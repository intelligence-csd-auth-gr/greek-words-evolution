



























Ένα ταξίδι …αλλιώς          1 
_______________________________________________________________________________________________________________________________________________________________________________________________________________ 

 

 



2              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

 
 
 

 
 
 
 

 



Ένα ταξίδι …αλλιώς          3 
_______________________________________________________________________________________________________________________________________________________________________________________________________________ 

 

 

 
 

 
 
 

Ένα ταξίδι 
…αλλιώς 

 
Συλλογή διηγημάτων 

 
 

Τα διηγήματα της συλλογής έχουν δημοσιευτεί στο ηλεκτρονικό περιοδικό 
«Λογοτεχνικό ταξίδι» (http://logotaxidi.blogspot.gr) 

 
 
 
 

 
 
 
 
 
 



4              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ένα ταξίδι …αλλιώς, Συλλογή διηγημάτων 
ISBN: 978-618-5040-20-8 
Σεπτέμβριος 2013 
 
 
 
Εξώφυλλο:   Αλίκη Λαζαρίδου 
    aliki91@hotmail.com  
Σελιδοποίηση:    Ηρακλής Λαμπαδαρίου 
    www.lampadariou.eu 
 
 
 
 
 
Εκδόσεις Σαΐτα 
Αθανασίου Διάκου 42, 652 01, Καβάλα 
Τ.: 2510 831856 
Κ.: 6977 070729 
e-mail: info@saitapublications.gr 
website: www.saitapublications.gr  
 
 
 
 
 
 
 
 
 

 

Άδεια Creative Commons 
Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 
 
 
Επιτρέπεται σε οποιονδήποτε αναγνώστη η αναπαραγωγή του έργου (ολική, μερική ή 
περιληπτική, με οποιονδήποτε τρόπο, μηχανικό, ηλεκτρονικό, φωτοτυπικό, ηχογράφησης ή 
άλλο), η διανομή και η παρουσίαση στο κοινό υπό τις ακόλουθες προϋποθέσεις: αναφορά της 
πηγής προέλευσης, μη εμπορική χρήση του έργου. Επίσης, δεν μπορείτε να αλλοιώσετε, να 
τροποποιήσετε ή να δημιουργήσετε πάνω στο έργο αυτό. 
Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 
διεύθυνση: 
http://creativecommons.org/licenses/by-nc-nd/3.0/gr/



Ένα ταξίδι …αλλιώς          5 
_______________________________________________________________________________________________________________________________________________________________________________________________________________ 

 

 

 
 
 
 
 
 
 

 
 
 
 
 
 

 
 
 
 
 
 
 

 



6              Συλλογή διηγημάτων 
_______________________________________________________________________________________________________________________________________________________________________________________________________________ 
 

 



Ένα ταξίδι …αλλιώς          7 
_______________________________________________________________________________________________________________________________________________________________________________________________________________ 

 

 

Π Ε Ρ Ι Ε Χ Ο Μ Ε Ν Α 
 

ΑΝΕΥ ΣΗΜΑΣΙΑΣ ΠΕΡΙΕΧΟΜΕΝΟ.....................................................................................8 

ΤΟ ΤΕΛΟΣ ΤΟΥ ΕΠΕΙΣΟΔΙΟΥ............................................................................................11 

ΑΥΛΑΙΑ..............................................................................................................................15 

ΚΛΟΣΑΡ .............................................................................................................................19 

ΑΝΔΑΛΟΥΣΙΑ....................................................................................................................27 

ΔΕΣΜΙΕΣ ΑΠΟΔΡΑΣΕΙΣ.....................................................................................................32 

Η ΜΑΓΙΣΣΑ........................................................................................................................37 

ΕΝΑ ΛΥΤΡΩΤΙΚΟ ΤΑΞΙΔΙ..................................................................................................40 

Ο ΧΑΜΕΝΟΣ ΘΗΣΑΥΡΟΣ..................................................................................................43 

ΘΡΑΥΣΜΑΤΑ.....................................................................................................................47 

ΜΗ ΣΤΗΡΙΖΕΣΤΕ ΣΤΙΣ ΠΟΡΤΕΣ. ΑΝΟΙΓΟΥΝ ΑΥΤΟΜΑΤΑ..............................................53 

Η ΕΠΟΧΗ ΤΗΣ ΕΝΟΧΗΣ ...................................................................................................57 

 
 



8              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Άνευ σημασίας περιεχόμενο 
Ευρυδίκη Αμανατίδου 
 
 Κοίταξε αναποφάσιστη το ξύλινο κουτί που χλεύαζε εμπρός της, 
διαχρονική πρόσκληση και τρόμος μαζί.  
 Οι δικοί του δεν το σκέφτηκαν δεύτερη φορά, να το ξεφορτωθούν 
ήθελαν αφού λήστεψαν ό,τι πολύτιμο πιθανόν περιείχε. Η κλειδαριά της 
κασέλας έχασκε εμφανώς παραβιασμένη. Πώς αλλιώς; Το μοναδικό κλειδί το 
είχε περασμένο στην αλυσίδα που φορούσε στο λαιμό της.  
«Πάρτο Αμαλία μου!» της είπε με το που γύρισε από την ξενιτιά -θα ήταν πια 
τρία χρόνια- ποτισμένος μέχρι τα κόκαλα τη θάλασσα.  
«Τι να το κάνω, Θωμά; Ογδόντα χρονών κοντεύουμε, νισάφι!» αποκρίθηκε και 
πέταξε ο νους της μισόν αιώνα πίσω, όταν εκείνος έφευγε με μια χούφτα 
χώμα της πατρίδας στην τσέπη.  
 Στη δεξιά το είχε βάλει, της αριστερής η φόδρα ήταν ξηλωμένη και δεν 
είχε προκάμει η Αμαλία να την καρικώσει. Ποια ήταν εξάλλου αυτή; Να είχαν 
κάνει έναν αρραβώνα τουλάχιστον! Είπε όμως πως θα τον περιμένει.  
 Τον κράτησε το λόγο της. Εκείνος κιότεψε, τον πλάνεψαν τα λιμάνια, 
κάπου τον πάγωσε ο χρόνος, έκανε οικογένεια αλλού. Στα γράμματα δεν της 
φανέρωσε το παραμικρό, σελίδες ανάκατες πόθο και νοσταλγία.  
 Τρελή ήταν που τα πίστευε όλα αυτά. Η δική της ζωή χαμένη. Πιστή 
σαν εκείνη την Πηνελόπη κι αντί για αργαλειό, είχε να κεντήσει ύφασμα 
αραχνοΰφαντο. Νόμιζε η ανόητη πως μ’ αυτό θα σκέπαζε το νυφικό κρεβάτι. 
Καθόταν στο στενό μπαλκόνι κάνοντας τη λεπτοδουλειά. Η φαντασία της 
γεννούσε ξόμπλια, τα δάχτυλά της πονούσαν όπως κι η καρδιά της καθώς 
περνούσαν κάθε τόσο κι άλλη μεταξωτή κλωστή φτιάχνοντας πουλιά εξωτικά 
σε κήπους και σχήματα γεωμετρικά.  
 Μέχρι αργά καθόταν, να σωθεί το φως. Άφηνε τότε το κέντημα στην 
άκρη και κοιτούσε τον ουρανό, μετρούσε τα αστέρια κι έψαχνε να βρει 
ανάμεσά τους το πρόσωπο του Θωμά. Όταν το ρολόι σήμαινε δέκα φορές, 
άλλη μια μέρα είχε τελειώσει για την Αμαλία. Τραβούσε τότε να αποκοιμηθεί 
μήπως δει όνειρο σημαδιακό.  
«Τι τα γυρεύεις, κοπέλα μου;» μουρμούρισε μορφάζοντας καθώς τραβούσε 
παράμερα το ξυλόγλυπτο μπαούλο. «Κοπέλα!» είπε ξανά μόνη της. Κοπέλα με 
ογδόντα χρόνια στην καμπούρα της.  



Ένα ταξίδι …αλλιώς          9 
_______________________________________________________________________________________________________________________________________________________________________________________________________________ 

 

 

 Άνοιξε διάπλατα την εξώθυρα και με κόπο έβγαλε την κασέλα στον 
κήπο. Κάτω από τις αχτίνες ενός ήλιου που ξεθώριαζε, το κιβώτιο φανέρωνε 
πια όλη την ταλαιπωρία που είχε υποστεί από τις συνεχείς μετακινήσεις και 
το πέρασμα του χρόνου. Τα σκαλισμένα στολίδια του έμοιαζαν φτωχά, ίσως 
και να έφταιγε που η Αμαλία τα έβλεπε με γερασμένα μάτια.  
«Εδώ ο άνθρωπος ζαρώνει, εσύ θα γλύτωνες;» αναστέναξε.  
 Πάει, τα έχανε τα λογικά της! Τώρα μιλούσε σε ένα άψυχο λες και 
περίμενε την απάντηση που δεν πήρε ποτέ από τον κάτοχό του. Μια ψυχή τής 
απόμενε, ας έβγαινε κι αυτή. Με έναν αναστεναγμό, ανασήκωσε το καπάκι και 
το τρίξιμο του ξύλου τάραξε την ησυχία της απόμερης αυλής.  
 Το περιεχόμενο δεν άφηνε περιθώρια για εκπλήξεις. Μα ούτε και 
συγκίνηση. Τίποτα δεν ένιωσε η Αμαλία καθώς ανόρεχτα σκάλιζε από δω κι 
από κει. Άλλα χέρια είχαν προλάβει τα δικά της μα δεν την ένοιαζε πια.  
 Τα γράμματα που του έγραφε τόσα χρόνια δεν βρέθηκαν πουθενά. Ίσως 
και να τα πέταξαν οι δικοί του. Ένα μπουκέτο ξερά τριαντάφυλλα ντυμένο 
ξεφτισμένη κορδέλα μαράζωνε στο σαρακοφαγωμένο πάτο. Τα λουλούδια που 
δεν της έστειλε ποτέ. Δίπλα τους, ένα θολό μπουκάλι γεμάτο στρώσεις άμμου, 
ενθύμιο από τα πηγαινέλα στις θάλασσες.  
 Άχρηστα μικροπράγματα κουρνιασμένα στο ξύλο που στέναζε, 
σημαντικά ίσως για εκείνον τότε. Ποιος ξέρει τι άλλο φύλαγε εκεί! Ποτέ της 
δε θα μάθαινε. Κι ήταν αργά πια. Ένα κενό είχε μέσα της, αδειανή ήταν. Να, 
σαν εκείνη τη φωλιά κάτω από το ραγισμένο κεραμίδι. Ακόμη και τα 
χελιδόνια έφυγαν, την άφησαν μοναχή στο ρημαγμένο σπίτι.  
 Τι να το έκανε το μπαούλο; Ζούσε αυτό κι εκείνον ο θάνατος τον είχε 
πάρει για πάντα μακριά. Σουρούπωνε πια. Ας αποφάσιζε αύριο. Με βαριά 
βήματα, ανέβηκε τη σκάλα κι έκλεισε ξοπίσω της την πόρτα της κάμαρής της. 
Από το ανοιχτό παράθυρο, φύσηξε ένας πλάνος αέρας.  
«Ψύχρανε ο καιρός!» είπε η Αμαλία καθώς άνοιγε το τελευταίο συρτάρι της 
ντουλάπας. Τα δάχτυλά της ησύχασαν μόνο σαν χάιδεψαν το λεπτοδουλεμένο 
ύφασμα. Πήρε το λάφυρο στα χέρια, ξάπλωσε κρατώντας το σφιχτά. Για λίγο 
τα φρύδια της έσμιξαν βλοσυρά λες και χίλιες σκέψεις τριβέλιζαν το νου της. 
Ώσπου το γεμάτο ρυτίδες πρόσωπο φωτίστηκε.  
 Η Αμαλία, εφηβοκόριτσο, μεγαλοκοπέλα, σιτεμένη, γερόντισσα, όλοι οι 
εαυτοί της μαζί, τυλίχτηκε το σεντόνι της προίκας σφίγγοντάς το πάνω στα 
στήθια της που δεν ήταν γραφτό να ποτίσουν γάλα χείλη μωρού. 
Αποκοιμήθηκε χαμογελώντας, ψάχνοντας στον ύπνο της μια ζωή που δεν 
ήταν η δική της.  



10              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Η Ευρυδίκη Αμανατίδου ζει στην Αθήνα. Παρά το ότι 
σπούδασε νομικά, της αρέσει να παίζει με τις λέξεις, τα 
χαρτιά και τα μολύβια.  
Έργα της που έχουν εκδοθεί: «Ένα καπέλο για τον 
καθηγητή» (Δελφίνι, 1993), «Στη Μεσόγειο κολυμπούν 
παράξενοι θεοί» (Βασιλείου, 2006), «Σιωπηλή πέτρα» 
(Μίνωας, 2007), «Η ακριβή ανάσα του νερού» (Μίνωας, 
2009), «Ο φύλακας στο φάρο» (Μίνωας, 2011), «Η 
Πολιτεία που δεν είχε Χριστούγεννα», «Το αεράκι και 
η καμινάδα», «Ο ήλιος που έχασε το δρόμο του» 
(Σαΐτα, 2012), «Το συναχωμένο ηφαίστειο», «Μαζί»-συλλογή διηγημάτων με 
τον Γιάννη Λαμπράκη (Σαΐτα, 2013), «Όσα ποτέ δεν είπαμε»-συλλογικό 
μυθιστόρημα με το ψευδώνυμο Νία Μαγγέλου και συνδημιουργούς του τους 
Δημήτρη Νίκου, Τάσο Αγγελίδη-Γκέντζο και Χρύσα Λουλοπούλου (Ωκεανός, 
2013).  
 

 http://evriam.blogspot.gr 
 



Ένα ταξίδι …αλλιώς          11 
_______________________________________________________________________________________________________________________________________________________________________________________________________________ 

 

 

 



12              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Το τέλος του επεισοδίου 
Καίτη Βασιλάκου 
 
 Το χιόνι δεν την πειράζει, το ’χει συνηθίσει. Είναι η πληγή στον ώμο 
που την πονά φριχτά. 
 Οι άλλοι έφυγαν, δεν μπορούσαν να την περιμένουν. Για την ακρίβεια, 
την εγκατέλειψαν. Αυτή είναι η σωστή λέξη: την εγκατέλειψαν. Αν δεν είχε 
την πληγή στον ώμο, δε θα υπήρχε πρόβλημα. Μπορούσε να τα βγάλει πέρα 
και μόνη της. Το χιόνι και το κρύο δεν είναι τίποτα. Δηλαδή σχεδόν τίποτα. 
Όσο να ’ναι καλύτερα να ήταν τώρα άνοιξη με καταπράσινο τον κόσμο ή 
καλοκαίρι με τη ζέστη. Αλλά είναι χειμώνας βαρύς κι έχει παντού χιόνι, όπου 
και να κοιτάξεις.  
 Και η πληγή μέρες τώρα δε λέει να κλείσει. Την πονά. Την πονά. Κι έχει 
μάλλον κακοφορμίσει. Δεν μπορεί να βαδίσει εύκολα. Κάθε βήμα κι ένας 
πόνος βαθύς που τη διαπερνά ολόκληρη. Πόσο μάλλον να τρέξει. Αυτό είναι 
πια αδύνατο. Στέκεται τώρα εκεί όρθια μέσα στο χιόνι και δεν ξέρει τι θ’ 
απογίνει. 
 Οι άλλοι ούτε που φαίνονται πια. Δεν μπορούσαν βέβαια να την 
περιμένουν. Ολοένα έμενε ξωπίσω αυτή, κούτσαινε, σερνόταν, σερνόταν, την 
άφησαν κι εκείνοι κι έφυγαν. Και τι παραπάνω να έκαναν, εδώ που τα λέμε. 
Να στέκονται ολόγυρά της και να την κοιτάζουν, δεν είχε νόημα. Λοιπόν 
έφυγαν. Τουλάχιστον να ζήσουν αυτοί.  
 
 Και οι εχθροί παραμονεύουν πίσω από τα δέντρα. Τους βλέπει καθαρά, 
έχουν ξεθαρρέψει πολύ με το κρύο. Μέρες τώρα τους ακολουθούσαν βήμα-
βήμα με μια αυθάδεια προκλητική, καραδοκούσαν την ευκαιρία.  
 Νάτην η ευκαιρία, έγινε τώρα η ίδια. 
 Οι άλλοι έφυγαν κι εκείνη έμεινε μόνη με την πληγή στον ώμο να καίει 
σαν πυρωμένο σίδερο. Το αίμα πέφτει σταγόνα-σταγόνα, δε λέει να 
σταματήσει. Ένα κομμάτι πέτσα κρέμεται. Βαθιά πληγή. Κάνει ένα βήμα κι ο 
πόνος τη λιγώνει. 
 Αρχίζει να παγώνει, όσο περνά η ώρα. Σαν να κοκάλωσε σ’ αυτό το 
σημείο, δεν μπορεί να κάνει βήμα. Τι θα γίνει τώρα, δεν ξέρει. Πάγωσε και το 
μυαλό της. Θα μείνει εκεί μέσα στο χιόνι με την πέτσα της να κρέμεται και τη 
δύναμή της να φεύγει λίγη-λίγη.  



Ένα ταξίδι …αλλιώς          13 
_______________________________________________________________________________________________________________________________________________________________________________________________________________ 

 

 

 Νάτοι οι εχθροί. Ήρθαν κοντά λες και δε συμβαίνει τίποτα. Την 
παρακολουθούν σιωπηλά. Τη γυροφέρνουν από κάποια απόσταση ακόμα. 
Τους βλέπει και δεν μπορεί να κάνει τίποτα. Αυτοί κόβουν βόλτες γύρω-γύρω. 
Θα πλησιάσουν κι άλλο. Όσο στέκεται έτσι ξυλιασμένη μέσα στο χιόνι, αυτοί 
θα έρχονται όλο και πιο κοντά. 
 Ήρθαν πιο κοντά. 
 Είχε ξανασυμβεί και άλλοτε αυτό. Αρκετές φορές. Τότε όμως ήταν γερή 
κι έφευγε μαζί με τους άλλους. Ήταν φυσικό. Να μην πεθάνουν όλοι, όχι 
βέβαια. Να πεθάνει ο ένας. Ναι, είναι λογικό. Τώρα ήρθε η σειρά της. Έβλεπε 
τους δικούς της να φεύγουν και δεν είχε δύναμη να τους ακολουθήσει. Αλλά 
ό,τι ήταν η ίδια, ό,τι μπορούσε να είναι, ήταν μόνο εκεί, ανάμεσά τους.  
 
 Γιατί να είναι κανονισμένα έτσι τα πράγματα, κανονισμένα από την 
άσχημη μεριά; 
 Οι εχθροί έχουν τα μάτια καρφωμένα πάνω της. Το βλέπουν βέβαια 
πως είναι πληγωμένη και κάνουν μεγάλη χαρά. 
 Και τώρα δεν πονά πια πολύ. Είναι καλύτερα έτσι. Δεν πονά και δεν 
μπορεί να κάνει βήμα. Ας έρθουν πια, το ’χει πάρει από ώρα απόφαση. 
 Έχει δει με τα ίδια της τα μάτια ανάλογες σκηνές: τα κογιότ πέφτουν 
πάνω στην ξεμοναχιασμένη, ανήμπορη άλκη και την καταξεσκίζουν. Είναι 
τυφλωμένα από την πείνα και την καταξεσκίζουν. Το ’χει δει κάμποσες φορές 
με τα ίδια της τα μάτια. Το κοπάδι δεν μπορούσε να κάνει τίποτα. Έφευγαν 
τρέχοντας μακριά και σε λίγο τα ξεχνούσαν όλα. 
 Γιατί να είναι έτσι άσχημα κανονισμένα τα πράγματα; 
 Δεν πονά καθόλου τώρα, λες κι έκλεισε ξαφνικά η πληγή. Αλλά η 
πέτσα κρέμεται εκεί στον ώμο κι από μέσα το κρέας είναι μαύρο και σάπιο. 
 Γονατίζει, ξαπλώνει στο χιόνι με ανακούφιση. Το χιόνι είναι ζεστό, της 
αρέσει το άγγιγμά του. Από στιγμή σε στιγμή τα κογιότ θα δώσουν ένα σάλτο 
και θα βρεθούν πάνω απ’ το λαιμό της. Κλείνει τα μάτια με κόπο και με 
κάποια παράξενη γλύκα. 
 Τι ήταν αυτό το επεισόδιο και πώς να το ονομάσει; Δεν έχει σημασία. 
 Άλλωστε τώρα όπου να ’ναι τελειώνει. Κι αυτό το απέραντο λευκό δεν 
είναι βέβαια το χιόνι. Αυτό το απέραντο λευκό είναι η αρχή του παραδείσου. 
 
 
 
 



14              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Η Καίτη Βασιλάκου γεννήθηκε και μεγάλωσε στα 
Χανιά. Οι ρίζες της είναι από το Ηράκλειο, από τη 
μεριά της μητέρας της, και από την Τρίπολη, από τη 
μεριά του πατέρα της. 
Σπούδασε Ιστορία και Αρχαιολογία στο Πανεπιστήμιο 
Αθηνών και εργάστηκε ως φιλόλογος στη Μέση 
Εκπαίδευση. Ζει μόνιμα στην Αθήνα. 
Εργογραφία: 
«Ο πειρασμός του ερημίτη Χάρτμουτ Λιμπέργκερ», 
διηγήματα (Ιωλκός). 
«Οι πόρτες», διηγήματα (Ιωλκός). 
«Ο τέταρτος κλώνος», διηγήματα (Αίολος). 
«Αγαπημένε μου ψυχίατρε», μια νουβέλα και πέντε διηγήματα (Απόπειρα). 
«Αγαπημένε μου ψυχίατρε, πες μου...», ποιήματα (Μανδραγόρας). 



Ένα ταξίδι …αλλιώς          15 
_______________________________________________________________________________________________________________________________________________________________________________________________________________ 

 

 

 



16              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Αυλαία 
Χάρης Γαντζούδης 
 
«Θ’ αλλάξω, στο υπόσχομαι! Αν κοιτάξεις πιο προσεκτικά μέσα μου, κάτω από την 
άχρωμη επιφάνεια του δέρματός μου, θα δεις και εσύ πόσο έχω αλλάξει. Κοίτα. Μια 
στιγμή μόνο…». 
 Χαμήλωσε το βλέμμα του. Σαν μια σπίθα λογικής να άναψε τη φωτιά 
της ντροπής μέσα του για τα λόγια που ξεστόμισε μα και για το παιχνίδι που 
αποφάσισε να παίξει για ακόμα μια φορά.  
 Τίναξε απότομα το κεφάλι του θέλοντας να το αδειάσει από τις σκέψεις 
που ξεθώριαζαν το σκηνικό γύρω του. Σηκώθηκε αργά από τον καναπέ και 
άνοιξε το ράδιο. Η μελωδία του τραγουδιού που είχαν χορέψει στο πρώτο τους 
ραντεβού, κύκλωσε νοσταλγικά το δωμάτιο. Εκείνη τον παρατηρούσε 
σιωπηλή. Την πλησίασε.  
«Έλα! Μια προσπάθεια ακόμη. Αυτή τη φορά θα είμαι πιο προσεκτικός. Δε θα σε 
πατήσω όπως τότε. Όχι, δε θα σε πονέσω αυτή τη φορά…». 
 Ένιωσε το δισταγμό της. Είδε τη δυσπιστία στο βλέμμα της. Τέντωσε το 
χέρι του και τύλιξε την παλάμη της απαλά με τη δική του. Ολόκληρο το σώμα 
του αναρίγησε καθώς τα δάχτυλά του γεύονταν τη λεία υφή του δέρματός της. 
Άσκησε μια ελαφριά πίεση στο σώμα της για να τη φέρει κοντά του. Τα 
βήματά του αργά, άρχισαν να ακολουθούν το ρυθμό του τραγουδιού. 
Χαμογέλασε όταν αισθάνθηκε το σφιγμένο σώμα της να χαλαρώνει μέσα στην 
αγκαλιά του.  
«Η μοναξιά σού μοιάζει!» του είχε πει κάποιους μήνες πριν, όταν του γυρνούσε 
τα κλειδιά στο χέρι και τον άφηνε μόνο του. Χαμογέλασε ξανά στη σκέψη πως 
όλα αυτά δεν ήταν τίποτα άλλο πια από μια πικρή ανάμνηση στην κοινή τους 
πορεία.  
 Ένα ανοιξιάτικο αεράκι τρύπωσε στο δωμάτιο σβήνοντας τη φλόγα του 
κεριού που φώτιζε το χώρο και τα λιγοστά τετραγωνικά βυθίστηκαν στο 
σκοτάδι. Συνέχισε να την κρατάει στην αγκαλιά του και να ακολουθεί το 
ρυθμό του τραγουδιού. Μα και όταν η μουσική σώπασε και το μόνο που 
ακουγόταν στο χώρο ήταν ο ήχος που έκαναν οι γυμνές του πατούσες στο 
πάτωμα, πάλι δε σταμάτησε να χορεύει.  
«Ξημερώνει» της ψιθύρισε στο αφτί όταν είδε το παχύ σκοτάδι να 
αναμειγνύεται με μια ελαφριά απόχρωση φωτός.  



Ένα ταξίδι …αλλιώς          17 
_______________________________________________________________________________________________________________________________________________________________________________________________________________ 

 

 

«Θα ανοίξω το παντζούρι να δούμε την ανατολή. Θυμάμαι πόσο σου άρεσε να 
βλέπεις το ξύπνημα της μέρας».  
 Μια κατάφαση τρύπωσε στα αφτιά του που τον έκανε να τρέξει κοντά 
στο παντζούρι. Το άνοιξε γρήγορα και βγήκε στο μπαλκόνι. Είδε τον ήλιο να 
ανεβαίνει στον ουρανό. Γύρισε να την κοιτάξει όμως ένιωσε το μπαλκόνι να 
χάνεται κάτω από τα πόδια του, όπως το χώμα υποχωρεί τη στιγμή που οι 
χοντρές σταγόνες της βροχής κυλούν πάνω του… 
 Το φως που πλημμύρισε το δωμάτιο, έσβησε την παρουσία της και του 
φανέρωσε την αλήθεια του και αυτή ήταν πως ήταν μόνος. Για ακόμη μια 
νύχτα κατάφερε να ξεγελάσει τη μοναξιά του. Κατάφερε να την κρατήσει 
μακριά, για λίγο. Αυτό τον τρόπο βρήκε. Έφτιαχνε μια ιστορία με το μυαλό 
του, διαμόρφωνε το σκηνικό, περνούσε μια γρήγορη ανάγνωση τα λόγια του 
και στην ησυχία της νύχτας, έστηνε τη δική του παράσταση. Μα σήμερα δεν 
πρόλαβε να παιχτεί το φινάλε. Η μέρα έριξε πρόωρα την αυλαία.  
 



18              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο Χάρης Γαντζούδης γεννήθηκε στο Αγρίνιο το 
1985. Διηγήματά του έχουν δημοσιευτεί στο 
Διαδίκτυο (deity.gr, onestory.gr, shortstory.gr, 
microstory.gr, Σοδειά sodeia.net, Στάχτες, 
Συγγραφολόγιο). 
Συμμετοχές:  
«Tweet_Stories_Λογοτεχνία σε 140 χαρακτήρες» 
(OPENBOOK, 2012) 
«Τριάντα τρία» (MICROSTORY.GR, 2013) 
«Μια παράξενη Κυριακή» (ΑΡΧΙΓΡΑΜΜΑ, 2013)  
Βιβλία: 
«Οι πρώτες σελίδες» (ΕΚΔΟΣΕΙΣ ΣΑΙΤΑ, 2012) 
«Κύκλοι στη θάλασσα… και άλλες ιστορίες» (ΕΚΔΟΣΕΙΣ MICROSTORY.GR, 
2013)  
«Δικό μου, δικό μου» (ΕΚΔΟΣΕΙΣ MICROSTORY.GR, 2013)  
 

 http://twitter.com/xarisgantzoudis 



Ένα ταξίδι …αλλιώς          19 
_______________________________________________________________________________________________________________________________________________________________________________________________________________ 

 

 

 



20              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Κλοσάρ  
Γιώργος Γρηγοράκης 
 
 Τούτα τα πρωινά της Άνοιξης, τελειώματα του Μάη, πάντα ασκούσαν 
στον Βασίλη μιαν ιδιαίτερη επιρροή. Ίσως να έπαιξαν ρόλο οι ιστορίες που 
απολάμβανε να ακούει μικρός από τον παππού του, που είχε μεγαλώσει στην 
Κρήτη, για τους Δροσουλίτες, τις σκιές που, τέτοια εποχή, προχωρούσαν πάνω 
στο Φραγκοκάστελο και χάνονταν στη θάλασσα.  
 Τώρα, μεσήλικας πια αλλά καλοδιατηρημένος, ψηλός, αθλητικός, με 
λεβέντικη περπατησιά, απολαμβάνει την πρωινή βόλτα με το σκύλο του, τον 
Βίδα, ένα κατάλευκο Φοξ Τεριέ, λίγο πριν βγει ο ήλιος.  
 Κάθε πρωί ξυπνά την ώρα που χαράζει, δίνει ένα τρυφερό φιλί στη 
Νατάσα, εκείνη γουργουρίζει νυσταγμένα συνεχίζοντας τον ύπνο της, 
σηκώνεται, βάζει φόρμα, παπούτσια και βγαίνει με τον Βίδα που τον περιμένει 
ανυπόμονα στην πόρτα. 
 Καθώς βαδίζει στο πεζοδρόμιο της παραλιακής λεωφόρου, η πρωινή 
δροσιά τού χαϊδεύει το πρόσωπο, ξυπνώντας μια-μια τις αισθήσεις απ’ το 
νυχτερινό τους λήθαργο. Δίπλα τα σκάφη αργοσαλεύουν πάνω σε μια 
θάλασσα που, ατάραχη, ρουφάει τις βιολέτες τ’ ουρανού.  
 Παίρνει βαθιά ανάσα και χαμογελά ευτυχισμένος, όπως του 
χαμογέλασε η τύχη στη ζωή του. Μια καλή οικογένεια, ένα καλό σπίτι κοντά 
στη θάλασσα, ωραία αυτοκίνητα, εξέχον στέλεχος μεγάλης φαρμακευτικής 
εταιρίας, ταξίδια σε όλον τον κόσμο. Αυτόν, το παιδί από φτωχή οικογένεια, 
που όμως με το πείσμα του, τις σπουδές του, την όρεξη για δουλειά, τα 
κατάφερε. Μόνο του παράπονο που δε ζούσαν οι γονείς του, να τους 
προσφέρει λίγες ανέσεις στα γεράματά τους, σαν μικρή ένδειξη ευγνωμοσύνης 
προς αυτούς που με χίλιες δυο στερήσεις τον μεγάλωσαν και τον σπούδασαν. 
 Σιγά-σιγά ο ήλιος πιάνει το πινέλο του και χρυσαφίζει τα ψηλά κτίρια 
απέναντι και τον κεραμιδένιο σκούφο του Δημοτικού Θεάτρου. Αρκετά πιο 
πέρα, τα ξεχασμένα λαμπάκια του Λούνα Παρκ, τρεμοπαίζουν παραζαλισμένα 
από τις χαρούμενες παιδικές φωνές του Σαββατόβραδου. 
 Η μεγαλούπολη ακόμα κοιμάται τυλιγμένη στην αμέριμνη γαλήνη του 
κυριακάτικου ξημερώματος. Ούτε το φουριόζικο πήγαινε έλα των πρώτων 
αυτοκινήτων, ούτε το κορνάρισμα των κακοξυπνημένων, ούτε οι 
αγουροξυπνημένες καλημέρες, τίποτα, κανένας ήχος, καμιά κίνηση παρά 



Ένα ταξίδι …αλλιώς          21 
_______________________________________________________________________________________________________________________________________________________________________________________________________________ 

 

 

μόνο μια ασπρόμαυρη γάτα που προσπερνάει κατά μήκος του δρόμου τον 
Βασίλη με τον Βίδα. 
 Ο Βίδας τη βλέπει κι αρχίζει να την κυνηγά τραβώντας το λουρί από το 
χαλαρό χέρι του Βασίλη. «Βίδα εδώ, γύρνα πίσω» του φωνάζει, όμως το σκυλί 
διασχίζει τη λεωφόρο ακολουθώντας τη γάτα που περνούσε απέναντι και 
χωνόταν μέσα σε έναν πράσινο κάδο απορριμμάτων, στο στενό δρομάκι από 
την ανατολική πλευρά του Δημοτικού Θεάτρου. Ο Βασίλης πέρασε γρήγορα 
απέναντι, έπιασε το λουρί και τράβηξε τον Βίδα που γρύλιζε ταραγμένος 
κοιτάζοντας προς τον κάδο. Μέσα ακούγονταν χαρχαλέματα. Πρέπει να ήταν 
κι άλλες γάτες εκεί. Δεξιά κι αριστερά του κάδου σακούλες ξεσκισμένες με τα 
σκουπίδια πεταμένα έξω. Συνέχισαν από το στενό δρομάκι και βγήκαν στο 
πλακόστρωτο, στην πίσω μεριά του κτιρίου όπου υπήρχε ένα αλσύλλιο. 
«Αλλαγή δρομολογίου για σήμερα» σκέφτηκε ο Βασίλης.  
 Κάτω από τα δέντρα κοιμόντουσαν τσιγγανόπουλα σε κουρελιασμένες 
κουβέρτες, ενώ το τοιχίο που περιέκλειε το αλσύλλιο απέναντι από τη μικρή 
πίσω πόρτα του Θεάτρου, ήταν γεμάτο κατσαρολικά, πλαστικά ποτήρια, 
χυμένα λάδια κι απλωμένες πετσέτες. Μια μυρωδιά ανάκατη από πεύκο, λάδι 
και κάτουρο αναδυόταν από κει. Διέσχιζαν το πλακόστρωτο, ενώ ο Βίδας 
κουνούσε τη μουσούδα του μυρίζοντας, έως ότου κοντοστάθηκε στα πόδια 
μιας τσιγγάνας, που καθόταν σε ένα λεκιασμένο σεντόνι, κατάχαμα, με 
ακουμπισμένη την πλάτη στο τοιχίο. «Προχώρα!» ακούστηκε χαμηλόφωνα ο 
Βασίλης τραβώντας το λουρί, ενώ ταυτόχρονα έριχνε μια φευγαλέα ματιά στη 
γυναίκα. Ένα ηλικιωμένο πρόσωπο, ρυτιδιασμένο, που ξεπρόβαλε από ένα 
άσπρο, λερωμένο μαντήλι, χαλαρά δεμένο στο κεφάλι, δυο μαυρισμένα, 
ροζιασμένα χέρια που καθάριζαν ένα μήλο. Σήκωσε το κεφάλι και τον 
κοίταξε. Ένα ρίγος τον διαπέρασε. Τράβηξε απότομα το λουρί και έσυρε τον 
Βίδα, που συνέχιζε να μυρίζει μπροστά στα πόδια της. 
 Προχώρησε, πέρασε απέναντι το δρόμο, στα δυτικά του Θεάτρου και 
συνέχισε τον περίπατό του έχοντας στο μυαλό την εικόνα της τσιγγάνας. Η 
ματιά της, βλέμμα ταπεινωμένο, αυτό σκέφτηκε αμέσως, ένα βλέμμα 
αποδοχής της κατάστασης της, δεν έβγαζε πόνο, θλίψη ή θυμό, έβγαζε ηρεμία 
και ταπείνωση. Έφτασε στην παραλιακή πλατεία με το συντριβάνι, έλυσε το 
λουρί του Βίδα κι ο ίδιος κάθισε σε ένα παγκάκι κάτω από τη σκιά μιας 
κλαίουσας. Κοίταξε προς την παραλιακή λεωφόρο, κανένα αυτοκίνητο. Η 
θάλασσα αλφαδιασμένο κρύσταλλο στα πόδια τ’ ουρανού. Δε φυσά καθόλου. 
Η μέρα προβλέπεται ζεστή. Άνοιξε τα χέρια διάπλατα αγκαλιάζοντας την 
ξύλινη πλάτη και έγειρε πίσω ανασηκώνοντας το κεφάλι προς τον ουρανό. 



22              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Πεντακάθαρος. Ένιωσε έναν ξαφνικό πονοκέφαλο, έκλεισε για λίγο τα μάτια, 
έπειτα κατέβασε το κεφάλι κι αναζήτησε στο γρασίδι τον Βίδα. Εκείνη 
ακριβώς τη στιγμή τον βλέπει να βγαίνει έξω από την πλατεία και να 
κατευθύνεται προς το Δημοτικό Θέατρο. Πετάγεται όρθιος φωνάζοντάς του να 
γυρίσει πίσω. Η απότομη κίνηση τον έκανε να νιώσει μια έντονη ζαλάδα. 
Πάτησε σταθερά και πήρε να βαδίζει στα πατήματα του σκύλου του. Ο Βίδας 
ήδη γυρόφερνε τη γυναίκα που καθόταν πάνω στο λεκιασμένο σεντόνι. Είχε 
σκυμμένο το κεφάλι και σταυρωμένα τα χέρια της. 
«Βίδα, έλα δω, έλα δω αμέσως» ακούστηκε δυνατή και λαχανιασμένη η φωνή 
του Βασίλη. Το σκυλί δεν υπάκουσε κι ο Βασίλης σταμάτησε μπροστά στη 
γυναίκα μουρμουρίζοντας θυμωμένα. «Φύγε από κει, έλα δω!» του ξανάπε με 
χαμηλωμένη φωνή και σκύβοντας έκανε κίνηση να τον πιάσει.  
 Εκείνη την ώρα η γυναίκα ανασήκωνε αργά το κεφάλι. Ο Βασίλης την 
κοίταξε και, σαν να τον χτύπησε ρεύμα, τινάχτηκε δυο μέτρα πίσω πέφτοντας 
κάτω. «Διάολε!» ψέλλισε σαστισμένος την ώρα που σηκωνόταν. Του φάνηκε 
πως είδε τη Νατάσα, τη γυναίκα του, καθισμένη κατάχαμα στο λερωμένο 
σεντόνι. 
«Τι στο διάολο γίνεται εδώ πέρα;» αναρωτήθηκε κρατώντας το κεφάλι του, ενώ 
την ίδια ώρα ο Βίδας έτρεχε στον πράσινο κάδο στο στενό δρομάκι. 
«Έλα δω!» του φώναξε με δυνατή, κοφτή φωνή, έτοιμος να τον ακολουθήσει. 
Προχώρησε λίγο. Κοντοστάθηκε. Έκανε να γυρίσει πίσω μα με μια απότομη 
αποστροφή του κεφαλιού του, σαν να ’διωχνε μιαν ανόητη σκέψη, προχώρησε 
προς το στενό δρομάκι. 
 Ο Βίδας, δίπλα στον κάδο γάβγιζε δυνατά και χοροπηδούσε ολόκληρος, 
ενώ ακούγονταν πάλι χαρχαλέματα. Μια σκούρα μάζα ξεπρόβαλλε κάποιες 
στιγμές και ξαναχωνόταν μέσα. Δεν έμοιαζε με γάτα ούτε με σκύλο. 
«Ήρεμα, ήρεμα, αγόρι μου!» Ο Βασίλης πλησίασε διστακτικά στον κάδο 
προσπαθώντας να διακρίνει τι ήταν αυτό που αναστάτωνε τόσο πολύ τον Βίδα 
κι αργοσάλευε στον κάδο. Τέντωσε το κεφάλι να δει. Άνθρωπος ήταν, ένας 
άνθρωπος χωμένος στα σκουπίδια, σαν γάτα, που έψαχνε στις σακούλες. Ο 
Βασίλης ταράχτηκε κι έκανε ένα βήμα πίσω. 
«Πάμε, Βίδα, έλα πάμε!» το σκυλί όμως εξακολουθούσε να γαβγίζει δυνατά και 
να ξύνει με τα δυο του πόδια τον κάδο. 
 Η ανθρώπινη σκούρα μάζα σηκώθηκε όρθια και έστρεψε το κεφάλι 
προς τον Βασίλη. Ο ήλιος είχε ξεπροβάλει, χιμούσε πάνω στο κρύσταλλο της 
θάλασσας, από κει σκαρφάλωνε στα ανατολικά παράθυρα του Δημοτικού 



Ένα ταξίδι …αλλιώς          23 
_______________________________________________________________________________________________________________________________________________________________________________________________________________ 

 

 

Θεάτρου και διαχεόταν πάνω στο τσαλακωμένο πρόσωπο, που κοιτούσε με 
γουρλωμένα, πεταγμένα έξω σχεδόν μάτια, τον Βασίλη. 
 Εκείνος κάτι πήγε να πει, δεν του έβγαινε όμως λέξη. Ένας κόμπος, που 
όλο και μεγάλωνε, του τύλιγε το λαιμό κάνοντάς τον να δακρύζει. Κάθε του 
ανάσα ήταν μούγκρισμα. Άρχισε να υποχωρεί εξακολουθώντας να έχει 
καρφωμένα τα μάτια στη μορφή που ξεπρόβαλε από τον κάδο, στη δική του 
μορφή, ήταν ο ίδιος, ένα τρεμάμενο είδωλο του εαυτού του, σαν την 
αντανάκλαση του νερού πάνω σε έναν τοίχο. Κοίταζε δεξιά αριστερά μην 
ξέροντας προς τα πού να πάει. Ένιωθε τα μηλίγγιά του να καίνε, τα πόδια με 
δυσκολία τον κρατούσαν όρθιο. Άρχισε να προχωρά προς την παραλιακή 
λεωφόρο, που έσφυζε από κίνηση. Δεν υπήρχαν αυτοκίνητα παρά 
εκατοντάδες κάδοι απορριμμάτων, που περνούσαν πάνω κάτω με μεγάλη 
ταχύτητα, μεταλλικοί, πλαστικοί, πράσινοι, μπλε, κίτρινοι, μαύροι. Όλοι με 
ανοιχτά τα καπάκια μετέφεραν ανθρώπους. Από μπροστά του πέρασε ένας 
πράσινος κάδος που μέσα του ξεχώριζε ένα κεφαλάκι. Ένα κοριτσάκι έχασκε 
χαμογελαστό, ενώ τα μακριά μαύρα μαλλιά του ανέμιζαν σαν σημαιούλα. Από 
το αντίθετο ρέμα ακούστηκαν βιαστικές φωνές: «Γεια σου Βασίληηηη!» 
 Ο Βασίλης μες στη σαστιμάρα του, ίσα που πρόλαβε να διακρίνει μέσα 
σε έναν μπλε κάδο, έναν άντρα περιστοιχισμένο από δυο γυναίκες. «Ο 
Κυριάκος» σκέφτηκε, «ο κολλητός φίλος, ο συμφοιτητής, ο συνάδελφος». 
Ακούστηκε μια διαπεραστική κόρνα. Ήταν ένα λευκό απορριμματοφόρο. Κι 
άλλο ένα, πορτοκαλί, από την άλλη μεριά. Ο Βασίλης ένιωθε πως από στιγμή 
σε στιγμή θα ξεκολλήσει το κεφάλι από τη θέση του. Το έστριβε δεξιά 
αριστερά, λες κι έτσι θα έβαζε σε τάξη το θολωμένο του μυαλό. Δεξιά, ξανά 
αριστερά. Στο βάθος διέκρινε την πανοραμική ρόδα από το Λούνα Παρκ να 
γυρίζει αργά. Ξεχώριζαν από μακριά τα βαγόνια της που ήταν μικροί 
πολύχρωμοι κάδοι απορριμμάτων. Ένα πνιχτό γέλιο βγήκε από μέσα του κι 
υποχωρώντας γύρισε πίσω προσπαθώντας να φτάσει στο τοιχίο για να 
καθίσει. Ένιωθε πως από στιγμή σε στιγμή θα σωριαστεί. Στάθηκε δίπλα στη 
γυναίκα, την κοίταξε, ήταν ξανά η γυναίκα του, η Νατάσα, που καθάριζε 
σκυφτή, με χέρια σκασμένα, ένα μήλο. Ένας λυγμός βγήκε από μέσα του και 
σωριάστηκε παραδίπλα. 
 Δεν πάει πολλή ώρα που έχει ανοίξει τα μάτια του. Δίπλα η Νατάσα 
κοιμάται έχοντας ακουμπισμένο το κεφάλι της στον ώμο του. Ακούει την 
ανάσα της βαριά. Της σκεπάζει το χέρι που προεξέχει από τη βρώμικη 
κουβέρτα κι εκείνη γουργουρίζει νυσταγμένα, ανοιγοκλείνει το στόμα και 
συνεχίζει να βαριανασαίνει. Νιώθει ήρεμος όπως κάθε φορά που βρίσκεται 



24              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

δίπλα της. Από τα φοιτητικά τους χρόνια μαζί, πανέμορφη, με τα 
γαλαζοπράσινα διαπεραστικά μάτια της που, όταν τα πρωτόδε, γύρισε 
ολόκληρος ο κόσμος ανάποδα. Όλα αυτά τα χρόνια είναι η πηγή της ενέργειάς 
του, το κίνητρο για ό,τι έχει πετύχει στη ζωή του. Εκείνη πάντα κοντά του στις 
μεγάλες αποφάσεις της ζωής τους, ακόμα και τώρα, στα δύσκολα, που όλα 
χάθηκαν, η δουλειά, το σπίτι, τα αυτοκίνητα, τα ταξίδια, αυτό είναι που τον 
πονάει πιο πολύ, να τη βλέπει σκυθρωπή, αμίλητη, με μάτια θολά, με 
πρόσωπο βυθισμένο σε μιαν απέραντη θλίψη, τα ξανθά της μαλλιά 
παραχωμένα σε ένα άσπρο, λερωμένο μαντήλι. Δεν αντέχει να τη βλέπει έτσι. 
«Να πας κι εσύ στην αδελφή σου». «Δεν μπορούμε να την επιβαρύνουμε κι άλλο. 
Έχει τα ζόρια της, μου αρκεί που πήρε μαζί της το παιδί. Κι αυτό μέχρι να δούμε τι 
θα κάνουμε. Δε σε αφήνω μόνο σου». «Το τι θα κάνουμε θα το κοιτάξω εγώ, εσύ 
αυτό που έχεις να κοιτάξεις είναι να μην πάθεις τίποτα εδώ». 
 Δεν αντέχει να τη βλέπει σ’ αυτό το χάλι. Κάθε μέρα της λέει τα ίδια. 
Φαίνεται να την πείθει σιγά-σιγά. Το ξέρει καλά πως δε θέλει να τον αφήσει 
μόνο του από φόβο μην κάνει καμιά τρέλα. Όμως ο αργός θάνατος τού είναι 
να ζει μακριά από την κορούλα του, τη Νεφέλη, και να βλέπει τη γυναίκα του 
μέσα στην απόλυτη εξαθλίωση να αργοσβήνει. Τώρα που ο κόσμος ολόκληρος 
γύρισε πραγματικά ανάποδα μόνο η Νατάσα και η Νεφέλη είναι που τον 
κρατάνε ακόμα όρθιο. 
 Κάτι πρέπει να σκεφτεί. Ό,τι βοήθεια ήταν να ζητήσει από γνωστούς, 
συγγενείς και φίλους το έκανε, όσες πόρτες και να χτύπησε δουλειά δε βρήκε. 
Ποιος θα θελήσει να πάρει και μάλιστα σε τέτοιες εποχές άγριας ανεργίας, 
κάποιον στην ηλικία του; Πώς μπορεί να ξαναρχίσει τη ζωή του από το μηδέν 
τώρα στα πενήντα του; Η μόνη λύση που βλέπει είναι να στείλει τη Νατάσα 
στην αδελφή της κι ο ίδιος να κατέβει στην Κρήτη. Δεν έχει εκεί ούτε 
γνωστούς ούτε περιουσία. Πούλησε ο παππούς ό, τι είχε όταν ανέβηκε στην 
Αθήνα. Θυμήθηκε τους Δροσουλίτες. Σαν σκιά πάνω στο κάστρο μιας 
ενδοξότερης ζωής θα περιφέρεται ντροπιασμένος και ταπεινωμένος, όμως 
όλο και κάποιο μεροκάματο θα κάνει μέσα στο καλοκαίρι. Δε γίνεται να τον 
εγκατέλειψε τελείως η τύχη του. Η τύχη! Αυτή που του έστρωνε χαλί σε όλη 
του τη ζωή, δεν μπορεί να το τράβηξε έτσι ξαφνικά κάτω από τα πόδια του. 
Νιώθει να τον κυριεύει θυμός και το αίμα να ανεβαίνει στο κεφάλι του. Μια 
φράση δονεί τα μηλίγγια του: «δεν ήταν τύχη!» 
 Πώς άλλαξε έτσι ξαφνικά η ζωή του; Πώς μπορεί να αλλάξει από τη μια 
στιγμή στην άλλη; Πώς κόβεται το νήμα μιας ομαλής συνέχειας χωρίς να 
συμβεί κάτι συνταρακτικό, ένας πόλεμος, ένα φοβερό φυσικό φαινόμενο; 



Ένα ταξίδι …αλλιώς          25 
_______________________________________________________________________________________________________________________________________________________________________________________________________________ 

 

 

Αργό βασανιστήριο η αλλαγή σε σιγοκαψαλίζει δίχως να το καταλαβαίνεις κι 
όταν πια το καταλάβεις έχουν καεί τα χρόνια σου, τα όνειρά σου, όλα όσα 
πέτυχες, όλα όσα κατάφερες. Όταν το συνειδητοποιήσεις, αργοσαλεύεις πια 
χωρίς να μπορείς να αλλάξεις κάτι. 
 Όχι δεν άλλαξε ξαφνικά η ζωή του, αργά και σταθερά άλλαζε, σε 
δόσεις, λίγο-λίγο, μα ξαφνικά το κατάλαβε, όταν ήταν πια αργά να 
αντιδράσει. Το χαλί σιγοκαιγόταν από κάτω κι αυτός αμέριμνος καθόταν 
αναπαυτικά κι απολάμβανε τη ζεστασιά του μέχρι που πήρε φωτιά ο κώλος 
του και πάσχιζε να κρυφτεί απ’ την ντροπή του! Δεν ήταν θέμα τύχης! Θέλει 
τέχνη να υφάνεις το χαλί! 
 Από τις σκέψεις του τον έβγαλε η ανθρώπινη κουστωδία κάποιου 
μεγαλόσχημου που ξεπήδησε από τη μικρή πόρτα του Δημοτικού Θεάτρου. 
Όλοι φορούσαν κοστούμια. Κάποιος απ’ αυτούς, ένας ψιλόλιγνος, με πρόσωπο 
ξερακιανό, κατευθύνθηκε προς το μέρος του Βασίλη, ενώ ένας άλλος 
κολλούσε δίπλα στην πόρτα μιαν αφίσα για κάποια μουσική εκδήλωση του 
Δήμου.  
«Άντε, μαζέψτε τα, γιατί σε λίγο θα έρθουν τα συνεργεία να ξεφορτώσουν 
μηχανήματα!»  
 Ο Βασίλης τον κοίταξε στα μάτια δίχως να αποκριθεί. Στη συνέχεια, ο 
ψιλόλιγνος κατευθύνθηκε σε έναν υπάλληλο του Θεάτρου που έκλεινε τη 
μικρή πόρτα και κάτι του είπε δείχνοντας προς το αλσύλλιο. Έπειτα 
ακολούθησε κι αυτός την κουστωδία. 
 Ο Βασίλης σηκώθηκε να ξεμουδιάσει και κατευθύνθηκε προς τον κάδο 
της ανατολικής πλευράς. Είναι μια ζεστή ανοιξιάτικη μέρα. Μέσα στον κάδο ο 
Βίδας παλεύει λυσσαλέα με μια ασπρόμαυρη γάτα που τόλμησε να εισβάλει 
στο χώρο του, ενώ στην παραλιακή λεωφόρο αυτοκίνητα και κάδοι 
πηγαινοέρχονται αδιάκοπα. 
 
 



26              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

O Γιώργος Γρηγοράκης γεννήθηκε στην Αθήνα αλλά 
μεγάλωσε και ζει στο Ηράκλειο Κρήτης. Σπούδασε στο 
Παιδαγωγικό Τμήμα Δημοτικής Εκπαίδευσης του 
Πανεπιστημίου Ιωαννίνων κι από το 1994 εργάζεται 
στην Πρωτοβάθμια Εκπαίδευση. Το 2007 έγραψε το 
παραμύθι «Το άσπρο κλουβί στο σχήμα της καρδιάς», 
που διακρίθηκε με έπαινο από την Πανελλήνια 
Ένωση Λογοτεχνών ενώ από το Φλεβάρη του 2013 
κυκλοφορεί ελεύθερα στο διαδίκτυο σε μορφή e-book από τις εκδόσεις Σαΐτα. 
Έχει γράψει παραμύθια, διηγήματα και πρόσφατα ολοκλήρωσε το πρώτο του 
μυθιστόρημα «Η τεχνογνωσία της τελειότητας». Διατηρεί ιστολόγιο με 
γνωστές αλλά και πρωτότυπες αλληγορικές ιστορίες, μυθοπλασίες, 
βιβλιοπροτάσεις, απόψεις κ.α. 
 

 http://lymenoicavoi.blogspot.gr 
 
 
 



Ένα ταξίδι …αλλιώς          27 
_______________________________________________________________________________________________________________________________________________________________________________________________________________ 

 

 

 



28              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ανδαλουσία 
Φώτης Δούσος 
 
 Όταν ακούμε την λέξη «Ανδαλουσία» συνήθως μας έρχεται στον νου 
μια ατέλειωτη φωτοχυσία, καταρράκτες του ηλιόφωτος που αντανακλώνται 
σε λευκά σπίτια με παράθυρα-παρτέρια, γεμάτα λουλούδια. Μια τέτοια εικόνα 
αντιστοιχεί και ετυμολογικά στην λέξη Ανδαλουσία (σημαίνει γη του φωτός). 
 Πώς γίνεται λοιπόν εγώ σε αυτόν τον παράδεισο να βρήκα το πιο 
σκοτεινό έρεβος της ζωής μου; 
 Περπατούσα μόνος σε κάτι έρημους λόφους. Τριγύρω μου υπήρχε 
ομίχλη. Κάτω στο έδαφος χιόνι σκληρό. Έκανε κρύο, αλλά το χειρότερο ήταν 
πως ένιωθα απελπισμένος. Τόσο απελπισμένος πρώτη φορά ήμουν στη ζωή 
μου. Και είχα την αυτεπίγνωση ότι το Τάρταρο στο οποίο βάδιζα, ερχόταν σε 
πλήρη αντίθεση με την πανέμορφη και ανοιξιάτικη Ανδαλουσία.  
 Και προχωρούσα.  
 Τότε συνάντησα μπροστά μου πασσάλους με συρματοπλέγματα και μια 
μεγάλη έκταση περιφραγμένη. Μέσα σ’ αυτήν διακρίνονταν σκόρπια 
κουφάρια ζώων. Ήταν ψόφια γαϊδούρια. Ενώ άλλα ζωντανά έτρεχαν νευρικά 
εδώ και εκεί, σαν να ενοχλήθηκαν από την παρουσία μου. Ένιωσα φόβο και 
αποστροφή, μα αποφάσισα να μην αλλάξω πορεία και να διασχίσω αυτό το 
μακάβριο κτήμα. Έτσι και έκανα. Και αφού περπάτησα γύρω στα δέκα μέτρα 
εκεί μέσα, καθώς περνούσα δίπλα από ένα γκρίζο πεθαμένο γαϊδούρι, που η 
μισή του μούρη είχε διαβρωθεί και η κοιλιά του είχε σαπίσει, ενώ τα 
εξορυγμένα μάτια του άφηναν τις κόχες άδειες και σκοτεινές, αυτό 
ανασηκώθηκε και μου δάγκωσε το χέρι. Με έζωσε φρίκη και αποτραβήχτηκα. 
Και αυτό μου είπε με φωνή βραχνού παιδιού: 
«Χθες με φίλησε στο στόμα ένας άσχημος άντρας».  
 Κι έπειτα έπεσε πάλι κάτω ξερό. 
 Αμέσως άκουσα κάτι ποδοβολητά. Τέσσερα-πέντε καφέ γαϊδούρια 
τρέχαν λίγο μακρύτερα. Ένα απ’ αυτά μου φώναξε με γυναικεία πνιχτή φωνή: 
«Χθες με φίλησε στο στόμα μια άσχημη γυναίκα!» 
 Τρόμαξα πολύ και γύρισα πίσω. 
 Ξύπνησα από το φως που έμπαινε διάχυτο στο δωμάτιο. Ο εφιάλτης 
μου μού φάνηκε ακατανόητος, ανυπόστατος μέσα στην τoνωτική επίδραση 
του πρωινού φωτός. 



Ένα ταξίδι …αλλιώς          29 
_______________________________________________________________________________________________________________________________________________________________________________________________________________ 

 

 

 Δεν άργησα να θυμηθώ όμως. Ήμουνα βαθιά δυστυχισμένος και στην 
ξυπνητή μου ζωή εκείνες τις μέρες. Στην Ισπανία είχα βρεθεί για μια δουλειά. 
Δεν είχα καμιά όρεξη για ταξίδια και αξιοθέατα. Μισούσα τους γεμάτους 
έξαψη συνταξιδιώτες μου. Μου ήταν ανυπόφορη η μανία τους να δουν 
καινούργια μέρη, να γνωρίσουν ανθρώπους, να αγοράσουν αναμνηστικά. 
Ένιωθα ότι όλα γύρω μου είναι ερείπια. 
 Τώρα που γράφω αυτές τις γραμμές μπορεί να φαίνεται ανυπόστατη 
τόση δυστυχία. Μέσα από το φως της γραφής, του χρόνου και της απόστασης. 
 



30              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο Φώτης Δούσος γεννήθηκε στις Σέρρες το 
1980. Σπούδασε θεατρολογία στο Τμήμα 
Θεάτρου, Σχολή Καλών Τεχνών στο Α.Π.Θ. 
Την περίοδο 2005-2008 εργάστηκε ως 
θεατροπαιδαγωγός σε σχολεία Α΄βάθμιας 
Εκπαίδευσης. Είναι από τα ιδρυτικά μέλη 
του συγκροτήματος «Δάρνακες» με τους 
οποίους έχει ηχογραφήσει τρεις δίσκους 
(Virgo, 2005, AnoKato Records, Libra – Το Προξενιό της Αντιγόνης, 2010, 
Παρουσία Records - Scorpio, 2013, ανεξάρτητη παραγωγή) και έχει κάνει 
πολλές συναυλίες σε Ελλάδα και εξωτερικό. Το 2009 ίδρυσε μαζί με τον Αλέξη 
Ράπτη και την Φένια Μάγιου την θεατρική ομάδα Hippo που 
δραστηριοποιείται στον χώρο του παιδικού θεάτρου και του εκπαιδευτικού 
Δράματος. Το πρώτο του βιβλίο με τίτλο «Χίμαιρα» κυκλοφορεί από τις 
Εκδόσεις Σαΐτα. 
 

 http://darnakes.bandcamp.com 

 http://hippotheatregroup.wordpress.com 



Ένα ταξίδι …αλλιώς          31 
_______________________________________________________________________________________________________________________________________________________________________________________________________________ 

 

 

 

 



32              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Δέσμιες αποδράσεις 
Κώστας Θερμογιάννης 
 
«Όταν σβήνει το φως ελευθερώνομαι. Αλήθεια είναι αυτό, μόνο τότε μπορώ 
να κάνω ό,τι θελήσω, βοηθάει άλλωστε και η ησυχία που σπάνια διακόπτεται 
από τη στιγμή εκείνη και μετά. Ίσως να είναι χάρισμα αυτό, ίσως να ήμουν 
έτσι από παλιά αλλά δεν το ήξερα, το συνειδητοποίησα μόλις τον τελευταίο 
μήνα. Και είμαι εξαιρετικά χαρούμενος, ευλογημένος, αυτό μπορώ να το πω 
με σιγουριά. 
 Τις προάλλες βρέθηκα μπροστά στον Παρθενώνα. Ο αέρας που ερχόταν 
από τα βάθη του χρόνου γέμισε τις αισθήσεις μου με κάτι αλλόκοτο, δε θα το 
έλεγα περηφάνια, μάλλον με μούδιασμα έμοιαζε. Το βλέμμα μου είχε ξεχυθεί 
πάνω στις αρχαίες πέτρες και τις εξερευνούσε μία προς μία· στη φαντασία μου 
ήρθαν όλοι εκείνοι οι άνθρωποι που σμίλεψαν το μάρμαρο και του έδωσαν 
μορφή. Πόση ιστορία έχουν ετούτα τα χώματα, ετούτος ο πανόπτης βράχος, 
ψιθύρισα στον εαυτό μου ψηλαφίζοντας το μνημείο και μαζί τα όνειρα των 
κατασκευαστών. Γύρισα και κοίταξα την Αθήνα, ήταν απίστευτο το πώς 
ολόγυρα από την ομορφιά της Ακρόπολης βρισκόταν τόση ασχήμια. Μια 
θάλασσα τσιμεντένια κουτιά, το ένα πάνω στο άλλο, ασφυκτιούν και πνίγουν 
τους ανθρώπους, τους κρατούν φυλακισμένους μακριά ακόμα κι από τον 
εαυτό τους, σκέφτηκα. Συνειδήσεις που πηγαινοέρχονται μηχανικά, 
δηλητηριασμένες από το άγχος κι έχοντας ξεχάσει πως το σημαντικότερο 
πράγμα στη ζωή είναι η ελευθερία, η πραγματική και χωρίς όρους ελευθερία.  
 Εκείνο όμως που θα μείνει ανεξίτηλα χαραγμένο στη μνήμη μου είναι 
το άρωμα από τα γιασεμιά που πλημμύριζε τα σοκάκια στο χωριό του πατέρα 
μου που βρέθηκα προχθές. Μέθυσα, άφησα τη μυρωδιά να με παρασύρει σε 
σκέψεις γλυκές, σε στιγμές μαγικές. Παρελθόν και παρόν αναμίχτηκαν σε μια 
από εκείνες τις στιγμές που ο χρόνος θαρρείς και κολλάει αδυσώπητα στο ίδιο 
σημείο. Δε θυμάμαι πόση ώρα έμεινα εκεί, σχεδόν χωρίς συνείδηση, 
απομονωμένος από όλα τριγύρω. Άλλωστε τα ρολόγια σε τέτοιες περιπτώσεις 
δεν έχουν να πουν ή να κάνουν τίποτα άλλο παρά να θυμίσουν πως η μαγεία 
κρατάει μονάχα λίγες στιγμές. 
 Την άλλη μέρα ήμουν ξανά εκεί με το πρώτο φως του ήλιου. Οι αυλές, 
τακτοποιημένες και ασβεστωμένες, καθαρές και γεμάτες λουλούδια, 
συναγωνιζόταν η μια την άλλη για τα χρώματα και την ομορφιά τους, 
ξεχώριζαν τα τριαντάφυλλα, οι αζαλέες και οι γαρδένιες. Οι κυρίες 



Ένα ταξίδι …αλλιώς          33 
_______________________________________________________________________________________________________________________________________________________________________________________________________________ 

 

 

περιποιούνται τα φυτά τους, καθαρίζουν την αυλή αλλά και το δρόμο 
μπροστά από το σπίτι κάθε πρωί, το ήξερα αυτό από παλιά που ήμουν παιδί 
και για κάποιον ανεξήγητο λόγο, μου άρεσε να τριγυρίζω αμέριμνος νωρίς-
νωρίς τα σοκάκια του χωριού, ίσως επειδή χόρταινα δροσιά και ξεγνοιασιά. 
Εχθές όμως συνέβη και κάτι άλλο, κάτι εκπληκτικό. Από μακριά έβλεπα ένα 
αγόρι κι ένα κορίτσι να περπατούν με τα χέρια τους πιασμένα και κάθε λίγο να 
σταματούν και να μυρίζουν τα λουλούδια ενώ ταυτόχρονα ο ένας αγκάλιαζε 
τρυφερά τον άλλο. Μου φάνηκε πως περισσότερο μιλούσαν με τα μάτια παρά 
με τις λέξεις, τα άσπρα πρόσωπά τους φώτιζαν ακόμα περισσότερο τα σοκάκια 
κάθε φορά που χαμογελούσαν. Κάποια στιγμή σταμάτησαν μπροστά σε μια 
υπέροχη γαρδένια με άσπρα σαν το γάλα λουλούδια. «Θα μου χαρίσεις ένα;» 
πρέπει να τον ρώτησε το κορίτσι. Εκείνος κοίταξε ολόγυρα, ήθελε να βρει 
τρόπο να μπει στην αυλή χωρίς να τον καταλάβουν. «Μακάρι να ήμουν 
χελιδόνι», πρέπει να σκέφτηκε, το υπέθεσα από τον τρόπο με τον οποίο 
κοιτούσε τα πουλιά με τη διχαλωτή ουρά από πάνω του, «για να μπορούσα να 
πετάξω και να σου φέρω τη γαρδένια μαζί και την καρδιά μου». Ίσως όμως να 
σκεφτόταν πόσο τυχερός ήταν που το κορίτσι δίπλα του ήταν δική του και το 
μόνο που του ζητούσε ήταν ένα λουλούδι για να του χαρίσει τη ζωή της. Με 
αργές κινήσεις άνοιξε την πόρτα και μπήκε στην αυλή, τίποτα δεν τον φόβιζε 
πια, αυτό ήταν σίγουρο. Έφτασε στη γαρδένια και διάλεξε το πιο όμορφο 
λουλούδι. Το έκοψε με μια απότομη κίνηση και γυρίζοντας προς το μέρος της 
κοπέλας το ακούμπησε στο στήθος του και χαμογέλασε. «Σαν τους μικρούς 
κόκκους της άμμου είναι η αγάπη μου για σένα, διάσπαρτοι σε όλη τη Γη, αλλά και 
τόσοι πολλοί που κανείς δεν μπορεί να τους μετρήσει» της είπε μυστικά αλλά το 
γλυκό αεράκι φρόντισε να μου προδώσει τις λέξεις που μέλωσαν την καρδιά 
του κοριτσιού.  
 Τους άφησα από τα μάτια μου όταν έστριψαν προς την πλατεία ενώ 
εγώ συνέχισα την πορεία μου προς το παλιό σχολείο. Εκεί που πριν πολλά 
χρόνια ζωντάνευε στο αγνό μυαλό των αμούστακων παιδιών ο Ηρακλής και ο 
Θησέας, η αριθμητική και η γραφή. Ερημωμένο πια και ρημαγμένο από τη 
λύσσα του χρόνου, που λες και σκοπό έχει να παραδίδει στο μέλλον το 
φθαρμένο παρελθόν, έστεκε πληγωμένο αλλά περήφανο. Η αυλή ήταν γεμάτη 
χόρτα, κανείς δεν έκανε τον κόπο να τα καθαρίσει, έστω σαν μικρό φόρο τιμής 
για το κτήριο που κάποτε μεταμόρφωνε τα μυαλά των παιδιών σε νου 
σκεπτόμενων ανθρώπων. Εδώ που τα λέμε, αν το καλοσκεφτεί κανείς, μέσα 
στο σχολείο αρχίζει η ζωή κι αν αυτό δε γίνει σωστά τότε η ζωή θα πάει 
στράφι και…» 



34              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

 
«Δημητρίου…» ακούστηκε η φωνή του δεσμοφύλακα πίσω από τη βαριά πόρτα. 
Πετάχτηκα λες και με χτύπησε το ρεύμα, βρέθηκα μονομιάς πίσω στην 
πραγματικότητα χωρίς να προλάβω να ολοκληρώσω τη φράση μου. «…σε δυο 
λεπτά τα φώτα κλείνουν» είπε με τη βαριά φωνή του και συνέχισε 
προχωρώντας στα διπλανά κελιά χωρίς να σταθεί. Μάζεψα γρήγορα τις 
σελίδες με τις σκέψεις μου και μαζί με το μολύβι τις ακούμπησα ευλαβικά 
πάνω στο ράφι. Πιο δίπλα μερικά άδεια λευκά χαρτιά, εισιτήρια κι αυτά στο 
νυχτερινό κόσμο της ελευθερίας μου. Αλλά σε δυο λεπτά θα άρχιζε το επόμενο 
ταξίδι, ξάπλωσα όσο μπορούσα πιο αναπαυτικά στο στενό κρεβάτι για να το 
απολαύσω. Ναι είναι αλήθεια, όταν σβήνει το φως ελευθερώνομαι… 
 



Ένα ταξίδι …αλλιώς          35 
_______________________________________________________________________________________________________________________________________________________________________________________________________________ 

 

 

Ο Κώστας Θερμογιάννης γεννήθηκε το καλοκαίρι του 
1973. Σπούδασε στο Αριστοτέλειο Πανεπιστήμιο της 
Θεσσαλονίκης και τώρα ζει και εργάζεται στη Λαμία. 
Ξεκίνησε δειλά να γράφει και να εκφράζει τις σκέψεις 
του τον Οκτώβριο του 2010 στο ιστολόγιο 
teleytaios.wordpress.com με το προσωνύμιο 
Τελευταίος ενώ από τον Οκτώβριο του 2012, τα 
λογοτεχνικά του κείμενα φιλοξενούνται στο «Εν 
θερμώ». 
Έχει δημοσιεύσει το βιβλίο «Παράδρομος στο χρόνο» 
ενώ έχει συμμετάσχει στα βιβλία #TWEET_STORIES, «33 – τριάντα τρία» και 
«Μια παράξενη Κυριακή». Οι ιστορίες του έχουν δημοσιευτεί σε πολλές 
ιστοσελίδες ανάλογου ενδιαφέροντος. Άρθρα του έχουν επίσης δημοσιευτεί 
στην ηλεκτρονική έκδοση της εφημερίδας ΤΟ ΒΗΜΑ, στο protagon.gr καθώς 
και στο tvxs.gr 
Τον Μάρτιο του 2013 δημιούργησε τον χώρο τέχνης και λόγου τοβιβλίο.net 
 

 www.nthermo.com 

 http://www.facebook.com/kostas.thermoyiannis 

 kthermoyiannis@outlook.com 



36              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

 

 



Ένα ταξίδι …αλλιώς          37 
_______________________________________________________________________________________________________________________________________________________________________________________________________________ 

 

 

Η Μάγισσα  
Μίνως-Αθανάσιος Καρυωτάκης 
 
 Ο Θάνατος ήταν εδώ και καιρό προ των πυλών. Ο Αντώνης ένιωθε πως 
κάτι είχε κάνει λάθος. Μπορεί πια να μην την ήθελε, αλλά έπρεπε κάποια 
στιγμή να το κάνει. Έπρεπε να την χωρίσει και να πετάξει εκείνα τα επτά 
χρόνια στα σκουπίδια. Ο Αντώνης βέβαια, δεν της είχε φερθεί καλά. Εκείνη 
του είχε δώσει τα πάντα, αλλά δεν την ήθελε πια. Ίσως ο σπόρος της ζήλιας 
που είχε φυτευτεί μέσα του πριν από καιρό να είχε ριζώσει τόσο βαθιά ώστε 
να μην μπορούσε να ξεριζώσει αυτό το συναίσθημα. Ήταν καλή, δεν του 
έφτανε όμως. Στο μέλλον θα έβρισκε περισσότερες γυναίκες, ίσως και 
καλύτερες. 
 Χτες, εκεί στο ξενοδοχείο, τότε που την είχε κάνει να σιχαθεί τον εαυτό 
της ένιωσε ένα αλλόκοτο συναίσθημα. Παρότι δεν πίστευε στον Θεό, ένιωσε 
πως θα τον τιμωρούσε μια ανώτερη δύναμη. Ξύπνησε μέσα στη νύχτα, 
τινάχτηκε στον ύπνο του από τις δυνατές κραυγές του. Είχε κόκκινα σημάδια 
πάνω του. Κάτι ανατριχιαστικές κόκκινες κηλίδες που φάνταζαν σαν λέπρα. 
Είχε ξεφορτωθεί εκείνη, αλλά κάποιος τον τιμωρούσε. Ήταν δυνατόν να είχε 
θυμώσει κάτι ανώτερο μαζί του; 
 Είχε διαβάσει πριν από χρόνια για ένα ανάλογο περιστατικό. Ο τύπος 
εκείνος είχε ζητήσει και τη βοήθεια ενός πάστορα για να ξεφύγει από τον 
Ύψιστο. Ναι, η ιστορία αυτή είχε λάβει χώρα στην Αμερική. Όλα τα αλλόκοτα 
συνέβαιναν εκεί. Στην Ελλάδα όμως, πώς ήταν δυνατόν; 
 Εκείνη η πλανεύτρα με τα ξανθιά μαλλιά, εκείνο το εγωιστικό πλάσμα 
τον είχε εκδικηθεί. Μπορεί να την είχε χαρακτηρίσει με ποικίλα επίθετα, αλλά 
ποτέ του δεν είχε τολμήσει να την αποκαλέσει με την πραγματική της 
ιδιότητα. Η Αντιγόνη ήταν μία μάγισσα που είχε βαλθεί να τον αποτρελάνει 
και μέχρι στιγμής τα κατάφερνε. 
 Σηκώθηκε από το κρεβάτι. Με δυσκολία κινιόταν πια. Πήγε στην 
κουζίνα και γέμισε ένα ποτήρι με κονιάκ. Ήπιε με πάθος, σαν να ήξερε ότι το 
τέλος είχε ήδη γραφτεί.  
 Ένα νιαούρισμα μέσα στην ησυχία της νύχτας τον έκανε να ρίξει το 
γυάλινο ποτήρι στο πάτωμα. Κάποια κομμάτια από γυαλί έσκισαν τη σάρκα 
του αριστερού ποδιού. Η μαύρη γάτα τον κοίταξε απειλητικά κι ύστερα έφυγε. 
Παράλληλα, ακούστηκε το μεγάλο ρολόι που χτύπησε δεκατρείς φορές. Ναι, 
είχε πάει μία η ώρα κιόλας και δεν έλεγε να κοιμηθεί. Η παρουσία της γάτας 



38              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

του έφερνε ασφυξία. Ένιωθε πως τα πνευμόνια του δεν μπορούσαν να 
λειτουργήσουν κανονικά. 
 Κατευθύνθηκε προς τον καθρέφτη του κομοδίνου. Ήθελε να δει τον 
εαυτό του. Μέσα στον καθρέφτη αντίκρισε τη μορφή εκείνης. Έδειχνε 
όμορφη, χαρούμενη. Μέσα στο γυαλί έδειχνε χαρούμενη. Ήταν εκείνο το 
ξεχωριστό πλάσμα που είχε αγαπήσει, εκείνη η μάγισσα. Καθώς κοίταζε τον 
καθρέφτη, ένα πεντάλφα ξεκίνησε να σχηματίζεται στο μέτωπό του 
ξεσκίζοντας το δέρμα, με το φρέσκο αίμα να στάζει στο πάτωμα. 
«Φύγε» φώναξε σπάζοντας το τζάμι με το αριστερό του χέρι. 
 Το γυαλί έκοψε τα ρυπαρά του δάχτυλα. Ούρλιαξε όπως ποτέ άλλοτε. 
Μάλιστα, ζήτησε έλεος από τον Κύριο παρότι γνώριζε ότι το τέλος είχε ήδη 
γραφτεί. 
 Η πόρτα χτύπησε. Τινάχτηκε, δεν ήθελε να ανοίξει την πόρτα γιατί 
ήξερε ποιος ήταν. Έβαλε τον αντίχειρα του αριστερού χεριού στο στόμα και 
άρχισε να τον πιπιλίζει. Έκλαιγε με αναφιλητά όπως είχε κλάψει εκείνη. 
Μέσα στο απόλυτο σκοτάδι έμοιαζε με ένα νήπιο που είχε χάσει την κούκλα 
του. Ο Αντώνης δεν ήταν όμως νήπιο, αλλά άνδρας. 
 Η πόρτα χτύπησε ξανά, αλλά πάλι δεν άνοιξε γιατί ήξερε ποιος τον 
αναζητούσε. Μετά από περίπου μία ώρα, μια ανώτερη δύναμη τον σήκωσε από 
το πάτωμα. Πάτησε τα γυαλιά, μα δεν πόνεσε. Ήθελε να σταματήσει, μα 
αδυνατούσε να ελέγξει το σώμα του. Ο Ανώτερος τον οδηγούσε προς το 
δωμάτιό του. Μια φωνή μίλησε μέσα στο κεφάλι του. Είπε κάτι 
ακαταλαβίστικες λέξεις που έμοιαζαν με: «ΚΛΑΣΠΤ ΑΠΤ». Καθώς περιδιάβαινε 
την πόρτα της κρεβατοκάμαρας ήθελε να ουρλιάξει, να ζητήσει βοήθεια, αλλά 
δεν μπορούσε πια… 
 Η ιστορία λέει ότι μετά από περίπου έναν μήνα εξαιτίας της τρομερής 
δυσοσμίας που έβγαινε από το διαμέρισμα, αναγκάστηκε η αστυνομία να 
σπάσει την πόρτα και να μπει στο σπίτι. Αυτό που βρήκαν, άφησε έκπληκτους 
τους αστυνομικούς. Στην κρεβατοκάμαρα υπήρχε ένας κοκάλινος σκελετός. 
Στον τοίχο είχαν γραφτεί με αίμα κάτι αλλόκοτα σύμβολα. Οι αστυνομικοί 
που διερεύνησαν τον χώρο, βρήκαν ακόμα και κάτι γιγαντιαίους αρουραίους 
που φαινόταν να έχουν τραφεί με την ανθρώπινη σάρκα.  
 Η ιστορία αυτή δεν έπρεπε να μαθευτεί. Όσοι είχαμε βρεθεί τότε στο 
σπίτι είχαμε ορκιστεί να μην πούμε τίποτα. Μολαταύτα, γέρασα και ένιωθα 
πως αν δεν κατέγραφα κάπου αυτό το περιστατικό, τότε θα 
αποτρελαινόμουνα τελείως. Μακάρι η καταγραφή αυτού του περιστατικού να 
καταφέρει να με σώσει… 



Ένα ταξίδι …αλλιώς          39 
_______________________________________________________________________________________________________________________________________________________________________________________________________________ 

 

 

Ο Μίνως-Αθανάσιος Καρυωτάκης γεννήθηκε 
στη Θεσσαλονίκη το 1994. Το μυθιστόρημα 
«Μια σειρά από τρομαχτικά γεγονότα» είναι η 
πρώτη του μεγαλόπνοη συγγραφική 
προσπάθεια και μπορείτε να το κατεβάσετε 
δωρεάν από τον ιστοχώρο των Εκδόσεων 
Σαΐτα: 
www.saitapublications.gr/2012/12/ebook.13.h
tml. Παράλληλα, διαθέτει και το ιστολόγιο 
«Χίλιες και μία ιστορίες». Τέλος, έχει συμμετάσχει και στο συλλογικό ebook: 
«Tweet_Stories - Λογοτεχνία σε 140 χαρακτήρες» όπως και στο συλλογικό 
ebook των Εκδόσεων Σαΐτα «Το ταξίδι ενός χαρτονομίσματος». 
 

 http://minosathkar.blogspot.gr 



40              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ένα λυτρωτικό ταξίδι 
Ηρακλής Λαμπαδαρίου 
 
 Δεν πρόλαβε να ολοκληρώσει την ανάγνωση. Ένα χελιδόνι τρύπωσε 
στο καθιστικό ταράζοντας την ησυχία του χώρου. Το βιβλίο έμεινε μετέωρο 
στα χέρια του.  
 Ο απρόσμενος επισκέπτης του, έμοιαζε να απολαμβάνει κάθε στιγμή 
της επίσκεψής του. Σκορπούσε ζωηρά τιτιβίσματα μέχρι που απόκαμε στο 
μισοάδειο ράφι της βιβλιοθήκης, δίπλα στο μεγάλο ρολόι. Του έδωσε την 
εντύπωση πως από στιγμή σε στιγμή θα του μιλούσε, θα έλεγε ιστορίες από τις 
εκατοντάδες πτήσεις του σε μέρη άγνωστα κι απρόσιτα για αυτόν. Κι αν δεν 
ήταν ίδια η λαλιά τους, υπήρχε τρόπος να επικοινωνήσουν. Τα μάτια του 
χελιδονιού, του μετέφεραν την πιο γλυκιά αλμύρα της θάλασσας, το πιο 
χρυσό χρώμα εκατομμυρίων κόκκων άμμου, την πιο έντονη δροσιά του αέρα 
και αυτός έμεινε σιωπηλός, ρουφώντας εικόνες, ήχους, χρώματα, αρώματα, 
αισθήσεις και ελπίδες. 
 Το ταξίδι τον συνεπήρε, τον μαγνήτισε. Αισθάνθηκε πλημμυρισμένος 
από χαρά και τόση αισιοδοξία που ευχόταν να μην τελείωνε ποτέ. Στα μάτια 
του χελιδονιού αντίκριζε τον εαυτό του γυμνό, να δοκιμάζει τις αισθήσεις 
του, να παίζει, να μαθαίνει, να διασκεδάζει, να ερωτεύεται, να πληγώνεται, να 
γελάει, να ενώνεται και να δημιουργεί ξαναζώντας την κάθε στιγμή της ζωής 
του. 
 Το χελιδόνι σαν να είχε ολοκληρώσει την αποστολή του, τιτίβισε 
δυνατά και έφυγε το ίδιο αναπάντεχα από το ανοικτό παράθυρο, αφήνοντας 
πίσω του μια νοσταλγία και την ευωδιά από χίλια τριαντάφυλλα.  
 Εκείνος, σαγηνευμένος, κατευθύνθηκε με γρήγορα βήματα στο σημείο 
όπου λίγο πριν στεκόταν το χελιδόνι. Παραμέρισε το ρολόι από το ράφι και 
πήρε στα χέρια του ένα μικρό κουτί. Στράφηκε ξανά στο παράθυρο, άνοιξε το 
κουτί κι ευλαβικά ελευθέρωσε το περιεχόμενό του στον αέρα κι ας ήταν αυτό 
μοναχά μια χούφτα χώμα. «Είσαι καλά. Το ίδιο κι εγώ. Σε φιλώ» είπε και οι 
λέξεις ακολούθησαν την πορεία του χελιδονιού. Του φάνηκε πως τα κλαδιά 
σιμά του χαμογέλασαν κι αυτά, σαν ηδονή να έτρεξε γάλα ο χυμός τους.  
 Γύρισε στην αναπαυτική του πολυθρόνα με μια αίσθηση ανακούφισης 
που όμως έγινε ξανά επιτακτική ανάγκη καθώς έπιασε το βιβλίο στα χέρια 
του.  



Ένα ταξίδι …αλλιώς          41 
_______________________________________________________________________________________________________________________________________________________________________________________________________________ 

 

 

 Οι λέξεις τον τράβηξαν κοντά τους, οι σελίδες τον τύλιξαν. Ήταν πια 
δέσμιος του σκηνικού της ιστορίας, μέρος της πλοκής, ο ένας κι όλοι οι 
χαρακτήρες μαζί. Κι έγινε αυτός η αρμονία με την οποία έντυσε ο συγγραφέας 
τις λέξεις. Η σύνδεση, ταυτόχρονη επίλυση και απόρριψη εμποδίων. Το 
πέταγμα του χελιδονιού, μακριά εκεί που σκόρπισε το χώμα κι οι λέξεις οι 
δικές του.  
 



42              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο Ηρακλής Λαμπαδαρίου γεννήθηκε στην Κατερίνη το 
1988 και μεγάλωσε στην Καβάλα. Από τα 10 του χρόνια 
ασχολείται συστηματικά με τον εθελοντισμό, τόσο με 
τη διοργάνωση όσο και με τη συμμετοχή σε συλλογικές 
δράσεις. Σπούδασε κλασική φιλολογία στο 
Δημοκρίτειο Πανεπιστήμιο Θράκης στην Κομοτηνή, 
απ’ όπου αποφοίτησε το 2009. Είναι λάτρης των 
γλωσσών (γνωρίζει αγγλικά, γαλλικά, ισπανικά ενώ έχει αρχίσει να μαθαίνει 
σλοβάκικα και κινέζικα) και έχει ταξιδέψει σε διάφορα μέρη της Ευρώπης, 
παίρνοντας μέρος σ’ έναν πλούσιο διαπολιτισμικό διάλογο που αναμφίβολα 
επηρέασε τον τρόπο σκέψης του.  
Από τις Εκδόσεις Σαΐτα, που δημιούργησε ο ίδιος το καλοκαίρι του 2012, 
κυκλοφορούν σε ελεύθερη ψηφιακή μορφή τα βιβλία του «Τάξη Δημιουργική 
με Φαντασία αρκετή» (2012), «Ο μαγικός σελιδοδείκτης» (2012) και 
«Χαιρετίσματα & ευχές» (2013). 
 

 www.lampadariou.eu 

 www.facebook.com/iraklis.lampadariou 

 iraklis@lampadariou.eu 
 



Ένα ταξίδι …αλλιώς          43 
_______________________________________________________________________________________________________________________________________________________________________________________________________________ 

 

 

 



44              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο χαμένος θησαυρός 
Στέφανος Λίβος 
 
 Είχε πέντε χρόνια να πάει στο Χωριό. Κατά κάποιο τρόπο, βέβαια, 
πήγαινε κάθε μέρα. Σερνόταν μέχρι το σπίτι της, της χτυπούσε την πόρτα και 
περίμενε τη Λένα να του ανοίξει, να του χαμογελάσει και να τον φιλήσει 
πεταχτά. Μεγάλο πράγμα η φαντασία... 
 Ούτε αυτός θυμόταν από πότε ήταν ερωτευμένος μαζί της. Ήξερε απλά 
πως δεν έπαψε ποτέ να θέλει να την κάνει δική του. Ακόμα κι όταν άφησε το 
Χωριό για να πάει να σπουδάσει, ακόμα κι όταν αυτή παντρεύτηκε, ακόμα κι 
όταν έκανε το πρώτο της παιδί, ακόμα κι όταν έκανε το δεύτερο. Αυτή ποτέ 
της δεν τον είχε κοιτάξει πονηρά. Απλά, έτυχε μια φορά, στα δώδεκά της, τότε 
που σπαρταρούσε μέσα της η αγουροξυπνημένη γυναικεία φύση, να του δώσει 
ένα πεταχτό φιλί, ίσα-ίσα για να δει πώς είναι. Τι το ‘θελε κι αυτή; 
 Από μικρός ήταν παράξενο παιδί ο Αντρέας. Διάβαζε για χαμένους 
θησαυρούς, για εξωγήινους, για στοιχειωμένα σπίτια, αλλά όσο μεγάλωνε, 
ήλπιζαν οι γονείς του ότι θα του φύγει το «κουσούρι». Με την ελπίδα έμειναν. 
Πέρασε ο Αντρέας στην Αρχαιολογία –τελευταίος- και βάλθηκε να βρει το 
θησαυρό του Αλή Πασά. Κάπου είχε διαβάσει ότι ο Τουρκαλβανός πασάς είχε 
θάψει ένα μέρος της περιουσίας του κοντά στο Χωριό και για κάποιο λόγο 
πίστεψε ότι διακόσια χρόνια τώρα, ο θαμμένος θησαυρός δεν περίμενε τίποτα 
άλλο παρά να δει τη φάτσα του Αντρέα. 
 Αν τον έβρισκε, θα γινόταν πλούσιος. Θα έκανε τη Λένα να τον 
θαυμάσει και να τον ερωτευτεί. (Καλά...!) Φορτώθηκε χάρτες, σημειώσεις, 
βιβλία, έβγαλε τις άδειες εκσκαφής, μίσθωσε και δυο μπουλντόζες και πήγε 
εκεί που ήθελε να σκάψει. Μόλις τα είδανε αυτά στο Χωριό, βάλανε τα γέλια 
με την πάρτη του. Την πρώτη μέρα, βέβαια, στις ανασκαφές, πήγαν όλοι με 
μια σακούλα στην τσέπη, μήπως τύχει και δουν τις χρυσές λίρες να 
ξεφυτρώνουν απ’ το χώμα. 
 Τρεις μέρες έσκαβαν τα μηχανήματα. Όλο το χωριό σκυμμένο πάνω 
από την τρύπα, να κοιτάει μήπως δει κανένα σεντούκι. Τίποτα. Άρχισε η 
απογοήτευση να σκαρφαλώνει στον Αντρέα, μέχρι που την τέταρτη μέρα 
κάρφωσε στα μαλλιά του τη σημαία της. Ούτε καν άνθρακες δεν αποδείχτηκε 
ο θησαυρός. Χώμα, ξανά χώμα, και λίγο πιο βαθιά, πάλι χώμα. 
 Κατάλαβε ο Αντρέας ότι ούτε θησαυρό θα έβρισκε ποτέ ούτε και τον 
έρωτα της Λένας. Αυτή, από τη δεύτερη κιόλας μέρα, δεν είχε ξαναφανεί στις 



Ένα ταξίδι …αλλιώς          45 
_______________________________________________________________________________________________________________________________________________________________________________________________________________ 

 

 

ανασκαφές. Φύγανε με ειρωνικούς ψιθύρους οι Χωριανοί, αποχώρησαν οι 
μπουλντόζες κι έμεινε ο Αντρέας μόνος, να κοιτάει την τρύπα 6 μέτρων που 
είχε καταπιεί τα όνειρά του. Ίσα που κρατήθηκε να μην πηδήξει κι αυτός 
μέσα, ν’ αρχίσει να σκάβει με τα χέρια. 
 Κρίμα που δεν το έκανε... Γιατί η ειρωνεία που κρύβει κάθε ιστορία 
ήθελε το πρώτο σεντούκι του θησαυρού θαμμένο μόλις μισό μέτρο πιο κάτω. 
Ποιος ξέρει για πόσα χρόνια ακόμα θα έμενε εκεί...  
 
 
 
 



46              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο Στέφανος Λίβος γεννήθηκε στην Αθήνα, µεγάλωσε 
στη Ζάκυνθο, ζει στο Λονδίνο και µάλλον θα πεθάνει 
στην ψάθα. Έχοντας σπουδάσει Ψυχολογία στο 
Πάντειο Πανεπιστήµιο, και µε ένα µεταπτυχιακό στην 
πλάτη του, κατέληξε πολυτεχνίτης και ερηµοσπίτης, 
αφού δεν έχει καταφέρει να στεριώσει σε τίποτα απ’ 
ό,τι έχει καταπιαστεί. Το 2003 έλαβε έναν έπαινο από 
την Πανελλήνια Ένωση Λογοτεχνών για το διήγηµα 
«Στιγµές», το οποίο συµπεριέλαβε στην πρώτη του 
εκδοτική απόπειρα, τη συλλογή διηγηµάτων «Κλεφτές Ματιές». Συµµετέχει 
επίσης στις συλλογικές εκδόσεις «12/12/12: Οκτώ Ιστορίες για µια Πλατεία» 
και «Δήγµα Γραφής: Μια Ντουζίνα και Τρία Διηγήµατα», βραβευμένο με e-
Award 2012. Το «Όσα Χωράει Μια Στιγµή», επίσης υποψήφιο για e-Award 
2012, είναι το πρώτο του µυθιστόρηµα ενώ σειρά έχει το ιστορικό 
μυθιστόρημα «Ο Θησαυρός της Βιολέτας». 
 

 www.stefivos.com 

 www.facebook.com/stefivos 



Ένα ταξίδι …αλλιώς          47 
_______________________________________________________________________________________________________________________________________________________________________________________________________________ 

 

 

 



48              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Θραύσματα 
Δημήτρης Νίκου 
 
«Θα 'ρθεις;» 
 
 Του ψέλλισε με έναν αμήχανο, ανοίκειο ενικό της σύντομης πρώτης 
γνωριμίας τους. Μες στο σκοτάδι των μικρών ωρών της νύχτας, στο τοπίο της 
πιο τρομερής μοναξιάς, έλαμψε στα μάτια του ένα «ναι» σίγουρο για την 
αβεβαιότητα που άφηνε πίσω του και αβέβαιο για τη σιγουριά που τόσο 
ανάγκη είχε να χαρίσει. Άγγελοι έκπτωτοι κι οι δυο, μορφή και πνεύμα, σε 
πάλη με δαίμονες μοχθηρούς κι αερικά. Συναντήθηκαν σε εξορία κοινή, 
ψάχνοντας την ελάχιστη όαση σε μια έρημο απέραντη με θύελλες και 
δηλητηριώδη ερπετά να παραμονεύουν σε κάθε βήμα. 
 
«Πάμε!» 
 
 Πιάστηκαν απ’ το χέρι. Όχι δειλά. Σφιχτά και δυνατά, όπως ο ναυαγός 
αρπάζει τη μόνη σανίδα σωτηρίας του, καταμεσής μιας θάλασσας θυμωμένης, 
που απειλεί να τον καταπιεί. Ξεκίνησαν να περπατούν μακριά απ’ το άγονο, 
σκασμένο χώμα. Μοιράστηκαν κουράγιο και ελπίδα κι είπαν με βήματα μικρά, 
σιγουρεμένα, μαζί να βρουν την Εδέμ της ένωσής τους, τον Παράδεισο της 
ελευθερίας τους. Τις μέρες ο ήλιος ολόφωτος τύφλωνε τα μάτια κάθε εχθρού 
που τολμούσε να πλησιάσει και τα σύννεφα τους έπλεκαν πέπλο μεταξένιο. 
Τις νύχτες το φεγγάρι χαμογελούσε περήφανο για τα θετά παιδιά του, 
σκορπίζοντας χαρούμενο στον ουρανό χρυσόσκονη, ενώ τ’ άστρα στήνανε 
χορό κυκλικό, στεφάνι αγάπης γύρω απ’ τα μαλλιά τους. 
 Άρχισαν να τρέχουν, παρμένοι από τον έρωτα που διψασμένοι κι οι δυο 
αχόρταγα ρουφούσαν, μα έτρεχαν πολύ. Έτρεχαν και λυπημένο το φεγγάρι, 
δεν τους έβλεπε όπως πρώτα να το κοιτούν το βράδυ και δύναμη να του 
ζητούν. Δε σήκωναν τα μάτια τους να συμβουλευτούν τ’ αστέρια, που άλλο 
δρόμο έδειχναν πως έπρεπε ν’ ακολουθήσουν. Έτρεχαν και τις μέρες ο ήλιος 
έγινε σιγά-σιγά εχθρός, η θέρμη του έγινε φωτιά που τώρα πια τους 
εξαντλούσε. Κουράστηκαν, τα πόδια δεν βαστούσαν άλλο, η ανάσα και η 
δύναμη δυσκόλεψαν... τα βήματα αποσυγχρονίστηκαν, τα χέρια χαλάρωσαν, 
ώσπου αφέθηκαν. 
 Ήταν όνειρο; 



Ένα ταξίδι …αλλιώς          49 
_______________________________________________________________________________________________________________________________________________________________________________________________________________ 

 

 

 
* * * 

 
 Συμφώνησαν σήμερα να συναντηθούν, να μη χαθούν σαν ξένοι. 
Σήμερα για μια φορά, νομίζουν για τελευταία –πόση αφέλεια να κρίνουμε με 
μέτρα ανθρώπινα, κοινά, της ψυχής τα αιώνια και τα πιο ιερά. 
 
 Το ίδιο ραντεβού. Αμήχανο σαν πρώτο, με την πικρή αυτογνωσία του 
στερνού. Το ίδιο ραντεβού. Ψευδαίσθηση απαξιωμένης καθημερινότητας, 
παυσίπονο ανίσχυρο στον δυνατό πόνο της αποδυναμωμένης καρδιάς. Ο ίδιος 
περίπατος, σε μια διαδρομή που κάποτε τους είχε πάει μακριά, παγωμένος 
σήμερα κάτω από τον ανελέητο καλοκαιρινό καύσωνα. Στάζουν ιδρώτα τα 
κορμιά τους, αίμα διάφανο από μια σάρκα μία, που με βία σκίστηκε κι έγινε 
πάλι δύο. Πληγές τα λόγια και τ’ αγγίγματα μαχαιριές που από το σώμα ως 
την καρδιά τους φτάνουν. 
 
 Στέκει και κοιτάζει. Τα χέρια τρέμουν, τα μάτια θολώνουν. Κλαίει την 
απώλεια. Τη ζωή που έγινε ανάμνηση. Ξέρει όμως ότι ήταν νικητές, 
ευλογήθηκαν, κι ο Θεός την ευχή του δεν την παίρνει πίσω. Όχι, δεν ήταν 
όνειρο. Το στεφάνι από φως που τα βράδια τους φορούσαν τα αστέρια δεν 
ήταν φαντασίωση, ούτε επιθυμία. Όχι, δεν ήταν όνειρο. Ήταν ζωή, ζωντανή, 
αληθινή ζωή. Κι αν η ζωή αυτή δεν είναι πια εδώ, ξέρει πως η ψυχή ζει 
παντοτινά, δεν χάνεται. Και η ψυχή ενώθηκε, συναντήθηκε και θα είναι 
πάντα εκεί, να περιμένει πια εκείνη να ενώσει ξανά το σώμα. Κι αυτός που 
βλέπει απέναντι να περπατάει τώρα με τα χέρια στις τσέπες και την πλάτη 
γυρισμένη, το ξέρει, θέλει ακόμα να σταματήσει για μια κλεφτή ματιά από 
μακριά, όπως τότε, που αυτό το μακριά τους ήταν ξένο, τους ήταν αδιανόητο. 
 
 Γυρίζει στο σπίτι –πόσο άδειο δείχνει τώρα Θεέ μου, πόσο μεγάλο. Πώς 
θα το αντέξει τόσο μεγάλο; Κι αυτό το κρεβάτι... 
 

* * * 
 
 «Σε διαβάζω σήμερα μετά από καιρό και ανάμεσα σε λέξεις ψυχρές, 
τυπικές, δήθεν αδιάφορες, βρίσκω θραύσματα αυτού που με το μένος μας 
διαλύσαμε. Μικρά κομμάτια, ελάχιστα, κάποιου παλιού μας ονείρου που το 
προδώσαμε, μα εκείνο αντιστέκεται, αρνείται να πεθάνει τόσο εύκολα όσο του 



50              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

απαιτήσαμε. Μιας αρχής πάντοτε νέας που δεν αφήσαμε στο δρόμο της 
ολοκλήρωσης να φτάσει. Μιας αγάπης άγουρης, μα τίμιας κι αληθινής, που 
βίαια ατιμάσαμε. Χίλια κομμάτια, θραύσματα, που σκόρπισαν στην άβυσσο του 
εγωισμού μας. Τα σκορπίσαμε. 
 
 Κακιώσαμε την αγάπη κι εκείνη, πληγωμένη, απογοητευμένη, έστρεψε 
αλλού το πρόσωπό της. Μας στέρησε το χαμόγελο που ζέσταινε τις μέρες και 
τις νύχτες μας, γύρισε την πλάτη και μας προσπέρασε. Απομείναμε μόνοι στα 
σκοτεινά με τον φόβο και την παγωνιά να διαπερνά ως την ψυχή. Κι 
αγκαλιαζόμασταν σφιχτά, πιο σφιχτά... σ’ αγκάλιαζα για να μην κρυώνω κι 
εσύ μ’ αγκάλιαζες για να μην κρυώνεις. Πώς άλλαξαν έτσι οι νύχτες μας; 
Θυμάσαι; Τότε σ’ αγκάλιαζα γιατί σε ένιωθα να μου κρυώνεις κι εσύ μ’ 
αγκάλιαζες όταν έβλεπες ότι έστω και λίγο κρυώνω. Πάγωσαν κάποτε τα 
λόγια, οι σκέψεις και οι πράξεις, εμείς οι ίδιοι, καθώς η θολή μας εικόνα 
αργόσβηνε μπροστά στα μάτια μας, ώσπου χάθηκε. 
 
 Να όμως που κάτι είναι ακόμα εδώ. Βλέπω στα θραύσματα αυτά, δειλά, 
λίγη ζωή να σπαρταράει. Μια θύμηση που δέθηκε στον νου και δε θέλει να τον 
εγκαταλείψει, μια νοσταλγία που δεν αντέχει το παρελθόν. Μια προσευχή, 
τόση δα μικρή, που κι αν ο φόβος δεν αφήνει δυνατά να ειπωθεί, βρίσκει 
τρόπο στα κρυφά να φθάσει ψίθυρος στο αγαπημένο αυτί. Μια προσευχή υπέρ 
αγάπης, κερί που όσο καίει και λιώνει κάνει καπνό τα λόγια και τα στέλνει 
στον ουρανό, να ενωθούν και μοίρα καλή ξανά να χτίσουν...» 
 
 Σταματάει. Μια βαθιά ανάσα δραπετεύει με δυσκολία από το σφιγμένο 
στήθος. Αφήνει το στυλό κι εκείνο κυλιέται για λίγο πάνω στο 
μουτζουρωμένο χαρτί. Δεν ξέρει αν πρέπει να συνεχίσει. Δεν μπορεί να 
αποφασίσει αν θα τελειώσει αυτό το γράμμα. Μετανιώνει που αφήνεται να 
παρασυρθεί και μετά μετανιώνει που αφέθηκε να μετανιώσει. Η θέα των 
ταραγμένων λέξεων, η βιαστική -σαν ανεπίτρεπτη και γι’ αυτό ηδονική- 
ανάγνωση κάποιων φράσεων, επιτείνουν την σύγχυση που δέχεται στωικά, 
σαν αυτοτιμωρία για τα όσα θέλησε και κάθισε να γράψει. 
 
 Ξαναπαίρνει το στυλό, σκέφτεται, αλλά διστάζει να συνεχίσει. Είναι 
βαρύ, ξαφνικά πολύ βαρύ σήμερα το αγαπημένο λεπτό στυλό που πάντα έχει 
σε μια γωνιά του γραφείου να περιμένει. Σαν πυρωμένη ράβδο το νιώθει, 
καίει τα δάχτυλα. Με μια απότομη κίνηση το αφήνει κι εκείνο υπακούει χωρίς 



Ένα ταξίδι …αλλιώς          51 
_______________________________________________________________________________________________________________________________________________________________________________________________________________ 

 

 

να κυλήσει. Κοιτάζει το γράμμα που άφησε στη μέση. Ανοίγει το μεγάλο 
συρτάρι του γραφείου και το θάβει κάτω από ένα σωρό από άλλα χαρτιά –
ακριβώς όπως πολύ καλά θάβει τόσο καιρό αυτά που νιώθει κάτω από 
δικαιολογίες, ερμηνείες, απεγνωσμένες απωθήσεις. 
 
«Καλύτερα μήνυμα» 
 
 Λέει, για να ακούσει και να το δεχθεί ως προσταγή της λογικής στην 
καρδιά που ξανά θα υποχωρήσει. Πιάνει το κινητό και γράφει. Πληκτρολογεί 
λέξεις ψυχρές, τυπικές, δήθεν αδιάφορες για να απαντήσει στις αντίστοιχες 
δικές του. Το στέλνει. Πριν έκαιγαν τα δάχτυλα, τώρα ολόκληρο το σώμα. Η 
καρδιά επαναστατεί. Λάβα σκάει με δύναμη, ενέργεια που άλλο δεν αντέχει. 
Πιάνει ξανά το κινητό. 
 
«Σ’ αγαπώ. Έτσι απλά. Δε χρειάζεται να απαντήσεις». 
 
 Σε λίγο δέχεται την απάντηση. 
 
«Κι εγώ». 
 
 
 
 



52              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο Δημήτρης Νίκου γεννήθηκε το 1981 στην 
Αθήνα, όπου και ζει. Έκανε σπουδές ηχοληψίας 
και παράλληλα, από το 2005 άρχισε να 
αρθρογραφεί σε έντυπα και στο Διαδίκτυο, 
γράφοντας κυρίως για μουσική. Στη λογοτεχνία 
πρωτοεμφανίστηκε το 2010 με ένα μικρό πεζό 
στο περιοδικό «Σοδειά» και μέχρι σήμερα έχει 
επίσης δημοσιεύσει μικρά πεζά και διηγήματα 
στα περιοδικά «Σοδειά», «Chimeres», «Αντί επί λόγου», «Fresh» και στην 
online ανθολογία «One_story». Έργα του που έχουν εκδοθεί, είναι η νουβέλα 
«Βόλτα στο φεγγάρι» (Ίαμβος, 2010), το μυθιστόρημα «Σημασία έχει μονάχα η 
ζωή» (Ωκεανός, 2013) και το συλλογικό μυθιστόρημα «Όσα ποτέ δεν είπαμε» 
(Ωκεανός, 2013) με το ψευδώνυμο Νία Μαγγέλου, σε συνεργασία με τους 
συγγραφείς Τάσο Αγγελίδη Γκέντζο, Ευρυδίκη Αμανατίδου και Χρυσούλα 
Λουλοπούλου. Είναι επίσης δημιουργός και υπεύθυνος του διαδικτυακού 
λογοτεχνικού περιοδικού ΒΙΒΛΙΟΔΕΙΚΤΗΣ. 
 

 www.facebook.com/dim.nikou 

 http://dimitris-nikou.blogspot.gr 

 www.goodreads.com/dimitrisnikou 
 



Ένα ταξίδι …αλλιώς          53 
_______________________________________________________________________________________________________________________________________________________________________________________________________________ 

 

 

 



54              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Μη στηρίζεστε στις πόρτες. Ανοίγουν αυτόματα 
Ευάγγελος Ι. Τζάνος 
 
«Έλα». «Τι γίνεται;» «Περιμένω τους ανθρώπους να φέρουν τα ξύλα». «Σπίτι είσαι; 
Νόμιζα πως θα έμενες στον Ανδρέα». «Ήρθα πριν από λίγο. Κατέβηκα μαζί του, 
όταν έβγαλε το σκύλο του βόλτα». «Τόσο πρωί;» «Τι να γίνει; Έναν μήνα έχω που 
έδωσα την παραγγελία». «Τι ώρα τους περιμένεις;» «Στις δέκα μου είπαν». 
«Αρχίζεις κάτι καινούργιο;» «Ναι, μια πόρτα». «Α, οι δουλειές σου βλέπω ανοίγουν 
όλο και περισσότερο. Πλέον είσαι περιζήτητη γλύπτρια του ξύλου». «Μη λες 
χαζομάρες». «Ποιος την παράγγειλε; Κάποιος επώνυμος;» «Για μένα είναι, για δω, 
για το σπίτι. Θα τη δουλεύω παράλληλα με τις παραγγελίες». «Τι ξύλο είναι;» 
«Κέδρος. Εσύ, κανένα νέο;» «Τι νέο να έχω; Χθες περάσαμε υπέροχα. Καιρό είχα να 
δω τον Ζάχο με τόσο ευχάριστη διάθεση. Το ξέρεις πόσο του αρέσει να βγαίνουμε με 
τον Ανδρέα». «Τα δυο σας είστε;» «Ήμαστε. Ο Ζάχος έφυγε πριν από λίγο. Πάει στη 
μητέρα του για να πάρει τα παιδιά. Θα πάνε για μπάσκετ. Σάββατο, βλέπεις». 
«Άρχισε κι η μικρή;» «Όχι, καλέ. Ο Ζάχος παίζει με τον μεγάλο. Η μικρή 
παρακολουθεί. Τυχερό κορίτσι, μένουμε τόσο κοντά, ώστε μπορεί να έρχεται να τη 
βοηθάς στα μαθήματά της. Γυρίζει πανευτυχής. Η Θεανώ έτσι, η Θεανώ αλλιώς. Σε 
θαυμάζει». «Είναι αξιαγάπητο παιδί». «Τις προάλλες μου έλεγε πως θέλει κι εκείνη 
ν’ ασχοληθεί με την ξυλογλυπτική». «Μικρή είναι, ποιος ξέρει πόσες φορές θ’ 
αλλάξει γνώμη». «Α, ναι». «Ξέρεις, σκέφτηκα, πως θα μπορούσε να έχει κι εδώ το 
χώρο της, όταν θα μπει στην εφηβεία. Να μην είναι στο ίδιο δωμάτιο με τον μεγάλο. 
Τι στην ευχή, νονά της είμαι». «Τι καλά. Αχ, βρε Θεανώ, όλα τα σκέφτεσαι». «Μην 
της το πεις ακόμη». «Δεν της λέω τίποτε. Αλλά για στάσου, αυτό σημαίνει ότι το 
ξεκόβεις να κάνεις δικά σου παιδιά;» «Πάλι τα ίδια, βρε Άσπα;» «Είμαι εκτός 
χρόνου, ε;» «Μάλλον». «Κι ο Ανδρέας;» «Του Ανδρέα του φτάνουν τα δυο δικά του, 
που κοντεύουν σε ηλικία γάμου. Τον επισκέπτονται τακτικά». «Ποτέ οι καταστάσεις 
δε σε πήγαιναν σε οικογένεια, Θεανώ. Θυμάμαι και τον Λάμπρο». «Ήμουν πάντοτε 
δοσμένη στη δουλειά μου, και το ξέρεις πως ποτέ δε μου πέρασε από το μυαλό να 
κάνω οικογένεια». «Ούτε και με τον Στάθη, τόσα χρόνια». «Έφυγα από το σπίτι του 
ακριβώς τις μέρες που σχεδιάζαμε να παντρευτούμε». «Καλά λέω πως η μικρή είναι 
τυχερή. Αν νομίζεις πως δε θα σου είναι βάρος». «Μα, τι λες; Εγώ δε σ’ το πρότεινα;» 
«Ναι, αλλά στο σπίτι έχεις και το εργαστήριό σου. Θέλεις την ησυχία σου». «Νομίζω 
ότι περισσότερη φασαρία θα κάνω εγώ, παρά η μικρή. Την προορίζω για το 
υπνοδωμάτιο πλάι στο δικό μου. Είναι έτοιμο. Έχει όλα τα έπιπλα που χρειάζονται. 
Και κάποια έργα μου που έχω στοιβάξει, θα τα μεταφέρω στην αποθήκη. Αλλά, μου 



Ένα ταξίδι …αλλιώς          55 
_______________________________________________________________________________________________________________________________________________________________________________________________________________ 

 

 

φαίνεται, προχώρησα αρκετά τα σχέδιά μου και δεν ξέρουμε τι θα πει κι η ίδια, όταν 
έρθει εκείνη η ώρα». «Νομίζω πως θα ενθουσιαστεί. Το σπίτι σου είναι γενικά τόσο 
φιλόξενο». «Αυτή την Τετάρτη η Ζέτα θα μας διαβάσει τα καινούργια ποιήματά 
της». «Υπέροχα». «Πρέπει οπωσδήποτε να φέρεις το ακορντεόν». «Σχεδιάζεις κάτι 
ιδιαίτερο;» «Όχι, ό,τι κάνω κάθε Τετάρτη. Μάλλον, ό,τι κάνουμε τις Τετάρτες». «Οι 
συγκεντρώσεις στο σπίτι σου είναι αξιολάτρευτες. Όλοι ανυπομονούμε να έρθει η 
Τετάρτη». «Συμμετέχουμε εξίσου». «Ξέρεις, το συζητούσαμε τώρα τελευταία, παίζει 
σημαντικό ρόλο κι ο χώρος. Συμφωνείς;» «Βέβαια. Πρώτα-πρώτα έχουμε άπλα». «Ο 
Ανδρέας το ευχαριστιέται;» «Όσο δε φαντάζεσαι. Του αρέσουν τα μεγάλα σπίτια. 
Στο δικό του μένει τριάντα χρόνια και το αγαπάει παθολογικά. Μένει από τότε που 
ήταν φοιτητής. Του το αγόρασαν οι γονείς του. Ήταν ο μόνος φοιτητής που ζούσε σε 
τόσο μεγάλο σπίτι». «Παλιά πολυκατοικία». «Έχει βολευτεί. Εκεί έμενε όταν πήρε 
το πτυχίο του, από εκεί έφυγε για φαντάρος, εκεί κι όταν άνοιξε το δικηγορικό 
γραφείο». «Τι μου λες;» «Εκεί πήγαινε τα κορίτσια του, εκεί ντύθηκε γαμπρός, κι 
εκεί έζησε ως οικογενειάρχης. Για τον Ανδρέα το να του πεις να ζήσει σε άλλο σπίτι 
είναι σαν να του λες να ξεχάσει ποιος είναι». «Καταλαβαίνω». «Όλοι οι χώροι του 
διαμερίσματός του είναι γεμάτοι από τον κόσμο του. Κάθε γωνιά, κάθε σημείο 
υπάρχει, ζει παράλληλα με κείνον». «Ωστόσο, κάποιος χώρος είναι αδειανός». «Μη 
γίνεσαι πονηρή». «Γιατί; Διπλό κρεβάτι δεν έχει;» «Υπέρδιπλο». «Αλήθεια, πώς 
είναι ο Ανδρέας στο κρεβάτι;» «Σαν καλοστεκούμενος εβδομηνταπεντάρης». «Ε, 
καλά, αφού δε θες, μη μου λες. Εγώ γιατί σου λέω για τον Ζάχο;» «Χθες μου 
πρότεινε να μείνουμε μαζί, στο σπίτι του». «Α, έχουμε εξελίξεις. Και δε μου το λες 
τόση ώρα. Τι του απάντησες;» «Δεν του απάντησα. Του είπα πως θα το σκεφτώ». 
«Τι θα του απαντήσεις;» «Εσύ τι λες;» «Δεν ξέρω. Τι να σου πω; Δηλαδή πάτε για 
γάμο;» «Μάλλον». «Πρέπει να του απαντήσεις σύντομα, Θεανώ. Δεν είμαστε 
παιδιά». «Ναι, ναι». «Χθες είπες;» «Χθες». «Απόψε κιόλας να του απαντήσεις». 
«Ναι, ναι». «Θα βρεθείτε, έτσι;» «Το βράδυ». «Πάντως αγαπιέστε, αυτό φαίνεται». 
«Όσο γι’ αυτό. Αλλά φτάνει;» «Είναι μεγάλη απόφαση». «Εσύ τι θα έκανες στη θέση 
μου;» «Τι λόγος. Καμιά κουταμάρα, απ’ αυτές που ποτέ δεν κατάφερα να κάνω. 
Αλλά, νομίζω, δεν απάντησα σαν Θεανώ, αλλά ως Άσπα». «Σκέφτηκα να μη 
μιλήσουμε όλη μέρα σήμερα, ώστε ν’ αποφύγω καμιά βιαστική απόφαση. Ξέρει πως 
έχω δουλειές. Θα τον πάρω το απόγευμα». «Συμφωνώ». «Τι καλά που θα ήταν να 
μέναμε σε διπλανά διαμερίσματα. Θα ρίχναμε μονάχα το μεσότοιχο». «Αυτό θα 
ήταν το ιδανικό και για τους δυο σας». «Σε κλείνω, Άσπα μου, χτυπάει το σταθερό». 
«Γεια σου, Θεανώ μου». «Γεια σου». «Ποιος σε παίρνει;» «Ο Ανδρέας». 
 
 



56              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Ο Ευάγγελος Ι. Τζάνος γεννήθηκε στην Αθήνα το 1962. 
Σπούδασε δημοσιογραφία στο «Εργαστήρι 
Επαγγελματικής Δημοσιογραφίας» (1986-1988) και στο 
Ελληνικό Ανοικτό Πανεπιστήμιο, «Σπουδές στον 
Ελληνικό Πολιτισμό» (2004-2009). Εργάζεται στην 
Αποκεντρωμένη Διοίκηση Αττικής. 
Έχει εκδώσει τα τρία πρώτα μέρη της τετραλογίας με 
τον τίτλο «Το Τυχαίο»: «Ενέδρα»-νουβέλες 
(Μανδραγόρας, 2008), «Λαβή»-διηγήματα (Ηριδανός, 2011), «Σύνεργα»-
διηγήματα (Σαΐτα, 2012). Άλλη αυτοτελής έκδοση: «Ένας νεανικός χρόνος»-
θεατρικό (Εκδοτικός Οργανισμός Γραμμάτων και Τεχνών, 1990). Το διήγημα 
«Περίρρυτος τόπος Τάσου Λειβαδίτη. Η πόλη» δημοσιεύτηκε στον συλλογικό 
τόμο «Πρακτικά εικοστού τέταρτου συμποσίου ποίησης: Η ποίηση των ύμνων, 
εκδ. Περί Τεχνών, Πάτρα 2005. Από τις μελέτες που έχει δημοσιεύσει σε 
λογοτεχνικά περιοδικά: «Η διηγηματογραφία του Γεράσιμου Γρηγόρη», περ. 
Απόπλους, τχ. 48, 2010. 
 

 www.evangelostzanos.info 



Ένα ταξίδι …αλλιώς          57 
_______________________________________________________________________________________________________________________________________________________________________________________________________________ 

 

 

 



58              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Η εποχή της ενοχής 
Κατερίνα Τζωρτζακάκη 
 
 Ξύπνησε το πρωί με το ζόρι και με το ζόρι όσα είχε να κάνει θα έκανε 
την υπόλοιπη ημέρα.  
 Θα έντυνε τα παιδιά βιαστικά, θα τους ετοίμαζε πρωινό, θα τα πήγαινε 
στο σχολείο, θα πήγαινε στη δουλειά όπου ας πούμε με συντομία ότι για δέκα 
ώρες θα υπέφερε, θα επέστρεφε αργά το απόγευμα και θα έπρεπε να 
μαγειρέψει για την επόμενη, γιατί ο άντρας της είχε μάθει να μην τρώει 
δεύτερη μέρα το ίδιο φαγητό. Μετά θα βοηθούσε τα παιδιά στο διάβασμα και 
θα τους φώναζε, επειδή δεν θα είχαν όλες τις ασκήσεις τους σωστά αλλά 
έπρεπε να είναι καλοί μαθητές στο σχολείο, κι ας ένιωθε φρικτά για αυτό. Θα 
τηλεφωνούσε στη μητέρα της και με το ζόρι θα άκουγε όλα τα τελευταία νέα 
για το σάκχαρό της και τις πρόσφατες εξετάσεις της, αλλά κυρίως για την 
εκδρομή που θα έκανε με τις φίλες, όταν εκείνη τη χρειαζόταν να της πλύνει 
κανένα πιάτο ή να διαβάσει κανένα παραμύθι στους μικρούς της διαβόλους. 
Θα έπρεπε να ακούσει ύστερα τον άντρα της να βρίζει το αφεντικό του και το 
βράδυ, όταν θα έκλεινε κατάκοπη τα μάτια για λίγες ώρες ανάπαυλας από 
αυτή την αδιάκοπη τρέλα, θα ξυπνούσε από το απαίσιο ροχαλητό του για να 
τον σκουντήσει, αυτός θα σιγομουρμούριζε συγγνώμη και θα άλλαζε πλευρό 
για να ξαναρχίσει να ροχαλίζει πιο δυνατά μετά από πέντε λεπτά, όταν εκείνη 
θα πατούσε το κατώφλι ενός όμορφου ονείρου και θα έβλεπε τον εαυτό της 
μόνο σε μια απέραντη θάλασσα.  
 Φυσικά όλα τα παραπάνω δεν είχε χρόνο να τα σκεφτεί και τα έκανε 
μηχανικά, σαν ένα αυτόματο ρομπότ, στο οποίο η κοινωνία, η οικογένεια και 
προπάντων ο εαυτός της, έριχναν συνεχώς κέρματα. Και για χρόνια αυτό το 
ρομπότ δούλευε, μόνο που τώρα με τα οικονομικά προβλήματα των καιρών 
μας, τα κέρματα όλων μειώνονταν κι εκείνη ένιωθε σαν ένα ρομπότ που 
έτριζε εκνευριστικά και με γρανάζια ξεχαρβαλωμένα. 
 Έκανε αυτές τις καθημερινές κινήσεις που κάνει μια εργαζόμενη 
μητέρα κάθε πρωί με εκνευρισμό και άγχος και μετά πήγε τα παιδάκια της στο 
σχολείο για να μορφωθούν, αν και δεν ήταν καθόλου σίγουρη ότι αυτό θα 
τους εξασφάλιζε στο μέλλον δουλειά και χρήματα και προπάντων ψυχική 
υγεία για να μπορούν να ζήσουν ανθρώπινα. Ο ουρανός ήταν γαλάζιος εκείνο 
το πρωί αλλά το ραδιόφωνο στο αυτοκίνητο έκανε τα πάντα να φαίνονται 
μαύρα, οι άνθρωποι που έβριζαν στους δρόμους, είχαν μαυρίλα στην ψυχή 



Ένα ταξίδι …αλλιώς          59 
_______________________________________________________________________________________________________________________________________________________________________________________________________________ 

 

 

τους κι έτσι ο ουρανός έγινε κι αυτός μαύρος, όταν τον κοίταξε κι ας ήταν 
γαλάζιος. Και τότε προσπέρασε μια γερασμένη, μισοτρελαμένη γριούλα, που 
ψαχούλευε στα σκουπίδια και με χαρά βρήκε ένα μισοφαγωμένο κουλούρι και 
κάθισε στο πεζοδρόμιο να το φάει χαμογελώντας. Ήταν μια εικόνα σκληρή, 
που δεν άντεχε να βλέπει και όπως κάνουν συνήθως οι άνθρωποι, όταν δεν 
αντέχουν να βλέπουν κάτι πολύ σκληρό, γύρισε το κεφάλι και δυνάμωσε το 
ραδιόφωνο, στο οποίο ο εκφωνητής φώναζε για τη νέα φορολογία και σε αυτή 
τη νέα φορολογία αφοσιώθηκε και άρχισε να αγχώνεται, γιατί δεν ήξερε αν το 
καλοκαίρι θα πήγαινε διακοπές με τα νέα οικονομικά μέτρα που έρχονταν, να 
απλώσει το κουρασμένο κορμί της στην παραλία και να μην σκέφτεται τίποτα 
για λίγα λεπτά κάθε μέρα. 
 Και πάνω στη σκέψη της παραλίας και της φορολογίας, ένιωσε ένα 
παράξενο ταρακούνημα στο αμάξι, γύρισε και κοίταξε πίσω της και είδε έναν 
νεαρό άντρα να της κάνει άσεμνη χειρονομία και να λέει άσεμνα λόγια, γιατί 
μάλλον τον χτύπησε στον αγκώνα με τον καθρέφτη. Ένιωσε ενοχή, δεν 
σταμάτησε, όμως, γιατί πρώτον θύμωσε με τη χυδαιότητά του, δεύτερον 
φοβήθηκε ότι μπορεί να γινόταν βίαιος. Πάτησε γκάζι κι έφυγε και πήγε στη 
δουλειά της. 
 Πάνω από το κτήριο, στο οποίο στεγαζόταν η εταιρεία που δούλευε, ένα 
τεράστιο μαύρο σύννεφο είχε εγκατασταθεί από το καλοκαίρι, όταν άρχισε να 
ψιθυρίζεται το ενδεχόμενο απολύσεων και όταν άρχισαν οι πρώτες περικοπές 
και τα έσοδα άρχισαν να μειώνονται πραγματικά επικίνδυνα για την 
βιωσιμότητα της εταιρείας. Όλοι ήταν θυμωμένοι με μια κατάσταση, για την 
οποία κανείς δεν ήταν προετοιμασμένος και οι μισοί συνάδελφοί της που 
είχαν οικογένεια, είχαν δάνεια για σπίτια, που με πολλή χαρά επίπλωσαν 
κάποτε, παιδιά που σπούδαζαν στο εξωτερικό ή σε άλλη πόλη, στα οποία δεν 
τολμούσαν να πουν ότι ίσως θα έπρεπε να δουλέψουν σε μια εποχή που κανείς 
δεν έβρισκε δουλειά. Κι είχαν περισσότερο από ποτέ μια τεράστια ανάγκη για 
διακοπές σε κάποιο όμορφο νησί με σοκάκια, μαγαζάκια με κοσμήματα και 
πολύχρωμα ποτά στην παραλία. Οι άλλοι μισοί συνάδελφοι, που ήταν πιο 
νέοι, είχαν κάποτε όνειρο να παντρευτούν σε κάποιο κτήμα με όμορφο νυφικό 
και ρομαντικό ηλιοβασίλεμα και να κάνουν παιδιά, τα οποία μάλλον δεν θα 
προλάβαιναν να βλέπουν κι όταν τα έβλεπαν θα ήθελαν να τα σκοτώσουν, 
αυτό δεν τους το έλεγε για να μην τους αποθαρρύνει από το ιερό έργο της 
διαιώνισης του είδους, ωστόσο τώρα είχαν όλοι αποθαρρυνθεί κι έλεγαν ότι 
θα μένουν με τους γονείς τους μέχρι τα βαθιά τους γεράματα και τουλάχιστον 
κάποιος άλλος θα καθάριζε το δωμάτιό τους και δεν θα έπρεπε να καθαρίσουν 



60              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

οι ίδιοι που γύριζαν κατάκοποι το βράδυ και δεν είχαν όρεξη ούτε μια βόλτα 
στο τετράγωνο να κάνουν. Όλοι αυτοί οι συνάδελφοί της και η ίδια, ήταν 
θυμωμένοι με τον εργοδότη τους και με το κράτος, ο εργοδότης ήταν 
θυμωμένος με αυτούς, που έπρεπε να πληρώνει τόσα χρήματα για την 
ασφάλισή τους και με το κράτος. Επίσης συχνά μπορεί να μάλωναν και μεταξύ 
τους για ένα μολύβι ή ένα φαξ, που δεν στάλθηκε, το μόνο που τους ένωνε 
ήταν πάντως οι ευχές να κλείσουν οι ανταγωνίστριες εταιρείες για να ανέβει 
ο τζίρος κι ας έμεναν άνθρωποι σαν κι εκείνους άνεργοι. Και όλοι θύμωναν, 
όταν οι ανταγωνιστές είχαν δουλειά και όλος αυτός ο θυμός κυκλοφορούσε 
στους διαδρόμους, στα γραφεία, έμπαινε κι έβγαινε από τα παράθυρα, ερχόταν 
από τα σπίτια τους και καμία φορά τη μαυρίλα πάνω από την εταιρεία 
διέκοπταν εκρήξεις ηφαιστείων.  
 Η ημέρα για όλους αυτούς τους υπαλλήλους και για την ίδια, πέρασε 
άσχημα, όπως όλες οι ημέρες τους τελευταίους μήνες και, επιτέλους, έφτασε η 
ώρα να φύγει από αυτό το μισητό μέρος, στο οποίο περνούσε τελικά τη ζωή 
της και πια δεν την πλήρωνε αλλά το είχε ανάγκη γιατί άλλη δουλειά δεν θα 
έβρισκε αν η εταιρεία έκλεινε ή την απέλυαν και, δυστυχώς, δεν έγινε μείωση 
στα δίδακτρα του ιδιωτικού σχολείου των παιδιών, ακόμη κι αν παρακάλεσε 
πολύ ευγενικά ο σύλλογος γονέων και κηδεμόνων. 
 Μπήκε στο αυτοκίνητό της και άνοιξε το ραδιόφωνο, αλλά η ιδέα που 
της είχε καρφωθεί από το μεσημέρι, τώρα γιγαντώθηκε στο μυαλό της και 
άρχισε να την κατακλύζει. Κι αν αυτός ο νεαρός της έκανε μήνυση για 
εγκατάλειψη τόπου ατυχήματος; Αν είχε σπάσει το χέρι του ή είχε πάθει 
κάταγμα; Και το ακόμη χειρότερο, που της πάγωνε το αίμα, αν είχε μαζί του 
ένα μικρό παιδί κι εκείνη δεν το είδε και το σκότωσε; Αν είχε γίνει φονιάς και 
δεν το είχε καταλάβει; Αν έμπαινε στη φυλακή και δεν ξαναέβλεπε ποτέ τα 
παιδιά της; Μοιράστηκε στο τηλέφωνο αυτούς τους φόβους με μια φίλη της, 
που της είπε ότι μάλλον έχει πολύ άγχος και να πάει σε ψυχολόγο, αν της 
περισσέψουν ποτέ ξανά χρήματα και με τη μαμά της, που της είπε ότι μπορεί 
να είχε πάθει κάταγμα εκείνος ο περαστικός και ότι έπρεπε να είχε σταματήσει 
για να τον πάει στο νοσοκομείο. Η μητέρα της είχε την κακή συνήθεια κάθε 
άγχος της να το μετατρέπει σε πανικό. Η ίδια καταλάβαινε ότι ήταν παράλογο, 
ότι το μυαλό της τής έπαιζε παιχνίδια, ότι απλώς χτύπησε λίγο το χέρι ενός 
ανθρώπου με τον καθρέφτη κι αυτός εκνευρίστηκε, αλλά τότε τι ήταν αυτή η 
ενοχή, τι ήταν αυτό το τεράστιο βάρος, που την πλάκωνε σαν ταφόπλακα σε 
ζωντανό σώμα, τι ήταν αυτός ο τρόμος που παρέσυρε το μυαλό της σε 



Ένα ταξίδι …αλλιώς          61 
_______________________________________________________________________________________________________________________________________________________________________________________________________________ 

 

 

καταστροφές και την έκανε να φαντάζεται τον εαυτό της μόνο του στο κελί 
μιας φυλακής να μετράει τις μέρες της υπόλοιπης ζωής της χωρίς ελπίδα;  
 Ξαφνικά συνειδητοποίησε ότι περνούσε πάλι από το σημείο που έγιναν 
όλα. Παρκάρισε το αυτοκίνητο και βγήκε χωρίς να καταλαβαίνει τι κάνει. 
Εντόπισε τον κάδο και άρχισε να κοιτάζει στον δρόμο αν υπήρχε αίμα από το 
έγκλημα που δεν έκανε. Κοιτούσε με μανία, ήθελε με τα χέρια της να τρίψει το 
πεζοδρόμιο, να το γδάρει και να γδάρει μετά τα χέρια της να φύγει από πάνω 
τους αυτό το φανταστικό αίμα κι αυτόν τον φόβο ότι δεν θα ξαναέβλεπε ποτέ 
τα παιδιά της, τον άντρα της, τη μητέρα της, να τον ξεριζώσει και να τον 
πετάξει μακριά και να μπορέσει να αναπνεύσει επιτέλους σαν άνθρωπος 
ζωντανός, όχι σαν άνθρωπος με μια ταφόπλακα πάνω του.  
 Τότε άκουσε μια φωνή πίσω της και πετάχτηκε τρομαγμένη. Η γριούλα, 
που το πρωί έτρωγε το μισοφαγωμένο κουλούρι, είχε βρει κάτι ακόμη να φάει. 
«Τυχερή είμαι σήμερα» της είπε. 
 Την κοίταξε σοκαρισμένη κι έκανε να φύγει γρήγορα. 
«Και τι ωραίος, γαλάζιος ουρανός…» συμπλήρωσε η γριούλα και άρχισε να 
καταβροχθίζει με λαιμαργία τα αποφάγια που κρατούσε στα χέρια της.  
 
 
 
 
 
 
 



62              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

Η Κατερίνα Τζωρτζακάκη γεννήθηκε το 1982 στην 
Αθήνα. Σπούδασε Ψυχολογία στο Πάντειο 
Πανεπιστήμιο Κοινωνικών και Πολιτικών Επιστημών 
και εκπαιδεύτηκε στη συμβουλευτική και στην 
ψυχοθεραπεία. Ασχολείται επαγγελματικά με τον 
υποτιτλισμό. Από τις εκδόσεις Βασιλείου έχουν 
κυκλοφορήσει τα βιβλία της «Ο Χορός στη Σκακιέρα» 
και «Παράλληλα Σύμπαντα». Στο ιστολόγιό της με 
τίτλο «Ιστορίες» δημοσιεύει διηγήματά της. 
 
 

 http://ktistories.blogspot.gr  



Ένα ταξίδι …αλλιώς          63 
_______________________________________________________________________________________________________________________________________________________________________________________________________________ 

 

 

 



64              Συλλογή διηγημάτων 
_______________________________________________________________________________________________________________________________________________________________________________________________________________ 
 

 

 



Ένα ταξίδι …αλλιώς          65 
_______________________________________________________________________________________________________________________________________________________________________________________________________________ 

 

 

Γνωρίστε τη σχεδιάστρια του εξωφύλλου της συλλογής…   
    
Η Αλίκη Λαζαρίδου είναι γεννημένη στη 
Θεσσαλονίκη το 1991, τελείωσε το 
ελληνογαλλικό Καλαμαρί και ασχολήθηκε 
από νωρίς με το γκράφιτι και αργότερα, για 
λίγο, με ελεύθερο και γραμμικό σχέδιο με 
σκοπό τις σπουδές στην αρχιτεκτονική. 
Πλέον, όντας φοιτήτρια της Ιατρικής του 
Αριστοτελείου, ασχολείται ακόμα με το 
σχέδιο στο χέρι αλλά και με γραφιστικά 
εγχειρήματα. 
 
 

 aliki91@hotmail.com 
 



66              Συλλογή διηγημάτων 
_______________________________________________________________________________________________________________________________________________________________________________________________________________ 
 

 



Ένα ταξίδι …αλλιώς          67 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 
 
Η ιδέα για τις Εκδόσεις Σαΐτα ξεπήδησε τον Ιούλιο του 2012 με πρωταρχικό 
σκοπό τη δημιουργία ενός χώρου όπου τα έργα νέων συγγραφέων θα 
συνομιλούν άμεσα, δωρεάν και ελεύθερα με το αναγνωστικό κοινό.  
Μακριά από το κέρδος, την εκμετάλλευση και την εμπορευματοποίηση της 
πνευματικής ιδιοκτησίας, οι Εκδόσεις Σαΐτα επιδιώκουν να 
επαναπροσδιορίσουν τις σχέσεις Εκδότη-Συγγραφέα-Αναγνώστη, 
καλλιεργώντας τον πραγματικό διάλογο, την αλληλεπίδραση και την 
ουσιαστική επικοινωνία του έργου με τον αναγνώστη δίχως προϋποθέσεις και 
περιορισμούς. 
 

Ο ισχυρός άνεμος της αγάπης για το βιβλίο, 
το γλυκό αεράκι της δημιουργικότητας, 

ο ζέφυρος της καινοτομίας, 
ο σιρόκος της φαντασίας, 
ο λεβάντες της επιμονής, 
ο γραίγος του οράματος, 

καθοδηγούν τη σαΐτα των Εκδόσεών μας. 
 

Σας καλούμε λοιπόν να αφήσετε τα βιβλία να πετάξουν ελεύθερα! 
 



68              Συλλογή διηγημάτων 
_______________________________________________________________________________________________________________________________________________________________________________________________________________ 
 

  ISBN: 978-618-5040-20-8 

Δώδεκα συγγραφείς, συνεπιβάτες, κι αποσκευές,  
τα δώδεκα διηγήματα της συλλογής,  
κι «ένα ταξίδι …αλλιώς» ξεκίνησε… 

Διαφορετικές φωνές, ζωές, εικόνες και χρώματα  
μπλέκονται το ένα μέσα στο άλλο  

σιωπηλά και δημιουργούν  
μια πλούσια παλέτα συναισθημάτων… 


