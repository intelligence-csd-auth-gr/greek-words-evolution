




















































ιστορίες του '18










λόγος του ’18



λόγος του ’18
(συλλογικό έργο)

ISBN: 978-618-5348-06-9
©τοβιβλίο
Θεσσαλονίκη, 2019

εκδοτική επιμέλεια: τοβιβλίο.net
επιμέλεια εξώφυλλου: Κώστας Θερμογιάννης
επιμέλεια κειμένων: τοβιβλίο
e-mail: ekdoseis@tovivlio.net

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων “λόγος του ’18“ διανέμεται ελεύ-

θερα στο διαδίκτυο με άδεια Creative Commons. Η ανα-
φορά του ονόματος των δημιουργών και του ιστότοπου
τοβιβλίο.net είναι υποχρεωτική και το έργο διατίθεται
μόνο για μη εμπορική χρήση. 

Επιτρέπεται ελεύθερα η αναδημοσίευση διηγημάτων και
η αποσπασματική παρουσίαση της συλλογής με την προ-
ϋπόθεση αναφοράς προέλευσης και δημιουργών.



7

λόγος του ’18

μία πρωτοβουλία από

ISBN: 978-618-5348-06-9



τοβιβλίο.net

8

συμμετέχουν

Νικόλαος Αλεξάς | Τάσος Βακφάρης
Κωνσταντίνα Γερονικάκη | Νίκος Γιαννόπουλος

Βασιλική Δραγούνη | Βίκυ Δρακουλαράκου
Κώστας Θερμογιάννης | Βαγγέλης Κατσούπης

Φώτης Λούκας | Σωτήρης Μαγιόπουλος
Αθηνά Μαραβέγια | Λένα Μαυρουδή Μούλιου

Ζωή Ναούμ | Σοφία Ντούπη | Απόστολος Παλιεράκης
Θεόδωρος Πάλλας | Χρίστιαν-Ιωάννης Παπαγεωργίου

Μένια Παπαδοπούλου | Άννα Ρουμελιώτη
Μαρία Σκαμπαρδώνη | Βάνια Σύρμου | 
Μάχη Τζουγανάκη | Γεωργία Τριγάζη

Δημήτρης Φαρής | Δήμος Χλωπτσιούδης
Βάσω Χόντου | Γιώργος Ψύλλας



9

ΠΕΡΙΕΧΟΜΕΝΑ
Κομπάρσος

Πώς γερνάνε οι άνθρωποι;
Καραμέλες πορτοκάλι

Το πάρτι
Κεραμικά θραύσματα

Η ψάθα
Μια μικρή καρό βαλίτσα

Άρνηση
Φωτιά...

Παγκάκι στο δέντρο
Για να με συναντήσω
Δολοφονική φιλοξενία

Αρμένισμα
Η εγκατάλειψη

Ο δάσκαλος Κανδηλάπτης
Ψαροντούφεκο

Η κυρα-Ντίνα του Στέργιου
Αποδελτίωση ενός φόνου

Το βότανο
Η αμοιβή των χρωμάτων

Χαμήλωσε λίγο…
Να συμφιλιωθείς με τη ζωή

Ιστορία μιας μαύρης γάτας
Το μαγεμένο δάσος

Πρέβεζα

11
15
17
23
27
31
34
38
43
46
48
52
59
65
67
72
78
82
84
90
94
97
99

103
111



τοβιβλίο.net

10

Muffin Man
Plié
Ο λαγός
Μια αλλόκοτη εμπειρία
Το ‘πιστολόχαρτο
Ο καλύτερος εχθρός
Από Μάη σε Μάη
Χιλιάδες χιλιόμετρα μακριά
Όταν ο Θεός μάς έστειλε την Ίσα
Clarum somnium
Καντηλανάφτης
Σε ολυμπιακό φόντο
Ένας απερίσκεπτος οιωνός

113
118
122
129
135
142
150
159
164
169
171
176
187



Κομπάρσος
Βάνια Σύρμου

Παρασκευή βράδυ γύρω στις οκτώ, το παγκάκιτου πεζοδρομίου της Τσιμισκή στο ύψος τηςΚαρόλου Ντηλ τον περίμενε. Με πλάτη στη
λεωφόρο και θέα στα καταστήματα τού εξασφάλιζε την
καλύτερη θέση στην περατζάδα του πολύβοου απογεύμα-
τος. Καθισμένος σταυροπόδι, με κορμό στητό και το
δεξί χέρι απλωμένο, γυρνούσε δεξιά αριστερά το κεφάλι
του σε αναζήτηση κάποιας υποτιθέμενης συνάντησης και
με την άκρη του ματιού του έλεγχε το βλέμμα των πε-
ραστικών. Εξάλλου γι’ αυτούς είχε ντυθεί πάλι απόψε.
Σακάκι πτι-καρό καφεμπέζ, με μουσταρδί μεταξωτή πο-
σέτ, χωρίς γραβάτα και κασμιρένιο καφέ σκούρο παντε-
λόνι με άψογη τσάκιση. Ήταν σίγουρος για το ντύσιμό
του, αποτέλεσμα προετοιμασίας ενός ολόκληρου απο-
γεύματος, όταν όλη του η γκαρνταρόμπα έβγαινε προς
επιθεώρηση και επιλογή του κατάλληλου συνόλου. Εκείνο
όμως που πάντα έκανε τη διαφορά ήταν τα παπούτσια.
Τα ταμπά καλογυαλισμένα δετά δερμάτινα έκαναν στρά-
κες. Τα είχε αγοράσει πανάκριβα τον προηγούμενο μήνα
στο καλύτερο κατάστημα ανδρικών της Τσιμισκή, δίνο-
ντας ηρωικά την κάρτα του στο ταμείο για έναν «έρωτα
με την πρώτη ματιά». Το ελαφρύ φθινοπωρινό αεράκι ό-
μως που φυσούσε, είχε αρχίσει να τον εκνευρίζει γιατί
χαλούσε τα καλοχτενισμένα μαλλιά του. Ωστόσο ένιωθε
ικανοποιημένος από το κοινό του, που του έριχνε φευ-

11



γαλέες ματιές συνοδευμένες από ψιθυριστά σχόλια.
Ένιωθε επιτέλους πρωταγωνιστής σε ένα one man show
όπου έπρεπε να στρέψει όλα τα βλέμματα πάνω του.

Ήταν γι’ αυτόν ένα καλό ζέσταμα, μια πρόβα τζενε-
ράλε για την οντισιόν της επόμενης μέρας σε μια ταινία
εποχής. Από το "κομπαρσάδικο" του κέντρου του είχαν
προτείνει εμφάνιση με πέντε ατάκες. Μεγάλη εξέλιξη και
μάλιστα για έναν «κάρακτερ» σαν κι αυτόν, που «έγραφε»
στην κάμερα κατά γενική ομολογία των σκηνοθετών.
Είκοσι χρόνια τώρα δεν είχε λείψει από καμιά οντισιόν.
Το όνειρό του ήταν να αποκτήσει ρόλο μιας σελίδας.
Όχι τόσο για τα λεφτά, δόξα τω θεώ το καλαθάδικο
στην Άθωνος τού εξασφάλιζε τα προς το ζην και με το
παραπάνω, όσο για να αποδείξει το ταλέντο του που
χρόνια τώρα έμενε ανεκμετάλλευτο, μια που ο πατέρας
του δεν τον άφησε να πάει σε δραματική σχολή γιατί
τον ήθελε διάδοχο στην οικογενειακή επιχείρηση. Και
αυτός στοίβαξε τα όνειρά του στις σκοτεινές αίθουσες
των κινηματογράφων απολαμβάνοντας τα ινδάλματα της
νιότης του.

Κοιτούσε και ξανακοιτούσε το κινητό μήπως κι έρθει
το μήνυμα για την ώρα και τον τόπο της συνάντησης με
τον σκηνοθέτη. Στο μυαλό του είχε τη μάνα του που
επιτέλους θα δικαιωνόταν. Πάντα τον καμάρωνε για τα
κομψά του ρούχα και την προσεγμένη του εμφάνιση.
Της θύμιζε, όπως έλεγε, τον Έρολ Φλυν, τον γόη των
χολιγουντιανών ταινιών που ’βλεπε στα νιάτα της. Μοδί-
στρα η μάνα, απ’ τις καλύτερες στην εποχή της, με πε-
λάτισσες απ’ όλη την αριστοκρατία της Θεσσαλονίκης.
Τον έντυνε από μικρό στην τρίχα και τον περιέφερε στις
οικογενειακές συγκεντρώσεις επιδεικνύοντάς τον. Ακόμα

τοβιβλίο.net

12



και τώρα, όταν την έβγαζε στο μπαλκόνι το πρωί για να
πιει τον καφέ της και να χαζέψει την κίνηση του δρόμου,
τον καμάρωνε καθώς διέσχιζε την πλατεία και τον ακο-
λουθούσε με τη ματιά της, μέχρι που έμπαινε στη στε-
γασμένη αγορά για το μαγαζί. Αυτή του βρήκε και αρ-
ραβωνιαστικιά, την Ελενίτσα τη γειτονοπούλα, για να
τον νοικοκυρέψει. Κάθε πρωί χαιρετιόντουσαν με τη
μάνα της. Δίπλα δίπλα τα μπαλκόνια τους στην Καστρι-
τσίου. Μέχρι που τους τα ’φτιαξαν. Ένα χρόνο κράτησε
ο αρραβώνας, ώσπου τα βρόντηξε η Ελενίτσα, γιατί ο
γαμπρός λέει ήταν πολύ κοκέτης και βαρέθηκε να τον
περιμένει στα ραντεβού.

Η πρόβα στην Τσιμισκή είχε πάει καλά, αν και τον
ανησυχούσε το γεγονός ότι δεν είχε λάβει ακόμα μήνυμα.
Πάνε χρόνια που κόλλησε το μικρόβιο του κομπάρσου.
Ένας πελάτης στο μαγαζί, σκηνοθέτης, του πρότεινε μια
οντισιόν για βοηθητικούς ηθοποιούς. Η ευκαιρία που
περίμενε χρόνια είχε έρθει στην πόρτα του. Ο πατέρας
του είχε πεθάνει κι αυτός κοντά τριάντα θα ξεκινούσε
επιτέλους μια νέα καριέρα. Βοηθητικός ηθοποιός. Του
άρεσε αυτός ο τίτλος. Τον προτιμούσε απ’ του κομπάρ-
σου, γιατί απέδιδε το κύρος και τη σοβαρότητα του ρό-
λου του.

Είχε βραδιάσει για τα καλά όταν του ήρθε η ιδέα να
περάσει από το μαγαζί για να πάρει εκείνο το καπέλο
Παναμά που είχε πάντα στο γραφείο του. Ήταν ο άσος
στο μανίκι του για ακαταμάχητο στυλ. Ανέβηκε την Αρι-
στοτέλους κατευθύνθηκε προς την αγορά. Του άρεσε να
περπατά το βράδυ στα σκοτεινά δρομάκια της αγοράς,
με κατεβασμένα τα ρολά των καταστημάτων, να σκεπά-
ζουν την πολύχρωμη αφθονία της πρωινής τους πραμά-

λόγος του ’18

13



τειας. Ένιωθε σαν να παίζει σε σκηνικό ταινίας μυστηρίου,
σαν αυτά των κινηματογραφικών στούντιο του Χόλυγουντ
ή της Τσινετσιτά. Έφτασε έξω απ’ το καλαθάδικο και
σκύβοντας για να ανοίξει το λουκέτο απ’ το ρολό, άκουσε
τον ήχο του μηνύματος στο κινητό. Το ’βγαλε απ’ την
τσέπη και διάβασε: «Άκυρο το ρολάκι. Ο σκηνοθέτης
πήρε δικό του κομπάρσο». Την ίδια στιγμή ένα γερό
χτύπημα στο κεφάλι με στειλιάρι τον ξάπλωσε κάτω. Οι
εφημερίδες έγραψαν για έγκλημα με κίνητρο την κλοπή.

τοβιβλίο.net

14



Πώς γερνάνε οι άνθρωποι;
Ζωή Ναούμ

Το ξέρω πως περνάνε τα χρόνια. Για χαζή με περ-νάς; Το βλέπω και στον καθρέφτη. Αφήνει ση-μάδια πάνω μου, γράφει την ιστορία μου στο
πρόσωπό μου, να μην ξεχνάω.

«Γερνάω», σκέφτομαι. Λογικά έτσι θα ’ναι, αλλά πώς
γερνάει κανείς; Με ρυτίδες; Με πόνους στα κόκαλα; Ή
βαριέται να ξυπνήσει το πρωί και να ζήσει τη μέρα;
Μπορεί και να γερνάει με απουσίες, βέβαια. Μ’ αυτή τη
λογική είμαι πολύ γριά.

Παρόλ’ αυτά θέλω να ξυπνάω το πρωί. Δε μου λείπει
η διάθεση για ζωή. Σχεδόν ζηλεύω τα παιδιά που παίζουν
στο προαύλιο του γειτονικού σχολείου. Θέλω να κατέβω
και να παίξω κι εγώ μαζί τους, ν’ ανακατευτώ με τα νιάτα,
με τη ζωντάνια τους, να λαχανιάσω. Πόσα χρόνια έχω
να λαχανιάσω, άραγε; Ούτε που θυμάμαι.

Άλλο σου έλεγα, όμως. Α, ναι! Ότι δεν είμαι σίγουρη
για το αν γερνάω. Δεν έχω εντοπίσει ακόμα τη μονάδα
μέτρησης του γήρατος. Μετά βεβαιότητας, όμως, απο-
κλείω την πιθανότητα να είναι ο χρόνος, κι ας είναι αυτή
η πιο διαδεδομένη πεποίθηση. Είναι πλάνη, σου λέω.
Κάποιοι άνθρωποι γεννιούνται γερασμένοι, ενώ κάποιοι
άλλοι δε γερνάνε ποτέ. Πώς το εξηγείς αυτό;

Εγώ θέλω να προφτάσω να ζήσω. Αγωνιώ για τη ζωή.
Έχω έναν ενθουσιασμό στο ξεκίνημα της μέρας και μια
ελαφριά θλίψη στο τελείωμά της. Είναι λογικό; Δεν ξέρω.

15



Νομίζω, όμως, πως έτσι ένιωθα κι όταν ήμουν παιδί.
Καλό αυτό.

Άσε και το άλλο. Με την ίδια αθωότητα αντικρίζω
τον κόσμο, ο χρόνος δεν κατάφερε να μου κλέψει την
αγνή ματιά μου. Όλοι καλοί μού φαίνονται κι όλους
τους αγαπάω. Αν έχω φάει τα μούτρα μου; Καλέ, βέβαια!
Αμέτρητες φορές! Ε, και; Τι πάει να πει αυτό; Πώς θα
μαθαίναμε να σηκωνόμαστε, αν δεν πέφταμε;

Εντάξει, κάτι πόνους τους έχω, δε θα σου πω ψέματα.
Παίρνω φάρμακα, αλλά και πάλι, είναι κάτι μέρες που
δίνω μάχη να σηκωθώ. Αλλά μήπως δεν τα τραβάνε
αυτά και νέοι άνθρωποι; Κάνει διακρίσεις ο πόνος, νο-
μίζεις;

Κοίτα, μπορεί και να πεθάνω σύντομα, μην κρυβό-
μαστε πίσω από το δάχτυλό μας. Μπορεί οι γιατροί να
έχουν δίκιο και να μην έχω πολλή ζωή μπροστά μου.
Αλλά το τι θα την κάνω όση ζωή μου μένει, είναι μόνο
δικός μου λογαριασμός! Με τη μιζέρια δε γίναμε ποτέ
φιλενάδες και δηλώνω περήφανη γι’ αυτό.

Γερνάει ο άνθρωπος, όταν η ψυχή του παύει να γελά.
Αυτό να κρατήσεις. Εγώ μέχρι την τελευταία μου ώρα
θα γελώ.

Κι άμα πεθάνω, να τους πεις ότι δε γέρασα ποτέ. 

τοβιβλίο.net

16



Καραμέλες πορτοκάλι
Φώτης Λούκας

Χαμογελούσε η μάνα μου στο τραπέζι. «Α... ξέ-χασα. Το απόγευμα θα έρθει ο θείος μου, οΚώστας». Επίσκεψη! Στους άλλους βγήκε μια
απορία στα ξαφνικά. Σίγησαν τα πιρούνια. Ξεχάστηκαν
κάτι λαδομπούκια να μουλιάζουν στη σαλάτα.

«Μπα... πότε εμφανίστηκε αυτός;» ρώτησε ο πατέ-
ρας.

«Ήρθε από την Γερμανία για λίγες μέρες και θα έρθει
να μας δει!»

Καμάρωνε η μάνα μας με τον ερχομό του θείου της!
Πάντα καμάρωνε με τους δικούς της ανθρώπους και το
έδειχνε. Μικρή παύση μέχρι να βγει το καυστικό σχόλιο
του πατέρα μου. «...Λες να σου φέρει και καμιά φρέσκια
νιβέα;»

Απόγευμα. Μπάλα στις πέτρες. Τα κορίτσια χτένιζαν
κάτι ξεμαλλιάρες κούκλες. Οι μανάδες είχαν βγάλει τις
ποδιές. Πατεράδες μιλούσαν για πολιτική και μεροκά-
ματα. Έφυγε μια μπαλιά κατά την κατηφόρα. Πανικός
να την προλάβουμε. Έτρεξα αλαφιασμένος να σώσω το
μέλλον του αθλήματος κυνηγώντας την. Λίγο ακόμα και
την προλάβαινα. Ένα καλογυαλισμένο καφέ παπούτσι
την είχε μόλις σταματήσει. Σήκωσα το κεφάλι να δω
ποιος ήταν. Κοντά ψαρά μαλλιά. Καλοξυρισμένος. Χα-
μόγελο απροσδιόριστα γνώριμο. Μάτια που έδειχνε να
μιλούν πιο δυνατά απ’ το στόμα. Καφέ κουστούμι. Καφέ

17



παπούτσια. Γυάλιζαν! Λαμποκοπούσαν!
«Πώς μεγάλωσες έτσι, ανιψιέ!» μόλις που το άκουσα.

Χαμηλών τόνων η φωνή.
«Σε περιμένουν, θείε» είπα αμήχανα και έδειξα πίσω

προς το σπίτι.
Χαμογέλασε, μου χάιδεψε λίγο το κεφάλι, έκανε μια

κίνηση σαν να έσπαγε λίγο τη μέση του, χώνοντας το χέ-
ρι στη δεξιά τσέπη του παντελονιού. Το τράβηξε έξω και
μου έδωσε κάτι. Κάποιο νόμισμα βάρυνε την παλάμη μου.

«Πάρε αυτά. Να πάρεις ό,τι θες». Και ξεκίνησε αγέ-
ρωχος προς το σπίτι. Έτριζε το καφέ παπούτσι. Κάθε
βήμα και τρίξιμο. Σαν τόνος σε παρέλαση. Τον είδα να
απομακρύνεται. Άνοιξα την παλάμη μου. Είδα το κέρμα.
Δυο, κάτι σαν γίγαντες, με ρόπαλα στα χέρια ακουμπού-
σαν πάνω σ’ ένα σταυρό κι ένα στέμμα. Και κάτω ένα τε-
ράστιο πέντε. Έδωσα μια στη μπάλα. Να πάει στα παιδιά
που περίμεναν. 

Πέντε δικές μου δραχμές! Μπήκα φουριόζος μέσα
στο μπακάλικο της γειτονιάς με το τάλιρο στο χέρι. Πέ-
ρασα ανάμεσα απ’ τα μισοδιπλωμένα σακιά με χύμα φα-
κές φασόλια, ρύζια και κάρφωσα το βλέμμα σ’ ένα με-
ταλλικό κουτί με καραμέλες πολύχρωμες. Γυάλιζαν μέσα
στα σελοφάν.

«Πέντε δραχμές καραμέλες, κυρ-Γιώργο!» είπα.
«Πέντε δραχμές; Δεν είναι πολλές;» αναρωτήθηκε με

έκπληξη τινάζοντας τα χέρια του πάνω στην άσπρη πο-
διά.

Επέμενα. Και του έδωσα το τάλιρο. Είχα ένα τάλιρο
ενθουσιασμό που θα τον αντάλλασσα με καραμέλες.
Πήρε ένα φύλλο εφημερίδας και σχημάτισε ένα τεράστιο
χωνί. Συνέχιζε να έχει μια απορία στο πρόσωπό του.

τοβιβλίο.net

18



Μέτρησε πενήντα καραμέλες, μία, τσαλάκωσε το χωνί
στη κορφή να κλείσει και μου το έδωσε.

Είχε γεμίσει η αγκαλιά μου με το χωνί. Βρέθηκα
στον δρόμο. Άνοιξα το πάνω μέρος και πήρα την πρώτη.
Την ξεδίπλωσα κρατώντας μια άκρη με τα δόντια μου
και τραβώντας με τα δάχτυλα απ’ την άλλη. Με μάγευε
ο ήχος του λεπτού διάφανου σελοφάν που άνοιγε ξεκολ-
λώντας απ’ το σώμα της κίτρινης καραμέλας. Την κρά-
τησα ανάμεσα στα δάχτυλά μου. Το σώμα της έμοιαζε
με κρυστάλλους σε αδαμαντωρυχείο. Μύριζε κάτι σαν
πορτοκαλεώνες στο Άργος∙ αγρός σε ανοιξιάτικη έξαρση
χρωμάτων και αισθήσεων.

Έκλεινα τα μάτια, περνούσε απ’ τον ουρανίσκο μου
χωρίς καμιά παρεμβολή. Όλη η φαντασμαγορία της γεύ-
σης και της όσφρησης για να φτάσει μέχρι το τελευταίο
σημείο του εγκεφάλου μου. Την έκλεινα ανάμεσα στα
δόντια και στο μάγουλο και περίμενα μέχρι να νιώσω
κάτι τρομακτικό να την λούσει και να ξεχειλίσει από
μέσα της, προσπαθώντας να γεμίσει όλη τη στοματική
μου κοιλότητα. Άκουγα να χτυπάει στα δόντια περνώντας
ανάμεσά τους και η γλώσσα να την αναποδογυρίζει κλέ-
βοντας κάθε φορά κάτι απ’ το σώμα της. Κι εκεί, ξαφνικά,
απροειδοποίητα, άρχιζε απ’ το μάγουλο μια ανατριχίλα,
που απλωνόταν στο έξω μέρος του λαιμού, έφτανε στον
ώμο μου και περνούσε στο μπράτσο σηκώνοντας κάθε
δείγμα τρίχας που έβρισκε στον δρόμο της.

Πρέπει να μου έτρεχαν τα σάλια. Είχα χάσει ελαφρώς
την αίσθηση του χρόνου πλησιάζοντας προς το σπίτι.
Κατάπινα τη γλυκιά ευχαρίστηση της καραμέλας και
παράτεινα τη ζωή της στο στόμα μου χωρίς να την σπάω
με τα δόντια. Απλά την άφηνα να λειώνει και να γεμίζει

λόγος του ’18

19



το στόμα μου με χρωματιστά σάλια. Και πάλι απ’ την
αρχή.

Νομίζω ότι εκείνο το απόγευμα δε σκόνταψα σε καμία
πέτρα. Καμιά δεν κλώτσησα άσκοπα. Τα πόδια μου βά-
διζαν μόνα τους σαν προγραμματισμένα. Καθηλωμένα
κι αυτά απ’ την παραζάλη της γλυκιάς, παρατεταμένης
γεύσης. Το σώμα μου δεν άκουγε τον έξω κόσμο, παρα-
δομένο σε όσα συνέβαιναν μέσα μου. Από το στόμα μέ-
χρι το στομάχι, όποια αισθητήρια έχει προνοήσει ο αν-
θρώπινος οργανισμός, όποιες απολήξεις νεύρων, χιλιάδες
ή ακόμα και εκατοντάδες ή και εκατομμύρια κι αν υπάρ-
χουν, ζούσαν μαζί μου το λιώσιμο της καραμέλας. Αυτή
έλιωνε κι εγώ πλησίαζα στο σπίτι.

Στη βεράντα όλοι μαζεμένοι μιλούσαν. Ο θείος είχε
την τιμητική του. Ιστορίες της ξενιτιάς. Οδηγός ταξί στη
Φρανκφούρτη.

Το βλέμμα της μάνας μου με επανάφερε απροσδό-
κητα. Είχε κάτι μεταξύ αγριάδας και χαμόγελου. Σαν
να είχε γυρίσει ανάποδα. Αγριάδα για μένα, με το χωνί
αγκαλιά και προσποιητής χαράς, λόγω θείου. Μου έκανε
νόημα με τα μάτια της. Είχε μαζέψει τον δείκτη του δε-
ξιού της χεριού και τον δάγκωνε. Τον δάγκωνε και τον
κουνούσε λες και είχε κολλήσει ανάμεσα στα δόντια της.
Κρυμμένη επιμελώς πίσω απ’ τους επισκέπτες κοιτούσε
με έντονα μάτια την εφημερίδα-χωνί, που είχα αγκαλιά.

Κόπηκε η χαρά της στοματικής μου κοιλότητας. Κα-
ταπραϋνθήκαν οι νευρικές απολήξεις του οισοφάγου μου
και κάποιες άλλες, αυτές της προϊδέασης των κακών μα-
ντάτων, σήκωναν τώρα τις μικρές τρίχες στα μπράτσα
μου κι άνοιγαν τους κρουνούς κάποιου κρύου ιδρώτα
στο μέτωπό μου...

τοβιβλίο.net

20



Μπήκα μέσα στη κουζίνα με τα μάτια στο πάτωμα.
Με έπιασε από τα αυτί.

«Τι είναι αυτά;»
«Καραμέλες».
«Πού τα βρήκες τα λεφτά;».
«Ο θείος μου έδωσε ένα τάλιρο και είπα....»
«Τάλιρο; Ολόκληρο τάλιρο;».
«Ε, ναι. Υπάρχει και μισό;»
Είχε κοκκινίσει το πρόσωπό της. Άφησε το αυτί μου.

Το ένιωθα ακόμα ζεστό και πιεσμένο. «Εμπρός... Πίσω
στον κυρ-Γιώργο τώρα! Να επιστρέψεις τις καραμέλες
και να πάρεις το τάλιρο. Ολόκληρο. Ακούς εκεί, ένα
ολόκληρο τάλιρο καραμέλες».

Μικρή σιωπή οπού ένιωθα τα μάτια μου να μη χωρούν
στις κόγχες τους.

«Μα έφαγα μια».
«Έφαγες ξέφαγες, πήγαινε τες πίσω και φέρε το τάλιρο,

να μη φας κι από μένα παρά μια τεσσαράκοντες. Εμπρός,
ξεκίνα».

«Μα πώς να το κάνω αυτό; Αφού έφαγα μια λέω».
Κλαψούριζα να αποφύγω το αδύνατον. Δάγκωσε πάλι

τον μαζεμένο δείχτη της. Θα το κάνεις, όπως ξέρεις.
Εμπρός. Τσακίσου να φέρεις πίσω το τάλιρο. Ακούς
εκεί, ένα τάλιρο καραμέλες ο χουβαρντάς! Μια βδομάδα
θα περνούσαμε.» Μονολογούσε ψιθυριστά, αλλά τα λόγια
της σφύριζαν πίσω μου.

Με κατεβασμένο κεφάλι πέρασα απ’ τη βεράντα απο-
φεύγοντας τις ματιές των άλλων, παίρνοντας τον δρόμο
για το μπακάλικο. Ένιωθα άχαρα με την εφημερίδα χωνί
στην αγκαλιά και κείνα τα λιγνά ποδάρια με τα λερωμένα
παπούτσια. Ένιωθα τα βλέμματα όλων καρφωμένα στη

λόγος του ’18

21



πλάτη μου καθώς απομακρυνόμουν. Έμοιαζε με μια μι-
κρή συνομωσία. Σαν όλοι να ήξεραν. Να ήξεραν την
αξία του τάλιρου. Έκτος από μένα. Με πείραζε αυτή η
σκέψη, αλλά μέσα μου την ανέτρεπα. Τουλάχιστον εγώ
για καμιά εκατοστή ανέμελα βήματα είχα νιώσει το Άρ-
γος και την Άρτα να είχαν ενωθεί σε μια απέραντη πε-
διάδα πορτοκαλιών και η ζάχαρη να έπεφτε από ψηλά
σαν ποτιστικό. Βέβαια έμενε και αυτή η μαγκούφα η αί-
σθηση της απόλυτης ντροπής να πρέπει να επιστραφούν
καραμέλες και τάλιρο.

Βγήκα στον δρόμο με το βαρύ κέρμα στη τσέπη και
την ντροπή στα χνώτα μου. Της ντροπής που ανακάτωνε
το στομάχι μου και το μυαλό μου. Και τα μάτια στον
δρόμο, χαμηλά.

Χρόνια μετά, κάτω από έναν προβολέα και στόμα
ανοιχτό, γεμάτο με μικρούς απορροφητικούς βόλους
βάμβακος και σωληνάκια αναρρόφησης, ακούω τον ει-
δικό με την άσπρη ποδιά και τα τεράστια διάφανα γυαλιά,
να μιλά παραμορφωμένα μέσα απ’ τη μάσκα του, κρα-
τώντας απειλητικά, στιλπνά οδοντιατρικά σύνεργα, σε
απόσταση αναπνοής απ’ το πρόσωπό μου.

«Γερά δόντια! δεν έτρωγες καραμέλες μικρός;»
Ένας τροχός βούρτσα άρχισε, τσιρίζοντας επίμονα,

να γυαλίζει το μυαλό μου. Αδυνατούσα να του εξηγήσω
την ιστορία με την καραμέλα. Με τόσα μεταλλικά εργα-
λεία μέσα στο ανοιχτό μου στόμα ήταν αδύνατον να μι-
λήσω. Αναρωτήθηκα όμως τι σχέση μπορεί να έχουν
ένα τάλιρο ντροπή και μια εφημερίδα χωνί γεμάτη κα-
ραμέλες, καμιά σαρανταριά χρόνια αργότερα.

Και δεν μπορούσα να χαμογελάσω.

τοβιβλίο.net

22



Το πάρτι
Νίκος Γιαννόπουλος

Τη συμπάθησε από το πρώτο σφράγισμα. Αλα-φροχέρα, πρόσχαρη, έξυπνη, ελευθέρια. Είκοσιεφτά αυτός και τριάντα αυτή. Το αίσθημα ήταν
προφανώς αμοιβαίο κι έτσι γεννήθηκε μια μεγάλη φιλία.
Μια φιλία καθαρή και αμόλυντη, που ποτέ δεν εκφυλί-
στηκε σε κάτι υποδεέστερο, αφενός γιατί η Χαρά, χωρι-
σμένη μ’ ένα παιδί, δεν επιθυμούσε μόνιμη σχέση κι
όταν της ανέβαινε η θερμοκρασία χρησιμοποιούσε ως
θερμόμετρο κάποιον από τα παρακείμενα μπαρ κι αφε-
τέρου γιατί ο Πέρης προτιμούσε νεότερες.

Οι εξορμήσεις τους ήταν θυελλώδεις κι άφησαν ιστο-
ρία σε κάποιες γειτονιές. Ποτό, χορός, μπουγελώματα,
ξενύχτια, φλερτ και άλλα επακόλουθα. Φημίζονταν για
την ταχύτητα με την οποία έκαναν γνωριμίες και για τη
μικρή διάρκεια των ερωτικών τους σχέσεων. Ένα ολέθριο
ελευθέριο ζευγάρι κινούμενης ξεγνοιασιάς.

Ένα απόγευμα, η Χαρά προσκάλεσε τον Πέρη σ’ ένα
πάρτι, ως προσκαλεσμένη από μια προσκαλεσμένη φίλη
της. Το πάρτι λάμβανε χώρα σε κάποιο σπίτι των βορείων
προαστίων. Όταν έφτασαν, κατά τη δεκάτη βραδινή, νό-
μισαν ότι επρόκειτο για μνημόσυνο. Στη μέση από ένα
τεράστιο λίβινγκ-ρουμ, υπήρχε ένα μεγάλο τραπέζι με
λιχουδιές και γύρω απ’ αυτό, οι καλεσμένοι ντυμένοι
επίσημα μιλούσαν χαμηλόφωνα κρατώντας στο ένα χέρι
το ποτήρι με το ποτό και στο άλλο ένα τσιγάρο, υπό τη

23



μουσική υπόκρουση του Adagio του Albinoni.
Η φίλη της Χαράς δεν ήταν εκεί με αποτέλεσμα να

μη γνωρίζουν κανέναν από τους παρευρισκόμενους, ούτε
καν τους οικοδεσπότες. Με τα τζινάκια τους και τα μακό
τους, αν και ήταν σαν τη μύγα μέσα στο γάλα, κανείς
δεν τους έδωσε σημασία. Αποφάσισαν παρ’ όλα αυτά να
μείνουν μια και τα "φαγητό και ποτό" ήταν τσάμπα και
ν’ αναχωρήσουν αργότερα για κάπου πιο διασκεδαστικά.

Ένας από τους καλεσμένους τους συστήθηκε, αρχι-
τέκτονας στο επάγγελμα, και τους ζήτησε τη γνώμη τους
για το πάρτι.

«Καλό» είπε συγκαταβατικά η Χαρά. «Αλλά στα πάρτι
είναι κρίμα ν΄ απασχολούμαι τα χέρια μας με πράγματα
χωρίς σημασία, όπως το ποτό και το τσιγάρο».

«Εννοείς γιατί δε χορεύουμε;».
«Εννοώ ότι αν το πάρτι είναι δένδρο, αυτό μοιάζει

με μικρό θάμνο», απάντησε η Χαρά. Ο τολμηρός χαζο-
γέλασε και πήρε δρόμο.

Λίγο αργότερα σκαλίσανε τη δισκοθήκη. Πίσω από
την κλασική μουσική ήταν κρυμμένη η ροκ και πιο πίσω
τα λαϊκά. Η Χαρά ανέλαβε το μουσικό μέρος και ο Πέ-
ρης άρχισε να σπρώχνει με τρόπο το μεγάλο τραπέζι
προς τον πλησιέστερο ελεύθερο τοίχο. Η μουσική δυ-
νάμωνε κάθε ένα λεπτό, τα φώτα, που είχαν ντίμερ, χα-
μήλωναν διακριτικά, η κλασική αντικαταστάθηκε από
τη ροκ και σε δέκα λεπτά το ρίξανε στο χοροπηδητό, α-
γνοώντας τα βλέμματα και τις σκέψεις των υπολοίπων
καλεσμένων. Έτσι κι αλλιώς κανείς δεν τους ήξερε. Δειλά
ακολούθησαν κι άλλοι χορευτές και σύντομα, με τα ηχεία
στη διαπασών, το μνημόσυνο μετετράπη σε νυχτερινό
κλαμπ κι εξελίσσονταν ταχύτατα σε όργιο. Ο ιδρώτας

τοβιβλίο.net

24



έτρεχε. Τα έπιπλα στριμώχτηκαν στην άκρη. Τα σακάκια
πετάχτηκαν και οι γραβάτες χαλάρωσαν. Ποτά χύθηκαν
στο πάτωμα. Κάποια ζευγάρια ή όχι άρχισαν τις περι-
πτύξεις. Τα μικρά διαλείμματα αφορούσαν μόνο στο
ποτό και στην τουαλέτα, όπου με την ευκαιρία έριχναν
και λίγο νερό στα πρόσωπά τους.

Έτσι τράβηξε μέχρι τις πρώτες πρωινές ώρες, οπότε
η Χαρά κι ο Πέρης αποφάσισαν ν’ αναχωρήσουν. Είδε
κι έπαθε με έναν σαραντάρη χρηματιστή που δεν ήθελε
να την αφήσει να φύγει. Πριν εξαφανιστούν η Χαρά ως
αποχαιρετιστήριο τραγούδι, έβαλε το Hell των Tiger
Lillies.

Όταν τελικά κατάφεραν να βρεθούν μόνοι τους στον
διάδρομο κι ενώ περίμεναν το ασανσέρ, μια σαραντα-
πεντάρα κυρία τούς ακολούθησε και τους ρώτησε ποιοι
είναι. Προς στιγμή νόμισαν ότι θα βρουν τον μπελά
τους. Ευτυχώς όμως, πριν προλάβουν ν’ απαντήσουν –
δεν ήταν κι εύκολο– αυτή τους συστήθηκε ευγενικά, τους
πληροφόρησε ότι είναι η οικοδέσποινα και τους ευχαρί-
στησε που έδωσαν ζωή στο πάρτι.

«Θα σας ήμουν ευγνώμων αν μου δίνατε ένα τηλέφωνο
να σας καλούμε στα πάρτι μας», ολοκλήρωσε η οικοδέ-
σποινα.

Βγήκαν στον δρόμο γελώντας. Περιττό να πω ότι
ήταν μεθυσμένοι, που σήμαινε ότι θα έπρεπε να γυρίσουν
οδηγώντας μέσα από στενάκια για την περίπτωση μπλό-
κου για αλκοτέστ. Καθώς ανέβαιναν στη μοτοσυκλέτα
του Πέρη, τού ’πεσε ένα χαρτάκι. Η Χαρά το είδε και
το μάζεψε.

«Δε μου λες; Σού ’δωσε η οικοδέσποινα το τηλέφωνο
της;» ρώτησε μόλις το διάβασε. «Γράφει το όνομά της».

λόγος του ’18

25



«Απλή συνωνυμία», απάντησε ο Πέρης και τής το άρ-
παξε από τα χέρια.

Τότε η Χαρά έβγαλε γελώντας απ’ την τσέπη της μια
κάρτα και του την έδειξε. Το ίδιο επίθετο. Ο Πέρης
πήρε τρόπαιο το τηλέφωνο της κόρης κι η Χαρά το τη-
λέφωνο του συζύγου. Λίγο ο δροσερός αέρας, λίγο τα
γέλια και μέχρι να φθάσουν στα σπίτια τους είχαν κι δυο
ξενερώσει. Δεν έλαβαν ποτέ άλλη τηλεφωνική πρόσκληση
γιατί η Χαρά έδωσε επίτηδες λάθος νούμερο.

Συνέχισαν όμως με τις εξόδους και τα σφραγίσματα.

τοβιβλίο.net

26



Κεραμικά θραύσματα
Δημήτρης Φαρής

Ξεκίνησε από το καφενείο έχοντας κάτι στο μυαλότου. Αυτή τη φορά θα έκανε το βλέμμα της ναλάμψει. Είχε βάλει στοίχημα με τον εαυτό του
ότι θα τα κατάφερνε. Πήγε πέρα στην άκρη του χωριού
εκεί που παλιά ήταν το εργοστάσιο. Χρόνια είχαν δου-
λέψει και οι δύο σε εκείνο το εργοστάσιο, εκεί γνωρί-
στηκαν, εκεί έφαγαν το πρώτο κολατσιό, εκεί φιλήθηκαν
για πρώτη φορά, εκεί το είχαν αποφασίσει...

Έφτασε με γοργά βήματα, άνοιξε στα γρήγορα την
πρόχειρη πόρτα, που είχε φτιαχτεί με κομμάτια συρμά-
τινης περίφραξης, και πήγε στην πίσω μεριά εκεί που πε-
τούσαν τα ραγισμένα τούβλα, τα λειψά και τα σπασμένα.
Όλη η περιοχή ήταν κόκκινη από τα θραύσματα. Μόνο
λίγες μαργαρίτες έσπαγαν τη μονοτονία του κοκκινωπού
χρώματος των κομματιών που συσσωρεύονταν εκεί για
χρόνια. Έβγαλε ένα κουτάκι χαρτονένιο από το σακάκι
του, έσκυψε και άρχισε να μαζεύει μικρά κομματάκια,
μικρά σαν κουφέτα!

Ναι, εκεί ήταν που κάθονταν κάθε μεσημέρι στο δεκα-
πεντάλεπτο διάλειμμα τους και κοιταζόντουσαν στα μά-
τια. Της το είχε πει από νωρίς πως ήθελε να την παντρευ-
τεί, να κάνουν μαζί πολλά κουτσούβελα, να τα μεγαλώ-
σουν και μετά να ζήσουν και εγγόνια και όλα αυτά που
κάνουν οι άνθρωποι τέλος πάντων, αλλά εκείνη έλεγε
πως τους έλειπαν τα χρήματα και πως έπρεπε σιγά-σιγά

27



να μαζέψουν μερικά για να πάρουν ένα σπίτι πρώτα. Και
πέρασαν έτσι πέντε χρόνια και μετά φάνηκε πως μάζεψαν
τα χρήματα και πήραν αυτό το μικρό σπιτάκι στην άκρη
του λιμανιού, και μετά μια μέρα φόρεσαν τα καλά τους,
εκείνη πανέμορφη στα άσπρα, και ανέβηκαν τα σκαλιά
της εκκλησίας. Από πίσω όλοι οι εργάτες του τουβλο-
ποιείου. Τους κέρασαν στην ταβέρνα του χωριού και
την χόρευε...

Τα θυμάται τώρα όλα αυτά που μαζεύει τα κομμάτια,
γιατί αντί για μπομπονιέρες είχαν μοιράσει κουτάκια με
κεραμικά θραύσματα. Σαν αυτό που πάει να φτιάξει
τώρα, πάλι από την αρχή. Οι εργάτες γελούσαν και τα
έβαζαν στο στόμα και τα πιπιλούσαν σαν να ήταν αληθινά
κουφέτα και κοκκίνιζαν τα χείλια τους από την κεραμιδί
σκόνη και έλεγαν «Να ζήσετε!»

Στη δημοσιά πια με γοργό βήμα. Πάει για να της
φωτίσει το βλέμμα. Δεν έκαναν παιδιά, δε θα δουν εγγό-
νια. Έζησαν είκοσι πέντε χρόνια μαζί ευτυχισμένα. Και
τα καλοκαίρια. Αυτά τα καλοκαίρια στη θάλασσα. Τι
όμορφα που ήταν!

Μπήκε στο σπίτι και την είδε στην κουζίνα να σκου-
πίζει το τραπέζι. Την κοίταξε στα μάτια. Τον κοίταξε
και αυτή λίγο πιο θαμπά. Βγάζει το κουτί και το βάζει
πάνω στο νάιλον τραπεζομάντιλο του τραπεζιού.

«Και τι είναι αυτό;»
«Δε θυμάσαι;»
Άνοιξε το κουτί και το αναποδογύρισε πάνω στο κα-

θαρό τραπεζομάντιλο... Κεραμιδί "κουφέτα" ξεχύθηκαν
μπροστά της και λίγη σκόνη που αμέσως έκανε τα μάτια
της να αστράψουν. Έβαλε τις φωνές.

«Τι μου τα έφερες αυτά τα χώματα εδώ μέσα; Τώρα

τοβιβλίο.net

28



καθάρισα!»
Άρπαξε αμέσως το σφουγγάρι και με μια γρήγορη

κίνηση τα μάζεψε όλα στη φούχτα της, άνοιξε τον κάδο
και τα έριξε όλα μέσα. Την κοίταξε για λίγο στα μάτια.
«Θυμάσαι τι σου είχα ορκιστεί σε αυτά τα κομματάκια;»

«Έχω φτιάξει φαγητό, να κάτσεις να φας».
«Δεν πειράζει, θα πάω στην ταβέρνα».

Περπατάει προς την ταβέρνα, είναι νωρίς το απόγευμα
αλλά ξέρει πολύ καλά ότι θα νυχτώσει εκεί μέσα. Είναι
και κάτι παλικάρια που έρχονται από το λιμάνι, ναυτικοί
και λένε ιστορίες για εξωτικά λιμάνια και γυναίκες και
καυγάδες και του αρέσουν. Πίνει πιο πολύ το κόκκινο,
το μπρούσκο. Το τρίτο το ποτήρι του φέρνει λήθη. Αλή-
θεια σε τι τον βολεύει αυτή η λήθη; Μάλλον ξεχνάει ότι
και αυτή ξεχνάει, ότι τον έχει ήδη ξεχάσει, ότι θα μπο-
ρούσε να πάει κάποιος άλλος στο σπίτι και να του πει
«Έχω φτιάξει φαγητό, να κάτσεις να φας».

Νύχτωσε τώρα και γυρίζει. Θα ήπιε μέχρι και τρία
κιλά κρασί. Ίσα που βρίσκει τον δρόμο για το σπίτι.
Ανοίγει την πόρτα με το κλειδί, μπαίνει στην κάμαρη
και την βλέπει ξαπλωμένη. Αχ, κυρα-Ελένη γέρασες...
Κι ήσουν το πιο όμορφο κορίτσι στο τουβλοποιείο. Βγά-
ζει τα ρούχα του ευλαβικά, τ’ απιθώνει στην καρέκλα
και ξαπλώνει δίπλα της. Το σώμα της ένα κουβάρι ρούχα,
μαύρα μάλλινα, χοντρές κάλτσες, αυτή είναι η γυναίκα
του. Την ακούει να παραμιλάει «τι μου τα έφερες αυτά
τα χώματα;»

Είχε ξεχάσει και αυτός πια! Η Λήθη είχε στήσει χορό
μαζί με τα ναυτάκια στο κεφάλι του και στη μέση η
κυρα-Ελένη με το σφουγγάρι να μαζεύει τα σπασμένα

λόγος του ’18

29



ποτήρια του κρασιού.
Κοιμήθηκε, μέσα στη ζαλάδα του, ώρες πολλές, μέχρι

που μπήκε ο ήλιος από το κοφτό το κουρτινάκι. Ακού-
στηκε και η καμπάνα της εκκλησιάς. Κυριακή ήταν πάλι!
Άνοιξε τα μάτια του και τον πήραν χρώματα πολλά και
μυρωδιές. Η κυρά του είχε βάλει ένα βάζο δίπλα στο
κρεβάτι και το γέμιζε με λουλούδια. Και ξαφνικά, βλέ-
ποντας τα ζωηρά πέταλα τα θυμήθηκε όλα! Για αυτό
την είχε πάρει την κυρα-Ελένη. Γιατί του έκανε τη ζωή
όμορφη! Σηκώθηκε πάνω και με δάκρυα στα μάτια τής
έδωσε ένα φιλί στα μάγουλα. Εκείνη τον ξανακοίταξε με
θαμπό βλέμμα και του είπε:

«Άντε να πιείς τον καφέ σου, να πας στην εκκλησιά!
Και αν παντρεύεται κανείς να μου φέρεις και κουφέτα.
Από τα κόκκινα». 

τοβιβλίο.net

30



Η ψάθα
Θεόδωρος Πάλλας

Τον πρώτο καιρό, πες το από ασυνηθισιά, τη μύ-ριζε πρωί και βράδυ. Τώρα ξέρει πως έχει εμπο-τιστεί τη μυρωδιά του κορμιού του. Την απλυσιά
του. Έναν χρόνο κλείσανε ψες αχώριστοι σύντροφοι.
Είτε την κουβαλά στην πλάτη του είτε κάθεται πάνω της
είτε ξαπλώνει. Είναι ο μοναδικός του φίλος.

Μετά από κάποιον καιρό της μιλούσε. Δεν της έλεγε
πολλά, κάποια παράπονα και μετά κάποια ξεχασμένα ό-
νειρα. Τώρα δεν της μιλά, μονάχα την ακούει. Ακούει,
πέρα από την ανάσα της και κάποιες μπερδεμένες λέξεις.
Δεν της απαντά. Εκείνη τον ξέρει τόσο καλά που δε
χρειάζεται τις απαντήσεις του.

Ένας σφοδρός βοριάς τρία μερόνυχτα κυνηγά ό,τι
κινείται έξω. Έριξε δέντρα, τρεις κολόνες της ΔΕΗ,
έκοψε σύρματα, πέταξε στο οδόστρωμα γλάστρες, γέμισε
τη θάλασσα σκουπίδια και ψες άκουσε πως πάγωσε ο
Νότης. Όσο και να προσπάθησε να καλυφθεί σε εκείνη
την είσοδο της πολυκατοικίας, ο βοριάς τον βρήκε και
τον ξύλιασε.

Χουχουλιάζει τα δάκτυλά του που βγαίνουν από τα
τρύπια του γάντια και τραβά βαθιά το σκουφί του. Δεν
κρυώνει. Τον τρομάζει όμως που εκείνη έχασε το άρωμά
του. Θαρρείς και ο αέρας την καθάρισε από μυρωδιές.
Έχει σκύψει πάνω της και προσπαθεί να μυρίσει το κορμί
του. Μονάχα μια αποφορά στο βάθος από ένα σύγκρυο

31



και εκείνη δε μιλά, μονάχα τα χείλη της τρέμουν, τα
δόντια της χτυπούν.

Δυο βαρβάτοι προσπαθούν να τον σηκώσουν. Αντι-
στέκεται. Προσπαθούν να τον οδηγήσουν σε ένα λεω-
φορειάκι. Μέσα του βλέπει γνωστά πρόσωπα. Αντιστέ-
κεται. Εκείνοι καταλαβαίνουν. Σηκώνουν τα πράγματά
του και τα τοποθετούν στην μπαγκαζιέρα. Εκείνος αρ-
πάζει εκείνη και μπαίνει στο λεωφορείο. Τη σφίγγει στη
θέση του, την κάνει ντύμα του.

Ναι, δέχτηκε να πλυθεί. Να λουστεί. Αφού τον άφησαν
να την έχει μαζί του. Έπλυνε πρώτα εκείνη καλά, τη μύ-
ρισε. Είδε πως η μυρωδιά που το πρωί φορούσε και τον
τρόμαξε είχε φύγει. Μετά άφησε το νερό να διώξει από
πάνω του ενός χρόνου σημάδια. Κάθισε στη φωτιά με
εκείνη απλωμένη στα πόδια του. Σαν στέγνωσε την
άπλωσε και ξάπλωσε πάνω της. Δίπλα στο κρεβάτι που
του είχαν δείξει για δικό του. Η ζεστασιά του χώρου
τούς άφησε να είναι οι δυο τους μονάχα, τα δυο κορμιά
δεμένα. Περασμένοι μήνες καλοκαιριού στη θύμηση.

Έμεινε εκεί, στο άσυλο μια βδομάδα. Είδε πως εκείνη
άρχισε να ξεφλουδίζει, να μαδά. Την είδε να γεμίζει με
μυρωδιές φαγητών και από ιδρώτες άλλων. Την είδε να
γίνεται απόμακρη και αμίλητη έστεκε. Άχρωμη και αδιά-
φορη. Σαν κάποια που αφέθηκε στη ζωή των άλλων και
δεν περιμένει μήτε τον θάνατο.

Την άλλη μέρα αχάραγα την πήρε και χύθηκε στον
κόσμο. Και μέσα στην κοσμοπλημμύρα βρήκε την απά-
γκια γωνιά του και την άπλωσε πάνω από χαρτόκουτα.
Εκείνη βρήκε τη θέση της και άρχισε να παίρνει και τη
μυρωδιά του. Κι εκείνος, κάθε νυχτιά, τεντώνει το κορμί
του και την αγκαλιάζει. Βρήκε ο καθένας τα θέλω του.

τοβιβλίο.net

32



Μυρίζει ο ένας στον άλλον τη μέρα που πέρασε. Αυτή
που θα έρθει είναι μια άλλη μέρα.

λόγος του ’18

33



Μια μικρή καρό βαλίτσα
Βάσω Χόντου

Μέσα στο πατάρι, δίπλα στον αλουμινένιο θερ-μοσίφωνα, κάτω από το χριστουγεννιάτικοδέντρο μινιατούρα με τα ξύλινα στολίδια,
πάνω από ένα ζευγάρι φθαρμένες ρακέτες, ανάμεσα σε
δυο στοίβες με κόμικς και τρεις τόμους μιας παλιάς ε-
γκυκλοπαίδειας για τα ζώα της θάλασσας, κρύβω μια μι-
κρή καρό βαλίτσα. Είναι τόσο μικρή που δεν κατάλαβα
ποτέ τη χρησιμότητά της. Χωράει μόνο ένα ζευγάρι παι-
δικά παπούτσια ή ένα χοντρό πουλόβερ ή έξι μεγάλες
κουβαρίστρες απ’ αυτές που έχουν στα ραφτάδικα ή τέσ-
σερα κουτιά από εκείνα τα τετράγωνα μπισκότα που
έτρωγες στα ταξίδια για να μη ζαλίζεσαι. Την είχες βρει
το περασμένο φθινόπωρο στα σκουπίδια και μου την
έφερες χαρούμενος. Μού ’πες πως ήταν από ιταλικό
δέρμα, φτιαγμένη σίγουρα στο χέρι και πως δεν έπρεπε
να πάει χαμένη. Έκοψες ένα κομμάτι από μια βαμβακερή
φανέλα, το βούτηξες σε κερί μέλισσας κι άρχισες να την
τρίβεις απαλά. Ξεκίνησες απ’ τη ράχη, μετά προχώρησες
στον πάτο, ύστερα έκανες τα πλάγια, έπειτα πέρασες τα
λουριά και στο τέλος έπιασες να γυαλίζεις τη χειρολαβή.
«Για ν’ αντέχει τις βροχές που θα φάμε» είπες κι εγώ
άνοιξα τα χέρια μου και την πήρα αγκαλιά σαν να ’ταν
ζωντανό.

Από τότε που έφυγες, κάποια βράδια δεν μπορώ να
κοιμηθώ. Αυτά τα βράδια, ανεβαίνω στη λεκάνη της

34



τουαλέτας, ανοίγω το πατάρι, παραμερίζω το δέντρο, τα
κόμικς και τις εγκυκλοπαίδειες και τραβάω έξω την καρό
βαλίτσα. Κάθομαι ήσυχα στο κρεβάτι και βγάζω από
μέσα της μια μισοκαμένη γόπα, ένα κίτρινο χαρτάκι που
γράφει «Σ», την πράσινη μπλούζα που φόραγες όταν
κοιμόμασταν, ένα γυάλινο ποτήρι και μια τσατσάρα με
σπασμένα δόντια.

Σήμερα πιάνω πρώτα τη γόπα. Τη στριφογυρίζω στα
χέρια μου. Την κοιτάω καλά. Το σχήμα της μοιάζει με
ανάποδο πέταλο. Πάντα σε ρώταγα πως καταφέρνεις και
σβήνεις έτσι τα τσιγάρα. Εσύ μου ’λεγες «έλα, πες μου
ποιο γράμμα θες να κάνω» κι εγώ τότε γέλαγα γιατί
ήξερα πως μόνο το τελικό σίγμα πετύχαινες, άντε και το
αποκεφαλισμένο φίδι ή το αγγλικό ερωτηματικό χωρίς
την τελεία. Κοντά στην κάφτρα, η γόπα έχει σπάσει σε
δυο κομμάτια. Ένας κόκκος καπνού είναι κολλημένος
πάνω στο χαρτί. Τον φυσάω μακριά, ύστερα ενώνω τα
κομμάτια και τα τυλίγω με μια λεπτή λωρίδα ζελατίνας.
Δένω τη ζελατίνα αργά και σχολαστικά, λες και μπαντάρω
σπασμένο γόνατο. Ύστερα βάζω τη γόπα στο στόμα.
Σβηστή.

Έπειτα παίρνω στα χέρια μου το ποτήρι. Το φέρνω
στο φως. Το στριφογυρίζω. Δεν το ’χω πλύνει. Σε μια
άκρη βλέπω το αποτύπωμα απ’ το στόμα σου. Είναι
σχεδόν διάφανο. Πηγαίνω στον μεγάλο καθρέφτη του
μπάνιου. Σταμπάρω τη θέση των χειλιών και πλησιάζω.
Βάζω στόχο τη μεγάλη χαρακιά στη δεξιά άκρη. Την
θυμάμαι καλά αυτή τη χαρακιά. Το στόμα μου τη θυ-
μάται. Εκείνο το βράδυ, σ’ εκείνο το μπαρ, την κοίταγα
συνέχεια. «Εκ γενετής» είπες σιγανά και μου ’πιασες την
κουβέντα. Κολλάω τα χείλη μου πάνω της. Η γεύση

λόγος του ’18

35



είναι ξινή. Δεν ξέρω αν οι γραμμές απ’ το στόμα μου πέ-
φτουν πάνω στις δικές σου.

Τη μέρα που έφυγες, τα πήρες όλα. Ρούχα, παπούτσια,
δίσκους, βιβλία. Ακόμα κι εκείνο το σερβίτσιο τσαγιού
με τα παγώνια και την κοιμώμενη γκέισα. Το ’χαμε αγο-
ράσει στο Μοναστηράκι πριν από δυο καλοκαίρια.
Έβραζε ο τόπος κι εμείς πήραμε το μετρό για να κατέ-
βουμε στην αγορά. Ψάχναμε για ψάθινα καπέλα. Εσύ
ήθελες να βρεις ένα παναμά με λινή κορδέλα κι εγώ ένα
αχυρένιο με ροζ περίγραμμα. Αντί για καπέλα πήραμε
το κινέζικο σερβίτσιο. Δεν το χρησιμοποιήσαμε ποτέ.
Πότε πρόλαβες και τα μάζεψες όλα σ’ ένα απόγευμα;
Άφησες μόνο εκείνη την τσατσάρα με τα σπασμένα δό-
ντια. Έχει ακόμα πάνω της τα μαλλιά σου. Βρέχω το κε-
φάλι μου στον νιπτήρα. Ύστερα παίρνω την τσατσάρα
και χτενίζομαι. Αυτή γλιστράει απαλά, κατεβαίνει χωρίς
βιάση, μου θυμίζει το χέρι σου. Την καθαρίζω και πετάω
τις τρίχες στο άσπρο μάρμαρο. Μερικές κολλάνε μεταξύ
τους. Βλέπω αλλού δυο δικές μου, αλλού πέντε δικές
σου, αλλού μία μόνη της. Κοντά στο σιφόνι, μια μαύρη
τυλίγεται γύρω από μια καστανή. Ακουμπάω τη μαύρη.
Προσπαθώ να τη χωρίσω απ’ την καστανή. Δε χωρίζουν.
Ανοίγω το νερό. Οι τρίχες φεύγουν για κάπου μακριά.
Τις αφήνω.

Γυρνάω πάλι στο δωμάτιο. Το κίτρινο χαρτάκι με τις
τσαλακωμένες άκρες έχει κολλήσει δίπλα στο λουρί της
βαλίτσας. Μοιάζει μ’ εκείνα τα post-it μεσαίου μεγέθους
που είχαμε στο πάνω ράφι. Αυτά που γράφαμε τις λίστες
για τα ψώνια, τα μην αργήσεις, τα καλημέρα, τα φεύγω
θα τα πούμε το βράδυ, τα μου έλειψες, τα σε θέλω, πιο
παλιά. Κρατάω το post-it στο αριστερό χέρι. Σαν να

τοβιβλίο.net

36



κρατάω φωλιά πουλιού. Κλείνω τα μάτια κι ακουμπάω
το μεγάλο «Σ». Τα δάχτυλά μου ανεβοκατεβαίνουν τρεις
φορές. Στη βάση η γραμμή είναι πιο έντονη κι όσο προ-
χωράω τη νιώθω να λεπταίνει. Αναρωτιέμαι τι θα ’γραφες.
Πιάνω το ίδιο μπλε στυλό. Έχει κυλήσει στο πάτωμα.
Ακουμπάει το πόδι της βιβλιοθήκης. Ισιώνω το χαρτάκι,
τεντώνω τις τσαλακωμένες άκρες και γράφω κολλητά
στο «Σ». «Σε ξεχνάω».

Η ώρα πήγε τρεις. Τώρα χαζεύω την πράσινη μπλούζα
σου. Κάτω δεξιά υπάρχει μια μικρή τρύπα από τσιγάρο.
Σου ’λεγα παλιά πως η μπλούζα έχει το ίδιο χρώμα με
τα μάτια σου. Τη φόραγες παντού, θυμάμαι. Στις συ-
ναυλίες, στα πάρτι, στις βόλτες με τη μηχανή, στα ταξίδια.
Καμιά φορά τη φόραγες κι όταν το κάναμε. Πέντε χρόνια
τώρα, το πράσινο ξάσπρισε. Από πέρσι την είχες μόνο
για τον ύπνο. Στη βάση του λαιμού έχει σκιστεί η ραφή.
Εγώ στην έσκισα στον τελευταίο μας καυγά. Δεν την
έραψα από τότε. Μέχρι να φύγεις απ’ το σπίτι, κοιμόσουν
με τη σκισμένη πράσινη μπλούζα. Κι εκείνο το σκίσιμο
μεγάλωνε κι είχε φτάσει μέχρι το μανίκι. Την τινάζω και
την απλώνω στο κρεβάτι. Ύστερα σκύβω και χώνω τη
μύτη μου στο ύφασμα. Δε μυρίζω τίποτα.

Σήμερα, θα κλείσω τη μικρή καρό βαλίτσα, θα σφίξω
τα λουριά και θα την ανεβάσω πάλι στο πατάρι. Θα τη
φυλάξω κάτω από το χριστουγεννιάτικο δέντρο μινια-
τούρα με τα ξύλινα στολίδια, πάνω από τις φθαρμένες
ρακέτες, ανάμεσα στις στοίβες με τα κόμικς και τους
τόμους της παλιάς εγκυκλοπαίδειας για τα ζώα της θά-
λασσας. Μετά, θα πάρω βελόνα και μια γερή πράσινη
κλωστή και θα ράψω την μπλούζα σου. Στο υπόσχομαι.

λόγος του ’18

37



Άρνηση
Βαγγέλης Κατσούπης

ΟΠάνος κοίταξε αγχωμένος το ρολόι στοντοίχο, ξεκρέμασε το μπουφάν του απ’ τον κα-λόγερο και το φόρεσε με βιασύνη. Έξω έβρεχε
δυνατά. «Θα έχει κίνηση στον δρόμο. Πρέπει να ξεκι-
νήσω αμέσως για να την προλάβω». Έστρωσε τα μαλλιά
του πρόχειρα με το χέρι, κλείδωσε την πόρτα του δια-
μερίσματος και κατέβηκε τα σκαλιά δυο δυο. «Λέει ότι
δε θέλει να πηγαίνω να την παίρνω απ’ τη δουλειά, αλλά
ξέρω πως δεν το εννοεί. Απλά δεν της αρέσει να μου ζη-
τάει πράγματα∙ εγώ πρέπει να τα κάνω από μόνος μου.
Μετά από έξι χρόνια συμβίωσης, αλίμονο αν δεν κατα-
λάβαινα τον τρόπο που σκέφτεται. Μόλις με δει θα γκρι-
νιάξει, επειδή τάχα την αγνόησα για άλλη μια φορά,
ύστερα από λίγο όμως θα μαλακώσει και θα είναι τρυφερή
μαζί μου. Αν δεν πάω, ιδίως σήμερα με τέτοια βροχή,
βάζω στοίχημα πως θα είναι μουτρωμένη και θα κάνει
μερικές ώρες να μου μιλήσει. Βέβαια δε θα φταίει αυτό,
όχι, όχι, κάποια άλλη θα είναι η αιτία της κατήφειας
της!»

Τρύπωσε στο αυτοκίνητο και έβαλε μπρος. Οι υαλο-
καθαριστήρες έδιωχναν μηχανικά τα ρυάκια που κυλού-
σαν στο παρμπρίζ· ο κόσμος μια εμφανιζόταν διαυγής,
μια αλλοιωμένος πίσω από μια υδάτινη κουρτίνα. Σωστά
το είχε προβλέψει πιο πριν· οι οδικές αρτηρίες της πόλης
ήταν όντως φρακαρισμένες κι έτσι αναγκαστικά προχω-

38



ρούσε σημειωτόν. Η μορφή της Ειρήνης πρόβαλε στον
νου του· ασύνδετα στιγμιότυπα απ’ την κοινή τους ζωή
έλαμψαν μπροστά του. Την είδε να ξαπλώνει δίπλα του
με το μαγιό της, να μουρμουρίζει ανέμελα κάτι κι έπειτα
να αγναντεύει χαρούμενη τη δαντελωτή παραλία. Κατό-
πιν την είδε να τον βαστάει αγκαζέ και να βαδίζει συντο-
νισμένα με κείνον σ’ ένα αδρόφωτο πλακόστρωτο τη νύ-
χτα, να του εξομολογείται τα όνειρά της καθισμένη
οκλαδόν στο χαλί με τα μωσαϊκά, να σκάει στα γέλια
και να μην μπορεί να κατεβάσει την μπουκιά της στο
τραπέζι της κουζίνας, να αποκοιμιέται στο στήθος του
με το φεγγοβόλημα της τηλεόρασης να αντανακλά στο
μάγουλό της. Στο τέλος την είδε να του σφίγγει το χέρι
ατενίζοντάς τον στα μάτια με ψυχρή συγκατάβαση· έπει-
τα του γύρισε την πλάτη και έφυγε· στ’ αυτιά του αντή-
χησαν τα τακούνια της, μια πόρτα την κατάπιε κι εκείνος
έμεινε μόνος. Το πρόσωπό του σκοτείνιασε· αυτή η τε-
λευταία σκέψη ήταν απαίσια, αφόρητη, δεν την ήθελε,
δεν την ήθελε! Βρήκε ένα CD στο ντουλαπάκι στη θέση
του συνοδηγού και το έβαλε να παίζει δυνατά.

Η Ειρήνη κοντοστάθηκε στο κατώφλι του κτιρίου με
το λογότυπο της εταιρίας και άνοιξε την ομπρέλα της.
Συλλογίστηκε ότι έκανε βλακεία που φόρεσε τα καστό-
ρινα παπούτσια της και όχι τα μποτάκια, γιατί τώρα
μέχρι να έφτανε στη στάση του λεωφορείου τα πόδια
της θα γίνονταν μούσκεμα. Άρχισε να περπατάει προ-
σπαθώντας να αποφεύγει τους μικρούς χείμαρρους που
σχηματίζονταν στην άσφαλτο και τα πεζοδρόμια. Το
νερό κροτάλιζε πάνω απ’ το κεφάλι της, κόρνες και μαρ-
σαρίσματα την είχαν περικυκλώσει. Το γνωστό μπεζ αυ-
τοκινητάκι την προσπέρασε με χαμηλή ταχύτητα και

λόγος του ’18

39



σταμάτησε δεξιά με αναμμένα τα αλάρμ. Ένιωσε ανα-
κούφιση και συνάμα δυσφορία. Τράβηξε την πόρτα του
συνοδηγού και μπήκε. 

«Γεια, τι κάνεις; είπε στριμώχνοντας την ομπρέλα
μαζί με την τσάντα της στον χώρο ανάμεσα στα πόδια
της».

«Καλά είμαι, εσύ;» αποκρίθηκε ο Πάνος.
«Μια χαρά. Αν εξαιρέσεις τα ξυλιασμένα μου πέλ-

ματα». Το μικρό τροχοφόρο γλίστρησε πάλι στο αργο-
κίνητο σιδερένιο ποτάμι και προσαρμόστηκε στη ροή
του.

«Πώς πήγε η δουλειά;», ρώτησε ο Πάνος.
«Τα συνηθισμένα».
Η Ειρήνη στύλωσε το βλέμμα της στην ευθεία και

έμεινε ασάλευτη σαν άγαλμα. Εκείνος κοιτούσε πότε
εκείνη, πότε τον δρόμο.

«Λέω να πάω σινεμά το βράδυ, είπε δισταχτικά. Έχει
μια ωραία ταινία κι αν θέλεις κι εσύ...»

«Μην αρχίζεις τα ίδια, σε παρακαλώ!» πέταξε απότομα
η Ειρήνη.

«Εντάξει, εντάξει, ξέρω». Σώπασαν κι οι δυο· μια ηλε-
κτρική μελωδία τριζοβολούσε απ’ τα ηχεία.

«Δεν το κλείνεις καλύτερα;» είπε η Ειρήνη κάπως νευ-
ριασμένη. Το έκλεισε.

Μετά από περίπου δέκα λεπτά τού έδειξε τη γωνία
μιας πολυκατοικίας.

«Σταμάτα εδώ».
«Μα γιατί; Το σπίτι σου είναι καμιά πενηνταριά μέτρα

από δω. Ώσπου να φτάσεις θα βραχείς».
«Δεν πειράζει. Δε θέλω να μας δει μαζί εκείνος. Κα-

ταλαβαίνεις· έχει κι αυτός το δίκιο του».

τοβιβλίο.net

40



«Ναι, φυσικά, καταλαβαίνω».
Ο Πάνος στάθμευσε το αυτοκίνητο στην άκρη. Στρά-

φηκε στο μέρος του· τα χαρακτηριστικά της ήταν μα-
ραμένα.

«Σ’ ευχαριστώ που ήρθες, με γλίτωσες απ’ την μπόρα,
αλλά αυτό δε γίνεται να συνεχιστεί άλλο».

Εκείνος άναψε τσιγάρο, κατέβασε λίγο το παράθυρο
και στερέωσε το ένα του χέρι στο τιμόνι. Τα μάτια του
περιφέρονταν αόριστα, λες και έψαχνε κάτι στη γειτονιά·
το βλέμμα του εστίαζε οπουδήποτε αλλού, εκτός απ’
την Ειρήνη.

«Άλλοτε θυμώνω με τη συμπεριφορά σου και άλλοτε
λυπάμαι. Δε μου αρέσει όμως ούτε να θυμώνω, ούτε να
λυπάμαι. Και ξέρεις πολύ καλά πως δε θέλω να μαλώ-
σουμε και να κόψουμε την επαφή μας. Είναι κρίμα να
εκδικείται κανείς το παρελθόν του. Πρέπει επιτέλους να
προχωρήσεις στη ζωή σου. Έχει περάσει ενάμισι χρόνος.
Πάψε να κάνεις κακό στον εαυτό σου και σε μένα!»

Η Ειρήνη βγήκε έξω και απομακρύνθηκε με γρήγορα
βήματα. Ένα λεπτό αργότερα η σιλουέτα της έσβησε
μέσα στο πυκνό λουτρό. Ο Πάνος έβαλε πρώτη και πά-
τησε απαλά το γκάζι. Είχε ένα πλάκωμα στο στέρνο και
το τοπίο του φαινόταν ζοφερό. Τον κυρίεψε μια επιθυμία
αυτομαστίγωσης· αισθανόταν γελοίος και ανάξιος.

Δρασκέλισε το χολ του διαμερίσματος σέρνοντας τα
πόδια του στο πάτωμα και κάθισε άτονος στον καναπέ
του σαλονιού. Δεν είχε όρεξη για τίποτα. Το δυάρι που
το διαπότιζαν αναμνήσεις εφτάμισι ετών, έμοιαζε έρημο
και στενάχωρο και του προξενούσε αποστροφή. Ακού-
μπησε το μέτωπό του στις γροθιές του και βυθίστηκε σε
περισυλλογή. Ξάφνου η όψη του φωτίστηκε.

λόγος του ’18

41



«Μα τι ηλίθιος που είμαι! Πώς μπόρεσα να το ξεχάσω;
Αύριο έχουμε επέτειο κι εγώ δεν αναφέρθηκα καν σ’
αυτό. Για κείνην είναι πολύ σημαντικό. Τώρα εξηγούνται
όλα· το εχθρικό της ύφος, τα λίγα λόγια, το παράξενο
αναψοκοκκίνισμά της! Γι’ αυτό με αφήνει να κοιμηθώ
μόνος απόψε, για να με τσουρουφλίσει για την απάθειά
μου! Χε, χε, αύριο θα της ετοιμάσω μια έκπληξη και θα
επανορθώσω. Τι όμως; Να της προτείνω μια ημερήσια
εκδρομή, αν έχει καλό καιρό; Ή να της πάρω κάτι
όμορφο που θα την ευχαριστήσει; Ή μήπως και τα δύο;»

Έγειρε στον καναπέ με τα χέρια πλεγμένα στον
σβέρκο και κάρφωσε τη ματιά του στο ταβάνι ικανοποι-
ημένος· ευτυχισμένα σενάρια ξετυλίγονταν στο μυαλό
του το ένα μετά το άλλο.

τοβιβλίο.net

42



Φωτιά...
Κώστας Θερμογιάννης

Άκουσα τη νύχτα να έρχεται και κρύφτηκα μέσαστις σκιές του αμαρτωλού εαυτού μου, περίμεναανυπόμονα να σβήσει και το τελευταίο φως από
τον ορίζοντα για να χαθεί κάθε υποψία από τον άνθρωπο
που έχει αρχές, ήθος, θρησκεία και βγήκα στον δρόμο.
Η βροχή έπεφτε με ορμή, μανιασμένη κι αυτή σαν τους
ανθρώπους που δικάζουν χωρίς να ακούν, προσπαθούσε
μάταια να φέρει την κάθαρση στα βρώμικα σοκάκια της
πόλης. Τα φανάρια έσπερναν το κόκκινο χρώμα σ’ ολό-
κληρο το μήκος της λεωφόρου, το πράσινο δεν το κοι-
τάζει κανείς γιατί πρέπει να προχωρήσει γρήγορα μέχρι
το επόμενο κόκκινο. Ο καπνός απ’ το τσιγάρο με πνίγει.
Καπνίζω μόνο το βράδυ, κρατώ τις καλές συνήθειες για
τη μέρα. Στρίβω στην Ιπποδρομίου και τρία στενά μετά,
στον αριθμό 59 στρίβω και πάλι. Σβήνω τη μηχανή,
σβήνω το τσιγάρο, σβήνω και κάθε ίχνος λογικής και
κατεβαίνω από το αυτοκίνητο.

Το κουδούνι δε γράφει τίποτα σε αντίθεση με όλα τα
υπόλοιπα. Άδειο σαν τις μέρες που περνούν αδιάφορα
όπως τα μαύρα καρέ στην αρχή της ταινίας. Πατώ το
κουμπί κι η πόρτα ανοίγει χωρίς να ακουστεί καμία φωνή
από την άλλη μεριά των καλωδίων. Προχωρώ, παλιά
ήμουν διστακτικός, τώρα πια όχι. Ο ανελκυστήρας με
ανεβάζει στον έβδομο όροφο, ξέρω πως το κατέβασμα
θα είναι από τον έβδομο ουρανό. Χτυπώ την ξύλινη

43



πόρτα. Ανοίγει. Βλέπω τα μπλε της μάτια πίσω από την
κόκκινη μάσκα και νιώθω μια βαθιά μελαγχολία να συ-
γκλονίζει το κορμί μου από την κορυφή μέχρι τα νύχια.
Είμαι έτοιμος να χαμογελάσω και να πω αντίο, μια ματιά
στη μορφή της είναι αρκετή για να γεμίσει την ψυχή
μου με συναισθήματα που δεν μπορώ να περιγράψω.
Κρυώνω. Κλείνω την πόρτα πίσω μου κι αγγίζω τα κόκ-
κινα χείλη της. Εκείνη μένει να με κοιτάζει με τα μπλε
μάτια της χωρίς να αντιδρά. Περιμένει. Νιώθω πως
απλώς είμαι ένα πιόνι πάνω σε μια σκακιέρα. Σφίγγω τα
χείλη μου, θέλω να μιλήσω αλλά δεν υπάρχουν λέξεις.
Η λογική έμεινε πίσω στο κλειδωμένο αυτοκίνητο να με
περιμένει καρτερικά. Τα μάτια της φαίνονται σκληρά,
το μπλε έχει γίνει πιο βαθύ. Τα χείλη της πιο λάγνα, το
κόκκινο έχει γίνει σαν τη φωτιά που είναι έτοιμη να κάψει
τα πάντα στο πέρασμά της...

Η φωτιά έκαψε τα πάντα στο πέρασμά της...
Κατεβαίνω από τον έβδομο ουρανό κι όλα μοιάζουν

πως ακολουθούν πια την αντίστροφη πορεία. Ανάβω τσι-
γάρο και χαζεύω το κόκκινο στα φανάρια της λεωφόρου
που έχει αρχίσει να ξυπνά. Όταν φτάνω στο σπίτι ο ήλιος
ξεκινά την πορεία του στη μέρα. Κλείνω την πόρτα πίσω
μου και γυμνώνομαι, φοράω τον καλό μου εαυτό, τις
αρχές, το ήθος και τη θρησκεία μου, ρίχνω λίγο νερό
στο πρόσωπό μου, πίνω έναν βιαστικό καφέ και ξεκινώ
την πρωινή μου ζωή. Δικηγόρος. Η μηχανή τρέφεται με
όνειρα και προσευχές γι’ αυτό φροντίζω να την ταΐζω με
διαζύγια, με αστικές διαφορές, με όλα εκείνα που η αν-
θρώπινη μικροπρέπεια δεν επιτρέπει στα μάτια να δουν
καθαρά περισσότερο από μισό μέτρο μακριά από την
ανάσα μας. Κι όταν αφήνω πίσω μου τον μικρόκοσμο

τοβιβλίο.net

44



των δικαστηρίων αφουγκράζομαι τη νύχτα. Χάνομαι
μέσα της βαθιά. Χάνομαι μέσα στα μπλε της μάτια.
Αναρωτιέμαι αν κι εκείνη νιώθει το ίδιο, αν ως δικαστίνα
είναι άτεγκτη με τον εαυτό της ή απλά με χρησιμοποιεί
για να ικανοποιήσει τα ανομολόγητα πάθη της. Ή αν
εγώ την χρησιμοποιώ για να κερδίζω τις υποθέσεις μου.
Ή αν απλώς η νύχτα μας χρησιμοποιεί και τους δύο σαν
πιόνια στη σκοτεινή της σκακιέρα. Δεν είμαι πια σίγουρος
για τίποτα παρά μόνο για το γεγονός πως η μέρα με
αφήνει αδιάφορο... Η φωτιά θα με κάψει...

λόγος του ’18

45



Παγκάκι στο δέντρο
Δήμος Χλωπτσιούδης

Περπατάς στους δρόμους της πόλης. Αποτίειςφόρο τιμή μπρος από κηδειόχαρτα στα μαγα-ζιά που υποκλίνονται σε πένθιμα κλειστά πα-
ντζούρια. Χαμένοι μικροαστοί που πίστεψαν τον μύθο
του καταναλωτικού ονείρου και αναζήτησαν δικό τους
σπίτι, αυτοκίνητα με πρεστίζ, προϊόντα τελευταίας τε-
χνολογίας και διακοπές σε ελληνικά σαλέ.

Θυμάσαι τον Μάκη που βούτηξε τρεις ορόφους σχί-
ζοντας τα κύματα της ασφάλτου, αφού τα χρέη έδιωξαν
το δίχτυ του ονείρου που έπλασε. Σχέδια έκανες κι εσύ
με πτυχία που σκουριάζουν στις στατιστικές της ανεργίας.
Προσπαθείς να σταθείς όρθιος με δεκανίκι μια τυφλή
ελπίδα που σέρνεις μαζί σου, όποτε καταθέτεις ένα λου-
λούδι στα μνημεία των πεσόντων της κρίσης, που αυξά-
νονται και γέμισαν κάθε κολώνα.

Επισκέφτηκες το στεγνό από δάκρυα σπίτι της Κατε-
ρίνας∙ είδες το ακατάστατο γραφείο του Νίκου, όπως το
άφησε, όταν οι λογαριασμοί δεν του ’βγαίναν. Άκουσες
τους αναστεναγμούς και τους θρήνους από τα χείλη που
φιλούσε με αγάπη και βουβά εγκατέλειψε.

Το παγκάκι το βλέπεις και πάλι άδειο. Σε έμαθαν οι
άστεγοι και σου προσφέρουν χώρο στην παρέα τους για
να κλάψεις τους νεκρούς σου που έχτιζαν πύργους με τα
όνειρά τους. Τα αγγελτήρια θανάτου σου θυμίζουν τους
στίχους της Δημουλά «μας αξίζουν κάποια συγχαρητή-

46



ρια, μετά από τόσα συλλυπητήρια που λάβαμε».
Εσύ ακόμα αντέχεις και παλεύεις να διασχίσεις τα

μνημεία των επώνυμων στρατιωτών που αναλώσιμοι πρό-
σφεραν αίμα στη λάσπη οικοδόμησης δομών υποστήρι-
ξης, ώστε να κλέψεις κι εσύ λίγη αξιοπρέπεια τυλιγμένη
σε μερίδες συσσιτίου. Την πασπαλίζεις με αναθυμιάσεις
της παλιάς εποχής, σα να λες της προπολεμικής, τότε
που ξόδευες χωρίς να φοβάσαι ότι θα μείνεις ξεκρέμα-
στος.

Και να! Βλέπεις ένα δέντρο που σήμερα, χτες, τις
προάλλες, σε καλούσε να το αγκαλιάσεις, όπως έκανε ο
Τάκης με το σκοινί. Ήταν λίγο πιο δίπλα από τον κυρ-
Δημήτρη που αυτοπυροβολήθηκε· τόσο κοντά στη για-
γιά που αυτοπυρπολήθηκε για να μη σου είναι βάρος οι-
κονομικό.

λόγος του ’18

47



Για να με συναντήσω
Βίκυ Δρακουλαράκου

Κάνει μοναξιά απόψε. Μέσα από τις γρίλιες κοι-τάζω ζηλότυπα το φεγγάρι. Στάζει μέλι. Στονδρόμο του ζευγαράκια με κορμιά σφιχτά δε-
μένα, χορεύουν πάνω στα πλήκτρα του. Χρόνια έχω να
κάνω αυτή τη διαδρομή. Από τότε που φτυάριζα τα σύν-
νεφα για να φτιάξω την ερωτική φωλιά μου.

Μου λείπει. Τελευταία φορά ήταν πριν την ψυχή μου
την μεταφέρουν τα ασθενοφόρα σκοτωμένη, με την καρ-
διά αιμάσσουσα. Λαθραία ζω από τότε, με σκηνοθετη-
μένα όνειρα, που τ’ ανάβω τις νυχτιές, και το πρωί μυρίζω
τον καπνό απ’ τις στάχτες τους. Κολασμένη... Στα βαθιά
υπόγεια του πόνου μου, ισορροπώντας στον απόηχο της
αγάπης, σαν μύρο λησμονημένου τριαντάφυλλου. Λα-
χτάρισα μια λύτρωση, να ξεπλύνω το μαρτύριο της αρ-
ρώστιας από πάνω μου, να κλείσω τα παράθυρα της προ-
σμονής. Με χτυπάνε οι ανεμοθύελλες και κρυώνω.

Πήρα μια βαθιά ανάσα, ένιωσα μια καυτή οργισμένη
λάμα να βυθίζεται μαζί της στην εντός μου άπνοη ελ-
πίδα.

Με πόνεσε και λύγισα ενοχικά. Αμήχανα έλυσα τα
μαλλιά μου. Μια αχτίδα από τον στενό φεγγίτη τα έλουζε
με φως. Ένιωσα τις μπούκλες τους να παιχνιδίζουν ελεύ-
θερες και να χαϊδεύουν την ύπαρξή μου. Θυμωμένα άρ-
χισα να στρώνω το πάτωμα της ζωής μου και τα χείλη
μου να βάφω...

48



Αποφασιστικά άνοιξα το εκτροφείο της καταχνιάς.
Στη σκουριασμένη κλειδαριά του, κρέμονταν κάτι ξέφτια
και υπολείμματα από ένα φιλί καταραμένο. Μέσα ήταν
ένα σακάκι σκοροφαγωμένο. Θυμήθηκα πως μου το είχε
αφήσει δώρο ένας δανεικός έρωτας. Έψαξα στις τσέπες
του. Βρήκα μια υπεύθυνη δήλωση, που είχε υπογράψει
το άλλοθι μου και στο τσεπάκι του, το λιανισμένο θυμικό
μου. Το κράτησα με ευλάβεια και στοργή στις χούφτες
μου και το παρακάλεσα να με βοηθήσει. 

Με κοίταξε με χαμόγελο τρυφερό και σιγοπατώντας
μη και τρομάξει την απόφαση, ξεκρέμασε τον ήλιο που
είχα κρυμμένο στην ντουλάπα. Με χάρη και περισσευού-
μενο νάζι τον έπιασε μ’ ένα αστεράκι στα μαλλιά. Με
στόλισε με το πρόσωπο που είχα κρυμμένο πίσω απ’
τον καθρέφτη, κι ευτυχισμένο, με θαυμασμό μου έκλεισε
το μάτι! 

Φόρεσα τις κόκκινες γόβες μου! Εκείνες με το τακούνι
στιλέτο. Στηρίχτηκα με πείσμα πάνω τους και με δύναμη
πάτησα τους ιστούς της αράχνης που φώλιασαν στο αρ-
χοντικό της καρδιάς μου. Μύρισα τον αέρα μου αναζη-
τώντας τα αρώματα της ευφορίας. Αψηφώντας τη βροχή
και της καρδιάς τα μιλήματα, γλίστρησα απ’ το οχυρό
μου στο βρεγμένο λιθόστρωτο και άφησα τον δρόμο να
με παρασύρει στο πάλαι ποτέ αγαπημένο μου μπαρ (το
ναυάγιο, όπως τραγούδησε η Αρλέτα) με σκοπό να με
συναντήσω. Καιρό τώρα ήθελα κάτι να μου πω!

Μεσάνυχτα. Κατηφόρισα τον πεζόδρομο και έφτασα
στο έρημο καλντερίμι. Η πολύχρωμη πινακίδα του μπαρ
φώτιζε τα βήματά μου. Πλησίασα και κοίταξα μέσα απ’
το θολό τζάμι. Με είδα να κάθομαι στην μπάρα ανάμεσα
στο παρόν και το παρελθόν, σκυμμένη πάνω σ’ ένα πο-

λόγος του ’18

49



τήρι ουίσκι σκέτο κι ένα τσιγάρο στο χέρι που ήξερα
πόσο το σιχαινόμουν. Το παρελθόν είχε τα μπράτσα
του πάνω στους ώμους μου. Τα μαύρα και μεθυσμένα
μάτια του με κοιτούσαν με πόθο απελπισμένο. Τα βρώ-
μικα χέρια του χάιδευαν πρόστυχα το ζεστό και άνυδρο
σώμα μου. Τα αφρισμένα και σιχαμένα χείλη του μακέ-
λευαν τα δικά μου. Το στόμα του μύριζε σήψη και δυ-
σωδία.

Μπήκα στο μπαρ περπατώντας αργά. Ο ήχος από
τις μοιραίες γόβες μου ξεπέρασε το τραγούδι που ακου-
γόταν: «...για παλιές αγάπες μη μιλάς...». Το ημίφως
έσκιζε μια δέσμη φωτός σπαρμένη με μπουμπούκια άνοι-
ξης. Οι φλέβες μου σκίρτησαν. Με χαριτωμένους ακκι-
σμούς κινήθηκα στον χώρο. Ένα ιλαρό παρόν μισο-
κρυμμένο πίσω από ένα παραπέτασμα κόκκινου
βελούδου, με παρακολουθούσε με υπέρμετρη προσή-
λωση! Καλοντυμένο, καθαρό, μοσχοβολώντας έρωτα
και νοσταλγία.

Οι χτύποι της καρδιάς μου δυνάμωσαν. Πόθησα να
μυρίσω την ανάσα του! Το διάφανο των ματιών του με
τράβηξε∙ η λαχτάρα της προσέγγισης γέμισε άστρα τον
ουρανό, στο κάποτε πένθιμο αμμογυάλι. Ένιωσα γαλήνη.
Η χωροχρονική διάσταση μεταξύ μας άρχισε να γλυ-
καίνει. Οι αισθήσεις μου ξαναγεννιόντουσαν μετουσιώ-
νοντας την ανάγκη της απελευθέρωσης κι η τέρψη πο-
λιορκούσε τα χτυποκάρδια μου. Άγγιξα μαγεμένη το
αλαβάστρινο σώμα του και έγειρα πάνω του.

«Έλα, καρδιά μου, ήσυχα, ήσυχα.»
«Ξέρω...», μου είπε. «Όλα πέρασαν πια... Ξέχνα το

παρελθόν, σήμερα θα φύγουμε μαζί, θα πάμε εκεί που
οι άγγελοι σαλπίζουν στον παράδεισο, θα σεργιανίσουμε

τοβιβλίο.net

50



μαζί, στο άσπιλο κέλυφος του ήλιου!»
Με αγκάλιασε ζεστά κι ένα άνευρο αναστέναγμα λύ-

τρωσης, θάμπωσε έρημους σταθμούς κι άλλα βράδια.
Έριξα μια ματιά στα τζάμια. Οι στάλες της βροχής δεν
τα αυλακώνουν πια. Σταμάτησε σκέφτηκα και άφησα τα
υγρά μου χείλη να ρεμβάζουν πάνω στα δικά του!

Ο DJ στην κονσόλα έκανε αυξομειώσεις στην ένταση
της απόφασης και για πολλοστή φορά, σκόπευση στ’
αλησμόνητο και χτικιασμένο τραγούδι που αγάπησα,
όταν με βρήκαν στην ακτή, μια ματωμένη αυγινή, χωρίς
καρδιά και βλέμμα. Η σκέψη μου γέμισε θυμό απ’ το
εύρος της οδύνης μου. Σήκωσα αποφασιστικά το ανά-
στημά μου. Στο κερί τρεμοπαίζει ακόμη το αδηφάγο
τέρας της φωτιάς. Σκορπά τα τελευταία αποκαΐδια του
αυτόχειρα. Εκείνος. Είχε αποτεφρωθεί με τη συναίνεση
του θυμικού μου!

Το γλυκοχάραμα με βρήκε να περπατώ ανέμελα, πα-
τώντας δυνατά πάνω στην ευωδιά της ζωής, χωρίς άλλη
σκέψη από το υπάρχειν. Πίσω μου ξεμάκραινε ένας πρω-
τεϊκός διάφανος σκελετός, αφήνοντας ένα θολό αχνάρι.
Τον αποχαιρέτησα συμπονετικά και είπα καλημέρα στο
ουράνιο τόξο! Μέσα στο μπαρ το alter ego μου σέρνεται
τρικλίζοντας στα μουχλιασμένα πατώματα, χορεύοντας
εκείνο το χτικιασμένο τραγούδι, τραγουδώντας το με
πόνο. Σαν να ’ναι η τελευταία φορά.

λόγος του ’18

51



Δολοφονική φιλοξενία
Κωνσταντίνα Γερονικάκη

Οήχος των τακουνιών της ακούστηκε στον διάδρομο∙έπειτα τα κλειδιά στην πόρτα.
«Πρέπει να ανοίξω, έλα, Σωκράτη, βαθιά ανάσα! Σκέ-

ψου τον ευγενή σκοπό σου και θα τα καταφέρεις», έλεγα
στον εαυτό μου ξανά και ξανά.

«Σωκράτη, είσαι μέσα; Τι γίνεται; Δεν μπορώ να
ανοίξω», μου φώναξε.

«Α, συγγνώμη Τζίνα, ξέχασα τα κλειδιά από πίσω.
Έλα, πέρνα. Ξέρω ότι πρέπει να ετοιμαστείς και να ξα-
ναφύγεις αλλά μιας κι είναι η τελευταία μας νύχτα, τι θα
έλεγες να πιούμε ένα κρασί και να τα πούμε λίγο;»

«Θα έλεγα ευχαρίστως! Μ’ έχουν πεθάνει τα πόδια
μου, όλη μέρα στο τρέξιμο. Δεν έχεις ιδέα πόσο ανάγκη
έχω ένα κρασί. Νόμιζα όμως, πως εσύ δεν πίνεις.»

«Μόνο σε ειδικές περιπτώσεις και σήμερα είναι μια
από αυτές. Είναι παραμονή Πρωτοχρονιάς, είμαστε κι
οι δύο μακριά από τους δικούς μας και είναι μια καλή
ευκαιρία να γιορτάσουμε την αναπάντεχη φιλία και τον
αποχωρισμό μας. Κάθισε και φέρνω το κρασί.»

«Είναι περίεργο, αλλά σχεδόν άρχισα να σε συνηθίζω
ως συγκάτοικο», μου είπε και χύθηκε στην πολυθρόνα.

Όλα πηγαίνουν όπως τα σκέφτηκα, όμως από το άγχος
έχει ξεραθεί ο λαιμός μου και η καρδιά μου είναι έτοιμη
να εκραγεί. Το ποντικοφάρμακο είναι στο δεξί ποτήρι,

52



θα το αφήσω μπροστά της, θα το πιει και τέλος. Μήπως
η μουσική δεν είναι αρκετά δυνατή; Οι γείτονες λείπουν,
δε θα την ακούσει κανείς. Βαθιά ανάσα!

«Θέλω να κάνω μια πρόποση, Τζίνα...»
Η Τζίνα τώρα έμοιαζε κάπως χλωμή, με διέκοψε με

τον βήχα της και με παρακάλεσε να της φέρω λίγο νερό.
Έτρεξα στην κουζίνα να το φέρω και συνέχισα υψώνοντας
το ποτήρι μου.

«Χαίρομαι τόσο που σε γνώρισα, δε θα ξεχάσω ποτέ
αυτή την εβδομάδα. Είσαι ένα υπέροχο πλάσμα και δε
σου αξίζει αυτό που κάνεις στον εαυτό σου, να θυμάσαι
μόνο πως όταν οι ίδιοι δεν μπορούμε να αλλάξουμε τη
μοίρα μας, μπορεί να βρεθεί κάποιος άλλος να το κάνει
για εμάς.»

Σήκωσε το ποτήρι της κι αυτή και ήπιαμε. Έπειτα με
κοίταξε στα μάτια γαλήνια και μου έπιασε το χέρι.

«Την επόμενη φορά που θα θελήσεις να αλλάξεις τη
μοίρα κάποιου, καν’ το χωρίς να το εξομολογηθείς σε
κάποιον άλλο διαδικτυακό ψυχάκια, όπως εσύ ή κλείσε
έστω τη συνομιλία! Α, ναι, ξέχασα, δε θα υπάρξει επό-
μενη, γιατί σήμερα θα είναι η τελευταία σου.»

Με το που τέλειωσε τα λόγια της μια έντονη ζαλάδα
και μια έξαψη συνεπήρε το κορμί μου, ένιωθα πως τα
σωθικά μου άρχισαν να διογκώνονται από κάτω προς τα
πάνω και έπιασα τον λαιμό μου προσπαθώντας να κάνω
εμετό. Τα άλλαξε, όσο ήμουν στην κουζίνα, τα άλλαξε!

Λίγη ώρα αργότερα, οι αστυνομικοί έκαναν την εμ-
φάνισή τους στον διάδρομο του τετάρτου ορόφου της
οδού Πέλοπα 18.

«Είμαστε σίγουροι πως δεν είναι καμιά φάρσα;», ρώ-
τησε ο ένας. «Αφού και πέρσι τα ίδια μας έκαναν».

λόγος του ’18

53



Στάθηκαν και οι τρεις έξω από την πόρτα του Σω-
κράτη Λιάκουρα και χτύπησαν.

«Ανοίξτε, αστυνομία», επανέλαβαν δύο τρεις φορές,
χωρίς να λάβουν απάντηση. Με μια δυνατή απότομη κί-
νηση εισέβαλαν στο σπίτι. Η μουσική στη διαπασών, το
σπίτι άδειο, το σαλόνι τακτοποιημένο, το άψυχο σώμα
ενός άνδρα κείτονταν στον καναπέ.

«Μα καλά για απόπειρα δολοφονίας σε βάρος γυναί-
κας, δε μας πληροφόρησαν στο τηλέφωνο;»

«Μάλλον στράβωσε το πράγμα. Για κοιτάξτε εδώ»,
είπε ο ένας και τους έδειξε το γραφείο με τον υπολογιστή,
δίπλα στην πολυθρόνα. Στην οθόνη του υπήρχε μια
ανοιχτή συνομιλία. Βρήκαν το πρώτο μήνυμα και άρχι-
σαν να διαβάζουν βιαστικά με χρονολογική σειρά:

24/12/2017
elzw48: Χαθήκαμε, έχω τόσα να σου πω... Ζω κάτι απί-

στευτο. Θυμάσαι που μου έλεγες να νοικιάσω το διαμέρισμα
με Airbnb; Ε, λοιπόν, το έκανα! Δε σου κρύβω πως φοβόμουν
στην αρχή, αλλά μετά σκέφτηκα ότι τα λεφτά ίσα που φτάνουν
και 12 μέρες το σπίτι θα ήταν άδειο. Είχα προγραμματίσει να
φύγω το απόγευμα της Παρασκευής, με την πτήση των 9. Το
σπίτι έλαμπε από καθαριότητα, τα πράγματα πακεταρισμένα κι
ο υπολογιστής κλειδωμένος στο πάνω αριστερά ντουλάπι, όλα
έτοιμα. Κάθισα και περίμενα, 6 και 15’ το κουδούνι χτύπησε
παρατεταμένα. Ένα πανύψηλο πλάσμα γύρω στο 1,80, εμφα-
νίστηκε στην πόρτα μου, η Τζίνα. Μελαχρινή, αδύνατη, με
κάτι καμπύλες, Χριστέ και Παναγιά. Φίλε, ό,τι πιο όμορφο
έχω δει στη ζωή μου.

Η ώρα πέρασε δίχως να το καταλάβω, πήγα να πάρω τη
βαλίτσα και το ρολόι του σαλονιού έδειχνε 7 και μισή. Πήρα

τοβιβλίο.net

54



ταξί για το αεροδρόμιο, δεν ήταν ώρα για τσιγκουνιές. Είχε
φρικτή κίνηση, ξέρεις πως είναι τέτοιες μέρες στο κέντρο.
Όταν έφτασα ήταν πια αργά, επόμενη διαθέσιμη πτήση
1/1/2018, Πρωτοχρονιάτικα! Το διανοείσαι; Πάνε οι διακο-
πές μου. Τηλεφώνησα στη μαμά μου και της το είπα. Ευτυχώς
η αδερφή μου ήταν ήδη εκεί, δε θα ’θελα τέτοιες μέρες να
μείνει μόνη στο χωριό. Στην επιστροφή σκεφτόμουν τι να πω
στην Τζίνα, δεν μπορούσα να τη διώξω, αλλά δεν μπορούσα να
μείνω και αλλού, το εισιτήριο μου κόστισε μια περιουσία.

Είχα ιδρώσει από το άγχος. Ευτυχώς, δε χρειάστηκε ιδιαί-
τερη προσπάθεια, δέχτηκε να μείνω στον καναπέ αρκεί να μην
την χρεώσω και το έκανα. Θα περάσω τις γιορτές μου συγκα-
τοικώντας με μια κουκλάρα, δεν είναι τέλειο; Βέβαια, η Τζίνα
λείπει συνεχώς, τη μέρα στα μαγαζιά και το βράδυ ποιος ξέρει
πού.

Πολλά βράδια την περιμένω παίζοντας starcraft. Ακούω
τα τακούνια της, έπειτα τα κλειδιά στην πόρτα κι ύστερα εμφα-
νίζεται, ξενυχτισμένη και κούκλα. Θαρρώ πως είμαι ερωτευ-
μένος.

27/12/2017
elzw48: Πού βρίσκεσαι; Δε μου έχεις απαντήσει. Τα πράγ-

ματα με την Τζίνα πηγαίνουν φοβερά. Ένα πρωινό, μεσημέρι
για να είμαι ακριβής, ήρθε κι έκατσε απέναντι μου, στην πολυ-
θρόνα, άνοιξα τα μάτια και την είδα. Έφτιαξε καφέ και πιάσαμε
τη συζήτηση, ώρες ατέλειωτες. Ήταν ο μόνος άνθρωπος που
ανοίχτηκα μετά από σένα. Της είπα και για τότε που η μόνη
μου ασχολία ήταν τα ηλεκτρονικά παιχνίδια κι η κατάθλιψη
ήταν μόνιμη, τότε που εσύ με βοήθησες, έγινες η παρέα μου
και μου πρότεινες δουλειά. Η αλήθεια είναι πως με κορόιδεψε
λίγο που πήρα την απόφαση στα 38, αλλά, όχι από κακεντρέχεια,

λόγος του ’18

55



ήθελε να με πειράξει απλώς. Της είπα και για την κακή σχέση
μου με τις γυναίκες και θέλησε να με βοηθήσει. Πήγαμε μαζί
στα μαγαζιά, μου διάλεξε ρούχα, τα αγόρασα, τι να ’κανα; Με
συμβούλευσε κιόλας. Μπορεί να είναι μικρή αλλά ξέρει πολλά
για τις σχέσεις, είναι 25, σου το έχω αναφέρει; Σήμερα το
βράδυ μου υποσχέθηκε πως θα κανονίσει τις δουλειές της και
θα βγούμε έξω. Όταν τη ρωτάω γι’ αυτές, αποφεύγει να μου
απαντήσει, λέει ότι κάνει δημόσιες σχέσεις και βγαίνει με δη-
μοσιογράφους, γιατί θέλει να ασχοληθεί με τη δημοσιογραφία
και σ’ αυτά τα κυκλώματα χρειάζεσαι πλάτες.

30/12/2017
elzw48: Αρχίζω να ανησυχώ, στείλε μου. Προχθές μου

υποσχέθηκε πως στις 10 θα είναι πίσω για να βγούμε, έβαλα
τα καινούρια μου ρούχα και την περίμενα. Ήρθε τα χαράματα.
Επανόρθωσε πηγαίνοντάς με για φαγητό το επόμενο μεσημέρι.
Εκεί μου εκμυστηρεύτηκε ότι για να πετύχεις πρέπει να κάνεις
θυσίες και αυτή έκανε! Έκανε τη σύνοδό σε μεσήλικους, πλού-
σιους κυρίους, σε κάποιους από αυτούς και πολλά παραπάνω.
Την έπιασαν τα κλάματα, μου είπε πως θέλει να τα παρατήσει,
αλλά είναι κοντά στο να τα καταφέρει και χρειάζεται λίγη υπο-
μονή. Μα πόση υπομονή της είπα, πρέπει να σου συμπεριφέ-
ρονται σαν προσωπικότητα και όχι σαν αντικείμενο. Έτσι δε
δείχνεις το δημοσιογραφικό σου ταλέντο, άλλα ταλέντα μπο-
ρεί!

Θύμωσε. Τι ξέρεις εσύ, μου είπε. Δεν μπορείς να με
κρίνεις, είσαι ένας 40χρονος με μίζερη δουλειά, που περίμενε
να φτάσει τα 38 για να απογαλακτιστεί. Δεν έχεις ιδέα πώς
είναι να έχεις στόχους.

Σηκώθηκα κι έφυγα, η Τζίνα γύρισε σπίτι το πρωί, βρωμούσε
αλκοόλ και καπνό. Καθόμουν στον υπολογιστή, με πλησίασε

τοβιβλίο.net

56



και με αγκάλιασε, πρώτη φορά με αγκάλιασε και μου ζήτησε
συγγνώμη, έπειτα ξέρασε και ξεράθηκε στον ύπνο. Δεν είναι
κακιά, είμαι σίγουρος. Πρέπει να την βοηθήσω να μην κατα-
στρέψει τη ζωή της. 4 χρόνια πηγαίνει με τον έναν και τον
άλλον προσπαθώντας να πετύχει, αλλά την περιπαίζουν. Ξέρω
ότι είναι δυστυχισμένη, αλλά πώς; Κι ο χρόνος κυλάει, μεθαύριο
φεύγω...

31/12/017
elzw48: Πού είσαι; Πρώτη φορά δεν απαντάς, τα ’χω χα-

μένα. Χθες την ακολούθησε στο σπίτι ένας νταής και δεν
έφευγε. Φώναζε κάτω από το σπίτι, τηλεφωνούσε ανά δύο
δευτερόλεπτα. Φυσικά και η Τζίνα του έλεγε να πάρει δρόμο,
αλλά ο τύπος ήταν τύφλα. Ένας άξεστος που ήθελε με τα
λεφτά και τις γνωριμίες του να εξαγοράσει τον έρωτα. Σήμερα
είναι η τελευταία μας νύχτα, δεν μπορώ να την αφήσω μέσα
στον βούρκο, πρέπει να τη λυτρώσω, αφού δεν μπορεί μόνη
της θα το κάνω εγώ. Λείπει, δεν είναι εδώ. Μου είπε ότι λυ-
πάται πολύ για τη χθεσινή κατάσταση και έφυγε, θα πήγε να
ετοιμαστεί και να ψωνίσει για το βράδυ, αλλά αυτή τη φορά δε
θα την αφήσω να εξευτελίσει τον εαυτό της. Θα της προσφέρω
το καλύτερο πρωτοχρονιάτικο δώρο, την ελευθερία από τις
προσδοκίες και τα απατηλά όνειρά της.

Θα την περιμένω να γυρίσει και τότε ένα απελευθερωτικό
κρασί με λίγο... –δεν ξέρω, τόσα χημικά έχω στο μπάνιο– θα
κάνει τα υπόλοιπα. Μπορεί να παραλογίζομαι φίλε μου, αλλά
ίσως να έγιναν όλα για να την γνωρίσω και να την βοηθήσω...

Swklion37: Έλειπα. Τι πας να κάνεις; Σταμάτα το, είναι
τρέλα.
Swklion37: Απάντησέ μου.

λόγος του ’18

57



Swklion37: Καλώ την αστυνομία.

Τη στιγμή που η Τζίνα έκλεινε την πόρτα του ασαν-
σέρ, άκουσε ομιλίες. Οι λέξεις "αστυνομία", "ανοίξτε",
ήχησαν στα αυτιά της σαν σειρήνα. Ευτυχώς, είχε προ-
λάβει! Έπλυνε τα ποτήρια, σκούπισε τα αποτυπώματά
της, έβγαλε τη μελαχρινή περούκα της και την έβαλε
στη βαλίτσα.

«Φτηνά τη γλίτωσα», ψιθύρισε και πάτησε ισόγειο.

τοβιβλίο.net

58



Αρμένισμα
Φώτης Λούκας

Μεγάλωνε σ’ ένα χωριό πάνω απ’ τα ερείπια τηςαρχαίας Ολυμπίας. Μέσα στα πεύκα και στοσαθρό χώμα που ο Αλφειός κάθε τόσο τρα-
βούσε προς τη θάλασσα. Μεγαλύτερος από όλα τα αδέρ-
φια πελάγωνε ανάμεσα στα χωράφια και το σχολείο. Με
το ζόρι στα μαθήματα, ζόρι και στη ζωή. Είχε όμως ένα
χαμόγελο πονηρό κι ένα πνεύμα ανεξάρτητο ξεχείλιζε
απ’ τα μάτια του. Πειραχτήρι στην ψυχή. Πειραχτήρι
στα λόγια. Αδέσμευτη καρδιά, σουλατσαδόρισσα. Το
φευγιό μέσα του.

Σαν αδέσποτο σκυλί τους χειμώνες στα απάγκια και
τα καλοκαίρια στις δροσερές κληματαριές. Με τη γλώσσα
να κρέμεται σαλιώνοντας το ξερό χώμα. Τέλειωσε το
γυμνάσιο μένοντας σε κάποιο οικοτροφείο της μητρό-
πολης. Κλάφτηκε η μάνα κάποια μέρα στον Δέσποτα
να το πάρει το παιδί να δώσει ο Κύριος μπας και προ-
κόψει αυτός.

«Αυτός να προκόψει, να μάθει πέντε αράδες γράμματα
να ξεστραβωθεί, άγιε μου Δέσποτα...»

Μπήκε ένα Σεπτέμβρη στο ίδρυμα. Δυο βρακιά, δυο
κάλτσες. Ένα μπαλωμένο παντελόνι. Τσούρμο η φτώχεια.
Μαζεμένη απ’ τα χωριά, έβρισκε τροφή και στέγη εκεί.
Κι ένας γέροντας να φροντίζει από τον όρθρο μέχρι το
απόδειπνο για όλα. Καλά και χριστιανικά. Κοιτούσε ο
Κώστας το τσούρμο με κατεβασμένο το κεφάλι και τα

59



μάτια καρφωμένα μπροστά, καχύποπτα, υποψιασμένα,
να φυλάξει τα νώτα του.

Δεν ήξερε και κανέναν. Μόνο τα χωριά τους γνώριζε.
Όλα τα είχε γυρισμένα με μια παλιοφλορέττα που έκλεβε
τα καλοκαιριάτικα μεσημέρια απ’ τον πατέρα του. Κα-
τηφόριζε κατά τις θάλασσες με δανεικές βενζίνες και
γλειμμένο μαλλί, κολλημένο στο μέτωπο. Μια χτένα
στη κωλότσεπη να το πατικώνει στο καθρεφτάκι της μη-
χανής, όταν έχανε τη φόρμα του. Άπλωνε το χαμόγελο
του ξέγνοιαστου ερωτιάρη, αδιαφορώντας επιδεικτικά
για τις άδειες τσέπες του και χαζολογούσε μπικινάκια
στις αμμουδιές.

Όταν τέλειωσε απ’ την κλεισούρα του «ευαγούς ιδρύ-
ματος» ήταν ένας Ιούλιος που μύριζε μπαρούτι. Είχε το
απολυτήριο στη τσέπη και την έγνοια του στρατού.
Άκουγε κάτι για πόλεμο στη Κύπρο. Για σκοτωμούς
και μάχες. Σκιάχτηκε. Του έβαλαν μια ιδέα για εμπο-
ροπλοιάρχων. «Δυνατό χαρτί», του έλεγαν. Γνωστοί κι
άγνωστοι. «Με τη στολή, αγόρι μου, θα πουλάς μούρη
στα κοριτσόπουλα». Κι αυτός –πονηρόφατσα– έστρωνε
τη γλειμμένη χωρίστρα να πέφτει μέχρι την άκρη του
ματιού, έχωσε τη χτένα στη κωλότσεπη και έδωσε στην
εμποροπλοιάρχων.

Του πήγαινε το άσπρο του Κώστα. Του έδινε όσο
μπόι του έλειπε. Του ξάσπριζε λίγο και τη μαυρίλα της
μούρης του. Ένιωθε σαν να έχει ψηλώσει. Είχε αλλάξει
περιτύλιγμα. Άλλες συναναστροφές, άλλο επίπεδο. Πε-
ρασμένα ξεχασμένα τα οικοτροφεία και η φτώχεια.
Έστελνε κάτι λίγα λεφτά στο σπίτι και χαιρόταν η μάνα
του που πρόκοβε. Μαθήματα και ταξίδια, διάβασμα και
ελεύθερες Κυριακές στα ζαχαροπλαστεία και στα γήπεδα.

τοβιβλίο.net

60



Χοροί τελειόφοιτων και κυρίες, μικρές και μεγάλες, με
τουαλέτες και κοσμήματα. Πλοιοκτήτες και ναύαρχοι.
Και οι κόρες τους, βέβαια. Σε αστραφτερά φορέματα
και χρυσίζοντα σιρίτια. Αγορές επωνύμων ρούχων στα
Λονδίνα και διαμονές σε ακριβά ξενοδοχεία του κόσμου.
Ιστορίες από φουρτούνες, μποφόρια και κρυφούς έρωτες
σε μέρη εξωτικά. Κομπασμοί ανδρών. Φαντασιώσεις
γυναικών. Ανδραγαθήματα στη μέση των ωκεανών. Κρυ-
φές ματιές με νόημα. Μισόκλειστα μάτια και παραμυ-
θιάσματα.

Κάποιο αστραφτερό και φεγγαρόλουστο βράδυ, που
μια μπάντα έπαιζε βιεννέζικα βαλσάκια, την είδε. Κάπνιζε
μόνος στο τεράστιο μπαλκόνι της σχολής με φόντο την
ασημόσκονη στα κύματα. Το μυαλό του έστηνε σενάρια
για μακρινά ταξίδια. Για μεγάλα καράβια και μεγάλες
μακρινές θάλασσες.

Αυτή έψαχνε αμήχανα κάτι στον ουρανό.
«Κώστας», είπε πλησιάζοντας. Αργογύριζε η προπέλα.
«Έλενα». Ακούστηκε σαν να είχε μετρήσει όλα τ’

αστέρια κιόλας.
Κι έγινε μια μικρή έκρηξη μέσα του. Μια ζωογόνος

δύναμη τον έστελνε σ’ εκείνες τις μακρινές θάλασσες.
Είχαν γίνει όλα ένα γαλάζιο. Μια ξανθή αμμουδιά τον
Αύγουστο. Ένα μελτέμι χάιδευε τα πανιά για το άγνωστο.
Η κόρη του γνωστού πλοιοκτήτη εμπρός του. Μικρο-
καμωμένη, μετρημένα χαμογελαστή, απέναντι απ’ τη
λευκή του στολή. Στο ύψος του.

Κι άρχισαν τα κρυφά πέρα δώθε. Τα πήγαινε έλα. Τα
σ’ αγαπώ, μ’ αγαπάς. Και οι δυσκολίες. Ο μπαμπάς
αδιάλλακτος. Η κόρη θα έπαιρνε «τζάκι». Όταν θα ερ-
χόταν το πλήρωμα του χρόνου. Οι παρακατιανοί δεν

λόγος του ’18

61



ήταν για την κόρη του. Τελεσίδικο.
Και έπεσαν απαγορεύσεις απόπλου. Στερήσεις εξό-

δου. Λογύδρια ηθικής. Μιλημένες φίλες προσπάθησαν
να την αποθαρρύνουν.

«Όνειρο θερινής νυκτός ο χωριάτης για σένα», της
έλεγαν.

«Υποπλοίαρχος και αν...». «Και βλέπουμε αν...»
Αμετάπειστη αυτή. Κέρβερος ο Κώστας. Κάθε βράδυ

με την παλιά ξεχαρβαλωμένη φλορέτα του πατέρα του
έπαιρνε τον δρόμο απ’ τον Ασπρόπυργο για τα βόρεια
προάστια. Έρως ανίκατε.

Είχαν πέσει και οι προειδοποιήσεις. Τα ραδιοτηλε-
γραφήματα. Τα σήματα μορς.

«Μακριά απ’ την κόρη μου». «Μην τολμήσεις...»
Τα αγνοούσε όλα, όσο την κρατούσε τις νύχτες αγκα-

λιά. Όσο κι εκείνη καιγόταν μαζί του. Τα σήματα αγρί-
ευαν. Σαν το τρίξιμο της λαμαρίνας στο κύμα. Μύριζε
τρικυμία σε στεριά.

«Πάρε αυτά και εξαφανίσου απ’ τη ζωή της...»
Κι αυτός συνέχιζε το ταξίδι με τη φλορέτα. Καπετά-

νιος στην άσφαλτο με τελικό προορισμό ένα φιλί, μια
αγκαλιά και λόγια. Και όνειρα. Προορισμός τα μάτια
της. Και «ός εν μαλακαίς παρειαίς νεάνιδος εννυχεύεις».
«Άμαχος γαρ...»

Άμαχος. Αδύναμος στην ορμή της εξουσίας και της
παράκρουσης.

«Τελευταία προειδοποίηση. Δε θα φέρω ευθύνη...»

Έβρεχε εκείνο το βράδυ. Μουσώνες στα δυτικά της
Αττικής. Το αγνόησε προκλητικά. Δε θα τον σταματούσε
ο καιρός. Αδιανόητο να μην κάνει το αποψινό ταξίδι

τοβιβλίο.net

62



προς την αγάπη. Ας μούσκευε και το τελευταίο του κόκ-
καλο. Ας στράβωνε και το μαλλί. Ας έμοιαζε καρυδό-
τσουφλο στους ανέμους.

Νύχτα και φώτα θαμπά στις σκοτεινές λωρίδες της
ασφάλτου. Η βροχή έκοβε τη νύχτα σε φέτες. Χάραζε
το λιγοστό φως του ερειπωμένου δίκυκλου. Αγέρωχος
και μουσκεμένος σαν να έστεκε μονάχος στη γέφυρα.
Χωρίς κιάλια. Χωρίς ασύρματο. Με θέρμη και νου ζω-
ντανό.

Στο βάθος του ορίζοντα το πρόσωπό της. Στενοχω-
ρημένο απ’ τις δυσκολίες. Φοβισμένο απ’ τις απειλές.
Τρομαγμένο. Τον περίμενε όμως. Κι ο Κώστας πάνω
στην παμπάλαια φλορέτα αντιστεκόταν στους κανόνες
της ισορροπίας και της τριβής. Ένοιωσε κάποια φώτα να
τον σαρώνουν. Κάποιος κινητήρας ανέβαζε στροφές με
μανία πίσω του. Ένα μεγάλο μαύρο αμάξι έπλεε δίπλα
του πετώντας νερά στα αμπάρια της φλορέτας.

Ξέμεινε λίγο πίσω του. Απόσταση βολής. Τον μετρού-
σαν. Χλιμίντρισαν μερικές δεκάδες άλογα με ορμή, κατά
πάνω του. Έχασε το τιμόνι και την πορεία του. Στραπα-
τσαρίστηκε η ίσαλος. Μαγκιόρα και παταράτσα έγιναν
μαστίγια. Σκότες τον έπνιγαν. Μαΐστρες και φλόκοι τον
κάλυψαν στην άκρη ενός βρώμικου κράσπεδου. Υπό-
λευκοι σωρείτες τον ανέβαζαν αργά στον ουρανό.

Πέταγε πάνω απ’ το χωριό του κι ήταν πνιχτή η ζέστη.
Είδε την αγαπημένη του να κρέμεται στον πλάτανο της
άδειας πλατείας. Απέναντι με μάτια ορθάνοικτα και
στόμα οργής η μάνα του.

Ο Αλφειός κυλούσε βαριεστημένα ανάμεσα από μυρ-
τιές και αγριαγκινάρες. Πευκοβελόνες τρυπούσαν το

λόγος του ’18

63



σώμα του. Είδε πλοία αγκυροβολημένα να επιπλέουν
στη σκοτεινή θάλασσα. Άκουγε βαριές άγκυρες να ξε-
σέρνουν σε αβαθή νερά. Κροτάλιζαν μέσα στη νύχτα.
Ολομόναχες. Αυστηρές. Αγέλαστες. Έστρωσε το γλειμ-
μένο μαλλί μέχρι το φρύδι ξανά, χαμογέλασε κι έκλεισε
τα μάτια.

Έγινε μια σιγή ξαφνικά. Σταμάτησε η βροχή κι έσκυψε
πάνω του. Να τον σκεπάσει ο πολικός τρεμοπαίζοντας
το λιγοστό φως του. Να τρελαθούν οι πυξίδες. Κι η κό-
ρη, που μάταια περίμενε εκείνο το βράδυ της βροχής.
Ατύχημα το είπαν. Τραγικό τροχαίο. Μπορεί και να
ήταν. Μπορεί και όχι.

...και είδα δυο γυναίκες να κλαίνε ήρεμα στα μνήματα.
Με μαύρα μακριά φορέματα και τα χέρια σηκωμένα
στους θεούς. Κρατώντας την άσπρη στολή με τα χρυσά
σιρίτια. Στολισμένη με καρπούς ρόδου. Κατακόκκινους.
Κρατούσαν πικραμύγδαλα και ζωντανό λιβάνι. Δεν
έκλαιγε το πρόσωπό τους. Η καρδιά τους σπάραζε. Ανα-
φιλητά ανακατωμένα με τα κύματα στα πόδια του μονα-
στηριού στα Στροφάδια.

Κάπου στα ανοιχτά του Μυρτώου.
Αντίκρυ στον φάρο του Ταίναρου.
Στο νότιο πέρασμα του Μαγγελάνου.
Μια αναπνοή απ’ την αγάπη.

τοβιβλίο.net

64



Η εγκατάλειψη
Τάσος Βακφάρης

Τώρα στέκει εκεί άδειο και έρμαιο του χρόνου,χτυπημένο, γκρεμισμένο και χιλιοβασανισμένο.Μετρά τα βράδια που πέρασαν και αγκάλιαζε
με θαλπωρή τους ανθρώπους της ζωής του. Αυτούς που
γέλασαν, που πόνεσαν και έκλαψαν ανάμεσα στα ντου-
βάρια εκείνα.

Σα μάνα δώριζε το μερτικό του, να σιωπήσουν μέσα
του ό,τι κακό τούς βάραινε στην ψυχή, ό,τι με λόγια δεν
είχε ειπωθεί. Μόνο ένα κομμάτι ύφασμα που κρέμεται
από το παραθύρι του μαρτυράει τον πόνο του, τη βίαιη
εγκατάλειψή του. Σα μαντήλι που χορεύει από τους αέ-
ρηδες, σκουπίζει τα δάκρυά του κάθε τόσο.

Κοίτα, πόσο αθόρυβα θρηνούν τα τειχιά που δεν αντι-
λαλούν παιδικές φωνές, σαν χορός ανοιξιάτικων πετα-
λούδων να προμηνύουν επιδεικτικά τον κύκλο ζωής!
Κοίτα, πόση ανεξαρτησία και θλίψη στραγγίζουν οι μι-
σογκρεμισμένες γρεντιές, σα μοναχική και γερασμένη
κυρά που στέκει αγέρωχα μπροστά στον θάνατο κου-
νώντας του την παλάμη προκλητικά, με μάτια ανέκφρα-
στα πια! Είναι ελεύθερες από το καθήκον τους, μπορούν
τώρα να ξαποστάσουν.

Άκουσε το σφύριγμα του ανέμου, που διαπερνά τα
παραθυρόφυλλα και ψιθυρίζει μελωδίες αγαπημένες, σα
νανούρισμα από πεινασμένα και πικραμένα χείλη, που
στερούνται εαυτόν μανιωδώς για να ξεγελάσουν μικρά

65



στομάχια και να αγκαλιάσουν αθώες καρδιές, που μόνο
αγάπη ζητούν! Να μη ραγίσουν, μόνο να μη ραγίσουν!
Άκουσε τον ήχο αυτόν που σου θυμίζει αβίαστα και
όμορφα τα παιδικά σου χρόνια, σε ένα κουτί καλά κλει-
δωμένο για να μην ξεθωριάσουν και φθαρούν σαν παλιά
φωτογραφία.

Νιώσε τη σκουριασμένη εξώπορτα πώς τρίζει, καθώς
ανατέλλει ο ήλιος! Αντιστέκεται στον ερχομό του τέλους
με κάθε της δύναμη. Χωρίς ποτέ να έχει προδώσει καμιά
ιστορία, χωρίς κανένα παράπονο. Ακούραστος φρουρός.
Τα παρτέρια του πια ξερά και άχρωμα, καμιά μυρωδιά
δεν αναβλύζει από τον κήπο των γενεών που έζησαν εκεί
και χάθηκαν σαν σκόνη. Κοίτα! Δες πόσο άγονη και
άσχημη είναι η εγκατάλειψη! Είναι καταδικασμένη να
χαθεί στα γρανάζια του χρόνου. Σ’ αυτά τα μεγάλα και
σκουριασμένα γρανάζια που κινούν τα νήματα αδιάκοπα.
Θαρρείς και θα σταματήσει να κυλάει ο χρόνος!

τοβιβλίο.net

66



Ο δάσκαλος Κανδηλάπτης
Γιώργος Ψύλλας

Τράβηξε πολλά ο άνθρωπος, πάρα πολλά. Κι ανδεν είχε μέσα του ψυχή σοφού ανθρώπου και οιρίζες της φάρας του δεν ήταν βαθιές, μπορεί και
να γονάτιζε, να έσκυβε το κεφάλι. Πολύ δε θέλει.

Ήταν της πένας υπηρέτης και της σωστής γραφής κι
ας ήλθαν στιγμές μαύρες και άραχλες κι έκανε τον κουρέα
και τον καφετζή κι αφάνταστα άλλα χαμαλίκια. Για να
περισώσει τα πιστεύω του, το έκανε, την οικογένειά του
και τους άλλους. Άλλους πολλούς. Χριστιανούς, Αρμέ-
νηδες και Μουσουλμάνους. Αφού δε μας ξεχώρισε ο
Χριστός ούτε κι αυτός ξεχώρισε κανέναν.

Χρόνια γεμάτα αγωνία. Μια έτσι και μια αλλιώς. Τί-
ποτα σταθερό και σίγουρο. Ποιος να βασιστεί σε μια
Τουρκία, που βάλθηκε να παντρέψει το Ισλάμ με τον
Δυτικό Διαφωτισμό, με ιδέες τουρλού-τουρλού και προ-
σπάθειες που πέθαιναν πριν καλά-καλά ξεκινήσουν; Αδύ-
νατον πράγμα.

Κάποιες ελπίδες ερχόταν κατά καιρούς, μα... δεν έλε-
γαν να κάτσουν και να διώξουν απ’ τους Ρωμιούς την
καταχνιά. Με σκληρά χρόνια βάδιζε. Με το που μπήκε
ο εικοστός αιώνας διωγμοί στην Θράκη. Σφαγές των
Αρμενίων. Ξεσπίτωμα των Ποντίων. Στα 1918 και μέχρι
το μαύρο, το ’22, μια γερή ανάσα πρόλαβαν και πήραν
οι Έλληνες, ανάσα που παίρνει ο ετοιμοθάνατος κι
ύστερα... Ύστερα, καταστροφή!

67



Μάζεψε τη φαμίλια του. Τα λιγοστά μπαούλα του τα
γέμισε με τα κειμήλια της φυλής, έβαλε τα κοκαλάκια
του κυρ-Ανδρόνικου Κομνηνού σε ένα κασελάκι κι ανέ-
βηκε στο βαπόρι, ο ατμόπολοιο «Καβάλα», μ’ άλλους
πολλούς ξεριζωμένους Πόντιους, ταξίδι για την Ελλάδα.

Ποια Ελλάδα; Μακάρι να ’ξερε, για ποια Ελλάδα.
Αυτός λάτρευε την Ελλάδα των ηρώων και των σοφών,
με τα θέατρα και τα βουλευτήριά της και που πάνω της
στηρίζονταν η ανθρωπότητα ολόκληρη. Δεν ήξερε πως
το βαπόρι τον πήγαινε σε μια Ελλάδα Διχασμού και
ντροπής. Δεν το ’ξερε.

Η προσφυγιά στριμώχνει τη λαβωμένη αξιοπρέπειά
της στα λιμάνια και στους σταθμούς. Θρηνεί τα μεγαλεία
της και τον ξεριζωμό της. Βουλιάζει μες στο πένθος της.
Ποιος νοιάζεται για τα οστά του Κομνηνού και τα κει-
μήλια της ποντιακής φάρας; Ψωμί! Ψωμί και δυο ντου-
βάρια με σκεπή θέλει η προσφυγιά, για να χωθεί από
κάτω και να ξεχάσει το κακό. Να ξεχάσει θέλει. Αιώνιο
το πρόβλημα της προσφυγιάς! Έτσι δεν είναι;

Η «Καβάλα» τους ξεφόρτωσε στην Αλεξανδρούπολη,
τελικά. Κι από εκεί, δάσκαλος στα Πάταρα της Αισύμης.
Χωριό της προσφυγιάς. Χωρίς σχολειό. Χωρίς τίποτε.
Όλα έπρεπε να γίνουν από την αρχή. Η αρχή! Αυτό κι
αν δεν ήταν το πιο δύσκολο απ’ όλα.

Από πού αρχίζει ο δάσκαλος το μάθημα στα προ-
σφυγόπουλα; Από τον Μεγαλέξαντρο αρχίζει ή από τα
πλούτη και τη δόξα των Ποντίων; Τι λες σε ξυπόλητα
παιδιά για το χιλιόχρονο Βυζάντιο; Σε πεινασμένα μα-
θητούδια με τι καρδιά να περιγράψεις χρυσά κύπελλα
και τάσια των αρχαίων βασιλιάδων της Ρωμιοσύνης;

Τα άρχισε όλα από την αρχή, στάζοντας στις ψυχές

τοβιβλίο.net

68



τους την αρχαία γνώση, με δόσεις σιγανές, να κρατηθούν
τα Ποντιόπουλα στο πλούσιο βυζί της Ιστορίας. Σιγά
σιγά να καταλάβουν την ανεκτίμητη κληρονομιά, μη και
ξιπαστούν από το θάμπος της και ξεστρατίσει ο νους
τους.

Κι όλα καλά. Τα πρωινά, μαθήματα στο σχολείο και
γράψιμο τα βράδια, στο σπίτι. Έπρεπε όλη μας η κλη-
ρονομιά να καταγραφεί με κάθε λεπτομέρεια, μην έλθουν
χρόνια και μας πουν απόπαιδα του παρελθόντος, κάποιοι
ανίδεοι.

Δόξα τω Θεώ!
Οι σπόροι που έσπερνε από το 1924 και μέχρι το

’40, έπιαναν τόπο. Η πρώτη φουρνιά των κόπων του είχε
κιόλας ανδρωθεί. Στο κάλεσμα της πατρίδας, για το μέ-
τωπο της Αλβανίας το 1940 με τους Ιταλούς, η Αισύμη
και τα γύρω της χωριά, έστελνε ό,τι καλύτερο είχε.

Όμως... Ήλθε και ο Απρίλης του ’41. Άσπλαχνος
Απρίλης.

Και πάνω που πάτησαν στην Αλεξανδρούπολη οι Γερ-
μανοί κι οι Βούλγαροι, κατακτητές κι οι ντόπιοι, ανά-
στατοι, δεν ήξεραν να κάτσουν ή να φύγουν, πήγε και
στήθηκε στον δημόσιο δρόμο της Χηλής και ρώταγε
τους φαντάρους, που επέστρεφαν από το Μέτωπο, μην
είδανε τον Θόδωρο. «Ανθυπολοχαγός του Πεζικού, στην
Αλβανία, ρε παιδιά! Γιος μου, ρε παλικάρια! Της Σχολής
Ευελπίδων!»

Δεν είδαν τον Θόδωρο. Δεν ήξεραν τον Θόδωρο.
Αρνητικό το σήκωμα των ώμων. Αρνητικοί κι οι μορ-

φασμοί.
Ο ανθυπολοχαγός Θόδωρος Κανδηλάπτης ήταν άνε-

μος, θαρρείς, στην Αλβανία και φύσηξε ορμητικά και

λόγος του ’18

69



χάθηκε. Ποιος συγκρατεί έναν λεβέντη άνεμο, είκοσι
δυο χρονών και ούτε; Ποιος; Πόσες μέρες να στήθηκε
στη γέφυρα του Βανικιώτη ο πατέρας του; Λιγόστευε
σιγά-σιγά η λιτανεία της σιωπής και της θλίψης. Κανείς
δε βρέθηκε, να του πει έστω και μια ψευτιά, για τον χα-
μένο Θόδωρο. Πως, τάχα, πιάστηκε αιχμάλωτος. Πως
πολεμάει, τάχα, ακόμη με τους Εγγλέζους στα Τέμπη ή
στις Θερμοπύλες. Σιωπή! Θανάτου σιωπή.

20 Απριλίου 1941, μέρα αξέχαστη, ένας από τους
παλιούς μαθητές του στην Αισύμη, του είπε, πως βούιξαν
οι εφημερίδες της Αθήνας και της Θεσσαλονίκης με τον
ηρωισμό του Ανθυπολοχαγού Θόδωρου Κανδηλάπτη!
Στη μάχη του «Σπι Καμαράτε», εκεί πάνω, στα βουνά
της Αλβανίας, πιάστηκαν πολλοί Ιταλοί αιχμάλωτοι!
Πρέπει να ήταν πολύ υπερήφανος με το κατόρθωμα του
άτυχου γιου του.

Σταμάτησε απότομα τα λόγια, που είχε ακόμη να
του πει, ο μαθητής του. Δεν τα ’ξερε τα άσχημα ο δά-
σκαλός του, για τον γιο του, τον Θόδωρο. Πώς να τα
ξέρει, δηλαδή; Σάμπως, του έστειλε ένα μήνυμα κανείς;

Ούτε και πήρε ένα χαρτί, που σε τέτοιες περιπτώσεις
στέλνει στους γονιούς η πατρίδα, για να τιμήσει τους πε-
σόντες. Και τις εφημερίδες πώς να τις δει, όπου του τις
έκρυβαν επιμελώς οι συγγενείς κι οι φίλοι του; Καλύτερο,
καμιά φορά, το ψέμα. Φάρμακο είναι γι’ αυτούς, που
δεν αντέχουν την αλήθεια.

Μια μέρα απ’ τις επόμενες, που βρέθηκε σε ένα κα-
φενείο της Αλεξανδρούπολης, ένας του φίλος, που δύ-
σκολα θα ’κανε λάθος, του είπε: «Συλλυπητήρια για το
Θόδωρο, βρε Γιωργάκη Κανδηλάπτη. Ήρωας ο γιος
σου!» και τον φίλησε σταυρωτά. Τον θανάτωσε τον άν-

τοβιβλίο.net

70



θρωπο. Γύρισε σπίτι του αμίλητος, σκυφτός, ο δάσκαλος.
Μπήκε και κοίταξε την κυρά του με μάτια πνιγμένα στο
δάκρυ. Με δάκρυα βουβά ανταποκρίθηκε κι αυτή. Πολύ
καιρό έπνιγε μέσα της τη μαύρη αλήθεια, η κακομοίρα.
Καιρός ήταν, να κλάψει φανερά πια, το παιδί της.

Ο κυρ-δάσκαλος πήγε και κλείστηκε στο δωμάτιό
του. Τράβηξε απ’ το συρτάρι τα επιστολόχαρτα. Βούτηξε
την πένα στο μελάνι, κοίταξε τη νύχτα απ’ το παράθυρο
κάμποσες φορές και πήρε σιγανά να γράφει:

«Αγαπημένε μου, γιε, Θεόδωρε...»
Έγραφε, έγραφε, έγραφε και μια κουβέντα απ’ όσες

αράδιαζε στο γράμμα, δεν πρόδιδε, πως ένας ζωντανός
γονιός γράφει σ’ ένα παιδί του σκοτωμένο.

λόγος του ’18

71



Ψαροντούφεκο
Μάχη Τζουγανάκη

Πήρα ένα τσιγάρο από το πακέτο. Σήμερα θατο ρίξουμε έξω. Με ένα μπουκάλι ουίσκι κά-θισα στη βαθιά πολυθρόνα. Η μπαλκονόπορτα
ανοιχτή μύριζε από κρεβάτια ιδρωμένα. Κοίταξα την
αντανάκλασή μου στο τζάμι. Πενηνταπεντάρης στα
μαύρα του τα χάλια με τη διάγνωση του θανάτου κολ-
λημένη στο μέτωπο. «Ε και;» μου είπε μια κολλητή. «Κι
εγώ μπορεί να πεθάνω αύριο». «Δεν είναι έτσι ρε μωρό»,
της είπα. «Εσύ δεν έχεις μάθει τίποτα για το μέλλον
σου. Εγώ ξέρω. Έχω ημερομηνία λήξης γνωστή». Πίνω
μια γερή γουλιά και κοιτάζω το βράδυ που καίει σαν
καντήλι. Θυμιατό από ανάσες που ακόμα κάνουν όνειρα,
όχι σαν εμένα τον λεχρίτη που δε σκαμπάζει πια από
δαύτα.

Όνειρα. «Τα όνειρα είναι για τους δειλούς», λέω πια-
σάρικα στους γύρω μου που με θαυμάζουν και με ονο-
μάζουν μαχητή. Μαχητής. Καλό κι αυτό. Μάχομαι τι;
Στις τηλεοράσεις και στα άσπρα πανιά οι μαχητές τα
δίνουν όλα για όλα. Ακούραστοι. Αγέρωχοι. Με μια δύ-
ναμη που δε λήγει. Μα εγώ έληξα. Ξυπνάω κουρασμένος
κάθε μέρα. Κάθε ώρα. Μερικές φορές ξυπνάω και δεν
έχω δύναμη να ανοίξω τα μάτια για την κωλομέρα που
έρχεται. «Ε, και τι έγινε;» λέω πικρόχολα στη γυναίκα
μου σαν σηκώνεται από το κρεβάτι και μου φωνάζει να
σηκωθώ και εγώ. Τι πάει να πει πια όλο αυτό. Με κοιτά

72



με αυτήν τη λύπηση που δεν την γουστάρω. Κι άλλες
φορές νομίζω ότι την αηδιάζω. Η παραίτηση μυρίζει
σαπίλα και εκείνη σιχάθηκε τη μυρωδιά μου όταν δεν
έχω άλλες αντοχές. Τι είμαι, κυρά μου, θέλω να της πω;
Κανένα άλογο κούρσας; Και να ήμουν τι; Αντέχουν κι
αυτά τα δόλια για χρόνια; Δεν έχουνε και δαύτα ημερο-
μηνία λήξης;

Ψαροντούφεκο. Ναι έτσι στη μέση του πουθενά σε
ένα βράδυ που στάζει επιθυμίες άλλων, εγώ θυμήθηκα
εκείνο το ψαροντούφεκο του γέρου μου. «Σήκω», μου
έλεγε. «Μα είναι νωρίς, ρε πατέρα», του έλεγα κουκου-
λωμένος. Τράβαγε τις κουβέρτες και μου φώναζε. «Ρε,
τώρα είναι η θάλασσα. Τώρα τα ψάρια. Αύριο μπορεί να
ξυπνήσεις και να την βρεις ξεραμένη!» Γκρίνιαζα με τα
τραβηγμένα του κλισέ και σηκωνόμουν απρόθυμα. Μου-
τρωμένος μέχρι να φτάσω στη βάρκα λαγοκοιμόμουν
στη διαδρομή όρθιος. Μα σαν μπαίναμε σε εκείνη τη
βάρκα κι εκείνη έσερνε το σώμα της στο αλατισμένο
χαλί σού ερχόταν μια μυρωδιά σαν καλωσόρισμα. Τον
μπαγάσα το γέρο μου το ήξερε ότι τσιμουδιά δε θα
βγάλω από εδώ και πέρα. Άκουγα τα κύματά της, τους
ήχους από τα ψάρια, το κουπί, μύριζα το αλάτι της. Κι
ύστερα βγάζαμε κι οι δυο τα ρούχα μας. Ο πατέρας
μου δε φόραγε στολή. «Μείνε εδώ», μου έλεγε μόνο,
άρπαζε το ψαροντούφεκο και έμπαινε μέσα. Τον έβλεπα
να χάνεται σαν αστροναύτης στο διάστημα και περίμενα
να ’ρθει νικητής.

Νικητής. Τι λέξη. Την λες στα παιχνίδια, στους αγώνες
στις λαχειοφόρους. Νικητής. Δαγκώνω τα χείλια μου
και πίνω άλλη μια γερή γουλιά. Τα χέρια μου τρέμουν
και δεν ξέρω από πού ξεκίνησε όλο αυτό. Σα φοβητσιά-

λόγος του ’18

73



ρικο σκυλί που έρχεται πάνω του το αμάξι και κοκαλώνει.
Κάπως έτσι η νίκη μου φαίνεται σκάρτη. Τι να νικήσω;
Προχώρα μου λένε και θα τον νικήσεις τον διάολο.
Ποιον διάολο, ρε; λέω από μέσα μου. Ξέρεις εσύ τι είναι
όλο αυτό; Του έδωσες εκεί μια μορφή τέρατος και ξε-
μπέρδεψες. Λες και μπορώ να απλώσω τα χέρια μου και
να τον πνίξω σε μια αρένα να χειροκροτήσει το κοινό με
μανία. Ποιον διάολο ρε; Έχει όνομα, ρε. Καρκίνο τον
λένε. Ναι. Μου έμαθες να βάζεις ονόματα. Επάρατος,
διάολος και λοιπές αηδίες. Μίλα, ρε, με τα ονόματά
τους. Τον καρκίνο μου λες να νικήσω. Τούτα τα κύτταρα
που χορεύουν μεθυσμένα και αχόρταγα μέσα στο σώμα
μου.

Πίνω ξανά. Το ποτήρι μου έχει μια τρύπα. Να μην
πίνετε, κύριε Ιατρίδη, μου είπε με ύφος ο θεράπων ιατρός.
Τώρα που κάνουμε τις χημειοθεραπείες, το αλκοόλ απα-
γορεύεται αυστηρώς. «Και τι θα πάθω;» του λέω πικρό-
χολα. «Θα πεθάνω;» Τι γέλιο έριξα. Κι εκείνος με κατε-
βασμένο το κεφάλι. Πλάκα έχει ο γιατρουδάκος. Είναι
και συναισθηματίας όχι σαν τους άλλους. Τουλάχιστον
θα θυμάμαι έναν που μου άπλωσε το χέρι για να με φέ-
ρει στο τέλος χωρίς να με αντιμετωπίσει σαν ένα κομμάτι
χαλασμένου κρέατος.

Ψαροντούφεκο. Ο πατέρας μου έβγαινε με το τουφέκι
σαν λάβαρο και το ψάρι να σπαρταράει πάνω του. Με
μια ανάσα που χρώσταγε τόση ώρα φώναζε «Κοίτα, ρε
Ζήση, κοίτα! Τον πιάσαμε τον τύπο!» Καθόμουν και γέ-
λαγα και άπλωνα τα χέρια να αγγίξω τη ζωή του που
έφευγε. Σαν Μίδας που έπαιρνε ζωή. Τώρα το βλέπω,
θα μου πεις έτσι. Τότε γέλαγα. Μα τώρα θα το πέταγα
το κωλόψαρο μέσα στη θάλασσα να ζήσει. Δεύτερη ευ-

τοβιβλίο.net

74



καιρία. Νικητής. Να νικά κάποιος. Σαν παραμύθι που
μου έλειψε για να το πιστέψω.

Απέναντι στο μπαλκόνι η μελαχρινή του τρίτου με
κοιτά από το παράθυρο. Μέρες τώρα μιλάμε με τις βρα-
δινές μας σιωπές και κάθε που ξημερώνει ανοίγω τα
ρολά και περιμένω να τα ανοίξει κι εκείνη για να με δει.
Καλημέρα. Καληνύχτα. Δεν ξέρω γιατί την έχω τόση
ανάγκη. Σα να μου ακουμπά πάνω στην πληγή με το
χέρι της. Γίνεται αυτό; λέω. Μέσα στο δωμάτιο κοιμάται
η γυναίκα μου και στο διπλανό τα δυο μου αγόρια. Κι
εγώ κοιτάζω τούτο το πλάσμα και παίρνω δύναμη. Την
ρουφάω χωρίς να την ξέρω. Θα ήθελα μια νύχτα να πε-
ράσω απέναντι. Κλουβί με κλουβί να πέσω αστέρι τυχερό
στο μπαλκόνι της. Με θες για λίγο; θα της έλεγα σαν
αθάνατος. Σα νικητής. Κρατάω το δικό μου ψαροντού-
φεκο και βουτώ στη δική της θάλασσα. Πόση αξία έχει
αυτό; σκέφτομαι. Μα ύστερα το σβήνω. Αμάν πια. Όλα
σε ένα τιποτένιο αξιακό σύστημα. Μπορεί απλά να θέλω
να υπάρχει. Για να μου ακουμπά στην πληγή. Για να
βουτάω στον βυθό της. Χωρίς καμία άλλη δέσμευση.
Με μόνη επιθυμία την ύπαρξή της στη ζωή μου.

Κατεβάζω άλλη μια γουλιά και σηκώνομαι αργά όρ-
θιος. Με τα χέρια στο τζάμι της μπαλκονόπορτας ζω-
γραφίζω μια μεγάλη καρδιά με το χνώτο μου. Κι απέ-
ναντι άλλη μια ίδια καρδιά κεντάνε τα μαύρα της
δάχτυλα. Κι ύστερα τραβά την κουρτίνα απότομα. Μη
με αφήνεις. Μη φεύγεις, ψιθυρίζω κλαίγοντας. Είσαι η
μόνη μου αλήθεια. Πονώ. Νικήθηκα. Κλαίω. Τι δάκρυα
κι αυτά. Άμα σε βρουν σε συνθλίβουν. Φοβάμαι. Ναι
γαμώτο. Φοβάμαι τόσο πολύ που ξερνάω τα όνειρά μου
στο μπάνιο. Κι ύστερα κίτρινος και χλωμός ζω με τους

λόγος του ’18

75



εφιάλτες μου ξανά και ξανά.
Μέσα στο δωμάτιο η γυναίκα μου, κοιμάται με τα

μαλλιά της να αφήνουν αρώματα στο μαξιλάρι. Έχω
τόσο καιρό να χαϊδέψω τούτες τις μπούκλες που έχω ξε-
χάσει ποιος ήμουν. Μα δεν είμαι πια ο ίδιος. Είμαι
λίγος. Πώς να της το δείξω έτσι ώστε να μην πονέσει.
Έτσι ώστε να μην φύγει; Δε θυμάμαι πια. Ποιος ήμουν
πριν από δέκα γαμημένα χρόνια που παλεύω με μετρή-
σεις, με τρυπήματα, με εμετούς, με ζαλάδες, με νοσο-
κομεία με επεμβάσεις.

Με πιάνουν και εκείνα τα νοσταλγικά, μα είναι να γε-
λάς, δεν έχουνε συνέχεια μεταξύ τους. Θυμάμαι το κα-
λοκαίρι στο Γύθειο με τον Θανάση, τον ξάδερφο, και
το ποδόσφαιρό μας ντάλα ήλιο στην αλάνα. Θυμάμαι
ακόμα τον ιδρώτα να στάζει στο πρόσωπο την ώρα που
παίρναμε από τον κυρ-Σπύρο παγωτό χωνάκι με τρούφα
και σιρόπι και πηγαίναμε κάτω από τα αλμυρίκια στην
παραλία. Κι ύστερα μου έρχεται η μέρα που έφτιαξα το
τελευταίο μαγιάτικο στεφάνι με τη μάνα. Τότε κανείς δε
μου είχε πει πως θα ήταν το τελευταίο. Εκείνη το ήξερε.
Με πήρε αδύναμη στο χωράφι και μου είπε έλα, θα το
φτιάξουμε μαζί φέτος. Με αγκάλιαζε, με φίλαγε κι εγώ
κούρνιαζα μέσα της. Μάνα. Σε μυρίζω, ρε μάνα. Κι
άλλες φορές θυμάμαι την Μυρτώ. Πρώτο φιλί. Κάτω
από τις αχλαδιές του θείου μου που όλο σκουλήκιαζαν
κι εκείνος κατέβαζε διαόλους. Φιλί με όλη την παιδική
γλύκα σαν ζουμερό αχλάδι. Μυρτώ. Ο έρωτας πριν γίνει
έρωτας. Το πρώτο άγγιγμά μου πάνω σε άγουρα στήθη.
Κι ύστερα ανακατεύονται στον νου εκείνα τα απλά. Μυ-
ρωδιά από ένα ζεστό φαγητό, φουρνιστό ψωμί, ιώδιο
θάλασσας, καυτή αμμουδιά, κοχύλια στο χέρι, εφημερίδα

τοβιβλίο.net

76



στο μετρό, καφές παγωμένος.
Ψαροντούφεκο. Γιατί με βασανίζεις έτσι, ρε γέρο;

Μεγάλωσα πια. Τι μου το θυμίζει πια τούτη η νύχτα;
«Βούτα κι εσύ ρε!» άκουσα μια φωνή από μακριά. Θυ-
μήθηκα... «Όχι», έλεγα πεισμωμένος εκείνη τη μέρα.
Στον ύπνο μου εκείνο το βράδυ είχα δει ότι βούτηξα
και με δάγκασε ένα ψάρι σαν τέρας. Φοβόμουν τόσο
που κατούρησα το κρεβάτι. Μάζεψα τα σεντόνια βια-
στικά, μη με καταλάβει. Ποιος ξέρει τι θα άκουγα μετά.
Τι άντρας είσαι εσύ, ρε κατουρλή; άκουγα μέσα στη
βάρκα σαν φαγούρα στο αυτί. «Δε θέλω!» του είπα μα
εκείνος δεν έδωσε σημασία και με πέταξε μέσα.

Κατέβαινα τρομαγμένος μέσα και πόναγε η καρδιά
μου. Κι ύστερα το είδα να έρχεται, όπως στο όνειρο.
Με πλησίασε στα μάτια και το κοίταξα με δέος. Ο θά-
νατος ερχόταν καταπάνω μου και εγώ καθόμουν ατάρα-
χος βγάζοντας φυσαλίδες. Μα ύστερα ένιωσα μια λάμψη
γύρω μου. Ο βυθός χρωμάτιζε από όλα τα χρώματα.
Σαν ένα ουράνιο τόξο πνιγμένο κι εγώ στη μέση μιας
ιστορίας που έγραφα μονάχα ο ίδιος. Τότε έφτιαξα με
τα δυο μου μόνο χέρια ένα θαύμα. Γράπωσα το ψάρι με
τα χέρια και άνοιξα το στόμα μου σαν λύκος. Με δόντια
αγριεμένα το δάγκωσα βαθιά ξανά και ξανά κι ύστερα
έχωσα το τουφέκι χωρίς να πατήσω τη σκανδάλη και το
πλήγωσα. Κι εκείνο δεν πάλεψε. Με κοίταξε με τα στρογ-
γυλά του μάτια έντρομο και ξεψύχησε.

Γαμώ το, είπα και πέταξα το ποτήρι στο πάτωμα.
Νικητής ρε! Νικητής ρε κωλόψαρο! Θα σε δαγκώσω
και πάλι...

λόγος του ’18

77



Η κυρα-Ντίνα του Στέργιου
Κώστας Θερμογιάννης

Οι παλιές αγάπες κρατάνε για πάντα μου είχανπει κάποτε, οι αγάπες όμως που παλιώνουν εί-ναι εκείνες που με κράτησαν ζωντανό κι ακόμα
με κρατούν κι ας μην μπορώ εδώ που έχω φτάσει να
περπατήσω περισσότερο από δυο μέτρα χωρίς να παλεύει
η ανάσα μου ν’ αδράξει τον αέρα ολόγυρα..., μουρμού-
ρισε με φωνή που δεν ήταν βαθιά κι επιβλητική όπως
παλιά αν και η χροιά της παρέμενε ίδια στο πέρασμα
του χρόνου. Ο κυρ-Στέργιος έκατσε στο πολυκαιρισμένο
παγκάκι και κοίταξε την ερειπωμένη βάρκα του που
έλιωνε όπως έλιωνε μέσα του κι εκείνος.

«Σκούρος ο καιρός πια∙ δεν ξημερώνουν οι μέρες
φωτεινές όπως παλιά...» σκέφτηκε. «Κι εμένα δύσκολες
οι ώρες μου, με κουράζει ακόμα κι η ανάσα μου, στε-
γνώνουν τα χείλια για να τραβήξω μέσα μου τ’ οξυγόνο,
τα χέρια τρέμουν σαν το στάχυ όταν λυσσομανάει ο άνε-
μος. Λίγος χρόνος, λίγες μέρες, η ζωή είναι λιγοστή πια,
το ξέρω...». Κούνησε καταφατικά το ηλιοκαμένο του κε-
φάλι λες κι ήθελε να επιβεβαιώσει τις ίδιες του τις σκέ-
ψεις.

Έμεινε πολύ ώρα σιωπηλός, ακίνητος, να μετρά τις
δύσκολες στιγμές που έπρεπε το ταλαιπωρημένο του
κορμί να περιπλανιέται ακόμα αδιάφορα και πονεμένα
πάνω σε τούτον τον κόσμο. Το βλέμμα, σκουριασμένο
κι αυτό από τα χρόνια της αλμύρας στο βαπόρι, έμεινε

78



καρφωμένο στο πληγωμένο σκαρί που πάσχιζε να κρα-
τήσει την αξιοπρέπειά του απέναντι στο κύμα. Τα γράμ-
ματα στο πλάι είχαν σβηστεί, η «κυρα-Ντίνα» ήταν ανώ-
νυμη πια και η θάλασσα μπορούσε να ασελγήσει σε
βάρος της χωρίς αιδώ κι ενδοιασμούς. Μήπως σέβεται
κανείς ή λογαριάζει τον ανώνυμο που μοιάζει με φάντα-
σμα χωρίς πιστοποιητικό γέννησης μήτε και θανάτου,
σκέφτηκε. Τα κουπιά που έδιναν κίνηση και ρότα στο
σκαρί είχαν από καιρό σαπίσει, ο καιρός δε χαρίζεται
σε κανέναν, διαβρώνει και τη σκληρότερη πέτρα και την
παραδίνει στον άνεμο σκόνη που τη σκορπά στα πέρατα
της οικουμένης, άλλωστε σύνορα ο αγέρας δε γνωρίζει,
ούτε άλλα των ανθρώπων κατασκευάσματα που διαιρούν
αντί να πολλαπλασιάζουν την ουσία του. Ένα δάκρυ κύ-
λησε προσπαθώντας να ξεπλύνει από το χαραγμένο του
πρόσωπο όλες τις αναμνήσεις του χρόνου, τις στιγμές
μέσα μα κι έξω από τη βάρκα, μα δεν τα κατάφερε.
Ύστερα κύλησε κι άλλο ένα, μάταια όμως, οι χαρακιές
ήταν πολύ βαθιές σαν τις πληγές της ψυχής που δε για-
τρεύονται απ’ έξω παρά θέλουν το γιατρικό να χυθεί με
βιά εντός, βαθιά μέσα στα σκοτεινά της βάθη μήπως και
τη φωτίσουν.

«Πόσες φορές με κράτησες μέσα στο σκαρί σου πάνω
στη ρυτιδιασμένη θάλασσα; Πόσες φορές σου σιγοτρα-
γουδούσα εκείνο το παλιό τραγούδι απ’ την ανατολή
που ’λεγε για τις όμορφες φελάχες; Πόσες φορές δεν
ονειρεύτηκα κρατώντας σφιχτά τα κουπιά σου για τις
μέρες που θα έρθουν και μου ’φερνες το χαμόγελο στα
χείλη; Και τώρα; Αφήσαμε κι οι δυο τον καιρό να μας
σαθρώσει μέσα κι έξω, εγώ δεν μπορώ να περπατήσω κι
εσύ να κρατηθείς απάνω στο αλμυρό νερό. Δεν ξέρω τε-

λόγος του ’18

79



λικά ποιος φταίει, ο καιρός που πέρασε ή εμείς οι δυο,
κυρα-Ντίνα, που τον αφήσαμε να φύγει μαζί με τα όνειρά
μας; Δεν είχα φανταστεί ποτέ πως ο μεγαλύτερος κλέφτης
στη ζωή μας είναι εκείνος ο μικρός ο δείχτης του ρολο-
γιού που αλλάζει θέση ασταμάτητα κάθε δευτερόλεπτο
χρόνια ολάκερα. Είναι τόσο μικρός και τόσο λεπτοκα-
μωμένος που κανείς δεν του δίνει τη σημασία που του
πρέπει∙ γι’ αυτό μας εκδικείται τη μέρα που κάθε του κί-
νηση τη μετράμε με λαχτάρα και προσμένουμε με αγωνία
για να κάνει την επόμενη, για να δούμε την επόμενη, για
να ανασάνουμε την επόμενη... Φυλακίσαμε το χρόνο
στα ρολόγια κι εκείνος μας εκδικήθηκε φυλακίζοντας τη
ζωή μας στα δευτερόλεπτα!»

Η βάρκα στα ρηχά πάλευε με το αλάτι. Εκείνος πά-
λευε με την καρδιά του που είχε κουραστεί να χτυπάει
ρυθμικά όλα τα χρόνια της ζωής του και τελευταία έκανε
του κεφαλιού της. Είχε πάρει απόφαση να την κάψει, τη
βάρκα του. Να πέσουν οι στάχτες της στη θάλασσα να
γευτούν την κυρα-Ντίνα όλα τα πελάγη κι οι ωκεανοί,
μα το τρεμάμενο χέρι του δίσταζε να ανάψει το σπίρτο.
Κάθε απόγευμα, στο ίδιο πολυκαιρισμένο παγκάκι έλεγε
τον πόνο του στη βάρκα κι εκείνη βουβά τον άκουγε με
λατρεία. Μέχρι που μια μέρα ο δείκτης των δευτερολέ-
πτων στο παλιό του ρολόι έκανε την τελευταία του
στροφή και σταμάτησε το ίδιο απροσδόκητα με την
καρδιά του. Το παγκάκι έμεινε αδειανό να κοιτάζει με
παράπονο τη βάρκα κάθε ανατολή και κάθε δύση του
ηλίου. Η κυρα-Ντίνα δεν άντεξε τη μοναξιά και χαρί-
στηκε στο κύμα, άφησε το νερό να πλημμυρίσει το μέσα
της και παραδόθηκε κι αυτή στον χρόνο και την αλμύρα
που δεν άργησε να κάνει και το δικό της το ρολόι να

τοβιβλίο.net

80



σταματήσει. Αν είχε λαλιά θα φώναζε στους ανθρώπους
πως ο χρόνος διαβρώνει ακόμα και τις μνήμες, τις λειαίνει
για να μην είναι κοφτερές και ματώσουν την ψυχή τους,
αλλά τούτο το κόψιμο καμιά φορά είναι απαραίτητο για
να φεύγει μαζί με το αίμα και το βάρος που κουβαλά.

Η βάρκα χάθηκε. Ο καπεταν-Στέργιος κοιμόταν ασά-
λευτος πια δίπλα στη γυναίκα του, την κυρα-Ντίνα∙ είχε
προνοήσει να φύγει νωρίτερα από εκείνον για να του
έχει έτοιμες τις τραγανές πίτες που του άρεσαν. Τις
έριχνε στο τηγάνι για να νοστιμέψουν πιότερο∙ έτσι πρό-
σταζε η συνταγή που κουβάλησαν μαζί τους από την
Μικρά Ασία. Για τους άλλους καπετάνιους και για τις
άλλες βάρκες ο χρόνος κύλησε αθόρυβα, όπως το συνη-
θίζει, κι έσβησε τη θύμηση του καπεταν-Στέργιου και
της κυρα-Ντίνας απ’ τα βότσαλα της ακροθαλασσιάς.
Μα κάπου, σίγουρα κάπου, υπάρχει ακόμα βαθιά μέσα
σε κάποιες ψυχές, θολή ίσως, αλλά τούτο πως δεν έχει
δα και τόση σημασία. Η εικόνα τους δίπλα στη θάλασσα
να ονειρεύονται το αύριο που πια έχει περάσει.

λόγος του ’18

81



Αποδελτίωση ενός φόνου
Δήμος Χλωπτσιούδης

Βελιγράδι, 2013.

Φόνος συγκλόνισε εχθές το απόγευμα τη σερβικήπρωτεύουσα. Σύμφωνα με τις πρώτες ενδείξεις
Βόσνιος δολοφόνησε με τοκάρεφ Σέρβο πρώην στρα-
τιωτικό. Ακόμα δεν έγιναν γνωστά τα αίτια της δολοφο-
νίας.

Σημειώνεται πως ο Σέρβος ως αξιωματικός την πε-
ρίοδο του Εμφυλίου κατηγορήθηκε και καταδικάστηκε
πρωτόδικα για εγκλήματα πολέμου. Ωστόσο, η αστυνο-
μία απέκλεισε πολιτικά κίνητρα ή διασύνδεση του δράση
με τρομοκρατικές οργανώσεις.

Μια δεκαετία μετά τον επίσημο τερματισμό του, ο
Εμφύλιος της Βοσνίας ακόμα μετρά ανοιχτές πληγές.

Βελιγράδι, 2013.

Φόνος βετεράνου συγκλόνισε εχθές το Βελιγράδιαπό νεαρό Βόσνιο σε αλλόφρονα κατάσταση. Ο
δολοφόνος φέρεται να συνδέεται με τρομοκρατικές ορ-
γανώσεις της περιοχής που έδρασαν και την περίοδο
του πολέμου διαμέλισης της Γιουγκοσλαβίας προ δε-
καετίας.

Συγκεκριμένα, ο Μεχμέτ Μουτίφ, βοσνιακής κατα-
γωγής και μουσουλμάνος στο θρήσκευμα, δολοφόνησε
τον ήρωα πολέμου Άντιτς Γκεοργκέι στο σπίτι του. Ο
δράστης εντοπίστηκε και συνελήφθη έξω από την οικεία

82



του βετεράνου.
Ο Μουτίφ φέρεται να είχε πολιτικά κίνητρα, μια και

το θύμα είχε πρωτόδικα καταδικαστεί από ελεγχόμενο
νατοϊκό δικαστήριο και προσφάτως αθωωθεί. Το μίσος
των Βόσνιων με την υποστήριξη εξωχώριων αντισερβικών
δυνάμεων είναι ισχυρό όσο ποτέ. Αναπάντητο παραμένει
το ερώτημα γιατί οι δύο άνδρες συναντήθηκαν στο σπίτι
του θύματος, όπου διέμειναν τουλάχιστον επί μία ώρα.

Βιασμός και πατροκτονία

Είναι πατροκτόνος ο Οιδίποδας, που χωρίς να τονγνωρίζει δολοφόνησε τον Λάιο; Αυτό το λεπτό
σκοινί, που διάβηκε πάνω από τον γκρεμό του χρόνου ο
Σοφοκλής, φαίνεται ότι αποφάσισε να διαβεί και ο Μεχ-
μέτ.

Ο Μεχμέτ είναι παιδί βιασμού∙ ένας "αόρατος" που
εγκαταλείφθηκε. Μεγαλώνοντας εντόπισε τον πατέρα του
και θέλησε να τον συναντήσει. Καταδικασμένος πρωτό-
δικα για εγκλήματα πολέμου στον γιουγκοσλαβικό Εμ-
φύλιο ο πατέρας, πρόσφατα αφέθηκε ελεύθερος αθωω-
μένος απ’ το Εφετείο. Αλλά λίγη σημασία έχουν οι φυλές.

Αν όμως ο Σοφοκλής ως ακροβάτης πέρασε στην αι-
ωνιότητα, ο Μεχμέτ έκοψε το σκοινί. Μη αναγνωρισμέ-
νος από κανέναν, περιθωριοποιημένος από δύο φυλές,
τελικά έγινε πατροκτόνος. Είναι όμως πατροκτονία ο
φόνος ενός βιαστή;

λόγος του ’18

83



Το βότανο
Λένα Μαυρουδή Μούλιου

Σηκωνόταν από το κρεβάτι πριν ο Θεός ξημερώ-σει τη μέρα Του και το πρώτο της μέλημα ήταννα πάρει το πρωινό της που το αποτελούσαν μια
χούφτα φάρμακα και ένα γλυκερό σιρόπι. Αυτό, κάθε
μέρα, βρέξει χιονίσει, γιατί ήξερε ότι αν το παραμελούσε,
η κυρία Κλειώ, δε θα έβλεπε πολλά ξημερώματα ακόμα.
Που σημαίνει, χίλιες φορές καλύτερα γεμάτο το στομάχι
με πικρίλα και ζωντανή η ίδια, παρά με άδειο και να
βλέπει τα ραδίκια ανάποδα, μακριά από μας.

Έτσι παρηγοριόταν που αντί βαρύ γλυκό και κρητικό
παξιμάδι με ελιές θρούμπες, έπινε πρώτα εκείνο το πα-
ναπαίσιο σιρόπι, μια σκέτη γλυκατζούρα.

Η κυρία Κλειώ όλα κιόλα δε θα έκανε ποτέ την απο-
κοτιά της φίλης της, της Πέρσας, που έχοντας απαυδήσει
η έρμη με το «μη τρως τούτο, μη το άλλο, όχι αλάτι,
όχι ζάχαρη, όχι κρεατικά και φάε κολοκύθια με τη ρίγανη
(κυριολεκτικά και όχι σαν σχήμα λόγου)», που ένα πρωί
ηλιόλουστο, έκοψε (όχι ρε παιδιά τις φλέβες της) μαχαίρι
τα φάρμακά της όλα. Έκανε τον καφέ της βαρύ γλυκό
και την κρεατόσουπά της με το αλατάκι της και μπόλικο
πιπεράκι μια σκέτη ευωχία. Κοντολογίς, απόλαυσε λίγα
πρωινά και μεσημέρια λαχταριστά, μέχρι που την βρήκαν
στην πολυθρόνα της να ατενίζει ανέκφραστη το άπειρο.
Να το είχε μετανιώσει η Πέρσα για την επανάστασή
της; Δε θα το μάθουμε ποτέ. Εκείνο που ξέρουμε πάντως

84



είναι ότι από όλες τις επαναστάσεις που κάνουμε στη
ζήση μας, λίγες είναι αυτές που πετυχαίνουν και μάλιστα
αναίμακτα. Αλλά και πάλι χωρίς αυτές η ζωή μας δε θα
ήταν παρά μια πληκτική διαδικασία. Ο άνθρωπος είναι
παράτολμο ον. Του αρέσει να ρισκάρει κυνηγώντας το
όνειρό του και τα ιδανικά του.

Όλα αυτά τα ήξερε η Κλειώ, αλλά δεν το είχε σκοπό
να γίνει τέτοιου είδους επαναστάτρια η ίδια. Ό,τι της
έλεγε ο γιατρός της, αυτό και έκανε. Αν κάτι την στενο-
χωρούσε, ήταν που οι γιατροί στον ΕΟΠΥΥ δεν ήταν
πάντοτε οι ίδιοι όταν έκλεινε τα ραντεβού της, με απο-
τέλεσμα να υποχρεούται να λέει το ιστορικό των ασθε-
νειών της ξανά και ξανά σαν σε καρμπόν. Και να πεις ότι
ήταν κανένα μικρό ιστορικό; Ολόκληρη η Οδύσσεια και
η Ιλιάδα μαζί αν προσθέσουμε και τα χειρουργεία. Ευ-
τυχώς, μόνο μικρoαρρώστιες την βασάνιζαν, αλλά ήταν
πολλές οι άτιμες, τα ελέη του Αβραάμ και του Ισαάκ
από δαύτες. Και μη νομισθεί ότι οι ασθένειές της ήταν
ένα κάποιο αποκύημα γεροντικής αρρωστοφοβίας. Όλες
ήταν υπαρκτές. Τις είχε σχεδόν "σπουδάσει" η κυρία
Κλειώ και αν όχι ένα ντοκτορά, ένα master’s το άξιζε!
Ποιο φάρμακο αντιστοιχούσε σε ποια περίπτωση, ποιες
οι παρενέργειές του και ποια τα οφέλη του, σε σημείο
να μένουν οι γιατροί όλων των ειδικοτήτων ενεοί με τις
γνώσεις της. Κι εκείνη πια καμάρωνε όταν την ρωτούσαν
«είστε συνάδελφος;»

Παράλληλα με τις φαρμακευτικές γνώσεις της, είχε
και άριστες γνώσεις βοτανολογίας και ποιο βότανο θα
μπορούσε εμπειρικά να αντικαταστήσει το επιστημονικό
φάρμακο. Άσχετα αν δε διακινδύνευε εκείνη να εφαρ-
μόσει στον εαυτό της το βότανο αυτό. Α, όλα κι όλα. Η

λόγος του ’18

85



πολυμάθειά της ναι μεν μεγάλη, αλλά πειραματισμούς
με την υγεία της δεν τους έκανε.

Μέχρι που μια μέρα, βγαίνει ένα φιρμάνι από τη φαρ-
μακευτική βιομηχανία στα μέσα μαζικής επικοινωνίας,
ότι «το τάδε φάρμακο έχει έλλειψη, δεν ξέρουμε πότε
θα επανακυκλοφορήσει, αλλά και ούτε υπάρχει ένα πα-
ρεμφερές γενόσημο να το αντικαταστήσει». Και ο ασθε-
νής που το είχε ανάγκη; Αυτός που η ζωή του κρεμόταν
από αυτό το μικρό κίτρινο χαπάκι;

Για να θυμηθούμε το σλόγκαν γιατρών και φαρμακο-
ποιών που έλεγε «παίρνεις το χάπι σου; Ξεπερνάς τα
εκατό. Δεν το παίρνεις; Ανά πάσα στιγμή, ακόμη και
την παρούσα, μπορείς να αποδημήσεις εις Κύριον. Η
ανακοπή καραδοκεί...»

Και τώρα τι γίνεται αγαπητοί κύριοι και κυρίες, αρ-
μόδιοι και αναρμόδιοι φορείς; Όσοι έτυχε να έχουν απο-
θέματα φαρμάκου έγιναν φίλοι καρδιακοί με ομοιοπα-
θούντες που δεν είχαν deposit.

«Τα ’δες, άντρα μου, η Κλειώ του Ρούπακα; Με το
να έχει προνοήσει να έχει κάποιο απόθεμα, σώζει ζωές.
Να ’ναι καλά η κοπέλα». Κοπέλα! Καλά τώρα.

«Εσύ να τα βλέπεις, που όταν με βλέπεις να έχω κα-
νένα κουτάκι παραπάνω, αρχίζεις τη γκρίνια, που αφορμή
ζητούσες βέβαια και αναρωτιέσαι μη και θέλω, άκουσον
άκουσον ο τύπος, να ανοίξω πρατήριο του φαρμακείου!
Κρυάδες και εξυπνάδες αντρικές. Να δω τι θα κάνεις
που σε λίγο θα παύσει να μας προμηθεύει και η Κλειώ.
Θα αρχίσετε να ψοφάτε σαν τις μύγες μετά από ψεκασμό.
Προς μεγάλη ικανοποίηση των φαρμακοβιομηχάνων
που θα δείχνουν εν τοις πράγμασι, σε κυβέρνηση και
πόπολο, ποιος είναι εκείνος που διαφεντεύει τελικά τις

τοβιβλίο.net

86



ζωές μας. Οι κυβερνόντες τότε θα αναγκαστούν να υπο-
κύψουν τοις κείνων ρήμασι πειθόμενοι, για να σε μάθω
και ένα αρχαίο, πανάθεμα την τύχη μου».

Λόγια, λόγια, καυγάδες, γκρίνιες, αντιμαχίες για το
ποιος φταίει τελικά, ενώ τα πρώτα κρούσματα από την
έλλειψη του φαρμάκου άρχισαν να γεμίζουν εντατικές
και να μπαίνουν ξανά-μανά τα γνωστά ράντζα στους δια-
δρόμους των νοσοκομείων. Και να ’ταν μόνον τα ευαγή
ιδρύματα που γέμιζαν; Αμ, τα κοιμητήρια; Έβγαζαν κα-
θημερινό φιρμάνι ότι γέμισαν ασφυκτικά και άφηναν να
εννοηθεί ότι καλά θα έκαναν για τον αποδημήσαντα που
το σπίτι του διέθετε αυλή, για ένα διάστημα να τον φυτέ-
ψουν εκεί αντί για κρεμμυδομάρουλα, μέχρι νεωτέρας.
Ούτε πόλεμος να ήταν. Μην είχαμε και ομαδικούς τά-
φους να λες.

Και τότε, κυρίες, δεσποινίδες και κύριοι, σαν από μη-
χανής θεός ήρθε η μαντάμ Κλειώ Ρούπακα με τ’ όνομα,
να βάλει μπρος τη φάμπρικα των βοτάνων. Τις γνώσεις
της δεν τις κράτησε εγωιστικά για τον εαυτό της και
πολύ περισσότερο δεν τις εκμεταλλεύτηκε εμπορικά,
που αν ήθελε και αν συνεχιζόταν η έλλειψη του σωτήριου
φαρμάκου, θα γινόταν αν όχι βαθύπλουτη, ευκατάστατη
σίγουρα και δε θα ήταν αναγκασμένη να τα βγάζει πέρα
με την πενιχρή της σύνταξη ως δασκάλα πρωτοβάθμιας
εκπαίδευσης. Αυτό όχι, δε θα το έκανε ποτέ, για να μη
βάλει βούτυρο στο ψωμί των φαρμακοβιομηχάνων, που
ήδη καθώς έφτασαν στα αυτιά τους οι δραστηριότητες
της περίεργης κυρίας άρχισαν τις πλαγιομετωπικές δια-
δόσεις όσον αφορά την ηθική της και τα συνήθη που
ακούμε κατά καιρούς, για όποιον τους πάει κόντρα. Πε-
ρίεργο ή και ύποπτο δε χαρακτηρίζουν όποιον πάει να

λόγος του ’18

87



υφαρπάξει την επιστημοσύνη των καθ’ ύλην αρμοδίων;
Και άντε μετά εσύ ο φουκαράς, να αντέξεις τα έξοδα
των δικηγόρων και τα δικαστήρια, για να αποδείξεις κάτι
απλό και γι’ αυτό δύσκολο, ότι είσαι άνθρωπος και όχι
ελέφαντας. Κάτι σαν θανάσιμο αμάρτημα θα πουν ή
«παραποίηση της φαρμακευτικής δεοντολογίας, διά ίδιον
χρηματικό όφελος» και δε συμμαζεύεται. 

Βγήκε, λοιπόν, η Κλειώ στο facebook και δημοσίευσε
ανακοίνωση. «Φίλοι και φίλες μου, όσοι πάσχετε σαν
και εμένα και έχετε επείγουσα ανάγκη του εξαφανισμένου
φαρμάκου, δε θα καθίσετε βέβαια να περιμένετε την επί-
σκεψη του Χάροντα. Κάνετε ό,τι κάνω και εγώ. Βάλτε
3-4 φυλλαράκια από το βοτάνι σε νερό που βράζει, όπως
δηλ. κάνετε και με το τσάι σας και πιέστε το ζεστό. Ένα
γερό φλιτζάνι το πρωί και άλλο ένα το βράδυ πριν κοι-
μηθείτε και να είστε σίγουροι ότι καλό θα κάνει, κακό
όχι. Σαν τι άλλο να κάνουμε λέτε; Να υπομείνουμε πα-
θητικά τη μοίρα μας, Κρίμα δεν ειναι; Καλύτερα από
ολότελα δεν είναι η Παναγιώταινα;»... 

Για πότε αποψιλώθηκαν βουνά και κάμποι από το
θαυματουργό βότανο θα μας το πει το ρεκόρ Γκίνες
που νομίζω επελήφθη του θέματος. Ούτε σμήνος ακρίδων
να είχε επιπέσει πάνω του! Καημένε άνθρωπε, τι είσαι
ικανός να κάνεις έτσι και πιστέψεις σε κάτι που θα σε
ωφελήσει.

Και ω! του θαύματος.
Θαύμα υπ’ αριθμ. 1: Οι εντατικές άρχισαν να ξαλα-

φρώνουν και τα κοιμητήρια είχαν πλέον χώρο για νέους
ενοίκους.

Θαύμα υπ’ αριθμ. 2: Οι φαρμακοβιομηχανίες ανέ-
στειλαν την παύση του φαρμάκου και οι εκβιαζόμενοι

τοβιβλίο.net

88



κυβερνητικοί παράγοντες έτριβαν πλέον τα χέρια τους
με ικανοποίηση που δήθεν κατάφεραν αυτοί να μην υπο-
κύψουν σε ανίερους εκβιασμούς! Κάποιος από δαύτους,
πρότεινε δειλά να παρασημοφορηθεί η κυρία Κλειώ,
αλλά η πρότασή του απερρίφθη. «Ας μη διαταράξουμε
τη σχέση μας την αγαστή με τον μεγάλο κλάδο της βιο-
μηχανίας», είπαν οι κυβερνητικοί.

Μία παθούσα ασθενής συνέστησε ηρεμία και ψυχραι-
μία και συμβούλευσε τους ενδιαφερομένους από τη δική
της σελίδα στο ίντερνετ, να μην κάνουν στοκ του φαρ-
μάκου, γιατί και ένα ληγμένο φάρμακο έχει την ίδια επι-
κινδυνότητα με ένα αποσυρθέν. Στο κάτω κάτω για κάθε
κακό ενδεχόμενο δεν τους είχε διδάξει η μάστερ Κλειώ
τι να κάνουν; Έχουν πλέον γνώση οι φύλακες.

λόγος του ’18

89



Η αμοιβή των χρωμάτων
Απόστολος Παλιεράκης

Περίμενα τη σειρά μου με ανυπομονησία στοσκοτάδι. Όταν με τοποθέτησαν στον προθά-λαμο επικρατούσε απόλυτο σκοτάδι, όπως και
στη συσκευασία· δεν ήξερα ως τότε και δε φανταζόμουν
ούτε υπέθετα φυσικά κάτι άλλο από σκοτάδι.

«Το μαύρο είναι το απόλυτο τίποτα. Είσαι απολύτως
τίποτα».

Δεν το πίστεψα· δεν ήταν λίγο να βρίσκομαι στον
προθάλαμο και να με φτάνει ο μονότονος γαργαλιστικός
ήχος της διαδικασίας μεταμόρφωσής μου· τη λαχτα-
ρούσα και την αισθανόμουν να ’ρχεται· μ’ αυτήν ξεκίνησε
το λεξιλόγιό μου. Σε κάθε επανάληψη του ήχου ένα βά-
ρος έφευγε από πάνω μου και το αρχικό απόλυτο μαύρο
φαινόταν ν’ αραιώνει· προσμονή μεταμόρφωσης και κάτι
διαφορετικό απ’ το σκοτάδι διέγειραν μια άγνωστή μου
ταραχή· δεν μπορώ να το διατυπώσω αλλιώς, δε διαθέτω
καμιά σχετική εμπειρία για να επιχειρήσω μια διαφορε-
τική περιγραφή· και γιατί, άλλωστε;

Το απόλυτο σκοτάδι παραχωρούσε τη θέση του σε
γαλακτερό γκρίζο· πλησίαζα. Και ίσως να βρέθηκα μπρο-
στά στην πύλη όταν αισθάνθηκα να μη με βαραίνει το
παραμικρό και το γκρίζο να εξαφανίζεται εντελώς. Πήρε
τη θέση του το πρωτόγνωρο φως, το απόλυτο φως.

«Το φως κρατά στην αγκαλιά του όλα τα χρώματα
μαζί έως και το απόλυτο τίποτα. Δεν είσαι εσύ το άπαν,

90



αλλά...»
Δε συμπληρώθηκε η φράση, έμεινε στην ετυμηγορία

για το τίποτα· έτσι την εισέπραξα, αλλά δεν την αποδέχ-
θηκα αυτή τη μηδενιστική αυθαιρεσία· μπροστά στην
πύλη κυριαρχούσε η ελπίδα.

Συγκεχυμένο μουρμουρητό ήρθε τότε να διαλύσει
τη γαλήνη του εθισμού μου στον μονότονο γαργαλιστικό
ήχο· κάτι με τράβηξε και με μετακίνησε, απ’ τη θέση
μου μπροστά στην πύλη, σε μια στοίβα ακατάλληλων.
Δεν έμεινα πολύ εκεί. Ένα δυνατό ρεύμα, αίφνης, με άρ-
παξε και με στροβίλιζε από το άσπρο στο μαύρο και
στου γκρίζου τους τόνους, αλλά και σε λουτρό αναδυό-
μενων χρωμάτων· ούτε μια στιγμή όμοια με την προ-
ηγούμενή της. Το λεξιλόγιό μου εμπλουτιζόταν με ασυ-
γκράτητη ταχύτητα.

Το ρεύμα, σα να με λυπήθηκε ξαφνικά, με απόθεσε
στη σκιά μιας σκυμμένης φιγούρας και είπα τότε, πάει
τελείωσε! Όμως μια κατακόκκινη οδυνηρή σταγόνα
απλώθηκε πάνω μου, ακανόνιστα. Αισθάνθηκα πως άρ-
χισα να μπλέκομαι σ’ ένα παιχνίδι που δεν μπορούσε να
είναι άλλο από ένα παιχνίδι χρωμάτων· το άσπρο ν’ ανα-
λύεται από πρισματικές αφετηρίες πόνου, χαράς, ικανο-
ποίησης, απελπισίας. Εκεί κάτω, όπως ήμουν, περνούσα
από φιγούρα σε φιγούρα, εισπράττοντας πινελιές, γδαρ-
σίματα, σκισίματα, μπαλώματα· να μην τα περιγράφω
τώρα, δε θα τα πω όλα και οι λειψές περιγραφές παρα-
πλανούν· ώσπου με ακινητοποίησε ένα πέλμα· κάποτε κι
αυτό απομακρύνθηκε, έχοντας αφήσει πάνω μου το απο-
τύπωμά του με χρώματα μαυριδερά και φαιοπράσινα.

Το ρεύμα με είχε πάλι αναλάβει· με άρπαξε και με
ανέβασε στον τελευταίο σπόνδυλο ενός κίονα που είχε

λόγος του ’18

91



λησμονήσει από πόσο πια καιρό είχε χάσει το κιονό-
κρανό του και ίσα που θυμόταν πως, κάποτε, συνεργα-
ζόταν στη στήριξη μιας στέγης. Από εκεί ψηλά έβλεπα
τα χρώματα, άλλα να παλεύουν χαμηλά μην ξεθωριάσουν
από τριβές ανάκατες μ’ ανάπηρες μνήμες, Αλ... Παπαδ...
Χαλασοχ... κι άλλα πολλά να βολοδέρνουν στην αδράνειά
τους· μα λίγο επουλώθηκε κι η φαιοπράσινη μουτζούρα
μου.

Το ρεύμα είχε πια καλμάρει· εύκολα βρέθηκα στα
χαμηλά και στις τριβές που συνέχισαν να μου προσθέτουν
πινελιές κι απώλειες, ώσπου να αναρτηθώ σε τούτη εδώ
τη θέση, ως πίνακας ανυπόγραφος, με τίτλο: «Η αμοιβή
των χρωμάτων» και με υπότιτλο «Με την αύρα του 21ου».

Αν δεν είχα το ελάττωμα, που μ΄ έστειλε στα ακα-
τάλληλα –πολλά έχουν ακουστεί για τα κριτήρια, αλλά
ποιος, στο τέλος, θα μου πει κάτι γι’ αυτά;– θα ήμουν,
ίσως, φύλλο ενός αντίτυπου μιας δημοφιλούς συλλογής
ψιθύρων.

Από την αφήγησή μου, εμφανώς απουσιάζει η βού-
ληση του πάσχοντος υποκειμένου που δεν επέδειξα, κα-
θώς δεν την διαθέτω, για λόγους που πιστεύω πως αγνοώ.

Καλείστε –δε σας καλώ εγώ, μην παρεξηγηθώ– σε
ενεστώτα χρόνο, να συμπληρώσετε τις ρωγμές και τα
κενά μου, εκτός φαντασίας, με εμπειρικά σας σχήματα
και επίδειξη βούλησης –ω του θαύματος!– καθώς για το
επιχείρημα της άγνοιας έχω κατοχυρώσει πνευματικά
δικαιώματα. Τα αποσιωπητικά, διεσταλμένα αγωνιούντα
μάτια, εγκαταστημένα στο μέλλον. Το παρελθόν έκανε
τις επιλογές του· είδε όσα θέλησε ή μπόρεσε να δει, όσα
ήταν να αγνοήσει τα αγνόησε και εξάντλησε όσα ήταν
να συμπεριλάβει στις αφηγήσεις του που βρίθουν αντι-

τοβιβλίο.net

92



φάσεων ως προς την αιτιολόγηση, την ερμηνεία, την ανά-
γνωση και την αξιολόγηση της κατάστασής μου. Μπορώ,
ωστόσο, διεκδικώντας περίοπτη θέση ανάμεσα στα έργα
τέχνης, να σας συμβουλέψω, αγνοώντας την πολύ πιθανή
ρετσινιά της ουτοπίας, να είστε πολύ προσεκτικοί με
τους χρωστήρες σας.

λόγος του ’18

93



Χαμήλωσε λίγο...
Μάχη Τζουγανάκη

Χαμήλωσε, ψυχή μου, να σε δω. Μεγάλωσες,αγάπη μου. Ψήλωσες. Δυο μέτρα άντρας έγινες.Θυμάσαι; Σου έπιανα από εδώ τα χέρια και τα
έσφιγγες και πάλευες να σηκωθείς από το κρεβάτι. Κοκ-
κινισμένος. Ιδρωμένος. Χαμήλωσε, καρδιά μου. Σ’ έντυ-
να και σε καμάρωνα. Περπάταγες σαν μεθυσμένος και
έλεγα κοίτα τον πώς τα καταφέρνει, μωρέ. Κι ύστερα
γύριζες και με έβλεπες πίσω σου να σου σφραγίσω τη
χαρά. Χαμήλωσε, ψυχή μου, να σε χαϊδέψω εδώ στο
στήθος. Σε έπιανα μια χούφτα αγκαλιά και σε έτριβα
εκεί δα σαν έκλαιγες ή πόναγες τα βράδια. Καλό μου,
θα περάσει σου έλεγα και εσύ με κοίταζες στα μάτια φο-
ρώντας τις υποσχέσεις μου. Θα περάσει... σώπα, μάτια
μου, θα περάσει... και έπειθα και εμένα σαν με έβρισκαν
οι λύπες. Χαμήλωσε, ψυχή μου. Καρδιά μου, τι όμορφος
άντρας που έγινες. Σαν πήγες σχολείο για πρώτη φορά
με εκείνη την ορθογώνια σάκα έκλαιγα και σκούπιζα
κρυφά με το μαντηλάκι μου τα δάκρυα να μη με δεις.
Σε έβλεπα να μαθαίνεις τα γράμματα κι εγώ που δεν κα-
τάφερα να τα μάθω σε έβλεπα πουλί λευκό να πετάς. Κι
όσο πέταγες πέταγε και η δόλια η δική μου καρδιά. Να
έλεγα. Όνειρα που βαστάς μέσα στην τσέπη σου δικά
σου και δικά μου μαζί. Πάρε όλα όσα δεν έκανα μάτια
μου προσευχόμουν. Πάρε όσα δεν πρόλαβα. Να σου
τα δώσει η ζωή. Να σου τα γράψει η μοίρα. Χαμήλωσε,

94



ψυχή μου. Μεγάλωσες και γκριζάραν τα μαλλιά σου, μα
έχεις μια λαμπερή καρδιά και χρυσίζεις σαν άγγελος. Ο
δικός μου ο άγγελος. Μάνα, μη σε νοιάζει μου είπες σαν
τέλειωσες το σχολειό. Εγώ θα μας ζήσω. Εγώ θα σε
προσέξω. Κι έβαλες χαρτιά και χαρτιά στην τσέπη με
τίτλους που δεν καταλάβαινα μα στεκόμουν πάντα μπρο-
στά στις καρέκλες βουρκωμένη και σε χειροκροτούσα.
Σαν φόρεσες την άσπρη ρόμπα και έδινες ζωή, ζωή μου,
είχες μια ομορφιά... Κι εγώ με καμάρι στις γειτόνισσες
φώναζα ο γιος μου, ο γιατρός, και γέλαγαν οι ρυτίδες
μου και τα τσαλακώματα του κορμιού μου. Μπόρεσες,
κυρα-Μαριώ, μου έλεγα στις εικόνες μπροστά σαν έκανα
τον σταυρό μου. Μπόρεσες... Χαμήλωσε, μάτια μου.
Πόσα βράδια σε κοίταζα να κοιμάσαι. Πόσα πρωινά
σηκωνόμουν αξημέρωτα και μέτραγα το λάδι να μας
φτάσει κι ύστερα έδενα το μαντήλι μου κι άρχιζα τις
δουλειές. Παραγγέλματα, χωράφια όλα η κυρα-Μαριώ
που ξέρει. Κι εσύ γύριζες από το σχολειό γεμάτος εικό-
νες. Μάνα, η δασκάλα το ένα, μάνα, η δασκάλα το άλλο.
Ντρεπόμουν καμιά φορά. Τίποτα δεν ήξερα να σου πω.
Μα ποτέ σου δε μου είπες τίποτα. Έπιανες το τετράδιο
και μου μάθαινες. Εγώ θα σου μάθω μου έλεγες. Να μη
σε κοροϊδεύει κανείς. Τα βράδια έπαιρνες βιβλία από τη
δασκάλα και μου τα διάβαζες. Ιστορίες και ιστορίες.
Ταξίδευα μαζί σου στο στρώμα. Κι όσο διάβαζες η φωνή
σου ταξίδευε σε όλο το σπίτι... στόλιζε τους τοίχους, α-
γκάλιαζε τις κουρτίνες και έφτανε τόσο βαθιά στην καρδιά
μου που με έκανε να γελώ και να κλαίω μαζί. Τι κλαις,
μάνα; μου έλεγες. Δεν κλαίω, σου έλεγα. Χαίρομαι. Μου
έδινες μια αγκαλιά και έλεγα από μέσα μου ποιος είναι
το παιδί και ποιος η μάνα; Χαμήλωσε αγάπη μου. Έλα

λόγος του ’18

95



για εκείνο το φιλί το τελευταίο. Φεύγω περήφανη. Φεύγω
γεμάτη. Φεύγω τυχερή. Χαμήλωσε, χαρά μου. Τώρα
που φεύγω θα σου κλέψω τα δάκρυα για να μην καταφέ-
ρεις να κλάψεις ποτέ. Κι ένα χαμόγελο από εκείνα που
μου χάρισες θα στο φορέσω στο στόμα να γελάς νικητής.
Χαμήλωσε μάτια μου να σου ψιθυρίσω δυο λόγια στο
αυτί. Κειμήλιο και φυλαχτό. Για σένα που άξιζες την
κάθε αναπνοή μου. 

τοβιβλίο.net

96



Να συμφιλιωθείς με τη ζωή
Δήμος Χλωπτσιούδης

Ένας άλλος βρεφονηπιακός σταθμός. Γέροι μό-νοι παίζουν. Θέλουν άλλαγμα. Ανήμποροι μεσαλιάρες και πάνες. Μόλις που αρθρώνουν συλ-
λαβές∙ κλαίνε, γελάνε, μαθαίνουν να κρατούν ισορροπία
για να περπατήσουν.

Αμήχανη ψάχνει να βρει αφορμή να φύγει. Ο τρόφι-
μος δίπλα βγάζει άναρθρους φθόγγους. Μοιάζει με τον
πατέρα της. Με ένα τέτοιο απλανές βλέμμα έφυγε και
ήχους δίχως νόημα. Του χάιδευε το χέρι όταν ησύχασε.

Ογδόντα ετών, μόνη στην πραγματικότητα, σε άσυλα
και γηροκομεία. Ο γάμος δύσκολος. Η απόφαση εύκολη∙
ο χωρισμός ευκολότερος. Ο γάμος δύσκολος∙ η ζωή
μετά δυσκολότερη. Ένας γιος στο χώμα δίπλα στις ρόδες
που αγάπησε και μία κόρη με πρόωρη άνοια.

Της σκούπισε τα σάλια. Μια ζωή γεμάτη τομές. Χω-
ρισμοί. Και τώρα στον οίκο ευγηρίας να φροντίζει την
κόρη της πλάι σε αρρώστους κι εγκαταλειμμένους στη
δική της ηλικία. Έβαλε τα γέλια. Πάντα φοβόταν τη μο-
ναξιά και συνέχεια χώριζε με τους ανθρώπους. Πριν δα-
κρύσει έφυγε, αδέξια παραπάτησε και χτύπησε μία γριά.
Της έπεσε το περιοδικό απ’ το χέρι. Μια φωτογραφία
από νησί πρόδωσε το όνειρό της.

«Να συμφιλιωθείς με τη ζωή» της είπε ο γέρος στο
αναπηρικό αμαξίδιο πίσω της.

«Θα συμφιλιωθώ με τον θάνατο».

97



Η κόρη δεν παντρεύτηκε ποτέ. Έμεναν οι δυο τους
μέχρι να αποκαλυφθεί γιατί χάνονταν έτσι ξαφνικά. Με-
τακόμισε στο κέντρο φιλοξενίας της ΜΚΟ για να την
προσέχει. Φτιάχνουν παζλ, μαθαίνουν να γράφουν τα
γράμματα στον πίνακα, να ζωγραφίζουν.

Της διάβασε ένα παραμύθι για να κοιμηθεί. Κάθε
μέρα ζητά ένα παραμύθι. Όταν ακούει ιστορίες από τη
σχολική βιβλιοθήκη χαμογελά. «Η ζωή έχει σπειροειδή
κίνηση. Σε φέρνει σε ίδιο επίπεδο με άλλες χρονολογίες».
Της διάβαζε όταν η κόρη δεν ήξερε να διαβάζει. Της
διαβάζει όταν σκοτεινιάζει το βλέμμα της.

«Δε με λένε κόρη. Με λένε Ναταλία», της είχε πει
κάποτε. «Κι εμένα Μαργαρίτα, αλλά πάντα θα είμαι η
μάνα που σε γέννησε απρόοπτα».

τοβιβλίο.net

98



Ιστορία μιας μαύρης γάτας
Μαρία Σκαμπαρδώνη

Σε μία γειτονιά με ανθρώπους, σχολεία, καφετέ-ριες, μουσεία, εκεί, ζούσε και ένα μικρό γατάκι.Το χρώμα του ήταν μαύρο, τα ματάκια του ανοι-
χτά μπλε. Η μαμά του είχε χαθεί –ίσως και να την
πάτησε κάποιο αυτοκίνητο. Ποιος ξέρει; Πρόλαβε όμως
να τη ζήσει λίγες εβδομάδες. Όταν γεννήθηκε, κρύφτηκε
μέσα στην αγκαλιά της μαμάς του και από το στήθος
της ρούφηξε τις πρώτες εκείνες σταγόνες από γάλα. Από
τα μισόκλειστα ματάκια του έβλεπε θολά έναν κόσμο
περίεργο, άκουγε φασαρία, φωνές, γέλια κουνώντας τα
μικροσκοπικά του αυτάκια. Η μαμά του το κουβάλαγε
με το στόμα της μέσα σε έναν κήπο και το έκρυβε εκεί
για να μην το δει κανείς και κινδυνεύσει. Κι εκείνο στη-
ριζόταν στα αδύναμα ποδαράκια του και μάθαινε να
περπατάει σιγά σιγά.

Και τώρα έμεινε μόνη της. Είχε μεγαλώσει, ήταν πια
μία μεγάλη γάτα που έτρεχε, σκαρφάλωνε, έπαιζε με
ποντίκια και έψαχνε σε κάδους να βρει τροφή. Είχε μάθει
πια να είναι προσεκτική στους δρόμους. Μία μέρα, ένα
αυτοκίνητο κόντεψε να το σκοτώσει. Είχε ανακαλύψει
κρυψώνες για να κρύβεται, όταν έπιανε δυνατή βροχή.
Πολλές φορές ερχόταν αντιμέτωπη με την κακία των
ανθρώπων και τη σκληρότητά τους. Ένας μία φορά την
κλώτσησε με δύναμη, επειδή τον πλησίασε και νιαούρισε.
Ευτυχώς δε χτύπησε σοβαρά. Άλλες φορές πάλι ερχόταν

99



αντιμέτωπη με τα χάδια και τις αγκαλιές. Περνούσε πολ-
λές φορές μπροστά από σχολεία και τα μικρά παιδάκια
όταν την έβλεπαν, φώναζαν από χαρά και έτρεχαν να
της τραβήξουν την ουρά. Και εκείνη νιαούριζε με θυμό,
επειδή ένιωθε να την πονάνε και ήθελε να τρέξει μακριά.

Το ταξίδι της μέσα στη ζωή είχε πολλές δυσκολίες,
άγχη, τρέξιμο. Η αναζήτησή της για φαγητό ήταν πια
μία ρουτίνα της καθημερινότητας. Πολλές φορές στε-
κόταν έξω από κανένα παράθυρο και νιαούριζε –μάλλον
ήλπιζε σε κανένα ψαροκόκαλο ή κομμάτι κρέας. Πολλές
φορές πετύχαινε ευαίσθητους ανθρώπους που της πρό-
σφεραν λίγο από το υστέρημά τους, άλλες πάλι την πε-
ρίμενε ακόμα και ένας κουβάς με κρύο νερό. Είχε απο-
τυπωθεί στο κορμάκι της μικρής αυτής γάτας κι η σκλη-
ρότητα εκείνη των ανθρώπων που τη χτύπησαν ή την
πάγωσαν. Και έτσι, ξεκίνησε να μαθαίνει τη ζωή μέσα
από τα όμορφα και τα άσχημα που της συνέβαιναν.

Μία μέρα, νιαούριζε δυνατά κάτω από ένα παράθυρο.
Θυμόταν ότι εκεί έμενε μία καλή κυρία που της είχε
δώσει φαγητό και κάποιες άλλες φορές. Την είδε να βγαί-
νει και να τινάζει κάτι ρούχα και της φώναξε. Εκείνη της
πέταξε ένα κομμάτι κρέας. Και τη στιγμή που τρέχει να
το περιποιηθεί με τα δόντια της, ξαφνικά, γύρω από αυτή
μαζεύτηκαν ένα τσούρμο από γάτες άγριες και πεινα-
σμένες. Σε μια στιγμή, αφού γούρλωσε τα μάτια της και
μάζεψε το σώμα της, τινάχτηκε με δύναμη κρατώντας
το κομμάτι κρέας στα δόντια της. Ήταν αποφασισμένη
να μην αφήσει καμία άλλη να της αρπάξει την τροφή
της. Και τρέχοντας με δύναμη κρύφτηκε μέσα σε κάτι
δέντρα, αφήνοντας τις υπόλοιπες να νιαουρίζουν και να
την κυνηγάνε. Αφού κοίταξε πίσω της, πήρε μία βαθιά

τοβιβλίο.net

100



ανάσα γιατί διαπίστωσε ότι τους είχε ξεφύγει. Και έτσι
αποσύρθηκε σε μία γωνιά και βυθίστηκε στην απόλαυση
εκείνου του κομματιού κρέατος που περιποιήθηκαν με
δύναμη τα κοφτερά της δόντια. Εκείνη την ημέρα η ζωή
τής είχε διδάξει ένα σημαντικό μάθημα: να μην παραι-
τείται από αυτά που θέλει.

Το βράδυ κοιμήθηκε στον κήπο μιας πολυκατοικίας.
Ξύπνησε το πρωί και αφού τεντώθηκε, κλήθηκε να αντι-
μετωπίσει μιαν ακόμα δύσκολη ημέρα. Ο καιρός φαινό-
ταν άσχημος ήδη από το ξημέρωμα, ο ουρανός έτοιμος
να βρέξει. Η γατούλα βγήκε να σεργιανίσει στο μυστήριο
της πόλης. Ξαφνικά μέσα στο ταξίδι της, βρέθηκε σε
μία γειτονιά που φαινόταν να έχει έντονη κοινωνική ζωή.
Αυτοκίνητα στους δρόμους, παιδάκια να τρέχουν, ζευ-
γάρια στα παγκάκια, φωτισμός έντονος. Ξαφνικά έφτασε
ως τη μύτη της η έντονη οσμή μίας μακαρονάδας. Προ-
σπαθώντας να ακολουθήσει τη μύτη και το ένστικτό της,
βρέθηκε μπροστά από ένα πολυτελές εστιατόριο. Κό-
σμος μπαινόβγαινε βιαστικά και γρήγορα, οι σερβιτόροι
έτρεχαν σαν τρελοί πηγαινοφέρνοντας παραγγελίες. Η
γατούλα δε δίστασε, μπήκε από εκείνη την πόρτα που
είδε να μπαίνουν και τόσοι άλλοι άνθρωποι. Βρέθηκε
μπροστά σε έναν τεράστιο χώρο, γεμάτο τραπέζια με
πιάτα από φαγητά και ανθρώπους που έτρωγαν. Φωνές,
καπνοί, φασαρίες. Εκείνη προχώρησε θαρραλέα μέσα
στον χώρο ελπίζοντας πως κάποιος θα της ρίξει ένα κομ-
μάτι φαγητό. Για καλή της τύχη πρόλαβε να αρπάξει
ένα κομματάκι κρέας, πριν ο υπεύθυνος την δει και τη
διώξει με θυμό από το ρεστοράν. Εκείνη το άρπαξε και
το κράτησε στο δόντια της προσπαθώντας να βρει ένα
ήρεμο και απομονωμένο μέρος για να το απολαύσει με

λόγος του ’18

101



την ησυχία της. Δεν προλαβαίνει να ακονίσει τα δόντια
για να απολαύσει το φαγητό της και ξάφνου γύρω της
εμφανίζονται τέσσερις μεγάλοι γάτοι οι οποίοι την περι-
κυκλώνουν, ένας μάλιστα προσπαθεί να της αρπάξει το
φαγητό. Δεν προλαβαίνουν να την αρπάξουν, αφού εκείνη
εξαφανίζεται μεμιάς από τα μάτια τους, βγάζοντας από
μέσα της όσο περισσότερη αδρεναλίνη μπορούσε.

Βρίσκει ξανά ένα μοναχικό μέρος και έναν κήπο για
να μπορέσει να χαρεί έναν ήρεμο ύπνο. Οι ατυχίες δεν
είχαν τελειωμό και ο ουρανός σκοτείνιασε διότι ερχόταν
βροχή. Και πάλι το γατάκι έπρεπε να βρει ένα ζεστό και
μαλακό μέρος. Καταφέρνει να βρει ένα υπόστρωμα σε
μια πολυκατοικία και αποκοιμιέται. Το επόμενο πρωί
ανοίγει τα μάτια της και βρίσκεται μέσα σε μία ζεστή
αγκαλιά∙ ένα παιδί την είχε αγκαλιάσει με αγάπη και
τρυφερότητα. Δίπλα στη πόρτα της πολυκατοικίας
υπήρχε και ένα πιάτο με φαγητό. Αρκετό φαγητό. Έτρεξε
με χαρά και άρχισε να τρώει με ενθουσιασμό.

Είχε μάθει να την αγαπούν. Είχε μάθει πως και μετά
από μία κακοκαιρία, μπορεί να βγει ο ήλιος ξανά.

τοβιβλίο.net

102



Το μαγεμένο δάσος
Λένα Μαυρουδή Μούλιου

Περπατούσε με το μυαλό της θολό και την καρ-διά βαριά, με τα πόδια της να ακολουθούν μεέναν βηματισμό αυτοματοποιημένο σαν την
ανάσα, σε μια ευθεία γραμμή καρδιογραφήματος τελει-
ωμένου ανθρώπου και τα μάτια της έβλεπαν χωρίς να
βλέπουν.

Χωρίς να το καταλάβει, βγήκε από τα όρια του χωριού
και μπήκε στο πευκοδάσος που οι συντοπίτες της ούτε
την ημέρα –πόσο μάλλον τη νύχτα– το πλησίαζαν πια,
αν και είχαν την ανάγκη του, τόσο για την ξυλεία, όσο
και για το κυνήγι κανενός ελαφιού, λαγού ακόμη και
αγριογούρουνου, που πια είχε αυξηθεί ο πληθυσμός τους
και κατέβαιναν μέχρι το χωριό προς ανεύρεση τροφής.
Και τούτο γιατί οι ιστορίες για μάγισσες, αερικά, δαι-
μόνια και φαντάσματα, δεν ανήκαν πια στη σφαίρα του
παραμυθιού, αλλά απασχολούσαν την καθημερινότητά
τους, καθώς όλο και κάποιος είχε να διηγηθεί μια ιστορία
με τα στοιχειά που ο ίδιος συνάντησε στο δάσος.

Λαμβανομένου υπ’ όψιν του γεγονότος ότι οι μάχες
κατά τον Εμφύλιο στη γύρω περιοχή επέφεραν πάμπολλα
θύματα που οι χωρικοί τα έθαβαν πρόχειρα στο πυκνό-
φυτο τούτο μέρος, όλες οι ιστορίες είχαν κάποιο σοβα-
ρότερο έρεισμα να προστίθεται στο μύθο παρόμοιων
παραμυθιών που ακούγονται στα χωριά μας, με τις ψυχές
των αδικοσκοτωμένων να ζευγαρώνουν με νεράιδες.

103



«Θες», έλεγαν, «να μπερδέψουν τους αποθαμένους με
τους ζωντανούς και να τους τραβήξουν στον νεραϊδόκο-
σμό τους και τρέχα γύρευέ τους μετά, ανάμεσα στα δέ-
ντρα, που δεν ήταν άλλο τίποτα από μεταλλαγμένα σε
δέντρα ανθρώπινα κορμιά!»

Η Βερονίκη, ούτε από φαντάσματα σκιαζόταν, ούτε
πίστευε ιστορίες των συγχωριανών ελλιπούς μόρφωσης,
ως επί το πλείστον, που η γόνιμη φαντασία τους πολλα-
πλασίαζε τα απίθανα συναπαντήματα που έλεγαν πως εί-
χαν και που έπαιρναν όρκο ότι τα είδαν με τα ίδια τους
τα μάτια και τα άκουσαν με τα ίδια τους τ’ αυτιά. Οι άν-
θρωποι πια δεν πλησίαζαν το μαγεμένο δάσος, όχι μόνον
από το δειλινό μέχρι και λίγο πριν από το χάραμα, που
είναι οι επικίνδυνες ώρες, αλλά και μέσα στην ίδια την
ημέρα.

Εκείνο λοιπόν το σούρουπο που η Βερονίκη βάδιζε
σα χαμένη μέσα σε κατάθλιψη και μαύρες σκέψεις, ούτε
που κατάλαβε πώς βράδιασε, ούτε πώς είχε μπει για τα
καλά στο βαθύσκιωτο δάσος. Μια πανσέληνος αυγου-
στιάτικη έφεγγε σαν μέρα και ήταν τόση η ομορφιά του
τοπίου με τους μαγευτικούς θορύβους υπόκρουση στην
επίσης μαγευτική εικόνα, που έστω και πρόσκαιρα απά-
λυνε τη βαρυθυμιά της. Ένα αηδόνι, εδώ και ώρα κε-
λαηδούσε και βέβαια η κοπέλα δεν ήξερε αν αυτό ήταν
τραγούδι χαράς ή κλάμα, σαν το βουβό της δικής της
ψυχής. Και το αλύχτισμα ενός λύκου, σίγουρα, την έκανε
να σκεφτεί ότι το αγρίμι μπορεί και να πεινούσε και να
έχει γίνει επικίνδυνο για τη ζωή της. Το αγιάζι άρχισε να
πέφτει βαρύ στους γυμνούς της ώμους και η αραχνοΰ-
φαντη εσάρπα της δεν πρόσφερε τίποτα σχεδόν.

«Μόνο μια κουφάλα δέντρου να βρω να απαγκιάσω

τοβιβλίο.net

104



και άλλο δε θέλω, εξάλλου το πρωί δε θ’ αργήσει να
’ρθει και να μού δείξει τον δρόμο του γυρισμού» παρη-
γόρησε τον εαυτό της. Στη σκέψη αυτή, χαμογέλασε και
τότε ήταν που άκουσε, ή της φάνηκε πως άκουσε, τη
μουσική ενός όμποε, μιας φλογέρας, ή κάτι τέτοιο τέλος
πάντων.

«Και άλλος άφοβος σαν εμένα» σκέφτηκε «μακάρι να
κάνουμε παρέα...» Η κοπέλα δυνάμωσε τον βηματισμό
της και πράγματι όσο προχωρούσε τόσο η μουσική γι-
νόταν και πιο καθαρής ακουστικής διαύγειας. Μέχρι που
έφτασε σε ένα ξέφωτο και εκεί τον είδε. Ένας νεαρός,
βοσκός το δίχως άλλο∙ μα και πάλι βοσκός χωρίς κοπάδι;
Ήταν ξαπλωμένος καταγής βέβαια, με το ένα χέρι για
προσκεφάλι και με το άλλο να συγκρατεί τη φλογέρα
που τώρα την έβλεπε καθαρά.

Δεν ξαφνιάστηκε διόλου με την παρουσία της, μα και
ούτε της απηύθυνε τον λόγο, πράγμα που έκανε εκείνη,
χωρίς όμως να πάρει απάντηση στον χαιρετισμό της.

«Αγενής και μονόχνωτος. Σα να μην έμαθε να ζει με
ανθρώπους», σκέφτηκε και δεν του ξαναμίλησε, μόνο
κάθισε εκεί απέναντί του και άκουγε μαγεμένη την εξαίσια
αυτοσχέδια μουσική του.

Η κούραση, η μουσική, η βαρυθυμία της και η φεγ-
γαράδα ήταν το καλύτερο υπνωτικό και τα βλέφαρα άρ-
χισαν να βαραίνουν. Μα πριν την πάρει ο ύπνος για τα
καλά, τις είδε. Ήταν τρεις, δεν έμοιαζαν του κόσμου
τούτου, γιατί και τα ρούχα τους δεν ήταν παρά πέπλα
περίεργα τυλιγμένα στα λυγερά κορμιά τους. Πλησίασαν
το βοσκόπουλο, αγνοώντας εκείνη επιδεικτικά, και άρ-
χισαν να λικνίζονται στον ρυθμό της μουσικής που έπαιζε
ο νεαρός.

λόγος του ’18

105



«Να δεις που εγώ τώρα κοιμάμαι και βλέπω ένα εξαί-
σιο όνειρο καλοκαιρινής νύχτας, γιατί δεν μπορεί να
είναι πραγματική η σκηνή που βλέπω...» Μα το αλύχτι-
σμα ενός αγριμιού από κάπου πολύ κοντά της, την έκανε
να κατανοήσει ότι αφενός ήταν ξυπνητή αφετέρου βρι-
σκόταν σε κίνδυνο. Με την αλλόκοτη παρέα των τεσσά-
ρων να μην της δίνουν καμία σημασία, ενώ σίγουρα την
είχαν δει, αλλά ούτε και να σκιάζονται εκείνοι για κανέναν
κίνδυνο.

Βρισκόταν σε μια πολύ περίεργη κατάσταση. Ενώ
ήταν κοντά τους, σε απόσταση αναπνοής θα λέγαμε, δεν
την έβλεπαν. Θαρρείς και ένα διαφανές παραβάν τους
χώριζε από αυτά που από τη μια μεριά βλέπεις τον απέ-
ναντι, μα εκείνος όχι. Ναι, ναι, αυτό ήταν! Ήταν εκεί, μα
όχι ακριβώς εκεί. Έτσι εξηγείται που δεν της έδιναν ση-
μασία. Της ήρθε να φωνάξει. Υπάρχουν και στιγμές που
η μοναξιά δεν αντέχεται. Μα προτίμησε να μη διακόψει
τη σκηνή που βρισκόταν σε εξέλιξη. Ας είχε λίγη υπο-
μονή, λίγη ακόμη.

Πλησίασε κι άλλο. Τώρα διέκρινε καθαρότατα τα
πρόσωπα στο ασημένιο φως της πανσελήνου. Η προθιέ-
ρεια ήταν πολύ γνωστή της, πιο γνωστή όμως δε γινόταν.
Ήταν αυτή η ίδια!

«Θεέ μου, δεν είναι δυνατόν να συμβαίνει αυτό! Εγώ
να το βλέπω, να το ζω και συγχρόνως να είμαι από την
άλλη μεριά, μέρος του δρώμενου, τι μού συμβαίνει, Πα-
ναγιά μου; Να δεις που εδώ, καθώς και η γύρω περιοχή,
είναι μαγεμένη, όπως το λένε οι συγχωριανοί που δεν
τους πίστευα. Τα λέω εγώ αυτά, που δεν πιστεύω σε
μάγια και βλακείες. Κάποια εξήγηση δεν μπορεί θα πρέ-
πει να υπάρχει, παρά ταύτα». Πλησίασε ακόμη όσο την

τοβιβλίο.net

106



έπαιρνε. Χωρίς αμφιβολία καμιά, η Βερονίκη ήταν και
από ’δω και από κει!

Και το παλικάρι γνωστό της; Όχι, δεν της θύμιζε τί-
ποτα, μόνον που το ντύσιμό του είχε κάτι απροσδιόριστα
αλλόκοτο. Δεν ντύνονται έτσι οι νέοι σήμερα. Σαν τον
παππού της την ημέρα του γάμου του με τη γιαγιά Δια-
μάντω.

Κάποια στιγμή ακούει τον άλλο της εαυτό να απαγ-
γέλει με τη συνοδεία της φλογέρας. Δεν άκουγε καλά.
Σκόρπιες λέξεις έφταναν στα αυτιά της, μα εκείνο που
ξεχώριζε ήταν η μελωδικότητα και ο ρυθμός, στοιχεία
που πάντα την συγκινούσαν στην ποίηση, που ήταν και
το μεγάλο της πάθος. Και ξάφνου το αναγνώρισε. Μάλι-
στα, το ποίημα ήταν δικό της, από τα αγαπημένα της,
που τώρα το άκουγε μελοποιημένο. Ε, αυτό και αν δεν
ήταν πια ένα της όνειρο πραγματοποιημένο. Τι γίνεται
εδώ, Θεέ και Κύριε;

Και σκιάχτηκε. Αναρίγησε. Αθόρυβα σηκώθηκε να
φύγει όσο γρηγορότερα γινόταν. Κάποια άλλη στιγμή
όταν ερχόταν στα συγκαλά της, θα το ανέλυε διεξοδικά
το αλλόκοτο τούτο θέμα με τον ρεαλιστή εαυτό της και
ήταν σίγουρη ότι θα εύρισκε την εξήγηση που τώρα δεν
μπορούσε να δώσει.

Οι φωνές του δάσους που άκουγε, έπαψαν να ακού-
γονται απειλητικές και τις εισέπραττε σαν φιλικότατες,
σε σχέση με τα απόκοσμα που έζησε πριν λίγα δευτερό-
λεπτα, στα οποία συμμετείχε κιόλας. Ένιωθε ότι το κάθε
της βήμα την γύριζε στην πραγματικότητα. Μούσκεμα
στον ιδρώτα και έντονα προβληματισμένη, κατάφερε να
φτάσει στην πλατεία του χωριού, κοιτάζοντας διαρκώς
πίσω της, από φόβο μη και τα όντα εκείνα την ακολου-

λόγος του ’18

107



θούσαν. Η πλατεία ήταν άδεια από κόσμο τέτοια προ-
χωρημένη ώρα και της φάνηκε ότι τα αγάλματα την εν-
θάρρυναν να μη φοβάται και ότι όνειρο ήταν και πάει
πέρασε. Όμως η Βερονίκη ήξερε ότι όχι όνειρο δεν
ήταν, ούτε εφιάλτης. «Δεν είναι έτσι ούτε τα όνειρα, ούτε
οι εφιάλτες», μουρμούρισε αποθαρρημένα.

Πέρασαν αρκετές ημέρες από το περιστατικό για το
οποίο δε μίλησε σε κανέναν. Ώρες είναι να της κολλούσαν
και το παρατσούκλι της αλαφροΐσκιωτης πλάι στο άλλο
της αλλοπαρμένης που της είχαν φιλοδωρήσει για την
ποιητική γραφή της. Στο χωριό ήρθε με απόσπαση από
την Πέρα Χώρα, ο νέος γεωπόνος που φημιζόταν όχι
μόνον για τις επιστημονικές του γνώσεις αλλά και για τις
εμπειρικές. Δεν ξέρουμε ποιες συγκυρίες συνέτρεξαν και
τα δύο αυτά πλάσματα έγιναν στενοί φίλοι. Σαν φίλο της
λοιπόν η Βερονίκη τον εμπιστεύτηκε ανοίγοντάς του την
καρδιά της, διηγώντας του τα ανήκουστα που βίωσε και
που είχαν στοιχειώσει τις μέρες και τις νύχτες της, μόνο
λίγες μέρες πριν τον ερχομό του στο χωριό.

Ο Νάσος δεν την ειρωνεύτηκε, αντίθετα πίστεψε την
κάθε της λέξη. Και μόνο γι’ αυτό η κοπέλα τον λάτρεψε.
Η πίστη του στα λόγια της της αφαίρεσαν το βάρος που
μέρες σήκωνε στους ώμους της και εκτός από λατρεία
ένιωσε αμέριστη ευγνωμοσύνη για τον νεαρό άντρα.

Και ένα φεγγαρόφωτο βράδυ, καθώς έπιναν το ουζάκι
τους στον καφενέ του κυρ-Μήτσου, τον ακούει η Βερό-
νικα να της λέει παιχνιδιάρικα: «Βερόνικα, τι λες; Αντέχεις
να με πας στο μέρος που έζησες τη σκηνή που τόσο πα-
ραστατικά μού περιέγραψες;»

Την ερώτηση αυτή η κοπέλα την περίμενε και σαν

τοβιβλίο.net

108



έτοιμη από καιρό, τού απάντησε «δε φαντάζεσαι πόσο
το θέλω». Και πήγαν.

Πόσο διαφορετικό της έμοιαζε το δάσος μ’ εκείνον
πλάι της. Ούτε φόβος, ούτε μυστήριο, ούτε διηγήσεις
ανθρώπων με ελλιπή μόρφωση, ούτε φαντασιώσεις δικές
της. Θα ’χε δε θα ’χε περάσει ένας μήνας από κείνη τη
Αυγουστιάτικη βραδιά. Σεπτέμβρης πια, μικρό καλο-
καιράκι και μια ζωγραφιά παραμυθιού το πανέμορφο
δάσος. Φτάνουν στο ξέφωτο όπου το κορίτσι είχε ζήσει
το θέατρο του παραλόγου.

«Θεέ και Κύριε! Νάσο, κοίτα. Η εσάρπα μου, εδώ
μού έπεσε όταν πανικόβλητη έφευγα εκείνο το βράδυ
από εδώ και ιδού ο λόγος που έψαχνα παντού να την
βρω μάταια όμως. Οπότε αναμφίβολα εδώ είναι που
είδα όσα σού περιέγραψα».

«Βερόνικα, άκουσε προσεκτικά ό,τι σου πω. Πάρε
αυτή την παστίλια και κράτησέ την υπογλώσσια. Είναι
φάρμακο αντιπαραισθησιογόνο. Βλέπεις εκείνο τον με-
γάλο θάμνο στα δεξιά σου; Τις θερμές νύχτες του καλο-
καιριού και με το έντονο φως του φεγγαριού εκκρίνει
μια ουσία υπό μορφή αερίου που προκαλεί παραισθήσεις
σε όποιον το εισπνέει. Να η αιτία των όσων αφύσικων
νόμιζες ότι είδες εκείνο το βράδυ. Η παστίλια που σου
έδωσα επενεργεί σαν αντίδοτο. Εγώ δεν πήρα. Και σί-
γουρα σε λίγο μια παραίσθηση μικρή ή μεγάλη θα την
έχω. Μη φοβηθείς. Είσαι δίπλα μου και η γνώση μου
και μόνον είναι η ασφάλειά σου. Μόνο θέλω να δω το
μέγεθος της δύναμης της παραισθησιογόνου ενέργειας
του φυτού αυτού πάνω στον άνθρωπο. Περίεργο, νόμιζα
ότι το φυτό αυτό έχει εκλείψει από τη χλωρίδα του τόπου
μας. Σε κανένα άλλο μέρος της Ελλάδας δεν υπάρχει.

λόγος του ’18

109



Το ταχύτερο πρέπει να επέμβει το δασαρχείο. Δε φα-
ντάζεσαι, καλή μου, τι υπηρεσία πρόσφερε η περιπέτειά
σου στη φαρμακευτική, αλλά και τους συγχωριανούς
σου, που θα αγαπήσουν ξανά το πανέμορφο δάσος τους,
χωρίς αερικά και φαντάσματα. Από αύριο κιόλας πιά-
νουμε δουλειά. Μόνο τώρα ας μη μιλάμε. Γιατί... νάτες!
Έρχονται! Τις βλέπω... Είναι τρεις και μία εσύ επικεφαλής
τέσσερις. Άλλον δε βλέπω. Ή μάλλον, ναι... στάσου,
βλέπω άλλον έναν. Εγώ είμαι. Ω, Θεέ, δεν ήξερα ότι
παίζω τόσο ωραία φλογέρα. Άκου, Βερόνικα, άκου. Τι
ουράνια μελωδία είναι αυτή!»

Μα η Βερόνικα έντρομη και με το δεύτερο υπογλώσ-
σιο που πήρε, δεν έβλεπε τίποτα άλλο από τις σκιές των
δέντρων στο ξέφωτο και το φεγγάρι που μια κρυβόταν
πίσω από τα πρώτα του φθινοπώρου σύννεφα και μια
φανερωνόταν, παίζοντας κρυφτό με τα εκατοντάδες αστέ-
ρια μικρά και μεγάλα του ουράνιου θόλου! 

τοβιβλίο.net

110



Πρέβεζα
Δήμος Χλωπτσιούδης

Κοίτα πώς κοιτούν τα λιγούρια. Μια γυναίκαπερνά. Όμορφη. Κουκλάρα. Όλοι τη χα-ζεύουμε, αλλά όχι και να τρακάρουμε. Νηστι-
κοί είστε. Ωραία τράκα. Δε φτάνει το κυκλοφοριακό,
τώρα θα κλείσει εντελώς ο δρόμος. Να οι ουρές κιόλας.
Όλοι να πάρουν μάτι. Πόσα σπερματοζωάρια θα χαθούν
σήμερα στα κρυφά. Μας έχει πνίξει η μαλακία σε αυτή
τη χώρα.

Σαν τον πρώτο μου, τον παπάρα. Ούτε να το χώνει
δεν ήξερε. Όπως ο κάγκουρας που παρκάρει στη ράμπα
αναπήρων. Και ποιος νοιάζεται για τη γριά που δεν χωρά
ή για το καροτσάκι του μωρού; Οι ανάπηροι άλλωστε
είναι ανύπαρκτοι∙ εξαφανίστηκαν από δρόμους και κα-
νάλια.

Ακόμα και οι παππούδες εξαφανίστηκαν. Κι ο δικός
μου όσο ζούσε κάθε μέρα στην τράπεζα θαμώνας. Αντι-
κατέστησαν τα καφενεία με τράπεζες. Ή στήνουν καρτέρι
σε πλατείες με καφετέριες για να πάρουν μάτι τα κορι-
τσάκια.

Ο θείος έκανε έτσι. Στις καφετέριες χόρταινε φούστες,
μπουτάκια και κωλαράκια. Μέχρι που με έπιασε να φι-
λιέμαι με τη Σοφία. Κόντεψε να πάθει εγκεφαλικό. Αυτός
με έτρωγε με τα μάτια όταν φορούσα φούστες και σορτς.
Να χαϊδεύει. Να αγκαλιάζει. Κάθε λίγο και λιγάκι. Το
είπε στον παπά. Από ζήλεια. Ξεφτίλα... Μας αναθεμάτισε

111



δημοσίως. Σιγά μην ευλογούσε ερωτευμένες γυναίκες.
Ανωμαλία∙ παρά φύσει. Κι ας μην είναι βιολόγος. Αυτός
ξέρει καλύτερα από τους επιστήμονες. Κατέχει τον Λόγο
του Θεού. Οι γυναίκες μόνο σε άντρες πρέπει να χαρί-
ζουν τα σκέλια τους.

Αχ, εκείνη η μυρωδιά του δέρματός της. Η θέρμη
του κορμιού της. Πυρακτωμένη κόλαση σαν πρωτομαγιά
σε ανενεργό αστικό στρατόπεδο, που πασχίζει να μην
τσιμεντοποιηθεί. Κι ας έγινε χωματερή. Η χωματερή
κλείνει κάποτε. Οι πολυκατοικίες ποτέ.

Δύσκολη η αναζήτηση συντρόφου. Σα δέντρο μονα-
χικό σε αστικό κενό που αντιστέκεται στην οικοδόμηση.
Οι δικοί αντιστέκονται στα κρυφά γέλια. Η μαμά ντρέ-
πεται. Ο μπαμπάς απογοητευμένος για τον γάμο που δε
θα χαρεί. Κι οι ερωτευμένες γυναίκες ξύλα ξερά θαμμένες
στη λάσπη της υποκρισίας, αντί να καθαρίζουν κρεμμύ-
δια.

τοβιβλίο.net

112



Muffin Man*
Μάχη Τζουγανάκη

Ετών πενήντα και κάτι. Με την τύχη της μη φα-λάκρας και τη φράση «καλά στέκεται για τηνηλικία του» να τον συνοδεύει σε ψιθύρους και
κουτσομπολιά. Βαστά χρόνια παντρεμένος με τη συνο-
μήλικη γυναίκα του που γνώρισε κάποτε σε ένα μπαρ.
Πηδηχτήκανε αμέσως και στεφανώσανε λίγο μετά τον
ερωτά τους. Η Μίνα ήθελε να μείνει στην Αθήνα και να
μη γυρίσει στα Ψαρά στους δικούς της και ο Μάνος
ήθελε να αποδείξει στους δικούς του πως δεν είναι αλή-
της.

Παντρεύτηκαν στα Ψαρά με χορούς και γλέντια και
βουτιές στην παραλία κάνοντας έρωτα μέχρι το πρωί με
το βρεγμένο νυφικό να στεγνώνει στις συκιές του κυρ-
Θανάση. Γυρίσανε στην Αθήνα στα εβδομήντα τετρα-
γωνικά που του έγραψε ο πατέρας του σαν έμαθε τα ευ-
χάριστα. Η Μίνα έπιασε δουλειά σε ένα ραφτάδικο
μοδίστρα, το μόνο που είχε μάθει να κάνει και εκείνος
έπιασε δουλειά ως μπάρμαν στις «Νότες», λίγα τετράγωνα
πιο πέρα από το σπίτι τους. Γύριζε 4 και 5 ξημερώματα,
έβρισκε ένα πιάτο φαΐ στο τραπέζι, το πλάκωνε σαν λύκος
πίνοντας πάντα μια παγωμένη μπίρα κι ύστερα έκανε
ένα γρήγορο ντουζ και ορμούσε στην κοιμισμένη Μίνα
που ποτέ δεν αρνιόταν τις ερωτικές του διαταγές.

Τρία παιδιά κάνανε με την Μίνα. Δυο κορίτσια και

113

* Ο τίτλος κειμένου από το τραγούδι: Muffin man – Frank Zappa.



ένα αγόρι, το μικρότερο. Αγώνες, ξενύχτια και πολλοί
τσακωμοί για τα λεφτά για τους γέρους τους που δε δί-
νουνε φράγκο και τα γνωστά. Φτάσανε να πηγαίνουν
όλα γυμνάσιο λύκειο πια σε μια σειρά. Κι εκείνοι στα
ίδια πόστα. Μοδίστρα η Μίνα, μπάρμαν ο Μάνος. Οι
πελάτες τον ήξεραν πια. Ερχόντουσαν συχνά στο μπαρ
για να τον ακούσουν να λέει τις θεωρίες του. Είχε άποψη
για όλα. Για τους πολέμους, για τους λεχρίτες πολιτικούς,
για το διαλυμένο σύστημα υγείας, για την παιδεία που
κάνει φυτά τα παιδιά του για όλα. Κάθε βράδυ έπινε όλο
και πιο πολύ και κάθε μέρα η Μίνα σήκωνε μόνη το
φορτίο της καθημερινότητας.

Όσο κοιμόταν εκείνος, εκείνη ετοίμαζε τα παιδιά,
μαγείρευε, έφτιαχνε το σπίτι κι ύστερα πήγαινε στη δου-
λειά της. Καμιά φορά γύριζε και τον έβρισκε ακόμα στο
κρεβάτι. Ύστερα σηκωνόταν με τα χίλια ζόρια, του έφτια-
χνε τον απογευματινό του καφέ και εκείνος χανόταν στην
εφημερίδα και στην τηλεόραση. Έπειτα έβαζε κάποιο
σκισμένο τζιν και ένα στενό μπλουζάκι με στάμπα και
ένα κιλό άρωμα και έφευγε. Τα τελευταία χρόνια η Μίνα
το ήξερε. Πότε ένα κραγιόν στον γιακά, πότε ένα άρωμα
ανυπόφορο, πότε μεγαλύτερα ξενύχτια και μεγαλύτερα
μπάνια. Και στο δικό τους κρεβάτι ησυχία. Μα δεν του
έλεγε τίποτα. Τρία παιδιά και οι ζωές τους καταδικα-
σμένες να ρολάρουν έτσι μέχρι να μεγαλώσουν.

Φέρανε μια μέρα υπολογιστή στο σπίτι για τα παιδιά.
Εργασίες, τραγούδια και διάφορα άλλα. Φώναζε ο Μά-
νος πως θα τους βγουν τα μάτια σαν τα έβλεπε να τσα-
κώνονται για να παίξουν. Χανόντουσαν με τις ώρες και η
Μίνα τον ηρεμούσε. Άσ’ τα λίγο να παίξουν. Μόνο έτσι
ηρεμούν, του ψιθύριζε και τον τράβαγε στο κρεβάτι τους

τοβιβλίο.net

114



να ηρεμήσει. 
Ένα βράδυ, από εκείνα που γύριζε λίγο πιο νωρίς,

κάθισε σε τούτο το μαραφέτι όπως το έλεγε κι άρχισε να
το ψάχνει. Του ’χαν πει οι κολλητοί για το facebook για
όλα κι αποφάσισε να κάνει κι εκείνος έναν λογαριασμό.
Με τα πολλά το κατάφερε. Τις επόμενες μέρες έπαιρνε
φωτογραφίες τον εαυτό του και τις έβαζε στο προφίλ
του. Και λίγες μέρες μετά, άρχισε να βρίσκει φίλους.
Αρχικά έβαζε συγγενείς, πελάτες από το μπαρ. Στη συ-
νέχεια όποιον τον έβρισκε. Με τα πολλά απέκτησε με-
γάλο "κοινό". Έμαθε να κάνει like και wow κι άρχισε να
τρελαίνεται με την κάθε πιτσιρίκα που ανέβαζε φωτο-
γραφίες με τα στήθη της σχεδόν έξω. Η Μίνα τον πήρε
χαμπάρι που ξημεροβραδιαζόταν στον υπολογιστή, μα
ένιωθε καλύτερα που σταμάτησε να ξενοπηδά και δεν
έλεγε τίποτα. Τον άφηνε να ξεχνιέται εκεί μέσα πείθοντας
τον εαυτό της πως έτσι έχει τον άντρα της κοντά.

Όσο περνούσε ο καιρός ο Μάνος αποκτούσε συνή-
θειες. Σηκωνόταν πρωί, έκανε δυο τσιγάρα, έπινε τον
καφέ του και έβαζε μουσική στο youtube, όπως του μά-
θαν τα παιδιά του. Ύστερα έφτιαχνε ένα κείμενο κατεβατό
για όσα τον εκνεύριζαν και το ανέβαζε στον τοίχο του.
Από κάτω λαός από φίλους. Μπράβο, Μάνο. Πες τα, ρε
Μάνο. Αυτός είστε, κ. Πέτρου, του γράφανε ακόμα και
άγνωστοι. Κι εκείνος φούσκωνε από μια περηφάνια, από
εκείνη που δεν κέρδισε ποτέ μικρός και γέμιζε με αλα-
ζονεία και έπαρση τα στήθη του.

Τα βράδια σαν γύριζε μεθυσμένος από το μπαρ, κα-
θόταν στον υπολογιστή και τριγύρναγε από τοίχο σε
τοίχο κάθε φίλης. Αράδιαζε καρδούλες και ουάου σε κάθε
λάγνο βλέμμα κι άρχιζε να φτιάχνεται. Είχε μάθει το

λόγος του ’18

115



κόλπο καλά. Πετύχαινε καμιά που πέταγε στεναχωρη-
μένες φράσεις, ατάκες χωρισμού ή λύπης και την έπιανε
στα γλυκόλογα. Της πέταγε κλεμμένες φράσεις από το
google και το έπαιζε φίλος και προστάτης. Λύγιζαν πολ-
λές από αυτές και κατεβάζαν τη θλίψη τους σε ψηφία
αξημέρωτα. Κι εκείνος, μόλις πετύχαινε τον σκοπό του,
τους το γύριζε στο ερωτικό. Παραδομένες πια σε έναν
έρωτα δήθεν ιδανικό, τον συνοδεύανε στα βραδινά του
βογγητά.

Πενήντα χρονών και κάτι, με γυναίκα και τρία παιδιά
και καμιά δεκαριά ερωμένες. Κάθε μέρα έσερνε το άυπνο
κορμί του από δωμάτιο σε δωμάτιο, μέχρι να ξυπνήσει
και γινόταν ο πατέρας και ο σύζυγος. Αποτυχημένος και
στα δύο μα με στυλ. Το στυλ που δεν αφήνει περιθώρια
διαζυγίου και που πείθει πως παλεύει για όλους και όλα.
Ο Μάνος ο σπουδαίος μπάρμαν που ως τα γεράματα το
μόνο που είχε μάθει ήταν να σερβίρει ποτά όλο το
βράδυ, να μεθά και να ξεκαυλώνει τα βράδια ηλεκτρονικά
σαν κοιμόταν η οικογένειά του.

Μια μέρα, σαν έφυγε η Μίνα για δουλειά χτύπησε
επίμονα το κουδούνι τους. Σηκώθηκε σαν βαμπίρ με
κόκκινα μάτια και ένα κορμί διαλυμένο να ανοίξει βρί-
ζοντας, σίγουρος πως η Μίνα ξέχασε τα κλειδιά της.
Ανοίγει την πόρτα και αντικρίζει μια γυναίκα ντυμένη
με μαύρη κάπα. Δεν πρόλαβε να την ρωτήσει τίποτα.
Έβγαλε ένα μαχαίρι και το έμπηξε στο στήθος του τρεις
φορές και άλλες τρεις στα γεννητικά του όργανα. Σαν
έσταζε αίμα από το στόμα πεσμένος, έσκυψε και του
είπε «Εμένα δε με έπεισες ποτέ πως ήσουν κάτι παραπάνω
από το τίποτα. Δίκιο είχε ο πατέρας σου!»

Ο Μάνος ξεψύχησε με τη φράση της να αιμορραγεί

τοβιβλίο.net

116



στο μυαλό του. Δεν τον πόνεσε τόσο το τίποτα που ήταν,
όσο το ότι ο γέρος του τελικά είχε δίκιο...

λόγος του ’18

117



Plié
Άννα Ρουμελιώτη

Plié. Και ένα και δύο. Plié1. Ξανά. Και ένα καιδύο. Και πάλι plié. Σε κάθε της λύγισμα μάκραινεθαρρείς και το χαμόγελό της. Ο καθρέπτης αντα-
πέδιδε. Με ένα και δύο χαμόγελα. Με τρία και τέσσερα
και πέντε.

Τον λάτρευε εκείνον τον καθρέφτη. Χωρούσε ολό-
κληρη η κορμοστασιά της εκεί. Έλαμπε μέσα του το
χαμόγελό της. Ήταν ο καλύτερός της φίλος. Το ταξίδι,
η φαντασία της, το όνειρό της. Τότε και για πάντα.

«Και ένα και δύο, καλή μου... πολύ ωραία!», άκουγε
τον καθρέφτη να της λέει. «Πάμε πάλι. Plié... plié... άλλο
ένα και δύο... και τρία. Και πάμε τώρα... demi-plié2 και
τρία και τέσσερα. Ξανά. Ξανά. Συνέχισε τα πας περί-
φημα. Άλλο ένα και δύο και τρία και τέσσερα και πέντε.
Μπράβο σου. Και τώρα άλμα. Με το ένα με το δύο και

118

1 Plié Σημαίνει «λύγισμα». Είναι ένα λύγισμα τον γονάτων, που εκτελείται
με τα πέλματα σε θέση turn out. Είναι συνήθως η πρώτη άσκηση που γί-
νεται σε ένα μάθημα μπαλέτου. Το pliè αποτελεί το ξεκίνημα και την
ολοκλήρωση κάθε άλματος. Είναι μία από τις σημαντικότερες κινήσεις
στο μπαλέτο.
2 Το demi-plié (μισώ λύγισμα) είναι ένα ρηχό λύγισμα, που γίνεται όσο
βαθιά θέλει ο χορευτής. Οι φτέρνες σηκώνονται από το πάτωμα σε όλες
τις θέσεις εκτός από την 2η (Δεύτερη θέση (Second Position): Πέλματα:
από πρώτη θέση, το ένα πόδι ανοίγει στο πλάι, έτσι ώστε τα πέλματα να
βρίσκονται σε απόσταση είκοσι εκατοστών (τα πέλματα είναι ανοιχτά
προς τα έξω). Χέρια: ανοιχτά στο πλάι, σχηματίζοντας μία ελαφριά κα-
μπύλη just ακριβώς κάτω από το ύψος των ώμων.



πάμε! Και grand plié3. Εξαιρετικά! Μπράβο σου, καλή
μου, μπράβο σου!!!».

Κάθε φορά, που χόρευε μπροστά στον καθρέφτη
ένιωθε κυριολεκτικά πως πετούσε. Είτε πλάθοντας με τη
φαντασία της τη χορογραφία, είτε τη στιγμή που έκανε
τις ασκήσεις ξανά και ξανά δίχως να έχει κάνει ούτε ένα
μάθημα μπαλέτου.

«Τι μπαλέτα και αηδίες, πουτάνα θεατρίνα θες να γί-
νεις; Θα σε τσακίσουμε στο ξύλο αν τολμήσεις να το ξα-
ναπείς».

Δεν το ξανάπε. Δεν ξαναείπε τίποτε άλλο από τότε.
Ούτε για μπαλέτο, ούτε για όνειρα. Ούτε για συναισθή-
ματα, ούτε για επιθυμίες. Δεν τόλμησε ξανά να εκφράσει,
να διαμαρτυρηθεί, να ρωτήσει. Το χέρι τους έπεφτε σαν
αστραπή στο μάγουλό της ακόμα και τη στιγμή, που ο
βουβός της πόνος ξεσπούσε σε δάκρυα, που αδυνατούσε
να συγκρατήσει.

Με τον καιρό εκπαίδευσε τον εαυτό της. Όχι να χο-
ρεύει πια. Πέρασε ένα χαλινάρι στην καρδιά και το
έσφιγγε μόνη της κάθε φορά που ένιωθε να λυγίζει. Έπαψε
να τους μιλάει, έπαψε να κλαίει. Έπαψε να σκέφτεται. Οι
σκέψεις της την πονούσαν αφόρητα και έστεκαν εμπόδιο
στην επιβίωσή της. Έπρεπε να επιβιώσει πάση θυσία.
Παρά τα λόγια, τις βρισιές και τις φωνές τους. Παρά τα
χαστούκια τους, που γρήγορα έγιναν γροθιές και κλω-
τσιές. Παρά τη μαύρη δερμάτινη ζωστήρα, που είχε μα-
τώσει από την άχρωμη σάρκα της.

«Μωρή πουτάνα, πάλι χαζεύεις στον καθρέφτη; Ξε-

λόγος του ’18

119

3 Το grand plié (μεγάλο λύγισμα) είναι ένα βαθύ κάθισμα, έτσι ώστε οι
μηροί να βρίσκονται οριζόντια στο πάτωμα, που γίνεται όσο βαθιά θέλει
ο χορευτής. Οι φτέρνες σηκώνονται από το πάτωμα σε όλες τις θέσεις
εκτός από την 2η.



κωλιάρα, πόρνη, βρήκες ευκαιρία τώρα που πέθανε ο
πατέρας σου. Σε γελάσανε, μωρή, αν νομίζεις πως από
μένα θα γλιτώσεις έτσι εύκολα».

Πουτάνα, πόρνη, μωρή και κάθε είδους βρισιά. Ποτέ
με το όνομά της.

Γύρισε και κοίταξε το σχεδόν αποστεωμένο σαρκίο
της μάνας της, καθώς προσπαθούσε να μετακινήσει το
αναπηρικό καρότσι της και να σταθεί δίπλα στον καθρέ-
φτη. Στον καθρέφτη που μπροστά του η μάνα της ντύ-
θηκε νύφη και πήρε τον πιο όμορφο της γειτονιάς. Στον
καθρέφτη που ο ομορφότερος της γειτονιάς είχε σπάσει
όλα τα γυαλικά της προίκας της μάνας της. Στον καθρέ-
φτη που είχε σπάσει το κεφάλι της μάνας της πέντε, έξι
φορές και το δικό της αμέτρητες. Στον ίδιο καθρέφτη
που λεχώνα ακόμα η μάνα της δεν του κάθισε κι εκείνος
την άρπαξε μωρό ασαράντιστο από την αγκαλιά της και
την πέταξε με δύναμη πάνω του, σμπαραλιάζοντάς τον
κι εκείνην μαζί.

Δεν τα θυμόταν εκείνη φυσικά όλα αυτά. Κατά και-
ρούς, της τα διηγιόνταν οι βασανιστές της. Με τον απα-
ραίτητο στόμφο και την αντίστοιχη δόση περηφάνιας.
Όχι δεν της διάβασαν ποτέ παραμύθια. «Αυτά είναι για
ονειροπαρμένους, αυτό μας έλειπε να πάρουν τα μυαλά
σου κι άλλον αέρα». Και στο βυζί της μάνας της λίγο
κάθισε. Λες και το ’ξερε και δεν πλησίαζε να θηλάσει τη
χολή. Και γι’ αυτό φυσικά όπως και για κάθε τι, που δεν
άρεσε στους βασανιστές της –πώς να τους πει γονείς,
ξύλο... ξύλο... ξύλο. Αυτό θυμόταν.

«Plié... plié... demi plié, grand plié», άρχισε να επα-
ναλαμβάνει σχεδόν με μανία κοιτάζοντας τη γριά μάνα

τοβιβλίο.net

120



της να προσπαθεί να κουνήσει το αναπηρικό καρότσι
προς τα πάνω της.

«Τι είπες, μωρή; Μίλησες, παλιοσκατιάρα μουγγή;
Χα, χα, χα, το ζαβό μιλάει τελικά. Που είσαι, βρε μακα-
ρίτη άντρα, να καμαρώσεις το σακάτικο; Χα, χα, χα. Τι
ακαταλαβίστικα είναι αυτά που τσαμπουνάς, ρε καθυ-
στερημένο».

Στάθηκε μπροστά στη μάνα της με τα πόδια και τα
πέλματά της κλειστά και με τα χέρια της σε πρώτη και
δεύτερη θέση4. Ύστερα έφερε τα χέρια της ανοικτά, όπως
στην πέμπτη θέση5 γύρω απ’ το κεφάλι της μάνας της
και άρχισε να στενεύει το άνοιγμά τους μέχρι, που τα
δάκτυλά της άρχισαν να σφίγγουν με λύσσα το λαιμό
της μάνας της.

«Αχ καλή μου μητερούλα, γέρασες και δεν ακούς τί-
ποτα πια. Είπα plié... plié... demi plié... grand plié.
Grand ...grand plié».

λόγος του ’18

121

4 Πρώτη και δεύτερη θέση (για τα χέρια της ηρωίδας στην ιστορία).
Πρώτη θέση (First Position).
Χέρια: σχηματίζουν μία καμπύλη μπροστά από το σώμα, που φτάνει
μέχρι τη μέση.
Δεύτερη θέση (Second Position).
Χέρια: ανοιχτά στο πλάι, σχηματίζοντας μία ελαφριά καμπύλη ακριβώς
κάτω από το ύψος των ώμων.
5 Πέμπτη θέση (Fifth Position).
Χέρια: και τα δύο χέρια είναι υψωμένα πάνω από το κεφάλι σχηματίζοντας
«κορνίζα» γύρω από το πρόσωπο.
Η θέση των χεριών είναι πρωταρχικής σημασίας στο μπαλέτο. Με τα
χέρια δε δίνουμε μόνο χάρη στην κίνηση, αλλά κρατάμε επίσης την ισορ-
ροπία μας, στηριζόμαστε και παίρνουμε φόρα.



Ο λαγός
Θεόδωρος Πάλλας

Το προσωνύμιο ετούτο κόλλησαν από τα μικράταοι συνομήλικοί του στον Στάθη τον Λαλάτσο.Και όντως, ο «λαγός» έβαζε τα πόδια του στον
ώμο και διένυε μεγάλες αποστάσεις σε χρόνο ρεκόρ.
Έτσι, σε κάθε αγώνα ποδοσφαίρου ως βολίδα κινούταν
μεταξύ των δύο εστιών. Κι όχι μονάχα μία και δύο
φορές, αλλά αναρίθμητες καθ’ όλη τη διάρκεια του
αγώνα. Για τούτο σε όλα τα γειτονικά χωριά ήταν γνω-
στός ως «βολίδας». Στο χωριό του όμως εξακολουθούσαν
να τον φωνάζουν «ο λαγός», όχι μονάχα για την ταχύτητά
του αλλά και για την τρομάρα του κόλλησαν το παρα-
τσούκλι ετούτο, μιας και το πιο ιδιαίτερο χαρακτηριστικό
του, οφείλω να πω, ήταν που τρόμαζε και γινόταν λαγός
με την εμφάνιση κάθε αδέσποτου σκύλου ή με τις κραυγές
της νύχτας, που πολλές φορές ηθελημένα έβγαζαν οι άλ-
λοι. Ποτέ του ο Λαλάτσος δεν καθόταν στον κώλο του
και σπάνια θα τον έβλεπες να προχωρά αργά. Τα μεγάλα
του βήματα, τελείως αντίθετα από το μέτριό του ύψος
και ο γρήγορος βηματισμός του, έδειχναν κάποιον που
πάντα βιάζεται ή έτσι το συνήθειο τον έχει ντύσει.

Με την είσοδό του στα σαράντα, η ομάδα του χωριού
γιόρταζε τα εικοστά πέμπτα έτη ύπαρξής της. Είκοσι
πέντε χρόνια πρώτος της ποδοσφαιριστής και πάντα ξυ-
πόλυτος ο Στάθης. Τον περίμεναν λοιπόν στο τραπέζι
που στρώθηκε, όχι μονάχα σαν τον μακροβιότερο πο-

122



δοσφαιριστή, αλλά και ως παππού, μιας και από το μαι-
ευτήριο θα ερχόταν, υποδεχόμενος εκεί το πρώτο του
εγγόνι από τη μεγάλη του κόρη. Στα είκοσί του, τόσο
νέος, παντρεύτηκε ο Στάθης, στα δεκαοχτώ της η κόρη
του. Κι όμως δε φάνηκε. Για να γλιτώσει το κέρασμα,
είπαν δυο τρεις, κάτι θα του συνέβη, απεφάνθησαν όλοι.

Από τη μέρα εκείνη ο αεικίνητος Στάθης έμενε σχεδόν
πάντα του ακίνητος, συνοφρυωμένος και λιγομίλητος.
Στην άκρη της δημοσιάς τον έβρισκες ή έξω από την
αυλή του καθισμένο ή απλωμένο στα χορτάρια με μια
αγριάδα στο στόμα ή και στο καφενείο να κοιτά το υπερ-
πέραν, πάντα χαμένος. Κάτι το δίχως άλλο είχε ο Στάθης
και σε κανέναν δεν το έβγαζε. Μήτε στη Νίτσα, τη γυ-
ναίκα του.

Με το που είδε την εγγόνα του, κάτι δεν του κάθισε.
Ήταν το μωρό πολύ μικρό, κακομούτσουνο και χωρίς
κλάμα πάνω του, χωρίς ζωντάνια το έβρισκε, που ξεμο-
νάχιασε τον γιατρό. Εκείνος, ένα παιδάριο, τον άκουσε
υπομονετικά, του χαμογέλασε αινιγματικά, τον χτύπησε
στην πλάτη στοργικά και με ένα μισοάδειο χαμόγελο
εξαφανίστηκε. Δεν του άρεσε τούτο και δεν τον γέμισε
και ο Στάθης προσπάθησε κάπου να βγάλει τα κακά του
προαισθήματα, να τα πει, μα τι να πει;

«Είναι καλά το παιδί;» ρώτησε την Κική, την κόρη
του. Εκείνη τον κοίταξε σκοτεινιασμένη, μα εκείνο το
«Τι λες, μπαμπά;» που βγήκε από το στόμα της τον υπο-
ψίασε περισσότερο.

Το είχε δει το όνειρο ο Στάθης και ας λέγαν οι άλλοι
ό,τι ’θέλαν. Ήταν μέρες που μια όχεντρα ερχόταν στον
ύπνο του. Άλλες φορές ήταν καθισμένος στις καλαμιές,
άλλοτε στην αποθήκη με τα καπνά και μια φορά μάλιστα

λόγος του ’18

123



εκεί που έτρεχε στο γήπεδο, έτοιμος να σκοράρει. Η
όχεντρα εμφανιζόταν από το πουθενά, σηκωνόταν κάτι
να του πει, κάτι του σύριζε στο αυτί κι αυτός έπαιρνε το
σχήμα της, γινόταν όχεντρα και πήγαινε στην κόρη του
να της προλάβει τα δύσκολα μαντάτα, όμως εκείνη
έβλεπε ένα φίδι να ξεπηδά από τα στήθια της κι αλαφια-
ζόταν.

Απομονώθηκε τελείως με τον καιρό ο Στάθης, άρχισε
να παραμιλά ως και στον δρόμο. Βρήκε κάποια διέξοδο
στα χωράφια, μα κι εκεί τίποτα δεν του πήγαινε καλά
μιας και η αφηρημάδα του ήταν απαράμιλλη. Και πα-
ρατηρούσε το παιδί, την εγγόνα, πώς μεγάλωνε, κατέ-
γραφε πότε άρχισε να τρώει και τι, πότε αρκούδισε, πότε
περπάτησε, πότε καλομίλησε. Σε όλα κάτι έβρισκε, μα
δεν τολμούσε να μιλήσει μιας και για όλους τους άλλους
το παιδί ήταν φυσιολογικό.

Περίμενε λοιπόν πότε θα πάει η εγγόνα του στο σχο-
λείο. Εκεί οι δάσκαλοι, δεν μπορεί, θα βλέπανε ό,τι κι ο
ίδιος χρόνια τώρα παρατηρούσε. Πήγε το παιδί στην
πρώτη, όλα καλά του έλεγε η δασκάλα, πήγε στη Δευ-
τέρα, όλα καλά του λέγαν όλοι. Στα γράμματα τα πήγαινε
καλά και κοινωνικότατη ήταν και πολύ όμορφη έγινε.
«Σου μοιάζει», του πετούσαν όλοι.

Κι η εγγόνα του έκλεισε τα οχτώ. Κι αυτός, που όλο
πιο πολύ με τον καιρό σκοτείνιαζε, έτριψε μετά το πάρτι
γενεθλίων τα χέρια του, βαριαναστέναξε, φορτώθηκε ένα
φορτίο τόνων που τον λύγιζε και ξεμονάχιασε στο σπίτι
τους τη Νίτσα. Στην κουζίνα οι δυο τους και ο Στάθης
προσπαθούσε να μερώσει την καρδιά του, έτριβε τα
χέρια που μέσα τους είχε βυθιστεί και κάποτε σήκωσε
το κεφάλι του.

τοβιβλίο.net

124



Η κυρά του, που οχτώ τώρα χρόνια τον έβλεπε να
βυθίζεται όλο και περισσότερο στη θλίψη και στη μοναξιά
και τόσες φορές τον ρώτησε για τους συλλογισμούς του
χωρίς να πάρει απόκριση, κατάλαβε πως ήρθε η ώρα
της εξομολόγησης.

«Είναι οι σκιές... είναι οι σκιές που φταίνε για όλα
αυτά...» τον άκουσε η κυρα-Νίτσα και τρόμαξε. «Νυχτιές
τώρα επισκέπτομαι το νεκροταφείο» συνέχισε ο Στάθης.
«Και βλέπω. Οι τάφοι διώξανε και το παραμικρό ψήγμα
ζωής από πάνω τους. Τα μάρμαρα μαυρισμένα, τα κα-
ντήλια χρόνια σβηστά, τα ονόματα θάμπωσαν, η αγριάδα
θέριεψε. Κάποια κυπαρίσσια που μονάζουν προσπαθώ-
ντας να ακουμπήσουν κάποιο φως, στα πόδια τους γε-
ρασμένες ξερολιθιές αγριεμένες και βατσινιές και κάποιες
παγιδευμένες ψυχές. Προσπαθούν να μου πουν. Μα οι
νεκροί δεν έχουν λόγια. Μονάχα νεύματα».

Την ίδια μέρα, εκείνη τη δύσκολη για τον Στάθη
μέρα, που προσπαθούσε να βάλει τα πράγματα σε μια
τάξη και τις λέξεις σε μια σειρά, να τα ξομολογηθεί στη
Νίτσα του και κάπως να γαληνεύσει, η Δέσποινα, καθι-
σμένη στην κρεβατοκάμαρη των δικών της είχε ριχτεί
σε ένα άγονο αναφιλητό. Μπροστά της είχε το χαρτί
της υιοθεσίας της και τα ονόματα των γονιών της, των
πραγματικών γονιών της, τραύλιζαν στα χρόνια της τα
είκοσι οχτώ. Δυο άγνωστα ονόματα και κάτω τους οι
υπογραφές τους, τόσο ευδιάκριτο γι’ αυτήν, γιατρό με
ειδίκευση και διδακτορικό στην ιατροδικαστική, πως το
ίδιο άτομο είχε διπλοϋπογράψει, τη δεύτερη φορά πολύ
άτσαλα.

Έτσι έκλεινε ένας δύσκολος για τη Δέσποινα μήνας ή

λόγος του ’18

125



θα υπήρχε και συνέχεια στις οδύνες της; Πριν έναν μήνα
η μάνα της οδηγήθηκε με εγκεφαλικό στο νοσοκομείο.
Για μια βδομάδα ψυχομαχούσε. Για μια βδομάδα την
κοίταζε και κάτι ήθελε να της πει. Για μια βδομάδα
έβγαζε από το στόμα της άψυχα γράμματα, λες και
έπρεπε κάτι να εξομολογηθεί και μετά να κινήσει για
τον άλλον κόσμο. Κάτι την κρατούσε δέσμια και την
τυραννούσε. Για μια βδομάδα ήταν στον άλλο κόσμο,
μα αυτό το κάτι δεν την άφηνε να λυθεί από δω πάνω.
Το βράδυ της έβδομης μέρας η Δέσποινα δεν άντεξε.
Κύλησε άφαντη στον θάλαμο και απλά έκλεισε τα μη-
χανήματα. Ένας διακόπτης γύρισε και η μάνα της λευ-
τερώθηκε. Έτσι πίστεψε. Την άλλη μέρα σαν την είδε
νεκρή, ένα πρόσωπο αντίκρυσε με τόσο πόνο κι έναν τε-
ράστιο τρόμο πάνω του που αλαφιάστηκε. Σαν να ήταν
μπροστά σε έναν νεκρό που είδε άξαφνα και ανεξήγητα
το δρεπάνι του Χάρου κι έζησε τις τελευταίες του στιγμές
σε ατερμάτιστες οδύνες.

Δε θάρρευε να κοιτάξει τον πατέρα. Κάθε φορά και
πιο χλωμός, λες και κατείχε το μυστικό της μάνας και
δεν τόλμησε να τη βοηθήσει, να της το πάρει από τα
χείλη και να της το κοινωνήσει.

Και πριν μια βδομάδα στο ίδιο κρεβάτι ο πατέρας.
Με εγκεφαλικό κι εκείνος και με τα μάτια του πάνω της
να προσπαθεί να πει. Μια βδομάδα κι εκείνος τυραννιό-
ταν. Όχι, αυτή μπορούσε να περιμένει και θα περίμενε.
Θα περίμενε να ακούσει από τα χείλη του το μυστικό
τους. Τον έβλεπε που ψυχομαχούσε, τον έβλεπε να κα-
τεβαίνει στον Άδη και στο τελευταίο σκαλί να μετανιώνει
και να ξαναγυρνά στη γη. Κι αυτή σκυμμένη πάνω του.
Να μετρά τις ανάσες του. Εκείνες να χάνονται και ξάφνου

τοβιβλίο.net

126



να επιστρέφουν σαν κεραυνός που έπεσε σε δεντρί κι
εκείνο τρίζει κι ετοιμάζεται μα δεν πέφτει. Προσπαθεί
και περιμένει. Κάποια άνοιξη. Σκυμμένη νύχτα και μέρα
στο στόμα του και ξάφνου, λες και ο Χάρος τον λυπήθηκε
και του έδωσε μια σταλιά ζωή και δύναμη, «Στην ντου-
λάπα...» τον άκουσε. «Στην ντουλάπα κάτω από τα στέ-
φανα του γάμου» κι έφυγε τόσο γαλήνιος θαρρείς και
μια βδομάδα δεν τυραννίστηκε, θαρρείς και ο θάνατος
ήρθε και τον πήρε ξαφνικά και γλυκά εκεί που καταλα-
γιάζει η νύχτα. Ίσως, πετώντας από πάνω του το βάρος
που τον άλωνε να του ήρθε η γνώση πως εκεί που θα πή-
γαινε θα συναντούσε την κυρά του και όλους εκείνους
που κάποτε είχε αγαπήσει.

Και είναι τώρα εδώ. Στο κρεβάτι των γονιών της με
το χαρτί της υιοθεσίας στα χέρια της. Δυο άγνωστα ονό-
ματα. Και τα δυο γνωστά της. Πότε κάποιος είναι ορ-
φανός; Αυτή είναι ορφανή;

Από εκείνη τη μέρα πέρασε μια βδομάδα, μια άλλη
βδομάδα, ένας μήνας κι εκείνη τυραννιέται ακατάπαυστα.
Να ψάξει να τους βρει; Και αν τους βρει; Τι τη νοιάζει;
Είναι οι γονείς της ή δυο άγνωστοι που ποτέ της δε θα
τους νιώσει για αίμα της;

Ο Στάθης, εκείνη τη μεγάλη μέρα δεν μπόρεσε να
πει. Δεν αισθάνθηκε έτοιμος. Ποτέ του δε θα ήταν έτοι-
μος. Μια ολόκληρη ώρα κοίταζε μια την κυρά του και
μια τα χέρια του. Και τα χέρια του δε μιλούσαν. Και
τον μήνα που ακολούθησε, πήγαινε κάθε μέρα στην άκρη
από το κανάλι του χωραφιού του και κοιτούσε μια άγρια
βατομουριά που είχε πετάξει λαίμαργα και είχε κλείσει
τη δίοδο για την άλλη μεριά. Την κοιτούσε και της έλεγε.
Ακατάλυπτες λέξεις. Τρελάθηκε, έλεγε με σπαραγμό η

λόγος του ’18

127



κυρα-Νίτσα, δε χρειαζόταν και πολύ, λέγαν οι χωρια-
νοί.

Έναν μήνα μετά από τη μεγάλη προσπάθεια του Λα-
λάτσου να εξομολογηθεί το βάσανό του, ένα μήνα μετά
από την αποκάλυψη για τη υιοθεσία της Δέσποινας, ένα
μήνα μετά από αυτά τα δυο γεγονότα που έλαβαν χώρα
την ίδια ακριβώς μέρα, η mercedes της Δέσποινας στά-
θηκε δίπλα στον Λαλάτσο. Οι θαμώνες του καφενείου
παρατήρησαν την όμορφη οδηγό και με ειρωνικό βλέμμα
περίμεναν τον Στάθη που την κοίταζε αποσβολωμένος
να της μιλήσει. Αν δεν είχε χάσει μέσα στου μυαλού του
τον λαβύρινθο τις λέξεις.

«Ο γιατρός» άκουσε η Δέσποινα τον Στάθη να κο-
μπιάζει, «ο γιατρός μού είπε πως δεν είχες καμιά ελπίδα.
Να υπογράψεις, μου είπε, να υπογράψεις γιατί το παιδί
δεν είναι καλά, με κουσούρια είναι και ετοιμοθάνατο.
Να υπογράψεις να το πάμε σε ίδρυμα, να ζήσει και να
τελειώσει εκεί. Εσύ είσαι νέος. Θα κάνεις και άλλα παιδιά.
Και ήμουν νέος. Και άμαθος».

τοβιβλίο.net

128



Μια αλλόκοτη εμπειρία
Αθηνά Μαραβέγια

ΗΑντιγόνη βρίσκεται σ’ έναν ολόλευκο διά-δρομο, πάνω στο φορείο, λίγο πριν μπει στοχειρουργείο. Πάνω από τη μεγάλη πόρτα που
την χωρίζει, υπάρχει ένα λευκό ρολόι τοίχου και οι δεί-
χτες του δείχνουν 8:30. Είναι ολομόναχη. Κανείς δε
γνωρίζει πως η κατάσταση με το χέρι της είναι τόσο σο-
βαρή. Εδώ και καιρό, μέρα τη μέρα, το δεξί της χέρι
άρχισε να παραλύει, μέχρι που τις τελευταίες μέρες το
κινούσε με τη βοήθεια του αριστερού. Είκοσι χρόνια
έχουν περάσει, όταν στην ηλικία των δυόμιση ετών είχε
τραυματιστεί σοβαρά.

«Εάν δεν μπορείτε να το φτιάξετε, θα σας παρακα-
λούσα να το αντικαταστήσετε με γάντζο, για να είναι
λειτουργικό...» είχε πει στους γιατρούς, όταν έκαναν το
συμβούλιο και είχαν καλέσει και την ίδια. «Είμαι μόνη
μου και έχω αυτά τα δύο χέρια για να δουλεύω και να
ζω με αξιοπρέπεια.»

«Αυτό που μας ζητάς, όμως, είναι πολύ σοβαρό. Θα
μπορούσες να το υπογράψεις;»

«Μάλιστα. Τον τελευταίο καιρό έχω μάθει να γράφω
και με το αριστερό. Εννοείται πως θα σας υπογράψω.
Είναι δική μου η απόφαση και δική μου η ευθύνη.»

Το ύφος της ήταν τόσο σοβαρό και έδειχνε πως είχε
πάρει την απόφασή της. Την είχε συζητήσει με τον γιατρό
που την είχε αναλάβει, αλλά και με τον διευθυντή του.

129



Όσο κι αν προσπάθησαν να της αλλάξουν γνώμη, είχε
σταθεί αδύνατον. Αυτός ήταν και ο λόγος που πήγε όλη
η ομάδα στον διευθυντή και πρόεδρο του νοσοκομείου,
ο οποίος ήταν κι ο ίδιος γιατρός. Υπήρχε και η νομική
πλευρά του θέματος∙ κάτι ήξερε εκείνος παραπάνω.

«Πηγαίνετε, δεσποινίς. Σας υπόσχομαι προσωπικά
πως θα κάνουμε ό,τι μπορούμε...», της είπε μ’ ένα καλο-
συνάτο χαμόγελο.

«Δεν ξέρω τι θα κάνετε. Το χέρι της θέλω και πρέπει
να σωθεί», είπε στην ομάδα των γιατρών. «Πόσων χρονών
είπαμε πως είναι;»

«Είκοσι δύο, κύριε διευθυντά...», απάντησε ο γιατρός
που την είχε "χρεωθεί" και την γνώριζε καλύτερα απ’
όλους.

«Άσπρα, κόκκινα, κίτρινα, μπλε, καραβάκια στο Αι-
γαίο δε με βλέπετε, καλέ...», σιγοτραγουδούσε η Αντιγόνη
επάνω στο φορείο, βλέποντας από τα τεράστια παράθυρα
τη θάλασσα του Σαρωνικού.

«Είπες κάτι, κορίτσι μου;», την ρωτά ο νοσοκόμος
που την συνοδεύει.

«Τραγουδάω...», του απαντά εκείνη μ’ ένα πλατύ χα-
μόγελο.

«Μπράβο σου. Είσαι γενναία. Δε φοβάσαι.»
«Αν φοβάμαι, λέει... Όχι μόνο φοβάμαι, αλλά δεν

ξέρω αν θα βγω από ’κει μέσα. Κι αν θα βγω, δεν ξέρω
αν θα έχω και τα δύο χέρια μου...»

Εκείνο το λεπτό ανοίγει η πόρτα του χειρουργείου.
«Όλα θα πάνε καλά...», της λέει, ενώ σπρώχνει το φο-

ρείο και μπαίνουν στον χώρο όπου θα γίνει η επέμβαση.
Εκεί την περιμένει όλη η ομάδα και όλοι έχουν έναν
καλό λόγο να της πουν.

τοβιβλίο.net

130



Η Αντιγόνη ανοίγει τα μάτια της και βρίσκεται στην
πτέρυγα όπου φιλοξενούνται όσοι έχουν μόλις βγει από
το χειρουργείο, για να πάνε την άλλη μέρα στο δωμάτιό
τους. Έχει μεσημεριάσει πια. Τον πρώτο άνθρωπο που
βλέπει, είναι η Δέσποινα, η νοσηλεύτρια με την οποία
έχουν δημιουργήσει μια φιλική σχέση. Εκείνη, παρόλο
που είχε σχολάσει, είχε παραμείνει για να περιμένει τη
νέα της φιλενάδα, που ήξερε πως θα είναι μόνη της.

«Σου έχω μια έκπληξη...», της ψιθυρίζει στο αφτί.
«Κοίτα ποιος είναι εδώ...»

Πόσο χάρηκε και συγκινήθηκε η Αντιγόνη. Ήταν ο
Don, συνάδελφος και φίλος και ο μόνος που νοιάστηκε
και ήξερε την κατάστασή της. Την είχαν επισκεφτεί με
τη γυναίκα του δυο φορές στο νοσοκομείο, όταν ακόμα
γίνονταν οι εξετάσεις των εξετάσεων και έψαχναν οι για-
τροί να βρουν την αιτία της παράλυσης.

Τον κοίταξε κατάματα μ’ ένα πλατύ χαμόγελο και
όπως στεκόταν όρθιος στην άκρη του κρεβατιού, στητός,
τεράστιος όπως ήταν, τώρα της φάνηκε ακόμα πιο γι-
γάντιος... Αυτός προσπαθούσε να της χαμογελάσει κι ας
ήταν ακόμα ζωγραφισμένη η αγωνία στο πρόσωπό του.
Η Αντιγόνη προσπάθησε να νιώσει τα χείλη της.

«Τι θέλεις, κορίτσι μου;», την ρωτά η Δέσποινα. «Νερό
δεν κάνει να πιεις ακόμα. Πρέπει να έρθει πρώτα ο για-
τρός...» και της χάιδεψε τα μαλλιά.

Η Αντιγόνη στήνει, όσο μπορεί, τη ματιά της στον
αγαπημένο της συνάδελφο και με πονηριά στα μάτια
προσπαθεί να αρθρώσει σωστά τις λέξεις.

«Καφέ, τσιγάρο κι έναν άντρα...» και του κλείνει το
μάτι.

Βάζουν και οι τρεις τα γέλια.

λόγος του ’18

131



«Βρε αθεόφοβη, ακόμα και τώρα δε χάνεις το χιούμορ
σου!»

«Δε θα με ρωτήσεις τίποτα;», της λέει σε λίγο η Δέ-
σποινα, που βλέπει πως η Αντιγόνη δεν έχει γυρίσει κα-
θόλου το κεφάλι της δεξιά.

«Όχι. Και δε θέλω να μάθω ακόμα. Μου αρκεί που
ξύπνησα και είμαι εδώ...» και γύρισε το κεφάλι της ακόμα
πιο αριστερά.

Δεν προλαβαίνει ν’ αποσώσει την κουβέντα της, όταν
μπαίνει ο γιατρός της.

«Μόλις συνέλθεις, θα σε σκοτώσω με τα ίδια μου τα
χέρια...», της λέει μ’ ένα χαμόγελο ανακούφισης και της
χαϊδεύει το δεξί μάγουλο. «Άνοιξε. Κλείσε. Άνοιξε.
Κλείσε. Άνοιξε. Κλείσε. Μπράβο, κορίτσι μου! Μπράβο!
Χαλάλι σου και η τρομάρα μας!»

Μόνο τότε γύρισε η Αντιγόνη. Βλέπει πως το δεξί
της χέρι βρίσκεται εκεί. Ολόκληρο. Δεν το νιώθει, δεν
πονάει, αλλά το χέρι της είναι εκεί. Τεράστιο με τους
επιδέσμους, αλλά είναι ολόκληρο στη θέση του.

«Ευχαριστώ...», ψελλίζει μονάχα.
«Ναι, αλλά...»
«Ναι. Ξέρω.»
«Τι ξέρεις;»
«Μπορώ να ρωτήσω κάτι;»
«Ρώτησε ό,τι θέλεις.»
«Τι συνέβη στο χειρουργείο;»
Ο γιατρός την κοιτάζει αμήχανα και με απορία, ενώ

κοιτάζει και την Δέσποινα.
«Πες μου, σε παρακαλώ. Ξέρω πως κάτι έγινε.»
«Πόσες φορές σου είχα πει να μην καπνίσεις μετά τις

δώδεκα; Δε σου είχα επιτρέψει, που απαγορεύεται κα-

τοβιβλίο.net

132



νονικά, να καπνίσεις μονάχα τρία τσιγάρα το απόγευμα;
Κι εσύ τι έκανες; Πόσα πακέτα κάπνισες;»

«Γιατρέ μου, ήμουν νυχτερινή και ήμαστε μαζί. Δεν
κάπνισε, μήτε ήπιε τίποτα.» απαντά η Δέσποινα.

«Γιατί τρέχατε όλοι μαζί; Και τι ήταν αυτά που μου
βάζατε και τιναζόμουν; Τι έγινε; Θέλω να μάθω. Ξέρω
πως δεν ήταν όνειρο. Εκείνο που ξέρω πολύ καλά, είναι
πως βρισκόμουν ψηλά και μάλιστα πάνω από τα φώτα.
Και σας έβλεπα. Έβλεπα το σώμα μου κι εσάς να τρέ-
χετε. Δεν μπορούσα ν’ ακούσω. Μόνο έβλεπα...»

«Σταμάτα. Σταμάτα, σε παρακαλώ...», της λέει ο για-
τρός και μ’ έναν χαρτοβάμβακα σκουπίζει το μέτωπό
του. Προσπαθεί να βρει τα κατάλληλα λόγια και την ψυ-
χραιμία του. Δεν του είχε ξανασυμβεί κάτι παρόμοιο...

«Αντιγόνη μου, έπαθες δυο φορές ανακοπή μέσα στο
χειρουργείο. Γι’ αυτό και αργήσαμε, γιατί σαν επέμβαση,
ήμαστε και είμαστε πολύ τυχεροί. Από την αρχή πέσαμε
πάνω στο νεύρο. Το απελευθερώσαμε, το καθαρίσαμε
και το μετατοπίσαμε. Και το χέρι σου είναι εντελώς λει-
τουργικό. Δε θα τον χρειαστείς ποτέ τον γάντζο, κορίτσι
μου! Να είσαι σίγουρη γι’ αυτό! Σαν αναρρώσεις, όμως,
πρέπει και θέλω να κάνουμε κι έναν καρδιολογικό έλεγχο,
για να δούμε κι εμείς γιατί συνέβη αυτό στο χειρουργείο
και μήπως...»

«Αχ γιατρέ μου! Μην κουράζεσαι! Σου το λέω, όμως,
από τώρα, για να μην έχεις αγωνία. Έχω γερή καρδιά.
Από τη στιγμή που είναι καρδιά-αγκινάρα, δεν έχει
ανάγκη...»

«Θα σοβαρευτείς ποτέ σου;»
«Γιατρέ, ξέρετε τι μας ζήτησε μόλις ξύπνησε;». γελά

η Δέσποινα.

λόγος του ’18

133



«Νερό, φαντάζομαι.»
«Καφέ, τσιγάρο κι έναν άντρα...», γελά η Αντιγόνη

και του κλείνει πονηρά το μάτι.
«Για την ώρα, τίποτα από τα τρία. Έτσι για να σε τι-

μωρήσω. Αν συμβιβάζεσαι με λίγο νερό, το συζητάμε...»
«Ναι, αλλά όταν πάω στο δωμάτιό μου, θα πιώ ένα

καφεδάκι, δε θα πιω; Μικρό. Τοσοδούλι. Κι ένα τσι-
γάρο... Καφές χωρίς τσιγάρο πάει; Δεν πάει. Όσο για
τον άντρα, δε βαριέσαι. Έχω καιρό μπροστά μου!»

τοβιβλίο.net

134



Το ’πιστολόχαρτο
Γεωργία Τριγάζη

Στο χωριό τη φωνάζανε Αλέξω. Του Γανωματή.Γανωματήδες ήταν ο πατέρας της και τα παιδιάτης οικογένειας· τ’ αδέρφια της τα σερνικά πα-
ναπεί. Ορφανεμένη από μάνα. Για την ακρίβεια η μάνα
τους τούς άφηκε φέρνοντας αυτήνε στον κόσμο. Στερ-
νοπαίδι, χαροπαίδι! Όπως της έλεγε ο πατέρας της κοι-
τάζοντάς την στα μάτια με βλέμμα πικρό!

Όχι, δεν της κρατούσε κακία! Ίσα-ίσα, που μεγαλώ-
νοντας του θύμιζε τη σχωρεμένη. Στην κοψιά, στην
ομορφάδα! Τ’ αδέρφια της όμως δεν της σχωρνούσαν
ποτέ, που τ’ άφηκε ορφανά! Κατά κάποιο τρόπο, η Αλέξω
μεγάλωσε του κλώτσου και του μπάτσου.

Στο σχολειό, δεν τα κατάφερνε. Ο δάσκαλος μιλούσε,
μα η Αλέξω είχε το μάτι πέρα! Ένα μάτι νεραΐδοπαρ-
μένο! Γι’ αυτό της το μάτι, τα παιδιά την αποφεύγανε!
«Κάνει μαγιλίκια αυτούνη!» ψιθυρίζανε αναμεταξύ τους.

Με τη βία έβγαλε το δημοτικό, μετά στο σπίτι, δούλα
των παιδιών και του κύρη της. Στο λιγοστό έχει τους ό,τι
δουλειά της λάχαινε μαζί με τους δικούς της. Λιομάζεμα,
κλάδεμα, τρύγο! Μεταξύ τους λίγα τα λόγια. Τα απα-
ραίτητα. «Τράβα κει!» «Κάνε τούτο!» «Κουνήσου, ξημε-
ρώσαμε!». Στον πάτο τη βρήκε και η αδενοπάθεια! Κι
εκεί κινήσαν όλα.

Θα ’ταν δε θα ’ταν δεκαπέντε, η θέρμη ψηλή, οι
αδένες της πρησμένοι! Και να ’χει και τα παιδιά να την

135



εκαταριούνται. «Ψόφα,αμωρή, να γλυτώσουμε από σένα!»
«Να πας στη μάνα μας την αδικοχαμένη!» Μονάχα ο
πατέρας της τη νοιαζότανε. Κι ήταν αυτός που κάλεσε
γιατρό να την εκοιτάξει.

Και τότε κινήσανε όλα! Η φροντίδα του, γένηκε έρω-
τας για την Αλέξω του Γανωματή! Κι ο έρωτας αυτός, ο
παιδικός, ο απροστάτευτος, ο θεραπευτής, όχι μόνο τη
σήκωσε απ’ το στρώμα, αλλά κι από τον λήθαργο που
χρόνια τώρα την είχε δικάσει η κατάρα της γέννας της.

Κι απ’ όλα τούτα, χαμπάρι δεν πήρε ο ενδιαφερόμε-
νος! Πώς να το πάρει δηλαδή, άντρας κοντά στην ηλικία
του πατέρα της, μα δείχνοντας τα μισά του χρόνια, έτσι
καλοζωισμένος καθώς ήταν, με το φρεσκοξυρισμένο μού-
τρο του που σαν έσκυβε πάνω στη μικρή ασθενή, κύματα
πευκανθού και δεντρολίβανου, την παράσερναν σ’ άγνω-
στες θάλασσες! Τέτοια ήταν η μοσκοβολιά του!

Έτσι, η ασθένεια της γένηκε γιατρειά και πορεία!
Ζούσε για ν’ ακούει το σήμαντρο στην οξώπορτα, το
καλωσόρισμα από τον πατέρα της, την αβρή φωνή του
αγγέλου της να ρωτά «Πώς πάει η μικρή μου ασθενής;»,
το τακ-τακ στη σκάλα από το κομψό του βάδισμα, το
ντούκου-ντούκου από το ατσούμπαλο του γονιού της
ξοπίσω... Και μετά! Η πόρτα της κάμερής της άνοιγε
και το πλατύ του χαμογέλιο, γιόμιζε το μέρος! Αλλά
προπάντων τη μικρή της καρδιά!

Τι ήταν γι’ αυτή το «βήξε-ανάσανε»; Τι ήταν τάχαμου
τα μακριά λεπτά του δάχτυλα, που διάβαιναν τα κατα-
τόπια του λαιμού της και μετρούσαν την πορεία της αρ-
ρώστιας! Μέχρι και οι στρεπτομυκίνες που της έκανε,
περνιόντουσαν γι’ αγίασμα! Τόσο που κι αυτός παραξε-
νευόταν. «Τι κορίτσι είν’ τούτο! Ούτε κιχ!» Κι ύστερα

τοβιβλίο.net

136



απ’ όλα τούτα, το γλυκό του βλέμμα, πίσω από τα στρογ-
γυλά ματογυάλια, που την αγκάλιαζε. Και το χέρι του
στα στερνά, που της χάιδευε τα μαλλιά! «Μπράβο, Αλε-
ξία! Όλο και καλύτερα!»

Αλεξία! Κανείς μέχρι τότε δεν την είχε αποκαλέσει
έτσι. Έμοιαζε αυτός ο προβιβασμός να την είχε κάνει
βασίλισσα! Και κάτοχο μιας περιουσίας που δε γνώριζε
πως κατείχε!

Μα ήταν τότε που πρωτόμαθε πως όλα τα ωραία, βα-
στάνε λίγο σ’ αυτή τη ζωή! Η υγεία της πήγαινε όλο και
καλύτερα. «Η φθίσις απεφεύχθη!» σαν που άκουσε να
λέει ένα βράδυ φεύγοντας στον πατέρα ο σωτήρας της!
Και δεν ήξερε αν θα πρέπει να χαρεί ή να τα βάψει
μαύρα. Γιατί αν σταματούσαν αυτά τα ιάματα της φτωχής
μέχρι τότε ζωής της, τι νόημα θα είχε; Εκείνη πάλι θα
ξαναγύριζε στη σκοτεινή της μοίρα. Δούλα του πεπρω-
μένου της και των παιδιών του σπιτιού! Τα παιδιά που
είχαν αρχίσει ν’ αγαναχτούν μ’ αυτές τις κούρες!

Ήταν ένα βράδυ που αυτά γυρίσαν από τη δουλειά
στο μαγαζί και τα λέγανε με τον πατέρα στην κουζίνα.
Σηκώθηκε ξυπόλυτη να κρυφακούσει. «Τέρμα πια τα
γιατροπορέματα!» Έσκουζε σχεδόν ο μεγάλος. «Δε θα
ξεπαραδιαστούμε για τ’ απολειφάδι!» Κι ο μικρός κι ο
πιο αψύς, βροντώντας το χέρι στο τραπέζι «Δε θα τηλώ-
σουμε παρά τον κάθε λιμοκοντόρο! Να πα’ να ψοφή-
σει!».

Έτσι, αραίωσαν κι οι βίζιτες, ώσπου έφτασε κι ο απο-
χαιρετισμός. Εκείνο τ’ απόγεμα, μπήκε στην κάμαρά
της κρατώντας ένα ομορφοντυμένο κουτί μ’ ένα τεράστιο
φιόγκο! Είχε ανακαθίσει και το κοιτούσε με τα κατά-
πληκτα μάτια της καθώς της το απίθωνε στο κρεβάτι!

λόγος του ’18

137



«Για σένα αυτό, Αλεξία!» Της έκανε με τη ζεστή φωνή
του. «Ξέρεις να διαβάζεις φαντάζομαι ε;» Για να βαφτούν
πορφύρα τα μάγουλά της! Από τη χαρά και σιμά και τη
ντροπή! Μην της κάμει δοκιμή. Και φανεί πως όλα αυτά
τα χρόνια δεν ήταν τίποτε περισσότερο από την Αλέξω
του Γανωτή, στουρνάρι σε όλα.

Για πολλούς ανθρώπους φτάνει ένα σημείο, στην
Αλέξω έλαχε τότε. Ξεκίνησε το ίδιο βράδυ, όταν με τρε-
μάμενα δάχτυλα, άνοιξε το «δώρο». Όταν τα μάτια της
περιδιαβήκανε στις πολύχρωμες εικόνες. Και στη συνέ-
χεια, όταν τα χείλη της άρχισαν αβέβαια να συλλαβίζουν
τις λέξεις που έσερνε το μικρό της δάχτυλο στη σειρά.
Κι εκεί κάτω από το δειλό φως της μαυροκαπνισμένης
λάμπας της κάμεράς της, αντιλήφθηκε ότι μπορούσε!
Μπορούσε να διαβάζει, μπορούσε να γράφει, μπορούσε
να ζει! Ήταν σαν ένας μυστικός κήπος να ξανοίχτηκε
μπρος από το μέχρι τότε θολό της βλέμμα. Ένα κήπος
που ήταν καταδικός της. Και όφειλε να τον κουράρει.
Σαν που κούραρε ο γιατρός την ίδια. Κι επειδή της
άρεσε. Όχι επειδή της το επέβαλαν με το ζόρι!

Κι από τότε άρχισαν οι «επιστολές».
Το βιβλίο ήταν η Βίβλος, ο ιερός οδηγός, που η

φτωχή Αλέξω φρόντιζε να το κρύβει όπου την έπαιρνε
και μπορούσε! Στο στρώμα από κάτω, πίσω από το ει-
κονοστάσι, μέχρι και στο κοτέτσι, στα κεραμίδια κάτω
από μια πλακόπετρα. Γιατί ένιωθε πως αν την παίρνανε
χαμπάρι τα σερνικά, θα της το κάνανε χίλια κομμάτια!
Δεν τους έφτανε δηλαδή η απουσία της τόσο καιρό, από
τις δουλειές, να την πιάσουνε και να διαβάζει το βιβλίο
του... λιμοκοντόρου, ε! Πάει πολύ.

Στην αρχή έγραφε σε κάτι παλιόχαρτα δεξιά κι αρι-

τοβιβλίο.net

138



στερά. Πού λεφτά για τετράδιο της προκοπής! Αυτηνής
μήτε και στο σχολείο σαν πήγαινε δεν της είχανε αγο-
ράσει! Τα δε έρμα της βιβλία γενήκανε χαρτιά στο μα-
γαζί, να τυλίγουνε, να σκουπίζουνε, τα μαστορέματα του
πατέρα της και των αδερφών της.

Όμως εκεινής το χέρι της είχε πάρει μπρος και δε
σταματούσε!

Ξεκινούσε πάντα «Πολυαγαπημένε μου, Σ.» Και κείνο
το σίγμα, καθώς το ομορφοστόλιζε, πιότερο από τ’ άλλα
γράμματα που δειλά στέκονταν σιμά του, πόσο τη ζέ-
σταινε και την παρηγορούσε! Στη δουλειά γινόταν πια
αέρας! Μέχρι και στο σπίτι το πρόσεξαν οι άλλοι. «Μωρ’
τούτη, γέρεψε για τα καλά! Θα μας φάει ουλουνούς!»
σχολίαζαν με απορία. Ναι, γιατί σαν ξαπόσταινε το
βράδυ, μπορούσε να ζωγραφίζει τα σίγμα της και να
στέλνει νοερά τον καημό της στον ανήξερο αποδέκτη.
Που ίσως δε θα το μάθαινε ποτέ! Μα αυτό λίγο την
ένοιαζε. Στην ίδια έδινε χαρά να φαντάζεται τον εαυτό
της ν’ αγαπά και ν’ αγαπιέται! Για πρώτη φορά. Με κά-
ποιο που θεωρούσε σωτήρα της.

Μα ο κρυφός της πόθος ήταν να μπορεί κάποια
στιγμή, ν’ αγοράσει κάποια επιστολόχαρτα της προκο-
πής! Σαν εκείνα που είχε δει άλλα κοριτσόπουλα να επι-
δεικνύουν στο σχολείο! Αυτά τα ροζ με τις ιπτάμενες
καρδούλες που μοσχομύριζαν κουφέτο! Που με δυο
δραχμούλες εξασφάλιζες δέκα. Με τα φακελάκια τους
παρακαλώ. Για κείνη όμως έμοιαζε άπιαστο όνειρο. Δεν
της έμενε παρά να φαντάζεται! Τον ταχυδρόμο με τη
βαριά, ακριβή, πέτσινή του τσάντα! Να φτάνει κάτω στην
πόλη, όπου ζούσε ο αγαπημένος της. Να σταματά έξω
από την πόρτα του σπιτιού με τ’ ανθισμένα ρόδα. Κά-

λόγος του ’18

139



ποιος από το σπίτι να του ανοίγει και να παραλαμβάνει
την κομψή, μυρωδάτη, κουφετί, επιστολή. Κι ύστερα!
Γύρω στο μεσημέρι, να καταφτάνει αυτός. Με το αυ-
στηρό κοστούμι του και τη δική του θαυματουργή μαύρη
τσάντα. Την απιθώνει πάνω στο τραπέζι και τότε... Τότε
το μάτι του πέφτει πάνω στην επιστολή! Την κοιτά με
περιέργεια, ύστερα την παίρνει και σχεδόν δίχως να κοι-
τάξει τον αποστολέα –σαν να τον φανταζόταν ναι!– την
ανοίγει! «Πολυαγαπημένε μου, Σ!»

Και ήταν τέτοια η ταραχή της που δεν μπορούσε να
φανταστεί, τι γινόταν παρακάτω. Της αρκούσε που ένα
κομμάτι, καταδικό της, γινόταν με μιας ένα κομμάτι
δικό του. Ένα θαύμα.

Πλησίαζε το μεγαλοβδόμαδο, ο καιρός είχε ξανοίξει
αρκετά, η άνοιξη έμπαινε με φόρα απ’ τ’ ανοιχτά παρά-
θυρα στα φτωχικά και στ’ αρχοντόσπιτα. Κι η Αλέξω εί-
χε πάρει ν’ ασβεστώνει τις αυλές και τα λιγοστά δεντρά-
κια, σαν που έκαναν οι νοικοκυράδες τέτοια εποχή.

Τότε τον είδε. Ετοιμαζότανε να μπει στο απέναντι
κονάκι, όνταν γύρισε και την πρόσεξε. Μα κείνη είχε
καρφώσει το μάτι, στο ταξί-αγώι που καρτερούσε πιο
κει. Και στην ομορφοκυρά που βρισκότανε μέσα. «Μην
αργήσεις, Σταύρο μου!» Του έκρινε με την κελαρυστή
φωνή της, βγάζοντας το γαντοφορεμένο χέρι της από το
παράθυρο. «Μας περιμένουν οι γονείς μου!».

Σαν από χιλιόμετρα άκουσε τη φωνή του. «Ε! Μικρή!
Εδώ δεν είναι του Παγκράτη;»

Δεν κατάλαβε με ποιο θάρρος πλησίασε. «Η... Αλέξω
είμαι! Η Αλεξία!». «Α!» Έκανε κείνος απορεμένος. Κι
ύστερα «Του γανωματή! Σα να μεγάλωσες, βρε συ!» Κι

τοβιβλίο.net

140



ύστερα μισογελώντας «Το διάβασες το βιβλίο;» Μα κείνη
την ώρα του άνοιξαν και αυτή δεν πρόλαβε ν’ απαντή-
σει.

Σκυφτή, κίνησε για το σπίτι, όταν την κάλεσε η φωνή
της κυρίας με το γάντι.» Κοριτσάκι! Έρχεσαι μια
στιγμή!». Πλησίασε μεθυσμένη λες.

«Έχει κάπου να πουλάει σιγαρέτα εδώ γύρω;»
«Στο μπακάλικο του Ντίνη!», αποκρίθηκε ξεψυχι-

σμένα.
«Πάρε αυτά σε παρακαλώ! Ένα Άσσος άφιλτρο! Και

κράτα τα ρέστα!»
Κάτι δεκάρες ήταν τα ρέστα. Και η Αλέξω δεν το

σκέφτηκε δεύτερη φορά.
«Τι να τα κάμεις, μωρή, το ’πιστολόχαρτο εσύ;» της

έκανε αυθάδικα ο γιος του Ντίνη. Ένα αλάνι, που φαι-
νόταν να τη γουστάρει.

«Δουλειά σου!» του αποκρίθηκε. Και διάλεξε το πιο
όμορφο, τα πιο ονειρεμένο.

Σαν είδε στη στροφή του δρόμου ν’ απομακρύνεται
μπουχός η σκόνη, με τη γυναίκα και τον έρωτά της,
έκανε κατά το σπίτι. Είχε μεσημεριάσει για τα καλά, οι
δικοί της όπου να’ ναι θα ’ρχόντουσαν, κι έπρεπε να
βρούνε στρωμένο. Άξαφνα, κι ο καιρός είχε αλλάξει!
Μουντά σύννεφα σκέπασαν τον ουρανό. Κι ένα ψιλοβρόχι
ξεκίνησε. Έπρεπε να βιαστεί.

Σχεδόν ευλαβικά, έβγαλε το μυρωδάτο χαρτί από το
φακελάκι. Κι ασυναίσθητα το έφερε στα χείλη της.
Ύστερα κάθισε χάμου, δίπλα στη στια που σιγόκαιγε.
Ακούμπησε το χαρτί στο σοφρά. «Πολυαγαπημένε μου,
Σταύρο!» ξεκινούσε το γράμμα. Κι όπως το τελείωσε,
το πέταξε στη φωτιά.

λόγος του ’18

141



Ο καλύτερος εχθρός
Βαγγέλης Κατσούπης

Εκείνο το πρωινό ο Δημήτρης πήγε στο πανεπι-στήμιο απ’ το χάραμα. Προσπέρασε βιαστικόςτο μεταλλικό κουβούκλιο στην πύλη και χαιρέ-
τησε μ’ ένα νεύμα τον νυσταγμένο φύλακα που τον κοι-
τούσε με απορία πίσω απ’ το τζάμι. Έσφιξε στην αγκαλιά
του τον χαρτοφύλακα με τις σημειώσεις του και προχώ-
ρησε στο μουσκεμένο απ’ την ολονύχτια νεροποντή πλα-
κόστρωτο. Φυσούσε και έκανε κρύο. Παρόλο που το
κεφάλι του ήταν βαρύ απ’ την αϋπνία, το πνεύμα του
βρισκόταν σε διέγερση· όχι, δεν είχε καθόλου καιρό για
χάσιμο, έπρεπε να στρωθεί στη δουλειά και να ολοκλη-
ρώσει το συντομότερο την έρευνά του. Κάτι του έλεγε
πως αυτή τη φορά ήταν πολύ κοντά σε μια πραγματικά
σπουδαία ανακάλυψη. Πώς να ηρεμούσε όλο το βράδυ
με τέτοιο προαίσθημα;

Διέσχισε τον κήπο με το λασπωμένο γρασίδι και τους
χαμηλούς φοίνικες και ανέβηκε δυο δυο τα σκαλιά της
εισόδου του γυάλινου κτιρίου. Μπήκε μέσα και ενόσω
περίμενε το ασανσέρ, στηρίχτηκε στον τοίχο λαχανια-
σμένος. «Όχι και τόσο άσχημα για έναν αγύμναστο πε-
νηντάρη», μονολόγησε. Έφτασε στον τρίτο όροφο και
τράβηξε καρφί κατά το εργαστήριο. Καθώς ξεκλείδωνε
την πόρτα, έριξε μια κλεφτή ματιά λοξά και απέναντι
στον διάδρομο· το άλλο εργαστήριο ήταν σκοτεινό και
ερμητικά κλειστό. «Χα! Θα τον πήρε ο ύπνος· ίσως και

142



τα χρόνια!», σκέφτηκε χαιρέκακα.
Η γνώριμη οσμή αμμωνίας εισέδυσε στα ρουθούνια

του. Πίεσε το διακόπτη του ρεύματος και οι λάμπες στο
ταβάνι άναψαν διαδοχικά η μία μετά την άλλη, φωτίζο-
ντας το φαρδύ πάγκο με τα λογής λογής μπουκάλια, σω-
ληνάρια, καλώδια, βραστήρες, μετρητές. Άφησε τον χαρ-
τοφύλακα στη σιδερένια ραφιέρα και ξεκούμπωσε στα
γρήγορα την καμπαρντίνα του. Ύστερα έλεγξε τον πίνακα
με τις ημερομηνίες και τις στηλοθετημένες ενδείξεις.
«Μάλιστα· πολύ καλά, πολύ καλά», μουρμούρισε.

Κατά τις έντεκα και μισή τον πόνεσε το στομάχι του.
Σα να του ’ρθε επιφοίτηση, θυμήθηκε πως είχε να βάλει
μπουκιά στο στόμα του από το προηγούμενο απόγευμα.
Έπρεπε οπωσδήποτε να κάνει διάλλειμα και να φάει
κάτι. Έχωσε στην τσέπη του παντελονιού του το πορτο-
φόλι του και βγήκε έξω ζαλισμένος· στο μυαλό του χό-
ρευαν λατινικά σύμβολα και πολύπλοκοι συνδυασμοί
αριθμών. Η Σχολή τώρα έσφυζε από ζωή· ο χώρος είχε
κατακλυστεί από νεανικές φιγούρες, ομιλίες αντιλαλούσαν
απ’ όλες τις μεριές. Αυτή η ξαφνική οχλοβοή έμοιαζε
στ’ αυτιά του Δημήτρη με παρεμβολή κάποιου ραδιο-
φωνικού σταθμού στο πρόγραμμα του ανταγωνιστή του.
Στάθηκε για λίγο στη σκάλα και κοίταξε ξανά στο απέ-
ναντι εργαστήριο, που εξακολουθούσε να παραμένει κλει-
στό. «Παράξενο. Αυτός ακόμα και άρρωστος θα ερχό-
ταν», είπε από μέσα του και άρχισε να κατεβαίνει
συνοφρυωμένος. Πήρε μια τυρόπιτα απ’ το κυλικείο και
την καταβρόχθισε λαίμαργα. Όση ώρα έτρωγε, το
βλέμμα του ήταν απλανές και αστραφτερό· αποσπάσματα
προτάσεων ανακατεύονταν στο κεφάλι του με νούμερα
και με τη σιβυλλική εικόνα δυο σφραγισμένων θυρόφυλ-

λόγος του ’18

143



λων. Αναμασώντας ακόμη, κάλεσε το ασανσέρ για να
επιστρέψει στη δουλειά του.

«Καλημέρα Δημήτρη», είπε μια φωνή στο πλάι του.
Στράφηκε και αντίκρισε το συνάδελφό του, τον Κώστα.

«Καλημέρα», αποκρίθηκε.
Μπήκαν κι οι δυο στο ασανσέρ· η καμπίνα ξεκίνησε

να ανεβαίνει σταθερά και αθόρυβα. Ο Δημήτρης παρα-
τήρησε μια ασυνήθιστη σοβαρότητα και μια χλομάδα
στο πρόσωπο του μεσόκοπου καθηγητή.

«Τα έμαθες για τον Άρη;» είπε ο Κώστας.
«Όχι, τι να μάθω;» ρώτησε ο Δημήτρης.
«Χθες το βράδυ... Του ’ρθε λέει ξαφνικά ένας ίλιγγος,

μετά μια σουβλιά στο στήθος... Κατέρρευσε. Ήταν μαζί
με τη γυναίκα του και τον αδερφό του. Τον πήγαν στο
νοσοκομείο, αλλά δεν τον πρόλαβαν».

«Τι εννοείς "δεν τον πρόλαβαν";» ψέλλισε ο Δημήτρης
σαστισμένος.

«Εννοώ ότι πάει, έφυγε. Στα καλά καθούμενα, χωρίς
να έχει προβλήματα υγείας». Για μια στιγμή ο Δημήτρης
έπαθε σκοτοδίνη.

«Μα... Πώς είναι δυνατόν...» τραύλισε με στεγνό λα-
ρύγγι. Ο Κώστας κούνησε το κεφάλι του πάνω κάτω.

«Κάτι τέτοια βλέπω και λέω όλα είναι μάταια, μη
σκοτίζεσαι για τίποτα». Ο ανελκυστήρας φρέναρε.

«Εδώ δε θες να πας;» ξανάπε ο Κώστας.
«Ναι, εδώ...» απάντησε αποσβολωμένος ο Δημήτρης

και βγήκε χωρίς να χαιρετίσει.
Σχεδόν τρεκλίζοντας, τρύπωσε στο εργαστήριο και

έκλεισε την πόρτα. Αυτή τη φορά το βλέμμα του δεν
έπεσε καθόλου λοξά και απέναντι στον διάδρομο· φο-
βόταν πως αντί για τα σφραγισμένα θυρόφυλλα, θα έβλεπε

τοβιβλίο.net

144



μια άτεγκτη μαρμάρινη πλάκα. Αισθανόταν ισχνός και
καταπτοημένος· χύθηκε σε μια καρέκλα και πήρε μερικές
βαθιές ανάσες. Στη μνήμη του ξεκίνησαν να λάμπουν
παραστάσεις από το παρελθόν.

Πρώτα είδε τον δεκαεννιάχρονο εαυτό του να ψάχνει
στον μακροσκελή κατάλογο ονομάτων με τα αποτελέ-
σματα της εξεταστικής περιόδου, σ’ ένα απ’ τα πιο δύ-
σκολα μαθήματα της σχολής. Το βρήκε· δίπλα στο επώ-
νυμό του έγραφε εννιά. Το ήξερε πως ήταν απ’ τους
καλύτερους, αν όχι ο καλύτερος· ήταν αφοσιωμένος στη
μελέτη και ονειρευόταν κάποτε να γίνει ικανός να εξελίξει
το αντικείμενό του. Από περιέργεια τσέκαρε τους βαθ-
μούς των άλλων φοιτητών. Όλοι είχαν χαμηλότερη επί-
δοση, εκτός από έναν που είχε πάρει δέκα. Ήταν ο Άρης.
Φλογίστηκε σύγκορμος απ’ το πείσμα· χρειαζόταν βελ-
τίωση λοιπόν, δε στερήθηκε τόσα πράγματα για να είναι
η ουρά κάποιου άλλου!

Στις επόμενες εξετάσεις εκείνος και ο Άρης ισοβάθ-
μησαν με οχτώ, στο πιο δυσνόητο μάθημα που οι πε-
ρισσότεροι φοιτητές κόβονταν και ήταν αναγκασμένοι
να δίνουν ξανά και ξανά για να πιάσουν τη βάση. Εντω-
μεταξύ, οι δυο τους είχαν γνωριστεί στα αμφιθέατρα και
τα εργαστήρια· ξεχώριζαν σαφώς απ’ τους υπόλοιπους
και ο ένας καταδεχόταν να συγκριθεί μονάχα με τον
άλλο. Η σχέση τους ήταν τυπική και περιστρεφόταν απο-
κλειστικά γύρω απ’ την επιστήμη· ήταν μια αμφίδρομη
παρακολούθηση, ένα παιχνίδι κατασκοπείας με ευγενείς
κανόνες. Στην άλλη εξεταστική ήταν η σειρά του Δημή-
τρη να πάρει άριστα στο δυσκολότερο μάθημα, υπο-
δαυλίζοντας τον Άρη με το εννιάρι του.

Ο Άρης τον είχε πλησιάσει τότε και του είχε δώσει

λόγος του ’18

145



το χέρι με έκφραση παγερή.
«Συγχαρητήρια, δε βάζει κάθε μέρα δεκάρια αυτός ο

καθηγητής», είπε.
«Ευχαριστώ», πρόφερε έκπληκτος ο Δημήτρης.
«Βέβαια ο βαθμός δεν αντικατοπτρίζει πάντα τον κα-

λύτερο», ξανάπε ο Άρης με μια υποβόσκουσα περιφρό-
νηση και απομακρύνθηκε. Ο Δημήτρης θύμωσε, άλλα
προτίμησε να σιωπήσει.

Την εποχή που διάβαζε για το διδακτορικό στη μικρή
του κάμαρα, ένιωθε διαρκώς μια πίεση που τον ωθούσε
στο να σπάει ολοένα τα σύνορα της αντίληψής του. Κι
ενώ ήταν συνέχεια μόνος, μια νοερή παρουσία τον περι-
τριγύριζε· ήταν η σκιά του Άρη. Ήξερε πως ταυτόχρονα
με κείνον, ο Άρης έκανε κι αυτός τη διατριβή του. Τον
φανταζόταν να ξαγρυπνάει και να σκορπιέται αφειδώλευτα
σε υπολογισμούς, θεωρίες και δοκιμές. Αυτή η εικόνα
του είχε γίνει εμμονή και δεν επέτρεπε στον εαυτό να
εφησυχάζει. Μια νύχτα ονειρεύτηκε πως έτρεχαν οι δυο
τους σε μια ανηφορική πλαγιά και κάπου στη μέση του
δρόμου οι μύες του έγιναν δύσκαμπτοι σαν καουτσούκ
και δεν μπορούσε να σαλέψει. Έμεινε πίσω να βλέπει
αγκομαχώντας την πλάτη του Άρη να μικραίνει. Προ-
σπάθησε να προχωρήσει μα ήταν αδύνατο. Κατόπιν τον
είδε να στέκει περήφανος στην κορυφή και γλίστρησε
προς τα κάτω. Πετάχτηκε απ’ το κρεβάτι ιδρωμένος,
ατένισε το είδωλό του στον καθρέπτη και είπε «η οκνηρία
σου θα σου στοιχίσει!».

Τρεις βδομάδες αφότου παρέδωσε την εργασία του,
ο υπεύθυνος καθηγητής τον κάλεσε στο γραφείο του.
Εκείνος έφτασε στο πανεπιστήμιο μισή ώρα νωρίτερα
απ’ ό,τι είχαν συμφωνήσει και περίμενε στο προαύλιο

τοβιβλίο.net

146



μετρώντας ένα προς ένα τα λεπτά που κυλούσαν. Αυτή η
αναμονή τού έμεινε αξέχαστη· πήγαινε πέρα δώθε,
έτρωγε τα νύχια του και σκεφτόταν το μέλλον. Μόλις
πέρασε η ώρα, χτύπησε δειλά την πόρτα με το όνομα
του καθηγητή. Το «εμπρός» που ακούστηκε από μέσα,
του φάνηκε σαν σύνθημα για να εφορμήσει στον αχαρ-
τογράφητο ορίζοντα του χρόνου. Μπήκε. Ο καθηγητής
είχε βουλιάξει στη θέση του πίσω απ’ το λουστραρισμένο
του γραφείο και απέναντί του, στη μία απ’ τις δυο πολυ-
θρόνες που υπήρχαν, καθόταν σταυροπόδι ο Άρης, μ’
ένα αλαζονικό μειδίαμα καρφιτσωμένο στα χείλη. Του
’ρθε να τα βροντήξει όλα και να φύγει· αντί γι’ αυτό
όμως, έτεινε το χέρι του στον έμπειρο ακαδημαϊκό και
βολεύτηκε στη δεύτερη πολυθρόνα. Ο καθηγητής είπε
πως οι δυο εργασίες ήταν εξαιρετικές, πως τις τοποθε-
τούσε στο ίδιο επίπεδο και πως οι συντάκτες τους, που
είχε την τιμή να βρίσκονται ενώπιόν του, θα ακολου-
θούσαν σίγουρα λαμπρές σταδιοδρομίες. Βγαίνοντας ο
Δημήτρης ήταν χαρούμενος και συνάμα ενοχλημένος·
δεν ήθελε να τον συγχέουν με κανέναν, δεν ήθελε να
μοιράζεται τις επιτυχίες του. Ο Άρης του έριξε ένα σκο-
τεινό βλέμμα ενώ δρασκέλιζε το κατώφλι της εξόδου.
«Θα δούμε ποιος είναι ανώτερος», συλλογίστηκε ο Δη-
μήτρης ανάστατος.

Έπειτα από δυο χρόνια, πρόσφατα διορισμένος με
δική του έδρα, είχε μια πρώτης τάξης ευκαιρία να συ-
στηθεί στους συναδέλφους του που δίδασκαν στο ίδιο
τμήμα με κείνον. Ήταν αρχές του χειμερινού εξαμήνου
και ήξερε πως σε κείνη την εκδήλωση θα ήταν όλοι πα-
ρόντες. Εμφανίστηκε γεμάτος ενθουσιασμό. Προσηνής
και εύγλωττος, χαιρέτησε τους πάντες στη σειρά, μέχρι

λόγος του ’18

147



που έπεσε πάνω στον Άρη. Αμέσως σοβαρεύτηκε· δε
γνώριζε ότι είχε διοριστεί κι αυτός στο ίδιο ίδρυμα, κατά
βάθος όμως ήταν προετοιμασμένος για μια τέτοια συ-
νάντηση. Έκαναν χειραψία αμίλητοι και κοιτάχτηκαν έ-
ντονα στα μάτια για λίγες στιγμές. Ύστερα ο Δημήτρης
προχώρησε παρακάτω· η έκφρασή του τώρα είχε αλλά-
ξει, είχε γίνει σκληρή και ασύσπαστη σαν μάσκα.

Στον νου του ξεδιπλώθηκε με αστραπιαία καρέ ολό-
κληρη η ακαδημαϊκή του πορεία. Όλες οι πράξεις του,
όλα τα βήματα που έκανε, είχαν το στίγμα μιας αντιπα-
λότητας. Σε κάθε του επίτευγμα ερχόταν να αντιπαρα-
τεθεί κάποιο επίτευγμα του Άρη. Κάθε διάκριση του
Άρη, εκείνος την εκλάμβανε ως ρίψη γαντιού και έκανε
ό,τι μπορούσε για να την υπερβεί. Ορισμένοι μίλησαν
για τους «δίδυμους πύργους του κλάδου». Κάποιοι άλλοι
αναφέρθηκαν στη «γόνιμη αντιπαράθεση» που έκανε την
επιστημονική κοινότητα πλουσιότερη. Ο Δημήτρης ποτέ
δε συμμερίστηκε όλες αυτές τις μεγαλοστομίες και δού-
λευε χωρίς τυμπανοκρουσίες, στοχεύοντας πάντοτε στο
υψηλότερο.

Οι αναμνήσεις ξεθώριασαν και χάθηκαν όπως ο κα-
πνός μιας φωτιάς που έσβησε. Σηκώθηκε αργά απ’ την
καρέκλα και έτριψε με τα δάχτυλα το μέτωπό του. Η
ματιά του ιχνηλάτησε το εργαστήριο· όχι, δεν υπήρχε
περίπτωση να ασχοληθεί με οτιδήποτε άλλο εκείνη τη
μέρα, δεν μπορούσε να συγκεντρωθεί, δεν είχε καθόλου
ενέργεια. Μάζεψε τις σημειώσεις του, κούμπωσε το χαρ-
τοφύλακα, έκλεισε τα φώτα, βγήκε έξω και κλείδωσε την
πόρτα. Έπειτα πήρε τον δρόμο για το σπίτι του με άδεια
καρδιά και παραλυμένα νεύρα.

τοβιβλίο.net

148



Πέρασαν δυόμισι μήνες. Ήταν μεσημέρι. Ο Δημή-
τρης ξεπρόβαλε απ’ το γυάλινο κτίριο με νωχελικές κι-
νήσεις. Καθώς βάδιζε παράλληλα με τον κήπο της Σχο-
λής κρατώντας παραμάσχαλα μια δερμάτινη τσάντα,
είδε τον Κώστα να έρχεται στο μέρος του. Σταμάτησε.
Άρχισαν να περπατούν πλάι πλάι.

«Έμαθα ότι εγκατέλειψες την έρευνά σου», είπε ο Κώ-
στας.

«Ναι, είναι αλήθεια. Δεν οδήγησε στα προσδοκώμενα
αποτελέσματα», απάντησε ο Δημήτρης.

«Μου κάνει εντύπωση. Δεν έχεις παρατήσει ποτέ ξανά
κάποια έρευνα στη μέση».

«Συμβαίνουν αυτά». Το ύφος του Δημήτρη ήταν απα-
θές. Μετά από μια παύση μερικών δευτερολέπτων, ο
Κώστας είπε δισταχτικά.

«Τον τελευταίο καιρό μου φαίνεσαι κάπως νωθρός,
σα να μην είσαι εσύ, σα να παρουσιάζεται κάποιος άλλος
στη θέση σου κάθε πρωί». Ο Δημήτρης γέλασε μηχα-
νικά.

«Εγώ είμαι, φίλε μου, είπε. Απλά έχω κουραστεί πολύ.
Ξέρεις, λέω να βγω στη σύνταξη».

«Από τώρα;»
«Ναι, από τώρα. Νομίζω πως ό,τι είχα να δώσω, το

έδωσα».

λόγος του ’18

149



Από Μάη σε Μάη
Μένια Παπαδοπούλου

«Ηγκαρσονιέρα είναι διαμπερής, μικρή οι-κοδομή είμαστε, το βλέπετε! Καινούριαδεν είναι, καλοδιατηρημένη όμως την έχω.
Ανατολικά βλέπει η κουζίνα και το καθιστικό, νότια με
θέα τον κήπο μας το υπνοδωμάτιο. Όλη μέρα ήλιο θα
έχετε!»

Με δεδομένο πως προσανατολίζομαι σε έναν τόπο
αφού περάσει καμιά δεκαετία και βάλε, η ιδιοκτήτρια,
μια εξηντάρα εύσωμη νοικοκυρά, ορθά το ξεκίνησε από
τον προσανατολισμό. Δεκαετία στην Τρίπολη δεν είχα
πρόθεση να περάσω. Θα έπαιρνα θέση επιμελητή, μόνο
σε επαρχιακό νοσοκομείο προκηρύσσονταν θέσεις και
θα ξαναγύριζα στον πολιτισμό, με μια μεταθεσούλα, θα
έκανα όσο πιο γρήγορα γινόταν. Οικογένεια και φίλοι,
πανεπιστήμιο και Ιωάννα, όλοι τη δέχτηκαν την Τρίπολη
γιατί είναι κοντά στην Αθήνα, ούτε τρεις ώρες με λεω-
φορείο. Η μάνα μου μόνο στράβωσε τη μύτη της.

«Βλάχοι! Συμφεροντολόγοι και βλάχοι...»
Θεώρησα πως κατέχει το θέμα, σαράντα χρόνια πα-

ντρεμένη με τον πατέρα μου και η γόβα της δεν πάτησε
την αρκαδική γη. Την δε περιουσία του παππού μου στο
χωριό –Μερκοβούνι Τεγέας– την πούλησαν κοψοχρονιά,
σε κάτι άγνωστα ανίψια. Έτσι έγινε κι εγώ ήρθα στα πα-
τρώα εδάφη, στα τριάντα φεύγα μου από σπόντα.

Περιεργάστηκα την γκαρσονιέρα, πρώτη φορά σε

150



δικό μου σπίτι, τριάντα έξι χρονών γαϊδούρι, με είχε δα-
σκαλέψει η μάνα μου τι να κοιτάξω, για να ’ρθουν κοντά
ούτε που το συζήτησαν με τον πατέρα μου. Είχαν να
καθαρίσουν και το εξοχικό τους στη Σαρωνίδα, Μάης
μπήκε. Παλιούτσικη ήτανε η γκαρσονιέρα, φθαρμένες
οι σανίδες του πατώματος στο υπνοδωμάτιο και μωσαϊκά
πράσινα στο σαλόνι, από εκείνα που έβαζαν στα σπίτια
το εξήντα, για να γυρίσει ο Στάθης Ψάλτης βιντεοταινία
το ’80 ό,τι έπρεπε. Η σπιτονοικοκυρά, ως κυρία Αφρο-
δίτη συστήθηκε, είχε απορίες.

«Φοιτητής στην Παιδαγωγική Ακαδημία;»
Το ήξερα πως μικρόδειχνα, αλλά όχι κι έτσι.
«Μπα, πού τέτοια τύχη! Με φάγανε οι μεγάλες ιδέες

της μάνας μου, έγινα γιατρός. Από βδομάδα θα δίνω
παρόν στο ωραίο σας το ψυχιατρείο, καθότι ψυχίατρος.
Καλά που θα ’μουνα στο δημοτικό με τα πιτσιρίκια!»

«Εμ, δε θα ’σουν, ποιος να πει το αντίθετο; Στο τρε-
λάδικο, ε; Ο καθένας με το ριζικό του και κάνε υπο-
μονή!»

Οι ρυτίδες στο αφράτο πρόσωπο, λίγες και φιλικές,
ίσα για να δείχνουν την ηλικία, παραμέρισαν στο χαμό-
γελό της. Μάτια γαλάζια, φωτεινά, αγέραστα. Από σπίτια
δεν καταλάβαινα, αλλά τουλάχιστον γνώριζα τι είδους
ανθρώπους προτιμάω. Η γκαρσονιέρα, ισόγειο και οδός
Υψούντος, μου κατοχυρώθηκε, με δόξα και τιμή. Και
δυο ενοίκια μπροστάντζα.

Αν μ’ έμαθαν ένα πράγμα οι σπουδές της Ψυχιατρικής
είναι πως ψυχίατρος χωρίς επόπτη είναι χαμένη υπόθεση.
Όχι πως τους ένοιαζε να είμαι καλός γιατρός στο ψυχια-
τρείο της Μάκρης, μια σιδερόφραχτη φυλακή, παλιό
σανατόριο που είχε χτιστεί στη μέση ενός ορεινού πα-

λόγος του ’18

151



ράδεισου, δάσος και βουνό τόσο, που νόμιζες πως βρι-
σκόσουν κεντρική Ελβετία. Εμένα όμως με ενδιέφερε
να είμαι χρήσιμος, στο ψυχιατρείο, στους ασθενείς μου.
Κι η κυρα-Αφρούλα, έγινε ο απρόθυμος επόπτης μου.

Ντριιιν...
Εγώ είμαι που χτυπάω το κουδούνι της στις έξι το

πρωί. Παιδιά, σκυλιά δεν υπάρχουν, μόνο φωτογραφίες
χαμογελαστές και παλιές, στον σχολαστικά ξεσκονισμένο
μπουφέ στο σαλόνι. Δε ρωτάω ποτέ κι η Αφρούλα το
εκτιμάει αυτό το διακριτικό μου. Ανοίγει με τη νυχτικιά
της.

«Τέλειωσε η εφημερία», λέω.
«Να πάει στο καλό της, έξι το πρωί τελειώνουν οι

εφημερίες;»
«Ναι. Και δεν μπορώ να κοιμηθώ μετά, το ξέρεις.»
«Εγώ πάλι είμαι μεγάλη γυναίκα και δεν πρέπει να

πετάγομαι από τα κουδούνια που χτυπάνε αξημέρωτα,
αλλά ποιος νοιάζεται;»

Αυτός είναι ο αγαπημένος μας διάλογος. Σε διάφορες
εκδοχές έχει επαναληφθεί σε όλες σχεδόν τις εφημερίες
που έχω στο «τρελάδικο», διότι η Αφρούλα είναι πλήρως
ενημερωμένη για το τι κάνω εκεί μέσα και περιμένει, ξύ-
πνια βεβαίως, πότε θα τελειώσω, να γυρίσω σπίτι, για να
της πω πως πήγαν οι «έρμοι» οι ασθενείς μου. Τους λέει
έρμους, ακόμα κι όταν έχουν οικογένεια. Η Μάσιγγα, ο
Κιαμίλης, ο Γιώργος ο Σύρμας.

Περνάμε στην κουζίνα της, που έχει άνετο καναπέ
γωνία, φάτσα στο παράθυρο να βλέπουμε στον δρόμο
τους πρωινούς διαβάτες. Πάνω στο ξύλινο τραπέζι έχει
το τασάκι, καθαρό από τα τσιγάρα που καπνίσαμε χτες
και σε λίγο, θα φτιαχτούν και δυο μερακλίδικοι βαριοί

τοβιβλίο.net

152



καφέδες· με την κυρα-Αφρούλα τούς παράτησα τους
εσπρέσσο και γύρισα στην παράδοση.

«Σου μίλησε ο Κιαμίλης, Νίκο;»
«Όχι, Άφρω μου, τίποτα δεν έχω καταφέρει, ο άχρη-

στος. Το ιστορικό του δε με βοηθάει, ένα ατύχημα έγινε
και σκότωσε μια γυναίκα. Καταποντίστηκε. Άχνα δε
βγάζει. Επαφή με την πραγματικότητα δεν έχει. Από
πού να πιαστώ;»

«Νέο παιδί, κρίμα είναι. Όλη την ώρα να του μιλάς,
έχεις τον τρόπο σου εσύ. Μην τα παρατάς!»

«Δεν ξέρεις πόσο καλό παιδί είναι, ένας άγγελος.»
«Με εκείνη τη μικρούλα τη Μάσιγγα τι γίνεται;»
«Α, αυτή καλύτερα πάει. Δηλαδή μια χαρά είναι. Χα-

ρούμενη φύση, πήγε ο ηλίθιος ο πατέρας της και την
πάντρεψε με έναν παραλή, έπαθε ταράκουλο το κορίτσι,
αλλά ακόμα και μέσα στο ψυχιατρείο μας, συνήλθε. Το
θέμα μου είναι τι θα γίνει άμα την αφήσω να γυρίσει
στην οικογένεια της, πάλι θα θέλουν να την δώσουν στον
γαμπρό.»

«Τόσο κρετίνοι λες;»
«Έλληνες του εξωτερικού, Αφρούλα, τα μυαλά τους

είναι σταματημένα προπολεμικά, τότε που δίνανε τα κο-
ρίτσια με πλειστηριασμό. Δεκαοχτώ χρονών την παντρέ-
ψανε με το γέρο. Ήταν άτυχο παιδί η Μάσιγγα.»

Έφερε τους καφέδες μας, έκατσε απέναντι κι άναψε
τσιγάρο πριν βάλει την πρώτη γουλιά στο στόμα της.
Βγήκε κι ο ήλιος που κρυβόταν από το διώροφο στο
τέρμα του δρόμου και στεφάνωσε το κεφάλι της Αφρού-
λας, το ανοιχτό ξανθό, η χρωματοβαφή που αγαπάνε οι
γυναίκες της εμμηνόπαυσης, ποτέ δεν το κατάλαβα αυτό
το κακό με τα ανέκδοτα για ξανθιές. Σκεφτόταν. Κράταγε

λόγος του ’18

153



τον καπνό στα πνευμόνια της όταν σκεφτόταν. Ξεφύσηξε,
ήλιος και καπνός συναντήθηκαν, φωτεινή άχλη στις ξε-
χτένιστες μπούκλες της, ίσως όμως και να έβλεπα τις
σκέψεις της να φωτίζουν την κουζίνα της.

Η Αφρούλα μίλησε κι εγώ έκανα όπως μου είπε.

Την Κυριακή το είχα κανονίσει να πάνε εκδρομή
στην εξοχή οι ασθενείς μου. Μπέρδεψα πτέρυγες, άντρες,
γυναίκες και διαγνώσεις, έβαλα την Μάσιγγα να κάτσει
στο λεωφορείο, δίπλα του Κιαμήλη, φόραγε ένα φουστάνι
άσπρο με κόκκινο κι είχε κάνει πλεξίδα τα μαλλιά της,
χάρμα ήταν. Στο εξοχικό κέντρο που καθίσαμε για φα-
γητό, έβαλε η Μάσιγγα ένα κομμάτι από τον μουσακά
της στο πιάτο του. Τον έκοψε μικρά κομμάτια και τον
τάισε. Έκανα νόημα στη νοσοκόμα που τους πλησίασε
να κάνει πέρα. Ο Κιαμήλης κοίταγε τα λουλούδια που
άνθιζαν ολόγυρα.

Μάης πάλι!
Τηλέφωνο η μάνα μου· με έπαιρνε δυο φορές την

ημέρα και τα έξι χρόνια που ήμουν διορισμένος στην
Τρίπολη. Τα τελεσίγραφα, όμως, μου τα έστελνε πάντοτε
σε γράμμα. Κι εκείνο ήταν το τελευταίο τελεσίγραφό
της και το ’ξερα. Μύριζε απειλή ακόμα και ο φάκελος.

«Σου βρήκαμε θέση, στο Αιγινήτειο, σου βρήκαμε
θέση στο Δαφνί, σε όποια ψυχιατρική πτέρυγα υπήρχε
στο λεκανοπέδιο, κατουρημένες ποδιές φιλήσαμε και
δεν τις καταδέχτηκες. Αυτή είναι η τελευταία μας. Θέση
κομμένη πάνω σου, προϊστάμενος. Δικαίωμά σου να μη
δεχτείς, μείνε στους κωλόβλαχους. Όμως σου ορκίζομαι,
στη ζωή του πατέρα σου, πως αν δεν τσακιστείς να ’ρθεις,
με τα χέρια μου θα την παντρέψω την Ιωάννα και το

τοβιβλίο.net

154



διαμήνυσα και σε εκείνη και στον πατέρα της. Δε θα
μείνει ανύπαντρη η κοπέλα να σε περιμένει, ρεμάλι». 

Πρωί ήταν, ανέβηκα τις σκάλες, με κλειδί δικό μου
άνοιξα και πήγα στην κουζίνα της Άφρως να φτιάξω
καφέ. Μ’ άκουσε που χαρχάλευα και σηκώθηκε.

«Να σου φτιάξω καφέ», είπα.
«Να ’σαι καλά!»
«Τσιγάρο, Αφρούλα, δε σ’ αφήνω ν’ ανάψεις, μας πήρε

στον λαιμό του ο διάολος.»
Ξανθές μπούκλες δεν υπήρχανε, τέρμα η περμανάντ,

το πήρε απόφαση και τις κούρεψε, όταν κατάλαβε κατά
που το πήγαινε η χημειοθεραπεία. Γλόμπος το κρανίο.
Η μούρη της βέβαια πάντα όμορφη, με τα μάτια της
σαν ουρανός ξάστερος. Έκανε πως δε μ’ άκουσε, άναψε
τσιγάρο και κόρωσε ο τόπος, ούτε τη μυρωδιά του δεν
ήθελα πλέον.

«Τώρα τι θα γίνει;»
«Έχει δίκιο η μάνα σου, Νίκο.»
Όχι που δε θα ’χε!
Τώρα τι θα γίνει;
Φορώντας ένα γαλάζιο μαντήλι στο κεφάλι, έκανε η

Αφροδίτη την πρώτη της επίσκεψη στο ψυχιατρείο της
Μάκρης. Είχα μιλήσει στον Κιαμήλη, είχα μιλήσει στην
Μάσιγγα, ήξεραν. Εγώ μόνο δεν ήξερα. Ήμασταν οι
τέσσερίς μας στο στενάχωρο το γραφειάκι μου· ίσα που
χωράγαμε.

Δυο μέτρα ψηλός ο Κιαμήλης, ανοικονόμητος! Η
Μάσιγγα είχε γίνει γυναίκα πια. Στρώθηκε η Αφρούλα
ανάμεσά τους χωρίς να ρωτήσει. Τους είχα πει από καιρό
πως εκείνη ήταν η προξενήτρα τους. Ήθελαν να την γνω-
ρίσουν τα παιδιά. Η Αφρούλα το ανέβαλλε, αλλά τώρα

λόγος του ’18

155



είχαν τελειώσει τα ψέματα. Το διαζύγιο της μικρής είχε
βγει. Σε ένα μήνα, τον Μάη, παντρεύονταν. Εγώ θα
έφευγα.

Την κοίταζε ώρα η Μάσιγγα και κούναγε το κεφάλι
της πέρα δώθε. Η πλεξίδα της πηγαινοερχόταν.

«Εσύ είσαι, θεία;»
«Εγώ μαθές είμαι, παιδί μου, Μάσιγγα.»
Έμπλεξαν τα χέρια τους και δε λέγανε να χωρίσουνε.

Κλαίγανε, γέλαγαν και όσα λέγανε δεν τα καταλάβαινα.
Όταν συγκινιόταν η Μάσιγγα, μίλαγε κάτι βλαχαδερά
ελληνικά· αυτά ήταν τα φυσικά της, της τα ’μαθαν οι γο-
νείς της, μετανάστες στο Αμέρικα από το χωριό τους τη
δεκαετία του εξήντα και απόφοιτοι τετάρτης δημοτικού.
Μου εξήγησαν μετά. Κάμποσα καλοκαίρια το έστελναν
το παιδί στην Ελλάδα κι έμενε στη θεία της την Φωτεινή,
την καρδιακιά φιλενάδα της Αφροδίτης. Υπήρχε σχετική
φωτογραφία στον μπουφέ, δυο ξανθιές με παρδαλά ρούχα
της δεκαετίας του εβδομήντα να υπομειδιούν, φόντο το
άγαλμα του Κολοκοτρώνη στο πεδίο του Άρεως. Το
παιδί στο ποδήλατο με τις βοηθητικές και με τους φιό-
γκους στο κεφάλι ήταν προφανώς η δική μου η Μάσιγγα.
Χαρά εγώ, χαρά η Μάσιγγα κι ο Κιαμήλης με τη συ-
νάντηση με την Αφρούλα. Η θεία της κοπέλας είχε πε-
θάνει νέα, πριν πολλά χρόνια σε αυτοκινητιστικό. Αν
ζούσε η Φωτεινή, μορφωμένη γυναίκα ήταν, δε θα άφηνε
την αδερφή και το γαμπρό της, να κάνουνε τέτοια πα-
λιανθρωπιά στην κόρη τους.

«Γιατί δε μου πες τίποτα;», ρώτησα την Αφροδίτη
όταν φύγανε από το γραφείο μου τα παιδιά με τα μάτια
τους δακρυσμένα και χαρούμενα, που είχανε επιτέλους
άνθρωπο δικό τους να υποστηρίξει την αγάπη τους.

τοβιβλίο.net

156



«Τι να σου πω, καμάρι μου;»
«Πως γνώριζες τη Μάσιγγα. Πως με καθοδήγησες

για να κάνω ό,τι γίνεται για να σωθεί το κορίτσι, να μη
γυρίσει στους γονείς.»

«Παράγγειλέ μου έναν καφέ, έχετε κυλικείο εδώ μέσα,
δεν έχετε; Ξεράθηκε το στόμα μου.»

Έβγαλε το μαντήλι να πάρει αέρα το κεφάλι της.
«Άμα μπούνε οι συνάδελφοί μου εδώ μέσα και σε

δουν, καρκινοπαθή να καπνίζεις σέρτικα, θα με πιάσουν
στο στόμα τους, δε με ξεπλένει ο Ιορδάνης. Θα πω να
σου στύψουν πορτοκαλάδα.»

«Να μη σε νοιάζει τι λέει ο κόσμος. Χρωστάει καλή
κουβέντα νομίζεις; Και που να δεις τι θα πούνε σε λίγο
καιρό...»

«Γιατί δε μου τα λες κι εμένα που δεν καταλαβαίνω,
θα φύγω σε λίγες μέρες.»

«Δίκιο έχεις, δεν καταλαβαίνεις. Εδώ είναι μικρός ο
τόπος. Ο μικρός τόπος τον σκλαβώνει τον άνθρωπο.
Δεν είναι μονάχα που όλοι γνωρίζουμε ο ένας τον άλλο,
τα μυστικά του. Είναι που σχετιζόμαστε παράξενα, σαν
να έχει συρματόπλεγμα ο τόπος γύρω, κι εμείς μαντρω-
μένοι σε τούτο το κοτέτσι που είναι η Τρίπολη. Και
πάλι όμως ο καθένας δρα κατά τη συνείδησή του...»

Την κοίταζα αποσβολωμένος.
«Κλείσε το στόμα σου και άκουσε με. Εγώ τα ξέρω

κι όταν πεθάνω θα τα πάρω στον τάφο μου αυτά που θα
ακούσεις. Έκανες καλά τον Κιαμήλη και σου μίλησε το
παιδί. Ξέρεις πως σκότωσε μια γυναίκα με τ’ αμάξι. Έτσι
του ’στριψε η βίδα. Το ’χεις καταλάβει φαντάζομαι, ήταν
η Φωτεινή, η θεία της Μάσιγγας. Η φιλενάδα μου, η
αδερφή μου. Τελευταία της κουβέντα στο νοσοκομείο

λόγος του ’18

157



"Δεν έφταιγε το παιδί, εγώ βγήκα στον δρόμο χωρίς να
κοιτάξω, δεν έφταιγε!". Όταν τα κανόνισε ο διάολος να
μου τα λες όλα σου τα πεπραγμένα, όταν κατάλαβα πως
αυτά τα δυο παιδιά βρέθηκαν, όταν...»

«Καλά τα κανόνισες, Άφρω μου. Δε χρειάζονται άλλα
λόγια, μια χαρά τα κανόνισες.»

Μπήκε ο καφετζής με μια πορτοκαλάδα στο δίσκο.
«Δεν πρέπει να μάθει τίποτα ο Κιαμήλης. Ούτε η

Μάσιγγα. Μικρός τόπος!»
«Δε θα μάθουν.»
«Έχω ετοιμάσει τη διαθήκη μου. Όλη η περιουσία

μου πάει στους δύο τους. Ας τους αφήσει ο Θεός να ζή-
σουνε σαν άρχοντες. Τα έχω τακτοποιήσει. Εσύ θα υπο-
γράψεις μάρτυρας, ότι έχω "σώας τας φρένας", πως με
εξέτασες. Υπάρχουνε κάτι συγγενείς, έβδομης γενεάς, θα
πέσουν να τα φάνε τα κακόμοιρα.»

«Τίποτα δε θα τους κάνουν! Έχεις τον λόγο μου.»
Ήπιε την πορτοκαλάδα και δεν άναψε τσιγάρο. Γέ-

λασαν τα μάτια της με την έκπληξή μου.
«Ποιος ξέρει βέβαια! Μπορεί και να δώσει ο Θεός

να ζήσω. Να δω να κάνουν και τίποτα εγγόνια...Της Φω-
τεινής τα εγγόνια.»

τοβιβλίο.net

158



Χιλιάδες χιλιόμετρα μακριά
Χρίστιαν-Ιωάννης Παπαγεωργίου

Οκύριος Γιώργος Αποστολάκης στεκόταν μπρο-στά από τον καθρέφτη κοιτάζοντας το είδωλότου με απορία, σαν να μην αναγνώριζε εκείνον
τον γέρο που αντίκριζε. Τα γρανάζια του χρόνου γύριζαν
με τόσο γρήγορους ρυθμούς που δεν πρόφταινε να συ-
νειδητοποιήσει τα όσα είχαν συμβεί τα τελευταία χρόνια.
Η γυναίκα του είχε αποχωρήσει από τη ζωή πριν από
μια ολόκληρη δεκαετία. Ο πρόσφατος θάνατος του αγα-
πημένου του φίλου τον στεναχωρούσε με βάναυσο τρόπο.
Περιεργαζόταν με νοσταλγία τις παλιές κιτρινισμένες
φωτογραφίες της οικογένειάς του και θαύμαζε το κομπο-
λόι από κεχριμπάρι που του είχε χαρίσει ο φίλος του, ο
Ανδρέας, στην ονομαστική του γιορτή.

Δεν είχαν ποτέ παραπονεθεί για τη ζωή τους, μια ζωή
με σκαμπανεβάσματα και δυσκολίες που λίγο πολύ όλοι
αντιμετώπιζαν. Αισθάνονταν ευτυχισμένοι για τις όμορφες
στιγμές που πέρασαν, τις ευκαιρίες που άδραξαν και τους
προσωπικούς θριάμβους που βίωσαν. Καλλιέργησαν αλη-
θινές φιλίες και γεύτηκαν τις πρόσκαιρες σαρκικές ηδονές,
προπάντων όμως γνώρισαν τη δύναμη της αγάπης.
Ωστόσο, η απροσδιόριστη λύπη που αισθανόταν πήγαζε
από μια ανεκπλήρωτη επιθυμία που είχαν εκφράσει οι
δύο φίλοι στο παρελθόν, να κάνουν μαζί ένα ταξίδι στη
γενέτειρά τους, στο νησί όπου γεννήθηκαν και πέρασαν
τα πρώτα χρόνια της παιδικής τους ηλικίας. Λόγω των

159



πολιτικών και οικονομικών συνθηκών εκείνες τις δύσκολες
εποχές είχαν αναγκαστεί οι οικογένειές τους να εγκατα-
λείψουν τα πάτρια εδάφη και να μεταναστεύσουν σε μια
χώρα, η οποία θα τους δεχόταν μεν, αλλά θα απαιτούσε
ως αντάλλαγμα να εργαστούν σκληρά και πάνω από όλα
να υπερβούν τα όρια της ανθρώπινης αντοχής και της
εθνικής τους αξιοπρέπειας, ιδίως τα πρώτα χρόνια της
μετανάστευσής τους. Ο δρόμος της ξενιτιάς για τους
γονείς των δύο φίλων αναμφίβολα δεν ήταν στρωμένος
με ρόδα. Και όμως αγωνίστηκαν, ταλαιπωρήθηκαν,
έφτιαξαν τις δικές τους μικροεπιχειρήσεις, σπούδασαν
τα παιδιά τους και έγιναν ένα αναπόσπαστο κομμάτι στο
πολυπολιτισμικό ψηφιδωτό της κοινωνίας της Νέας Υόρ-
κης.

Ποιο ήταν όμως το τίμημα που έπρεπε να πληρώσουν;
Αυτό ρωτούσε επανειλημμένα ο κύριος Γιώργος τον επι-
στήθιο φίλο του. Υπήρχε ένα αγκάθι που τριβέλιζε το
νου και τραυμάτιζε την ψυχική τους ηρεμία. Σε αμέτρη-
τες συζητήσεις τους στο καφενείο της γειτονιάς όπου συ-
νήθιζαν να συχνάζουν, συμφωνούσαν ότι στο βάθος της
καρδιάς τους παρέμεναν Έλληνες, κατέληγαν, όμως, στη
νηφάλια και πικρή διαπίστωση ότι κατά την πάροδο των
χρόνων είχαν απομακρυνθεί κατά πολύ από τον πολιτι-
σμό και τις παραδόσεις της πατρίδας τους και ακόμη
περισσότερο από την ίδια τη χώρα και την καθημερινό-
τητά της, μια καθημερινότητα που διαδραματιζόταν τό-
σες χιλιάδες χιλιόμετρα μακριά από εκείνους. Όσα βιβλία
κι αν διάβαζαν, όσες εφημερίδες κι αν ξεφύλλιζαν, όσα
τραγούδια κι αν σιγοτραγουδούσαν, τίποτα δεν μπορούσε
να τους σβήσει τον καημό και να αντικαταστήσει το μέ-
ρος που νοσταλγούσαν. Και να που τώρα είχε χάσει και

τοβιβλίο.net

160



τον τελευταίο δεσμό με το νησί του. Ο Ανδρέας ήταν ο
τελευταίος συμπατριώτης με τον οποίο είχε φιλική σχέση.
Πόσο θα απομακρυνόταν ακόμη από τις ρίζες του;

Ο Γιώργος αναπολούσε τις μυρωδιές της φύσης, τον
παφλασμό των κυμάτων, την αλμύρα και την απεραντο-
σύνη της θάλασσας. Είχε την ανάγκη να ανταμώσει τους
πρόσχαρους και ομιλητικούς νησιώτες και να νιώσει τον
καυτό ήλιο του καλοκαιριού στο δέρμα του. Τα νεοκλα-
σικά κτίρια, το βυζαντινό κάστρο και το γραφικό λιμάνι
της Χώρας έμοιαζαν να παρελαύνουν σε κλάσματα δευ-
τερολέπτων μπροστά από τα μάτια του κάνοντάς τον να
ξεχάσει προς στιγμήν ότι βρισκόταν σε μια γειτονιά της
Νέας Υόρκης και όχι στο πολυαγαπημένο του νησί.

Αγανάκτησε, θύμωσε υπερβολικά με τον εαυτό του
που δεν είχε πείσει εγκαίρως τον Ανδρέα να επισκεφτούν
την πατρίδα τους. Τώρα, όμως, δεν ωφελούσε σε τίποτα
να στεναχωριέται. Αναπάντεχα, του σφηνώθηκε μια ιδέα
στο μυαλό που τον ενθουσίασε αλλά και τον τρόμαξε
συνάμα. Επανήλθε από τη νωχέλεια και την απάθεια που
τον είχε κατατροπώσει. Με αποφασιστικότητα αλλά και
με εμφανή νευρικότητα άρπαξε το τηλέφωνο και κάλεσε
τον αριθμό της κόρης του. Μετά από λίγες στιγμές που
του φάνηκαν μια αιωνιότητα άκουσε τη φωνή της. Ακου-
γόταν κουρασμένη. Μάλλον είχε μόλις επιστρέψει από
τη δουλειά.

«Καλησπέρα, Ελπίδα!»
«Καλησπέρα, πατέρα! Συνέβη κάτι, δεν αισθάνεσαι

καλά;», τον ρώτησε κάπως αναστατωμένη.
«Θέλω να μου κάνεις μια χάρη». Ο αυθορμητισμός

του έμοιαζε να διαπερνά το ακουστικό του άψυχου αντι-
κειμένου. «Επιθυμώ να ταξιδέψω στην Ελλάδα. Όπως

λόγος του ’18

161



γνωρίζεις δε χειρίζομαι και τόσο καλά τον υπολογιστή
και γι’ αυτό σε παρακαλώ να αναλάβεις εσύ το κλείσιμο
του εισιτηρίου.»

Η Ελπίδα έμεινε έκπληκτη, μια και ο πατέρας της
δεν είχε εκφράσει την πρόθεση του να επισκεφτεί την
Ελλάδα μετά τον θάνατο της μητέρας της. Ήταν ήδη σε
μεγάλη ηλικία, αλλά η υγεία του βρισκόταν σε καλή κα-
τάσταση. Δε σκόπευε να εγκαταλείψει οριστικά τη Νέα
Υόρκη, αφού είχε περάσει το μεγαλύτερο μέρος της
ζωής του εκεί και είχε ριζώσει για τα καλά. Προπάντων,
όμως, της είχε μεγάλη αδυναμία και ήθελε να βρίσκεται
πάντοτε κοντά της. Εκείνη ήταν ανέκαθεν πρόθυμη να
τον βοηθήσει. Προσπάθησε να καταπιέσει την έκπληξη
της. Διστακτικά τον ρώτησε:

«Πότε θέλεις να πετάξεις;»
«Το συντομότερο δυνατό. Και αύριο αν γίνεται»,

απάντησε εκείνος με ευδιάκριτη ευθυμία.
«Αύριο;», αναφώνησε σαστισμένη. «Πόσο καιρό θέλεις

να μείνεις;»
«Όσο καιρό χρειαστεί. Ένα, δύο μήνες ή και παρα-

πάνω. Αλλά μην πανικοβάλλεσαι, θα ξαναεπιστρέψω»,
αποκρίθηκε θέλοντας να την πειράξει. Είχε περάσει πολύς
καιρός από τότε που η Ελπίδα είχε ακούσει τον πατέρα
της τόσο χαρούμενο. Ένιωθε ότι τα εννοούσε αυτά που
έλεγε, δεν ήταν απλά ένας επιπόλαιος ενθουσιασμός της
στιγμής. Τής είχε φτιάξει μάλιστα τη διάθεση.

«Σύμφωνοι. Θα τα τακτοποιήσω όλα. Αλλά μόνο αν
μου υποσχεθείς ότι θα μου τηλεφωνείς επί καθημερινής
βάσεως από την Ελλάδα, για να είμαι σίγουρη ότι είσαι
καλά.»

«Βεβαίως. Αν και μπορώ να σου πω από τώρα ότι θα

τοβιβλίο.net

162



είμαι πολύ καλά». Αφότου την αποχαιρέτησε στοργικά,
έκλεισε το τηλέφωνο. Χάθηκε στις σκέψεις του. Ένα ανε-
παίσθητο χαμόγελο ζωγραφίστηκε στα χείλη του.
Έστρεψε το βλέμμα του στον τοίχο δίπλα από τον κα-
θρέφτη. Κοιτάζοντας το κομπολόι του φίλου του και τη
φωτογραφία της πολυαγαπημένης του γυναίκας, μονο-
λόγησε: «Ήρθε ο καιρός να εκπληρωθεί αυτή η τελευταία
επιθυμία. Είμαι σίγουρος ότι και εσείς θα είστε διαρκώς
κοντά μου, μέσα στην καρδιά μου.»

λόγος του ’18

163



Όταν ο Θεός μάς έστειλε την Ίσα
Σωτήρης Μαγιόπουλος

Οαέρας στην ατμόσφαιρα θύμιζε καμπίνα αε-ροπλάνου: βαρύς, ψεύτικος, λίγος. Κινήθηκαπρος το ανοιχτό παράθυρο. Καμία διαφορά.
Λεπτά πριν είχα δει τον πατέρα μου να αναπνέει για τε-
λευταία φορά. Άγγιξα την καρδιά του και ένιωσα ότι
χτυπούσε ακόμα. Οι γιατροί μάς έβγαλαν έξω απ’ το
δωμάτιο. Μετά από λίγο με ενημέρωσαν πως είχε φύγει.
«Έφυγε ήσυχα, δεν υπέφερε καθόλου...» μου είπαν προ-
σπαθώντας μάλλον μάταια να μου απαλύνουν τον πόνο
που πρόδιδαν τα κόκκινα μάτια μου. Άρχισα να πηγαι-
νοέρχομαι πέρα δώθε στον διάδρομο της Α΄ Παθολο-
γικής του «Γεώργιος Γεννηματάς» σαν μπάλα σε φλιπε-
ράκι. Ήθελα να κοπανηθώ στους τοίχους, να ουρλιάξω.
Έμεινα εγκρατής για ακόμα μια φορά στη ζωή μου μι-
σώντας με γι’ αυτό. Το άλλοθί μου; Έπρεπε να κρατήσω
όρθια τη μάνα μου που έκλαιγε με λυγμούς. Την πήρα
αγκαλιά και την φίλησα στα μαλλιά, όπως συνηθίζουν οι
γονείς να κάνουν στα παιδιά τους. Οι ρόλοι είχαν αντι-
στραφεί εδώ και καιρό. Την έβαλα να καθίσει στον κα-
ναπέ και βγήκα έξω να τηλεφωνήσω στον αδερφό μου
που έτρεχε να τον προλάβει ζωντανό. «Μπίλη, μην τρέ-
χεις, ο πατέρας έφυγε...», είπα προσπαθώντας να πνίξω
τα αναφιλητά μου. Έδινα μάχη να κρατηθώ, να μην ξε-
σπάσω. Δεν ήθελα να φρικάρω τους ανθρώπους που είχαν
έρθει να δουν τους συγγενείς τους. Δεν ήμουν όμως έτοι-

164



μος για κάτι τέτοιο. Δε θα ήμουν ποτέ. Ένιωθα πως
ήθελα να σωριαστώ κάτω, αλλά δεν μπορούσα ούτε να
καθίσω σε κάποια καρέκλα. Πήρα ένα δυο τηλέφωνα
ακόμα, κάποιους συγγενείς προσπαθώντας μάταια να ξε-
φορτωθώ ένα μέρος από το βαρύ φορτίο που είχε πέσει
ξαφνικά πάνω μου. Η μάνα μου έκλαιγε γοερά φωνά-
ζοντας το όνομά του. «Στεφανάκο μου...», όπως τον απο-
καλούσε πάντα. Μετρούσα τα δευτερόλεπτα να δω τον
αδερφό μου. Δεν το άντεχα μόνος μου. Επιτέλους κάποια
στιγμή τον βλέπω μπροστά μου. Κόκκινα μάτια κι αυτός.
Αγκαλιαστήκαμε όπως δεν το είχαμε κάνει ποτέ. Αρχίζει
να πηγαινοέρχεται κι αυτός σαν κι εμένα. Ρωτάει. Του
λέω κάποιες λέξεις. Είμαστε όλοι μαζί. Είναι δύσκολα.
Θα αντέξουμε;

Ο Θεός αποφασίζει να επέμβει. Ψάχνει να στείλει
κάποιον άγγελο. Είναι μάλλον όλοι απασχολημένοι, νο-
σοκομείο γαρ. Και τότε παίρνει την απόφαση. Γίνεται
Αλλάχ και μας στέλνει την Ίσα! Το οκτάχρονο κορίτσι
από το Πακιστάν που κάθεται τόση ώρα δίπλα στη μάνα
μου αμίλητο, γυρνάει και με σπασμένα ελληνικά της λέει
«Μην κλαις. Μην κλαις γιατί και η γιαγιά μου που έκλαιγε
ήρθε στο νοσοκομείο». Η μάνα μου λιώνει και με μάτια
βουρκωμένα θέλει να την πάρει αγκαλιά. Γελάει μέσα
σε αναφιλητά. Χαμογελάω κι εγώ. Ναυαγός που βλέπει
τους διασώστες. Γέλια και δάκρυα μαζί και η πιο σοφή
συμβουλή βγαλμένη δωρεάν από το στόμα αυτού του
μικρού κοριτσιού κι όχι απ’ το μπλοκάκι ενός αδρά
αμειβόμενου γιατρού. Απλή, περιεκτική, πειστική «Μην
κλαις», επαναλαμβάνει. Η μάνα της δίπλα μας –μικρό
κορίτσι κι αυτή– στέκεται αμίλητη και με σεβασμό. Η
μαντήλα που καλύπτει το μεγαλύτερο μέρος του προ-

λόγος του ’18

165



σώπου της, παρά την πολυχρωμία, ενισχύει τη στάση
της αυτή. Μέρες τώρα δίπλα στο κρεβάτι της δικής της
μάνας την είχα δει να προσεύχεται στον δικό της θεό με
στωικότητα και αξιοπρέπεια. Αθόρυβα και με υπομονή.
Έτσι προφανώς την είχαν αναθρέψει.

«Μπαμπά;» ρωτάει τη μάνα μου. Εκείνη της δείχνει
τη βέρα της. «Ο άντρας μου», της απαντά. «49 years σή-
μερα» προσθέτει ελληνοαγγλικά προσπαθώντας να επι-
κοινωνήσει μαζί της, να δεθεί να μοιραστεί. Η μικρή
δεν έχει ξεκολλήσει το βλέμμα της πάνω απ’ τη μάνα
μου. «Πώς σε λένε;» την ρωτάω. «Ίσα» μου απαντάει και
οι δυο συλλαβές μοιάζουν με ποίημα στ’ αφτιά μου.
«Πολύ ωραίο όνομα», της λέω. Χαμογελάει συγκρατη-
μένα με πειθαρχία και αυτοσυγκράτηση ενήλικα. Τα με-
γάλα μαύρα ματάκια της λάμπουν βουτηγμένα μέσα στο
σοκολατένιο προσωπάκι της. Τα σπαστά μαύρα μαλλιά
της μαζεμένα σε κότσο ενισχύουν τη σοβαρότητά της η
οποία παντρεμένη με την αθωότητα και την απλότητα
των οκτώ χρόνων της μάς κάνει να χαμογελάμε όλο και
πιο πολύ.

Τρέχω στην καντίνα και αγοράζω χυμούς και νεράκια
γι’ αυτήν και τη μητέρα της. Μοιάζουν με τους πρώτους
φίλους που ήρθαν να μας συλλυπηθούν. Θέλω να της
δείξω την ευγνωμοσύνη μου. Της δίνω τον χυμό. Κουνάει
διστακτικά το κεφάλι της και ρίχνοντας μια ματιά στη
μαμά της μου λέει «όχι». Δίνω ένα χυμό και σ΄ εκείνη.
Τον δέχεται χωρίς να αντιδρά. Σαν να ξέρει πώς πρέπει
να συμπεριφερθεί στο πένθος. Κάθεται δίπλα μας θλιμ-
μένη χωρίς να μιλά. Η μικρή συνεχίζει να επαναλαμβάνει
στη μάνα μου «Μην κλαις». Αρχίζει και λύνεται. Πιάνει
διάλογο μ’ εκείνη.

τοβιβλίο.net

166



«Από πού είσαι Ίσα;»
«Πακιστάν».
«Πηγαίνεις σχολείο;»
«Πηγαίνω στην τρίτη».
«Αυτοί είναι οι γιοί μου! Ποιος είναι πιο ωραίος;»
Δείχνει την προτίμησή της για τον αδερφό μου. Δεν

έχει γούστο, αλλά την λατρεύω. Γελάμε. Και κλαίμε.
Μαζί. Φέρνει το αρκουδάκι της από τον απέναντι καναπέ
και το δίνει στη μάνα μου.

«Το θέλεις;» την ρωτάει. Σειρά της μάνας μου να πει
όχι.

Θέλω να την πάρω αγκαλιά, να την φιλήσω να της πω
ευχαριστώ. Κρατιέμαι. Δεν ξέρω τα έθιμά τους. Δεν
ξέρω σε τι κατάσταση είναι η γιαγιά της δίπλα. Δεν ξέρω
αν πρέπει. Την ρωτάμε αν μπορούμε να την βγάλουμε
φωτογραφία. Σφίγγει τα χείλη της και ποζάρει χαμογε-
λώντας συγκρατημένα.

«Ίσα τώρα είσαι φίλη μου» της λέει η μάνα μου.
«Θέλω να διαβάζεις στο σχολείο, να γίνεις σημαντική.
Να γίνεις γιατρός, να κάνεις καλά τους ανθρώπους όπως
τη γιαγιά σου».

Μαθαίνω ότι όση ώρα ήμουν στην καντίνα είχε περά-
σει το φορείο με τον πατέρα μου μέσα στον πλαστικό
σάκο. Εικόνα που σε καμία περίπτωση δεν ήθελα να δω.
Αισθάνομαι τυχερός. Επιβεβαιώνω για ακόμα μια φορά
πως όλα γίνονται για κάποιον λόγο τελικά.

Η ώρα έχει περάσει. Το σώμα του πατέρα μου θα
βρίσκεται σε κάποιο ψυγείο του νεκροτομείου. Η ψυχή
του τριγυρνάει δίπλα μας. Την νιώθω.

Σηκωνόμαστε να φύγουμε.
«Μη φύγεις» φωνάζει η Ίσα στη μάνα μου.

λόγος του ’18

167



Πρέπει, αγάπη μου. Έχασα τον πατέρα μου. Ζω τις
στιγμές που πάντα αντίκριζα με φόβο, είπα δίχως να μι-
λήσω.

«Αντίο Ίσα», την χαιρετάω.
Ευχαριστώ που ήρθες και μ’ έκανες να αντέξω. Της

δίνω ένα πακέτο κρακεράκια που είχα από το πρωί στην
τσάντα μου και δεν είχα καταφέρει να φάω. Δεν ξέρω
πώς αλλιώς να της πω ευχαριστώ.

«Όχι», μου λέει.
«Σε παρακαλώ», της απαντώ.
Παίρνουμε αγκαζέ με τον αδερφό μου τη μάνα μας

και μπαίνουμε στο ασανσέρ. Στενοχωριέμαι που απο-
χωρίζομαι το μικρό κορίτσι, αλλά δεν αντέχω άλλο εκεί
μέσα. Φεύγουμε χωρίς τον πατέρα μου. Ένα κομμάτι
μας σαν να ξεριζώθηκε βίαια και έμεινε για πάντα εκεί.
Στο δωμάτιο 452. Το βλέμμα του μικρού κοριτσιού
έχει αποτυπωθεί στο μυαλό μου και εναλλάσσεται μ’
αυτό του πατέρα μου λίγο πριν φύγει για πάντα. Αναρω-
τιέμαι αν θα είχα καταφέρει να μείνω όρθιος χωρίς τη
βοήθεια αυτού του μικρού αγγέλου.

Θεέ μου, ανάπαυσε την ψυχή του πατέρα.
Αλλάχ μου, φύλαγε τη μικρή μας Ίσα.

τοβιβλίο.net

168



Clarum somnium
Νικόλαος Αλεξάς

Πόσο απολάμβανε αυτό το τσιγάρο... Ένιωθετον καπνό να διαπερνάει όλο του το σώμα καιπάλι δεν το χόρταινε... Κι άλλες φορές είχε
βρεθεί σε παρόμοια κατάσταση... Φεύγοντας από το
σπίτι της να πιστεύει ότι επιτέλους είχε λυτρωθεί και
μπορούσε να συνεχίσει τη ζωή του ελεύθερος... Αυτή τη
φορά, όμως, υπήρχε κάτι διαφορετικό... Ακόμα κι ο
δρόμος που οδηγούσε πάντα σε αυτήν, φαινόταν διαφο-
ρετικός... Οι σκέψεις που τον βασάνιζαν δέκα χρόνια,
δεν είχαν εξαφανιστεί απ’ το μυαλό του. Όχι, τα συναι-
σθήματα δεν αλλάζουν από τη μια στιγμή στην άλλη.
Το ήξερε πολύ καλά αυτό. Έπρεπε να βάλει, όμως ένα
τέλος σ’ αυτό που θεωρούσαν και οι δυο αγάπη... Τέλος...
Πόσες και πόσες φορές το είχε πει... Κι άλλες τόσες το
είχε πάρει πίσω... Αυτός που πάντα πίστευε ότι είχε τα
πάντα υπό έλεγχο, ήξερε μέσα του ότι η λογική κι ο χα-
ρακτήρας του ήταν κάτι που δε συμβάδιζαν με τα έντονα
συναισθήματα που τον κατέλυαν κάθε φορά που την έ-
βλεπε... Τόσο ευάλωτος. Πολλές φορές θεωρούσε ότι
ήταν λιπόψυχος απέναντι της. Ο φόβος να πάει να τη
βρει πάλι δεν είχε φύγει. Κι ο εγωισμός του δεν υπήρχε
εδώ και πολύ καιρό για να τον συγκρατήσει. Ένα τηλέ-
φωνο... Μια συγγνώμη... Και πάλι θα είμαι κοντά της.
Δίπλα της... Το είχε κάνει άλλωστε πολλές φορές. Πάντα
τον δεχόταν γιατί τον αγαπούσε πολύ. Τι ήταν αυτό που

169



θα τον κράταγε μακριά της.
«Νίκο, από την πρώτη στιγμή που σε είδα κατάλαβα...

Ένιωσα ότι είσαι ο άνθρωπος μου... Μ’ αρέσεις πολύ,
αλλά ποτέ δεν πρόκειται να είμαστε μαζί. Ποτέ δε θα
υπάρχει ευτυχία σ’ εμάς, πάντα θα είμαστε μακριά ο
ένας απ’ τον άλλον...»

Είπε πολλά. Οι λέξεις δεν έχουν αξία. Τα συναισθή-
ματα είναι αυτά που καθορίζουν τη ζωή σου. Η νύχτα
αυτή ήταν η πιο γλυκιά της ύπαρξης του.

Σαν ένα κύμα που σκάει στην ακτή μια ήρεμη νύχτα
του Αυγούστου. Τόση ησυχία... Τόση απεραντοσύνη.

Κάνανε έρωτα το ίδιο βράδυ. Παράδεισος και κόλαση
μαζί. Αν η ζωή του τέλειωνε εκείνη τη στιγμή δε θα τον
πείραζε. Αντί γι’ αυτό τέλειωνε η δική της.

Τον άνθρωπο που αγάπησε πιο πολύ απ’ οτιδήποτε
άλλο στον κόσμο θα τον έστελνε ο ίδιος στο τάφο; Το
αίμα στο τοίχο είχε ξεραθεί. Είχε περάσει μια ώρα.

Δεν έκλαιγε. Δεν πονούσε. Το πρόσωπό της ήταν γα-
λήνιο πλέον. Ήρεμο. Σα να ήξερε ποιον διάλεξε να αγα-
πήσει. Ποτέ δεν του χάλασε χατίρι. Δε θα του χάλαγε
την ύστατη στιγμή. Πέντε χρόνια...

τοβιβλίο.net

170



Καντηλανάφτης
Σοφία Ντούπη

Πήρε την απόφαση να γυρίσει στο χωριό του τημέρα που πάντρευε τη μικρή του κόρη, τηνωραία του Ελένη.
Εκεί στα τελειώματα της φιέστας, της δεξίωσης όπως

έλεγε με καμάρι η γυναίκα του η Τασούλα που τα τελευ-
ταία χρόνια είχε αυτοβαπτιστεί Τέση ή Τες στο πιο σύ-
ντομο, το πιο αμερικάνικό του. Στα τελειώματα της μά-
ζωξης για τον γάμο της μικρής του λοιπόν κι ενώ η
ορχήστρα έπαιζε το «με γελάσανε τα πουλιά της άνοιξης
τα αηδόνια» αγαπημένο τραγούδι της πατρίδας του, πήρε
τη μεγάλη απόφαση.

Την πήρε και τη σφράγισε σφουγγίζοντας με το μαντί-
λι του ένα του δάκρυ που κόντευε να τον εκθέσει. Ευτυ-
χώς που εκείνη την ώρα ασχολούνταν όλοι με τη νύφη,
την όμορφη Ελένη του.

Με το που γύρισαν στο σπίτι τους εκείνο το χάραμα
ετοίμασε τη βαλίτσα του, ειδοποίησε τους σεκιουριτάδες
του, τον Μήτσο και τον Χριστόφορο, για το επερχόμενο
ταξίδι τους και έκλεισε τα μάτια του για να ξεκουραστεί.
Να τον γλυκοπάρει ο ύπνος για λίγο, εκεί στον καναπέ,
με το τηλεκοντρόλ στο χέρι, μπροστά από τη μεγάλη
τηλεόραση, το καινούριο απόκτημα της Τες.

Θα τους έπαιρνε μαζί του. Η Τασούλα, η Τέση ή
Τες, του είχε δηλώσει πως εκείνη την εποχή ήταν πολύ
μπίζι και δε θα τον συνόδευε, οπότε ήθελε να έχει κά-

171



ποιον δικό του σε αυτό το ταξίδι.
Κι ο Μήτσος μαζί με τον Χριστόφορο, μετά την οι-

κογένειά του, ήταν οι πιο δικοί του ή ποιος ξέρει, στα
συναισθήματα και τα συναισθηματικά δε χωρούσε βλέπεις
ζύγι... με τόσα που τους έδεναν και όσα είχαν μοιραστεί
οι τρείς τους, ίσως τελικά να ήταν και οι πιο δικοί του!
Τους είχε κοντά του, στη δούλεψή του πάνω από τριάντα
χρόνια. Εκείνος ήταν εδώ, στην Αμερική. Για κάτσε
αλήθεια πότε είχε έρθει; Στην αρχή, τότε που είχε πρω-
τόρθει, θυμόταν πως μετρούσε μέρα τη μέρα, αργότερα
όμως οι μέρες περίσσεψαν τόσο, που τις έχασε στο μέ-
τρημα.

Αλλά ναι, θυμόταν την ημερομηνία που είχε έρθει κι
οι ημερομηνίες δεν έκαναν ποτέ λάθος, το εξήντα επτά
ήταν. Το καλοκαίρι του εξήντα επτά και τώρα είχαν δύο
χιλιάδες δέκα επτά.

Πενήντα ολόκληρα χρόνια! Ούτε ένα, ούτε δύο, ούτε
τρία...

Όταν είχε φύγει από το μικρό χωριό του Έβρου για
να πάει με πρόσκληση σε έναν μακρινό του θείο στην
Αστόρια, μόλις είχε γυρίσει από το στρατιωτικό του και
τώρα τα είχε καβατζάρει για τα καλά τα εβδομήντα του.

Ακόμα θυμόταν εκείνη τη μέρα. Την μέρα της μεγά-
λης απόφασης... Έμοιαζε με τούτη και κείνη. Είναι αλ-
λιώτικες οι μέρες των αποφάσεων μέχρι και τα χρώματά
τους είναι πιο βαθιά πιο έντονα. Θέλουν δύναμη, θάρρος,
τσαγανό και μαγκιά οι αποφάσεις.

Είχε μόλις τελειώσει το στρατιωτικό του και δεν
έβλεπε πουθενά μέλλον. Τα χωραφάκια τους κάτι λίγα
στρέμματα και τα στόματα στο φτωχικό τους πολλά. Η
μάνα, οι τρεις αδερφές του και ένας μικρότερος αδερφός

τοβιβλίο.net

172



που ήταν δεν ήταν στα δεκαοκτώ. Πατέρα δεν είχαν,
είχε περάσει στο παραπέτασμα και ζούσε από το σαράντα
εννιά στην Ουγγαρία. Έτσι είχαν μάθει δηλαδή, δεν ήταν
και σίγουρο, δεν είχε επικοινωνήσει ποτέ μαζί τους. Η
μάνα του φυσικά τον ήθελε εκεί, κοντά της. Ήταν και
ένας έρωτας, οπότε παρότι δεν έβλεπε μέλλον, προσπά-
θησε να μείνει στο χωριό του.

Τότε ήταν που έμαθε η μάνα του από μια γειτόνισσά
τους πως γύρευαν στην εκκλησιά τους καντηλανάφτη και
του έφαγε τα αυτιά να περάσει από τον πάτερ Βασίλειο
για να πάρει τη θέση. Δεν είχε μεγάλο μεροκάματο, μα
με τα τυχερά και τα χωραφάκια τους θα τα βόλευαν και
θα τον είχε κοντά της.

Πέρασε, μίλησε με τον παπά και εκείνος του υποσχέ-
θηκε να το σκεφτεί. Ήταν που είχε ζήτηση η θέση του
την είχανε γυρέψει λέει κι άλλοι, πολλοί κι ήθελε λίγο
χρόνο για να τα ζυγίσει. –Ίσως εδώ να χωράει καλύτερα
το ζύγι...

Τελικά τη θέση την πήρε ο Θοδωρής της κυρα-Μα-
ρίκας. Ένεκα που η Μαρίκα κι η παπαδιά τα είχαν κα-
λύτερα, που ο πατέρας του Θεόδωρου –όπως τον απο-
κάλεσε ο πάτερ– δεν ήταν κουμουνιστής κι ο ίδιος είχε
βγάλει λέει και τρεις τάξεις από το γυμνάσιο. Σε αυτό
το τελευταίο μάλιστα στήριξε και την απόφασή του! «Ε...
πώς να το κάνουμε» του είπε «έχει βγάλει και το γυμνάσιο
κι αυτό δεν μπορούμε να το παρακάμψουμε».

Τι να πεις. Τι μπορείς να πεις; Του κακοφάνηκε όσο
δε λέγεται. Απ’ τη μια η μάνα απ’ την άλλη ο ρημάδης
ο έρωτας για την Αγγελική του, φαρμακώθηκε... Δεν
ήθελε να φύγει.

Και κει πάνω στη φωτιά έφτασε και το γράμμα από

λόγος του ’18

173



τον μακρινό του θείο από την Αμερική. Για λίγο σκέ-
φτηκε. Μίλησε και της κοπέλας του. «Για λίγο, κορίτσι
μου» της είπε. «Κάμε λιγάκι υπομονή κάνα δυο χρονάκια,
ίσα να κάμω ένα μικρό κομπόδεμα και θα έρθω πίσω,
για να ’χω και μούτρα να σε γυρέψω. Γιατί πώς, πώς αλ-
λιώς; Με τι μούτρα να ’ρθω στον πατέρα σου; Θα με πε-
τάξει έξω και θα έχει και δίκιο!»

«Μ’ αυτά που αγαπάω», ήθελε να του φωνάξει εκείνη,
μα δε μίλησε. Έσκυψε μόνο το κεφάλι της και χώθηκε
για τελευταία φορά στο στέρνο του.

Έφυγε! Έφυγε και δεν ξαναγύρισε!
Πρώτα δούλεψε για τις αδερφάδες του. Ύστερα για

να ανοίξει συνεργείο αυτοκίνητων στον μικρό και τέλος
για τον εαυτό του. Μα τα χρόνια πέρασαν κι ο έρωτάς
του ξέφτησε. Ξέφτησε σαν τη μικρή εβδομαδιαία φωτο-
γραφία της Αγγελικής του. Και κείνη, του το ’γράψε η
μάνα του, δεν άντεξε, πάνω στα πέντε χρόνια από το
φευγιό του παντρεύτηκε. Καλά έκανε. Δίκιο είχε. Περνάει
η ζωή με μια εβδομαδιαία φωτογραφία στο προσκέ-
φαλο;

Δούλεψε αυτός δίπλα στον θείο του που όταν πέθανε
έτσι άκληρος που ήταν, του άφησε το μπακάλικο της
σημερινής του αλυσίδας και την ευχή του να παντρευτεί
σύντομα και μάλιστα Ελληνίδα. Και βρήκε τότε την Τα-
σούλα, ένα όμορφο μελαχρινό κορίτσι που όλα πάνω
του από τις κουβέντες ως και την ομορφάδα του μαρτύ-
ραγαν πατρίδα και την παντρεύτηκε.

Άλλο τώρα που με το πέρασμα του χρόνου η
Τασούλα άλλαξε κομματάκι κι έγινε Τέση ή Τες. Χαμο-
γέλασε. Την αγαπούσε τη γυναίκα του κι είχε περάσει
καλά μαζί της. Αγγελικούλα φυσικά δεν ήταν, όμως εί-

τοβιβλίο.net

174



παμε ήταν πατρίδα. Ήταν το λιμάνι του, η ψυχή του!
Δέκα μέρες φύλαγε η βαλίτσα του γεμάτη. Ώσπου να

τα τακτοποιήσει όλα γύρω του και να φτάσει στο χωριό
του είχαν περάσει δέκα ολόκληρες μέρες.

Και έφτασε. Με μια λιμουζίνα από εδώ ίσα με κει.
Και τους σωματοφύλακές του δίπλα. Ήρθε κι άραξε στην
αρχή στο πατρογονικό του, μετά στον τάφο της μάνας
και της Αγγελικούλας του, είχε φύγει νωρίς. Οι άγγελοι
λένε πως δεν τον αντέχουν τούτο τον κόσμο και φεύγουν
για τον παράδεισό τους από νωρίς. Και τέλος στο καφε-
νείο του χωριού στην πλατεία.

Και μαζευτήκαν τότε όλοι οι χωριανοί του γύρω του
και δεν έσωναν οι αγκαλιές, οι κουβέντες, τα δάκρυα κι
οι ρακές. Κι ας είχαν περάσει πενήντα χρόνια κι ας είχαν
αλλάξει όλοι κι ας έλειπαν οι μισοί. Κι ας είχε μετονο-
μαστεί κι αλλάξει περισσότερο από όλους o ίδιος κι από
φτωχός Παύλος Παπαδούδης που ήταν τότε, είχε γίνει
ο πλούσιος με την τεράστια αλυσίδα "Greek Delikates-
sen" Paul Papas.

Κι εκεί πάνω στις χαρές και την κουβέντα πέταξε ο
Χρήστος, το φιλαράκι του, «Α, ρε Παύλο, σκέψου τι θα
γινόσουν αν είχες βγάλει και το γυμνάσιο!»

«Καντηλανάφτης» του απάντησε χαμογελώντας, λίγο
πικρά, εκείνος. «Καντηλανάφτης!»

λόγος του ’18

175



Σε ολυμπιακό φόντο
Απόστολος Παλιεράκης

Κυριακή, τέσσερις του Ιούλη του 2004. Αθήνα,Πειραιάς, λεκανοπέδιο, όλη η Ελλάδα στοπόδι, σε κατάσταση ευφορίας και δημιουργικού
οργασμού.

Ο Μπάμπης είναι «...ένας από τους ακούραστους επιστή-
μονες-εργάτες αυτής της λαμπρής προσπάθειας, του τιτάνιου
αγώνα του ελληνικού έθνους να ανταποκριθεί στις ιστορικές
του υποχρεώσεις, για τη στιγμή που η ολυμπιακή φλόγα θα κα-
ταυγάσει τον ουρανό της ένδοξης Αθήνας, δίνοντας το σύνθημα
της έναρξης και της επιστροφής των αγώνων στον τόπο που
τους γέννησε...» « ...Ήδη ο Θεός της Ελλάδας έστειλε το
πρώτο του ηχηρό -τι ηχηρό; εκκωφαντικό!- μήνυμα. Η Ελλάδα
στον τελικό του Euro 2004!...»

Πλημμυρισμένος περηφάνια, έχει κυκλώσει τα απο-
σπάσματα από το χρονογράφημα της αθλητικής εφημε-
ρίδας του και με σαρωτικό προαίσθημα ότι η μέρα αυτή
θα χαραχθεί ανεξίτηλα στη μνήμη του, ετοιμάζεται να
τη γεμίσει με αξέχαστες όμορφες εικόνες.

Η ευδιαθεσία του είχε από την προηγούμενη μέρα,
Σάββατο, πιάσει κορυφή, αφού απαλλάχθηκε οριστικά
και αμετάκλητα από τα ζιζάνια του κήπου του, ακολου-
θώντας τις οδηγίες του εξυπηρετικού αλλά και περίεργου
γεωπόνου που ευγνωμονούσε μεν, δεν κατανοούσε δε
για την τόση του ανιδιοτέλεια να παρέχει αποτελεσματι-
κές συμβουλές, χωρίς αμοιβή και χωρίς να πουλάει την

176



πραμάτεια του. Πώς τα κατάφερνε να ζει; Να μη σχο-
λιάσει, τώρα, και την ανεπαρκή συμβολή του τύπου στη
διαμόρφωση του ακαθάριστου εθνικού προϊόντος! Ο κα-
λός μεν, αντιπαραγωγικός δε αυτός κύριος, όταν ο Μπά-
μπης είχε πάει στο μαγαζί του να αγοράσει ζιζανιοκτόνο,
του είχε υποδείξει να μη μολύνει το περιβάλλον με αμ-
φίβολης αποτελεσματικότητας φυτοφάρμακα και αντί γι’
αυτά, να έμπαινε στον υγιεινό κόπο να ξεριζώσει προσε-
κτικά τις αδηφάγες πόες, αφού προηγουμένως –τού το
τόνισε αυτό– κάνει ένα καλό πότισμα, για να μαλακώσει
το χώμα.

Έχει ξυπνήσει από πολύ νωρίς· θα αρχίσει με πριγκι-
πικό πρόγευμα στη μαγευτική μαρίνα του «Έντεμ» και
θα συνεχίσει με ένα ευχάριστο περίπατο στη νεότευκτη
«Εσπλανάδα» του Φαλήρου, πρόσφατος γαρ Φαληριώ-
της και νεόκοπος αριστοκράτης. Προσωρινά εργένης,
λόγω εγκατάστασης της οικογένειας στο εξοχικό τους
στην Τζια, όπου ο ίδιος δεν μπόρεσε να ακολουθήσει,
αφού το διπλό καθήκον του –εξόφληση δανείου για το
σπίτι και δουλειά– τον καθήλωσε στην Αθήνα.

Του ’μεινε, όμως, για συντροφιά, ο Μήτσος το φασα-
ριόζικο κανισάκι τους, με τις χαριτωμένες φουντίτσες –
διασωθείσες από το καλοκαιρινό κούρεμα, για αισθητι-
κούς, βεβαίως, λόγους– που θα τον συνοδεύσει στην
πρωινή του έξοδο, εκνευρίζοντας και διασκεδάζοντάς
τον ταυτόχρονα, με τα καμώματά του.

Μετά, τον καλεί το δεύτερο καθήκον του, αφού θα
πρέπει να πεταχτεί να παραλάβει τα σίδερα μιας κατα-
σκευής της τελευταίας στιγμής. Δυο ώρες θα δουλέψει,
θα πληρωθεί όμως ολόκληρο μεροκάματο με προσαύ-
ξηση, λόγω απασχόλησης σε μέρα αργίας, χώρια οι υπε-

λόγος του ’18

177



ρωρίες που ο ευφυής προϊστάμενός του θα βεβαιώσει
(μήπως από την τσέπη του θα τα βγάλει;).

Αυτόν τον προϊστάμενο τον πάει πολύ και τα αισθή-
ματα δείχνουν να είναι αμοιβαία, σε αντίθεση με τον
προηγούμενο, που αποκαλούσε τον Μπάμπη «ριζίδιο»,
χωρίς να δίνει καμία εξήγηση γι’ αυτό το ενοχλητικό
παρατσούκλι, που εκείνος έκανε πως δεν άκουγε, για να
μην οξύνει τα πράγματα.

Η αρμονική του σχέση με τον νέο προϊστάμενο ξεκί-
νησε όταν εκείνος τον κάλεσε μια σπουδαία, για την κα-
ριέρα του Μπάμπη, μέρα, για να του αναθέσει την επί-
βλεψη ενός δύσκολου και καθυστερημένου έργου τους.
Ο προϊστάμενος του ξανοίχτηκε χωρίς επιφυλακτικότητες
και του δήλωσε ότι λογαριάζει πολύ στη συμβολή του,
ώστε η υπηρεσία τους να ανταποκριθεί στον βαρύ φόρτο
εργασίας αλλά και δόξας που της έλαχε. Του εξήγησε
πως δεν έχει σημασία ο λιγοστός χρόνος της ως τότε
συνεργασίας τους και ότι η έλλειψη αυτή είχε καλυφθεί
από τις πληροφορίες που, ως ικανός προϊστάμενος, είχε
ήδη συλλέξει.

Ο Μπάμπης είχε πολύ εντυπωσιασθεί από τη σύντομη,
αλλά απόλυτης ακρίβειας περιγραφή, από τον νέο του
προϊστάμενο, των δυνατών και αδύνατων σημείων της
δικής του προσωπικότητας, με την οποία περιγραφή
απολύτως συμφωνούσε, οικτίροντας νοερά τον προηγού-
μενο, για την ανικανότητά του να αξιολογήσει σωστά
έναν πρόθυμο υφιστάμενο και να τον αξιοποιήσει. Είχε
χαρεί, ενθουσιαστεί πιο σωστά, όταν αυτός ο νέος προ-
ϊστάμενος του ζήτησε να διατηρήσει και να επαυξήσει
την αποφασιστικότητά του, να μη στέκεται σε επουσιώ-
δεις λεπτομέρειες και να αντιλαμβάνεται με ευρύτητα

τοβιβλίο.net

178



πνεύματος τους κανονισμούς και τη νομοθεσία.
Με ένα σύντομο μάλιστα λογύδριο διευκρίνισε απο-

λύτως τις οδηγίες που του έδινε: «Το βλήμα που αντικα-
θιστάς αποτελεί παράδειγμα προς αποφυγή. Μπλοκάριζε
διαρκώς τα έργα με τη σχολαστικότητά του, λες και
είναι δυνατόν να είναι όλα τέλεια... Εδώ σε θέλω, φίλε
μου, να έχεις την κρίση να αντιληφθείς ότι με μια εκτρο-
πούλα –δεν αναφέρομαι σε υπερβολές– από τον κανονι-
σμό δε χαλάει ο κόσμος, όταν επιτρέπεις να προχωρά το
έργο, χωρίς να μας φέρνεις σε δύσκολη θέση... Αν ήταν
όλα τέλεια, δεν θα χρειαζόμασταν επιβλέποντες μηχανι-
κούς... Και το εξωφρενικότερο όλων, να μην αντιλαμβά-
νεται ότι με κατεστραμμένους εργολάβους τα έργα δε
θα γίνουν. Των αδυνάτων αδύνατο να εφαρμοστεί, τώρα,
στην τούρλα του Σαββάτου, η σύμβαση σχολαστικά κι
αυτός να επιμένει ότι δήθεν έχει ευθύνες, ότι χειρίζεται
χρήματα του Δημοσίου, ότι δεν μπορεί να υπογράφει λο-
γαριασμούς χωρίς να είναι σε θέση να τους ελέγξει ου-
σιαστικά, ότι αυτός δε βρίσκει τον νόμο λανθασμένο, ό-
τι δεν είναι δουλειά του να νομοθετεί και άλλες τέτοιες
αηδίες, κατηγορώντας, εμμέσως πλην σαφώς, τη δική
μας κατανόηση στις δυσκολίες που αντιμετωπίζουν οι
άλλοι, αλλά, κυρίως, την πατριωτική μας προαίρεση...
Βλέπεις, δε βρέθηκε ποτέ του απέναντι στους γάτους
του Ταθελολά, να τρέμει σαν το ψάρι... Πνεύμα αντιλο-
γίας όταν χρειάστηκε ν’ αλλάξει η ανεφάρμοστη αρχική
μελέτη. Αυτός να επιμένει πως η μελέτη μπορεί να εφαρ-
μοστεί και ότι η αλλαγή, που ζητάει ο ανάδοχος, είναι
κακόβουλη και θα εκτρέψει το έργο χρονικά και οικο-
νομικά. Κάτι τέτοιοι δειλοί, που αρνούνται να αναλάβουν
τις ευθύνες τους, βάζουν σε κίνδυνο την έγκαιρη παρά-

λόγος του ’18

179



δοση των έργων... Το φαντάζεσαι να μας αφαιρέσουν
τους Ολυμπιακούς εξαιτίας τους; Ευτυχώς που του δώ-
σανε προαγωγή και γλυτώσαμε από δαύτον. Είμαι από-
λυτα βέβαιος ότι εσύ καταλαβαίνεις και θα βρεις τρόπους
να ξεπεραστούν τα αδιέξοδα που δημιούργησε το βλήμα.
Καλή σου επιτυχία! Κάποια απορία;».

Καμιά απορία, σιγά τα δύσκολα. Ο Μπάμπης, το γα-
τόνι, είχε καταλάβει και δυσκολότερα, εξ ου και το πλατύ
χαμόγελο που είχε φορέσει και τα επιδοκιμαστικά κου-
νήματα του κεφαλιού του. Αυτός ήταν ένας άνθρωπος
έξω καρδιά και ποτέ δεν άφηνε να του σκοτίζουν μεγάλες
έγνοιες το τσερβέλο. Το Πολυτεχνείο δεν είχε βιαστεί
να το τελειώσει, αφού σπούδαζε και τον τζόγο παράλληλα
και όντας ωραίο παιδί, αφιέρωνε και αρκετό χρόνο στο
να έχει να θυμάται από τα φοιτητικά του χρόνια. Στις
εμπειρίες του από τον τζόγο είχε τεκμηριώσει την ακα-
ταμάχητη οικονομική του θεωρία. Διακήρυσσε πως η
οικονομία της Ελλάδας είναι ακλόνητη, χάρη στο μέγε-
θος της παραοικονομίας της και οι κακές γλώσσες διά-
διδαν πως, όντας ακραιφνής πατριώτης, φρόντιζε και αυ-
τός να συμβάλει στη θωράκισή της. Οι ικανότητές του,
ως μηχανικού –διέδιδαν πάλι οι κακές γλώσσες– ερεί-
δονταν στην εμπιστοσύνη του προς τις ικανότητες των
καλών κολλητών του συναδέλφων, τους οποίους ποτέ δε
στενοχωρούσε, ήξεραν εκείνοι τη δουλειά τόσο καλά,
που ο ίδιος αρκούσε μόνο να υπογράφει. Εξάλλου και
οι εργοληπτικές εταιρείες, για τα επίπεδα οργάνωσης
και τεχνογνωσίας των οποίων καμάρωνε σα να ήταν δικές
του, εγγυόταν την άψογη εκτέλεση των έργων, γι’ αυτό
και τον γέμιζαν εθνική υπερηφάνεια.

Όλα αυτά, όμως, δεν αφαιρούσαν από τις διηγήσεις

τοβιβλίο.net

180



του και επεισόδια όπου η επιστημονική του δεινότητα,
η εμπειρία του αλλά και η πονηριά του (απολύτως ανα-
γκαία και αυτή) είχαν επαναφέρει στην τάξη εκτραπέντες
εργολήπτες, είχαν γλυτώσει το Δημόσιο από αχρείαστες
δαπάνες και όχι σπάνια, είχαν αποτρέψει μεγάλους κιν-
δύνους και σοβαρές κακοτεχνίες. Καρφί δεν του καιγό-
ταν, που όσα διηγιόταν χαρακτηρίζονταν από έντονη
αντιφατικότητα, που αδυνάτιζε δραματικά την πειστικό-
τατά του και που κανείς άλλος δεν τα θυμόταν με τον
ίδιο τρόπο· μπορεί και να μην το αντιλαμβανόταν. Κα-
κεντρεχείς συνάδελφοί του έλεγαν, σ’ αυτά τα διαδρομί-
στικα πηγαδάκια των πισώπλατων κουτσομπολιών και
των χαμένων ωρών εργασίας, ότι αν τον έβαζες να μοι-
ράσει δυο γαϊδάρων άχυρα, θα έλυνε το πρόβλημα πυ-
ροβολώντας τον ένα. Κλασσικό θύμα των διαδόσεων
ήταν ο Μπάμπης.

Ο ήλιος συνεχίζει να ανεβαίνει στο στερέωμα της τε-
τάρτης Ιουλίου 2004 και ο Μπάμπης, έχοντας ολοκλη-
ρώσει το απολαυστικό του πρόγευμα, κατευθύνεται, με
συνοδηγό τον Μήτσο, στην «Εσπλανάδα». Σ’ ένα πεζο-
δρόμιο, πιάνει το μάτι του κάτι γραμμένο και σταματά
να το διαβάσει. Εξυπνάδες! «Εσύ έχεις τον σκύλο σου,
τον σύντροφο, τον φίλο σου κι εγώ το κάταγμά μου».
Θυμώνει! «Ζωώδης έχθρα αναρχικών», μονολογεί. Πα-
ραβλέπει, όμως, πως και αυτός ξεχνά μονίμως να εφο-
διασθεί με τα απαραίτητα για την περισυλλογή των πε-
ριττωμάτων του Μήτσου, αδιαφορώντας για τις συνέπειες.

Μετά τον περίπατό τους, αφήνει τον Μήτσο στο σπι-
τάκι του με γεμάτα τα μπολ του νερού και της τροφής
του και φεύγει για τη δουλειά.

Φθάνει κεφάτος στο εργοτάξιο, έχοντας κιόλας ξε-

λόγος του ’18

181



χάσει το πεζοδρομιακό σύνθημα και τον θυμό του. Δε
θα του χαλούσαν τη μέρα αυτές οι αηδίες. Ο υπεύθυνος
εργοταξίου τον ενημερώνει πως ο οπλισμός της πλάκας
είναι έτοιμος και μπορεί να τον παραλάβει. Αυτή την
όρεξη είχε τώρα ο Μπάμπης, ντάλα μεσημέρι.

«Εσείς τα έχετε ελέγξει; Σας έχω, όπως ξέρεις, εμπι-
στοσύνη. Η εταιρία σου δεν ρισκάρει τη φήμη της κι
εγώ δε θέλω να σας καθυστερώ. Φέρε μου να υπογράψω
την παραλαβή. Στην αυριανή σκυροδέτηση δε θα έλθω
απ’ το πρωί, όμως λογάριαζέ με ως παρόντα και, σε πα-
ρακαλώ, όχι βλακείες γιατί, να είσαι σίγουρος, θα το κα-
ταλάβω».

Πού βρίσκει αλήθεια αυτή τη σιγουριά; Αλλά ο
Μπάμπης ανήκει σ’ αυτούς που αρκούνται στα προσχή-
ματα. Εξάλλου, για να κάνει αυτά που παραλείπει, θα
έπρεπε να έχει μελετήσει τη σύμβαση, τη νομοθεσία και
τα σχέδια, και όλα αυτά τα περίπλοκα, έλεγε πως ήταν
για τους σχολαστικούς σπασίκλες που τα μαθαίναν για
να δυσκολεύουν την πορεία των έργων. Εκείνον, το λι-
γότερο, τον κούραζαν πολύ, άσε που δεν είχαν καμιά
σχέση με την ευρύτητα πνεύματος που του ζητούσε ο
προϊστάμενός του. Όταν ήταν νέος και άπειρος, είχε κά-
ποτε επιχειρήσει να παρέμβει με δικές του υποδείξεις
από το πουθενά, δίνοντας έτσι στον εργολάβο μιας πρώ-
της τάξεως ευκαιρία να εγείρει πρόσθετες αξιώσεις. Είδε
κι έπαθε να γλυτώσει τις συνέπειες και κατάλαβε, από
τότε, γιατί «το λακωνίζειν...».

«Αν με ζητήσουν από την Υπηρεσία, πες τους πως με
είδες. Άντε, λέγε τώρα προγνωστικά. Εγώ στοιχηματίζω
ότι απόψε θα είμαστε πρωταθλητές Ευρώπης», γυρίζει
την κουβέντα. Ο υπεύθυνος έχει την ίδια γνώμη και έτσι

τοβιβλίο.net

182



το στοίχημα δεν μπαίνει. Του διαβιβάζει και μια πρό-
σκληση του αφεντικού του, να πάει στη βίλα του στο
Κεφαλάρι, που κάνει πάρτι, να δούνε όλοι μαζί παρέα
τον αγώνα· θα είναι εκεί και πολλοί άλλοι. Ο Μπάμπης
πετάει από τη χαρά του. Και βέβαια θα πάει σε μια
τόσο σημαντική κοινωνική εκδήλωση, όπου θα μπορούσε
να κερδίσει νέες συμπάθειες. Την ώρα που ετοιμάζεται
να φύγει, ο εργοδηγός θυμάται:

«Α, κύριε Μπάμπη, την Παρασκευή πέρασαν δύο
ελεγκτές από την Ανεξάρτητη Υπηρεσία Ελέγχων, την
ΑΝΥΠΕΛ, και δεν άφησαν γωνιά του εργοταξίου να
μην την ελέγξουν. Πριν φύγουν, είπαν πως έχουν συντάξει
μια αναφορά για παραλείψεις, ελαττώματα, προχειρό-
τητες και κινδύνους. Επισήμαναν πως πρέπει να αντιμε-
τωπιστούν άμεσα, πριν τη σκυροδέτηση και πριν γίνει
καμιά μεγάλη ζημιά. Μου άφησαν αντίγραφο, να σας το
φέρω; Οι πιο σοβαρές παρατηρήσεις είναι για τη σκα-
λωσιά».

Του ανεβαίνει το αίμα στο κεφάλι. Άντε τώρα να γίνει
η στραβή και να βρεθεί κατηγορούμενος. Όλα αυτά είναι
δική του υποχρέωση να τα επισημαίνει και να τα απο-
τρέπει. Πάει να ιδρώσει, αλλά αμέσως αλλάζει σκέψεις.
Σιγά μην εκτεθεί! Το έργο είναι ασφαλισμένο για την
αστική ευθύνη κι αυτό είναι που έχει σημασία. Ακόμα κι
αν συμβεί το χειρότερο, η ασφαλιστική εταιρία θα πλη-
ρώσει για τις ζημιές και τα θύματα, θα τσοντάρει και η
εταιρεία και τότε κανείς δεν θα ασχοληθεί ουσιαστικά
για τις τυχόν ποινικές ευθύνες. Όσο για το δημοσιογρα-
φικό θόρυβο, θα κοπάσει σε λίγες μέρες. Εξάλλου αυτός
είναι γάτα κι όλο και κάτι θα σκαρφιστεί να ρίξει σε άλ-
λους τις ευθύνες. Γυρίζει στον εργοδηγό και επιχειρεί να

λόγος του ’18

183



σώσει, κατά την προσφιλή του συνήθεια, τα προσχή-
ματα.

«Καλά, ρε, κι εσείς τι κάνετε; Πού τη γράφετε την
εμπιστοσύνη μου; Άντε τώρα, διορθώστε τα χοντρά και
βλέπουμε. Κι αυτά τα δύο βλήματα να κάνουνε ελέγχους
στο παρά πέντε· αύριο, άνθρωποί μου, αρχίζουν οι αγώ-
νες. Ξυπνάτε! Να ξέρεις, πάντως, πως η έκθεσή τους θα
μας κάψει, αν στραβώσει κάτι. Μη διανοηθείς να αφήσεις
την ίδια κατάσταση».

Ο υπεύθυνος βράζει, αλλά δεν τολμά να το δείξει.
Νιώθει μια ξαφνική νοσταλγία για τον προηγούμενο επι-
βλέποντα που τον στρίμωχνε αλλά, όμως, τον έσωζε και
από τα λάθη και από τις πιέσεις για εκπτώσεις σε ζητή-
ματα ποιότητας και ασφάλειας.

«Θα κάνω ό,τι περνά απ’ το χέρι μου», διαβεβαιώνει.
«Όμως ο χρόνος είναι λίγος, η μέρα Κυριακή, εδώ έχω
ένα μικρό συνεργείο που όλοι βιάζονται να φύγουν για
το ματς και το κατεβατό με τις παρατηρήσεις, που αυτοί
οι δύο μας άφησαν πεσκέσι, δε συμμαζεύεται. Σε παρα-
καλώ, κύριε Μπάμπη, μη λείψεις αύριο... ξανασκέψου το».

Ο Μπάμπης κατευθύνεται προς το αυτοκίνητό του
σκεπτικός και δεν προσέχει τις σκυλίσιες ακαθαρσίες.
Γλιστράει.

«Ευτυχώς» σκέπτεται «που βρέθηκε κι αυτό το δεντρά-
κι κι αρπάχτηκα. Ώρες είναι τώρα να χάσω το πάρτι και
να δω τον αγώνα ξάπλα, σε κρεβάτι νοσοκομείου! Πώς
στράβωσε το πράγμα έτσι ξαφνικά;». Ξεκινά και πάλι με
προσοχή. Από τα παπούτσια του ανεβαίνει ανυπόφορη
μπόχα. 

Η επόμενη μέρα ήταν για τον Μπάμπη μέρα θριάμ-
βου. Η Ελλάδα ήταν πρωταθλήτρια Ευρώπης, στο πάρτι

τοβιβλίο.net

184



είχε ακούσει τα κολακευτικότερα σχόλια για την αξιοσύνη
του και είχε κάνει νέες σπουδαίες και χρήσιμες γνωριμίες,
ενώ η σκυροδέτηση ολοκληρώθηκε χωρίς παρατρά-
γουδα, προσθέτοντας μια ακόμη συμβολή του στον
καμβά της διάψευσης των κακόγλωσσων που πρόβλεπαν
ότι τα έργα δεν θα προλάβαιναν την έναρξη των αγώνων.
Κοντά σε όλα αυτά, πέρασαν εντελώς απαρατήρητα τα
πρησμένα μάτια και ακόμα περισσότερο, τα τσακισμένα
νεύρα του υπεύθυνου εργοταξίου.

λόγος του ’18

185



τοβιβλίο.net

186



Ένας απερίσκεπτος οιωνός
Βασιλική Δραγούνη

Μικρό ονειρικό πουλί,
σε κρατώ μέσα από τη φυλακή του ύπνου

ενώ ένα μαύρο ανυπότακτο γεράκι παρακολουθεί 
από το σκοτεινό δέντρο της νύχτας

παροτρύνοντας τον εαυτό του 
στην απελευθέρωση του ξυπνήματος

η οποία έχει το δικό της τοπίο τρόμου.
Πώς θα σε σώσω 

όταν το χέρι μου δε σου προσφέρει πτήση
μακριά από αυτό το όνειρο; 

Γιατί χρονοτριβείς σε υπομονετική εμπιστοσύνη 
σαν ένας απερίσκεπτος οιωνός του εαυτού σου;

Τα σύμβολα μάς περιβάλλουν 
σουρεαλιστικά και αδιαπέραστα

έτσι όπως συγχωνεύονται σε ένα κολάζ μυστηρίου. 
Ας συμφωνήσουμε λοιπόν σε κάτι: 

Εγώ θα σου δώσω τον φόβο μου για να μπορέσεις
να τον μεταφράσεις σε πτήση 

κι εσύ θα παραμείνεις νοερά μαζί μου.

187



τοβιβλίο.net













Το 2018 ήταν μια λογοτεχνικά εξόχως δημιουρ-
γική χρονιά για τον δικτυακό τόπο τοβιβλίο.net.
Πάρα πολλοί πεζογράφοι και ποιητές δημοσίευσαν
τις δημιουργίες τους στην ιστοσελίδα κι άφησαν
τις λέξεις και τα λόγια τους να ταξιδέψουν στον
χώρο του διαδικτύου, ώστε να γίνουν κτήμα των
πολλών, αλλά και ταυτόχρονα να κριθούν για το
έργο τους.

Συγκεντρώσαμε μια σειρά από πεζά κείμενα
καθώς κι ένα ποίημα για να κλείσει όμορφα τούτο
το βιβλίο και τους δώσαμε ζωή μέσα στο συλλογικό
έργο για να συνεχίσουν να υπάρχουν δεμένα το
ένα με το άλλο στον χρόνο και στο μέλλον. Η επι-
λογή ήταν δύσκολη κι επίπονη. Στηρίχτηκε όμως
στο κριτήριο της όμορφης δημιουργίας. Τόσο απλά
και τόσο ξεκάθαρα.

Κι έτσι, το ταξίδι για το βιβλίο αυτό ξεκινάει
στον ανηφορικό δρόμο της λογοτεχνίας!


