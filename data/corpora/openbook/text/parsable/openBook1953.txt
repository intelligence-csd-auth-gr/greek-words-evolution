

















































Μια εικόνα... χίλιες λέξεις (τόμος Β΄)


Μια εικόνα...
Xίλιες λέξεις!

β΄ τόμος









Μια εικόνα...
Xίλιες λέξεις

(β΄ τόμος)



6

μια εικόνα...χίλιες λέξεις
β΄ τόμος
(συλλογικό έργο)

ISBN: 978-618-81935-7-4
© τοβιβλίο
Θεσσαλονίκη, 2016

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης
επιμέλεια και διαχείριση υλικού: Μάχη Τζουγανάκη
επιμέλεια κειμένων: τοβιβλίο

e-mail: ekdoseis@tovivlio.net

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων και ποιημάτων “μια εικόνα...

χίλιες λέξεις (β΄ τόμος)” διανέμεται ελεύθερα στο δια-
δίκτυο με άδεια Creative Commons. Η αναφορά του
ονόματος των συμμετασχόντων και του ιστότοπου
τοβιβλίο.net είναι υποχρεωτική και το έργο διατίθεται
μόνο για μη εμπορική χρήση. 

Επιτρέπεται ελεύθερα η αναδημοσίευση διηγημάτων
και η αποσπασματική παρουσίαση της συλλογής με
την προϋπόθεση αναφοράς προέλευσης και δημιουρ-
γών.



7

μία πρωτοβουλία από

ISBN: 978-618-81935-7-4
2016

Μια εικόνα... Xίλιες λέξεις
(β΄ τόμος)



8

τοβιβλίο.net

στη δράση συμμετείχαν
με διηγήματα και ποιήματα οι:

Erina Espiritu | Βάσω Αποστολοπούλου | Πολυξένη Βακιρλή
Σωτηρία Βασιλείου | Μάριος Βασιλόπουλος

Γλυκερία Γκρέκου | Άννα Δεληγιάννη-Τσιούλπα
Καλλιόπη Δημητροπούλου | Βασιλική Δραγούνη

Βασιλική Ζωγραφούδη | Κώστας Ζαχαράκης
Κώστας Θερμογιάννης | Μαρία Θωμάδη

Γιάννης Καλαϊτζάκης | Μαρία Κανελλάκη | Εύα Κασιάρου
Ελένη Κατσούτα | Ευαγγελία Κιντή | Ρούλα Κόζη

Χαρά Κοσεγιάν | Βίκη Κοσμοπούλου | Χαρά Κρέτα
Μαίρη Μαργαρίτη | Ρίτα Μενεξίδου | Μαίρη Μοσχονά

Έλλη Οικονόμου | Μαρία Παπαπαναγιώτου
Γιώργος Παυλίδης | Βενετία Ποιμενίδου

Ελένη Πολυματίδου | Άννα Ρουμελιώτη | Σοφία Σκλείδα
Χριστίνα Σουλελέ | Έρικα Τζαγκαράκη | Μάχη Τζουγανάκη

Ρούλα Τριανταφύλλου | Σωκράτης Τσελεγκαρίδης
Γιώτα Φλώρου | Δήμος Χλωπτσιούδης

Αγγέλα Χρονοπούλου | Λυδία Ψαραδέλλη



9

ΠΕΡΙΕΧΟΜΕΝΑ
Ο ψαράς και το σκυλί
Η Ιππολύτη ταξιδεύει

Ορός αλήθειας
Φλεβάρης

Ζωή σαν οδός / ωδή
Κρίμα

Ανδριάντας
Πλατείες Κλαυθμώνων

Οργή
HOTEL DELFINI

Μπροστά στη γραφομηχανή
Ματωμένο πουλί

Αποχωρισμός
Το νου σου στο γιασεμί

Φωταγωγός
Η ομορφιά του καραβιού

Το δέντρο της ζωής
Ο τελευταίος χορευτής του Τανγκό

Ο Μανώλης ο γκουρμές
Άψυχο χαρτί
Το δωμάτιο

Η αυλαία
Όνειρα χωρίς πατρίδα

Ο Τάσος και ο Θόδωρος
Γλάροι

Ιστορία μιας πέτρας
Φτερά της νιότης
Πάντα και παντού

Η στιγμή
Ο παππούς ο συγγραφέας

Λευκό και γαλάζιο
Το χάλασμα

Οι εξάρες
Δύο όνειρα

Ερωτικός διάλογος

11
13
15
17
21
25
27
29
33
35
39
45
49
51
55
57
61
67
73
79
81
83
89
91
95
97

103
105
111
119
125
127
131
137
143



Το συρματόπλεγμα
Ατενίζοντας το μόλο
Υλικά στιγμών
Το πλιάτσικο
Πουλιά του χάους
Μέγιστος κύκλος
Για σένα
Φθινόπωρο
Ένοχοι
Η μοναξιά του συγγραφέα
Μαθήματα χορού
Της θάλασσας οι βραδιές
Το άστρο
Σαν
Σκέφτηκα να σου γράψω ένα γράμμα
Υλικά σε τιμή ευκαιρίας
Αναμνήσεις – Ενθύμια ζωής
Χαλάσματα
Το άλμπουμ
Η θεραπεία
Μαύρα περιβραχιόνια
Σε μια αίθουσα αναμονής αεροδρομίου
Άδειες καρέκλες
Θέλω να μείνω για πάντα παιδί!
Όταν σας άπλωσα τα χέρια
Το θαύμα
Μπουφ και… φτου ξελευτερία
Σε δυο ρόδες μια ζωή
Στο δρόμο προς την εξιλέωση
Η ζωή πίσω απ΄ τα δέκα δάχτυλα
Κόκκινη κλωστή, δεμένη
Η ζωή μου σε ένα άλμπουμ
Τίποτα να μην είναι αληθινό
Άψυχα αντικείμενα
Το τζίνι
Κραδαίνοντας την άσφαλτο
Μια στιγμή μόνο...
Ξεχασμένο τσιγάρο
Θέλω να γράψω ένα βιβλίο
ψωμί

147
153
155
161
165
167
169
175
179
181
187
191
193
197
199
201 
203
207
211
215
221
225
233
237
241
245
251
257
259
265
269
275
281
283
285
291
295
299
305
311



Ο ψαράς και το σκυλί
Πρώτες μέρες του Σεπτέμβρη βάφτισες έναν αδέσποτο σκύλο.
Το έκανες μόνο από λύπηση.
Οι σκύλοι, να ξέρεις, παίρνουν τα πάντα προσωπικά.
Οι ψαράδες βαφτίζουν, συνήθως, τα κύματα.
Τώρα τα κοιτάς και τους λείπει ένα όνομα.
Τα κύματα δεν κρατάνε κακία ωστόσο.
(Κι έπειτα οι σκύλοι χρειάζονται πολύ περισσότερο ένα όνομα).
Εκείνος περιμένει τώρα το φίλο του.
Προτού τον συναντήσει δεν είχε όνομα: δηλαδή
κάποιος, φύσηξε ψυχή μέσα του.
Κάθε δειλινό περιμένει. Δεν ξέρει ποιήματα.

Κώστας Ζαχαράκης

11



12

τοβιβλίο.net



Η Ιππολύτη ταξιδεύει

Κράτησα τις τρίλιες του καλοκαιριού
σφιχτά στη ζεστή γροθιά μου
πέρασα στο φωτοδότη ουρανό
παφλασμοί νερού με γεύση
θαλασσινής μπαλάντας
και μια ραγδαία ταχύτητα
που αρμόζει
μόνο σε νιότη εφηβική
και τα πουλιά στις μελωδίες τους
άσματα στον έρωτα
και στάχυα χρυσοφόρα
ψηλαφίζω
τα εσώτερα μελτέμια της τρικυμίας
με μια γαλήνη που γητεύει και δαμάζει
τις πιο ατίθασες αμαζόνες
της ακριτικής μνήμης
η Ιππολύτη
ξεπεζεύει
πίνει νερό
τεκνοποιεί
αναγεννάται.
-στράτες φεγγαρόστρωτες
-σοκάκια μυροβόλα
σεμνά κυοφορήστε.

Καλλιόπη Δημητροπούλου

13



14

τοβιβλίο.net



Ορός αλήθειας

Μονάδα βραχείας νοσηλείας...
θάλαμοι ασθενών... μελαγχολικοί και άχρωμοι
φωνές, βουητά, συνομιλίες συνοδών,
που επιβραδύνουν τη γιατρειά
συζητήσεις επί παντός επιστητού
και αδιάκοπη φλυαρία που τυλίγει βασανιστικά
και σφίγγει σαν θηλιά το μυαλό των αρρώστων.
Πόσο θα ήθελαν οι ταλαίπωροι
να τραβήξουν τους ορούς από τις φλέβες τους
και να αλυσοδέσουν με αυτούς
τα στόματα των «ευαίσθητων» συγγενών τους.
«Α!! πόσο σας χρειάζεται ένα καινούριο παιχνίδι
για να περνάτε την ώρα σας...» σκέφτονται
«ίσως να δοκιμάζατε λίγο από τον ορό

της αλήθειας
ω ναι, αυτό οπωσδήποτε θα σταματούσε

την ακατάσχετη φλυαρία σας
φαίνεστε άλλωστε πως δεν είστε λάτρεις

της αλήθειας
ούτε αρέσκεστε να είστε απλά οι συνοδοί

του σιωπηλού μας πόνου
Συναγωνίζεστε μεταξύ σας για να γίνετε

αγγελιοφόροι του θανάτου
Μην βιάζεστε, μην βιάζεστε λοιπόν...

αργά ή γρήγορα
στον άλλο κόσμο θα συναντηθούμε όλοι!!»

Άννα Ρουμελιώτη
15



16

τοβιβλίο.net



Φλεβάρης

Την ντύθηκε από νωρίς τη ζωή. Φορεσιά πολλά υπο-σχόμενη στα νιάτα της μα τώρα λες και τη ρουφάει τοσώμα του. Έχει φυλακίσει τα χρώματά της στο πιο μα-
κρινό του κύτταρο, με τα χρυσά της νήματα έχει κεντήσει
σε μια άκρη τ’ όνομα της μάνας του και -για φαντάσου- την
πρώτη του αγάπη φύλαξε δεμένη σ’ ένα κρόσσι εύθραυ-
στο.

Οι φλέβες του κουβαλάνε βαρύ φορτίο κάτω από τον
άρρωστο αττικό ουρανό. Μα εκείνος πρέπει να δικαιώσει
το όνομά του πάση θυσία· Zemar. Να γίνει αρχηγός της
αγέλης, βασιλιάς όπως του πρέπει. Μα ο βασιλιάς -προς το
παρόν τουλάχιστον -λουφάζει.

Παρόν· Φλεβάρης 2008, ξημερώματα, τρεις μέρες πριν
το χιόνι απολαύσει την επαφή του με το αστικό τοπίο σε έ-
να μανιχαϊστικό παιχνίδι. Ο Zemar με τους υφασμάτινους
θησαυρούς ισορροπεί στα τρύπια πάνινα παπούτσια του.
Τιθασευμένος καθώς στέκεται στην ανθρώπινη ουρά της
Πέτρου Ράλλη μια μελωδία ραμπάμπ διαπερνά τ’ αυλάκια
του μυαλού του. Οι χορδές του πάλλονται στο ρυθμό ενός
ανεπιθύμητου λυγμού κάτω από την πολυεστερική Adidas
φόρμα του.

Φτηνή απομίμηση και η ελπίδα του. Μα το κρύο και το
αίμα του ελπίζουν ακόμα και συνωμοτούν· έχουν αλλάξει
χρώμα στα άκρα του εδώ και ώρα. Έψαχναν κάποια απόχρωση
να ταιριάξει στο ροζ. Είναι στην αναμονή καιρό να παραλάβει
τούτη την κάρτα που δε βεβαιώνει τίποτα περισσότερο

17



παρά -αλίμονο -μια ακόμα αναμονή γαντζωμένη στο μελά-
νι.

Παρόν και κάτι λεπτά αργότερα η Άννα θα ξυπνήσει στο
διαμέρισμά της. Έχει τη συνήθεια να αφήνει τις οπές από το
παλιό ξύλινο παντζούρι να χάσκουν· καταπίνουν το πρώτο
φως βοηθώντας τα οπτικά της νεύρα να προσαρμοστούν
στο καπρίτσιο του πλανήτη.

Καινούρια μέρα, έτοιμη να γίνει μάρτυρας στα ηδονικά
καλέσματα -πόσα να ’ναι άραγε σήμερα; -αυτής της παλιάς
γειτονιάς της Αθήνας. Η Άννα απέχει μόλις λίγα βήματα από
τον πρώτο οίκο ανοχής με την ξύλινη πράσινη πόρτα και τα
ξεχειλωμένα μπαλκόνια της οδού Μαγνησίας. Αποφασίζει
να χουζουρέψει λίγο ακόμα στο πουπουλένιο της πάπλωμα.
Σχεδιάζει τη μέρα της κάτω από το πόστερ του τελευταίου
πανελλήνιου οδοντιατρικού συνεδρίου, ανάμεσα σε σκιές
βιβλίων και τη μυρωδιά μιας ανθοδέσμης.

Σούπερ μάρκετ, λογαριασμοί, δώρο, διπλωματική. Αργό-
τερα φτιάχνοντας τον καφέ της θα θυμηθεί το όνειρό που
είδε· αχανές τοπίο καλυμμένο με χιόνι παραβιάζεται από τα
δερμάτινα μποτίνια της. «Να αλλάξεις σκηνοθέτη, μωρό
μου!», θα την πείραζε το απόγευμα ο Μάριος. Θα έκλεινε
και κείνος τα είκοσι πέντε σε τρεις μέρες.

Εβδομήντα δύο ώρες μετά και το χιόνι, κρυμμένο πίσω
από την αθωότητα της λευκότητάς του, ματαιώνει τη ρουτίνα
της Δευτέρας -τι περίεργο το ξεκίνημα να αγκομαχά ήδη
αργοπορημένο! «Τα περισσότερα μέσα μεταφοράς είναι
ακινητοποιημένα στα αμαξοστάσια λόγω του σφοδρού κύ-
ματος κακοκαιρίας», μουρμουρίζει το πεντάλεπτο ραδιο-
φωνικό δελτίο. Παρ’ όλα αυτά η Άννα βλέπει από την μπαλ-
κονόπορτα το τρόλεϊ έξι να κινείται σα μέλισσα σε χωράφι
με άσπρα γαρύφαλλα.

Αναρωτιέται αν θα καταφέρει να κάνει έκπληξη στον
αγαπημένο της, ενώ λίγα μέτρα μακριά της ο Zemar, κου-

18

τοβιβλίο.net



λουριασμένος στο ξεσκισμένο στρώμα του, κοιτά τη φωτο-
γραφία του να σκαρφαλώνει στο μύλο του γραφειοκρατικού
λούνα παρκ. Κάποιες ώρες μετά τα βλέμματά τους θα συ-
ναντιόνταν φευγαλέα σε λευκό φόντο.

Βίκη Κοσμοπούλου

19

μια εικόνα... χίλιες λέξεις



20

τοβιβλίο.net



Ζωή σαν οδός / ωδή

Τον γνώρισα μια δεκεμβριάτικη μέρα, που έριχνε κα-ρεκλοπόδαρα. Κοσμοχαλασμός! Ένα χειμωνιάτικο πρωίπου είχα φύγει από το σπίτι σαν τρελή... Σκεφτόμουν
με απόγνωση πως η ζωή κυλούσε σαν το νερό, ενώ εγώ, η
άλλη Ζωή, σπαταλούσα τις μέρες και τις νύχτες της ζωής
μου διανύοντας την απόσταση ανορεξίας-βουλιμίας, σαν
σερνάμενη στην περίμετρο ενός φαύλου κύκλου. Ημερολόγιό
μου η ζυγαριά. Εραστής και φίλος ο καθρέφτης. Μέτρο
πάντων η μεζούρα.

Εκείνος μάλλον με κοιτούσε μέρες πολλές, διότι την ώρα
που έγειρα με τράβηξε, σαν έτοιμος από καιρό. Ήταν πολλά
τα πρωινά που έφευγα με απόγνωση από το σπίτι και περ-
πατούσα, σαν περιφερόμενη απελπισία, δίπλα στη θάλασσα
σαν έτοιμη ενίοτε να γίνω ένα μαζί της.

Έβρεχε πολύ εκείνη τη μέρα κι εγώ περπατούσα μετέωρη
στην αποβάθρα σέρνοντας ένα τρισάθλιο κίτρινο αδιάβροχο.
Ρυπαρό εξαιτίας της αιθάλης το βρόχινο νερό, ρυπαρό,
εξαιτίας των αποβλήτων το νερό του Θερμαϊκού. Πάντως,
από τα νερά πιο ρευστή και πιο λερή ένιωθα εγώ. Ο ζωγράφος
όμως με πλησίασε και αφού με τράβηξε και με σκέπασε με
την ομπρέλα του μου ψιθύρισε: «Είναι χλωμή κι ωραία... Σα
να γίνεται κάτι αλλού -που μόνο αυτή τ’ ακούει και τρομάζει».
Ασυναίσθητα σχεδόν του απάντησα: «Κι όλα γύρω μου έ-
τρεχαν... Και τώρα όταν ακούω να βρέχει, δεν ξέρω τι με πε-
ριμένει». Κάποτε διάβαζα Ελύτη κι έγραφα ποίηση. Ύστερα
όμως ήρθε η ανορεξία, η βουλιμία, η απόρριψη της ζωής

21



και της Ζωής... ο χαλασμός. Η Ζωή και η ζωή εν τάφω... «Ο-
δυσσέας», είπε και μου έδωσε το χέρι.

Μαζί με τον Οδυσσέα του Θερμαϊκού επανήλθαν στη
ζωή μου η δημιουργία και η ποίηση... κι έφυγαν όλα τα
φαιά. Στα γενέθλιά μου, τέλη Μαρτίου, μου χάρισε ένα έργο
του... στον καμβά ήμουν εγώ, δίμορφη σαν Ιανός... Πόσο
τέλεια η αποτύπωση αφενός της οδύνης, αφετέρου της
αγαλλίασης στα μάτια! «Έχεις κι άλλο δώρο», μου ψιθύρισε
και σαν δάσκαλος άρχισε να μου εξηγεί τις εποχές και τους
μύθους. «Όλα αυτά τα ξέρω», είπα. «Πάντα βιαστική, πάντα
ανυπόμονη, ίδια η Μαρία-Νεφέλη. Περίμενε!». Κι έπειτα είπε
να σκεφτώ έναν καμβά μουντό και κατόπιν ένα ουράνιο
τόξο. Και είπα πως εκείνος ήταν το καλοκαίρι και πως τα
μάτια του ήταν οι ήλιοι μου. Τα μάτια μου φωτίστηκαν σαν
συλλογίστηκα την επώαση της πεταλούδας. Ξάφνου όμως
τρόμαξα, καθώς είπε να σκεφτώ την καταιγίδα. Ανατρίχιασα
στην ανάμνηση εκείνου του δεκεμβριάτικου πρωινού και
τον κοίταξα απεγνωσμένα, με καμένα τα φτερά. «Και όμως,
αγαπημένη πεταλούδα, είναι κύκλος η ζωή. Εσύ, Ζωή, θες
αέναο καλοκαίρι, σαν θερμοκήπιο. Ωστόσο ο κύκλος γυρίζει
αενάως, οι εποχές νομοτελειακά διαδέχονται η μια την άλλη.
Χωρίς βροχή πώς θα έρθουν στην πλάση τα άνθη και η δι-
αύγεια και πώς θα τραφούν τα πλάσματα; Και πώς θα απο-
λαύσεις το ουράνιο τόξο, αν δεν προηγηθεί η καταιγίδα;».
Λίγο αργότερα, σαν μυημένος, ο Μάρτης γέννησε από τα
σπλάχνα της λιακάδας την καταιγίδα. Κι εγώ, εμποτισμένη
με το δώρο του Οδυσσέα, χόρεψα στη βροχή. Κι ένιωσα ευ-
λογημένη που μου έστελνε η φύση το δώρο της, εξαγνιστικό
και αναζωογονητικό στο σώμα μου, που συμμεριζόμουν
την ανανέωση, που γινόμουν ένα με τη ΖΩΗ. Κοσμογονία!

Σωτηρία Βασιλείου

22

τοβιβλίο.net



23

μια εικόνα... χίλιες λέξεις



24

τοβιβλίο.net



Κρίμα

Εσύ πέθανες νωρίς.
Κατρακύλησες μέσα στη ρουφήχτρα της αβύσσου
κι έμεινες στο σκοτάδι.
Συνέχισες βέβαια να υπάρχεις
μα η ύπαρξή σου σού έγινε αβάσταχτο φορτίο
έτσι κι εσύ της φόρεσες απόγνωσης προσωπείο
κι αρνήθηκες το γέλιο να γνωρίσεις.
Ναι εσύ πέθανες νωρίς.
Της δυστυχίας ντύθηκες τον μανδύα
κι έχεις χαράξει και πορεία
και θέλεις μέσα στο σκοτάδι σου
και των άλλων τα βήματα να οδηγείς
για να σιγουρέψεις τη θυσία...

Άννα Ρουμελιώτη

25



26

τοβιβλίο.net



Ανδριάντας

Αγέλαστος στα χείλη σου
και μες το βλέμμα σκότος
δεν έχεις τίποτα να πεις
μόνο σιωπή μοιράζεις
κινήσεις άδειες και ψυχρές
να κάνεις δεν διστάζεις
και κάθε χτύπος της καρδιάς
είναι για σένα κρότος.

Ανέκφραστος στο βλέμμα σου
απέναντί μου στέκεις
και μαρτυράς όσα ποτέ
δεν είπες με το στόμα
σημάδια ψάχνεις για να βρεις
σε ένα ξένο σώμα
σαν Ανδριάντας δε λυγάς
και δισταγμό δεν έχεις.

Χαρά Κρέτα

27



28

τοβιβλίο.net



Πλατείες Κλαυθμώνων

Ένα τρεμάμενο χέρι
με σέρνει νύχτα
στους δρόμους της πόλης
Αθήνα
Αθήνα πόλη ασίγαστη
αξημέρωτη
πόλη σκοτεινές διαδρομές
όνειρα νεκρά
Αθήνα Αθήνα
οδός Φυλής
πλατεία Εξαρχείων
οδός Συγγρού
πλατεία Κουμουνδούρου
πλατείες...
πλατείες Κλαυθμώνων
διαδρομή πρώτη
στη μοναξιά
διαδρομή επούσα
και ρέπουσα
και έρπουσα
στο θάνατο της "άσπρης σκόνης"
πλατεία Ομόνοιας
πλατείες Ομόνοιας
κινήσεις ακίνητες
διαδρομές θλιμμένες
ανέραστες

29



διαδρομές άπιστες
-θρήνοι αγάπης-
οδοί αμαρτωλές
-έρωτες με τιμές αγοράς-
ελπίδες πυρπολημένες
μητριές πατρίδες
άνθια φευγάτα
νιάτα φευγάτα πρόωρα
μετανάστες στρόφιγγες
που θα γυρίσουν
και θα στάξει το παράπονο
στην ακαμψία
του αδυσώπητου του χρόνου
και του πόνου
Αθήνα
Αθήνα επιβιώσεις
που σέρνονται νύχτα
στη νύχτα ταριχεύσεις
Αθηνά Πολιάδα
σε ψάχνω απόψε!

Καλλιόπη Δημητροπούλου

30

τοβιβλίο.net



μια εικόνα... χίλιες λέξεις



32

τοβιβλίο.net



Οργή

Στη μοναξιά του βέλους ψάξε με!
Ντυμένη θα ’μαι με ολόμαυρο μαντήλι
-ξαντό νου ταραγμένου -ν΄ ανεμίζει
χαϊδεύοντας τη συμφωνία της φύσης
Μη θαρρείς πως με στοιχειώνουν
λέξεις ειπωμένες πάνω στο κέντημα του σκότους
γι’ αυτές καμιά μετάνοια δεν αξίζει
Σφαλισμένες λέξεις με στοιχειώνουν
κουρνιασμένες στις μητρικές φωλιές
περιμένουν το σκουλήκι να τις θρέψει
έρποντας στα σωθικά και τις χορδές τους
Στη μοναξιά του βέλους ψάξε με!
Μες τον ίλιγγο των κρουστών φτερών του
θα ψιθυρίζω βραχνά μια μελωδία παιδική
με ξεχασμένο στίχο...

Βίκη Κοσμοπούλου

33



34

τοβιβλίο.net



HOTEL DELFINI

Ήταν ένα δελφίνι, θηλυκό, πανέμορφο, με μάτια στοχρώμα του γαλάζιου νερού, παιχνιδιάρικο, επειδήοι άλλοι το είχαν εκπαιδεύσει έτσι. Εγκλωβισμένο σ’
ένα υδάτινο σπίτι, δελφινάριο το λέγαν. Το καμάρι του Βα-
τούμ. Η μεγάλη ατραξιόν για τους τουρίστες του βορρά.

Και ήταν κι ένα κορίτσι, με το λευκό της χέρι το τάιζε, το
κανάκευε, ανανέωνε το νερό του, το εκπαίδευε να διασκεδάζει
τους θεατές. Του χάιδευε την πλάτη και ηρεμούσε. Στιγμές
αισθανόταν πως ήταν ένα οι δυο τους. Δεν άντεχε αυτό που
ζούσε. Ήταν μόνο είκοσι χρονών και ένιωθε πως περπατούσε
αλυσοδεμένη, τα πόδια της δεν μπορούσαν να υψωθούν
έναν πόντο πάνω από τη γη.

Ο δρόμος ίδιος κάθε μέρα. Σπίτι-δελφινάριο, δελφινάριο
-σπίτι.

«Να λες και φχαριστώ, που έχεις δουλειά» της έλεγαν
όλοι.

Και καλά οι άλλοι, αλλά και ο Βλαντιμίρ; Που έλεγε πως
τη λάτρευε;

«Έλα να φύγουμε...» παρακάλαγε εκείνη. «Να πάμε στο
νότο, να δούμε δελφίνια ελεύθερα σε θάλασσες αρμυρές».

Κι αφού κανένας δεν πρόσεξε τις αποχρώσεις που άλλαζε
η ματιά της, αποφάσισε το ταξίδι μόνη. Μακριά στο νότο.
Στο ζεστό ήλιο, μήπως και ροδίσουν τα ψηλά ζυγωματικά
της.

Τη μέρα του αποχαιρετισμού, στον παγωμένο σταθμό, ο
Βλαντιμίρ της πέρασε στο λαιμό μια αλυσιδίτσα με δυο δελ-

35



φινάκια από κεχριμπάρι.
«Θα σε περιμένω» της είπε.
Όταν τα πρωτοαντίκρισε να ξεπηδάνε, από τη γαλάζια

θάλασσα, μαγεύτηκε, έμεινε ώρες στο κατάστρωμα, κάτω
από το ήλιο του Αιγαίου.

«Ελεύθερα! Να ζω ελεύθερα!»
Αυτό ονειρευόταν, γι’ αυτό εγκατέλειψε τις κρύες στέπες.
Τους πρώτους μήνες, κι ενώ ο μαγιάτικος ήλιος έκαιγε

στο μεγάλο νησί, εκείνη γινόταν ακόμα πιο χλωμή. Ατέλειωτες
ώρες στο υπόγειο, σκυμμένη, πάνω από εκατοντάδες πιατικά
τα χέρια ήρθαν και γίνηκαν ακόμα πιο λευκά και μαραμένα.
Σαν τέλειωνε το ωράριό της έτρεχε στο λιμάνι, το πολύβουο
λιμάνι, με τα όμορφα σπίτια και τα πολυτελή ξενοδοχεία και
αγνάντευε τη θάλασσα.

Μα η νοσταλγία, απρόσκλητη μουσαφίρισσα, μιλώντας
στη γλώσσα της τής ψιθύριζε εκκωφαντικά «Τι κάνεις εδώ!
Γύρνα πίσω!».

Τα δελφίνια κροτάλιζαν στα δόντια της, το τρένο πλησίαζε,
«Θα σε περιμένω!» Έκλεινε τ’ αυτιά της, δεν άντεχε τη βαριά
φωνή του, το δελφίνι με τη μπάλα στο στόμα, χειροκροτήματα,
δελφινάριο-σπίτι, σπίτι-δελφινάριο, «να λες και φχαριστώ»,
η φωνή της μάνας της.

Στοπ!
Οι εικόνες θάμπωναν.
Σκοτάδι.
Αδιέξοδο.
Έφτυνε τη γεύση του κεχριμπαριού.
Έστρεφε το βλέμμα στη θάλασσα, αν ήταν η τυχερή της

μέρα έβλεπε και δελφίνια, έριχνε το βλέμμα γύρω, το μάτι
της χόρταινε καλοντυμένους ανθρώπους πάνω σε ακριβά
οχήματα, οδικά και θαλάσσια. Έσπρωχνε με βία στην άκρη
τις αναμνήσεις. Μα με τα εκατοντάδες πιατικά να λαμποκοπάν

36

τοβιβλίο.net



από τα χέρια της, τα λούσα και τα ακριβά ξενοδοχεία δεν
την καταδέχονταν. Και τον ήλιο, ίσα που τον προλάβαινε
στη δύση καθώς άλλαζε η βάρδια.

Μια μέρα εκεί στη λάντζα της γύρισαν τα μυαλά. Το απο-
φάσισε. Θα άλλαζε όροφο, τέρμα τα υπόγεια. Πέταξε τα
παλιά της ρούχα. Μετακόμισε στο πολυτελές ξενοδοχείο.
«ΗΟΤΕL DELFINI», εκεί στην άκρη του λιμανιού, κοντά στο
πέρασμα των δελφινιών.

Στην καινούρια δουλειά άλλοι έπλεναν τα πιάτα της. Η
επιδερμίδα των χεριών ξανάνιωσε. Τα κοκκινάδια τόνισαν
ακόμα περισσότερο τα ζυγωματικά της. Τον τόπο τον διάλεγε
εκείνη. Και το ποσό. Όλα τ’ άλλα δεν την αφορούσαν. Ούτε
που πέρασε το καλοκαίρι την ένοιαξε. Έτσι κι αλλιώς στο
μεγάλο νησί δε θα ξέμενε από δουλειά. Και από ήλιο. Μόνο
ένα πράγμα δεν άντεχε! Τα δελφίνια που εμφανίζονταν στον
ύπνο και τον ξύπνιο της. Ελεύθερα, στη γαλάζια θάλασσα κι
εκείνη δελφίνι, όμοιο με κείνο στο Βατούμ. Να το ταΐζουν
στο στόμα και νάτο διατάζουν να κάνει ακροβατικά, για να
διασκεδάζουν οι άλλοι.

Τα δελφινάκια με την ασημένια αλυσιδίτσα έπεσαν, βίαια,
στο πάτωμα ένα βράδυ την ώρα της δουλειάς. Ο πελάτης,
ένας γέρος μαυρισμένος στις λάμπες, προτιμούσε κάτι σε
δερμάτινο περιλαίμιο. Δεν μπορούσε να αρνηθεί. Τα λεφτά
ήταν πολλά! Η στιγμιαία ηδονή καθώς τα φυλλομετρούσε
δεν της άφηνε περιθώρια για ενοχές.

Μόνο ένα κρύο της άφηνε, μια παγωνιά ανεξήγητη! Με-
σούντος του καλοκαιριού...

Γλυκερία Γκρέκου

37

μια εικόνα... χίλιες λέξεις



38

τοβιβλίο.net



Μπροστά στη γραφομηχανή

Πήρε το γράμμα και το έσκισε. Όχι. Το κομμάτιασε. Ό-χι. Το έκανε χαρτοπόλεμο. Όχι. Το έκανε κομμάτια.Όχι. Πήρε το γράμμα και το τσαλάκωσε. Όχι. Το έκανε
μια μπάλα. Όχι. Το έκανε κουβάρι. Όχι. Το γέμισε ρυτίδες.
Όχι. Άρπαξε το γράμμα και το έκαψε. Όχι. Του έβαλε φωτιά.
Όχι. Το έκανε στάχτες. Όχι. Το άρπαξε και το πέταξε στη
φωτιά. Όχι. Πήρε το γράμμα και το δίπλωσε στα δύο. Όχι.
Το δίπλωσε στα τέσσερα. Όχι. Πήρε το γράμμα και το έσκισε
αργά. Όχι. Ηδονικά. Ναι. Άρπαξε το γράμμα από το τραπέζι
και το έσκισε ηδονικά. Από τον κομό. Όχι. Από το σεκρετέρ
Ναι, αυτό είναι. Άρπαξε το γράμμα από το σεκρετέρ της και
τα δάχτυλά της το έσκισαν ηδονικά. Όχι. Και τα κατάλευκα
δάχτυλά της. Όχι. Και τα δάχτυλά της ρυτιδιασμένα. Όχι. Και
τα γερασμένα δάχτυλά της. Όχι και τα ροζιασμένα δάχτυλά
της. Ναι, αυτό είναι. Άρπαξε το γράμμα από το σεκρετέρ
της και το έσκισε ηδονικά με τα ροζιασμένα της δάχτυλα.

Ένοιωσε ανακούφιση. Όχι. Ένοιωσε ξαλαφρωμένη. Όχι.
Αισθάνθηκε. Ναι. Αισθάνθηκε. Αισθάνθηκε πιο ανάλαφρη.
Όχι. Δεν αισθάνθηκε. Όχι. Δεν αισθανόταν πια τίποτα. Ναι,
αυτό είναι. Δεν αισθανόταν πια τίποτα. Ένοιωθε κενή. Όχι.
Ένιωθε άδεια. Ναι, αυτό είναι. Την πλημμύριζε το απόλυτο
τίποτα. Όχι. Την κυρίευσε το απόλυτο κενό. Ναι, αυτό είναι.
Δεν αισθανόταν πια τίποτα. Την κυρίευσε το απόλυτο κενό.
Της άρεσε. Όχι. Το ευχαριστιόταν. Όχι, το απολάμβανε. Όχι.
Του παραδόθηκε. Ναι, αυτό είναι. Του παραδόθηκε σαν να
’ταν όνειρο. Όχι. Σα να ’ταν λήθαργος. Όχι. Σα να ’ταν ερα-

39



στής. Όχι. Καλός εραστής. Όχι. Άξιος εραστής. Όχι. Κρυφός
εραστής. Ναι, αυτό είναι. Του παραδόθηκε σα να ’ταν ο
κρυφός της εραστής.

Κάθισε στον καναπέ. Όχι. Στο χαλί. Όχι. Ξάπλωσε στο
χαλί. Ναι, αυτό είναι. Ξάπλωσε στο χαλί ανάμεσα στα χαρτάκια.
Όχι. Ανάμεσα στα κομμάτια του χαρτιού. Όχι. Ανάμεσα στις
κομματιασμένες λέξεις. Όχι. Ανάμεσα στις διαμελισμένες
λέξεις. Όχι. Ανάμεσα στις ξεκρέμαστες λέξεις. Όχι. Ανάμεσα
στο παζλ των λέξεων. Ναι, αυτό είναι. Ξάπλωσε στο χαλί
ανάμεσα στο παζλ των λέξεων. Έμοιαζε με τη ζωή της. Όχι.
Έτσι ήταν και η ζωή της. Όχι. Πόσο έμοιαζαν με τη ζωή της!
Όχι. Παζλ ήταν και η ζωή της. Ναι, αυτό είναι. Παζλ ασπρό-
μαυρο. Όχι, παζλ χάρτινο. Όχι. Παζλ λειψό. Ναι, αυτό είναι.
Ένα παζλ λειψό ήταν και η ζωή της. Με κακομούτσουνες
συνδέσεις. Όχι. Με άχαρες συνδέσεις. Ναι, αυτό είναι.. Όχι.
Με άχαρες συνδέσεις, που ψάχνουν το ταίρι τους. Όχι. Που
γυρεύουν τα ταίρια τους. Όχι. Που γυρεύουν απεγνωσμένα
τα ταίρια τους. Ναι, αυτό είναι.

Τα πήρε στα χέρια της. Όχι, τα μάζεψε. Όχι. Τα έκανε ένα
βουναλάκι. Όχι. Τα μάζεψε σε ένα σωρό. Ναι, αυτό είναι τα
μάζεψε σε ένα σωρό, όπως κάνει με τα σκουπίδια όταν
σκούπιζε. Όχι. Με τις φλούδες στο νεροχύτη. Όχι. Με τα ψί-
χουλα στο τραπέζι. Ναι, αυτό είναι. Τα μάζεψε σε ένα σωρό,
όπως κάνει με τα ψίχουλα στο τραπέζι και τα πέταξε από
ψηλά σαν να ’ταν χιονονιφάδες. Όχι. Σαν χαρτοπόλεμο. Όχι,
σαν να ’ταν πούπουλα. Όχι, σα να ’ταν στάχτες. Όχι. Σα να
’ταν χιονονιφάδες. Όχι, σαν να ’ταν χαρτοπόλεμος. Ναι, αυτό
είναι. Τα μάζεψε σε ένα σωρό, όπως κάνει με τα ψίχουλα
στο τραπέζι και τα πέταξε από ψηλά σαν να ’ταν χαρτοπό-
λεμος.

Ένα κουδούνισμα της πόρτας. Όχι. Του κινητού της. Όχι.
Του τηλεφώνου. Ναι, αυτό είναι. Ένα κουδούνισμα του τη-
λεφώνου την ξάφνιασε. Όχι. Την έκανε να συνέλθει. Όχι, την

40

τοβιβλίο.net



επανέφερε στην πραγματικότητα. Όχι. Στο παρόν. Ναι, αυτό
είναι. Ένα κουδούνισμα του τηλεφώνου την επανέφερε στο
παρόν. Στο εχθρικό παρόν. Όχι. Στο απόκοσμο παρόν. Όχι.
Στο σκοτεινό παρόν. Όχι. Στο παρόν. Σκέτο. Την επανάφερέ
στο παρόν. Ναι, αυτό είναι. Ένα κουδούνισμα του τηλεφώνου
την επανάφερέ στο παρόν.

Σηκώθηκε. Όχι. Τρέκλισε. Όχι. Σύρθηκε. Ναι, αυτό είναι.
Σύρθηκε ως εκεί. Όχι. Σύρθηκε ως την κομότα. Την παλιά
κομότα. Όχι. Τη φθαρμένη κομότα. Ναι, αυτό είναι. Σύρθηκε
ως τη φθαρμένη κομότα και το σήκωσε. Όχι. Και απάντησε
με βραχνή φωνή. Όχι. Με ξέπνοη φωνή. Όχι. Με απόκοσμη
φωνή. Ναι, αυτό είναι. Σύρθηκε ως τη φθαρμένη κομότα
και απάντησε με απόκοσμη φωνή. Από την άλλη γραμμή.
Όχι. Από την άλλη συσκευή. Όχι. Από την άλλη άκρη της
γραμμής ακούστηκε μια οικεία φωνή. Όχι. Μια άγνωστη
φωνή. Ναι, αυτό είναι. Από την άλλη άκρη της γραμμής
ακούστηκε μια άγνωστη φωνή.

«Καλημέρα σας». Όχι. «Καλησπέρα σας». Ναι. «Ποιος εί-
ναι;», γρύλισε. Όχι. Είπε θυμωμένα. Όχι. Εκνευρισμένη. Ναι,
αυτό είναι. «Ποιος είναι;», είπε εκνευρισμένη. «Σας τηλεφω-
νούμε από μια εταιρία τηλεφωνίας». Όχι. Από μια εταιρία κι-
νητής τηλεφωνίας. Όχι. Από μια εταιρία γκάλοπ. Όχι. Δημο-
σκοπήσεων. Ναι, αυτό είναι. «Σας τηλεφωνούμε από μια
εταιρία δημοσκοπήσεων». Ήθελε να το κλείσει αμέσως. Όχι.
Ήθελε να τη βρίσει. Όχι. Ήθελε να της το κλείσει στα μούτρα.
Ναι, αυτό είναι. Ήθελε να της το κλείσει στα μούτρα, αλλά
δεν της το επέτρεπαν οι τρόποι της. Όχι. Οι αρχές της. Όχι.
Η ανατροφή της. Ναι, αυτό είναι. Ήθελε να της το κλείσει
στα μούτρα, αλλά δεν της το επέτρεπε η ανατροφή της.
Έτσι. Όχι. Αντ’ αυτού. Ναι. Αντ’ αυτού της είπε «Μάλιστα».
Όχι. Ένα σκέτο μάλιστα. Όχι. Ένα ξερό μάλιστα. Ναι, αυτό
είναι. Αντ’ αυτού της είπε ένα ξερό «Μάλιστα». «Θα θέλαμε
να σας θέσουμε μερικές ερωτήσεις», της είπε η φωνή. Όχι.

41

μια εικόνα... χίλιες λέξεις



Να σας κάνουμε. Ναι. «Θα θέλαμε να σας κάνουμε μερικές
ερωτήσεις», της είπε η φωνή. Όχι. Η φιλική φωνή. Όχι, η
γλυκιά φωνή. Ναι, αυτό είναι.

Τη φαντάστηκε νέα. Όχι. Την έκανε εικόνα. Όχι. Η φαντασία
της δούλεψε. Όχι. Με τη φαντασία της. Όχι. Φαντάστηκε
μια νεαρά κοπέλα. Ναι, αυτό είναι. Μια νερά κοπέλα, τυλιγμένη
σε καλώδια. Όχι. Ανάμεσα σε τηλεφωνικές συσκευές και
καλώδια. Ναι, αυτό είναι. Έκανε τη φωνή εικόνα. Φαντάστηκε
μια νεαρά κοπέλα ανάμεσα σε τηλεφωνικές συσκευές και
καλώδια.

«Σας ακούω». Όχι. «Λέγεται». Όχι. «Πείτε μου», της είπε.
Όχι. Της μουρμούρισε. Ναι, αυτό είναι. «Πείτε μου», της
μουρ- μούρισε, ενώ το μάρμαρο πάγωνε τα πόδια της. Όχι.
Τα δάχτυλά της. Όχι. Τις πατούσες της. Όχι. Την κοιλιά της.
Ναι, αυτό είναι. Την κοιλιά της.

«Ηλικία;». Όχι «Η ηλικία σας;». Όχι. «Θα θέλατε να μου
πείτε την ηλικία σας;» Όχι. «Σε ποια ηλικιακή ομάδα ανήκετε
18-25, 25-35, 35-45...» Ναι, αυτό είναι. «Ναι, σ΄ αυτήν». Όχι.
«Ναι, σ΄ αυτήν την τελευταία». Όχι, σκέτο. «Στην τελευταία»,
τη διέκοψε βιαστικά. Όχι. Απότομα. Ναι, αυτό είναι. «Στην
τελευταία», τη διέκοψε απότομα. «Παντρεμένη, διαζευγμένη,
χήρα». Όχι. «Οικογενειακή κατάσταση;». Ναι, αυτό είναι.
Έτσι ρωτάνε. «Οικογενειακή κατάσταση;», τη ρώτησε. Και
εκείνη απάντησε. Όχι. Της αποκρίθηκε. Όχι. Της είπε. Όχι.
Της ούρλιαξε. Ναι. Και κείνη της ούρλιαξε «Αδέσμευτη».
Όχι. «Ανύπαντρη». Όχι. «Άγαμη». Όχι. «Μόνη, ολομόναχη».
Αυτό είναι. Και κείνη της ούρλιαξε «Μόνη, ολομόναχη» με
ένα λυγμό να χορεύει στα στήθη της Και άφησε το ακουστικό
να πέσει.

Άρπαξε το γράμμα από το σεκρετέρ της και το έσκισε
ηδονικά με τα ροζιασμένα της δάχτυλα. Την κυρίευσε το
απόλυτο κενό. Του παραδόθηκε σα να ’ταν ο κρυφός της

42

τοβιβλίο.net



εραστής. Ξάπλωσε στο χαλί ανάμεσα στο παζλ των λέξεων.
Ένα παζλ λειψό ήταν και η ζωή της. Με άχαρες συνδέσεις,
που γυρεύουν απεγνωσμένα τα ταίρια τους. Τα μάζεψε σε
ένα σωρό, όπως κάνει με τα ψίχουλα στο τραπέζι και τα
πέταξε από ψηλά σαν να ’ταν χαρτοπόλεμος. Ένα κουδούνισμα
του τηλεφώνου την επανέφερε στο παρόν. Σύρθηκε ως τη
φθαρμένη κομότα και απάντησε με απόκοσμη φωνή. Από
την άλλη άκρη της γραμμής ακούστηκε μια άγνωστη φωνή.
«Καλησπέρα σας». «Ποιος είναι;», είπε εκνευρισμένη. «Σας
τηλεφωνούμε από μια εταιρία δημοσκοπήσεων». Ήθελε να
της το κλείσει στα μούτρα, αλλά δεν της το επέτρεπε η ανα-
τροφή της. Αντ’ αυτού της είπε ένα ξερό «Μάλιστα». «Θα
θέλαμε να σας κάνουμε μερικές ερωτήσεις», της είπε η
γλυκιά φωνή. Έκανε τη φωνή εικόνα. Φαντάστηκε μια νεαρά
κοπέλα ανάμεσα σε τηλεφωνικές συσκευές και καλώδια.
«Πείτε μου» της μουρμούρισε, ενώ το μάρμαρο πάγωνε την
κοιλιά της. «Σε ποια ηλικιακή ομάδα ανήκετε 18-25, 25-35,
35-45...» «Στην τελευταία», τη διέκοψε απότομα. «Οικογενειακή
κατάσταση;», τη ρώτησε. Και κείνη της ούρλιαξε, «Μόνη,
ολομόναχη» με ένα λυγμό να χορεύει στα στήθη της. Και
άφησε το ακουστικό να πέσει.

Βίκη Κοσμοπούλου

43

μια εικόνα... χίλιες λέξεις



44

τοβιβλίο.net



Ματωμένο πουλί

Ένα ακόμα βράδυ. Σκέψεις και σκέψεις και σκέψεις... Οκαπνός του τσιγάρου του φεύγει ψηλά, διαλύεται.Σαν την ψυχή του. Τον κοιτάζει, ο χώρος έρημος, πού
είναι το γέλιο της; Χάθηκε κι αυτό, σαν τα γαλαζωπά συννε-
φάκια. Γιατί να νιώθει τόσο μόνος; Χάθηκε το κουράγιο του,
πού πήγε; Μάλλον μαζί με το γέλιο της θα πήγε, εκεί ψηλά,
μακριά από κείνον.

Ένα ακόμα βράδυ. Πάλι έχει αδειάσει το ποτήρι; Μακάρι
να μπορούσε ν’ αδειάσει έτσι και το μυαλό του, να φύγει ο
πόνος. Γουλιά γουλιά περνάει η νύχτα, πάλι θ’ αδειάσει το
ποτήρι και ο ύπνος αρνείται να ’ρθει.

Τέλειωσε το μπουκάλι. Ήταν το αγαπημένο της ποτό
αυτό. Κυλάει μέσα στο αίμα του, εκεί όπου κυλάει κι εκείνη.
Μπήκε στη ζωή του τόσο ξαφνικά, την πλούτισε, άνθισε η
ψυχή του στο γέλιο της, στην ομορφιά της, στην αγάπη της.
Τόσες πολλές στιγμές μαζί κι όμως τόσο λίγες...

Σηκώνεται, οι σκέψεις του τριβελίζουν το μυαλό και ο
χώρος τόσο άδειος και τόσο γεμάτος μαζί από τις αναμνήσεις...
Μακάρι να υπήρχε κάποιος εδώ να του κρατήσει συντροφιά,
αλλά και πάλι; Κανέναν δε θέλει να δει. Μόνο να τη σκέ-
φτεται... να τη σκέφτεται... Σημάδεψε τη ζωή του η Εύα, την
ύπαρξή του και η ειρωνεία; Η δική της ύπαρξη χάθηκε, ε-
κείνο το θλιμμένο απόγευμα. Μια τσαλακωμένη μοτοσυκλέτα
κι εκείνη πουλί, ένα ματωμένο πουλί στο δρόμο. Ήταν τόσο
ευάλωτη, τόσο γλυκιά, ήθελε να την έχει διαρκώς κάτω από
την προστασία του και να την κάνει να γελάει, είχε περάσει

45



πολλά αυτή η κοπέλα κι όμως είχε ατέλειωτο κουράγιο γι’
άλλα τόσα, ήταν αισιόδοξη, ήξερε να τα καταφέρνει... Ας
είχε ο ίδιος λίγο, λίγο μόνο από το κουράγιο της  -όμως δεν
το ’χει.

Θλίψη. Και πόνος. Και δάκρυα. Απώλεια, με άλφα κεφαλαίο.
Και τύψεις. Υπήρξαν φορές που τη λύπησε, υπήρξαν φορές
που δεν της στάθηκε με όλη τη δύναμή του. Κι εκείνο το
απόγευμα είχαν μαλώσει. Μικροκαυγαδάκι ήταν, ναι, αλλά
τρελαίνεται στη σκέψη μήπως του κράτησε κακία και την
κακία αυτή την κουβάλησε μαζί της, στο ταξίδι της.

Την έφτιαξε τη μηχανή της, νάτη, κάτω είναι, πέφτει πά-
νω στα μεταλλικά της μέρη το φως από το φεγγάρι και γυα-
λίζουν. Την έφτιαξε όσο καλύτερα μπορούσε, ήταν τόσο
διαλυμένη, σαν να ανάστησε κι εκείνη μαζί του φαίνεται.
Ώρες ώρες τη ζηλεύει και τη μισεί. Τη ζηλεύει που έπαιρνε
μεγάλο μέρος από την αγάπη της και τη μισεί που εξαιτίας
της η Εύα έγινε πουλί και πέταξε ψηλά. Τη θέλει όμως κιόλας.
Είναι τόσο στενά δεμένη με την εικόνα της, που δεν μπορεί
να την αποχωριστεί. Ούτε κι η Εύα θα το ’θελε, γι’ αυτό θα
του κρατούσε σίγουρα κακία μόλις το έβλεπε, έστω κι από
κει ψηλά.

Θέλει να πάει από το σπίτι της τώρα, νιώθει την ανάγκη
πάλι. Έτσι κι αλλιώς δεν περνάει η ώρα... καλό μπορεί να
του έκανε μια βόλτα. Παίρνει τα κλειδιά, ανοίγει την πόρτα
και βγαίνει στο δρόμο. Ησυχία. Ο θόρυβος της μηχανής
σκίζει τη νύχτα, τόσο γνώριμος. Κάθε βράδυ το ίδιο δρομο-
λόγιο, τις ίδιες ώρες, η μόνη του παρέα είναι πλέον και στη
φαντασία του, τους φέρνει πάλι μαζί. Καθώς οδηγεί, βλέπει
τον κόσμο και απορεί. Πού ήταν όλοι; Πού βρίσκονται όλοι
στις ατέλειωτες ώρες της μοναξιάς του; Η πόλη λοιπόν συ-
νεχίζει να ζει, μόνο ο δικός του κόσμος έχει νεκρώσει. Ας
είναι. Δε θα μάθει ποτέ να ζει χωρίς αυτή, πρέπει όμως να
μάθει να παλεύει.

46

τοβιβλίο.net



Αλλά δεν μπορεί.
Νάτο το σπίτι της. Ένας μήνας μετά κι ακόμα έχει την

ελπίδα ότι θα δει το φως ν’ ανάβει. Πολλές φορές τη θυμάται
στο παράθυρό της να τον χαιρετά και να τον καλεί να μπει.
Νοικιάζεται έμαθε και η πρώτη του σκέψη ήταν να μην
αφήσει κανέναν άλλον να ζήσει στο χώρο της. Του είναι
αδύνατο όμως να το πιάσει, τα χρήματα λιγοστά, ίσα ίσα
φτάνουν για να κρατάει το δικό του σπίτι και ούτε σκέψη να
φύγει από κει. Είναι στο κέντρο και βολεύει για τη δουλειά.
Αν την κρατήσει κι αυτή δηλαδή, έχει μειωθεί η απόδοσή
του, όλο λάθη, και ο διευθυντής κάθε μέρα όλο και χειρότερος
είναι, λέει αν δεν αλλάξει θα τον διώξει, «Ξέρεις πόσα νέα
παιδιά θα ήθελαν τη θέση σου;», λες κι εκείνος δεν είναι
νέος πια, λες και εκείνος δεν έχει προσφέρει, λες και δεν
έχει δουλέψει σαν σκυλί.

Μα τώρα, τώρα είναι αλλιώς.
Πόση ώρα έχει έξω από το σπίτι της, ούτε θυμάται πια.

Ένα φάντασμα, που κάθεται καβάλα σε μια μηχανή και πε-
ριμένει... Τι; Απόψε νιώθει ακόμα μεγαλύτερο κενό κι η
μοναξιά έγινε αβάστακτη πια, πώς θα δουλέψει πάλι το
πρωί που δεν έχει κλείσει μάτι; Απελπισία. Ξεκινά να φύγει,
ανοίγει τέρμα το γκάζι και τρέχουν δάκρυα, δεν είναι όμως
από τον αέρα. Βγαίνει από την πόλη, ούτε ξέρει πού πάει,
ξέρει όμως ότι χρειάζεται εκείνη. Να, βλέπει το πρόσωπό
της σ’ εκείνη τη στροφή και πηγαίνει προς τα κει να το
αγγίξει, πηγαίνει και τη βλέπει που πετάει και τον καλεί.

Και γίνεται κι εκείνος ένα ματωμένο πουλί για να τη φτά-
σει.

Έλλη Οικονόμου

47

μια εικόνα... χίλιες λέξεις



48

τοβιβλίο.net



Αποχωρισμός

Γεμίζεις με την απουσία σου το σπίτι
όπως το φευγάτο τραίνο τον άδειο σταθμό.
Μένουν χέρια υψωμένα, τρεμάμενα
που συνοδεύουν τη φωνή σου στο τελευταίο αντίο,
το αντίο του αποχωρισμού.

Τα μάτια σου υγρά, δακρυστάλαχτα
μάτωναν με το βλέμμα την καρδιά μου
κι έμενα εκεί ριζωμένος
να παρακολουθώ την απουσία σου
που μεγέθυνε σα σκιά στον τοίχο
ενώ η παιχνιδιάρα μέρα
με παρακολουθούσε λυπημένη.

Πολυξένη Βακιρλή

49



50

τοβιβλίο.net



Το νου σου στο γιασεμί

Ξέρεις τι μου στοιχίζει περισσότερο; Ότι βάλαμε αυτό-ματο πότισμα στις γλάστρες. Κι έτσι δεν θα ζητήσωτη συνδρομή της γειτόνισσας. Φέτος δεν θ’ αφήσω
πουθενά τα κλειδιά του σπιτιού. Το παραδέχομαι, τα φυτά
ήταν η πρόφαση. Στο βάθος λαχταρούσα ν’ ανταλλάξουμε
κλειδιά και οδηγίες. «Ειρηνάκι μου, το νου σου στους βασι-
λικούς, στο μελισσόχορτο και στους δυόσμους. Τα υπόλοιπα
αντέχουν δίχως καθημερινό πότισμα... Οι βουκαμβίλιες μα-
δάνε αυτή την εποχή και θα γεμίσουν τον τόπο. Σπρώξ’ τα
σε μια άκρη και θα τα μαζέψω άμα με το καλό γυρίσουμε.
Α, θα φέρουμε ρίγανη και σύκα απ’ το νησί. Μην αγορά-
σεις...»

Θυμάσαι όταν επιστρέφαμε κουρασμένοι απ’ τις διακοπές;
Μας υποδεχόταν με αγκαλιές και μια παραγεμισμένη σακούλα.
Μου την κρέμαγε διακριτικά στα δάχτυλα... «Ένα μικρό κα-
λωσόρισμα!», μου έλεγε κάθε φορά χαμογελαστή. Στην κο-
ρυφή ήταν η αρμαθιά με τα κλειδιά, πιο κάτω ένα μικρό κα-
τσαρολάκι με φρεσκομαγειρεμένο φαγητό και παραδίπλα
μια φρατζόλα ψωμί. «Για να μην έχεις μαγειρέματα πρώτη
μέρα που γύρισες». Τι δύναμη έκρυβε ένα κατσαρολάκι φα-
γητό, ένα χαμόγελο και μια ποτισμένη γλάστρα! Ακόμα και
την οδύνη της επιστροφής, τη μετατρέπανε διαμιάς σε
μικρή γιορτή. Η κορύφωση της χαράς ήταν κάθε φορά που
άνοιγα τη μπαλκονόπορτα. Μυρωδιές από πάστρα και φρε-
σκοποτισμένο χώμα. Κι ολοζώντανα φυτά που ήταν πάντα
μια στάλα ψηλότερα. Σαν τα παιδιά που πετάνε μπόι και ορ-

51



θώνουν το κορμάκι τους μέσα σ’ ένα καλοκαίρι.
Θυμάσαι που αραδιάζαμε βιαστικά τους σάκους στην εί-

σοδο και πέφταμε ανυπόμονοι στο κατσαρολάκι; Και σα να
το’ξερε η άτιμη. Το φαγητό που μας είχε λείψει περισσότερο
στις διακοπές, ήταν μπροστά μας αχνιστό και λαχταριστό.

Κι αντί να κλαίμε που γυρίσαμε πίσω στο διαμέρισμα,
δακρύζαμε από συγκίνηση για τα γεμιστά, τα γιουβετσάκια
και τους μουσακάδες. Και σκαρώναμε βραδινές βεγγέρες
στο μπαλκόνι μας, τάχα για να πούμε εντυπώσεις απ’ το
ταξίδι και να δούμε φωτογραφίες. Στην πραγματικότητα,
λαχταρούσαμε να βρεθούμε ομοτράπεζοι. Ν’ ανταποδώσουμε
τη φροντίδα και την αγάπη της. Να επιστρέψουμε το κα-
τσαρολάκι, γεμάτο με το δικό μας φαγητό. Για να διατηρούμε
το αέναο πήγαιν’-έλα του. Και για να προσδοκούμε σε επό-
μενες ανταλλαγές κλειδιών και ποτισμάτων.

Ρύθμισες τα μπεκάκια καλά; Αν πάθει κάτι το γιασεμί, δε
θα στο συγχωρήσω. Το είχε φυτέψει την άνοιξη, πριν μπει
στο νοσοκομείο. Θυμάσαι; «Το νου σου στο γιασεμί!... Μέχρι
να καθαρίσω με τις χημειοθεραπείες, θα έχει απλώσει», μου
φώναζε μέσα απ’ το ασανσέρ, καθώς έφευγε. Κι από τότε μ’
έχει πιάσει μια μανία. Κάθε πρωί μετράω τα μπουμπούκια
που ξεπροβάλλουν. Σάμπως και θ’ ανθίσουν παραπανίσια
ζωή για το Ειρηνάκι.

Άντε, πάμε σιγά σιγά... Έβαλες συναγερμό;

Μαρία Κανελλάκη

52

τοβιβλίο.net



53

μια εικόνα... χίλιες λέξεις



54

τοβιβλίο.net



Φωταγωγός

-Σήκω! Πρέπει να έχει ωραίο φεγγάρι απόψε. Πάρεμε από εδώ, σε παρακαλώ. Σήκω! Έχω ξεχάσει τηνόψη του ουρανού. Πάμε μια βόλτα στην επιφάνεια.
Έλα να βγούμε από εδώ μέσα για λίγο. Μια φέτα όνειρο να
πάρουμε. Να αγγίξουμε με τα ακροδάχτυλα τα αστέρια. Κι
ας ξαναγυρίσουμε μετά στο υπόγειο που λέμε σπίτι μας.
Άσε για λίγο τη μιζέρια στο πλάι. Έτσι είναι η ζωή. Ούτε
σωστή, ούτε δίκαιη. Χωρίς απαντήσεις και χάρες. Έτσι είναι
η ζωή σου λέω για όλους. Κανείς δεν της ξεφεύγει. Μη ξε-
φυσάς. Μη γυρίζεις από την άλλη. Σταμάτα να σκέφτεσαι
και να τρέφεις με σενάρια επί σεναρίων το μυαλό σου. Ό-
πως έρθουν τα πράγματα. Δεν μπορείς να προκαθορίσεις
τίποτα. Οι πιθανότητες είναι άπειρες. Μην σκας για ό,τι δεν
μπορείς να ελέγξεις. Σήκω! Μη μείνεις στο τίποτα εξυπηρε-
τώντας το βόλεμά σου. Σε παρακαλώ!

-Σταμάτα! Δεν θέλω να δω το φεγγάρι. Μόνο την αγκαλιά
σου θέλω για να ηρεμήσω λίγο, να χαθώ μέσα της, να
ξεχαστώ. Στα χέρια σου να αφήσω την καρδιά μου. Φοβάμαι
τις αλλαγές όσο κι εσύ. Δε με ακουμπά ο νυχτερινός ουρα-
νός. Κι ας φοράει σαν παράσημα τα αστέρια του κι ας τυ-
φλώνει τα μάτια της ψυχής μας με το φως τους. Μην ακούς
τις σειρήνες του φεγγαριού. Εδώ είναι η ζωή μας. Μην ξε-
χνιέσαι. Μην ξεσηκώνεσαι. Εδώ πρέπει να μείνουμε και να
τροχίσουμε τα αγκάθια της ζωής μας, να βολέψουμε τις κα-
ταστάσεις που εκκρεμούν ακόμη. Άσε την πανσέληνο για
εκείνους που μπορούν να την φτάσουν. Δεν είναι συμβιβασμός

55



η αυτοσυντήρηση αλλά ανάγκη. Το έχουμε ξαναδεί το
φεγγάρι αμέτρητες φορές κι όμως ποτέ μας δεν το ακου-
μπήσαμε. Μια αγκαλιά θέλω μόνο. Η ζωή μας χρωστάει η-
ρεμία. Μην την αρνείσαι, σε παρακαλώ!

-Πάμε να βγούμε για λίγο από εδώ. Αέρα να βρούμε κα-
θάριο. Μας πλάκωσε το μαύρο σκοτάδι, η γκρίνια και η
άπνοια. Σε παρακαλώ. Κάπου κρύφτηκε και η αγάπη. Ξέχασε
να μας φωτίσει στις δύσκολες ώρες που μας περικύκλωσαν
γοργά. Όχι, μη μου φέρνεις αντιρρήσεις. Δεν είναι κλειστοί
όλοι οι δρόμοι προς τα πάνω. Δεν θαφτήκαμε ακόμα ζωντανοί
σε αυτό που καταντήσαμε να ονομάζουμε ζωή. Ξέρω ένα
μονοπάτι που θα μας πάει στην επιφάνεια. Δεν είναι ασφαλές,
ούτε και εύκολο. Είναι όμως το μόνο που έχουμε. Πόση
τρέλα χρειάζεται να κουβαλάει ένας άνθρωπος για να ανα-
ζητήσει δυο καθαρές ανάσες, μη με ρωτάς. Πρέπει να ξε-
κολλήσουμε από εδώ. Σήκω! Ξέρω μια παλιά σιδερένια
σκάλα στον φωταγωγό. Σκουριασμένα και σάπια τα σκαλο-
πάτια της, ναι... Αλλά δεν αξίζει να προσπαθήσουμε; Μην
με κοροϊδεύεις. Σε παρακαλώ!

-Σταμάτα! Τι να το κάνουμε το φεγγάρι; Τι θα μας προ-
σφέρει η όψη του; Εδώ πρέπει να μείνουμε και να βρούμε
λύσεις στα προβλήματά μας. Πρέπει να τακτοποιήσουμε τα
άσχημα συναισθήματα μέσα μας. Σε μια γωνιά της ψυχής
μας να τα πετάξουμε ώστε να μην μας ενοχλούν. Κι αν πότε
πότε, η ασχήμια ανεβάζει μυρωδιές, ας κάνουμε πως δεν
καταλαβαίνουμε αφού εδώ είναι πια η ζωή μας. Πού να
πάμε; Θα τσακιστούμε στη σκάλα του φωταγωγού και τα
όνειρά μας δεν θα αντέξουν να μας σηκώσουν. Κι αν από
ένα θαύμα βγούμε στην επιφάνεια κι αν θαμπωθούμε από
την μαγεία του φεγγαριού, αν τα αστέρια μας πάρουν για
συνοδούς στον μεθυστικό χορό τους, τι θα κάνουμε το
πρωί που θα βγει ο Ήλιος; Έλα εδώ να σε σφίξω στην
αγκαλιά μου. Μην κλαις. Δεν έχουμε χρόνο για επαναστάσεις.

56

τοβιβλίο.net



Άσε τη σκάλα για αυτούς που αντέχουν την ανάβαση, σε
παρακαλώ!

-Ξύπνα, πρέπει να φύγουμε από εδώ κάτω που μόνοι
μας ρίξαμε τους εαυτούς μας, πριν γίνουμε κι εμείς ένα με
τον δύσοσμο υπόνομο. Πάμε. Σε παρακαλώ. Ζέχνουμε συμ-
βιβασμό. Όχι, μην κοιτάς τα δάκρυά μου. Ας τα. Για τελευταία
φορά ας ποτίσουν το άγονο χώμα που λέμε πατρίδα. Μη με
ειρωνεύεσαι. Σήκω κι εγώ θα σ' ακολουθήσω μέχρι το τέλος
του κόσμου. Αρκεί να σηκωθείς. Μια ευχάριστη περιπέτεια
η ζωή που εμείς την κάναμε οδύσσεια. Χτίσαμε την κόλασή
μας και μπήκαμε μέσα. Καρφώσαμε και μια ξύλινη ταμπέλα
«Παράδεισος» για να ηρεμήσουμε την ψυχή μας. Αλλά μετά
από τόσο καιρό ξεχαρβαλώθηκε και η επιγραφή. Πάμε να
δούμε το φεγγάρι απόψε; Πάμε μέχρι τον φωταγωγό; Κι αν
δεν θες, ας μην ανέβουμε. Ας μείνουμε στη βάση της σκάλας
να κοιτάμε από μια τρύπα τον απέραντο ουρανό. Μόνο μην
μείνουμε εδώ απόψε. Σε παρακαλώ!

Σωκράτης Τσελεγκαρίδης

57

μια εικόνα... χίλιες λέξεις



58

τοβιβλίο.net



Η ομορφιά του καραβιού

Θαλασσοδαρμένο μου καράβι, τη στεριά σου νοσταλγείς
και νομίζεις ειν' απάτη το γλυκό όνειρο που ζεις.
Το γυαλί έχει ραγίσει, το κατάρτι έχει σαπίσει.
Επιχρυσωμένο το τιμόνι, πάντα εσύ κυριαρχείς,
της καρδιάς μου αυταπάτη, μόνο εσύ την οδηγείς.
Αρμύρα έμεινε στα χείλη κι άνεμος χαϊδεύει τα μαλλιά,
θα 'θελα να 'σουν κοντά μου να σκαλίζεις τα παλιά.
Η πυξίδα της ελπίδας δείχνει μόνο το βορρά
και η θάλασσα παγώνει, τα κύματα τα σταματά.

Βενετία Ποιμενίδου

59



60

τοβιβλίο.net



Το δέντρο της ζωής

Το Δέντρο της Ζωής είχε χρόνια να ανθοφορήσει. Καθώςη Ζωή κουβαλούσε έναν ατελείωτο χειμώνα, το Δέντροτης που την ακολουθούσε πιστά στις πιο απόκρυφες
χαράδρες της ψυχής της, δεν μπορούσε παρά να είναι μα-
ραζωμένο. Ελάχιστα πράσινα φύλλα, έτσι από πείσμα, υπεν-
θύμιζαν πως πάντα μια ελπίδα θα επιμένει, θα επιζεί, θα
κρύβει πόθους, θα χαρίζει κίνητρο. Έτσι, μόνο και μόνο, για
να λέει το Δέντρο πως δεν έχει πεθάνει. Όχι ακόμα!

-Καλημέρα, Κοράκι μου. Τι νέα από τον κόσμο που κρύ-
βεται στις πεδιάδες;

-Όλα κυλάνε όπως πάντα, Ζωούλα μου. Τα χρόνια περνάνε
και οι άνθρωποι, οι περισσότεροι από αυτούς τουλάχιστον,
συνεχίζουν να ποτίζουν τις στιγμές τους με ιδρώτα και αίμα.
Έτσι ταΐζεται η ζωή Ζωούλα μου κι ας το έχεις ξεχάσει εσύ
πια. Αλλά εμείς γιατί ακόμα κρυβόμαστε πάνω στα βουνά,
δεν έχω καταλάβει.

-Σώπα, Κοράκι, σώπασε! Δεν κρυβόμαστε ποτέ εμείς.
Μόνο οι κακοί και οι πονεμένοι κρύβονται. Εμείς είμαστε
καλά εδώ. Ξεχασμένοι από τους πάντες. Δεν χρειαζόμαστε
κανέναν και κανείς δεν μας χρειάζεται. Εδώ μπορούμε να
απολαύσουμε την ηρεμία της φυγής. Ξύπνα και πέτα, πέτα
μακριά κάτω στην πέρα θάλασσα Αετέ μου, δες ο Άλλος τι
κάνει. Μήπως περιφέρεται σε στεριά ή διάλεξε να ξεκουραστεί
για λίγο. Κι εσύ, Περιστέρα μου, ανέβα σε παρακαλώ πιο
ψηλά από τα μαύρα σύννεφα και ρώτα τον Ήλιο γιατί μας
ξέχασε. Υποσχέθηκε να μας φωτίζει και στο γκρίζο μας πα-

61



ράτησε. Φύγετε καλοί μου φίλοι, της ψυχής μου αποκυήμα-
τα.

-Κι εγώ, Ζωούλα μου, που θες να πάω; Τι θες να μάθεις
από εμένα; Αλλά στο λέω να το ξέρεις, κουράστηκα πια, δεν
μπορώ! Με πρόλαβε κι εμένα ο χρόνος. Μεγάλωσα. Τόσα
χρόνια μείναμε εδώ κάτω από το Δέντρο σου, αλλά ούτε
αυτό φάνηκε αρκετό για να γεμίσεις με ό,τι κι αν έψαχνες.
Βαρέθηκα να κρύβομαι Ζωούλα μου. Πάμε κι εμείς στις πε-
διάδες, κανείς δεν θα 'ρθει εδώ πάνω. Τι περιμένουμε;

-Σώπασε, Κοράκι μου, στο είπα και πιο πριν. Εδώ έχουμε
ασφάλεια.

-Την ασφάλεια της μοναξιάς εννοείς; Κι αφού είσαι καλά,
γιατί εμείς τρέχουμε και παρατηρούμε τον κόσμο, τους αν-
θρώπους και τον Άλλον; Αφού είμαστε καλά, ας μείνουμε
στην αιώνια λήθη που μας προσφέρει η ομίχλη. Ας ξεχάσουμε
τα παλιά για να ελευθερωθούμε από ό,τι μας κρατάει
δεμένους με αυτό το καταραμένο Δέντρο κι αυτό το ξύλινο
παγκάκι που μοιάζει νεκρό.

-Κοράκι, παραμεγάλωσες μου φαίνεται και δεν ξέρεις τι
λες. Πήγαινε στο Δέντρο να βρεις ένα γερό κλαδί και ξεκου-
ράσου εκεί. Εγώ πρέπει να ξέρω τι κάνει ο Άλλος. Μα να, η
Περιστέρα γύρισε κιόλας.

-Ζωή μου, ο Ήλιος πήγε να με κάψει! Είναι θυμωμένος
πολύ μαζί σου. Κοίτα πως μαύρισε την κάτασπρη φτερούγα
μου. Ψητή θα με έκανε αν μπορούσε.

-Κατάφερες να του μιλήσεις;
-Φοβήθηκα, Ζωή μου, κι έφυγα, αλλά τον άκουσα από

μακριά με στενοχωρημένη φωνή να μιλάει στον εαυτό του.
Επειδή σ' αγαπάει θύμωσε μαζί σου, έτσι έλεγε. Εμένα
περίεργο μου φάνηκε. Και μετά, πριν απομακρυνθώ πολύ,
τον άκουσα κάτι να λέει για το Δέντρο σου πως πρέπει να
πεθάνει, μα δεν κατάλαβα ακριβώς.

-Εντάξει, Περιστέρα μου. Σε ευχαριστώ. Το Δέντρο θα

62

τοβιβλίο.net



τραβήξει τον Ήλιο, ενώ εγώ πάντα πίστευα πως χρειάζεται
το αντίθετο... Κοίτα να δεις.

-Τι θες να πεις, Ζωούλα μου;
-Αχ, Κοράκι μου, ίσως και να έχεις δίκιο. Ίσως έχασα τόσα

χρόνια περιμένοντας να έρθει το θαύμα αντί να πάω εγώ να
το βρω! Κάποιες φορές πρέπει να σκοτώσεις κάθε απειροε-
λάχιστη ελπίδα, να ξεγαντζωθείς από ό,τι θεωρούσες δεδο-
μένο, να ξεκρεμαστείς από τα πάντα, να πέσεις στο κενό
και να τα ξεκινήσεις και πάλι όλα από το μηδέν! Αχ καλοί
μου φίλοι, της ψυχής μου σύντροφοι, αν θέλετε βοηθήστε
με να ρίξουμε κάθε πράσινο φύλλο. Το Δέντρο πρέπει να
πεθάνει ολοκληρωτικά στον χειμώνα. Έτσι θα ξαναγεννηθεί
την άνοιξη! Κάτι ζωντανό δεν μπορεί να ξαναγεννηθεί αν
πρώτα δεν πεθάνει, αυτό είπε ο Ήλιος. Για αυτό δεν έρχεται.
Μα τώρα που το σκέφτομαι δεν μπορώ να το κάνω αυτό
στο Δέντρο μου. Πώς να το σκοτώσω;

-Μα, Ζωούλα μου, θα αναγεννηθεί πιο δυνατό από ποτέ!
-Δεν ξέρω, Κοράκι μου, κι αν είπε ψέματα ο Ήλιος; Πώς

μπορούμε να τον εμπιστευτούμε; Πώς μπορούμε να είμαστε
απόλυτα σίγουροι;

-Δεν μπορούμε, Ζωή μου. Αυτό ακριβώς είναι το ρίσκο
που ποτέ δεν παίρνει η μοναξιά.

-Μα, Περιστέρα μου ,παραλίγο να σε κάψει, εσύ μου το
είπες!

-Ίσως και να μπορούσε, αλλά δεν το έκανε.
-Έρχεται, έρχεται, Ζωή, έρχεται! Γρήγορα κρύψου!
-Τι έγινε, Αετέ, γιατί έβαλες τις φωνές; Ποιος έρχεται εδώ

πάνω;
-Ο Άλλος έρχεται, Ζωή. Με είδε κάτω στην πεδιάδα και

κατάλαβε ότι με έστειλες εσύ. Προσπάθησα να του ξεφύγω
αλλά δεν μπόρεσα. Κανείς δεν μπορεί! Και, λυπάμαι αλλά
τον έφερα κατευθείαν εδώ. Για αυτό σου λέω βασίσου στα
γοβάκια σου και τρέξε όσο πιο γρήγορα μπορείς.

63

μια εικόνα... χίλιες λέξεις



-Ελάτε στα χέρια μου και οι τρεις φίλοι μου, καλοί μου
φίλοι, της ψυχής μου κομμάτια. Είστε ελεύθεροι και οι τρεις,
φύγετε και πίσω μην κοιτάξετε. Εγώ καθιστή θα μείνω σε
τούτο το παγκάκι. Ας έρχεται ο Άλλος. Δεν με νοιάζει. Πετάξτε
τώρα και αντίο μην πείτε. Πετάξτε!

Αυτά είπε η Ζωή και τίναξε απότομα ψηλά τα χέρια της.
Τα τρία πτηνά χάθηκαν στην ομίχλη που είχε καταπιεί το
βουνό. Ο Άλλος δεν άργησε να εμφανιστεί μέσα από το
γκρίζο τοπίο.

-Έλα, Ζωή. Αρκετά κρύφτηκες. Ήρθε η ώρα να φύγουμε
μαζί.

-Μόνο μια χάρη θέλω, Θάνατε, για να δω αν είσαι αντάξιος
του ονόματός σου. Με πόση δυσκολία θα καταφέρεις να
πάρεις το Δέντρο μου; Μετά από αυτό πρόθημα θα σε ακο-
λουθήσω.

-Με προκαλείς, Ζωή; Μου κρυβόσουν τόσα χρόνια κι
όμως τελικά σε βρήκα! Φοβήθηκες και τους ανθρώπους και
θυσίασες άπειρες στιγμές στο βωμό της μοναξιάς σου! Τι
ανόητο. Και τώρα τολμάς να με δοκιμάζεις πιστεύοντας
πως δεν μπορώ να σκοτώσω ένα δέντρο;

Χωρίς να βιαστεί ο Άλλος κοίταξε κατάματα τη Ζωή και
κάθισε δίπλα της. Έκλεισε τα μάτια του κι αμέσως τα άνοιξε.
Μια λάμψη εμφανίστηκε από το πουθενά. Λίγα πράσινα
φύλλα βρέθηκαν στο χώμα, ενώ από μια ρωγμή του ουρανό,
ο Ήλιος βρήκε χώρο να πέσει πάνω στο νεκρό Δέντρο της
Ζωής.

-Τώρα είμαι έτοιμη, πάμε εμείς κι ο Ήλιος ας κάνει τη
δουλειά του...

Σωκράτης Τσελεγκαρίδης

64

τοβιβλίο.net



65

μια εικόνα... χίλιες λέξεις



66

τοβιβλίο.net



Ο τελευταίος χορευτής του Τανγκό

-Stop! Το αποψινό μάθημα τελείωσε. Μια χαρά ταπήγατε όλοι σας, αλλά πάντα θα υπάρχουν και ταμικρά αγκαθάκια στο χορό. Μπορείτε να αποχω-
ρήσετε όλοι εκτός από τον κύριο Γιάννη. Κύριε Γιάννη, είστε
απαράδεκτος! Δεν υπήρξε καμιά αρμονία μέσα από τις κι-
νήσεις σας και είστε εντελώς αδέξιος! Χαλάσατε όλο το χο-
ρευτικό. Θα μείνετε μαζί μου και θα επαναλάβουμε το μά-
θημα. Θέλω στο επόμενο μάθημα να είστε αρμονικός με
τους άλλους μαθητές μου. Είστε εντελώς παράταιρος σε κά-
θε βήμα και κίνηση σας. Θέλω συναίσθημα και κίνηση μέσα
από αυτό. Με προσέχετε σε ό,τι σας λέω;

-Μμμάλιστα... Δεν είμαι αρμονικός και τα βήματά μου εί-
ναι άσχετα με την μουσική. Φταίω. Διδάξτε με. Μάθετέ με
από αρμονία και κίνηση στον χορό.

-Γιάννη, γιατί είσαι κατακόκκινος; Δεν μαλώνω, αλλά υπο-
δεικνύω. Θα σου υποδείξω μερικές κινήσεις στον χορό γιατί,
θέλω αύριο να μπορείς να ακολουθήσεις τους άλλους. Γιατί
είσαι τόσο πολύ ιδρωμένος;

-Κυρία Μαριάννα, είμαι αδέξιος και το παραδέχομαι. Έχω
ιδρώσει γιατί ο χορός βλέπετε μέσα από τις προσπάθειες
μου δείχνει πως δεν τα καταφέρνω. Θα προσπαθήσω όμως.
Σας ακολουθώ. Κάντε τις πρώτες κινήσεις εσείς. Όμως δεν
θέλω αυτή την μουσική που επιλέξατε, αλλά αυτήν που θα
σας υποδείξω. Έχω φέρει ένα cd με κάτι που με εμπνέει μέ-
σα από τη μουσική του, αλλά δεν το χόρεψα ποτέ. Θα μου
κάνετε την χάρη; Θα το ήθελα πολύ. Πάω για μια στιγμή στο

67



μπάνιο να ρίξω λίγο νερό στο πρόσωπό μου και να μετα-
μορφωθώ.

Η Μαριάννα δεν απαντάει, παίρνει το cd από τα ιδρωμένα
χέρια του και το βάζει σα μουσική. Περιμένει λίγο να ξεκινήσει
η μουσική, τον περιμένει να γυρίσει από το μπάνιο, αυτός
έρχεται προς αυτήν, αλλά είναι αλλιώτικος. Έχει πετάξει από
πάνω του το φανελάκι της γυμναστικής και την φόρμα και
είναι εντελώς διαφορετικός. Φοράει ένα παντελόνι μαύρο,
άσπρο φαρδύ πουκάμισο και ένα γαλάζιο μεταξωτό ζωνάρι.
Η μουσική ξεκινάει και ο Γιάννης δεν δείχνει καθόλου ντρο-
παλός αλλά αυστηρός. Με μια κίνηση του ανακατεύει τα
μαλλιά του και τα φέρνει πίσω με τα δάχτυλα του. Η δασκάλα
έχει μείνει έκπληκτη από αυτόν. Πώς άλλαξε τόσο πολύ;

Ο Γιάννης πλησιάζει την δασκάλα του, υποκλίνεται και
την αγκαλιάζει λέγοντας της.

-Ο χορός τώρα ξεκινάει, Μαριάννα. Η αληθινή μουσική
με μεταμορφώνει. Μάθε με το πραγματικό ταγκό. Μάθε με.
Ξεκινάμε. Όμως εσύ θα ακολουθήσεις τα βήματά μου. Σφίξε
με.

Το τραγούδι είναι ο αέρας μέσα από τις κινήσεις τους,
αλλά η δασκάλα χάνει τα βήματά της μερικές φορές και προ-
σπαθεί να τα επαναφέρει. Είναι έκπληκτη από τις κινήσεις
του Γιάννη αλλά και όχι μόνο. Τη χορεύει πραγματικά και το
βλέμμα του είναι αλλιώτικο. Κρύβει μυστήριο και πάθος
που εκδηλώνεται μέσα από την αυστηρότητα του και τις κι-
νήσεις του απέναντι της. Τα ηνία είναι δικά του. Τη χορεύει
με τον δικό του τρόπο κι αυτή ακολουθεί. Μαγεύεται από
τον τρόπο του και αφήνεται στα χέρια του. Από δασκάλα
μεταμορφώνεται σε μαθήτρια. Οι διαδρομές του μέσα από
ανάσες και κινήσεις από αυτό τον χορό την ταξιδεύουν. Αι-
σθάνεται πως δεν πατάει στο πάτωμα, αλλά πως όλα είναι
αέρινα. Ο μαθητής της έχει να την διδάξει πολλά ακόμα μέ-
σα από το άγγιγμα και τον τρόπο που την κρατάει χορεύοντάς

68

τοβιβλίο.net



την. Ο χορός όμως τελειώνει και η τελευταία στάση του
ταγκό τους φέρνει πολύ κοντά. Την κρατάει από την μέση
και αυτή έχει γύρει. Το χέρι του σφίγγει ακόμα την παλάμη
της και την κοιτάζει κατάματα. Μόνο μια παγωμένη φιγούρα
είναι οι δύο τους σε αυτή την στάση. Τον κοιτάζει και αυτή
στα μάτια καταϊδρωμένη ανασαίνοντας. Πλησιάζει το πρό-
σωπό του ακόμα πιο κοντά στο δικό της, τα χείλη του είναι
πολύ κοντά στα δικά της και της ψιθυρίζει.

-Ξέρεις ποια είναι η τελευταία φιγούρα από το ταγκό;
-Μα, αυτή που είμαστε αυτή την στιγμή. Έτσι τελειώνει ο

χορός.
-Όχι, κυρία Μαριάννα. Η τελευταία φιγούρα είναι το

σφράγισμα των χειλιών. Είναι μια κίνηση που δεν τόλμησαν
οι περισσότεροι χορευτές να εκφράσουν μέσα από την
σιωπή της μουσικής. Κλείσε τα μάτια σου για την τελευταία
φιγούρα. Ξεκινάει ο χορός συναισθημάτων... Του φιλιού...
Αφέσου...

Η Μαριάννα κλείνει τα μάτια της και αφήνεται στα χείλη
του. Τη φιλάει απαλά στην αρχή, παίρνει γεύσεις από τα χεί-
λη της, αλλά δε σταματάει εκεί. Τη φιλάει όλο και πιο έντονα
φέρνοντάς τη στο πιο ξέφρενο παιχνίδι. Ο χορός συνεχίζεται
πλέον με μια διαφορετική φιγούρα. Και οι δυο είναι μεθυ-
σμένοι, αλλά όλα έχουν ένα τέλος. Ο μαθητής της σταματάει
να την φιλάει, την κοιτάζει, την σηκώνει όρθια και αποχωρεί.
Η Μαριάννα έχει μείνει έκπληκτη. Αυτός ο ντροπαλός, αυτός
ο αθώος πώς κατάφερε και έφερε τα πάνω-κάτω σε αυτό
τον χορό; Δεν είναι δυνατόν αυτό που έζησε μαζί του. Αντί
να τον διδάξει, διδάχτηκε. Αντί να τον μάθει μέσα από κινή-
σεις του χορού, την δίδαξε ακόμα κάτι παραπάνω. Την τε-
λευταία φιγούρα του ταγκό. Μια φιγούρα που δεν της την
δίδαξε κανένας ή δεν την ένοιωσε κανένας.

Ο Γιάννης ετοιμάζεται να φύγει. Έχει φορέσει τα κανονικά
ρούχα και το μπουφάν της μηχανής του. Το κράνος του

69

μια εικόνα... χίλιες λέξεις



είναι περασμένο στο χέρι του, την κοιτάζει και της λέει.
-Κυρία Μαριάννα, σας ευχαριστώ πολύ για όσα με διδάξατε

απόψε. Να σας πω κάτι; Η στολή αυτή ήταν του παππού
μου. Μου την άφησε κληρονομιά λέγοντάς μου πως αν την
φορέσω θα μεταμορφωθώ σε πραγματικό χορευτή του
ταγκό, αν λατρέψω κάποια γυναίκα και τολμήσω να την χο-
ρέψω. Δε θυμάμαι τα βήματά μας, δε θυμάμαι τίποτα μέσα
από τον χορό μας, αλλά έχω μια γεύση αλλιώτικη στα χείλη
μου. Κυρία Μαριάννα, δεν είμαι ικανός να χορέψω αλλά μέ-
σα από αυτή την μουσική μπορώ να ταξιδέψω και να ονει-
ρεύομαι τα πιο όμορφα πράγματα με την παρτενέρ μου.
Δεν είμαι ικανός να ακολουθήσω το χορευτικό σας και πρέ-
πει να αποχωρήσω. Βρείτε κάποιον άλλον στην θέση μου.
Συγγνώμη για τα λάθη στα βήματά μου. Πάνω στο γραφείο
σας άφησα μια φωτογραφία του παππού μου που υπήρξε
“αδέξιος” χορευτής. Λένε πως όταν ήμουν μικρός με έπαιρνε
στην αγκαλιά του και με χόρευε ταγκό μέσα από χαμόγελα.
Συγχωρέστε με που υπήρξα και εγώ αδέξιος χορευτής με
την σειρά μου. Καληνύχτα σας.

Ο Γιάννης αποχώρησε και η Μαριάννα ακόμα παρέμενε
ακίνητη. Συνήλθε κάποια στιγμή και έτρεξε προς την έξοδο
της σχολής. Είδε μια φιγούρα σε μια μοτοσυκλέτα που
έφευγε μέσα στην βροχή. Ήταν ο Γιάννης που χάθηκε σαν
τελευταία σκιά εκείνο το βράδυ.

Η Μαριάννα έβγαλε την στολή χορού, έκανε το μπάνιο
της και κατευθύνθηκε στο γραφείο της να πάρει τα κλειδιά
του αυτοκινήτου της και μετά να σβήσει τα φώτα. Πάνω
στο γραφείο ήταν ένα παλιό απόκομμα από εφημερίδα. Η
εφημερίδα έδειχνε ένα παλιό χορευτή ταγκό της εποχής
του 1940, έγραφαν το όνομα του χορευτή και έδειχναν
μερικές φιγούρες του. Έγραφε επίσης πως διέπρεψε στον
χορό αυτό, πως απέσπασε δέκα εφτά διεθνή βραβεία κι ένα
παγκόσμιο. Και η τελευταία ατάκα της εφημερίδας έθετε

70

τοβιβλίο.net



μια απορία στον αναγνώστη. «Ο μοναδικός εγγονός του ο
Γιαννάκης θα μπορούσε να ακολουθήσει τα βήματα του
παππού του στο μέλλον;»...

Γιάννης Καλαϊτζάκης

71

μια εικόνα... χίλιες λέξεις



72

τοβιβλίο.net



Ο Μανώλης ο γκουρμές

Τον κοίταξε με τα έντονα πράσινα μάτια του επιθετικά.Ύστερα κοίταξε με παράπονο τον υπόλοιπο χώρο. Σανα πάλευαν δυο θεριά μέσα του. Μα το ένα το πρωτό-
γονο, εκείνο που κάνει την καρδιά του να χτυπά κρητικά,
πήρε θέση.

-«Όη! Εγώ δεν τα κατέω τουτανά τα πράματα. Όποιος
θέλει ας έρχεται επαέ. Όποιος δεν ορέγεται, ας κάμει ό,τι
τονε φωτίσει ο Θεός!»

Και με τα λόγια αυτά, έφυγε με βήμα αντρίκιο και δυνατό
παρά τα γέρικα πόδια του μέσα στην κουζίνα χτυπώντας
δυνατά την πόρτα πίσω του.

Με θέα πλέον την ξύλινη μπλε πόρτα με το μεγάλο σιδε-
ρένιο κλειδί να κουνιέται ακόμα από το χτύπημα του παππού
του, ο Μανώλης έμεινε ακίνητος στο χώρο. Με τούτο το
κλειδί έχει κάνει τόσες ιστορίες μικρός. Θυμάται να το κάνει
όπλο κι άλλες φορές να είναι το κλειδί για κάποιο τεράστιο
κουτί γεμάτο από λίρες και κοσμήματα και εκείνος μαζί με
τους φίλους του να γίνονται οι πειρατές μέσα στην ταβέρνα
του παππού του.

-«Βρε διάολε, θα σταματήσετε καμιά φορά να τριγυρνάτε
γύρω μου; Δυο φορές πήγαν να μου πέσουν οι χοχλιοί! Μα-
νώλη, κάμε, παιδί μου, στην άκρη! Αμέτε να παίξετε έξω στο
σχολειό!» φώναζε ο κυρ-Μανούσος.

-«Μα, παππού... εδώ είναι κρυμμένος ο θησαυρός!» του
εξηγούσε ο Μανώλης και σιγοντάραν και τα υπόλοιπα πι-
τσιρίκια.

73



Κάθε χρονιά ο Μανώλης κατέβαινε με το που κλείνανε
τα σχολεία κάτω στον παππού του και καθόταν εκεί μέχρι
να ξανανοίξουν. Με τα χρόνια γίνανε κολλητοί. Σιγά σιγά
τον βοηθούσε και στην ταβέρνα. Μα πιο πολύ τον χάζευε
όπως μαγείρευε.

-«Θέλει τέχνη, αγόρι μου, το φαΐ. Θέλει να του μιλάς. Να
το σέβεσαι» έλεγε ο κυρ-Μανούσος σαν έκοβε το κάθε λα-
χανικό ήρεμα και μαλακά σα να μην ήθελε να το πονέσει...

Η κουζίνα του κυρ-Μανούσου δεν είχε πολλά. Λίγα και
καλά. Σαν έμπαινες μέσα στο μαγέρικό του μοσχομύριζε ο
δυόσμος, το δεντρολίβανο και το θυμάρι. Το ψυγείο γεμάτο
από μαρούλια, φρέσκα κρεμμύδια και πράσα και γραβιέρα
σκέτο βούτυρο κι ανθοτύρι πεντάγλυκο. Τα παξιμάδια δε
λείπανε ποτέ από την κουζίνα του ούτε και το φρέσκο αχνι-
στό ψωμί που ’φερνε κάθε μέρα ο φούρναρης. Σε μεγάλα
βάζα είχε φιστίκια και καρύδια και ένας ασημένιος μεγάλος
τενεκές γεμάτος με τη δική του τσικουδιά καθόταν εκεί με
καμάρι. Τα μπουκάλια ΒΙΟΧΥΜ έτοιμα να κεράσουν τη ζα-
χαρωτή πορτοκαλάδα που λάτρευε ο Μανώλης.

-«Παππού, μη βάλεις πολύ νερό!» τον παρακάλαγε ο Μα-
νώλης κι εκείνος του ’κλεινε το μάτι όταν δεν τους έβλεπε η
μάνα του και του την έφτιαχνε πετιμέζι!

Ακόμα θυμάται εκείνες τις βραδιές που μαζευόταν όλο
το χωριό στην αυλή του και τρώγανε μέχρι το πρωί. Έβραζε
το κατσίκι από το πρωί ο παππούς του. Ποτέ του δεν μέτραγε
χρόνο. Ούτε ποσότητες. Κι αυτός σαν τις γυναίκες του
χωριού τα μέτραγε όλα με το μάτι στο μαγείρεμα. Η Αγάπη
του, τον καταλάβαινε. Τον άφηνε να μαγειρεύει στην κουζίνα,
όπως ήθελε εκείνος, κι ας έπρεπε να φροντίσει πέντε παιδιά
και εκείνους. Όποτε έμπαινε στην κουζίνα εκείνη σώπαινε.
Μέχρι που σώπασε εντελώς και ο κυρ-Μανούσος σταμάτησε
να μαγειρεύει για καιρό.

Πάνε δέκα χρόνια που έφυγε η Αγάπη του. Και εννιά από

74

τοβιβλίο.net



τότε που γκρέμισε το μισό σπίτι και το έκανε ταβέρνα. Η τα-
βέρνα της Αγάπης. Για εκείνην. Για εκείνον. Πόσο κόσμο φι-
λοξένησε και τράταρε! Κι όλα από το περιβόλι του και από
τα σφαχτά του. Σκόρπισαν και τα παιδιά του σε όλα τα μέ-
ρη. Οι δυο του κόρες στον Καναδά, τα δυο του αγόρια Αθή-
να και το τρίτο στη Γερμανία. Γέμιζε από καρτ-ποστάλ την
ταβέρνα του και φωτογραφίες από τα εγγόνια που δεν έβλε-
πε.

Με το παράθυρο που χτύπησε στον αέρα ο Μανώλης
κατάφερε να ξεκολλήσει από όλες ετούτες τις εικόνες στο
μυαλό. Αφηρημένος όπως ήταν δεν κατάλαβε ότι ο αέρας
του πήρε το φυλλάδιο που κρατούσε στα χέρια.

Ένα μενού πετούσε τριγύρω στο χώρο και μαζί του και
οι άγνωστες λέξεις του κυρ-Μανούσου... πατέ ελιάς, σως βι-
νεγκρέτ, σταμναγκάθι με ρόκα και φράουλες, λάδι με σαφράν,
ριζότο με δεντρολίβανο και λιαστή ντομάτα... Ένα μενού
από εκείνα τα γυαλιστερά με την ωραία γραμματοσειρά και
τις λαχταριστές φωτογραφίες βάλθηκε να τριγυρνά γύρω
γύρω στην ταβέρνα.

Ο Μανώλης έτρεχε ξοπίσω του. Μα εκείνο πότε σκάλωνε
στη φωλιά των χελιδονιών που ’χε αφήσει στη γωνία ο κυρ-
Μανούσος για καλοτυχία, πότε έπαιρνε φόρα και χωνόταν
ανάμεσα στα σακιά με το φασκόμηλο και το δεντρολίβανο
και πότε πετούσε γύρω γύρω από τα ψηλά παράθυρα σα
να’θελε να χαζέψει τη θέα.

Αρωματισμένο και ταξιδεμένο μέσα στο χώρο το μενού
έπεσε μέσα στο αναμμένο τζάκι του κυρ-Μανούσου που
καθόντουσαν οι χωριανοί και πίνανε το πρωτοράκι τους με
γραβιέρα και λαδοκούλουρα. Σε λίγα δευτερόλεπτα όλο το
πλάνο του Μανώλη για ανακαίνιση και “αλλαγή” είχε κατα-
καεί.

Ο Μανώλης κοιτάζοντας τις ιδέες του να γίνονται κάρβουνο
κοντοστάθηκε στο τζάκι. Ύστερα γυρίζοντας τη ματιά του

75

μια εικόνα... χίλιες λέξεις



στο χώρο και ακούγοντας τον παππού του μέσα στην
κουζίνα να τραγουδά ριζίτικα, αισθάνθηκε τόσο γελοίος
που τον έπιασε νευρικό...

Το γέλιο του αντήχησε στο μικρό ταβερνάκι και το ράφι
με τα βότανα χόρευε σούστα με το χοροπηδηχτό που έκα-
νε...

«Ο Μανώλης, ο γκουρμές» έλεγε και ξαναέλεγε και γέλαγε...
σαν θυμόταν πώς τον βάφτισε ο παππούς του πριν λίγο κά-
νοντάς τον τότε έξαλλο...

Μάχη Τζουγανάκη

76

τοβιβλίο.net



77

μια εικόνα... χίλιες λέξεις



78

τοβιβλίο.net



Άψυχο χαρτί

Τη φωτογραφία μου την παιδική κρατώ
τότε που τα πόδια μου με βήματα δειλά
και τα χέρια μου με δάκτυλα μικρά
τον κόσμο ψηλαφώντας
ζητούσανε να μάθουν

Άψυχο χαρτί κρατώ,
ακίνητο κορμί στιγμές
περασμένων χρόνων βουβές,
κίτρινες, θολές

Πρέπει εγώ πίσω να γυρίσω
με τα μάτια μου να ξαναδώ
με τη σκέψη μου ν’ αναζητήσω
με το σώμα μου να ξαναζήσω
τους κτύπους της καρδιάς να ακολουθήσω

Σε παρακαλώ γίνε ασπρόμαυρη ταινία
που γρήγορα πίσω θα γυρίσει
και τη ζωή από την αρχή θα δείξει.

Εύα Κασιάρου

79



80

τοβιβλίο.net



Το δωμάτιο

Σ' ένα δωμάτιο υγρό, σε βρήκε κι αυτό το βράδυ
Έξω απ' το παραθύρι, πάγωσε ο ήλιος και μια βροχή,

ματώνει το περβάζι
Κοιτάς γύρω σου, ένα κουτσό τραπέζι, ένα αδειανό

ποτήρι κι ο τοίχος
Ο τοίχος που χωρίζει
Γυρνάς το βλέμμα, ψάχνοντας κείνη τη χαραμάδα
Το λιγοστό φως που έφερνε και σε συντρόφευε
Τώρα, δίχως ήχο η φωνή και στο βλέμμα η αγωνία
Ο ίσκιος του θανάτου κυματίζοντας επτά πέπλα
στήνει ξέφρενο χορό. Και συ, κοιτάς επίμονα τον τοίχο
Το φως φαντάζεσαι, τα χέρια απλώνεις, ανάμεσα στα

δάχτυλα αχτίνες αιωρούμενες και σκόνη
Μικρό πουλί, τραυματισμένο χελιδόνι. Πέταξες,

ψάχνοντας γενέθλια πατρίδα
Η ζήση σου ένας σταυρός, στα χείλη πικρό κρασί

-μοναχικό μεθύσι-
Τώρα, μιαν άνοιξη, καρτεράς και συ, μια Κυριακή,

μια Ανάσταση προσμένεις
Ο τοίχος έπεσε
Το δωμάτιο πλημμύρισε φως.

Ρούλα Τριανταφύλλου

81



82

τοβιβλίο.net



Η αυλαία

Στη μέση του έργου, το έχεις ήδη μετανιώσει.Αλλά, δεν μπορείς να αποχωρήσεις από τη σκηνή. Για-τί τότε ο ήχος των βημάτων σου θα φανέρωνε πόσο
δειλός είσαι και θα πρόδιδες όσους βασίστηκαν πάνω σου.
Έτσι γίνεται και στη ζωή. Ειδικά αν είσαι ηθοποιός, έστω και
«εν αποστρατεία». Μια φορά ηθοποιός, για πάντα ηθοποιός,
έτσι δεν λένε; Αν είσαι από αυτό το είδος, του νάρκισσου,
ιδιότροπου, σχιζοφρενή ανθρώπου, είσαι καταδικασμένος.
Να βλέπεις την πορεία της ζωής σου, όχι σαν ταξίδι, όπως
τη βλέπουν όλοι οι κανονικοί άνθρωποι, αλλά σαν θεατρικό
έργο. Είσαι της παλιάς σχολής, δεν σου κάνουν οι ταινίες.
Εσύ θέλεις η μία πράξη να διαδέχεται την άλλη. Σε ένα έργο
που το έχει γράψει ο μέγιστος των συγγραφέων, που δεν
τον γνώρισες ποτέ, ούτε σε καθοδήγησε για το πώς να απο-
δώσεις πιο σωστά τον χαρακτήρα σου, παρά σε άφησε να
ξεστομίζεις αυτοσχέδιες ατάκες, να διαλέγεις σκηνικά και
συμπρωταγωνιστές και λίγο πριν το τέλος, σε άφησε σακα-
τεμένο και ολομόναχο πάνω σε μια σκηνή. Το γνώριζες
ήδη, στο επιβεβαίωσε και το σινάφι σου. Η σκηνή, όσο
μικρή ή μεγάλη και αν είναι, ανήκει σε αυτούς που δεν φθά-
νει μια μαρκίζα να χωρέσει το μέγεθος του ταλέντου τους.

Ο Άρης Δ. δεν έφυγε στη μέση του “έργου” της ζωής του.
Ακόμα και όταν είδε τον εαυτό του να αλλάζει. Πίστευε ότι
έφτανε ο ρόλος του Ντόριαν Γκρέι που είχε υποδυθεί στο
θέατρο για να κλείσει τη μυστική συμφωνία με τον διάβολο
και να μην ξυπνήσει ποτέ γέρος. Να μην δει ποτέ τα πυκνά,

83



καστανά μαλλιά του να ασπρίζουν και να αραιώνουν. Τα
μάτια του, με εκείνη τη ξεχωριστή απόχρωση του κεχρι-
μπαριού, να περικυκλώνονται από ρυτίδες και μαύρους κύ-
κλους, να χάνουν τη λάμψη τους. Το λατρευτό κορμί που
είχε χαρίσει και λάβει απλόχερα όλες τις ηδονές της σάρκας
να “συσσωρεύει” τις καταχρήσεις και το βάρος των χρόνων.

Ο αιώνιος θαυμαστής του Τζέιμς Ντιν πίστευε ακράδαντα
πως ο θάνατος ήταν μια στιγμή μονάχα. Λίγο κλάμα, λίγος
πόνος, χαρά μασκαρεμένη σε ψεύτικη θλίψη. Μορφή και
όνομα χαραγμένα με σινική μελάνη στο βιβλίο των αθανάτων.
Αυτό ήθελε, λοιπόν; Να φύγει νέος; Είχε τόσες “ευκαιρίες”
στη νιότη του. Τότε, ευχαριστούσε θεούς και διαβόλους που
τελικά επέζησε. Και ούτε μια στιγμή δεν σκέφτηκε να απο-
χωρήσει από την σκηνή-ζωή, γιατί σκεφτόταν την υστερο-
φημία του. Ήθελε το άπιαστο. Την παντοτινή νεότητα. Σαν
όλους τους ανθρώπους. Σαν όλους τους ηθοποιούς που
έχουν την ατυχία να βλέπουν σε επαναληπτική προβολή
την αλλοτινή εικόνα του εαυτού τους.

Ήταν ένα από εκείνα τα γλυκά φθινοπωρινά απογεύματα
που τα βήματά του τον είχαν οδηγήσει ξανά στην προβλήτα
του μικρού λιμανιού. Κανονικά δεν θα έπρεπε να έχει έρθει
εδώ, στο νησί του, τον τόπο που μεγάλωσε. Κανονικά δεν
θα έπρεπε να περπατά, αλλά να βρίσκεται ξαπλωμένος συ-
νεχώς, να ξεκουράζεται, να μην επιβαρύνεται ο οργανισμός
του. Κανονικά ο Άρης, με αυτό το όνομα που έσφυζε από
νιάτα και ζωή δεν θα έπρεπε να κάνει τίποτα. Ήταν θαύμα
πως είχε βγει από το σπίτι, πως είχε περάσει τους δρόμους
με τα εμπόδια, με ένα μπαστούνι έτοιμο να λυγίσει από το
μεγάλο βάρος, πως έφτασε ως εδώ. Μούσκεμα στον ιδρώτα
από την υπερβολική προσπάθεια, είχε τόσο καιρό να έρθει
σε αυτό το μέρος που του φάνηκαν όλα σα να τα έβλεπε
πρώτη φορά.

Μόλις έφτασε στην προβλήτα, σταμάτησε το περπάτημα.

84

τοβιβλίο.net



Πήρε τρεις βαθιές ανάσες. Καθώς προσπαθούσε να επανα-
φέρει την καρδιά του στους φυσιολογικούς της χτύπους,
κοίταξε τριγύρω του. Η προβλήτα άδεια. Μόνο ένα πουλί
στεκόταν σε μια άκρη. Δεν μπορούσε να ξεχωρίσει το είδος
τoυ, γιατί τον πρόδιδαν τα μάτια του. Πάνω ψηλά ο ασθενικός
ήλιος έκανε παιχνίδι με τα σύννεφα, φωτίζοντας από διάφορες
μεριές τα θεόρατα βράχια απέναντι. Μπροστά του βρισκόταν
μόνο μια μικρή βαρκούλα αραγμένη, μια βάρκα βαμμένη
μπλε, δίχως όνομα.

Χωρίς να το περιμένει, ένιωσε τα μάτια του να βουρκώνουν.
Για ελάχιστες στιγμές το τοπίο τον είχε μαγέψει. Δεν ήταν
ότι το έβλεπε για πρώτη φορά. Αλλά, να, τώρα ήταν όλα αλ-
λιώς.

Ήταν άρρωστος. Η τελευταία επίσκεψη στο νοσοκομείο
πριν τον ερχομό του στο νησί του το επιβεβαίωσε. Αν και οι
γιατροί του έλεγαν άλλα λόγια με τα χείλη τους και τα
αντίθετα με τα μάτια τους, εκείνος κατάλαβε. Πήρε την κα-
λύτερη του φίλη, την αξιοπρέπειά του και με λίγη βοήθεια
από δυο τρεις έμπιστούς του, ήρθε στο νησί.

Κάθε μέρα ένιωθε να πονά όλο και περισσότερο. Φαντα-
ζόταν ότι όλα άλλαζαν στο σώμα του. Το αίμα γινόταν μαύ-
ρο, τα σωθικά και τα κόκκαλα παραδίνονταν αμαχητί στην
τρομερή αρρώστια. Όσες προσευχές και αν έκανε γνώριζε
καλά πως στην κλεψύδρα του είχαν απομείνει ελάχιστοι
κόκκοι άμμου.

Προσπάθησε να περπατήσει κατά μήκος της προβλήτας.
Βήματα μικρά, αλλά όχι σταθερά, να προσέξει τα νερά από
τα κύματα που το προηγούμενο βράδυ, λόγω του αέρα,
«έγλειψαν» την προβλήτα. Μέσα σε ελάχιστα λεπτά, η ζωή
πέρασε σαν σφαίρα από μπροστά του. Εκείνος, που όλοι
γνώριζαν με το μικρό του όνομα, αλλά τρόμαζαν να τον
αναγνωρίσουν πια λόγω της κατάστασής του, εκείνος που
είχε ερωτευτεί πολύ, χωρίς ποτέ να βρει το ιδανικό “λιμάνι”,

85

μια εικόνα... χίλιες λέξεις



χωρίς παιδιά για παρηγοριά. Ο Άρης, ο υπερβολικά ταλα-
ντούχος, ο γοητευτικός, που έζησε διπλάσιες στιγμές ζωής
εντός και εκτός θεάτρων και κινηματογραφικών πλατό, που
χόρτασε από εικόνες, ήθελε λίγο ακόμα. Γι’ αυτό κοίταζε
γύρω του αχόρταγα. Για να κλέψει και να πάρει μαζί του
λίγο από το γαλάζιο του ουρανού, λίγο από το φως του ή-
λιου, λίγη από την ψύχρα του απογεύματος, μια ψύχρα που
δρόσιζε την ψυχή του. Μόνο αυτά.

Σταμάτησε απότομα το βάδισμά του. Φωτογραφική
μηχανή η ψυχή του έκλεισε τις στιγμές αυτού του απογεύματος
βαθιά μέσα του. Μια ανάσα βαριά του χτύπησε το στέρνο.
Έκλεισε τα μάτια και φαντάστηκε ότι εκατομμύρια βλέμματα
είχαν καρφωθεί επάνω του. Τον κοίταζαν με λατρεία και πε-
ρίμεναν μια κίνησή του για να αφήσουν την αγάπη τους να
ξεχυθεί προς το μέρος του. Τα δάκρυα δεν είχαν σταματήσει
να τρέχουν από τα μάτια του. Το μπαστούνι που τον στήριζε
λύγισε από το βάρος, καθώς προσπαθούσε να σκύψει προς
τα εμπρός, για να κάνει την πιο βαθιά υπόκλιση που είχε
κάνει ποτέ.

Γιώτα Φλώρου

86

τοβιβλίο.net



μια εικόνα... χίλιες λέξεις



88

τοβιβλίο.net



Όνειρα χωρίς πατρίδα

τροχισμένα αγκάθια
στεφανώνουν το δρόμο
με παράσημα τ' άστρα
παιανίζουν
οι σειρήνες της Σελήνης
στη θάλασσα του ονείρου
πέρα απ' τη στεριά
χαράζει η πανσέληνος
στο παγωμένο κύμα
της κόκκινης παλίρροιας

τα όνειρα δεν έχουν πατρίδα
φυλή ή γλώσσα
μιλούν τη γλώσσα της τρικυμίας
στη θύελλα της πραγματικότητας

Δήμος Χλωπτσιούδης

89



90

τοβιβλίο.net



Ο Τάσος και ο Θόδωρος

Ο Τάσος και ο Θόδωρος αδέρφια απ’ τα καλά
μεγάλωσαν κοντά κοντά φίλοι καλοί γινήκαν
στα δύσκολα ενωνόντουσαν στα εύκολα γελούσαν
κι ο χρόνος πέρναγε γλυκά σε τούτο το νησί

Με τα πολλά ανοίξανε και ένα ταβερνάκι
κερνάγανε τις λιχουδιές που ’φτιαχνε η μαμά τους
Κι όλοι τους εθαυμάζανε κι όλοι τους λέγαν μπράβο
κι εκείνοι φεύγαν αγκαλιά σαν έκλεινε η ταβέρνα

Ο ένας επιβράβευε του άλλου τη δουλειά
και άκουγες τα όμορφα τα λόγια της αγάπης
«Ωραία που συγύρισες σήμερα αδερφάκι»
«Κι εσύ καλά που τα ’φτιαξες τα μπλε μας τα τραπέζια»

Μα ο Χάρος αποφάσισε τους έκλεψε τη μάνα
και με κουστούμι ακριβό τους βρήκε ο δικηγόρος
άπλωσε τη χαρτούρα του σ’ ένα απ’ τα μπλε τραπέζια
μίλαγε ξαναμίλαγε βαρέθηκαν ν’ ακούνε

Σαν τέλειωσε ο πρόλογος σοβάρεψε πολύ
βήχοντας ξεροβήχοντας τους είπε αυστηρά
η μάνα σας, το έγραψε τούτο το ταβερνάκι
στον Τάσο τον πρωτότοκο που ’ναι και πιο μεγάλος

«Να το φροντίζεις Τάσο μου και να το αγαπάς
έχε κοντά το Θοδωρή για να σε βοηθάει»
έδωσε την παραγγελιά η μάνα στα παιδιά της
κι ο δικηγόρος έφυγε με φοβισμένο μάτι

91



Ο Θοδωρής σκοτείνιασε και χτύπαγε τραπέζια
σήκωνε το κεφάλι του και κοίταζε επάνω
«άδικο μάνα άδικο ετούτο το χαρτί»
και τις καρέκλες πέταγε και χτύπαγε τα χέρια

Ο Τάσος και ο Θόδωρος που ήτανε αδέρφια
οχτροί γινήκαν ξαφνικά καθόλου δε μιλούσαν
έπιασε και ο Θόδωρος πινέλο και μπογιά
και το μισό το μαγαζί το έκανε γαλάζιο

Χώρισαν τα τραπέζια τους «δικά σου και δικά μου»
κι ο κόσμος πια δεν ήξερε πού έπρεπε να κάτσει!
Καβγάδες εσερβίρανε αδειάσαν τα τραπέζια
όλοι τους πια φοβόντουσαν να κάτσουνε να φάνε

Μια μέρα που πιαστήκανε στα χέρια δίχως λόγο
ξεχάσανε πως άναβε το μάτι της κουζίνας
φωτιά ξεκίνησε μικρή μα θέριεψε σε λίγο
και η ταβέρνα άναψε κάπνισαν οι καρέκλες

Τώρα γαλάζιο και λευκό το ίδιο χρώμα πήραν
τραβάν κι οι δυο τους τα μαλλιά, στον ουρανό κοιτάζουν
του δικηγόρου τα χαρτιά βγάζουνε απ’ τις τσέπες
και τα πετάνε στη φωτιά κι αρχίζουνε τα γέλια

Ο Τάσος και ο Θόδωρος αγαπημένα αδέρφια
όμορφα λόγια αρχίσανε και πάλι πια να λένε
«Ωραίος είσαι σήμερα καλέ μου αδερφέ»
«Κι εσύ αδερφάκι μου καλό πόσο σε αγαπάω...»

Μάχη Τζουγανάκη

92

τοβιβλίο.net



93

μια εικόνα... χίλιες λέξεις



94

τοβιβλίο.net



Γλάροι

Λευκές πινελιές λικνίζονται
στη γραμμή του ορίζοντα
κι αγκαλιάζουν ηδονικά
το γαλάζιο του ουρανού.

Πετούν ψηλά, πέφτουν χαμηλά,
ανοίγουν και κλείνουν τις φτερούγες
και μακάρια απολαμβάνουν
τη γαλήνη του αιθέρα.

Καπνός φουγάρου, χέρια απλωμένα,
γίνονται σειρήνες για ένα κάλεσμα
σε καινούριες εμπειρίες.

Το κερί πετούν από τ΄ αυτιά
και τις ακολουθούν
στο μακρινό τους το ταξίδι.
Γίνονται ταξιδιώτες τ’ ουρανού
έτοιμοι να ζήσουν
μ’ όλες τους τις αισθήσεις.

Και πριν το βράδυ σιμώσει,
γυρίζουν πίσω κατάκοποι
κι ευτυχισμένοι.
Στο βράχο τους κάθονται ήσυχα
και αγναντεύουν το πέλαγο,
περιμένοντας τον ήλιο να ανατείλει
κι άλλες σειρήνες να τους πάρουν
μαζί τους σε ταξίδια πιο μεγάλα!

Χριστίνα Σουλελέ
95



96

τοβιβλίο.net



Ιστορία μιας πέτρας

«Ό,τι κι αν κάνεις, μικρό ή μεγάλο, να το κάνεις μετην ψυχή σου». Αυτό έλεγε πάντα ο Μαθιόςστον καφενέ που σταματούσε να πιει ένα δρο-
σερό νερό, πριν πάρει τη ρούγα για τις πάνω γειτονιές. Σχε-
δόν αμούστακο παλικαράκι ήταν και οι χωριανοί γέλαγαν
μαζί του. Τον θωρούσαν για αλαφροΐσκιωτο. Αλλά αυτόν
καθόλου δε τον έμελλε για όσα του καταμαρτυρούσαν. Χα-
μογέλαγε με καλοσύνη κι έπαιρνε σε λίγο τον δρόμο του,
σίγουρος για τα λεγόμενά του, αφού ο λογισμός του, έτσι
τον ορμήνευε.

Πραματευτής ήτανε. Γυρνούσε από μέρος σε μέρος κι
από χωριό σε χωριό, διάβαινε τους μαχαλάδες και διαλαλούσε
την πραμάτεια του. Χτένες και καθρεφτάκια και κορδέλες
για τα μαλλιά σε όλα τα χρώματα. Μέχρι και κοκκινάδι για
τα μάγουλα, αλλά και μύρα για το σώμα κι αρώματα της
Ανατολής. Ό,τι μπορούσε να ποθήσει η νιόπαντρη κυρά
αλλά και κάθε νεαρό κορίτσι. Μαζεύονταν όλες γύρω του,
κοίταγαν, δοκίμαζαν, παζάρευαν. Κι αυτός δεν έχανε ευκαιρία
να τις παινεύει, αλλά και να κάνει τα σκόντα του στα
παρακάλια τους. Γιατί δεν τον ένοιαζε τόσο το κέρδος. Του
αρκούσε να βγάζει όσο να περνάει -ίσα για λίγο ψωμί και
μια χούφτα ελιές. Φτάνει που ΄βλεπε τη λάμψη στα μάτια
όλων αυτών των θηλυκών, όταν αποκτούσαν την κόκκινη
μεταξωτή κορδέλα ή το ντυμένο με ασήμι καθρεφτάκι ή το
κοκαλάκι από ταρταρούγα. Κι ήταν κι αυτό ένα απ’ όσα είχε
στο νου του, όταν έλεγε να κάνεις κάτι με την ψυχή σου.

97



Κανείς δεν ήξερε ακριβώς από πού κρατούσε η σκούφια
του. Κάθε που τον ρώταγαν, απαντούσε αόριστα πως γεν-
νήθηκε κάπου βόρεια κι έφυγε μικρός απ’ το χωριό του σε
μιαν ακόμη επιδρομή των Τούρκων, απ’ όπου λίγοι γλύτωσαν
ζωντανοί. Και μεγάλωσε από τόπο σε τόπο, δουλεύοντας
στα χωράφια ή στους στάβλους, μέχρι να βρει το επάγγελμα
που του ταίριαζε καλύτερα. Αυτό του γυρολόγου, καθώς
τον μάγευε να ταξιδεύει και να γεμίζει συνέχεια το μυαλό
του με καινούριες εικόνες και νέες γνωριμίες. Αλλά κυρίως,
τον μάγευε να βλέπει τους ανθρώπους χαρούμενους, να
γελούν τα μάτια τους, ακόμη κι αν αυτό που τους έδωσε
τόση χαρά ήταν ένα τόσο δα μικρό στολιδάκι.

Στην αρχή περνούσε κάθε τρεις ή τέσσερις μήνες. Μέχρι
που μια μέρα η ψυχοκόρη, η Τασούλα, βγήκε να ψωνίσει
για την κυρά της. Ο Μαθιός θαμπώθηκε από την ομορφιά
της. Ένα άγουρο, σαν λιγνό κλαράκι, κοριτσάκι ήταν, αλλά
στα μεγάλα πράσινα μάτια της, εκείνος είδε όλη την γλύκα
του κόσμου. Κι από τότε, πού τον έχανες, πού τον έβρισκες,
όλο σ’ αυτά τα μέρη γυρόφερνε. Αλλά κι εκείνη, μόλις τον
άκουγε απ’ έξω, κρυβόταν πίσω απ’ την κουρτίνα και τον
κοιτούσε, βρέχοντας συνέχεια με κρύο νερό τα μάγουλά
της που πυράκτωναν. Κι όλο έβρισκε κάποια δικαιολογία
για να βγει λίγο στην αυλή, μόλις αραίωναν οι πελάτισσες
γύρω του.

Κι όταν επιτέλους τα λόγια μεταξύ τους ανέβηκαν απ’
την καρδιά στα χείλη, κυρά κι αρχόντισσα της έταξε να την
κάνει, φτάνει λίγο να τον περίμενε. Κι αυτή τον πίστεψε και
συμφώνησε. Πέντε χρόνια πέρασαν κι αυτός, πιστός στα
λόγια του, πέρναγε και ξαναπέρναγε κι ανανέωνε τους
όρκους του. Κι αυτή με τη σειρά της απέρριπτε κάθε προξενιό.
Όταν έφτασ’ ο καιρός και πήγε πια να την ζητήσει απ’ τ’
αφεντικά της, όλοι έμειναν άλαλοι. Κανένας δεν είχε πάρει
χαμπάρι πως είχε κτίσει, με τα ίδια του τα χέρια, πέτρα την

98

τοβιβλίο.net



πέτρα, στο διπλανό χωριό, ένα σπιτικό για την Τασούλα
του.

Ο Μαθιός, το ’πε και το ’κανε. Έκανε την Τασούλα του
κυρά κι αρχόντισσα. Το σπίτι τους τα είχε όλα. Και νυφική
κάμαρη και σάλα με τζάκι και κτιστό καναπέ, μέχρι και μα-
γειρειό. Αλλά και τα προικιά του ήταν μέσα. Σεντόνια και
φλοκάτες και παπλώματα και σινιά και τεντζερέδες. Και στο
κατώι, νεαρές πουλάδες κι ένα κοκόρι αλλά και μια μικρή
κατσικούλα. Και πίσω απ’ το σπίτι δύο μεγάλες καρυδιές να
ρίχνουν τον ίσκιο τους και να τους θρέφουν με τους καρπούς
τους.

Για λίγο καιρό μετά τον γάμο τους, έμενε η Τασούλα στο
σπίτι κι ο Μαθιός συνέχιζε να γυρνάει στα χωριά, αλλά όλο
και πιο κοντά κι όλο για λιγότερο καιρό, αλλά κι ελάττωσε
τα σκόντα αφού είχε πια οικογένεια να θρέψει. Χωρίς όμως
ποτέ να τα κόψει τελείως, αφού δεν του πήγαινε η καρδιά
του. Αλλά μετά, ξεκίνησαν να ελευθερώσουν την Μακεδονία.
Κι ο Μαθιός από τους πρώτους κατατάχτηκε, αφού έτσι του
μηνούσε η ψυχή του, για τα μέρη που γεννήθηκε. Και γύρισε
πίσω νικητής. Κι έπειτα ήρθε ο μεγάλος πόλεμος. Κι έφυγε
πάλι, αφήνοντας την Τασούλα έγκυο στον πρώτο τους γιο.
Κι όταν γύρισε τον βρήκε πια να μπουσουλάει.

Κι από τότε το αποφάσισε. Τέρμα τα γυροβόλια, τέρμα
και το εμπόριο. Δεν θα ξανάφευγε. Θα δούλευε πια στα χω-
ράφια. Κι έτσι κι έκανε. Κι η ψυχή του πάλι ήταν χαρούμενη,
αφού γελούσαν τα μάτια της γυναίκας του και του μικρού
τους γιού. Κι όταν ήρθε στον κόσμο κι ο δεύτερος κι ο
τρίτος, το σπιτικό τους ήταν πια γι’ αυτόν, το ακριβότερο
παλάτι του κόσμου.

Κι έπειτα ήρθε ο επόμενος μεγάλος πόλεμος. Και να ’θελε
ο Μαθιός να πάει να πολεμήσει, δεν τον έπαιρναν πια τα
χρόνια. Κι απόμεινε μόνο να στείλει τους γιους του. Ο μεγά-
λος, άφησε την τελευταία του πνοή στα βουνά της Αλβανίας.

99

μια εικόνα... χίλιες λέξεις



Οι άλλοι δύο γύρισαν για λίγο στο σπίτι κι έφυγαν μετά
στην αντίσταση, αλλά σε άλλη πλευρά ο καθένας. Κι όταν
ήρθε ο τρισκατάρατος αδελφοφάγος πόλεμος, κάτω από
τις καρυδιές της αυλής, έστρεψαν τα όπλα ο ένας στον
άλλο, με μάρτυρες τους γονείς τους.

Η καρδιά της Τασούλας δεν άντεξε. Κι έτσι, ο Μαθιός έ-
θαψε και τους τρεις την άλλη μέρα στο μικρό κοιμητήρι του
χωριού. Μήνες έκαναν να τον δουν. Από την βαριά μυρωδιά
κατάλαβαν οι συγχωριανοί πως κάτι δεν πήγαινε καλά. Κι
άνοιξαν την πόρτα, για να τον βρούνε κρεμασμένο από το
μεγάλο δοκάρι της σάλας. Φαίνεται η ψυχή του δεν άντεχε
άλλο να ζει, αφού δεν έβλεπε πουθενά πια χαμόγελο.

Κι απόμεινε αυτό το σπίτι μοναχό να ρημάζει στο διάβα
των χρόνων. Γι’ αυτό σου λέω, φίλε μου, όποια πέτρα κι αν
σηκώσεις στον τόπο μας, έχει κι από μία ιστορία να σου
διηγηθεί. Αρκεί να έχεις τ’ αυτιά σου ανοιχτά, για να μπορέσεις
να την ακούσεις.

Ρίτα Μενεξίδου

100

τοβιβλίο.net



101

μια εικόνα... χίλιες λέξεις



102

τοβιβλίο.net



Φτερά της νιότης

Σοφία Σκλείδα

103

Τα μάτια αγγίζουν τη σιωπή 
Τα χείλη την ανάσα

Χαμόγελο γλυκό σπάει τη γαλήνη
Χαϊδεύει την πλώρη μας

Καλωσορίζουμε τη μέθεξη της θείας κοινωνίας μας...



104

τοβιβλίο.net



Πάντα και παντού

Μου λείπεις, ρε φίλε. Μου λείπεις πολύ. Κάθε μέρα,κάθε ώρα, όλο και περισσότερο. Τι κι αν έχει περάσειτόσος καιρός. Η πληγή παραμένει ανοιχτή κι αι-
μορραγεί. Σέρνω τα βήματά μου στα στενά σοκάκια, στις
γεμάτες πλατείες, στους μεγάλους δρόμους. Τίποτε, όμως,
δεν είναι το ίδιο. Τίποτε δε θα είναι ξανά το ίδιο.

Περνάω έξω από τον καφενέ του Στρατή, πιάνω μια γω-
νιά και κάθομαι. Όλα όπως τα ΄ξερες. Μερικοί ηλικιωμένοι
παίζουν δηλωτή, άλλοι τάβλι και κάποιοι έχουν ξεκινήσει
να κατεβάζουν τα τσιπουράκια τους δυσανασχετώντας πού
και πού για την πολιτική κατάσταση και τις συντάξεις που
κόβονται. Όλα όπως τα άφησες.

Καμιά φορά βάζει και μουσική. Προχθές άκουσα το τρα-
γούδι μας. Εκείνο που ακούσαμε μαζί την πρώτη φορά που
είχαμε έρθει... «Όλα σε θυμίζουν απλά κι αγαπημένα» είχες
ψιθυρίσει το στίχο και βάλθηκες γρήγορα να τον πνίξεις
μέσα στο οινόπνευμα του τσίπουρου, που το κατέβασες με
μια γουλιά μέχρι να σου κάψει τα σωθικά και να φέρει τη
λύτρωση. Μια λύτρωση, που ποτέ δεν ήρθε. Πότε, όμως,
κάποιος λυτρώθηκε με το πιοτί; Ποτέ και κανένας!

Με κοίταζες μέσα στα μάτια σαν κάτι να έψαχνες, σαν
κάτι να αναζητούσες. Σου θύμιζαν, μου είπες μετά από ώρα,
τα μάτια μου, τα δικά της. Είχαν το ίδιο γλυκό χρώμα, το
χρώμα του κάστανου. Μεγάλα, εκφραστικά, φωτεινά κι ανυ-
πόμονα. Μου μίλησες γι’ αυτήν σαν να ήμουν ο μοναδικός
σου φίλος. Και μήπως δεν ήμουνα; Την είχες γνωρίσει σ’

105



εκείνο το λιμάνι με το παράξενο όνομα. Σαγκάη, ναι, Σαγκάη,
μου το είχες πει. Τότε που είχατε κάνει πέντε μήνες να
πιάσετε λιμάνι. Τότε σε κείνο το άθλιο μπαρ την είδες να ξε-
προβάλει πάνω στην ετοιμόρροπη σκηνή, ανάμεσα σε κα-
πνούς και φασαρία σαν αρχαία θεά, σα νύμφη του δάσους
και η γλυκιά, μελωδική φωνή της να φτάνει στα τρίσβαθα
της ψυχής σου και να την γιατρεύει με το τραγούδι της. Εκεί
τα μάτια σας συναντήθηκαν και η μορφή της πότισε κάθε
πόρο της καρδιάς σου. Όμως οι δρόμοι σας γρήγορα χώρισαν.
Το επόμενο λιμάνι περίμενε... Σε όσα λιμάνια κι αν πήγες,
όσες γυναίκες κι αν έβαλες στην αγκαλιά σου, καμιά δεν ή-
ταν σαν την Σεράχ. Μου το είχες πει κι ένας αναστεναγμός
είχε βγει από τα σωθικά σου... Με χάιδεψες, με κοίταξες
μέσα στα μάτια και μου είπες: «τι σου λέω και σένα, βρε
μούργο!» «Μούργο» ψιθύρισες ξανά μετά από λίγο «έτσι θα
σε φωνάζω!» Κι έτσι, εκεί κάτω από τον μεγάλο, γέρικο πλά-
τανο με τα τζιτζίκια να έχουν στήσει τρελό γλέντι, έγινα ο
Μούργος «σου» κι έγινες ο άνθρωπός «μου».

Πώς ξαφνικά άλλαξε η ζωή μου, από τη μια στιγμή στην
άλλη; Ποιος να μου το ΄λεγε πως εκείνη την μέρα, που ακο-
λούθησα τα βήματά σου, θ’ άλλαζε τόσο η ζωή μου; Ποιος
να μου το ΄λεγε πως εκείνος ο ξερακιανός, ψηλός άνδρας,
που μόλις είχε κατέβει από το μεγάλο εμπορικό πλοίο, με
το αγέλαστο πρόσωπο και τα σμιγμένα φρύδια θα γινόταν
ο καλύτερος φίλος που είχα ποτέ;

Σε ακολούθησα. Ναι, σε ακολούθησα. Μη με ρωτάς γιατί.
Δεν ξέρω την απάντηση. Το μόνο που ξέρω είναι ότι δεν
μπορούσα να πάρω τα μάτια μου από πάνω σου. Σε άφησα
να περπατήσεις μέχρι την άκρη του λιμανιού με την αργή
περπατησιά σου. Σε άφησα να ρίξεις τα μάτια σου σε όλα
αυτά, που τόσους μήνες είχες στερηθεί. Φαινόταν η στέρηση.
Πόσο λαχταρούσες να κοιτάξεις το παραμικρό.

Τον ψαρά που εκείνη την ώρα μπάλωνε τα δίχτυα του.

106

τοβιβλίο.net



Τον πλανόδιο που πουλούσε μαλλί της γριάς. Τα επιβλητικά
πέτρινα αρχοντικά, με τις μικροσκοπικές βεράντες τους
που, θαρρείς, πως άγγιζαν τη θάλασσα. Τους λιγοστούς πε-
λάτες που απολάμβαναν τον καφέ τους ή το παγωμένο υ-
ποβρύχιό τους.

Ακόμη και τον ουρανό κοίταξες, λες και τόσο καιρό στο
καράβι δεν είχατε μοιραστεί ατέλειωτες ώρες συντροφιάς.
«Αλλιώτικος ο ουρανός αν τον βλέπεις από τη θάλασσα κι
αλλιώτικος της στεριάς», έτσι μου είπες κάποια μέρα, σε μια
από τις βόλτες μας, που κατέληγαν στο παγκάκι της παραλίας.
Κι ανάμεσα σ’ όλα αυτά.

Οι αγκαλιές.
Τα φιλιά.
Τα κλάματα.
Τα καλωσορίσματα.
Για σένα, όμως, κανείς. Για σένα ούτε μια αγκαλιά, μήτε

ένα χάδι. Πού είναι οι δικοί σου; Γιατί κανείς δεν ήρθε να σε
προϋπαντήσει; Γιατί μια αγκαλιά για σένα δεν υπάρχει;

Σε ακολούθησα με τη ματιά μου μέχρι που έφτασες και
κάθισες στο παγκάκι. Χαμένος στις σκέψεις σου, θαρρείς
και πάλευες με τα φαντάσματά σου. Το τσιγάρο που άναψες
δεν κατάφερε να διώξει το βάρος της ψυχής σου. Από τόσο
μακριά δεν έβλεπα, αλλά είμαι σίγουρος πως τα μάτια σου
θα είχαν δακρύσει. Το κατάλαβα από τις κινήσεις σου, από
το καμπούριασμα της πλάτης σου, από την παραίτηση που
έδειχνε το σώμα σου. Εμείς, τα σκυλιά, καταλαβαίνουμε
πράγματα, που εσείς οι άνθρωποι τα προσπερνάτε. Τότε ή-
ταν που αποφάσισα να έρθω κοντά σου. Σε πλησίασα αθό-
ρυβα και στάθηκα δίπλα σου. Όταν γύρισες και με κοίταξες,
κατάλαβα πως είχα δίκιο. Τα δάκρυά σου είχαν ποτίσει τα
σκληρά χαρακτηριστικά του προσώπου σου. Συναντήθηκαν
οι ματιές μας για λίγα λεπτά και σήκωσες το χέρι να με χαϊ-
δέψεις. Πόσο καιρό, ίσως και χρόνια, είχα να νιώσω ανθρώπινο

107

μια εικόνα... χίλιες λέξεις



χάδι πάνω μου, μέσα μου...
Κοίταξες και πάλι τη θάλασσα. Η θάλασσα... Πάντα και

παντού αυτή! Όταν τα δάκρυα στέγνωσαν, γύρισες και μου
είπες: «πεθύμησα τσίπουρο στον καφενέ του Στρατή. Σήκω,
πάμε».

Αμέτρητες οι βόλτες μας. Χωρίς τελειωμό τα παιχνίδια
μας. Απίστευτα και θαυμαστά τα όσα μου είπες. Όλα τα θυ-
μάμαι. Ακόμη και τα ονόματα από τα λιμάνια που έπιασες.
Ήσουν ο δάσκαλός μου κι ήμουν ο μαθητής σου. Πόσο πε-
ρήφανος θα ήσουνα, αν ήξερες πως όλα όσα μου είχες πει,
τα θυμάμαι ακόμη και τώρα μετά από τόσα χρόνια.

Και μετά χάθηκες... Τα νέα έφτασαν μαύρα στο νησί. Οι
λέξεις φτωχές, μετρημένες.

Κακοκαιρία.
Κακοί χειρισμοί.
Ελλιπής συντήρηση.
Φωτιά στο μηχανοστάσιο.
Ναυάγιο.
Νεκροί.
Ο ουρανός μαύρισε. Μαύρισαν οι άνθρωποι, μαύρισε

και η ψυχή μου. Οι μέρες μου έγιναν γκρίζες, ακόμη κι αν
είχε ηλιοφάνεια. Οι νύχτες με πνίγανε και έγιναν ατέλειωτες.
Κι εγώ εκεί στην άκρη της θάλασσας, δίπλα στο παγκάκι
που μου χάρισες το πρώτο σου χάδι, να σε περιμένω να
φανείς, χρόνια τώρα. Με βροχές και με χιόνια. Με κρύο και
με ζέστη.

Εκεί. Στην άκρη της θάλασσας.
Η θάλασσα...
Πάντα και παντού...

Μαρία Παπαπαναγιώτου

108

τοβιβλίο.net



109

μια εικόνα... χίλιες λέξεις



110

τοβιβλίο.net



Η στιγμή

Έφερε στο μυαλό του την εικόνα του κοριτσιού πουήταν προσκολλημένο πάνω του με μάτια γεμάτα ε-μπιστοσύνη και πίστη σ’ αυτόν, που πίστευε πως δεν
την άξιζε. Αντί να την βλέπει σαν το όμορφο δεκαεξάχρονο
κορίτσι που ήταν τώρα, τη θυμόταν ακόμη σαν ένα αθώο
και ευάλωτο κοριτσάκι. Πάντοτε τη θεωρούσε ενόχληση.
Πάντα θα χρειαζόταν να κάνει babysitting για την αδελφή
του ή να την αφήσει με το αυτοκίνητο σε κάποιο φιλικό σπί-
τι. Οι ευθύνες για το μεγάλωμά της τον συνέθλιβαν. Μερικές
φορές την μισούσε γι’ αυτό, για το ότι του είχε γίνει βάρος.
Είχε τη δική του ζωή, είχε τον εαυτό του να σκεφτεί, όταν
αυτή ήρθε στο σπίτι από το μαιευτήριο τυλιγμένη σε μια
ροζ κουβέρτα, με τα μικροσκοπικά της ποδαράκια να προ-
εξέχουν. Είχε τη δική του δεκαεξάχρονη ζωή και μια μικρότερη
αδελφή ήταν ένας αστάθμητος παράγοντας, που δεν ήθελε
να συνυπολογίσει.

Ωστόσο, εκείνο το βράδυ άλλαξε τα πάντα...

«Ανέβασε την ένταση» κάποιος φώναξε γελώντας και ο
οικοδεσπότης ανταποκρίθηκε άμεσα. Ήταν το πάρτυ γενε-
θλίων ενός φίλου. Έκλεινε τα δεκαέξι του χρόνια. Όλοι
χόρευαν, έτρωγαν ή φλυαρούσαν. Μια εορταστική διάθεση
πλανιόταν στον αέρα. Κλείνοντας τα δεκάξι ήταν ένα μεγάλο
ορόσημο και όλοι οι φίλοι είχαν συγκεντρωθεί για να γιορ-
τάσουν με χαρά εκείνη την ημέρα που σηματοδοτούσε την
ανάπτυξη και την ωριμότητα ενός νεαρού εφήβου. Ήταν
ένα πάρτυ που όλοι είχαν ανάγκη, για να ξεφύγουν για λίγο

111



από τη μονότονη ρουτίνα του σχολείου. Όλοι ήθελαν να
αποφορτιστούν, να αποτινάξουν από πάνω τους το άγχος
των προηγούμενων μηνών. Οι εξετάσεις είχαν τελειώσει και
ήταν η τέλεια ευκαιρία να ξεδώσουν. Ο ενθουσιασμός ήταν
μεταδοτικός και εξαπλωνόταν γρήγορα, σαν πυρκαγιά που
εξαπλώνεται με τον αέρα.

Εκείνη χόρευε μέσα στο πλήθος. Μπορούσε να αισθανθεί
την δυνατή, ξεσηκωτική μουσική να κυλά μέσα από το
δέρμα της, να διαποτίζει κάθε εκατοστό του κορμιού της
και να ζεσταίνει την καρδιά της. Ένιωσε το ρυθμό της
μουσικής να την διαπερνά και ανταποκρίθηκε στο κάλεσμά
της. Η μουσική κυλούσε στις φλέβες της και τα φώτα ήταν
σχεδόν υπνωτιστικά. Η αδρεναλίνη ξεχύθηκε στο αίμα της
και ένιωσε πραγματικά ευτυχισμένη, ξεχνώντας τις τελευταίες
δυσάρεστες εβδομάδες εξαιτίας των συνεχών καυγάδων
με τον κηδεμόνα-αδελφό της. Συνέχισε να χορεύει με τους
φίλους της ευτυχισμένη, κάνοντας αστεία, φωνάζοντας πά-
νω από την εκκωφαντική μουσική για να την ακούσουν. Δι-
καιολογήθηκε για μια στιγμή και κατευθύνθηκε προς το
μπάνιο, στον επάνω όροφο. Το φως στο διάδρομο που
οδηγούσε από τις σκάλες στο μπάνιο ήταν πολύ λίγο.

Ξαφνικά, από το πουθενά, δυνατά χέρια τυλίχθηκαν γύρω
της. Χαχάνισε, νομίζοντας πως ήταν ο αδελφός της που της
έκανε πλάκα και στριφογύρισε παιχνιδιάρικα προσπαθώντας
να ξεφύγει, αλλά τα χέρια την έσφιξαν δυσάρεστα και τότε
κατάλαβε ότι δεν ήταν αυτός που νόμιζε. Πήδηξε μακριά
φοβισμένη. Μια δυνατή μυρωδιά αναδυόταν από τα ρούχα
του άνδρα, την κοφτή ανάσα του και το αναψοκοκκινισμένο
πρόσωπό του. Αλκοόλ. Το αίμα της πάγωσε και προσπάθησε
να τρέξει μακριά. Αυτό τον εξόργισε. Όρμησε πάνω της,
σέρνοντάς την πίσω, καθώς εκείνη χτυπούσε στον αέρα τα
χέρια της με απόγνωση.

Ούρλιαζε, αλλά η μουσική ήταν πολύ δυνατά για να μπο-

112

τοβιβλίο.net



ρέσει ο οποιοσδήποτε να την ακούσει. Ο μεθυσμένος την
έσυρε μέσα στο σκοτεινό μπάνιο. Ούρλιαξε και πάλι. Της
έκλεισε το στόμα με το ένα του χέρι, ενώ με το άλλο την
κρατούσε τραβώντας την. Τώρα ήταν η μόνη της ελπίδα.
Εξαιτίας του αλκοόλ δεν είχε καλή ισορροπία κι αυτό της
έδινε πλεονέκτημα. Κινήθηκε προς τα πίσω και με μια αστρα-
πιαία κίνηση πήδηξε επάνω συνθλίβοντας τη μύτη του με
το πίσω μέρος του κεφαλιού της και στη συνέχεια προσγει-
ώθηκε στα πόδια του. Αυτό πόνεσε. Τρέκλισε προς τα πίσω
ζαλισμένος. Ήταν η στιγμή που περίμενε. Έτρεξε κατευθείαν
έξω στο πάρτυ κι εκείνος την ακολούθησε επιφυλακτικά.

Όρμησε λαχανιασμένη στην αγκαλιά του αδελφού της,
ρίχνοντας φοβισμένες ματιές προς το διάδρομο. Παρατη-
ρώντας την έκφρασή της ζήτησε να μάθει τι συμβαίνει.
Καθώς του εξηγούσε ακατάπαυστα και με όλες τις λεπτομέ-
ρειες, έβλεπε τα χαρακτηριστικά του προσώπου του να
σκληραίνουν. Κάρφωσε τον άνδρα με το βλέμμα του, ανα-
τριχιάζοντας στη σκέψη του τι θα μπορούσε να είχε συμβεί
στην αδελφή του, αν εκείνη δεν είχε προλάβει να του ξεφύ-
γει.

Το φως χτύπησε το πρόσωπο του άνδρα και η ανάσα και
των δύο κόπηκε, καθώς τον αναγνώρισαν. Ένας παλιός
φίλος. Ένας ξεχασμένος φίλος. Ένα άτομο που ο ίδιος είχε
ξεκόψει προ πολλού, εξαιτίας των καταστροφικών συνηθειών
του. Τώρα φαινόταν ξεκάθαρα πως είχε γίνει αλκοολικός
και ενδεχομένως και κάτι χειρότερο. Ο κόσμος γύρω τους
άρχισε να συνειδητοποιεί ότι κάτι δεν πήγαινε καλά, βλέποντας
τους δύο άνδρες να στέκονται ο ένας απέναντι από τον
άλλον, παρά το γεγονός ότι δεν μπορούσαν να ακούσουν
τίποτα από όσα συνέβαιναν, εξαιτίας του μπάσου που κατέ-
πνιγε κάθε άλλον ήχο. Η ένταση στη γλώσσα του σώματος
και οι σφιγμένες γροθιές έκαναν τον καυγά να φαίνεται
αναπόφευκτος και η ένταση της μουσικής μειώθηκε αμέσως.

113

μια εικόνα... χίλιες λέξεις



Έκανε ένα βήμα προς τα εμπρός, μετά ένα άλλο και η αγωνία
κορυφώθηκε όταν ήρθε πρόσωπο με πρόσωπο με τον με-
θυσμένο. Το κάθε βήμα του φαινόταν αλλόκοτο, αφύσικο.
Μια αίσθηση ανησυχίας εξαπλώθηκε στην ομήγυρη και το
αμήχανο γελάκι που είχε δραπετεύσει από μερικά χείλη
έσβησε αμέσως. Η πραγματικότητα προσγειώθηκε με μια
δυνατή γροθιά στο πρόσωπο του μεθυσμένου, καθώς όλοι
κρατούσαν την ανάσα τους. Η ατμόσφαιρα πάγωσε, όπως
και τα πρόσωπα των παρευρισκομένων που κοιτούσαν το
συμβάν σοκαρισμένοι.

Ο μεθυσμένος έπεσε στο πάτωμα βογκώντας από τον
πόνο και ο αδελφός, παραμερίζοντάς τον με το πόδι, πέρασε
από πάνω του κρατώντας σφιχτά δίπλα του την αδελφή
του. Εκείνη άρχισε να κλαίει. Προσπάθησε να την παρηγο-
ρήσει, αλλά τα νεύρα του ήταν τεντωμένα σε οριακό σημείο.
Κάλεσε την αστυνομία η οποία ανέκρινε εκείνον, την αδελφή
του και όσους παρευρίσκονταν στο πάρτυ. Κατέβαλε υπε-
ράνθρωπες προσπάθειες για να κρατήσει τη φωνή του υπό
έλεγχο. Αφού οι τυπικές διαδικασίες ολοκληρώθηκαν και ο
μεθυσμένος συνελήφθη, ο νεαρός άνδρας και η αδελφή
του άφησαν πίσω τους τα συντρίμμια ενός πάρτυ και
ανέβηκαν στη μηχανή του για να γυρίσουν σπίτι...

Καθώς οδηγούσε, συνειδητοποίησε ότι τελικά την αγα-
πούσε και ότι θα έκανε τα πάντα για να την προστατεύσει,
θα θυσίαζε οτιδήποτε για να την κρατήσει ασφαλή. Απόρησε
με τον εαυτό του για το πώς ένα σχεδόν καταστροφικό γε-
γονός μπόρεσε να του ξυπνήσει συναισθήματα των οποίων
την ύπαρξη αγνοούσε ολοκληρωτικά. Μετάνιωσε βαθιά
όταν σκέφτηκε πόσο λίγες φορές εκτίμησε την αδελφή που
είχε. Ορκίστηκε να της λέει πιο συχνά ότι την αγαπούσε.
Υποσχέθηκε στον εαυτό του ότι θα της αφιερώνει περισσό-
τερο χρόνο. Όλα αυτά τα πρωτόγνωρα για εκείνον συναι-

114

τοβιβλίο.net



σθήματα αναμειγνύονταν τώρα με οργή και μίσος για το
τέρας που μπορεί να κρύβει μέσα του ένας άνθρωπος. Συ-
γκεντρώθηκε στο να μην ξαναχάσει την ψυχραιμία του. Προ-
σπάθησε να καταπνίξει το θυμό του και να επανακτήσει την
αυτοκυριαρχία του. Πολύ αργά... Δεν είδε τα λάδια στο δρό-
μο, οι ρόδες ντελαπάρησαν και η μηχανή βγήκε εκτός ε-
λέγχου. Τα φρένα αχρηστεύτηκαν, ενώ εκείνος κατέβαλε
όλες τις σωματικές του δυνάμεις προσπαθώντας να κρατήσει
τη μηχανή σε μια ισορροπία.

Σε εκείνα τα λίγα τελευταία χαοτικά δευτερόλεπτα, ο
χρόνος έμοιαζε να παγώνει. Αναλογίστηκε χιλιάδες πράγματα
μέσα σε μια στιγμή. Μεταξύ άλλων και την ιδέα του θανάτου.
Θυμήθηκε πόσες φορές είχε διαβάσει για το πώς οι εικόνες
του παρελθόντος περνούν διαδοχικά από τα μάτια των αν-
θρώπων που έρχονται πρόσωπο με πρόσωπο με το θάνατο.
Νόμιζε ότι πρόκειται για στερεότυπο, τώρα όμως ήξερε. Οι
εικόνες δεν έρχονταν απρόθυμα, οι αναμνήσεις δεν τον πο-
νούσαν. Αντίθετα, τις αναζητούσε. Ήθελε να ανακαλέσει
στη μνήμη του όλες τις στιγμές που ήταν υγιής και ζωντανός.
Ήθελε να σταματήσει το χρόνο στην πρώτη φορά που αντί-
κρυσε την αδελφή του στην αγκαλιά της μητέρας τους, τυ-
λιγμένη με την μικρή μωρουδιακή κουβέρτα. Ή τότε που
έπρεπε να την αφήσει στο εμπορικό κέντρο για να συναντηθεί
με την παρέα της. Ήθελε να βρει το χρόνο για να της πει ότι
την αγαπούσε. Ένιωθε ότι είχε ήδη σπαταλήσει αρκετό, με
την άτεγκτη και ασυγκίνητη στάση του. Ήξερε ότι εκείνη
άξιζε περισσότερα από όσα είχε πάρει και μετάνιωνε χίλιες
φορές για αυτό. Καθώς και για το ότι δεν ήταν συγκεντρωμένος
στο δρόμο. Η συνειδητοποίηση του ότι θα έφταναν ασφαλείς
στο σπίτι αν εκείνος είχε εστιάσει την προσοχή του στο
δρόμο και δεν είχε αφήσει τα συναισθήματά του να τον πα-
ρασύρουν, έσπασε την καρδιά του σε χιλιάδες κομματάκια.

Χρειαζόταν περισσότερο χρόνο, αλλά τα λίγα τελευταία

115

μια εικόνα... χίλιες λέξεις



δευτερόλεπτα στα οποία απεγνωσμένα προσπαθούσε να
γαντζωθεί ξέφυγαν βίαια από τα χέρια του καθώς εκσφεν-
δονίστηκαν και οι δύο από τη μηχανή τη στιγμή που ο
μπροστινός τροχός χτύπησε στο πεζοδρόμιο. Προσέκρουσαν
στο έδαφος. Χτύπησε στο κεφάλι και αυτομάτως ένιωσε τις
αισθήσεις του να τον εγκαταλείπουν, αλλά πάλεψε με όλες
του τις δυνάμεις για να κρατήσει τα μάτια του ανοικτά και
έψαξε για τη φωνή του. Ήθελε να ουρλιάξει «Σ’ ΑΓΑΠΩ» και
να βεβαιωθεί ότι ήταν καλά... αλλά η στιγμή είχε περάσει.

Βασιλική Δραγούνη

116

τοβιβλίο.net



117

μια εικόνα... χίλιες λέξεις



118

τοβιβλίο.net



Ο παππούς ο συγγραφέας

Ηεγγονή μου, το Ρηνιώ, είναι το πιο έξυπνο πλάσμαπου έχω γνωρίσει. Σας το λέω να το ξέρετε αν καιδεν είμαι σίγουρος ότι θα το μάθετε και ποτέ. Θα
πρέπει να το τελειώσω το κείμενο κι εγώ είμαι μόλις στην
αρχή του.

Δεν ξέρω αν σας το είπα, αλλά είμαι συγγραφέας. Ναι,
συγγραφέας μη γελάτε. Από εκείνους που τους έβλεπες με
μια γραφομηχανή παραμάσχαλα. Τάκα-τάκα τα πλήκτρα.
Και τώρα ετούτος ο διάολος. Τσίκι-τσίκι παράταιρος ήχος
μου φαίνεται με τούτα τα κουμπιά και όλο μπερδεύω τα
γράμματα κι ας είναι στην ίδια σειρά! Μα διάολε... αν δεν
ακούσεις εκείνο το δυνατό ηχηρό γράμμα πώς θα νιώσεις
τη λέξη;

«Παππού, θα το χαλάσεις το λάπτοπ» φωνάζει και η Ρηνιώ
μου. Τι να της πεις. Ας το χαλάσω. Και τι θα γίνει δα; Έτσι κι
αλλιώς εκείνη μου το πήρε. «Για να ξαναγράψεις» είπε. Χα-
τίρι δε της χάλασα ποτέ. Κι ας έβαλα εκείνη την τελεία πριν
χρόνια. Δεν πάει άλλο είπα. Στέρεψα. Μάταια χτυπάω τις
πόρτες του κόσμου. Ανθρωπιά δε βρήκα. Σαν κάηκε το
σπίτι με τα γραπτά μου ούτε γείτονας δεν ήρθε να κρατήσει
ένα λάστιχο. Μα και όταν καιγόταν, ο καπνός δεν πέρασε
από τα ακριβά τους τζάμια να δεις, γι’ αυτό και δεν καρδιο-
χτύπησαν μαζί μου.

Συγγραφέας. Χα...! Έτσι συστηνόμουν. Κι ύστερα με ρώ-
ταγαν για τα βιβλία μου. Κανένα δεν ήξεραν. Παίρνανε ύφος
μερικές-μερικές ότι τα είχανε κάπου διαβάσει ή τα ξέρανε.

119



«αααα... ώστε εσείς είστε!» αναφωνούσαν με θαυμασμό για
να μην ξεγυμνωθούν. Πλάκα που είχε όμως. Αράδιαζα ό,τι
τίτλο μπορείτε να φανταστείτε. Ό,τι μου κατέβαινε. Ξαφνικά
ένιωθα τις βιβλιοθήκες μου γεμάτες με σκονισμένα βιβλία.
Κάθε βράδυ αχνίζανε οι ιστορίες στο δωμάτιο... ξετρύπωναν
από τα βιβλία και ανακατεύονταν. Τελικά ήμουν σπουδαίος
συγγραφέας!

Το Ρηνιώ σαν ήταν μικρό και το κουβάλαγα σε τούτες τις
κοινωνικές υποχρεώσεις μου τράβαγε το σακάκι. «Μα παπ-
πού... δεν έχεις βιβλία» ψιθύριζε. «Σώπαινε, Ρηνιώ μου, της
έλεγα. Στο πατάρι τα έχω» της έκανα για να μη ρεζιλευτούμε.
Και εκείνη έτρεχε τα απογεύματα και μου ζητούσε σκάλα
στο σπίτι να ανεβεί στο πατάρι να διαβάσει τα βιβλία του
παππού της του συγγραφέα!

Όταν μεγάλωσε, κατάλαβε. Πως ο παππούς της το μόνο
που έκανε ήταν να γράφει χαρτιά. Πολλά χαρτιά. Ιστορίες
από εδώ κι από εκεί. Χωμένες σε συρτάρια, σε μπαούλα...
ακόμα και μία στην κατάψυξη βρήκαμε μαζί. «Βρε παππού,
τόσες πεταμένες ιδέες» μου έλεγε σα μεγάλωσε λίγο.
«Καθόλου πεταμένες» της έλεγα σαν ξεκολλούσα τα χαρτιά
από τον πάγο. «Δροσερές και μυρωδάτες» της έλεγα μυρί-
ζοντας τα χαρτιά που’χαν γεμίσει σοκολάτα από τα παγωτά
του καλοκαιριού!

«Δε μου λες, τι είναι τώρα ετούτο;» της είπα παραξενεμένος.
«Φωτογραφία, παππού» είπε με χαρά. «Φωτογραφία το λες
αυτό;» συνέχισα να απορώ. Μα διάολε, ένα πουλί πάνω σε
ένα κεφάλι και όλο αυτό πετούσε πάνω από την έρημο Σα-
χάρα! Και εκείνο το παραθυράκι με την κοπέλα που το κοιτά
πώς βρέθηκε; Άσε δε που η κοπέλα μοιάζει με φυλακισμένη!
Όλα ετούτα της έλεγα και εκείνη γελούσε. «Για χάρη μου, ρε
παππού! Κάν’ το για χάρη μου» φώναζε με παράπονο

Έτσι με έβαλε τιμωρία στο δωμάτιό μου με το λάπτοπ.
Μου το’ βαλε λέει και background για να το βλέπω συνέχεια.

120

τοβιβλίο.net



Να γράψω λέει ό,τι μου ’ρχεται κοιτάζοντάς το. 1000 λέξεις
λέει. «1000 ακριβώς; Ούτε μία παραπάνω;» τη ρώταγα κο-
ροϊδευτικά. Κι εκείνη έφευγε ξεφυσώντας. Σα να το άκουγα
το “ώχου βρε παππού, παράτα μας!”

Δεν ξέρω πόσες ώρες πέρασαν κοιτάζοντας ετούτη τη
φωτογραφία. Κάποια στιγμή με έπιασε και νευρικό γέλιο.
Το τι χαχανητά έριξα με τούτο το πουλί δε λέγεται. Μέχρι
και χάρο το φαντάστηκα. Να κόβει τα κεφάλια των πεθαμένων
και να τα σεργιανά στην άμμο των Νεκρών. Κάτι σαν τη
Νεκρά Θάλασσα. Μόνο εκείνο το κορίτσι δεν ήθελα να
βλέπω. Κάθε που πήγαινα να ταιριάζω τη φωτογραφία με
μια ιστορία με έπιανε τρέμουλο.

Νύστα που λέτε. Σα μαθητούδι κι εγώ που έγραφα 100
φορές το «δε θα ξανακάνω φασαρία στο μάθημα» βαριόμουν
να γράφω και να σβήνω. Συγγραφέας να σου πετύχει. Και
τότε την είδα. Να φορά ένα άσπρο νυχτικό με το αρκουδάκι
της στο χέρι και να με ρωτά. «Παππού, πότε θα έρθει η μα-
μά και ο μπαμπάς;» και εγώ να την πιάνω αγκαλιά και να της
χαϊδεύω τα μαλλιά κρατώντας τα δάκρυά μου και να της
λέω γλυκά «Σε λίγο καρδιά μου σε λίγο. Πήγαινε να κοιμηθείς
και θα’ρθει σε λίγο η μαμά να σου φιλήσει τα μαλλιά σαν θα
κοιμάσαι». Ένα μαύρο κοράκι, τριγύρναγε με την κόρη μου
και τον άντρα της πάνω από το σπίτι μας... πάνω από τα
σπίτια όλων. Με αίματα στο σώμα. Έκανα να τους πιάσω μα
τίποτα... Έτρεχα, έτρεχα να τους φτάσω... μέχρι που απομα-
κρύνθηκα από τα σπίτια, από τη γειτονιά από παντού. Μόνος
σε μια έρημο, τριγυρνούσα να βρω την κόρη μου, την
κορούλα μου να της φωνάξω να μη μας αφήσει μόνους...
μα τίποτα.

Ένιωθα να πνίγομαι. Η άμμος έκαιγε... άκουγα κοράκια
παντού, τριγύρναγαν από πάνω μου με ψυχές στο στόμα
μα πουθενά η ψυχούλα μου. Την έψαχνα παντού. Κούκλα
μου, κουκλίτσα μου, της φώναζα, έλα να σου δώσω μια α-

121

μια εικόνα... χίλιες λέξεις



γκαλιά, μα τίποτα. Τα κοράκια με πλησίαζαν, μα σα να μη
τους ταίριαζα, κανένα δε με έπιανε από τη ράχη. «Πάρτε
με»... τους φώναζα. «Ελάτε, διάολοι, επιτέλους! Δε βαστάω
άλλο! Θέλω να τη δω!» πότιζα το πρόσωπό μου από δάκρυα
και ιδρώτα μα κανένα δεν με άρπαζε...

Και τότε την είδα ξανά με το άσπρο νυχτικό της. «Παππού,
μη με αφήνεις. Μόνο εσένα έχω» είπε κλαίγοντας με μια
αλυσίδα στο χέρι να την τραβά. Τα παράτησα όλα, έσπασα
το παραθύρι, βρήκα τη δύναμη και της έβγαλα την αλυσίδα.
Σκούπισα το κλαμένο πρόσωπό της και την αγκάλιασα
σφιχτά. «Θα κάνω τα πάντα για σένα» της είπα.

Η λάμπα που έκαιγε τόση ώρα στο πρόσωπό μου με
έκανε να ξυπνήσω. Έβραζε το μισό μάγουλό μου και έσταζε
το μέτωπό μου. Τα μάτια μου ήταν κατακόκκινα, μα σαν τα
σήκωσα και είδα τη φωτογραφία στο λάπτοπ ένιωσα ένα
ρίγος να με διαπερνά. «Διάολε... πόσο όμορφη φωτογραφία
είναι τούτη!» είπα δακρυσμένος.

Είμαι εγώ που λες, ο παππούς, ο συγγραφέας. Και τούτο
το κείμενο θα το ανεβάσω για τη Ρηνιώ μου. 990 μετρά το
κοντέρ. Κι άλλο λίγο, να το 1000!

Μάχη Τζουγανάκη

122

τοβιβλίο.net



123

μια εικόνα... χίλιες λέξεις



124

τοβιβλίο.net



Λευκό και γαλάζιο

Χιλιάδες αποχρώσεις δύουν και ανατέλλουν
στον αέναο κύκλο της ζωής.

Μα μονάχα δυο χρώματα στολίζουν
Θάλασσα και Ουρανό:
Λευκό και Γαλάζιο.

Αντιθέσεις ζωής, που σμίγουν με αρμονία
σε ένα παράλογο σύμπαν.

Γαλάζιος καμβάς με πινελιές
από εκφάνσεις της πιο αθώας απόχρωσης της πλάσης,
που τόσο περίτεχνα φθείρει τη φύση.

Σύννεφα, γλάροι και κύματα
συντροφεύουν τη Θαλασσινή αύρα και το Ουράνιο πνεύμα
σε ταξίδι με φόντο το απέραντο πέλαγος.

Σύννεφα, γλάροι και κύματα
πλανεύουν σα σειρήνες στο Αιγαίο Θαύματα και Όνειρα
σε ταξίδι αναζήτησης ξεχασμένων νησιών πάνω στο χάρτη.

Μαρία Θωμάδη

125



126

τοβιβλίο.net



Το χάλασμα

Στεκόταν και το κοιτούσε σαν υπνωτισμένη. Ούτε καιήξερε πόση ώρα. Τριγύρω ερημιά και απόλυτη ησυχία,αν εξαιρέσεις κάποια μακρινά αλυχτίσματα σκύλων.
Το χάλασμα βρισκόταν στην είσοδο του χωριού και οι
λιγοστοί του κάτοικοι ήταν σκορπισμένοι στα γύρω χωράφια,
μοχθώντας πάνω στη σκληρή γη. Ήταν μόνη, ολομόναχη.
Καλύτερα. Ήθελε να είναι μόνη τούτη τη στιγμή. Να μη δει
κανείς τα δάκρυα που έτρεχαν ανεξέλεγκτα από τα μάτια
της. Να μη διαβάσει κανείς μέσα τους τη συγκίνηση που
τρικύμιζε την ψυχή της.

Ώστε αυτό ήταν. Το πρώτο της σπίτι. Το σπίτι που γεννή-
θηκε. Απίστευτο... Πόσο πιο μικρό από αυτό που θυμόταν...
από αυτό που είχε πλάσει με τη φαντασία της μέσα από τις
αφηγήσεις της μάνας της. Αφηγήσεις που ηχούσαν σαν πα-
ραμύθια στα παιδικά της αφτιά και που είχαν πάρει με τα
χρόνια την πατίνα του μυθικού. Και νάτην τώρα, μπροστά
στο χάλασμα, να προσπαθεί να τοποθετήσει μέσα του πρό-
σωπα και καταστάσεις που συνωστίζονταν στο μυαλό της
και βιάζονταν, λες, να πάνε και να χωθούν πίσω από τους
χορταριασμένους τοίχους.

Εδώ πρέπει να ήταν η κουζίνα. Να, αυτή η τρύπα θα ήταν
το ξύλινο παράθυρο που είχε από κάτω τον πέτρινο πάγκο
με τον νεροχύτη και το βρυσάκι, που γέμιζε ο πατέρας της
με νερό φερμένο με τενεκέδες από την δημοτική βρύση.
Αυτό το παράθυρο θα ήταν που πήρε φωτιά, όταν έπαθε ε-
μπλοκή η γκαζιέρα, και την άρπαξε η μάνα της και βγήκε

127



έξω τρέχοντας και φωνάζοντας -ευτυχώς πρόλαβαν οι
γείτονες κι έσβησαν τη φωτιά πριν καταστρέψει ολόκληρο
το σπίτι.

Κι αυτό το άνοιγμα που έχασκε, θα ήταν η πόρτα. Η εί-
σοδος που σε έβαζε στο χολ με το μονό ντιβάνι και την ξυ-
λόσομπα. Να και το άλλο παράθυρο δίπλα στην πόρτα.
Πίσω από τα δαντελένια κουρτινάκια του θα ήταν που περί-
μενε η μάνα της τον πατέρα της εκείνο το χιονισμένο βράδυ,
όταν είδε τον λύκο να τον παραφυλάει δίπλα στο χαντάκι.
Πόσο είχε τρομάξει τότε μέχρι να τον δει να μπαίνει στο
σπίτι ασφαλής, αφού είχε διώξει το αγρίμι...

Δίπλα η κρεβατοκάμαρα. Το διπλό σιδερένιο κρεβάτι. Η
κούνια της. Ακόμα ένιωθε να λικνίζεται μέσα της. Ακόμα
άκουγε τη φωνή της μάνας της να την νανουρίζει. Ακόμα
έβλεπε τον πατέρα της να της δείχνει το φεγγάρι μέσα από
το νοτισμένο τζάμι και να της μουρμουρίζει λόγια που δεν
καταλάβαινε -και που ωστόσο την καθησύχαζαν τόσο γλυ-
κά.

Ένα ταπεινό σπιτάκι του ενός δωματίου, με ένα μικρό
χολάκι και μια ακόμη πιο μικρή κουζίνα. Η φωλιά της. Ο
μικρός της παράδεισος. Εκεί βρισκόταν τώρα η ψυχή της.
Αυτό έβλεπε με τα θολωμένα της μάτια. Έβλεπε τις σκιές
των αγαπημένων της. Τα πρώτα παιδικά της χρόνια. Τις κο-
ριτσίστικες κοτσίδες της με τα κόκκινα φιογκάκια να ανεμίζουν.
Τη μάνα της γερμένη στην πόρτα να της χαμογελά. Τον πα-
τέρα της να της ανοίγει μια αγαπημένη αγκαλιά που χωρούσε
όλον τον κόσμο. Τον κόσμο της.

Αυτά έβλεπε. Κι όχι ένα χάλασμα...

Βάσω Αποστολοπούλου

128

τοβιβλίο.net



129

μια εικόνα... χίλιες λέξεις



130

τοβιβλίο.net



Οι εξάρες

Ηώρα ήταν περασμένη. Η νύχτα μάζευε τα μεταξωτάτης πέπλα και η μέρα άπλωνε τα δικά της, βάφονταςτον ουρανό με τα μοναδικά της χρώματα, όταν ο
ψηλός μελαχρινός άντρας, με φανερά τα σημάδια της κού-
ρασης πάνω του, κατευθύνθηκε προς το παγκάκι, αδιαφο-
ρώντας για την μαγεία που κυριαρχούσε δίπλα του. Το μάτια
του είχαν χάσει τη λάμψη της προηγούμενης νύχτας, όπως
κι όλα πάνω του. Ακόμη και τα ρούχα και τα παπούτσια του,
μαρτυρούσαν εγκατάλειψη, παραίτηση, μαρασμό. Με τα
πόδια βαριά, ίσα που να μπορούν να σηκώσουν το βάρος
του κορμιού αλλά πιότερο της ψυχής του, έφτασε στο μο-
ναχικό παγκάκι.

Πόσο θα ήθελε να γύρει πάνω του και να κλείσει τα
μάτια του. Να κλείσει τα μάτια του και να διαγράψει ως δια
μαγείας την προηγούμενη ζωή του. Τόσα λάθη, τόσα τραγικά
λάθη. Λάθη που τον έκαναν να βρίσκεται τώρα σ’ αυτό το
σημείο και να προσπαθεί να διώξει το παρελθόν, αλλά αυτό
να μην ξεκολλάει από πάνω του, σαν την κιτρινωπή ουσία
που άφηνε ο καπνός πάνω στα χέρια του όταν ο ίδιος,
πιτσιρίκι ακόμη, βοηθούσε τους γονείς του στο μάζεμά του.

Τι παράξενα παιχνίδια του έπαιζε το μυαλό του αυτήν
την ώρα; Σε τι ανήλιαγα μονοπάτια ξεστράτισε η σκέψη
του; Τι ξεχασμένες και μακρινές εικόνες, εικόνες από μια
άλλη ζωή που του φαινόταν σαν να μην την είχε ζήσει, ξε-
πηδούσαν από τα σκονισμένα συρτάρια του μυαλού του;

Η μυρουδιά του καπνού που είχε νοτίσει τα παιδικά του

131



χέρια, χρόνια πριν, τρύπωσε μέσα του. Με πόση δίψα την
αναζητούσε αυτή τη στιγμή! Με μηχανικές, αργές και αβέβαιες
κινήσεις έφερε το χέρι του στην δεξιά τσέπη του σακακιού
του, ψάχνοντας απεγνωσμένα και παρακαλώντας να σταθεί
έστω κι αργά, έστω και γι’ αυτό το μικρό, το ασήμαντο, για
λίγο τυχερός και να υπάρχει κάποιο ξεχασμένο τσιγάρο στο
πακέτο του. Με τη δεύτερη προσπάθεια και ψάχνοντας
στην αριστερή τσέπη, το βρήκε. Τα μάτια του άστραψαν
από μια λάμψη σχεδόν εκτυφλωτική. Μόλις η νικοτίνη πότισε
κάθε πόρο του ταλαιπωρημένου του κορμιού, ένιωσε να
χαλαρώνει κι εκεί, ανάμεσα στα παράξενα σχέδια που δημι-
ουργούσε ο καπνός μπροστά τα μάτια του, άρχισε να ξεδι-
πλώνεται η ζωή μπροστά του.

Θυμήθηκε τα παιδικά του χρόνια, τα τόσο στερημένα
αλλά τόσο ευτυχισμένα. Ξυπόλητος να τρέχει στα χωράφια
με τα καπνά να μαζεύει, να μυρίζει, να χαϊδεύει, να αποθηκεύει
τις μυρουδιές της φύσης, σαν να ήξερε πως γρήγορα θα τις
αποχαιρετούσε.

Και μετά το κακό. Η συμφορά.
Ο θάνατος. Η απώλεια.
Η δυστυχία. Η απόγνωση.
Η χαμένη αθωότητα.
Όμως η ζωή έχει τον δικό της τρόπο να συνεχίζει. Έτσι κι

αυτός. Συνέχισε. Δύσκολος ο δρόμος και κακοτράχαλος
αλλά και η δικαίωση που ήρθε μετά από χρόνια και το πώς
κατάφερε να βγει νικητής, τον δικαίωσε και με το παραπάνω
και τον ίδιο, αλλά κι όσους βρέθηκαν δίπλα του σ’ αυτές τις
πονεμένες ώρες και πίστεψαν σ’ αυτόν.

Και τώρα; Πώς θα αντικρίσει στα μάτια τον εαυτό του;
Πώς θα παλέψει με το θεριό που βρίσκεται μέσα του και
του κατατρώει τα σωθικά; Πώς θα κλείσει τόσες πληγές που
δημιούργησε το πάθος του σ’ εκείνους που αγαπάει; Πώς
θα ξεκινήσει πάλι από το μηδέν;

132

τοβιβλίο.net



Το έκανε αυτό και παλιότερα, αλλά είχε δίπλα του αν-
θρώπους που τον αγαπούσαν και τον στήριζαν. Τώρα η
συμπεριφορά του και οι ενέργειές του τα γκρέμισαν όλα.
Όλα θυσιασμένα στο βωμό του εύκολου κέρδους. Βορά
στο πάθος των ζαριών.

Τα ζάρια...
Κλείνει τα μάτια του κι ο ήχος τους, καθώς αλλάζουν

θέση μέσα στην ιδρωμένη από το άγχος χούφτα του, ξυπνάει
τις ναρκωμένες αισθήσεις του. Θυμάται με την παραμικρή
λεπτομέρεια την πρώτη μέρα που τα έπιασε στα χέρια του.
Την αγωνία, την ένταση, την άγνοια, το πρώτο του μικρό
κέρδος. Θυμάται όμως και την τελευταία. Την χθεσινή. Την
πώρωση, την εξάρτηση, την κατρακύλα, την απώλεια, την
ταπείνωση, το τέλος.

Το τσιγάρο τελείωσε. Οι παράξενες φιγούρες που είχε
δημιουργήσει και τον κρατούσαν συντροφιά για τα λίγα
λεπτά της ζωής του, έγιναν αέρας, ταξιδιάρικα σύννεφα και
χάθηκαν στο χρυσοκίτρινο φως του ουρανού, καθώς ο
ήλιος έστελνε τα πρώτα του χαμόγελα συνοδευόμενα από
τις ακαταμάχητες αχτίδες του.

Έστρεψε το κεφάλι του προς τη μεριά του για να τον
υποδεχθεί. Έκλεισε για λίγο τα μάτια κι αφέθηκε στο χάδι
του. Ένιωσε μέχρι τα βάθη της κουρασμένης ψυχής του τις
ευεργετικές του ιδιότητες.

Τη ζεστασιά.
Τη γαλήνη.
Τη θαλπωρή.
Και τι δε θα ’δινε για να απαλλαγεί απ’ όλα αυτά τα μαύρα,

τα σκοτεινά, που τον καταδυναστεύουν και του χαραμίζουν
τη ζωή του. Και τι δε θα ’δινε να κρατάει μέσα στη χούφτα
του το χέρι της αγαπημένης του, που ήταν εκεί δίπλα του
και στα καλά και στα άσχημα, στα πολλά και στα λίγα μέχρι
που την τσάκισε, την κατέστρεψε, την ισοπέδωσε κι αυτήν

133

μια εικόνα... χίλιες λέξεις



το πάθος του, όπως κι όλα όσα είχε χτίσει στη μέχρι τώρα
ζωή του.

Πόσο του έλειπε το χαμόγελο της κόρης του. Το ξανθό
του αγγελούδι με τα πράσινα μάτια. Με το χαμόγελο που
τον λίγωνε κι έκανε την καρδιά του να κολλάει σαν σιροπια-
σμένος μπακλαβάς. Με το γάργαρο γέλιο της να τρυπώνει
στα τρίσβαθα της ψυχής του και να επανέρχεται αργά και
βασανιστικά για να υπενθυμίσει τα λάθη του, τις ομορφιές
που είχε κι έχασε, τη ζωή που την άφησε να του γλιστρήσει
μέσα από τα χέρια του.

Τα χέρια του...
Τα κοίταξε σαν να μην τα γνώριζε. Σα να μην ήταν δικά

του. Σαν κάποιος να τα φύτεψε εκεί. Και ξαφνικά τα μίσησε.
Ναι, όσο δεν έχει μισήσει κανέναν και τίποτε στη ζωή του,
εκτός από τον ίδιο του τον εαυτό. Αν δεν ήταν αυτά δεν θα
μπορούσε να κρατήσει τα ζάρια και δε θα ένιωθε την ηδονή
να τυλίγει το κορμί του σε κάθε άγγιγμά τους. Τα έφερε στο
κεφάλι του και με μαλακές, σχεδόν ερωτικές κινήσεις έτριψε
τους κροτάφους του. Και τότε συνέβη το αναπάντεχο. Κάτι
σαν ηλεκτρικό ρεύμα τον χτύπησε και τίναξε το κορμί του
προς τα πίσω. Σκηνές που θα μπορούσαν να ανήκουν στο
μέλλον του, πέρασαν μπροστά από τα μάτια του. Μέσα σ’
αυτές είδε τον πόνο, την μοναξιά, την τιμωρία, την απώ-
λεια.

Ξαφνικά άνοιξε τα μάτια του και κοίταξε τον ήλιο. Του
φάνηκε σαν να του χάρισε το πιο γλυκό του χαμόγελο. Όχι,
δεν θα άφηνε τη ζωή του να πάει χαμένη. Ο ξανθός του άγ-
γελος με τα πράσινα μάτια τον περίμενε. Αυτή τη φορά δεν
θα τον απογοήτευε. Ήξερε βαθιά μέσα του πως αυτή ήταν
η τελευταία του ζαριά. Ναι, δεν μπορεί παρά να ήταν εξά-
ρες!

Μαρία Παπαπαναγιώτου

134

τοβιβλίο.net



135

μια εικόνα... χίλιες λέξεις



136

τοβιβλίο.net



Δύο όνειρα

Γαντζώθηκε από το συρματόπλεγμα κι άφησε το βλέμματης να πλανηθεί στο πουθενά. Αυτό το πουθενά που,μαζί με την περίφραξη, οριοθετούσε πια τα μονοπάτια
της ζωής της. Σε ανήλιαγο κελί η ψυχή της κι ας έκαιγε τα
μάτια της ένας ολόλαμπρος ήλιος.

Γύρω της η φύση διαλαλούσε μία προχωρημένη άνοιξη,
στέλνοντας το μήνυμά της μέσα από τα τραγούδια των
πουλιών, το φλερτάρισμα των μελισσών, τη χρωματική παν-
δαισία των λουλουδιών. Έξω από τo κέντρο κράτησης,
κάποια παιδιά κυνηγούσαν συνεπαρμένα τα χιονένια άνθη
της λεύκας, που όλο τους ξέφευγαν.

Μια πεταλούδα πέταξε απαλά μπροστά της κι ήρθε να
ξαποστάσει πάνω στο μανίκι της. Την κοίταξε τρυφερά κ
έμεινε ακίνητη για να μην την τρομάξει.

«Εσύ κατάφερες να μεταμορφωθείς», ψέλλισε.
Ενώ η ίδια από ένα περίεργο παιχνίδι της μοίρας, πάνω

που είχε αρχίσει να σπάει το κουκούλι της και να απλώνει
δειλά δειλά τα εύθραυστα φτερά της προς το φως, ο μηχα-
νισμός αντιστράφηκε κι έγινε πάλι κάμπια.

Στη σκέψη αυτή η απελπισία άπλωσε για ακόμη μία φορά
τα δίχτυα της και την φυλάκισε μέσα τους. Ένιωσε το κορμί
της να τρέμει και το οξυγόνο να στερεύει. Πήρε μία βαθιά
ανάσα και σαν τη μοναδική κίνηση σωτηρίας, έβγαλε προ-
σεκτικά από την τσέπη της την φωτογραφία. Το μοναδικό
ενθύμιο από την προηγούμενη ζωή της.

Την έφερε μπροστά στα διεσταλμένα από φόβο μάτια

137



της. Πάνω στο φανερά ταλαιπωρημένο χαρτί, αμυδρά δια-
κρίνονταν πια, δύο χαμογελαστά πρόσωπα. Όμως, όσο κι
αν είχε φθαρεί, όσο κι αν τα χρώματά της είχαν ξεθωριάσει,
ήταν το μοναδικό αντικείμενο που της θύμιζε αυτήν που
ήταν κάποτε, αυτά που ονειρευόταν, αυτά που έλπιζε να
συμβούν.

Την κοίταξε πολλή ώρα, μέχρι που τα δάκρυα θόλωσαν
τελείως την εικόνα μπροστά της και της φάνηκε πως τα χα-
μόγελα μετατράπηκαν σε μάσκες πόνου. Έτσι συνέβαινε
κάθε φορά. Την έφερε στα χείλη της και την φίλησε, σχεδόν
ευλαβικά. Αμέσως μετά την έβαλε ξανά απαλά στην τσέπη
της για να κάνει παρέα στα δύο χαμένα όνειρα που, προσε-
κτικά σκεπασμένα, κοιμόνταν εκεί μέσα. Δύο όνειρα, tο
δικό της και του άντρα της, που δεν επρόκειτο ποτέ πια να
ξυπνήσουν. Θα έμεναν για πάντα εκεί βυθισμένα σε έναν
αιώνιο ύπνο. Ήταν τα όνειρά τους για μία καλύτερη ζωή γι’
αυτούς και για το αγέννητο ακόμη παιδί τους, που τους
οδήγησαν εδώ. Μακριά από τον αδελφοκτόνο πόλεμο,
μακριά από την ολοήμερη περιπολία του θανάτου, που και-
ροφυλακτούσε σε κάθε τους βήμα.

Στην αρχή, νόμιζαν πως όλα αυτά θα τελείωναν σύντομα.
Αλλά ο καιρός περνούσε κι η κατάσταση όλο και χειροτέρευε.
Μάθαιναν για κόσμο που εγκατέλειπε ομαδικά τη χώρα. Κι
ήρθε και γι’ αυτούς το φευγιό. Αρχικά απλά σαν σκέψη.
Κατόπιν έγινε ελπίδα. Και μετά όνειρο με, σίγουρα, ευτυχισμένο
τέλος. Η πατρίδα τους δεν μπορούσε να τους προσφέρει
πια τίποτα. Ήταν νέοι, δυνατοί κι έπρεπε να τολμήσουν. Να
τα αφήσουν όλα πίσω και να ξεκινήσουν μία καινούρια ζωή
σε άλλο τόπο. Το όφειλαν στον καρπό της αγάπης τους,
που είχε φυτρώσει μέσα στα σπλάχνα της. Ναι, θα περνούσαν
πρώτα στην Ελλάδα, κάτι που, όπως άκουγαν, ήταν πολύ
εύκολο κι από εκεί θα έβρισκαν τον τρόπο να φτάσουν σε
κάποια χώρα της βόρειας Ευρώπης. Μακριά. Πολύ μακριά

138

τοβιβλίο.net



από τους βομβαρδισμούς και τους ελεύθερους σκοπευτές.
Βδομάδες ολόκληρες κράτησε η περιπέτειά τους. Άλλοτε

με αυτοκίνητο, άλλοτε με τα πόδια. Κινούνταν πάντα στα
κρυφά τις νύχτες μαζί με δεκάδες άλλους ανθρώπους. Ένα
ανακατεμένο κουβάρι κουρασμένων κορμιών. Διαφορετικές
φυλές, διαφορετικό χρώμα δέρματος, διαφορετικές γλώσσες,
διαφορετικές θρησκείες. Αλλά με έναν κοινό πόθο. Ένα και-
νούριο ξεκίνημα.

Μέχρι που κατάφεραν να φτάσουν στα τουρκικά παράλια.
Τα βάσανά τους είχαν τελειώσει. Οι ακτές του ελληνικού νη-
σιού που θα κατέφευγαν, διακρίνονταν καθαρά στον ορί-
ζοντα.

Το μικρό αλιευτικό στο οποίο τους ανέβασαν, της προ-
κάλεσε μία παράξενη ταραχή κι έναν αναιτιολόγητο φόβο.
Μία φωνή μέσα της τής έλεγε να μην επιβιβαστούν. Προ-
σπάθησε να το αποδώσει στην κούραση και δεν είπε τίποτα.
Αλλά το ένστικτό της, δεν την άφηνε να ηρεμήσει. Κοιτούσε
συνέχεια επιφυλακτικά γύρω της, προσπαθώντας να διακρίνει
κάτι, αόρατο μέχρι στιγμής. Το φεγγάρι ήταν στη χάση του
κι επικρατούσε απόλυτο σκοτάδι. Η νύχτα ήταν πολύ κρύα,
φυσούσε δυνατά και τα κύματα, όσο ανοίγονταν, θέριευαν,
κάνοντας το πλοιάριο να κλυδωνίζεται άσχημα στους ρυ-
θμούς τους.

Δεν είχε περάσει πολύ ώρα απ’ όταν απέπλευσαν και μία
σειρήνα ακούστηκε. Κάποια φώτα φάνηκαν μακριά, σπά-
ζοντας το μελανό μοτίβο του ορίζοντα. Τότε, οι έμποροι
του ανθρώπινου πόνου, δεν δίστασαν στιγμή. Βρίζοντας,
τους άρπαξαν άγρια και τους πέταξαν στα μαύρα θυμωμένα
νερά του Αιγαίου. Αμέσως μετά, εξαφανίστηκαν γρήγορα
για να γλυτώσουν τη σύλληψη.

Διψασμένη η θάλασσα για ζωές από ανθρώπινα συντρίμ-
μια, άρπαξε στα πλοκάμια της όσες πρόλαβε, πριν φτάσει
το σκάφος της διάσωσης. Εκεί χάθηκε πρώτα το όνειρο του

139

μια εικόνα... χίλιες λέξεις



άντρα της, στην προσπάθειά του να κρατήσει την ίδια στην
επιφάνεια. Μαζί χάθηκε και το δικό της. Βυθίστηκε κι αυτό
μέσα στα παγωμένα νερά. Ίσα που πρόλαβε να αρπάξει τις
αύρες τους την ώρα που αναδύονταν και να τις χώσει
βιαστικά στην τσέπη. Για να έχει κάτι να θυμάται.

Νόμιζαν πως είχαν ξεγελάσει τη μοίρα. Πίστευαν πως
είχαν καταφέρει να αλλάξουν τα σχέδιά της γι’ αυτούς. Το
μόνο που τελικά είχαν καταφέρει, ήταν να της κλέψουν κά-
ποια όνειρα και να τα χώσουν λαθραία στις αποσκευές τους.
Θυμωμένη αυτή τους κυνήγησε για να τα πάρει πίσω. Κι έ-
μειναν με ένα τίποτα.

Τώρα πια στο ασφαλές καταφύγιο-φυλακή της, περιμένει
την ώρα της απέλασής της. Όσο περνούν οι μέρες, το μωρό
της διαμαρτύρεται όλο και περισσότερο. Βιάζεται να γνωρίσει
τον κόσμο.

Κάθεται και αναλογίζεται. Έχουν άραγε τα όνειρα πατρίδα;
Έχουν φυλή; Έχουν γλώσσα; Έχουν χρώμα; Είναι δικαίωμα
όλων ή προνόμιο κάποιων; Και κυρίως, περνάνε μέσα από
κυτταρικό επίπεδο στις επόμενες γενιές; Γιατί ξέρει καλά
πως η ίδια, δεν θα καταφέρει ποτέ πια να διδάξει στο παιδί
της πώς να τα αποκτά και πώς να τα διεκδικεί.

Τις νύχτες κρυώνει. Κρυώνει πολύ. Όσα σκεπάσματα κι
αν ρίξει, δεν καταφέρνει να ζεσταθεί. Περιμένει μόνο την
ώρα που θα έρθει ο άντρας της να την κρατήσει στην αγκα-
λιά του. Κι όταν αυτός έρχεται, της χαϊδεύει τα μαλλιά, της
χα- μογελάει και της ψιθυρίζει να είναι δυνατή και να ελπίζει.
Γιατί η ελπίδα, ακόμη και στις πιο δύσκολες καταστάσεις,
πάντα βρίσκει τον τρόπο να αναγεννιέται απ’ τις στάχτες της.

Κι αυτή ελπίζει. Ελπίζει να προλάβει να γεννήσει εδώ,
πριν την απελάσουν. Να κερδίσει λίγο καιρό. Λίγα χρόνια
ήρεμης ζωής, μέχρι να μεγαλώσει το παιδί τους.

Απλά ελπίζει. Δεν ονειρεύεται τίποτα πλέον. Γιατί τα
όνειρα κοστίζουν πολύ ακριβά. Ειδικά τα κλεμμένα.

Ρίτα Μενεξίδου
140

τοβιβλίο.net



141

μια εικόνα... χίλιες λέξεις



142

τοβιβλίο.net



Ερωτικός διάλογος

–Άργησες...-Έπεσε δουλειά, αγάπη μου... Δεν μπορούσα ναφύγω νωρίτερα... Έφαγες;
-Έφαγα...
-Τα παιδιά; Έπεσαν για ύπνο;
-Έπεσαν...
-Πάω να κάνω ένα ντουζάκι και να κοιμηθώ... είμαι πτώ-

μα...
-Κι εγώ...
-Τι κι εσύ;
-Κι εγώ... ένα πτώμα είμαι...
-Κουράστηκες με τις δουλειές του σπιτιού; Με τα παιδιά;
-Κουράστηκα να αργείς...
-Δουλεύω, μωρό μου... για σας το κάνω... για να μην σας

λείπει τίποτα...
-Μας λείπει όμως... Μου λείπει... Μου λείπεις... Δεν θυμάμαι

πλέον πως είναι το πρόσωπό σου όταν ξυπνάς...
-Δεν θέλω να σε σηκώνω αξημέρωτα...
-Δεν θυμάμαι τη γεύση των φιλιών σου...
-Πάντα σε φιλώ στα χείλη προτού φύγω...
-Δεν ακούω τον ήχο της φωνής σου...
-Σου τηλεφωνώ τρεις φορές την μέρα...
-Δεν νιώθω το άγγιγμά σου...
-Κάθε νύχτα σε παίρνω αγκαλιά..
-Δεν αισθάνομαι την ζέστη της αγκαλιάς σου...
-Δεν γυρίζεις πλευρό να μ’ αγκαλιάσεις κι εσύ...

143



-Δεν γυρίζουν πλευρό τα μαξιλάρια...
-Είσαι άδικη...
-Είσαι απών...
-Προσπαθώ για ένα καλύτερο αύριο...
-Χάνεις ένα υπέροχο σήμερα..
-Τα παιδιά μας θα μ’ ευγνωμονούν μια μέρα... Χτίζω το

μέλλον τους...
-Τα παιδιά μας θα σε ξεχάσουν μια μέρα... Γκρεμίζεις το

παρόν τους..
-Δεν ήσουν έτσι όταν σε γνώρισα... 
-Δεν είχες τόσες φιλοδοξίες...
-Δεν ήσουν τόσο απαιτητική...
-Δεν ήσουν τόσο αδιάφορος...
-Μια μέρα θα δουλεύω λιγότερο...
-Μια μέρα θα είναι αργά...
-Ποτέ δεν θα είναι αργά να ζήσουμε μια καλύτερη ζωή...
-Δεν ζουν αιώνια τα σ’ αγαπώ...
-Έπαψες να μου τα λες...
-Έπαψες να τα ακούς...
-Είμαι κουρασμένος... θα κάνουμε μια άλλη μέρα αυτή

τη συζήτηση. Πάω να κάνω ντούζ...
-Ξέπλυνε κι εμένα από πάνω σου... Βγάλε τη μυρωδιά

μου από μέσα σου... Μυρίζεις ναφθαλίνη...
–(σιωπή)
-Ο ήχος από το νερό που τρέχει στο κορμί σου έπνιξε έ-

να ακόμα σ’ αγαπώ... Καληνύχτα, αγάπη μου...

Έρικα Τζαγκαράκη

144

τοβιβλίο.net



145

μια εικόνα... χίλιες λέξεις



146

τοβιβλίο.net



Το συρματόπλεγμα

Όταν έφτασε μπροστά στον μεγάλο φράχτη είχε πε-ράσει μία. Η γειτονιά κοιμόταν, ίσως να ήταν ακόμαμια δυο παρέες στις καφετέριες στην πλατεία, αλλά
το σπίτι ήταν μακριά, η κίνηση προς τα εκεί είχε σταματήσει
ώρες νωρίτερα.

Τα σκυλιά τον είχαν μυριστεί, αλλά τα ταΐσματα με κόκαλα
εδώ και κάμποσο καιρό είχαν πιάσει κόπο. Τον περίμεναν
και με το που τον είδαν κούνησαν την ουρά τους. Τους πέ-
ταξε πάλι κάτι να τα απασχολήσει και έβγαλε τον κόφτη.

Το συρματόπλεγμα ήταν πίσω από τις πρασιές που περι-
τριγύριζαν το σπίτι. Οι πράσινοι καλλωπιστικοί θάμνοι ήταν
για μόστρα, από πίσω υπήρχε ψηλός πέτρινος φράχτης και
πάνω του μισό μέτρο συρματοπλέγματα σε τέσσερις σειρές.
«Για τους κλέφτες» έλεγαν, «τα κάγκελα τα καβαλάνε». Είχε
κλέφτες πράγματι στην περιοχή, την είχαν ρημάξει τα τε-
λευταία χρόνια, αλλά αν κάποιος ήθελε να μπει, έμπαινε.
Όπως κι αυτός. Στη γειτονιά έλεγαν το σπίτι «οχυρό», τους
κουτσομπόλευαν ότι κάτι είχαν, ίσως κάποιο φυλαγμένο
θησαυρό. Τα ήξερε αυτά ο άντρας της, τα άκουγε, επέμενε
για κάγκελα ψηλά όπως υπήρχαν κι αλλού, αλλά τελικά πέ-
ρασε το δικό της. Όπως πάντα.

Σε δυο λεπτά ήταν στον κήπο. Τα σκυλιά έτρεξαν κοντά
του γρυλίζοντας αλλά όχι με εχθρικές διαθέσεις. Έσκυψε τα
χάιδεψε και τα ψέκασε με το υπνωτικό σπρέι που είχε
αγοράσει στην Αθήνα. Για περίπου μισή ώρα με τρία τέταρτα
δεν θα είχε την έννοια τους. Δεν του χρειαζόταν παραπάνω

147



Η πόρτα της κουζίνας στην πίσω μεριά του σπιτιού ήταν
κλειδωμένη. Το περίμενε. Είχε φτιάξει αντικλείδι, δεν ερχόταν
πρώτη φορά. Άνοιξε προσεκτικά και μπήκε.

Δεν χρειαζόταν φακό. Το μικρό σποτ στο χωλ που άφηναν
πάντα ανοιχτό φώτιζε αμυδρά και την κουζίνα. Ιδέα της και
αυτό, εκείνος τους το είχε βάλει.

Διέσχισε αθόρυβα το χωλ και τον μικρό διάδρομο που
οδηγούσε στο δωμάτιό της. Η πόρτα ήταν ανοιχτή. Δεν
μπήκε μέσα, στάθηκε στην πόρτα και την κοίταξε.

Το φως στο διάδρομο, ανοιχτό και αυτό, το δωμάτιο
φαινόταν καθαρά. Το σώμα της μισοσκεπασμένο με ένα
ελαφρό σεντόνι, τα μαλλιά της σκόρπιζαν πάνω στο κατάλευκο
μαξιλάρι. Το σώμα της μισοτυλιγμένο με ένα ελαφρύ σεντόνι,
το λεπτό άρωμα της παντού στο χώρο. Το ένα πόδι ξεπρόβαλε,
φαινόταν μέχρι ψηλά, μέχρι πολύ ψηλά που να πάρει! Η
χυτή γάμπα, το σμιλεμένο μπούτι που κόλαζε και άγιο... Η
καρδιά του χτυπούσε δυνατά καθώς την παρατηρούσε. Η
αναπνοή της κυμάτιζε ανάλαφρα τα μισοκαλυμμένα από
το σεντόνι και το νυχτικό της στήθη. Πόσο την ήθελε!

Πρέπει να διαισθάνθηκε την παρουσία του. Την είδε που
πάγωσε, τράβηξε το σεντόνι πάνω της και τον κοίταξε. Δεν
ήθελε πολύ να τον αναγνωρίσει. «Εσύ...» μουρμούρισε... «τι
κάνεις εδώ; τι θέλεις;»

Μια ερώτηση στην οποία δεν μπορούσε να απαντήσει
από τότε που σκέφτηκε την επιδρομή του. Δεν απάντησε,
την κοίταζε σιωπηλός από την πόρτα χωρίς να μπαίνει μέσα.

«Πες μου!» θαρρεύτηκε εκείνη. Κάθισε στο μαξιλάρι της
και το βλέμμα της έψαξε στο μισοσκόταδο το δικό του. Δεν
το είδε, το ένοιωσε. «Ακόμα καλύτερα, φύγε και τελειώνει
εδώ! Πριν έρθει ο άνδρας μου και...»

«Ο άνδρας σου λείπει στη Πάτρα για δουλειές, θα έρθει
αύριο βράδυ» της είπε ήσυχα. «Τα νέα μαθαίνονται...»

«Ο γιος μου...»

148

τοβιβλίο.net



«Ο γιος σου είναι στην Έδεσσα. Εσύ μου το είπες πριν μια
εβδομάδα, όταν σου έφτιαχνα τα φώτα στον κήπο, το
ξέχασες; Μίλησα το απόγευμα μαζί του στο facebook.
Είμαστε φίλοι, χωρίς να ξέρει ποιος είμαι. Εκεί είναι ακόμα.
Μόνη είσαι, πάρε το χαμπάρι...»

«Όλα τα έχεις σκεφτεί ! Τι θες;»
«Τι λες να θέλω;»
«Κοίτα... Μην έχουμε κακά ξεμπερδέματα. Έχεις γυναίκα

και παιδί...»
«Άσε τα απ’ έξω! Κακά ξεμπερδέματα έχω από τότε που

σε γνώρισα! Πες μου μια φορά που ήρθα για δουλειές και
δεν ήσουν μισόγυμνη! Κάθε τόσο με καλούσες, πότε για το
ένα πότε για το άλλο. Πες μου ότι δεν άφηνες επίτηδες να
φανούν τα στήθια σου λίγο παραπάνω όπως και τα πόδια
σου σε κάθε ευκαιρία. Πες μου ότι δεν με κοίταζες λιγωμένα
όπως δούλευα! Πες μου ότι δεν τραβούσες τη ματιά μου με
κάθε τρόπο! Εσύ μ’ έφερες εδώ! Με τρέλανες και τώρα μου
λες τι θέλω!»

«Τρελάθηκες; Κι αν έχω φίλο;» του είπε περιπαιχτικά
καθώς σηκωνόταν από το κρεβάτι. Τυλίχτηκε με τη ανοιχτή
ροζ ρόμπα που ήταν στην καρέκλα δίπλα της. Όχι τόσο
γρήγορα που να μην απολαύσει το θέαμα άλλη μια φορά.
Δεν τον φοβόταν πια, τον προκαλούσε πάλι. «Φαντάσου να
μ' έβρισκες στο κρεβάτι με κανέναν άλλο» συνέχισε.

Καθόταν τώρα στο κρεβάτι και είχε ανάψει τσιγάρο. Το
χυτό της πόδι ξεπρόβαλε, του φώναζε «χάιδεψε με», η μι-
σάνοιχτη ρόμπα έδειχνε τα στήθια της μέσα από το νυχτικό,
δεν φορούσε σουτιέν, δεν έβλεπε τόσο καθαρά, κανείς τους
δεν είχε ανάψει το φως, αλλά πήγαινε στοίχημα πως οι ρώ-
γες από μέσα είχαν σκληρύνει... Ένα οχυρό γεμάτο θησαυ-
ρούς... Είχε κόψει το ένα συρματόπλεγμα... Το οχυρό καρτέ-
ραγε να κόψει και το άλλο, τις άμυνάς της, να το αλώσει...

«Αν σε έβρισκα στο κρεβάτι με άλλον» της είπε με γεμάτη

149

μια εικόνα... χίλιες λέξεις



ένταση φωνή «θα τον αντιμετώπιζα. Αντρίκια, στα ίσια! Ό,τι
τρέλα και να σκεφτείς μπορώ να την κάνω! Αρκεί να σε έχω!
Θέλω να πάμε στη κόλαση παρέα! Κι ό,τι θέλει μετά ας γί-
νει».

Τον κοίταξε για μια στιγμή... Ένοιωθε την ματιά της να
τον διαπερνά. Τα μηνίγγια του άρχισαν να χτυπούν, καθώς
σηκώθηκε αργά από το κρεβάτι. Με αργές κινήσεις έβγαλε
τη ρόμπα της και την πέταξε στην καρέκλα. Τον πλησίασε
και πάντα κοιτάζοντας τον έπιασε και το νυχτικό της και το
έστειλε να κάνει παρέα στη ρόμπα. Μόνο ένα σλιπάκι πάνω
της πλέον, δέκα πόντους μακριά του και πλησίαζε... Τα
στήθια της κυμάτιζαν... πέντε πόντους μακριά του, όλο και
πλησίαζε...

«Ε, αφού έκανες τόσο κόπο» του είπε σιγανά με φωνή
βραχνή...«πάμε στην κόλαση όπως λες...» Τώρα οι ρώγες
της ακουμπούσαν στο στήθος του, πέτρα ήταν, είχε δίκιο!
Τα δάχτυλα της άρχισαν να ξεκουμπώνουν το πουκάμισο
του...

«Όχι!» της είπε με σταθερή φωνή τώρα ενώ το χέρι του
την απομάκρυνε ήρεμα. «Σου αρέσει να παίζεις με τα
αρσενικά, να τα ανάβεις και να παίρνεις στη συλλογή σου
όποια γουστάρεις. Στο είπα, ο κόσμος μικρός, όλα μαθαίνονται!
Ο άντρας σου κάνει πως δεν βλέπει, πως δεν ξέρει, ίσως
έχει αλλού το μυαλό του. Ξεφτίλισες τον φίλο μου τον Μάκη,
τον πήρες από τη γυναίκα του για να τον παρατήσεις σε
δυο εβδομάδες. Κι αυτός είχε παιδί, τους διέλυσες το σπίτι!
Δεν θα γίνω αντικείμενο στη συλλογή σου, μάθε πως υπάρ-
χουν και κάποιοι που δεν θα τους παρατάς, θα σε παρατάνε!
Δική μου είσαι να σε κάνω ό,τι θέλω. Ε, δε σε θέλω! Ούτε για
να σε πηδήξω και μετά να σε αφήσω σε θέλω!»

Τον κοίταξε παγωμένη καθώς γύρναγε για να φύγει.
«Μπορώ να φωνάξω...» του είπε απότομα. Η όποια ερωτική

ένταση είχε χαθεί ανάμεσα τους.

150

τοβιβλίο.net



«Δεν είναι το στυλ σου... Να σ’ ακούσει ποιος; Και να σε
δουν μισόγυμνη στο κρεβάτι σου και εμένα εδώ παρεούλα;
Οι περισσότεροι θα σκεφτούν πως μου άνοιξες την πόρτα
και κάποια στιγμή αρπαχτήκαμε. Δεν το θέλεις, πίστεψέ με.
Αρκετά σου σέρνουν, αυτό θα ξεπέρναγε κάθε όριο ανοχής
ακόμα και από τον πλούσιο τον άνδρα σου».

Έμεινε να τον κοιτά καθώς έφευγε. Τα σκυλιά κοιμόνταν
ακόμα. Πέρασε από το κομμένο συρματόπλεγμα και βγήκε.
Του φάνηκε πιο άνετο βγαίνοντας...

Γιώργος Παυλίδης

151

μια εικόνα... χίλιες λέξεις



152

τοβιβλίο.net



Ατενίζοντας το μόλο

Με πήρα απ’ τα αριστερά στο ξεκίνημα της μέρας. Ζέ-στη έξω. Και μέσα μου.Πάλι ταξιδεύει το μυαλό μου... Στο λάθος. Τον άνθρω-
πο, το δρόμο.

Παρακολουθώ. Πρώτα το χθες. Οι μνήμες σελίδες λεκιασμένες
ξεδιπλώνονται μπροστά μου.

Με φόβο και όνειρα. Ματαιωμένα.
Μια ομάδα δίπλα μου. Δεν μ’ αρέσει.
Στον ιδιωτικό χώρο περνάω καλύτερα. Τράβηξα την καρέκλα

μακριά.
Τη μοναξιά φοβάμαι την ίδια στιγμή που την καλώ με μα-

νία.
Στα δικά της όρια περνάω καλά.
Αυτοπροσδιορίζομαι με αγάπη. Από τους άλλους. Για τους

άλλους. Ποτέ «από» και «για» μένα.
Γι’ αυτό ευαίσθητη.
Όσο και δυνατή. Σαν το καβούκι της χελώνας που κρύβει

μια ανυπεράσπιστη μάζα χωρίς οστά. Αλλά κι όταν το καύκαλο
σπάσει, δεν μένει τίποτα να ζήσει. Οι άλλοι δεν βλέπουν το
μέσα. Όλοι στο «έξω» στέκονται. Σε αυτό λογαριάζουν. Με
αυτό νταραβερίζονται.

Εγώ στροβιλίζομαι. Γιατί πέρα και πίσω από όλα αυτά πα-
ραμένω ανοιχτή στις προσκλήσεις/τις προκλήσεις/ στα ταξίδια/τα
πέρα από τη θάλασσα...

Νύχτωσε και αγρίεψε... Στο μόλο.
Μαύρος δρόμος. Χωρίς επιστροφή.

Χαρά Κοσεγιάν

153



154

τοβιβλίο.net



Υλικά στιγμών

Ήταν αφηρημένη εκείνο το πρωί, οι σκέψεις έκαναντο μυαλό της να χάνεται μέσα στη φαντασία. Η προ-ηγούμενη βραδιά ήταν κάτι πρωτόγνωρο, κάτι
σχεδόν μαγικό αλλά και απερίσκεπτο μαζί. Άφησε το μαχαίρι
και ξέπλυνε πρόχειρα τα χέρια της. Σκουπίστηκε και πήγε
μπρος στο παράθυρο που κοιτούσε τον κάμπο απέναντι.
Άφησε τη ματιά της να περιπλανηθεί στις εναλλαγές των
χρωμάτων της γης και το μυαλό της κάπου ακόμα πιο
μακριά, κάπου απροσδιόριστα. Η καρδιά της άρχισε να
χτυπά πιο γρήγορα στη σκέψη της προηγούμενης νύχτας.

Μια αστραπή στον ορίζοντα ήταν αρκετή για να τη
γυρίσει πίσω στο σήμερα. Τα μαύρα σύννεφα που πλησίαζαν
την πόλη φωτίστηκαν από την έντονη λάμψη και μέσα τους
διέκρινε μια άγρια ομορφιά, μια ομορφιά που δεν υπάρχει
στον ήρεμο γαλάζιο ουρανό. «Κοίτα να δεις που όταν τα
πράγματα ξεφεύγουν από το κανονικό μπορεί και να είναι
πιο όμορφα!», συλλογίστηκε έχοντας πάντα καρφωμένο το
βλέμμα στις αστραπές που ολοένα και πύκνωναν. Αν και
ήταν φθινόπωρο κι ο καιρός ήταν ακόμα ζεστός, ένιωσε μια
κρυάδα να τη διαπερνά και σχεδόν ασυναίσθητα δίπλωσε
τα χέρια στο κορμί της προσπαθώντας να το αγκαλιάσει.
«Δεν έπρεπε όμως να το κάνω αυτό... δεν έπρεπε», είπε φω-
ναχτά κουνώντας δεξιά κι αριστερά το κεφάλι σφίγγοντας
τα δόντια της. Δεν έπρεπε...

Γύρισε στην κουζίνα, τα λαχανικά για την πίτα περίμεναν
καρτερικά το άγγιγμα από το κοφτερό μαχαίρι. Τα κοίταξε

155



κι αποφάσισε να τα παρατήσει όλα, να φύγει από το σπίτι,
να πάει κάπου, δεν ήξερε το πού, αλλά να φύγει από εκεί. Η
ατμόσφαιρα έγινε ξαφνικά αποπνικτική. Ντύθηκε γρήγορα
γρήγορα και βγήκε στο δρόμο. Σταμάτησε το πρώτο ταξί
που βρήκε μπροστά της και μπήκε μέσα.

-Καλημέρα, της είπε ο οδηγός. Πού πάμε;
-Δεν ξέρω, όπου θες...
-Συγγνώμη; έκανε εκείνος ευγενικά.
-Δεν ξέρω, πάμε όπου να ’ναι αρκεί να φύγουμε από ’δω,

του είπε. Ξεκίνα!
Μέσα στην κίνηση και τη βουή του δρόμου προσπάθησε

να κρύψει τις ενοχές της αλλά μάταια. Μόλις πέρασαν έξω
από το σταθμό των τρένων σταμάτησε το ταξί και κατέβηκε.
Πήγε στις αποβάθρες, ανακατεύτηκε με τον κόσμο, στάθηκε
ανάμεσά τους κι ευχήθηκε να είχε ένα μαγικό εισιτήριο που
θα την έπαιρνε μακριά από τον εαυτό της! Οι ανακοινώσεις
από τα μεγάφωνα έκαναν τους ανθρώπους να κινούνται
αδιάκοπα προς όλες τις κατευθύνσεις κι εκείνη ήταν εκεί,
ακίνητη, λες κι είχε παγώσει ο χρόνος και δεν την ήθελε συ-
νοδοιπόρο του στο μέλλον. Λες και το ταξίδι της ζωής της
είχε σταματήσει εκεί, σ’ έναν βρώμικο σταθμό ανάμεσα σε
άγνωστους και βιαστικούς ανθρώπους, λαθρεπιβάτης μιας
ζωής που σε μια νύχτα τα άλλαξε όλα.

Έσκυψε το κεφάλι και για μερικές στιγμές ένιωσε την αλ-
μύρα από το δάκρυ να χαράζει τα μάγουλά της. Πήρε
μερικές βαθιές ανάσες και βγήκε στο δρόμο. Τα αυτοκίνητα
περνούσαν μπροστά της εντελώς αδιάφορα, μια επανα-
λαμβανόμενη και μονότονη χορογραφία που γέμιζε δηλη-
τήριο τον αέρα που έφτανε στα πνευμόνια της. Ένιωσε ξανά
να μην μπορεί να ανασάνει, ένιωσε τα πόδια της αδύναμα.
Γύρισε και κοίταξε προς τον ουρανό που άρχισε να κλαίει
μαζί της, είχε πια μαυρίσει εντελώς, έμοιαζε με την ψυχή
της. Κι ύστερα όλα σκοτείνιασαν κι οι αστραπές σβήστηκαν

156

τοβιβλίο.net



μεμιάς από μπροστά της.
Όταν άνοιξε τα μάτια της, το λευκό από τους τοίχους του

νοσοκομείου την έκανε να κλείσει τα βλέφαρά της σχεδόν
ασυναίσθητα. Έριξε μια διερευνητική ματιά ολόγυρα προ-
σπαθώντας να ξεθολώσει το βλέμμα της. Μια απροσδιόριστη
φιγούρα ήταν εκεί, ακίνητη να κοιτάζει προς το μέρος της.
Αν και δεν μπορούσε να τη διακρίνει καλά, κατάλαβε αμέσως
πως ήταν ο άντρας της. Έκανε να του απλώσει το χέρι αλλά
το τράβηξε προς τα πίσω απότομα. Δε θα τολμούσε να τον
αντικρίσει ξανά, δεν ήταν δυνατόν. Τα μάτια της βούρκωσαν
κι όταν προσπάθησε να τα σκουπίσει με το άλλο της χέρι
ένιωσε τη βελόνα που έχυνε μέσα στις φλέβες της τον ορό.
Το κλάμα δυνάμωσε κι άλλο, δεν μπορούσε να το συγκρατήσει.
Δίπλα της στεκόταν ο άντρας της κι όχι εκείνος ο άλλος που
το χτεσινό βράδυ είχε γίνει περαστικός ένοικος στα σεντόνια
της. Μια ένοχη νύχτα, μια άγρια νύχτα, μια νύχτα με πάθος
παράνομο που την έκανε να σκιρτά στα έμπειρα χέρια
εκείνου του ηλιοκαμένου νεαρού που δεν είχε δει ξανά στη
ζωή της. Αλλά στο δωμάτιο του νοσοκομείου ήταν άφαντος,
μονάχα ο άντρας της έστεκε γεμάτος αγωνία λίγα εκατοστά
πάνω από το κεφάλι της. Και συνέχισε να κλαίει, ένιωθε
βρώμικη, ένοχη, καταδικασμένη σε θάνατο από το χειρότερο
δικαστήριο του κόσμου, τη συνείδησή της. Και συνέχισε να
κλαίει, έδωσε ένα κομμάτι του εαυτού της σε μια στιγμή
που θα της στερούσε την υπόλοιπη ζωή της. Και συνέχισε
να κλαίει, είχε προδώσει τον άνθρωπο που αγαπούσε πε-
ρισσότερο κι από τη ζωή της. Και συνέχισε να κλαίει, ήθελε
πια να πεθάνει.

-Είσαι καλά, ψυχή μου;
Η φωνή του έσπασε τη σιωπή. Μέσα κι έξω της. Εκείνος

την αποκαλούσε “ψυχή μου” κι εκείνη τον είχε προδώσει.
-Είσαι καλά;, ρώτησε ξανά.
Πετάχτηκε πάνω κι απ’ τα βουρκωμένα της μάτια δεν

157

μια εικόνα... χίλιες λέξεις



μπορούσε να δει τίποτα παρά μόνο σκοτάδι. Έμοιαζε χαμένη,
σε άλλο μέρος, σε άλλο τόπο. Φοβήθηκε. Κι ύστερα άρχισε
να συνειδητοποιεί πως το περιβάλλον είναι οικείο. Ήταν
στην κρεβατοκάμαρά της! Γύρισε προς το μέρος του και
τον αγκάλιασε όσο πιο τρυφερά μπορούσε.

-Είδες εφιάλτη, ψυχή μου;
-Σσσς... Μη μιλάς, του απάντησε ψιθυριστά στο αυτί.

Μόνο αγκάλιασέ με και μη με αφήσεις όλο το βράδυ...

Κώστας Θερμογιάννης

158

τοβιβλίο.net



159

μια εικόνα... χίλιες λέξεις



160

τοβιβλίο.net



Το πλιάτσικο

Σαν πέθανε η κυρα-Μαρία το σπίτι άρχιζε να αδειάζει...Κοσμήματα και αντίκες μοιράστηκαν στους συγγενείςκαι ο δικηγόρος ξεκίνησε τις διαδικασίες για να δοθεί
το σπίτι στη μακρινή της ανιψιά ως όριζε στη διαθήκη της.
Δεν έκανε οικογένεια η κυρα-Μαρία. Οικογένειά της ήταν οι
γάτες της αυλής και εκείνος ο γέρικος ο σκύλος που λίγες
βδομάδες πριν σβήσει η ίδια, ανέβηκε στον ουρανό για να
την περιμένει στην πόρτα του Παραδείσου πιστός ως ήταν
πάντα.

Πλιάτσικο μεγάλο έγινε στο αρχοντικό της κυρα-Μαρίας.
Ακόμα και οι γάτες πήρανε τις τροφές τους και τις σέρνανε
στο δρόμο. Η ανιψιά έβαλε ανακοίνωση να αδειάσει το
σπίτι από οτιδήποτε για να το πουλήσει. Δεν έκανε καν το
ταξίδι από τη Θεσσαλονίκη στην Αθήνα για να μυρίσει λίγο
το σπιτικό που της δόθηκε. Να δει το κρεβάτι που κοιμόταν
η θεία της κι ονειρευόταν έναν άντρα γλυκό και παιδιά στην
αυλή της, δεν είδε την κουζίνα που μαγείρευε και άκουγε
φωνές από τα πιτσιρίκια να της ζητάνε πατάτες τηγανητές
και μακαρόνια. Δεν ήρθε να δει τα λουλούδια της που ξέ-
ρανε όλα τα μυστικά της... Ούτε τη σάλα πάνω που έγραφε
για το φεγγάρι και τα αστέρια και ταξίδευε στο χρόνο προς
τα πίσω μπας και τον αλλάξει...

Πλακώσανε όλοι στο σπίτι. Το λεηλάτησαν. Ο ένας το έ-
λεγε στον άλλον. Σε καρότσες βάζανε ακριβά χαλιά και τρα-
πεζάκια σκαλιστά. Κεντίδια από το δικό της χέρι και κου-
βέρτες... και σεντόνια παρθένα. Τίποτα δεν άφησαν. Ακόμα

161



και την ταπετσαρία ξήλωσαν μπας και βρουν κανένα κρυμμένο
χρυσαφικό... Για μέρες έβλεπες να μπαίνει ο κόσμος μέσα
και να σκαλίζει την ξένη ιδιοκτησία. Πού να το ’ξερε η κυρα-
Μαρία πως έπρεπε να πεθάνει για να έχει τόσες επισκέψεις!

Πέρασε καιρός και ο κόσμος σταμάτησε να τριγυρνά.
Έρημο πια το σπίτι δεχόταν τις αλλαγές του καιρού απρο-
στάτευτο.

Θα 'ταν Σάββατο απόγευμα, μια κεχριμπαρένια ώρα. Τα
ξερά φθινοπωρινά φύλλα χρύσιζαν μπροστά στο γέρικο
αρχοντικό. Δυο παιδικές πατημασιές τα τσαλάκωναν και
αντηχούσε σε όλο το σπίτι το χρατς-χρατς.

«Άκου, άκου, παππού!», φώναζε ένα μικρό κορίτσι χτυ-
πώντας τα φύλλα με τις γαλότσες του.

Ο παππούς καθόταν ακίνητος κοιτάζοντας το αρχοντικό.
Σαν είδε τα σπασμένα τζάμια, τον ερειπωμένο κήπο και τη
σκονισμένη πόρτα κατάλαβε πως ήρθε πολύ αργά. Έβγαλε
το καπέλο του και ένωσε τα χέρια του αφήνοντας τη σιωπή
του να κάνει την προσευχή για το καλό ταξίδι... Ύστερα,
πλησίασε στην μισάνοιχτη πόρτα και τη χάιδεψε. Πήρε την
εγγονή του και μπήκανε μέσα. Η μικρή εξερευνούσε το
χώρο και εκείνος στη μέση του σαλονιού την έβλεπε να κα-
τεβαίνει από τα σκαλιά με μια λαμπερή τουαλέτα. Να τον
κοιτάζει χαμογελαστή και δακρυσμένη μαζί.

«Ήρθες, αγάπη μου! Το 'ξερα πως θα 'ρθεις», του φώναζε
τρέμοντας και άπλωνε τα χέρια της.

Άλλο λίγο και θα τα άπλωνε κι εκείνος, αν δεν άκουγε τη
φωνή της εγγονής του από την κουζίνα

«Παππού, παππού, κοίτα! Τι είναι αυτό;» φώναζε ενθου-
σιασμένη κρατώντας στο χέρι της έναν παλιό και σκουρια-
σμένο καρυοθραύστη

Εκείνος γέλασε. Καθόντουσαν εκεί, κάτω από τη μεγάλη
καρυδιά έξω από την κουζίνα στα κρυφά. Της έδινε τα κα-

162

τοβιβλίο.net



ρύδια στο στόμα σπάζοντάς τα με μια μεγάλη πέτρα και κι-
τρίνιζαν τα χέρια του... Εκεί κάτω από τη μεγάλη καρυδιά
της έταζε αγάπη, έρωτα, γάμο, παιδιά... κι εκείνη δε χόρταινε
να τον ακούει... Πόσα λόγια..

«Καημένη, Μαριώ...» είπε αναστενάζοντας, «...το μεγαλύ-
τερο πλιάτσικο στο έκανα εγώ...» είπε κι έβαλε τα κλάματα.

-Τα πήρανε όλα επιτέλους;, ρώτησε με ανυπομονησία η
ανιψιά.

-Ναι, όλα! Λαμπρή η ιδέα σας να το ανακοινώσουμε στο
facebook. Χτες είδα να παίρνουν και έναν σκουριασμένο
καρυοθραύστη ένας παππούς με την εγγονή του... Απίστευτο
το τι μαζεύει κανείς στο σπίτι του, αν του δίνεται τζάμπα!,
είπε γελώντας ο μεσίτης.

-Πράγματι... Ωραία λοιπόν. Προχωράμε σε πώληση, είπε
στεγνά η ανιψιά και του έκλεισε το τηλέφωνο.

Μάχη Τζουγανάκη

μια εικόνα... χίλιες λέξεις



164

τοβιβλίο.net



Πουλιά του χάους

Σεμιναρίου διάλειμμα
Μεσημέρι
σέρνονται δυο νέοι σκιές
μ' όλα τα σύνεργα του θανάτου
οδός Ακαδημίας πεζόδρομος
χωρίς επιστροφή
τ' αλισβερίσι του πάθους
των παθών τα πάθη
στη μαρμάρινη σκάλα απόμερα
πουλιά του χάους καθημαγμένα
ταξιδεύοντας στους δικούς τους ορίζοντες
τρυπούν τη φλέβα
και σπάει θρηνώντας
το μάρμαρο βάφτηκε κόκκινος μάρτυρας
δέντρο γυμνό δυο νέοι
γινήκανε τρεις
με το θάνατο
παίζουν κρυφτούλι
"Ιστορίης επίσκεψις" συνέχεια

στα ενδότερα του πνευματικού κέντρου
στο υψηλό δεν μπορώ πλέον να μετέχω
το μολύβι μου
έχει μείνει εκεί έξω...

Καλλιόπη Δημητροπούλου

165



166

τοβιβλίο.net



Μέγιστος κύκλος

Προσπάθησα να ομορφύνω τον κόσμο μου
με κάτι κιάλια κρεμασμένα στο λαιμό μου

κάτι να δω κάτι ν’ αφήσω
πανόραμα ζωής

κι ύστερα πλήρης περιστροφή
τον εαυτό μου να μετρήσω

προσαρμογή φακού
προσαρμογή φωτός

Αναθεώρηση
διαρκής

και το βάρος κουραστικό
μια συνήθεια

παραμόρφωση τοπίου
άνθρωποι μικροί, γιγάντιοι

απροσπέλαστες οι μοίρες του εαυτού μου
η διάμετρός μου με κράτησε

δύναμη μου 'δωσε
το χρόνο να μεγεθύνω.

Ελένη Κατσούτα

167



168

τοβιβλίο.net



Για σένα

Άνοιξε τα μάτια και αμέσως κοίταξε το παλιό μεταλλικόρολόι που χρόνια πριν είχε φέρει ο παππούς της δώ-ρο στη μητέρα της μετά από ένα ταξίδι του στην Ελ-
βετία. Οι δείκτες του της φάνηκε πως ερωτοτροπούσαν, τό-
σο κοντά που είχαν βρεθεί, χωρίς να νοιάζονται πως βρί-
σκονταν μπροστά στο τέσσερα. Πέταξε με βιασύνη τα σκε-
πάσματα από πάνω της και μπήκε στο μπάνιο. Σε έξι λεπτά
ακριβώς είχε πλύνει το πρόσωπό της, είχε χτενιστεί, είχε
ντυθεί... Ναι, ήταν έτοιμη.

Φόρεσε το παλιό, μάλλινο παλτό της και τύλιξε γύρω
από το λαιμό της το κασκόλ που είχε πλέξει πέρσι το χειμώνα.
Πέρασε από το σαλόνι για να φύγει και τότε άκουσε τη
φωνή του:

-Πάλι εκεί θα πας;
-Ναι, βγήκε η απάντηση από τα χείλη της, χωρίς να τον

κοιτάξει.
-Δε βαρέθηκες τόσα χρόνια;
Δεν του απάντησε, γιατί δεν θα καταλάβαινε... Είχε φτάσει

στην πόρτα και ετοιμαζόταν να την ανοίξει όταν γύρισε και
του έριξε μια ματιά. Τον είδε στην ίδια πολυθρόνα, ντυμένο
με την ίδια ρόμπα, κρατώντας την εφημερίδα του και δίπλα
στο μικρό δρύινο τραπεζάκι ακουμπισμένο το φλιτζάνι με
το τσάι. Πάνω στο τζάκι η φωτογραφία του γάμου τους δε-
καεννιά χρόνια πριν. Αυτός ψηλός, μελαχρινός, με το περι-
ποιημένο μουστάκι του και όλο του το πρόσωπο ένα χαμό-
γελο. Αυτή με τα ξανθά μαλλιά λιτά και με τα μαύρα μάτια

169



πλημμυρισμένα με απόγνωση. Χαμόγελο; Ανύπαρκτο. Κού-
νησε το κεφάλι της σαν να ήθελα να διώξει την εικόνα που
έβλεπε, όμως αυτή ήταν εκεί μάρτυρας της δυστυχίας της
χρόνια τώρα. Άνοιξε την πόρτα και με βιαστικά βήματα διέ-
σχισε τα λιγοστά μέτρα που την χώριζαν από τον κεντρικό
δρόμο. Το κρύο έκανε την παρουσία του και σήμερα αισθητή.
Ο ουρανός είχε γεμίσει με γκρίζα απειλητικά σύννεφα, αλλά
ούτε που τα λογάριαζε. Στον ορίζοντα κάποιες φωτεινές τε-
θλασμένες γραμμές τον χώριζαν στη μέση. Τάχυνε τα βήματά
της, για να βρεθεί μια ώρα αρχύτερα στον προορισμό της.

Η καρδιά της αδημονούσε.
Οι χτύποι της αυγάτισαν.
Το κορμί της ρίγησε.
Οι αναμνήσεις ξαναγύρισαν.
Το παλιό ρολόι της εκκλησίας του αγίου Νικολάου, που

βρισκόταν μια ανάσα από το κύμα, χτύπησε πέντε φορές.
Άφησε τα βήματά της να την οδηγήσουν σε γνωστά από
χρόνια μονοπάτια. Εκείνο το μικρό κομμάτι τσιμέντου που
ένωνε την στεριά της καθημερινότητας και τη θάλασσα του
ονείρου, ήταν όλη της η ζωή... Μια γαλήνη απλώθηκε στο
πρόσωπό της. Ρούφηξε λαίμαργα τον θαλασσινό αέρα κι
αυτός έφτασε στα μύχια της ψυχής της και την δρόσισε.

-Ήρθες, άκουσε τη φωνή του δίπλα της.
-Ήρθα, του απάντησε. Δεν γύρισε να τον κοιτάξει. Τι να

δει άλλωστε...
-Μου΄λειψες, της είπε.
-Και σε μένα, η δική της απάντηση.
-Δεν κουράστηκες τόσα χρόνια;, βγήκε η ερώτηση από

τα παγωμένα χείλη του.
-Ποτέ δε θα κουραστώ, του είπε κι έσφιξε κι άλλο το

κασκόλ πάνω της κουνώντας ταυτόχρονα το κεφάλι της
αριστερά-δεξιά, σαν να ήθελε να τονίσει περισσότερο τα
λεγόμενά της.

170

τοβιβλίο.net



-Πόσο θέλω να σε πάρω αγκαλιά, να σε ζεστάνω, να
νιώσω τα χείλη σου πάνω στα δικά μου, να χαϊδέψω τα
μαλλιά σου.

-Θυμάμαι πως σου άρεσαν να τα βλέπεις, να τα αγγίζεις,
να παίζεις με τις μπούκλες τους, να με φωνάζεις «ήλιε μου»,
να χώνεις το πρόσωπό σου μέσα τους κι εγώ να γελάω.

-Ναι, αλλά από τότε έχουν περάσει... αιώνες. Εσύ εδώ,
εγώ εκεί... οι δρόμοι μας χωρίσανε. Πρέπει να συνεχίσεις.
Κάν΄το για μένα. Για όσα ζήσαμε. Σε παρακαλώ. Ο Άγγελος
είναι καλός άνθρωπος, σ΄ αγαπάει, σε νοιάζεται, πονάει για
σένα. Δος του μια ευκαιρία.

-Τα έχουμε πει πολλές φορές αυτά. Εσύ είσαι ο άγγελός
μου, αλλά σου κόψανε τα φτερά και μαζί τους κόπηκαν και
τα δικά μου.

-Σε σκέφτομαι, σε νοιάζομαι, θέλω να είσαι ευτυχισμένη.
-Όταν βρίσκομαι δίπλα σου, είμαι.
-Ναι, αλλά ως πότε θα συνεχιστεί αυτό;
-Ώσπου να σ΄ ανταμώσω και πάλι, ως την τελευταία μου

πνοή.
-Δεν είναι δίκαιο αυτό για σένα.
-Και τι είναι δίκαιο σ΄ αυτή τη ζωή; Όλη η ζωή μου βου-

τηγμένη μες την αδικία είναι. Άδικο που σε έχασα τόσο
νωρίς. Σε πλάνεψε η ομορφιά της και την ακολουθούσες
πιστά. Πλανεύτηκε κι αυτή από σένα, από το χαμόγελό σου,
από την καλή σου την καρδιά, από τα μάτια σου που είναι
ίδια με τα δικά της και γι΄ αυτό σε κράτησε για πάντα στην
υγρή αγκαλιά της. Άδικο που δεν πρόλαβα να ζεστάνω την
αγκαλιά μου με το μοναδικό πλάσμα που μου άφησες φεύ-
γοντας. Το πήρες μαζί σου για να το ’χεις συντροφιά και μ΄
άφησες μόνη μου. Μόνη μου, τ΄ ακούς; Μόνη μου... μόνη
μου! Μη μου λες τώρα πως δεν είναι δίκιο για μένα...

Οι πρώτες ψιχάλες έπεσαν στο πρόσωπό της μόνο που
και να τις έβλεπε κάποιος δεν θα μπορούσε να τις ξεχωρίσει.

171

μια εικόνα... χίλιες λέξεις



Ήταν ήδη μουσκεμένο.
Με την ψυχή πιο μαύρη από ποτέ, πήρε το δρόμο του

γυρισμού. Τα βήματά της βαριά και τρεμάμενα, σαν κάποιος
να την φόρτωσε με ασήκωτο βάρος. Οι αναμνήσεις είχαν
στήσει πάλι τον τρελό χορό τους και την συντρόφευαν σε
κάθε βήμα της. «Πρέπει να συνεχίσεις. Κάν΄ το για μένα. Για
όσα ζήσαμε. Σε παρακαλώ. Δος του μια ευκαιρία».

Τα λόγια του μαχαιριές.
Οι σκέψεις θάνατος.
Οι πληγές αιμορραγούν.
Το κρύο είχε δυναμώσει.
Ο χειμώνας στο νησί δεν αστειευόταν.
Το μεγάλο ρολόι από ξύλο καρυδιάς έδειχνε δέκα λεπτά

πριν τις οχτώ, όταν μπήκε στο σπίτι. Η ζέστη από το τζάκι
την αγκάλιασε και άρχισε να ζεσταίνει σιγά σιγά το παγωμένο
κορμί της. Ο Άγγελος ήταν όρθιος και κοιτούσε από το πα-
ράθυρο. Η Ειρήνη τον πλησίασε και στάθηκε δίπλα του. Η
νύχτα είχε φορέσει το μαύρο, βελούδινό της φόρεμά της
αυτό με τα ασημένια αστεράκια. Η βροχή είχε σταματήσει,
αλλά οι στάλες ήταν ακόμη πάνω στο νοτισμένο τζάμι σαν
να ήθελαν να ακούσουν τα λόγια των ανθρώπων που βρί-
σκονταν από την άλλη πλευρά του.

-Γύρισες, της είπε με τα μάτια καρφωμένα στο μαύρο
της νύχτας.

-Πάντα γυρίζω.
-Ναι, αλλά δεν είσαι εδώ, είπε και στα λόγια του είχε

φανεί όλος ο πόνος της ψυχής του.
Έπιασε το χέρι του κι έπλεξε τα δάχτυλά της μέσα στα

δικά του.
-Αυτά ανήκουν στο παρελθόν. Είμαι εδώ. Για τώρα, για

αύριο, για όσο είναι γραφτό μας.
Ενώθηκαν οι ματιές τους. Γαλήνεψαν οι ψυχές τους. Ένα

φιλί ήρθε κι έκατσε πάνω στα χείλη τους. Από το βάθος του

172

τοβιβλίο.net



ορίζοντα ένα φως έλαμψε, σαν κάποιος να φωτογράφιζε τη
γαλήνη τους.

«Για σένα, αγαπημένε μου, για να μην έχεις την έννοια
μου. Καλή αντάμωση...»

Μαρία Παπαπαναγιώτου

μια εικόνα... χίλιες λέξεις



174

τοβιβλίο.net



Φθινόπωρο
Αγαπημένε μου,

Πάντα υποπτευόμουν πως γεννήθηκα στην άκρη τουφθινοπώρου σου. Τότε που στάθηκες και με κοίταξεςβαθιά στα μάτια κι ύστερα έγειρες κι έκλαψες απα-
ρηγόρητος στον ώμο μου. Πως με γέννησε το πιο αληθινό
σου δάκρυ που απ΄το μάγουλό σου κύλησε και στέγνωσε
πάνω στο δικό μου έτσι που στεκόμασταν αγκαλιασμένοι
σ΄ εκείνο το έρημο νησί της απελπισίας. Γύρω ένα γκρίζο
σκληρό τοπίο, μαύρα πέπλα τα ρούχα μας, σύννεφα τα μαλ-
λιά μας που παλεύανε τον πρώιμο βοριά. Εκεί στην άκρη
της απελπισίας το πιο αληθινό σου δάκρυ πέτυχε ένα δύ-
σκολο θαύμα.

Θυμάμαι είχες πει να μη δοκιμάσω να παγιδεύσω τα
πουλιά σε κλουβιά γιατί είναι ταγμένα απ΄τη φύση τους να
πετάνε ελεύθερα και μ΄όλες τις αντίξοες συνθήκες να πετάνε
ψηλά σαν τα όνειρά μας. Μόνο με μια λεπτή κλωστή τόση
δα να τα κρατάμε από το σπασμένο τους φτερό, σαν τα
όνειρά μας, να τους δείχνουμε τον δρόμο, αν θέλουν κάποια
μακρινή ημέρα να μας επιστρέψουν τα δώρα τους.

Αγαπημένε μου,
Πάντα το ’νιωθα πως με γέννησε αυτή η μεγάλη η

ανείπωτη θλίψη σου. Όταν κατάλαβες τη θέση σου στον
κόσμο, κισσοί σε τύλιξαν απροειδοποίητα ένα βράδυ και
ύστερα όλα τα επόμενα βράδια στη σειρά σε έπνιγαν οι
τυφλές περικοκλάδες τους και σ’ έσερναν σ’ έναν αβέβαιο
ανήφορο που σου υπόσχονταν κάποτε ν’ αντικρίσεις ουρανό.

175



Δεν υπάρχει άλλη λύση, έλεγες, μόνο ν’ αγωνιστούμε για
τον ίδιο χιλιομπαλωμένο ουρανό, να τον μαντάρουμε με
μια λεπτή τρεμουλιαστή κλωστή ίσα που να μη στάζει πάνω
στο ανυποψίαστο μέτωπό μας.

Κι έλεγες κι άλλα πολλά, πως είναι γρουσουζιά ν’ ανθίζουν
τα κυκλάμινα πριν την ώρα τους, που κανείς δεν έμαθε πό-
τε είναι, κι ότι όποιος πραγματικά αγαπάει προσκυνά ένα
θεό αμαρτωλό και προδότη που από μέρα σε μέρα, από
στιγμή σε στιγμή, μπορεί να του δείξει δίχως οίκτο τα
μυτερά του δόντια. Όποιος πραγματικά αγαπάει είναι πάντα
οδοιπόρος μιας ματωμένης νύχτας, έλεγες κι είπες αυτό το
τελευταίο να το γράψω να το βρουν οι επόμενες γενιές σαν
τύχει ν’ αγαπήσουν πολύ, να του βάλουν μελωδία να το
φτιάξουν τραγούδι λυπητερό.

Αγαπημένε μου,
Πάντα πίστευα πως με γέννησε αυτή η μεγάλη η θλιβερή

σου αγάπη. Πως ήμουν πριν ένα πλάσμα χωρίς χέρια και
χωρίς πόδια για να κυλώ ανάμεσα στους δύσκολους αιώνες
και τους κουρασμένους έρωτες. Ένα πλάσμα ατελές που
την έβδομη μέρα της δημιουργίας κρύφτηκε από τον φόβο
της πραγματικής ζωής.

Αγαπημένε μου, τίποτ’ άλλο δεν υπάρχει πιο αληθινό και
πιο σπουδαίο. Τίποτ’ άλλο δε μας μένει παρά να εξημερώ-
σουμε εκείνο το γκρίζο σύννεφο και εκεί πάνω να κατοική-
σουμε. Εσύ κι εγώ. Στην άκρη του φθινοπώρου μας, στο
νησί της απελπισίας μας.

Μαίρη Μαργαρίτη 

176

τοβιβλίο.net



177

μια εικόνα... χίλιες λέξεις



178

τοβιβλίο.net



Ένοχοι

κατηγορηθήκαμε
ότι προσπαθήσαμε να κλέψουμε λίγο ουρανό
ότι ενδύσαμε τα οράματά μας με φως του ήλιου
πράγματι
βάψαμε με λίγο γαλάζιο τ' ουρανού τις ελπίδες μας
ποτίσαμε με κλεμμένες ακτίνες τις ανάγκες μας

ομολογούμε την ενοχή μας
είμαστε ένοχοι
που ζωγραφίζουμε ακόμα όνειρα

Δήμος Χλωπτσιούδης

179



180

τοβιβλίο.net



Η μοναξιά του συγγραφέα

Ηβροχή έπεφτε ορμητική πάνω στττ... «Φτου!», έβρισεμέσα από τα δόντια της. Αυτό το αναθεματισμένοτο Τ, όλο κόλλαγε. Η γραφομηχανή της, φαίνεται, τα
είχε φάει πια τα ψωμιά της. Κι ας έκανε ό,τι μπορούσε για να
την συντηρήσει κι ας την είχε δώσει σε έναν τεχνίτη -συνο-
μήλικό της είναι η αλήθεια, αφού ποιος νέος ασχολείται πια
με τέτοια «μαραφέτια», όπως τα αποκαλούσαν- να την καθα-
ρίσει και να προσπαθήσει να της δώσει το παλιό της κύρος.
Εκείνη παρέμενε προσκολλημένη στις εμμονές της. Ακριβώς
όπως κι η ίδια που αρνιόταν πεισματικά να εκσυγχρονιστεί,
όπως της πρότειναν όλοι, και να χρησιμοποιήσει ηλεκτρονικό
υπολογιστή. Κανείς δεν μπορούσε να καταλάβει πόσο δια-
φορετικό ήταν. Η γραφομηχανή της δεν ήταν μία άψυχη
οθόνη. Ήταν μια ύπαρξη ζωντανή.

Ήθελε να την αγαπάς και να την φροντίζεις. Να της μι-
λάς. Να την κανακεύεις. Να την κρατάς σκεπασμένη για να
μην σκονίζεται, όταν δεν την χρησιμοποιείς. Κι η χρήση της
είχε ολόκληρη τελετουργία. Να πιάσεις το χαρτί, να το πε-
ράσεις, να το ισιώσεις. Ν’ ακούς το χαρακτηριστικό ρυθμικό
χτύπημα των πλήκτρων της πάνω του προσέχοντας μην κά-
νεις λάθη και να πρέπει να ξαναγράψεις ολόκληρη σελίδα.
Να σε μεθάει η μυρωδιά του φρέσκου μελανιού και να σε
αφυπνίζει το χαρακτηριστικό γκλιν όταν πρέπει ν’ αλλάξεις
σειρά. Όραση, αφή, όσφρηση, ακοή. Όλες οι αισθήσεις σε
επιφυλακή.

Πέρα από το ότι ήταν η καλύτερη φίλη της. Για την ακρί-

181



βεια, η μοναδική που της απέμεινε. Και μόνο αυτή ήξερε
όλα της τα μυστικά. Πάνω από πενήντα χρόνια πορεύονταν
μαζί. Η μία δίπλα στην άλλη. Μέχρι και όνομα της είχε
βγάλει. Παυλίνα. Κι έτσι την φώναζε και την χάιδευε στοργικά,
όταν νευρίαζε κι αρνιόταν να συνεργαστεί. Η Πετρούλα κι η
Παυλίνα. Δύο θηλυκά αχώριστα. Μέχρι που είχαν και την
ονομαστική τους εορτή την ίδια μέρα, όπως οι δύο μεγάλοι
ιεραπόστολοι. Πόσο αστείο φαινόταν σε όσους συγγενείς
πήγαιναν παλιά να την επισκεφτούν στη γιορτή της, όταν
τους έλεγε πως γιορτάζει κι η Παυλίνα! Και πόσο δεν έκρυβαν
με τα χρόνια την κοροϊδευτική τους διάθεση. Αλλά τι την
ένοιαζε; Σάμπως είχε απομείνει κανείς άλλος κοντά της;

Σηκώθηκε αργά από την παλιά φθαρμένη πολυθρόνα
που είχε πια την καμπύλη του κορμιού της προσέχοντας να
μην ταλαιπωρήσει κι άλλο τις αρθρώσεις της, που ήδη έ-
τριζαν σαν σκουριασμένο λουκέτο. Ο ήλιος που έμπαινε
ασυγκράτητος μέσα από το τζάμι, δημιουργούσε φωτεινά
μονοπάτια πάνω στην ταλαιπωρημένη από το βάρος βιβλι-
οθήκη της κάνοντας ορατό και τον παραμικρό κόκκο σκόνης.
Έπρεπε να πάρει την απόφαση ν’ αφήσει επιτέλους την Άν-
νια, την κοπέλα που της καθάριζε το σπίτι, να κατεβάσει τα
βιβλία και να κάνει ένα καλό ξεσκόνισμα, όπως της πρότει-
νε συνέχεια. Τα βιβλία της. Ο μοναδικός πραγματικός θη-
σαυρός της ζωής της. Το μόνο πράγμα που δεν ήθελε ν’ αγ-
γίζουν στο σπίτι της, ειδικά άτομα που δε τους έδειχναν τον
απαραίτητο σεβασμό· που γι’ αυτούς ήταν απλά σκονισμένα
χαρτιά· ενώ γι’ αυτήν ήταν η ζωή της ολόκληρη, αυτά και η
θύμηση εκείνου.

Έσυρε τα βήματά της μέχρι την μπαλκονόπορτα κι άφησε
το βλέμμα της να πλανηθεί όσο της επέτρεπε ο αναγκαστικός
περιορισμός της ρυμοτομίας. Δηλαδή μέχρι την απέναντι
πολυκατοικία. Από αυτό το μέρος, κάποτε, έβλεπε ένα γα-
λάζιο ορίζοντα διάσπαρτο από σκουροπράσινες πινελιές.

182

τοβιβλίο.net



Τώρα είχε αντικατασταθεί από έναν ακαλαίσθητο και ξε-
πλυμένο από τις βροχές ροζ σωρό από τσιμέντο. Κι η όμορ-
φη πόλη που θυμόταν είχε αιχμαλωτιστεί από ένα άγριο και
άσχημο θηρίο που βρυχόταν συνέχεια, αφήνοντας γκρίζα
σύννεφα καπνού σε κάθε ανάσα του.

Σκέφτηκε πάλι εκείνον. Δεν περνούσε, άλλωστε, ούτε
μέρα που να μην τον σκεφτεί. Δεκαοκτώ χρονών ήταν όταν
τον γνώρισε. Μόλις είχε περάσει στο πανεπιστήμιο. Κι ήταν,
σαν ξαφνικά να άνοιξε μία πόρτα μπροστά της κι ένα εκτυ-
φλωτικό φως να την πλημμύρισε. Ποτέ δεν είχε φανταστεί
πως μπορούσε ένας έρωτας να σου αλλάξει τόσο για πάντα
την ζωή. Να μεταβάλει τον τρόπο που σκέπτεσαι. Να επα-
ναπροσδιορίσει τις αξίες σου. Να ανασυνθέσει τις προτε-
ραιότητές σου. Από τότε μη βρίσκοντας άλλο τρόπο να εκ-
φράσει όσα ένιωθε, άρχισε να γράφει. Ν’ αραδιάζει τις
σκέψεις και τα συναισθήματά της πάνω στο χαρτί.

Όλες οι αισθήσεις της σε επιφυλακή ήταν κι οι λίγες
στιγμές που έζησε μαζί του. Το ταξίδι στην πράσινη θάλασσα
των ματιών του. Η ονειρική μελωδία της φωνής του. Τα βε-
λούδο του δέρματός του. Τα ολάνθιστα μαγιάτικα τριαντά-
φυλλα της αγκαλιάς του. Με τη διαφορά πως εδώ συμμετείχε
κι η γεύση. Γεύση από ζουμερά καλοκαιρινά ροδάκινα. Που
δεν μπόρεσε ποτέ να νιώσει ξανά. Σαν η ζωή της από εκεί
και πέρα να είχε μόνο χειμώνες.

Δυστυχώς, ήταν ένας έρωτας από αυτούς που η ίδια η
ζωή είχε από την αρχή καταδικασμένο σε θάνατο. Όσο κι
αν προσπάθησαν κι οι δύο να αντισταθούν. Κι ας αναγνώρισαν
ο ένας στον άλλο, το άλλο του μισό. Κι ας ήξεραν πως ήταν
δύο ψυχές που, μέσα στο αέναο ταξίδι τους, έψαχναν απε-
γνωσμένα να ενωθούν. Κι έγιναν πάλι δύο σπασμένα, πλη-
γωμένα κομμάτια. Που θα συνέχιζαν το ταξίδι τους, ελπίζοντας
σε μίαν άλλη ευκαιρία, σε μίαν άλλη συνάντηση. Κάπου, κά-
ποτε.

183

μια εικόνα... χίλιες λέξεις



Αυτό το φως δεν ήταν γραπτό να φωτίζει για πάντα τις
μέρες της. Δεν έπαψε όμως ούτε στιγμή να φωτίζει την
ψυχή της. Κι απέμεινε εκείνος στην σιωπή του, εγκλωβισμένος
στα δικά του προσωπικά αδιέξοδα, κι αυτή να διηγείται τις
ιστορίες της μέσα από αυτό το φως, που από την ψυχή της
προχωρούσε στα δάχτυλά της και στα πλήκτρα της Παυλίνας.
Κι ένιωθε πως, έστω με αυτόν τον τρόπο, μπορούσε πάντα
να μιλάει μαζί του.

Γύρισε αργά πάλι στο γραφείο της και κάθισε στην φθαρ-
μένη πολυθρόνα.

«Παυλίνα μου, αγαπημένη μου φίλη, μην με αφήνεις.
Κράτα λίγο ακόμη. Άντεξε για μένα. Άντεξε για εκείνον»,
είπε και χάιδεψε τρυφερά την παλιά γραφομηχανή.

Ρίτα Μενεξίδου

184

τοβιβλίο.net



185

μια εικόνα... χίλιες λέξεις



186

τοβιβλίο.net



Μαθήματα χορού

Ηκουρτίνα της μπαλκονόπορτας ίσα που ανέμιζε στοελαφρύ απογευματινό αεράκι. Ολόλευκη, πλούσια,σαν νυφιάτικο πέπλο. Ή σαν αέρινη, τούλινη φούστα
πρίμας μπαλαρίνας. Ναι, αυτό ήταν. Αυτό της θύμιζε. Πρίμα
μπαλαρίνα. Σαν αυτή που θα γινόταν και η ίδια μια μέρα.
Γιατί το είχε υποσχεθεί στον εαυτό της από τότε που ήταν
μικρή, τόσο δα παιδάκι. Όταν έπιασε για πρώτη φορά τις
ροζ πουέντες στα χέρια της. Όταν φόρεσε για πρώτη φορά
το άσπρο κολάν με την κοντή, φουντωτή φουστίτσα. Όταν
κατάφερε για πρώτη φορά να ταιριάσει τα βήματά της μ’
εκείνα των άλλων κοριτσιών στις πέντε ποζισιόν που τους
έδειχνε η μαμζέλ Αντελί.

Παραμέρισε την κουρτίνα και βγήκε στη βεράντα. Αν και
μέρα ακόμη, τα φώτα είχαν ανάψει στον τρίτο όροφο της
απέναντι πολυκατοικίας. Η σχολή χορού ξεκινούσε νωρίς
τα μαθήματα με τις μικρές μαθήτριες στην αρχή και τις με-
γαλύτερες αργότερα. Τα μικρά ήταν η αδυναμία της. Κορι-
τσάκια τριών και τεσσάρων χρονών, με τα μαλλάκια πιασμένα
ψηλά σε χαριτωμένους κότσους για να μην εμποδίζουν την
κίνηση και προσωπάκια σοβαρά, προσηλωμένα στις οδηγίες
της δασκάλας τους.

Βολεύτηκε καλύτερα στην πολυθρόνα της κι έπιασε τα
κυάλια από το διπλανό τραπεζάκι. Οι δυνατοί φακοί έφεραν
τη μεγάλη σάλα με το γυαλιστερό ξύλινο πάτωμα μπροστά
της, στη βεράντα της. Οι μικρές μπαλαρίνες είχαν πάρει τη
θέση τους στη μπάρα, δίπλα στον τεράστιο καθρέφτη που

187



έπιανε όλο τον τοίχο της αίθουσας, κι είχαν ήδη αρχίσει να
κάνουν τις πρώτες ασκήσεις συγχρονισμού κάτω από τους
ήχους μιας μουσικής που η απόσταση δεν την άφηνε να ξε-
χωρίσει. Έβαλε τα ακουστικά στα αυτιά, έψαξε για λίγο στο
κινητό, βρήκε τη «Λίμνη των κύκνων» και πάτησε το κουμπί.
Η μαγική μελωδία του Τσαϊκόφσκι πλημμύρισε το μυαλό
και την ψυχή της, καθώς συνέχισε να κοιτάζει χαμογελώντας
αχνά τις λιλιπούτειες αέρινες, λευκές φιγούρες, που τώρα
στροβιλίζονταν με χαριτωμένη αδεξιότητα στο παρκέ της
σχολής.

Ξαφνικά το σκηνικό άλλαξε. Ήταν η ίδια μια λευκή αέρινη
φιγούρα που γλιστρούσε με χάρη πάνω σε μια τεράστια
σκηνή. Η ορχήστρα έπαιζε τη «Λίμνη» κι εκείνη, η Οντέτ,
ένιωθε ότι πετούσε. Οι άλλες χορεύτριες του μπαλέτου πα-
ραμέριζαν για να περάσει και υποκλίνονταν στο ταλέντο
και την απαράμιλλη τεχνική της. Ο Ζίγκφριντ εμφανίστηκε
πίσω από τις βαριές κόκκινες βελούδινες κουρτίνες και την
πλησίασε με αδρές, κοφτές κινήσεις. Την έπιασε από τη μέ-
ση κι άρχισαν να στροβιλίζονται μαζί, οργώνοντας τη σκηνή
απ’ άκρη σ’ άκρη σε ένα χορευτικό κρεσέντο που καθήλωσε
το κατάμεστο θέατρο. Κι όταν την σήκωσε ψηλά κι εκείνη
άρχισε να ανεμίζει τα χέρια της σαν ντελικάτες εύθραυστες
φτερούγες, οι θεατές ξέσπασαν σε ένα ξέφρενο χειροκρότημα
που την έκανε να νιώσει ότι πετούσε στ΄αλήθεια, μεθυσμένη
από τον θρίαμβό της. Ο παρτενέρ της την κατέβασε ανάλαφρα
και κρατώντας την από το χέρι την οδήγησε στο κέντρο της
σκηνής, όπου υποκλίθηκαν στο κοινό που τους αποθέωνε.
Γύρισε και τον κοίταξε κι εκείνος της ανταπέδωσε τη ματιά
σχηματίζοντας τη λέξη «σ’ αγαπώ» άηχα με τα χείλη του.
Χαμογέλασε ευτυχισμένη. Ήταν ο δικός της πρίγκιπας, ο
δικός της Ζίγκφριντ -και κανένας κακός μάγος, καμία Οντίλ,
δεν θα μπορούσαν ποτέ να τους χωρίσουν.

Είχε σουρουπώσει για τα καλά όταν η μητέρα της την

188

τοβιβλίο.net



πλησίασε αθόρυβα. «Πάλι μπαλέτο έβλεπες, κοριτσάκι μου...»,
μουρμούρισε θλιμμένα. Παραμέρισε μια τούφα από τα
μαλλιά της, έσκυψε και φίλησε τρυφερά το αποκοιμισμένο
της πρόσωπο και μάζεψε τα κυάλια από την αγκαλιά της.

Ύστερα την σκέπασε απαλά με την καρό κουβέρτα, που
είχε γλιστρήσει από την αναπηρική πολυθρόνα στα πλακάκια
της βεράντας...

Βάσω Αποστολοπούλου

189

μια εικόνα... χίλιες λέξεις



190

τοβιβλίο.net



Της θάλασσας οι βραδιές

Όνειρο απατηλό πού είσαι αυτό το δειλινό;
Στην ανέμη τυλιγμένη.
Εκεί σε είδα.
Να δίνεις χρώμα.
Μια αρμύρα στα χείλη.
Μια φουρτούνα σε πήρε.

Σε πήρε προς τα πέρα.
Σε αμμουδιά σε άφησε.
Μόνη σου περπάτησε.
Ακούς φωνές μες τον αέρα.

Δική σου είν' η γη και μέσα της το σκότος.
Αφέσου μές το φως και γίνε η ζωή σου.
Μικρή κι απέραντη, ζω μες τη ζωή σου.

Στα χείλη μια αρμύρα.
Δική σου είν' η γη, ανοίγεται στα χέρια σου.
Δική σου είν' η γη.
Πιο πάνω σου ανοίγεται όλου του κόσμου η βουή.

Μάριος Βασιλόπουλος

191



192

τοβιβλίο.net



Το άστρο

"Γεννήθηκα με ένα χάρισμα. Ταλέντο το λένε οι πε-ρισσότεροι. Εγώ ξέρω ότι έχω ένα άστρο. Εκεί πάνωστο μπράτσο κάποιος άγγελος το χάραξε. Και ξέρω
και ποιος άγγελος ήταν. Ο πατέρας μου. Ήταν μια φθινοπωρινή
βραδιά που γύριζε από το Μέτσοβο που είχε πάει με το
φορτηγό να παραδώσει κάτι αθηναϊκές παραγγελίες. «Όταν
γυρίσω, μου είπε, θα σε πάω στις πιο όμορφες κούνιες που
έχεις δει». Γύρισε σπίτι, αλλά δε με πήγε κούνιες. Ήταν βρά-
δυ και κοιμόμουν. Πήρε ένα μαρκαδόρο που έγραφε με φως
και όχι με μελάνι και μέσα στο σκοτάδι ήρθε και μου χάραξε
εκείνο το άστρο για να το έχω μαζί μου... Από τότε έχω ε-
τούτο το άστρο μαζί μου βαθιά χαραγμένο και του το χρω-
στάω.

Από μικρή μαζί του, σαν περιμέναμε στο αυτοκίνητο τη
μαμά μου να σχολάσει από το φροντιστήριο που δίδασκε
γαλλικά, που ποτέ δε συμπάθησα και ποτέ δεν κατάφερε να
μου μάθει, παίζαμε εκ,είνο το παιχνίδι. Βλέπαμε καλή ώρα
στο δρόμο μία γιαγιά που έβαζε το χέρι της στην τσέπη.

-Τι λες, Μυρτώ; Θα βγάλει τσίχλες;
-Όχι, του έλεγα δυνατά.
-Στοίχημα σε πάω ότι θα βγάλει κάτι να φάει, έλεγε επί-

μονα.
Την κοίταζα καλά καλά... και του έλεγα με σιγουριά.
-Θα βγάλει ένα μαντήλι να σκουπίσει το πρόσωπό της!
-Ναι ε;, έλεγε με αμφιβολία ο πατέρας μου κρυφογελώ-

ντας.

193



-Ναι!
-Στοίχημα ένα παγωτό!, μου φώναζε.
Πασαλειμμένη με το παγωτό, γυρίζαμε σπίτι, η μαμά μου

δεν άντεχε να παίζουμε συνέχεια το "Μάντεψε τι θα κάνει",
όπως ονομάζαμε το παιχνίδι μεταξύ μας.

«Αμάν πια... στα ζάρια τον παίζετε τον κόσμο» έλεγε κου-
ρασμένη. Αν και πάντα σε κάθε στοίχημα έβαζε και εκείνη
το χεράκι της. Και τις φορές που νομίζαμε ότι δε μας παρα-
κολουθούσε, εκεί που δεν το περιμέναμε έδινε μία τέλεια α-
πάντηση αναπάντεχη...

Δεν ξέρω πώς έγινε και πότε, αλλά ξαφνικά έγινα η
ηρωίδα σε ετούτο το παιχνίδι.

«Θα βγει η Μυρτώ σήμερα βόλτα;», με ρώταγα στον κα-
θρέφτη και τότε μια άλλη Μυρτώ εκεί πίσω μου, με κοίταζε
από πάνω ως κάτω και έλεγε. «Ναι, ναι, θα πάει βόλτα μες
στη βροχή!» και χαμογέλαγε.. «Μπα... δεν είναι στις καλές
της. Θα μείνει σπίτι» της έλεγα με σιγουριά και πάλι. Και πά-
ντα κέρδιζα! Ποτέ δεν έχανα. Είχα ένα άστρο σου λέω. Βαθιά
χαραγμένο. Σαν να κατάπια τις τυχερές εξάρες από κάποιο
δύσκολο αγώνα τάβλι. Έτσι έγινα πιστή σε όλα μου τα στοι-
χήματα. Κάθε φορά γινόμουν και καλύτερη. Μάντευα το
πότε θα φάω, πότε θα βγω και με ποιον, πότε θα μείνω
μέσα, πότε θα δω ταινία, πότε θα κοιμηθώ.

Και όταν έβλεπα ταινίες, ήμουν εξίσου εύστοχη. Ήξερα
πότε θα φιλήσει κάποιος κάποια, η Μυρτώ καθόταν δίπλα
μου και έπαιζε. Τολμώ να πω ότι ήταν πολύ δυνατή παίκτρια...
Μια μέρα παραλίγο να με κερδίσει. Κόντεψα να βγω εκείνη
τη μέρα. Είχα φτάσει μέχρι το πόμολο. Εκείνη χοροπηδούσε
για τη νίκη της, αλλά εγώ τελικά την κέρδισα γυρνώντας πί-
σω στον καναπέ βάζοντας ξανά τις πιτζάμες μου.

Όταν άλλαξα σπίτι, άργησα να συνηθίσω, αλλά και πάλι
τα κατάφερνα μια χαρά. Η κυρία Ευτυχία, η γειτόνισσά μου,
δεν πίστευε πόσο καλή ήμουν. Βέβαια έπρεπε κάθε φορά

194

τοβιβλίο.net



να της θυμίζω ποια είμαι αλλά μόλις τα θυμόταν όλα, έβλεπε
το άστρο μου να λάμπει στο χέρι και το θαύμαζε. «Αχ μικρή
μου, τι όμορφο άστρο. Πόσο τυχερή είσαι!» μου έλεγε με
αγάπη. Την αγαπούσα πολύ την κυρία Ευτυχία. Καμιά φορά
που είχε ήλιο και δεν έβρεχε μέσα στο φθινόπωρο καθόμα-
σταν στον κήπο και τρώγαμε παγωτό. Πάντα μάντευα ότι
θα πασαλειφτεί και πάντα αυτό γινόταν. Κι εκείνη γέλαγε
μαζί μου. Την αγαπούσα πολύ σας λέω.

Μια μέρα δε μάντεψα σωστά. Ακόμα και τώρα το θυμάμαι.
Τα είχα όλα σετάρει στο μυαλό. 4.15 κήπος. Δεν έχει κρύο.
Ούτε βρέχει. Ξέμεινε παγωτό στην κουζίνα. Μπολάκια υπάρ-
χουν. Καρέκλες βρήκα. Όλα εντάξει. Έριξα με σιγουριά τη
ζαριά μου. Την περίμενα να εμφανιστεί. Μα εκείνη δεν ήρθε.
Και δεν ξανάρθε ποτέ. Η Μυρτώ κέρδιζε συνέχεια και εγώ
θύμωνα όλο και περισσότερο. Το άστρο μου άρχισε να εξα-
σθενεί. Το χάρισμά μου γινόταν διάφανο. Οι ζαριές μου δεν
κέρδιζαν τίποτα.

Η κυρία Ευτυχία μου έκλεψε τις πιθανότητές μου. Και με
άφησε μόνη σε εκείνον τον κήπο. Κι εγώ που έχω ετούτο το
άστρο το γερασμένο δεν ξέρω ποιο στοίχημα πια να βάλω
για να το κερδίσω... Την έχασα...»

Σας στέλνουμε με αγάπη και συμπόνοια, τα θερμά μας
συλλυπητήρια για το χαμό της κόρης σας και το τελευταίο
γράμμα που έγραψε πριν γίνει αυτή η τραγωδία.

Τα οκτώ χρόνια που ζήσαμε εδώ με την κόρη σας από
τότε που πέθανε ο σύζυγός σας, μας κάνανε να την αγαπή-
σουμε και να τη νιώσουμε και εμείς οικογένειά μας.

Μακάρι κάποιος να προλάβαινε το κακό...
Θερμά συλλυπητήρια και πάλι.

η διευθύντρια Μαρία Πετράκη
από την Ψυχιατρική Κλινική Αθηνών

Μάχη Τζουγανάκη

195

μια εικόνα... χίλιες λέξεις



196

τοβιβλίο.net



Σαν

Σαν δυο σταγόνες βροχής
οι δυο μας

ονειροπόλοι
ευδιάθετοι
αδιάφοροι
σημαντικοί
ασήμαντοι
αδύναμοι

και δυνατοί
είμαστε δυο
τόσο μακριά

απ’ αυτό που λένε
τελειότητα ή ευτυχία

Ρούλα Τριανταφύλλου

197



198

τοβιβλίο.net



Σκέφτηκα να σου γράψω ένα γράμμα
...Σκέφτηκα να σου γράψω ένα γράμμα και μετά ένιωσα

την ανάγκη να σε πάρω τηλέφωνο. Να ακούσω την φωνή
σου και τα χρώματά σου σε κάθε λέξη που θα πεις. Ξέρεις,
έχεις ταλέντο στην ζωγραφική. Μπορείς και συνδυάζεις το
γκρίζο με το κόκκινο, το μαύρο με το άσπρο, χωρίς να αλ-
λοιώνεις την υφή τους, την αρχική τους βάση. Κάθε λέξη
σου, κάθε ανάσα σου, ήθελα να την ακούσω με όλη μου την
προσοχή. Να μπω σε ένα δωμάτιο σκοτεινό, να κλείσω τα
μάτια μου και να σε ρουφήξω. Να χρωματίσεις το σκοτάδι
μου, να πλάσω εικόνες, να ονειρευτώ...

Να πατήσω σε γράμματα και ήχους, να παίξω με τις
λέξεις σαν μικρό παιδί, να βουτήξω μέσα στον λόγο σου και
να με παρασύρεις σαν το ποτάμι...

Και μετά το μετανιώνω, δεν θέλω να ανοίγω πόρτες που
ποτέ δεν σε ικανοποίησαν.

Θα γράψω ένα γράμμα λοιπόν, μα δεν θα στο στείλω.
Θα το κρατήσω, θα το διαβάζω σαν να ήμουν εσύ. Θα το
μετανιώνω χίλιες φορές, θα μπω σε διλήμματα, θα το σκίζω,
θα το ξαναγράφω...

Και όταν νιώσω ότι δεν θα πληγωθείς, τότε θα στο αφήσω
στο παράθυρό σου. Θα είναι η στιγμή που θα ανοίγεις για
να δεις τον ήλιο. Τον δικό σου ήλιο...

Κι αν είναι αργά; Αν με έχεις ξεχάσει; Αν δεν με νιώθεις
πια; Αν σου είμαι μόνο παρελθόν; Θυμάμαι με είχες ρωτήσει
και εσύ το ίδιο. Ίδιος φόβος...

Erina Espiritu

199



200

τοβιβλίο.net



Υλικά σε τιμή ευκαιρίας

...όσοι μείνανε μαζί μου, για μια μέρα, μια ώρα,
ένα όνειρο,

φεύγοντας νιώσανε θύματα, χτυπημένα
από τις σκληρές και άπονες πλευρές μου

Θύματα που ακόμα κείτονται περιμένοντας άλλοι
τα κοράκια και άλλοι τους από μηχανής θεούς.

Ο χρόνος κάνει τον μύθο παραμύθι, ψέμα, λόγια. 
Λόγια εύκολα ειπωμένα, με την γλύκα
της πρώτης φοράς, κάθε φορά.

Η προειδοποίηση στην πόρτα εισόδου
δεν διαβάστηκε ποτέ με προσοχή,
ήταν βλέπεις η λαχτάρα τέτοια που έκανε
τα πάντα θολά γύρω μας.

Ο ρόλος χιλιοφορεμένος, όπως και τα εσώρουχα
που πια δεν ξεχώριζες τα αρώματα,
ούτε καν τα γυναικεία από τα αντρικά.

Είναι το σώμα προς κατεδάφιση και τα υλικά θα 
πωληθούν σε τιμή ευκαιρίας, εξευτελιστικής,
όπως και οι τόσες υποσχέσεις
περί αιωνιότητας.

Erina Espiritu

201



202

τοβιβλίο.net



Αναμνήσεις – Ενθύμια ζωής

«Και οι αναμνήσεις που κρύβω βαθιά, δεν ξέρω ανείναι κάτι που έχω ή κάτι που έχασα πια... Ό,τι θυ-μάσαι, λένε, μέσα σου ζει, ζει και τρυπάει σαν βε-
λόνα πικρή...»

Τραγουδάει ο Χρήστος Θηβαίος και με κάνει να αναρω-
τιέμαι τι ακριβώς συμβαίνει με αυτές τις αναμνήσεις. Τι είναι
προτιμότερο; Να θυμάσαι ή να ξεχνάς; Δίλημμα. Είναι όντως
κομμάτι του εαυτού μας, της μνήμης μας για όσα ζήσαμε
και περάσαμε, τα οποία δεν θα ξαναγυρίσουν ποτέ. Ή μήπως
όχι; Μήπως, ακριβώς επειδή τα θυμόμαστε, τα κρατάμε μέ-
σα μας και έτσι δεν τα αφήνουμε να λησμονηθούν, και να
συγχωρεθούν; Και στο κάτω κάτω, εμείς δεν επιλέγουμε τι
θέλουμε να θυμόμαστε και τι όχι; Και πού τις τοποθετούμε;
Στο χρονοντούλαπο του εγκεφάλου μας; Τις βάζουμε, σαν
να λέμε, σε κουτάκι. Τις κλείνουμε εκεί, τις κλειδώνουμε
(πετάμε το κλειδί;) και ζουν εκεί για πάντα. Δεν μπορούμε
να τις ξεφορτωθούμε; Σαν τις αποσκευές που χάνονται στα
αεροδρόμια. Πρέπει να τις σέρνουμε, να τις κουβαλάμε μια
ζωή;

Και τι συναίσθημα μας προκαλούν οι θύμησες; Νοσταλγία,
μελαγχολία, μια γεύση γλυκόπικρη; Σαν τις παλιές φωτο-
γραφίες που κοιτάμε ξεφυλλίζοντας ένα άλμπουμ. Είναι
στιγμές παγωμένες στο χρόνο και μας θυμίζουν όσα ήμασταν,
όσα ζήσαμε, όσα δεν μπορούμε να έχουμε πια.

Όπως και να έχει, το μόνο σίγουρο είναι πως δεν αναφέ-
ρονται στο παρόν. Ο χρόνος τους είναι περασμένος, παρελ-

203



θοντικός. Και δεν μπορούμε να ζούμε συνέχεια με τις ανα-
μνήσεις. Και δεν μπορούμε να τις αφήνουμε να μας στοιχει-
ώνουν. Χάνουμε το τώρα μας. Και το τώρα είναι μόνο μια
φορά και είναι σπατάλη χρόνου να το αφήνουμε να φεύγει
επειδή κολλάμε στο παρελθόν. Τέτοιες θύμησες, που με
κρατάνε προσκολλημένη πίσω, δεν θέλω. Δεν με βοηθούν.
Με ριζώνουν στο χθες και δεν μου αρέσει. Δεν θέλω να
χάνω τις τωρινές μου στιγμές, το σήμερά μου εξαιτίας τους.
Όπως ίσως να έλεγε κάποιος φωτογράφος, πρέπει κάποια
στιγμή να βγεις εκεί έξω, να αναζητήσεις καινούρια ερεθίσματα
και να βγάλεις καινούριες φωτογραφίες για το άλμπουμ της
ζωής σου.

-Έτσι είναι οι ζωντανοί. Έχουν το βάσανο της μνήμης.
Θυμούνται.

-Το μόνο που θυμάμαι, είναι πως πέθανα για να μην θυ-
μάμαι. Τώρα δεν θυμάμαι και είμαι ευτυχισμένος.

Μ. Καραγάτσης, Η Μεγάλη Χίμαιρα.

Έχω χιλιάδες θύμησες μαζεμένες, βαλμένες όλες στις
ανηφόρες της μνήμης μου. Και κάθε βράδυ κάνω προσευχές
μη τυχόν κατρακυλήσουν και με βυθίσουνε.

Χρήστος Μαθιουδάκης.

Ελένη Πολυματίδου

204

τοβιβλίο.net



μια εικόνα... χίλιες λέξεις



206

τοβιβλίο.net



Χαλάσματα

Ερείπια παντού! Τραγικό! Χμ... Και μήπως δε χτίζεταιξανά; Μπαίνω ύστερα από τόσα χρόνια -θαρρώ είκοσιθα ’ναι- και ένα γλυκό ρίγος με διαπερνά μέχρι το με-
δούλι!

Αγγίζω τα πάντα με λαχτάρα, προσπαθώ να θυμηθώ. Το
πατρικό μου. Κοντά στο Αρχαίο θέατρο. Τι ειρωνεία! Δε μου
κάνει καμιά εντύπωση πια. Κάποτε όταν ήρθα στην Αθήνα
να σπουδάσω το ’λεγα στις φίλες μου με καμάρι ότι έμενα
κοντά στο θέατρο.

Έφυγα τότε και απογοητευμένη απ' όλους και από όλα
δε γύρισα ποτέ! Τώρα τι ζητάω εδώ;

Μες την απόλυτη ησυχία ακούω φωνές. Χαρούμενες, λυ-
πημένες. Σε κάθε μικρό πεσμένο πετραδάκι ακούω τη φωνή
μου, των αδερφών μου της μητέρας του πατέρα μου. Τόσες
φωνές πώς ν’ αντέξω! Νομίζω μου φωνάζουν «τι θες εδώ
τώρα; Που ήσουνα όταν σε χρειαζόμασταν;». Φωνές, ήχοι
αγαπημένοι απ’ τα παιδικά μας χρόνια, το τρίκυκλο μηχανάκι
του πατέρα μας που μας έβαζε και τα τρία παιδιά πίσω κι οι
φωνές και τα γέλια μας ακούγονταν σ’ όλη την πόλη. Κι άλ-
λες φορές πάλι όταν η φτώχια μάς στερούσε και την πιο μι-
κρή απόλαυση, γκρινιάζαμε και “φορτωνόμασταν” στους
γονείς μας λες και φταίγανε αυτοί.

Κοίτα πώς ξεράθηκε η λεμονιά στην αυλή! Ρήμαξαν όλα!
Το όνειρό μου πάντα να φύγω, να σπουδάσω, να μάθω
πράγματα, ν’ αφήσω “πράγματα” πίσω, να τους κάνω όλους
περήφανους για μένα! Τι ειρωνεία! Τους στέρησα την αδερφή,

207



τους στέρησα την κόρη!
Και τώρα στέκομαι ακίνητη μπροστά στα χαλάσματα του

σπιτιού μου, της ζωής μου μάλλον, και προσπαθώ ν’ αγγίξω,
προσπαθώ να θυμηθώ. Να, σ' αυτό το δωμάτιο πέθανε ο
πατέρας μας και εγώ μακριά! Εκεί ήταν η κουζίνα, λουσμένη
πάντα στο φως, νομίζω ότι μυρίζει ακόμα το ψωμί που
ζύμωνε η μητέρα.

Οι σκάλες που οδηγούσαν στο υπόγειο. Εκεί έτρεχα να
κρυφτώ για να διαβάσω, να ονειρευτώ, ν’ ακούσω τη μουσική
που ήθελα μ’ ένα τραγικά μικρό ραδιοφωνάκι -ακόμα το
έχω- ήμουν ιδιαίτερα ευαίσθητο παιδί και μοναχικό -ακόμα
είμαι!

Τα παραθυρόφυλλα, σπασμένα στη γωνία λες και με φω-
νάζουν μες απ’ τα χαλάσματα να τα χαϊδέψω μήπως και θυ-
μηθώ πόσα βράδια έμεινα ξάγρυπνη κοιτώντας τ’ αστέρια
που πάντα λάτρευα. Λες και θα μπορούσα να ξεχάσω.

Ένας ανεκπλήρωτος έρωτας, μια ευαίσθητη καρδιά, φταί-
νε που τώρα σωριάζονται όλα γύρω μου. Είναι αργά πια,
δεν μπορώ να κάνω τίποτα! Έφυγα και προσπάθησα, μα δεν
ξέχασα τη μνήμη των γονιών μου, όποτε μπορώ την τιμώ,
όμως, όχι δεν έπρεπε να έρθω.

Τι θέλω εγώ εδώ; Δεν υπάρχει τίποτα πια δικό μου σ’ αυ-
τό το σωρό από πέτρες, το σωρό από αναμνήσεις. Γιατί ήρ-
θα; Επέμεναν τ’ αδέρφια μου, δεν θα τους το συγχωρήσω,
πονάω τόσο πολύ, γιατί; Γιατί; Ξάφνου η ζωή μου έγινε γκρί-
ζα σαν τ’ αναθεματισμένα τα “χαλάσματα”. Με πνίγει η σκόνη
τους, δεν μπορώ. Κλείνω τα μάτια να θυμηθώ, περάσαμε
και χαρούμενες στιγμές εδώ, δεν μπορεί! Έρχονται στ’ αυτιά
μου γέλια ανακατεμένα με κλάματα, έτσι σκέφτομαι είναι η
ζωή.

«Θεία, που είσαι; ήρθα να σε πάρω» ακούγεται και με ξυ-
πνάει από το λήθαργο.

Ευτυχώς, το καλό μου το κορίτσι-κόρη της αδερφής μου-

208

τοβιβλίο.net



λες και μπήκε στο μυαλό μου, ήρθε να με γλυτώσει από τον
πόνο.

Όλα παίρνουν χρώμα και ζωή! Σαν να χρωματίζονται
σιγά σιγά οι τοίχοι, σαν ν’ αρχίζω να ξεχνάω. Πώς είναι
δυνατό; Στα μάτια της ανηψιάς μου αρχίζουν να φαίνονται
αχνά, μακρινά σχεδόν, ξένα! Ρίχνω μια ματιά πίσω μου. 

«Έρχομαι, κορίτσι μου».

Ευαγγελία Κιντή

μια εικόνα... χίλιες λέξεις



210

τοβιβλίο.net



Το άλμπουμ

Το Άλμπουμ
(μην αδιαφορείς για ό,τι βλέπεις,
να το βλέπεις καλά).
Κοιτάζω τις φωτογραφίες,
μαζεύω το μυαλό μου
απ’ τις τύχες του κόσμου,
συγκεντρώνομαι
και κερδίζω το μεγαλείο,
του να είσαι ο εαυτός σου!
Ω! Ναι, πόσο με χαροποιεί!
Γελάω.
Είχα κάτι μέρες να γευτώ λίγο γέλιο
κι αυτό μου δίνει ζωή.
Κι αναρωτιέμαι:
πόσο στ’ αλήθεια σε γνωρίζω;
Μα δεν έχει σημασία,
σημασία έχει ότι οι άνθρωποι
με ενδιαφέρον για τη ζωή,
αυτοί που γεμίζουν τις ώρες τους
με έργα... ναι ανθρώπινα,
δε σπουδάζουν την κοινωνική επαφή,
την αντλούν από την τράπεζα των αξιών!
Έλεγα για τις φωτογραφίες, υπέροχες
δεν είναι βλέπεις απ’ το μέτωπο,
δε δείχνουν ανοσιουργήματα
συνανθρώπων μας, αποτροπιαστικά.

211



Θα μπορούσε να ’ναι κι έτσι
μέρες που είναι...
Δείχνουν όμως τον τρόπο
να περνάς καλά:
τα ρούχα, τα χρώματα η περιποίηση,
βγάζουν τους ανθρώπους απ’ την αφάνεια.
Το μυαλό δυστυχώς
δε μπορεί σα ρούχο
να αγορασθεί και να πουληθεί,
είναι σταθερή αξία
ή το έχεις ή δεν το έχεις.
Όποιος διαθέτει μυαλό,
παράγει έργο
κι όποιος παράγει έργο αποκτά φίλους
-όλα αυτά βέβαια στο πλαίσιο
του θέλω άρα μπορώ.
Έτσι παρήγαγες έργο,
απέκτησες φίλους
και ήθελες,
γι’ αυτό μπόρεσες.

Άννα Δεληγιάννη-Τσιούλπα

212

τοβιβλίο.net



213

μια εικόνα... χίλιες λέξεις



214

τοβιβλίο.net



Η θεραπεία

Κοίταξε γεμάτος έξαψη τριγύρω και χτύπησε διακριτικάδύο φορές την πόρτα. Μια κοκκινομάλλα του άνοιξεαμέσως και του ζήτησε πολύ ευγενικά να περάσει μέ-
σα. Εκείνος δεν δίστασε ούτε στιγμή.

-Παρακαλώ καθίστε, του είπε η ψυχίατρος.
-Να καθίσω ή να ξαπλώσω;
-Ό,τι προτιμάτε.
-Λοιπόν, λέω να μείνω όρθιος.
-Ωραία. Πείτε μου σας παρακαλώ, γιατί με επισκεφθήκα-

τε;
-Δεν ξέρω. Λένε πως έχω πρόβλημα, πως κάτι δεν πάει

καλά με εμένα.
-Κι εσείς το πιστεύετε;
-Δεν ξέρω τι είναι αλήθεια και τι όχι. Δεν ξέρω αν και τι

δεν πάει καλά. Συχνά νιώθω φτερούγες κορακιού να σκε-
πάζουν τα βήματά μου...

-Δεν πιστεύω να σας πειράζει που εγώ κάθισα.
-Όχι καθόλου, είπε και έκατσε κι αυτός.
-Τι θα λέγατε να ξεκινήσουμε με τα βασικά;
-Όνομα, ηλικία, δουλειά, παιδιά, σκυλιά, γατιά; Δεν έχουν

σημασία αυτά τα βασικά!
-Και τι έχει σημασία;
-Όπως σας προείπα, δεν ξέρω τι είναι αληθινό και τι όχι.

Αλλού νομίζω πως κοιμάμαι και αλλού ξυπνάω. Βλέπω πράγ-
ματα στον ύπνο μου, που συνήθως είναι μόνο όνειρα παρά-
λογα, αλλά μερικές φορές ίσως και να είναι πραγματικότητα.

215



Και υπάρχουν περιπτώσεις που νιώθω μαριονέτα του ίδιου
μου του εαυτού, σαν να μου φοράω μια μάσκα υποχρεωτικής
θλίψης και παράνοιας.

-Πιστεύετε πως μπορώ να σας βοηθήσω;
-Σίγουρα, είπε και έβγαλε ένα κοφτερό μαχαίρι που είχε

κρυμμένο στη ζακέτα του.
-Και τώρα πιστεύετε πως αυτό είναι όνειρο ή πραγματι-

κότητα;
-Είναι ό,τι θέλω να είναι, είπε πλησιάζοντας κοντά της,

γελώντας υστερικά.
-Πρέπει να ξέρεις πως ΔΕΝ υπάρχει το τέλειο έγκλημα,

θα σε πιάσουν. Μην είσαι τρελός!
Οι τελευταίες τρεις λέξεις ήταν το καλύτερο ανέκδοτο

που είχε ακούσει εδώ και καιρό.
-Μην ανησυχείς δεν θα πάθεις κακό. Μπορείς και πρέπει

να με βοηθήσεις.
-Μα τι είναι αυτά που λες;
-Μερικές φορές μ' αρέσει να πηγαίνω σε νεαρές ψυχιά-

τρους, που μόλις έχουν ανοίξει το ιατρείο τους. Έτσι ούτε
κόσμο έχουν ούτε γραμματέα. Και αυτό που θέλω γίνεται
πιο εύκολα. Δεν θέλω να σου κάνω κακό. Σε καμία τους δεν
ήθελα. Αλλά όλες τους αρνήθηκαν κι εγώ έπρεπε να τις λυ-
τρώσω από το κελί τους... Κι εσύ έτσι όπως φοράς τα γυαλιά
σου και αυτό το κόκκινο μαλλί σου... Δε μου αφήνεις κάποια
επιλογή. Σήκω τώρα! Δεν θέλω να σε σκοτώσω, όχι. Μόνο
κατέβασε τη φούστα σου και μην κάνεις καμιά χαζομάρα.
Από όλες σας ζήτησα την ίδια χάρη και καμία δεν δέχτηκε.
Δεν φταίω εγώ που τις σκότωσα. Επιλογή τους ήταν. Χρονο-
τριβούσαν πιστεύοντας πως ένα θαύμα θα τις σώσει. Μα ο
παράδεισος παραμένει κλειστός για χρόνια. Και τώρα η
δική σου σειρά.

Η κοκκινομάλλα έμεινε ψύχραιμη. Εκείνος δεν μπόρεσε
να συγκρατήσει μερικά δάκρυα καθώς κατέβαζε το παντελόνι

216

τοβιβλίο.net



του.
-Άντε κατέβασε τη φούστα σου και, να, πάρε το μαχαίρι

αυτό. Είσαι η θεραπεία μου!
-Θα με βιάσεις;
-Μην είσαι χαζή. Γιατί τότε να σου έδινα το μαχαίρι; Θα

πρέπει μόνο να διαλέξεις.
-Τι πρέπει να κάνω;
-Βιάζω κοπέλες. Το μισώ και πρέπει να σταματήσει αυτό.

Το θηρίο που κατοικεί στις ερήμους της ψυχής μου πρέπει
να πεθάνει. Θα με ευνουχίσεις εδώ και τώρα και αυτό θα ξε-
κινήσει κατεβάζοντας τη φούστα σου. Εγώ το παντελόνι,
ορίστε, μόλις το έβγαλα. Πρέπει να γίνουμε ίσοι. Άντε!

Η κοκκινομάλλα άρπαξε το μαχαίρι πάνω από το γραφείο
αμέσως μόλις το άφησε ο τρελός.

-Αλλιώς;
-Μην είσαι χαζή! Πάντα έχει την ίδια κατάληξη. Βιάζω,

σκοτώνω και την επομένη νομίζω πως ήταν όνειρο και όχι
πραγματικότητα... Το έχω κάνει τουλάχιστον άλλες έξι φορές
με κοπέλες από το σινάφι σου. Καμία δεν διάλεξε τη σωτηρία
της.

-Τι με εμποδίζει να σε σκοτώσω με το μαχαίρι που μου
έδωσες;

-Δεν είσαι δολοφόνος.
-Εσύ είσαι;
-Αν δεν κατεβάσεις τη φούστα σου σύντομα, θα το μάθεις.

Η υπομονή μου όμως εξαντλείται.
-Ωραία, ωραία. Βγάζω τη φούστα μου, σου κόβω τα γεν-

νητικά όργανα και μετά; Τι κάνουμε μετά;
-Εγώ θα ξυπνήσω πάλι συγχυσμένος για το τι είναι αλήθεια

και τι όχι.
-Κι εγώ;
-Τι εσύ;
-Πώς να το κάνω αυτό;

217

μια εικόνα... χίλιες λέξεις



-Το θέμα είναι αν είσαι σε θέση να πάρεις τη σωστή από-
φαση για να με λυτρώσεις και ταυτόχρονα να σωθείς. Και
μετά από λίγο καιρό θα είσαι πάλι εδώ να υποδεχτείς με χα-
μόγελο τον επόμενο ψυχασθενή που θα χτυπήσει την πόρτα
σου. Αλλά έχω παρατηρήσει πως οι άνθρωποι δεν επιδιώκουν
πραγματικά τη σωτηρία τους. Τι επιλογές νομίζεις πως έχεις;
Το πλήρωμα του χρόνου μας έφερε μαζί στο σημείο μηδέν.
Στο εδώ και τώρα, ή στο ποτέ. Εσύ διαλέγεις.

Η κοκκινομάλλα εξέτασε διεξοδικά τον τρελό. Έμοιαζε
για δολοφόνος; Και πώς θα είχε σκοτώσει άλλες έξι χωρίς
κανείς να τον βρει;

Προσπάθησε να ανοίξει το φερμουάρ, αλλά δεν μπόρεσε.
Άφησε λοιπόν το μαχαίρι πάνω στο γραφείο για να ελευθε-
ρώσει και τα δύο της χέρια. Κατέβασε τη φούστα βιαστικά,
αλλά μόλις πήγε να την βγάλει σκάλωσε στα γοβάκια. Της
φάνηκε πως ο τρελός χάζευε αποβλακωμένος το εσώρουχό
της. Ένιωσε αηδία...

Μα εκείνος, ήξερε όσο κανείς να κοροϊδεύει τους πάντες.
Χύμηξε σαν αγρίμι πάνω της. Και της ψιθύρισε:

-Η θεραπεία σου, και ταυτόχρονα λύτρωσή μου, ήταν το
να με σκοτώσεις, όχι να κατεβάσεις τη φούστα σου. Τίποτα
δεν δικαιολογεί την υπαναχώρησή σου. Εσύ το διάλεξες
αυτό που θα επακολουθήσει. Και το ύφασμά σου στο πάτωμα
το επιβεβαιώνει...

Κοίταξε γεμάτος έξαψη τριγύρω και χτύπησε διακριτικά
μία φορά την πόρτα. Μια ξανθιά του άνοιξε μετά από λίγο
και του ζήτησε πολύ ευγενικά να περάσει. Εκείνος δεν
δίστασε ούτε για μια στιγμή.

-Παρακαλώ καθίστε, του είπε η ψυχίατρος.
«Ελπίζω εσύ να είσαι η γαμημένη θεραπεία μου», σκέ-

φτηκε.

Σωκράτης Τσελεγκαρίδης

218

τοβιβλίο.net



219

μια εικόνα... χίλιες λέξεις



220

τοβιβλίο.net



Μαύρα περιβραχιόνια

Φοράω μαύρα περιβραχιόνια
μα τα χέρια μου στάζουνε πάντα αίμα.
Μη με κοιτάς απορημένος «άνθρωπε»
φοράω μαύρα περιβραχιόνια
ως τυπική ένδειξη πένθους.
Έτσι με έμαθαν
«όταν πεθαίνει κάποιος φοράμε μαύρα» μου είπαν.
Φοράω λοιπόν μαύρα περιβραχιόνια «άνθρωπε»
μα δεν μου σφουγγίζουν το αίμα.
Αυτό το αίμα των παιδιών, που ύψωσαν σφιγμένη

τη γροθιά τους
που φώναξαν, που πάλεψαν
που αρνήθηκαν να μην είναι άνθρωποι.
Είναι το αίμα που χύθηκε και χύνεται «άνθρωπε»
κι εγώ δεν ήμουν μαζί τους ούτε μια φορά
να υψώσω τη γροθιά μου, να σπάσω τη σιωπή
να παλέψω να πέσει το τείχος της αδιαφορίας.
Ανάλγητη μαζί με τους πολλούς
με σαπισμένη ψυχή από το φόβο.
Κοίτα με τώρα φοράω μαύρα περιβραχιόνια
μπας και καλοπιάσω το τέρας που μου επιτίθεται
που με ρωτά και με ξαναρωτά «πού ήσουν τότε;

πού είσαι τώρα;»
Φοράω μαύρα περιβραχιόνια
από την κορφή ως τα νύχια
πολλά πολλά φοράω κοίτα σε λίγο θα με πνίξουν

221



και δεν θα παίρνω ανάσα.
Η καρδιά μου θα πάψει να χτυπά μα όχι
κι εκείνων των παιδιών με τις σφιγμένες γροθιές
που βγήκαν στους δρόμους ξανά και ξανά
και με περίμεναν, ναι, με περίμεναν
τα παιδιά μου... τα παιδιά σου «άνθρωπε»
μα δεν πήγα... δεν πήγα
εκείνοι δεν έκαναν πίσω... δεν κάνουν πίσω
εγώ φοβάμαι... ναι φοβάμαι...

Άννα Ρουμελιώτη

222

τοβιβλίο.net



223

μια εικόνα... χίλιες λέξεις



224

τοβιβλίο.net



Σε μια αίθουσα αναμονής αεροδρομίου

Περνώντας και από τον τελευταίο έλεγχο, εκείνο τωνεπιβατών και των χειραποσκευών τους, έφτασε στηναίθουσα αναμονής με τα μπλε καθίσματα. Ο κόσμος
ήταν λιγοστός, μιας που ο Όμηρος, το αεροδρόμιο της Χίου,
δεν είναι μεγάλο και έτσι είχε την ευκαιρία να διαλέξει την
θέση εκείνη που θα της επέτρεπε να παρακολουθεί με ευ-
κολία τους υπόλοιπους επιβάτες που περίμεναν το ίδιο αε-
ροπλάνο με εκείνη. Από μικρή παρακολουθούσε τους αν-
θρώπους όπου και αν πήγαινε. Όχι από περιέργεια. Ήταν
απλά μια συνήθεια. Σα να μπορούσε με αυτόν τον τρόπο να
μάθει την ιστορία της ζωή τους. Απλά κοιτώντας τους. Αυτό
το χόμπι πάντα την έκανε να αισθάνεται πιο συνδεδεμένη
με τους ανθρώπους γύρω της. Ένιωθε πως και αυτοί είναι
άνθρωποι σαν και εκείνη, με τις ίδιες ανησυχίες, με τα ίδια
όνειρα και πάντα με την ίδια ερώτηση να τριγυρνάει στο
μυαλό: «Ποιος είμαι;» Κάποιες φορές ήταν διασκεδαστικό,
καθώς αυτά που ανακάλυπτε ήταν ευχάριστα. Άλλες φορές
λυπηρό και μετάνιωνε γι’ αυτή της τη συνήθεια. Ήταν άν-
θρωποι ψηλοί, άνθρωποι κοντοί. Αδύνατοι και μη, μεγάλοι,
μικροί, μαύροι, λευκοί. Άνθρωποι χαρούμενοι ή σκυθρωποί.
Άνθρωποι ξέγνοιαστοι και άλλοι αγχωμένοι. Ήταν όλοι εκεί.
Γύρω της. Γύρω μας. Οι ζωές μας γραμμές, σαν διαδρομές,
που ένα αόρατο δάχτυλο τις χαράζει στο χώμα. Και τις
ενώνει στιγμιαία. Στους δρόμους, τις πλατείες, στα μπαρ,
στα αεροδρόμια. Αυτό είναι η ζωή. Μια αίθουσα αναμονής
αεροδρομίου. Όλοι έχουμε έναν προορισμό. Μπαίνουμε

225



στο αεροπλάνο και κάνουμε το ταξίδι. Και ύστερα έρχεται η
βροχή και σβήνει τις διαδρομές αυτές και φτιάχνει νέες.

Το βλέμμα της εστίασε σε ένα άντρα που καθόταν στην
απέναντι γωνία στα αριστερά της. Ήταν γύρω στα εξήντα.
Αν και το σώμα του ήταν αρκετά καμπουριασμένο, μπορούσες
να καταλάβεις ότι επρόκειτο για έναν ψηλό άνδρα. Τα μάτια
του ήταν καστανά, μικρά και στενά. Τα γκρίζα μαλλιά του
ελαφρώς μακριά και κυματιστά ήταν ατημέλητα. Το ίδιο και
τα ρούχα του. Όλη του η εμφάνιση πρόδιδε προχειρότητα
και παραίτηση από το κάθε τι. Θα έλεγες ότι ήταν νευρικός,
ανήσυχος. Σα να περίμενε κάτι. Την κατάλληλη στιγμή. Στα
γόνατά του είχε ακουμπισμένο ένα μικρό μαύρο σάκο σφιχτά
δεμένο με σπάγκο. Τον κοιτούσε προσεκτικά για ώρα. Προ-
σπαθούσε να μαντέψει όπως έκανε πάντα. Να φανταστεί τη
δική του ιστορία ζωής. Τίποτα. Γύρισε από την άλλη προ-
σπαθώντας να εστιάσει κάπου αλλού. Το μυαλό της όμως
γυρνούσε στον παράξενο αυτόν άνδρα. Και λίγα δευτερόλεπτα
μετά γύρισε ξανά προς το μέρος του. Είχε εξαφανιστεί.
Έσμιξε τα φρύδια. Πού μπορεί να είχε πάει;

Στρέφοντας για δεύτερη φορά την ματιά της προς την α-
ντίθετη κατεύθυνση σχεδόν αναπήδησε από τη καρέκλα
της στην θέα του παράξενου άνδρα ακριβώς δίπλα της.

Η ταραχή της τον έκανε να της μιλήσει επιτόπου.
«Συγνώμη, δεσποινίς, δεν ήθελα να σας τρομάξω», απο-

λογήθηκε.
«Ναι, αλλά το καταφέρατε», αποκρίθηκε κάπως απότο-

μα.
Η αντίδρασή της τον έκανε να χαμηλώσει το βλέμμα του.
«Δεσποινίς;», ακούστηκε ξανά.
«Ναι;», απάντησε απρόθυμα.
«Θα μπορούσα να σας ζητήσω μια χάρη;». Η φωνή του

ήταν απαλή και ο τόνος της σταθερός, γεμάτος σιγουριά.
«Εεεε... πώς μπορώ να σας βοηθήσω;».

226

τοβιβλίο.net



Το τελευταίο πράγμα που ήθελε αυτή τη στιγμή ήταν να
πιάσει κουβέντα με έναν τόσο παράξενο άντρα, παρ’ όλα
αυτά προσπάθησε να είναι όσο πιο ευγενική γινόταν.

«Είναι πραγματικά πολύ σημαντικό αυτό που θα σας ζη-
τήσω».

«Τι ακριβώς θέλετε από εμένα;» είπε αποφασιστικά.
«Θα ήθελα να πάρετε μαζί σας στο αεροπλάνο αυτό το

πακέτο που κρατάω», της αποκρίθηκε χωρίς άλλες περι-
στροφές.

Ξαφνιάστηκε. Τον κοιτούσε αμίλητη για αρκετά δευτε-
ρόλεπτα.

Και συνέχισε.
«Είναι το πιο σημαντικό πράγμα που θα μπορούσε να

κάνει κάποιος για μένα».
Οποιοσδήποτε άνθρωπος με κοινή λογική θα αντιδρούσε

όπως και εκείνη.
«Συγνώμη, κύριε, μα δεν είμαι διατεθειμένη να μεταφέρω

για κανέναν λόγο παράνομες ουσίες μέσα στο αεροπλάνο
ή ό,τι άλλο θα μπορούσε να περιέχει αυτός ο σάκος!», άρχισε
να φωνάζει. «Και πού ξέρω εγώ αν εσείς δεν είστε τρομο-
κράτης και μέσα εκεί υπάρχει βόμβα;», συνέχισε στον ίδιο
τόνο.

«Δεσποινίς...»
«Και σας παρακαλώ αφήστε με ήσυχη αμέσως, αλλιώς

θα αναγκαστώ να καλέσω την ασφάλεια του αεροδρομί-
ου!».

Πολλοί από τους παρευρισκόμενους είχαν στρέψει τα
κεφάλια τους προς το μέρος τους και παρακολουθούσαν
τον διάλογο που ήταν σε εξέλιξη.

«Δεσποινίς, αν μέσα στον σάκο υπήρχε οτιδήποτε παρά-
νομο ή μια βόμβα όπως είπατε, δε θα κατάφερνα να περάσω
επιτυχώς από το έλεγχο», απάντησε απλά.

Τα μάτια της άνοιξαν διάπλατα. Το πρόσωπό της έγινε

227

μια εικόνα... χίλιες λέξεις



κατακόκκινο στη στιγμή.
Ένα αχνό χαμόγελο, φώτισε το σκυθρωπό του πρόσω-

πο.
«Μαρκέλλα, το ξέρω ότι πηγαίνεις στην Αθήνα για να

κάνεις ένα νέο ξεκίνημα. Ξέρω επίσης ότι κανείς δεν σε πε-
ριμένει εκεί, ούτε δουλειά έχεις βρει, ούτε χρήματα έχεις
για να μπορέσεις να ζήσεις».

Άνοιξε το στόμα της, αλλά ο άνδρας αμέσως κατάλαβε τι
ήθελε να ρωτήσει και έτσι την πρόλαβε.

«Δεν έχει σημασία πώς τα ξέρω όλα αυτά... Κοίτα, θα σου
δώσω 15.000 ευρώ αν μεταφέρεις αυτό το πακέτο για μένα»,
είπε και σώπασε.

Η ανάσα της σταμάτησε στον λαιμό της. Το στομάχι της
σφίχτηκε. Κι έπειτα ξέσπασε ξανά.

«Τι πράγμα; Συγνώμη, πώς με ξέρετε; Ποιος σας έβαλε
να μου στήσετε όλο αυτό το παιχνίδι; Πώς μπορείτε να
παίζεται με τον πόνο ενός άγνωστου ατόμου το οποίο ούτε
που φαντάζεστε σε τι κατάσταση μπορεί να βρίσκεται;»

Είχε πλέον σηκωθεί από την θέση της και πηγαινοερχόταν
πάνω κάτω ασταμάτητα. Γύρισε και τον κοίταξε απειλητικά.
Τρόμαξε.

«Έπρεπε να το καταλάβω...», ψέλλισε μέσα από τα δόντια
της.

«Μόνο εκείνος θα μπορούσε να σκεφτεί κάτι τέτοιο... να
με γελοιοποιήσει... να με κάνει να νοιώσω... Πείτε του λοιπόν,
πως το κόλπο του δε έπιασε. Δεν θέλω τα λεφτά του! Δεν
θέλω τίποτα από εκείνον...»

Το σοκ και θλίψη που διαπέρασαν το πρόσωπό του ήταν
εμφανείς και την έκαναν αμέσως να καταλάβει πως για ακό-
μα μια φορά είχε πέσει έξω στην πρόβλεψή της για εκείνον.
Όλα αυτά δεν είχαν καμία σχέση με τον πρώην της. Έσκυψε
το κεφάλι της παραδομένη και έκατσε ξανά στη θέση της.
Είχε πλέον μπερδευτεί εντελώς. Δεν ήξερε τι σήμαιναν όλα

228

τοβιβλίο.net



αυτά. Το μόνο που ήξερε ήταν ότι είχε φερθεί απαίσια. Τόσο
απλά.

«Σας ζητώ ειλικρινά συγνώμη, κύριε...», ψέλλισε. «Μόλις
βγήκα από μία άσχημη σχέση που ακόμα με πονάει και...»

Ο ηλικιωμένος άντρας της κράτησε το χέρι.
«Αν ακόμα ενδιαφέρεστε, θα πάρω αυτό το δέμα και θα

κάνω ό,τι μου ζητήσετε», είπε με απολογητικό ύφος.
Το ταλαιπωρημένο πρόσωπο του άντρα που καθόταν

απέναντί της, φωτίστηκε με το πιο λαμπρό χαμόγελο που
είχε δει ποτέ στη ζωή της.

«Σε ευχαριστώ τόσο πολύ...», ήταν η απάντησή του, που
ερχόταν από τα τρίσβαθα της ανακουφισμένης πλέον ψυχής
του, παραδίδοντας της παράλληλα το παράξενο δέμα συ-
νοδευμένο από έναν φάκελο.

«Α, όχι... όχι... δεν μπορώ να δεχτώ χρήματα από εσάς...
ύστερα από την απαίσια συμπεριφορά μου», του αποκρίθηκε
στη στιγμή.

«Μα δεν είναι χρήματα... οδηγίες είναι», της απάντησε
χαμογελώντας ακόμη.

«Να τις διαβάσεις όταν θα έχεις πλέον μπει στο αεροπλάνο»,
ήταν η τελευταία του φράση, πριν την αποχαιρετίσει.

Έψαχνε να βρει λέξεις, μα είχε κολλήσει.
«Ευχαριστώ», κατάφερε τελικά να πει, αλλά ο μυστηριώδης

ηλικιωμένος άνδρας ήταν ήδη μακριά για να το ακούσει.

Στο αεροπλάνο κάθισε με το δέμα στα γόνατά της και
τον φάκελο σφιχτά κρατημένο στα χέρια της. Ψηλάφησε
τον φάκελο απ’ άκρη σ’ άκρη, ένοιωσε την λεπτότητά του.
Ήταν πράγματι απλώς ένας φάκελος με οδηγίες.

Λίγα λεπτά μετά την απογείωση και μη έχοντας κάτι να
κάνει, αποφάσισε να ανοίξει τον φάκελο.

«Μέσα σε αυτό το πακέτο θα βρεις ένα πολύτιμο δώρο.
Ό,τι πιο πολύτιμο θα μπορούσε να δώσει ένας άνθρωπος

229

μια εικόνα... χίλιες λέξεις



σε ένα άλλον. Και το δίνω σε σένα».
«Μα τι είδους οδηγίες είναι αυτές;», αναρωτήθηκε. Άφησε

στην άκρη το χαρτί και άρχισε να ξετυλίγει αργά το δέμα.
Στο εσωτερικό του βρήκε ένα χειροποίητο, γυάλινο, κόκ-

κινο, χριστουγεννιάτικο στολίδι σε σχήμα καρδιάς, την φω-
τογραφία ενός νεαρού αγοριού πάνω στην οποία ήταν καρ-
φιτσωμένο ένα σημείωμα και πολλές δεσμίδες χαρτονομι-
σμάτων. Τα είχε χάσει εντελώς. Άνοιξε το σημείωμα και
άρχισε να διαβάζει:

«Δε γνωρίζεις την οικογένειά μου, γι’ αυτό θα σου πω πως
αυτός ήταν ο γιος μου. Σκοτώθηκε σε αυτοκινητιστικό δυ-
στύχημα πριν πολλά χρόνια. Ο θάνατός του δεν έχει καμία
απολύτως σχέση με τη ζωή σου, εκτός από το ότι ήταν ένα
ιδιαίτερα ζωντανό πλάσμα που ρουφούσε την κάθε στιγμή
της ζωής του και πάλευε να την κάνει καλύτερη, όπως
ακριβώς και εσύ. Γι’ αυτό σου δίνω τρεις πολύτιμους θησαυ-
ρούς: έμπνευση, αγάπη και ένα νέο ξεκίνημα».

Τα μάτια της γέμισαν με δάκρυα που τα άφησε να τρέξουν
στα μαγουλά και τον λαιμό της. Τι και αν ο διπλανός της την
κοιτούσε με απορία. Έγειρε στο πλάι και κοίταξε κατάματα
τον ήλιο που άπλωνε την χρυσή του φορεσιά πάνω στη θά-
λασσα. Ναι, μπορούσε να τα καταφέρει. Ένοιωθε πάλι δυνα-
τή, ζωντανή, φρέσκια, αισιόδοξη. Είχε ξαναγεννηθεί. Έμπνευση
και αγάπη. Αυτά χρειαζόταν. Και το νέο της ξεκίνημα ήταν
γεγονός.

Ρούλα Κόζη

230

τοβιβλίο.net



μια εικόνα... χίλιες λέξεις



232

τοβιβλίο.net



Άδειες καρέκλες

Τυχαία πέρασα από εκείνο το στενό, αλλά δεν τους εί-δα να απολαμβάνουν, όπως απολάμβαναν τον ήλιοτου μεσημεριού! Φαντάστηκα... Και τι δεν φαντάστηκα.
Λάβετε υπόψη σας ότι η φαντασία είναι και αυτή μνήμη ή
μια μορφή μνήμης! Ο κυρ-Γιάννης με το φίλο του. Τι έγινε, τι
μπορεί να μεσολάβησε ώστε να τους στερήσει την έξοδό
τους; «Ο θάνατος! Μόνο ο θάνατος θα μου κόψει τούτες τις
μικροχαρές, κανένας άλλος», μου είχε πει μια άλλη φορά,
ρουφώντας χορταστικά μια βαθιά γουλιά σκέτου ελληνικού
καφέ.

«Ο καφές, πάντα σκέτος, το συκώτι μας συμπαθεί το
πικρό, όχι όμως το γλυκό κι εγώ δεν αγάπησα ποτέ τα γλυκά
μόνο τη Γλύκα, με όλη μου τη δύναμη!»

Σπάνιο όνομα! Άκου Γλύκα! Την πρώτη φορά τον ρώτησα
«Μήπως τη βαφτίσανε Γλυκάνθη;» Και τα πήρε ο κυρ-Γιάννης
και έτρεξε στο σπίτι να φέρει το βαφτιστικό της. Πόσες
φορές χρειάστηκε να το βγάλει από το συρτάρι, χαμογελώντας
και στοιχηματίζοντας για τη βεβαιότητα των λόγων του!

Η Γλύκα, μας άφησε ένα χειμωνιάτικο πρωί, ταξίδεψε
πολύ ήσυχα στους δρόμους του ουρανού. Παιδιά δεν
υπήρχαν να την κλάψουν, μόνο ο κυρ-Γιάννης ήταν απαρη-
γόρητος, αλλά βλέπετε ο γιατρός των πάντων, δια της λήθης,
ο χρόνος, μας δίνει μόνο το δικαίωμα μιας γλυκιάς ανάμνησης.
Παλιά και λησμονημένα; Όχι ακριβώς. Παλιά και περασμένα,
λίγο ξεχασμένα θα πω εγώ!

Το μυαλό μου πήγε στο κακό. 1926! Τότε γεννήθηκε, τι

233



να υποθέσω, έλειπε κι ο φίλος του, τι να σκεφτώ!
Τρεις καρέκλες κι ένα τραπέζι! Στη μία ο ένας στην άλλη

ο άλλος και στην τρίτη τα πανωφόρια τους, όταν ζεσταίνονταν
πολύ.

Όπως αναρωτιόμουνα, άκουσα βήματα στο στενό πλα-
κόστρωτο. «Έρχεται;» «Όχι, δεν έρχεται», μου απάντησε μια
φωνή, «...δε θα ξανάρθει ποτέ πια» συνέχισε με επιτονισμό
η δική μου εσωτερική φωνή! Και ο καφετζής που ανέβαινε
με μια νταμιτζανίτσα τσίπουρο «Πάει κι ο κυρ-Γιάννης, πάει
στη Γλύκα του σήμερα!»

Είδατε, καμιά φορά η μνήμη πολλών κάνει τη φαντασία
να καλπάζει, όχι άδικα. Πετάχτηκα μεμιάς συντριμμένος για
το αναπάντεχο! Όχι, όχι, όχι άλλες άδειες καρέκλες, φώναξα
με όλη μου τη δύναμη!

Ο καφετζής έπαιξε λιγάκι με τις λέξεις! «Λες εμένα να με
συμφέρει να αδειάζουν» και συνέχισε «μη πικραίνεσαι, βάλε
τη φαντασία σου σε άλλο δρόμο, έτσι είναι τα ανθρώπινα!
Είμαστε περαστικοί κι ο δρόμος προς το Θεό πηγαίνει πάντα
προς τα μπρος!»

Άννα Δεληγιάννη-Τσιούλπα

234

τοβιβλίο.net



235

μια εικόνα... χίλιες λέξεις



236

τοβιβλίο.net



Θέλω να μείνω για πάντα παιδί!
Αγαπητέ Χ,

«Θέλω να μείνω για πάντα παιδί!», μου φώναξε μελαχτάρα εκείνο το ηλιόλουστο πρωινό του Αυ-γούστου, πριν πάρει μια βαθιά ανάσα και βουτήξει
στα καταγάλανα νερά του Αιγαίου.

Πάντα ήταν αυθόρμητος -γνήσιος νησιώτης- μα και τόσο
πειθαρχημένος συνάμα. Αγαπούσε τη θάλασσα με όλη του
την ψυχή, με όλο του το είναι. Της μιλούσε, τη μάλωνε με
στοργή κάθε φορά που φουρτούνιαζε και τη συμβούλευε
να είναι γαλήνια, να μη θυμώνει. Ήταν το ταξίδι του μέσα
στην παραζάλη του καιρού και της ρουτίνας, ο φύλακας-
άγγελος στις λύπες του. Λίγες στιγμές μονάχα έφταναν για
να τον κάνει να ξεχάσει τα βάσανα και να τον πλανέψει με
τα σκέρτσα της που κυμάτιζαν μέρα-νύχτα. Στιγμές ηρεμίας,
στιγμές ευτυχίας... Στεκόταν στα βράχια για ώρες. Κοιτούσε
το αέναο πέλαγος με τα μάτια κλειστά και την ψυχή ελεύθερη,
έτοιμη να ταξιδέψει σε μέρη που το μυαλό δε φαντάζεται,
δε λογαριάζει. Είχε πάντα μαζί του ένα κομμάτι χαρτί κι ένα
μολύβι. Πότε ζωγράφιζε αέρινες μορφές, πότε έγραφε
στίχους μεθυστικούς, γεμάτους αρώματα. Το γλυκό μελτέμι
του ψιθύριζε στο αυτί τραγούδια στα χρώματα της ίριδας.
Ψιθύριζε κι αυτός δειλά, τραγούδια της νιότης. Μεγάλωνε
και ωρίμαζε δίπλα στις ακριβές ομορφιές της, που μόνο ε-
κείνη μπορούσε να του χαρίσει απλόχερα δίχως κάποιο υ-
λικό αντάλλαγμα. Ζητούσε μονάχα την παρέα του, τη συ-
ντροφιά του...

237



Πέρασαν χρόνια πολλά από εκείνο το ηλιόλουστο πρωινό
του Αυγούστου που μου φώναξε με ζήλο την επιθυμία του.
Δεν ήταν ο ίδιος. Το σώμα του ήταν γερασμένο, μα τα γκρι-
ζαρισμένα μαλλιά και το θερμό χαμόγελο στόλιζαν με
περίσσιο κάλλος το ρυτιδιασμένο του πρόσωπο. Όμως κι
εγώ δεν ήμουν η ίδια. Φαίνεται ότι ο χρόνος ξέρει να χαρά-
ζει καλά τα σημάδια του στο πέρασμά του.

Είχε καιρό να ανταμώσει τη θάλασσα, αλλά κι εκείνη
είχε καιρό να αντικρίσει τον άνθρωπο που την αγκάλιαζε
ακόμα και στις τρικυμίες της. Εγώ καθόμουν απόμερα και
ταξίδευα με το μυαλό σε άγνωστους προορισμούς. Τον είδα
να πλησιάζει αργά και σταθερά προς το μέρος της. Πήγε και
κάθισε κοντά της. Τα μάτια του ήταν βουρκωμένα. Δάκρυα
μελαγχολίας κύλισαν στο κουρασμένο του πρόσωπο. «Με-
γάλωσα...», αναφώνησε με τρεμάμενη φωνή. «Μεγάλωσα,
εδώ κοντά σου. Έκανα όνειρα και σχέδια για το μέλλον. Τα
χρόνια όμως, πέρασαν γοργά και το μέλλον έγινε σήμερα.
Δεν ξέρω αν στη ζωή μου πέτυχα ή απέτυχα. Δε θα το
κρίνω εγώ αυτό. Αφήνω τους άλλους να μιλήσουν. Να μιλή-
σουν, όχι να επικρίνουν τα λάθη και τα πάθη μου. Οι κήνσορες
δε χωρούν στη ζωή μου...». Κι έπειτα σιωπή. Μονάχα τα
κύματα της θάλασσας, που έσκαγαν με ορμή πάνω στα
βράχια, και ο άνεμος συνέθεταν με μαεστρία τούτη εδώ τη
στιγμή.

Η ώρα κυλούσε αργά. Δε μιλούσε, μονάχα άκουγε το
κονσέρτο που έπλαθε τόσο μαγικά η φύση. Η σιγή αυτή
όμως, με τρόμαζε. Βρήκα ένα άθικτο μπουκάλι πεταμένο
ανάμεσα στις πέτρες και την άμμο. Έβγαλα γρήγορα από
την τσάντα ένα χαρτί κι ένα μολύβι. Έτρεξα προς το μέρος
του. Η ξαφνική παρουσία και αναστάτωση που ήταν ζω-
γραφισμένη στο πρόσωπό μου δε φαίνεται να τον τρόμαξε.
«Άργησες...», μου αποκρίθηκε, καθώς έστρεφε το βλέμμα
προς το πέλαγος. Αισθάνθηκα ανακούφιση, όταν άκουσα

238

τοβιβλίο.net



τη φωνή του. Δεν απάντησα. Κάθισα πλάι του. Τύλιξα το
χαρτί και το έβαλα μέσα στο μπουκάλι. Το έκλεισα καλά, να
μην ανοίξει. Έφυγα από κοντά του και άρχισα να τρέχω
προς τη θάλασσα, σαν άλογο που καλπάζει. «Θέλω να μείνει
για πάντα παιδί, για πάντα! Μ’ ακούς; Για πάντα!», φώναξα
με όση δύναμη μου απέμεινε. Και τα δάκρυα μελαγχολίας
μεταμορφώθηκαν σε δάκρυα χαράς.

Με εκτίμηση,
Ψ

Υ.Γ.1: Κάνε τους ανθρώπους που αγαπάς να χαμογελάνε.
Υ.Γ.2: Πάρε κι εσύ μια βαθιά ανάσα και ζήσε την καθημερι-
νότητά σου με θάρρος.

Μαρία Θωμάδη

239

μια εικόνα... χίλιες λέξεις



240

τοβιβλίο.net



Όταν σας άπλωσα τα χέρια

Όταν σας άπλωσα τα χέρια
κουνήσατε μόνο τα μάτια.
Δεν προσέξατε τα δάκρυα μου
που ’σκαψαν τα κόκκινα τα μάγουλά μου.
Με φέρατε να δω τον κόσμο τον πλασμένο,
που κτίσατε όλοι εσείς.
Τον σκάρτο, τον μαγικό.
Αυτόν που έχω εγώ γραμμένο.
Βιαζόσασταν να τον προλάβω,
να τον ζήσω, να τον δω.
Μα εγώ δε μπορώ
στη γη πια να σταθώ.
Παιδί σας έδειξα ότι σας αγαπώ.
Σημασία δε μου δώσατε.
Μου είπατε μόνο, έλα δω
και μείνε στη γη που κατέστρεψα εγώ.
Κι ήρθανε τα χέρια σας,
να κρύψουνε τ’ αστέρια,
να μην τα αφήσουν να μπουν
στην καρδιά να ονειρευτούν.
Την ψυχή μου δώσατε στα όρνια
και την φάγανε τα χρόνια.
Μα ήρθανε τα όρνια μια βραδιά
και μου ταράξαν τα νερά.
Ποιον να πω τώρα φονιά;
Τον κόσμο που με τριγυρνά,

241



ή μήπως τα σκυλιά,
που με δάγκωσαν βαθιά;
Τώρα που μεγάλωσα κατάλαβα...
και έτσι απλά τους ώμους θα κουνήσω,
να διώξω εσάς που με πλακώνατε
με λόγια με σκοτώνατε...

Εύα Κασιάρου

242

τοβιβλίο.net



243

μια εικόνα... χίλιες λέξεις



244

τοβιβλίο.net



Το θαύμα

Πάνε μέρες που ο παπα-Μανώλης ξημεροβραδιάζεταιστο δρόμο έξω από το χωριό που χτίζεται η καινούριαεκκλησία. Το έλεγε χρόνια τώρα ο δήμαρχος να φτιά-
ξουνε μια εκκλησία μεγάλη έξω από το χωριό σαν όλους
τους άλλους, να λάμπει από μακριά να έρχεται κόσμος στις
λειτουργίες να γεμίζουν μετά τα καφενεία και οι ταβέρνες.

-Δε γίνεται, παπά μου, να λειτουργείς σε τούτο το εκκλησάκι,
του ’λεγε σοβαρός -σοβαρός. Δε χωρά κανείς! Και πώς να
έρθει κόσμος από τα άλλα χωριά εδώ πέρα; Δεν έχουμε και
καμιά θαυματουργή εικόνα να τον μαζέψουμε.

-Μα, κύριε Δεληγιάννη, δε χρειάζεται θαύματα η εκκλησία
για να μαζέψει τον κόσμο. Πίστη χρειάζεται και αγάπη, έλε-
γε και ξαναέλεγε ο παπα-Μανώλης μάταια...

Με τα πολλά ο αιώνιος δήμαρχος του χωριού το κατάφερε.
Χώρεσε κάτι κονδύλια από εδώ και από εκεί και πήρε τις ε-
γκρίσεις του για ένα χωράφι που άνηκε σε ένα μακαρίτη
του χωριού που δεν άφησε οικογένεια πίσω του.

-Θα βάλουμε μια πλακέτα με το όνομά του, να εδώ... δί-
πλα από την πόρτα της εκκλησίας έλεγε δείχνοντας τα σχέ-
δια με έναν αρχιτέκτονα στον παπά θέλοντας να δικαιολογήσει
τα αδικαιολόγητα

Πάνε μέρες λοιπόν που ο παπα-Μανώλης προσπαθεί να
βάλει μια τάξη στους εργάτες που του βρήκε ο κυρ-δήμαρχος.
Βλέπεις... κάποιο λάθος... θα ’γινε στους υπολογισμούς και
τους πληρώνει λίγο. Και δουλεύουν ώρες και ώρες... Και ι-
δρώνει ο παπάς στο πήγαινε-έλα και στο κουβάλημα... και

245



περιμένουν οι λιγοστοί πιστοί τη λειτουργία του στο εκκλησάκι
του χωριού του αϊ-Γιάννη του Ριγολόγου.

Μέρα με τη μέρα μάθαινε και τους εργάτες περισσότερο.
Ο ένας είχε τέσσερα παιδιά και γυναίκα ανάπηρη. Και τα
τέσσερα του παιδιά δούλευαν σε οτιδήποτε έβρισκαν για
να βοηθήσουν στο σπίτι. Ο άλλος είχε τους γονείς του κατά-
κοιτους και δυο παιδιά να τους προσέχουν όσο δούλευε ε-
κείνος και η γυναίκα του για να τα βγάζουν πέρα. Ο άλλος
είχε ένα άρρωστο παιδί κι οι άλλοι δύο ίσα που βγαίνανε με
τα χρήματα και τα δάνεια που ’χανε πάρει για να χτίσουν έ-
να σπιτικό. Κι ήταν και ένας που έφερνε τον οκτάχρονό του
γιο μαζί γιατί δεν είχε πού να τον αφήσει. Εκείνο το αγόρι
ήταν πάντα αμίλητο. Καθόταν συνήθως κάτω από ένα δέντρο
και κοίταζε το χτίσιμο. Μερικές φορές έπαιρνε ένα ξύλο και
σχεδίαζε στο χώμα με τις ώρες...

Μία από εκείνες τις μέρες, σαν έφυγαν οι εργάτες να ξε-
κουραστούν ο παπάς αποκαμωμένος κάθισε κάτω από το
δέντρο να πιει λίγο νερό από την πηγή και να πάρει λίγες
ανάσες πριν πάει για τον εσπερινό. Σκουπίζοντας τα μου-
σκεμένα του γένια, κοίταξε έκπληκτος το σχέδιο του μικρού.
Πλησίασε πιο κοντά και χάζευε τις λεπτομέρειες. Ήταν μία
πανέμορφη ζωγραφιά που τον έκανε να χάσει και τον
εσπερινό αλλά και τον ύπνο του...

Την επόμενη μέρα, σαν ήρθε ο παπάς στο χωράφι να πα-
ρακολουθήσει τις εργασίες δεν έκανε καμιά υπόδειξη. Οι
εργάτες που τον είχανε αγαπήσει, κοίταζαν ο ένας τον άλλον
μην ξέροντας τι συμβαίνει. Εκείνος κοιτούσε το αγόρι από
μακριά. Πού και πού συναντιόντουσαν οι ματιές τους και ο
παπάς του γέλαγε. Και εκείνο ντροπαλό όπως ήταν, κατέβαζε
το κεφάλι και συνέχιζε να κάνει σχέδια...

Σαν ήρθε η ώρα του εσπερινού, ο παπάς τους ευχαρίστησε
όλους και έφυγε βιαστικός για το εκκλησάκι του αϊ-Γιάννη.
Δεν πρόλαβε καν να φτάσει στην εκκλησία, όταν είδε την

246

τοβιβλίο.net



παπαδιά να τρέχει πανικόβλητη με τα χέρια ψηλά μες στο
χωριό και να φωνάζει... Θαύμα! Θαύμα! Οι χωριανοί τρέχανε
μαζί της και γελάγανε.

-Θαύμα, θαύμα, παπά μου!, τον πήρε σχεδόν αγκαλιά
σαν τον πλησίασε.

-Τι ’ναι, Μαρία; Τι έγινε;, τη ρώτησε με σοβαρό ύφος ο πα-
πάς.

-Η εικόνα... παπά... η εικόνα... μάτωσε η εικόνα του αϊ-
Γιάννη!

-Τι;, φώναξε δυνατά ο παπάς! Θεέ μου! Αυτό είναι οιωνός!!!
είπε με έντονη φωνή ο παπάς σαν είδε όλους τους χωριανούς
γύρω του. Ο Άγιος μίλησε! Μάτωσε η καρδιά του που τον
αφήνουμε για να χτίσουμε άλλη εκκλησία! Ο Θεός θα μας
εκδικηθεί! Δήμαρχε... τ’ ακούς;

Οι χωριανοί άρχισαν να σταυροκοπιούνται. Ο δήμαρχος
κοκκίνισε. Δεν ήξερε τι θέση να πάρει. Ο παπάς τον πλησίασε
και τον έπιασε από τον ώμο συμπονετικά.

-Μη στεναχωριέσαι, δήμαρχε. Θα σταματήσουμε τα έργα.
Και να... για να μην πάει άδικος ο κόπος των εργατών θα χτί-
σουμε στη θέση της ένα σχολείο που μας λείπει! Και τα
λεφτά για την εκκλησία που περισσεύουν θα τα μοιράσουμε
στους εργάτες να μπορούν να φέρνουν τα παιδιά τους εδώ
να τα διδάξουμε! Έτσι ο Θεός θα μας συγχωρέσει και ο αϊ-
Γιάννης -κάνει το σταυρό του αργά και με κλειστά τα μάτια-
θα συνεχίσει να είναι ο προστάτης του χωριού...

Οι χωριανοί άρχισαν να χειροκροτάνε τον παπά και να
γελάνε. Μπράβο, παπα-Μανώλη, φωνάζαν... Μπράβο, δή-
μαρχε! Μην μπορώντας να κάνει αλλιώς ο δήμαρχος έδωσε
τις εντολές να σταματήσουν να χτίζουν την εκκλησία και να
βάλουν μπρος το σχολείο...

Το βράδυ εκείνο ο παπα-Μανώλης γύρισε χαρούμενος
σπίτι του. Έβγαλε τα ράσα του και έπλυνε το πρόσωπό του

247

μια εικόνα... χίλιες λέξεις



στο μπάνιο νιώθοντας πιο καθαρός από ποτέ. Μονάχα κάτι
κόκκινες γραμμές στα δάχτυλα θέλανε λίγο παραπάνω
τρίψιμο για να βγουν μα δεν τον ένοιαζε. Γελούσε και φώτιζε
το δωμάτιο.

Ξάπλωσε στο κρεβάτι του και ονειρεύτηκε εκείνο το σχο-
λείο, όπως το ’χε φτιάξει εκείνος ο μικρός στο χώμα. Και σα
θυμήθηκε τη γκριμάτσα του δήμαρχου, ξεκαρδίστηκε στα
γέλια και αποκοιμήθηκε...

Μάχη Τζουγανάκη

248

τοβιβλίο.net



249

μια εικόνα... χίλιες λέξεις



250

τοβιβλίο.net



Μπουφ και… φτου ξελευτερία

ΗΜυρτώ τέλειωσε τις δουλειές της και, όπως κάθεβράδυ τέτοια ώρα, ετοιμάστηκε να βγει στη βεράντα.Αρχή του καλοκαιριού κι ο καιρός γλυκός. Τα παιδιά
έπαιζαν ήσυχα λίγο πιο πέρα. Ο Νίκος, ο άντρας της, από
στιγμή σε στιγμή θα γύριζε από τη δουλειά και θα κάθονταν
μαζί να πουν τα νέα της ημέρας. Από παιδιά ήταν μαζί στα
παιχνίδια, στο σχολείο, στις χαρές, στις λύπες...

Πήρε ένα ποτήρι κόκκινο κρασί, αυτό που της άρεσε
πάντα να πίνει και κάθισε στην πολυθρόνα. Λυτρωτική αυτή
η ώρα. Η δική της ώρα. Ήπιε μια δυο γουλιές και χαλάρωσε.

Ένα αεράκι την τύλιξε με άρωμα από αγιόκλημα και η
μνήμη την οδήγησε σε μονοπάτια ξεχασμένα, τόσο μακρινά
και συνάμα κοντινά.

Η ματιά της έπεσε απέναντι στο ερειπωμένο σπίτι, εκεί
που άλλοτε ήταν το σπίτι της γιαγιάς Αμαλίας. Έτσι την
έλεγαν τη γυναίκα που ζούσε εκεί. Γλυκιά, καλοσυνάτη. Δεν
ήταν μεγάλη σε ηλικία, αλλά στα μάτια των παιδιών οι η-
λικίες αποκτούν άλλη διάσταση. Ίσως ήταν και το τσεμπέρι
που φορούσε πάντα στο κεφάλι. Της πρόσδιδε χρόνια και
την έκανε να φαίνεται μεγαλύτερη απ’ ότι ήταν.

Στον κήπο της, στην μπροστινή πλευρά του σπιτιού, μα-
ζεύονταν τα παιδιά της γειτονιάς, μαζί και η Μυρτώ κι ο
Νίκος κι έπαιζαν ως αργά το βράδυ. Αριστερά από την αυ-
λόπορτα υπήρχε ένα αγιόκλημα. Τόπος μάζωξης των γυναικών,
τόπος αφήγησης παραμυθιών σαν τέλειωνε το παιχνίδι.

Τίποτα δε θύμιζε πια εκείνο το σπίτι με τα μπλε πορτο-

251



παράθυρα και τα ασβεστωμένα πεζούλια. Τη γιαγιά Αμαλία
την πήραν τα παιδιά της στην Αμερική και το σπίτι έμεινε
ανυπεράσπιστο στο χρόνο. Έγινε ένα άδειο κουφάρι, με τα
πορτοπαράθυρα να χάσκουν ξεχαρβαλωμένα. Το αγιόκλημα
ξεράθηκε. Μα αυτή η μυρωδιά πάντα εκεί. Να επιμένει.

Η Μυρτώ αντίκριζε τα χαλάσματα κάθε μέρα. Τι την έπια-
σε απόψε και ξαναγύρισε πίσω στο χρόνο; Ίσως η μυρωδιά
από το αγιόκλημα. Ίσως η εκκωφαντική σιωπή. Πού πήγαν
οι φωνές των παιδιών; Τα παραμύθια των γιαγιάδων;

Στ’ αυτιά της έφτασαν ήχοι γνώριμοι. Μπουφ! Η αγαπημένη
λέξη των παιδικών της χρόνων. Η λέξη που σηματοδοτούσε
την έναρξη της χαράς, της ξεκούρασης, της φυγής από το
άγχος των μαθημάτων.

Μπουφ! Νάτη πάλι. Κι αυτή τη φορά με συνοδεία... ά μπε
μπα μπλομ... ο Καρακατσάνης μπήκε στο τηγάνι... άκατα μά-
κατα... τσακωμοί αν κάποιος έκανε ζαβολιά στο μέτρημα κι
έπειτα γέλια, φωνές και φτου ξελευτερία!

Ο Νίκος άνοιξε την πόρτα, ακούμπησε τα κλειδιά στο
τραπέζι και κάθισε δίπλα της όσο πιο αθόρυβα μπορούσε.
Πρώτη φορά την έβλεπε αμίλητη με το βλέμμα καρφωμένο
στα απέναντι χαλάσματα. Το τρίξιμο της πολυθρόνας τον
πρόδωσε.

Η Μυρτώ γύρισε και τον κοίταξε. Ακούμπησε το κεφάλι
στον ώμο του κι έβγαλε από το ντουλάπι του χρόνου τα
χρώματα, τα αρώματα, τα ακούσματα και τις εικόνες μιας
άλλης εποχής. Θυμήθηκαν μαζί το κυνηγητό ανάμεσα στα
δέντρα, το κρυφτό πίσω από τις μάντρες, τα μήλα μπροστά
από την αυλόπορτα αλλά και τα κεράσματα της γιαγιάς Α-
μαλίας. Μια φέτα ψωμί αλειμμένη με λάδι και ζάχαρη κι ένα
ποτήρι νερό ήταν αρκετά για να τυλίξουν με μεγαλύτερη
γλύκα τη θύμηση των παιδικών τους χρόνων.

Η φωνή της κόρης τους διέκοψε το ταξίδι στο χρόνο και
τους επανέφερε στην πραγματικότητα.

252

τοβιβλίο.net



-Ναι! Νίκησα!, φώναζε.
Γύρισαν και την κοίταξαν. Κρατούσε στα χέρια της το

τάμπλετ. Με μάτια καρφωμένα στην οθόνη και με χέρια
που άπληστα ακολουθούσαν κάτι να κινείται, ζούσε το δικό
της όνειρο.

-Μα τι παιχνίδι είναι τούτο;, μονολόγησε η Μυρτώ. Υπάρχει
παιχνίδι χωρίς φίλους, χωρίς γέλια και φωνές, χωρίς τσακω-
μούς, χωρίς αναψοκοκκίνισμα στα μάγουλα, χωρίς γρα-
ντζουνιές στα γόνατα; Και το μπουφ πού πήγε; Δεν μπορεί
να χάθηκε. Σίγουρα είναι κρυμμένο εκεί ανάμεσα στα χαλά-
σματα και περιμένει κάποιες παιδικές φωνές για να βγει και
να φωνάξει φτου ξελευτερία!

-Μπα σε καλό σου, Μυρτώ. Τι σε έπιασε απόψε; Τι σου
φταίει το παιχνίδι των παιδιών; Πάρ’ το απόφαση. Οι εποχές
αλλάζουν, το ίδιο και τα παιχνίδια. Μου φαίνεται πως άρχισες
να γερνάς... της είπε πειραχτικά ο Νίκος και την τσίμπησε
στο μάγουλο.

-Τα παιχνίδια μπορεί να αλλάζουν. Όχι όμως και οι ανάγκες
των παιδιών, γύρισε και του είπε κοφτά.

Ήπιε την τελευταία γουλιά κι άφησε το ποτήρι στο τραπέζι.
Είχε πάρει την απόφαση να γνωρίσει στα παιδιά της το
μπουφ! Ήταν σίγουρη πως αν το γνώριζαν, θα το έκρυβαν
βαθιά μες στην καρδιά τους κι ακόμη κι αν το τύλιγε ο χρό-
νος με τη λήθη του, εκείνο θα έβρισκε μια χαραμάδα για να
βγει. Αλλά κι αν το έβρισκαν παλιομοδίτικο, άξιζε να το
γνωρίσουν και μετά ας αποφάσιζαν. Το μόνο που χρειαζόταν
ήταν να γίνει η αρχή. Και η Μυρτώ, αποφασιστική και πει-
σματάρα καθώς ήταν, είχε πάρει την απόφασή της. Κι αυτή
την απόφαση έπρεπε να την τυλίξει με μυστήριο και φαντασία
για να δώσει κίνητρο στα παιδιά να ανακαλύψουν μόνα
τους τα αραχνιασμένα μονοπάτια που θα τα οδηγούσαν σε
αυτή τη μαγική λέξη. Ήξερε πως τα παιδιά από τη φύση
τους ήταν έτοιμα να δεχτούν αυτή την πρόσκληση και πρό-

253

μια εικόνα... χίλιες λέξεις



κληση μαζί.
Το ίδιο εκείνο βράδυ, εκεί, απέναντι στα χαλάσματα, θα

έψαχναν το μπουφ. Θα καλούσαν κι άλλα παιδιά. Εκείνα
που βρίσκονταν στα σπίτια τους αναζητώντας τη φυγή
μέσα από τα δικά τους μοναχικά παιχνίδια. Ήταν πιο απλό
απ’ ότι περίμενε. Το μπουφ βγήκε από τα ερείπια, ταξίδεψε
σε άλλο χρόνο, έπιασε από το χέρι τα παιδιά και τα οδήγησε
στην πραγματική χαρά του παιχνιδιού. Έδωσε χρώμα στα
μάγουλά τους, ήχο στη φωνή τους, συντροφικότητα στα
παιχνίδια τους. Τα χαλάσματα απέκτησαν ζωή κι η γειτονιά
γέμισε φωνές.

Κι αυτή η μυρωδιά από το αγιόκλημα πάντα εκεί. Να επι-
μένει και να φωνάζει μαζί με τα παιδιά: Μπουφ και... φτου
ξελευτερία!

Χριστίνα Σουλελέ

254

τοβιβλίο.net



255

μια εικόνα... χίλιες λέξεις



256

τοβιβλίο.net



Σε δυο ρόδες μια ζωή

Και πατάει γκάζια η Ζωή
να παραβγεί σαν να θέλει
του ίδιου του χρόνου ή ίσως
ακόμα ακόμα και του ίδιου
του θανάτου.

Συνήθως αντιστάσεις δεν φέρει
όταν η αδρεναλίνη του ρίσκου
έρχεται σημαντικότερη της ίδιας
της επιβίωσης. Και τρέχει η Ζωή,
καβάλα σε μια μηχανή χιλιάρα.

Και αφήνει το μαλλί της να
ανεμίζει το άρωμά της να σκορπάει
ταχέως στον αέρα. Σα δάκρυ που
βιάζεται να πέσει και πάλι στο κενό
μιας στροφής χαμένης.

Σωκράτης Τσελεγκαρίδης

257



258

τοβιβλίο.net



Στο δρόμο προς την εξιλέωση

Κάθομαι στο παράθυρό μου και κοιτάζω τον έρημοδρόμο. Νοιώθω μια προσμονή μέσα μου. Ξέρω ότι σελίγο θα φανεί. Είναι η ώρα του!
Ακούω από μακριά τον θόρυβο της εξάτμισης. Έρχεται...

σκέφτομαι... Κοιτάζω με αδημονία την στροφή του δρόμου.
Και ξαφνικά, τον βλέπω...

Έρχεται με ταχύτητα και καταπίνει τον δρόμο άπληστα.
Δεν αργεί να περάσει μπροστά από το παράθυρό μου. Ασυ-
ναίσθητα σηκώνω δειλά το χέρι και τον χαιρετώ. Δεν νομίζω
να με είδε. Εξάλλου τόσο καιρό δεν δείχνει να με βλέπει...
Εγώ όμως τον βλέπω πάντα! Νιώθω κάτι έντονο να με τρα-
βάει σε αυτόν, παρότι δεν τον ξέρω καθόλου. Σε ένα μέρος
μικρό σαν το χωριό μας, όλοι ξέρουμε τα πάντα για τους
άλλους. Συχνά τα συζητάμε, γι’ αυτόν δεν έχουμε μάθει ό-
μως τίποτα. Κανείς δεν μπόρεσε να σπάσει το κέλυφος που
τον καλύπτει. Κάνω σκέψεις για αυτόν, αλλά τις κρατάω μυ-
στικές απ’ όλους, το ίδιο και τους πόθους μου. Δεν είναι από
τα μέρη μας. Ήρθε έξι μήνες πριν και νοίκιασε ένα σπίτι.
Ζωγραφίζει και είναι κλεισμένος στον εαυτό του. Δεν μιλάει
με πολλούς πέρα από τα τυπικά, αλλά έξι μήνες τώρα, κάθε
μέρα, την ίδια ώρα καβαλάει τη μοτοσυκλέτα του και
ξεχύνεται στον έρημο δρόμο. Μου αρέσει τόσο! Και τι δε θα
’δινα για μια λέξη του, για μια ματιά του έστω... Η γυναίκα
του δάσκαλου, που είναι και φίλη μου, είπε μια μέρα ότι κά-
ποια ερωτική απογοήτευση θα τον έφερε στα μέρη μας.
Κάναμε κάποιες εικασίες για το τι είδους γυναίκα θα πρόδιδε

259



έναν τόσο τέλειο άντρα και μέσα μου ένοιωσα τρυφερότητα
για την ραγισμένη καρδιά του. Ήδη είχα αποφανθεί ότι
πρέπει να ήταν ευαίσθητος και προδομένος, αλλιώς γιατί
να ήταν τόσο μόνος; Αυτός είναι άντρας σκέφτηκα, όχι σαν
τον Χρήστο. Καλό παιδί, δε λέω, και νοικοκύρης, εργατικός
όπως λένε όλοι. Και επιπλέον με θέλει... Αλλά είναι ένα απλό
παιδί του χωριού. Ενώ αυτός... Αχ!

Τα χιλιόμετρα περνούσαν το ένα μετά το άλλο. Τίποτα
δεν ακουγόταν παρά μόνο ο θόρυβος της μηχανής και των
φρένων, όπως έπαιρνε τις στροφές. Εδώ και έξι μήνες κάθε
απόγευμα, ανέβαινε σε αυτήν τη μηχανή, φορούσε το κράνος
του και ξεχυνόταν στο δρόμο που οδηγούσε στο μεγάλο
βράχο. Εκεί κατέβαινε, άναβε τσιγάρο και καθόταν να αγνα-
ντέψει τον ορίζοντα, με βαριά καρδιά και βαριές σκέψεις.
Κάθε μέρα το ίδιο. Ήρθε σε αυτό το μέρος, για να ξεχάσει
και να τον ξεχάσουν. Το δεύτερο ήταν το ευκολότερο. Δεν
του άξιζε να τον θυμούνται... Γιατί να ξεχάσει εκείνος, ήταν
τόσο δύσκολο! Κάθε πρωί ζωγράφιζε σαν τρελός, αλλά εδώ
και αρκετό καιρό δεν μπορούσε να καταλαγιάσει την οργή
που ένοιωθε μέσα του και την απέραντη αηδία του για την
καταστροφή εκείνης... για τον εαυτό του που έξι μήνες και ο
πόνος δεν είχε μειωθεί στο ελάχιστο! Τώρα τελευταία του
περνούσαν και παράξενες σκέψεις από το μυαλό. Είχε αρχίσει
να τον απασχολεί αυτή η Υπέρτατη Δύναμη που λέγεται
Θεός. Γέλασε μόνος του με αυτή τη σκέψη... Πραγματικά
ήταν για γέλια, αν πάρεις υπόψη σου πόσο κορόιδευε στο
παρελθόν τα πάντα τα περί θρησκείας, πίστης και γενικά
ό,τι θεϊκό. Θεϊκή θεωρούσε μόνο τη τέχνη του, σαν τον ένα
και μοναδικό τρόπο έκφρασης που άξιζε πραγματικά. Στο
μυαλό του έρχονταν ξανά και ξανά τα γεγονότα που συνέ-
βησαν έξι μήνες πριν. Η μια εικόνα διαδεχόταν την άλλη κα-
θημερινά και με μαθηματική ακρίβεια. Αν δεν ήταν τόσο φι-
λόδοξος... Αν δεν ήταν τόσο εγωιστής... Αν δεν το έριχνε

260

τοβιβλίο.net



στο ποτό με την πρώτη απογοήτευση... Αν... Αν...
Η αλήθεια ήταν μία! Αν δεν ήταν τόσο, μα τόσο, δειλός...

Ναι! Ήταν ένας δειλός... Είχε τη ζωγραφική του και θεωρούσε
ότι τίποτα δεν είχε σημασία, πέρα από το ταλέντο του. Πε-
ρίμενε να κάνει την πρώτη του έκθεση. Κάποιος με μια
μικρή γκαλερί του είχε υποσχεθεί γι' αυτό.

Ήταν τόσο σίγουρος ότι μόλις ο κόσμος έβλεπε τους πί-
νακές του, θα γινόταν γρήγορα διάσημος! Ήταν τόσο σί-
γουρος, για την αποδοχή του κόσμου. Και τίποτα άλλο δεν
σκεφτόταν ούτε αυτή την δόλια τη Κατερίνα που περίμενε
υπομονετικά μια γλυκιά του λέξη, μια στιγμή, που θα της
αφιέρωνε κάθε του σκέψη και ματιά. Την Κατερίνα που τον
λάτρευε, τον ενθάρρυνε πάντα και αποτελούσε τον καταλύτη
ανάμεσα σε αυτόν και την αρνητικότητα του πατέρα του. Ο
πατέρας του ποτέ δεν πίστευε στη τέχνη του.

Κι ήρθε η ημέρα της έκθεσης, που τόσο περίμενε... Όμως
το αποτέλεσμα έκανε τη σιγουριά του συντρίμμια. Πλήρης
αδιαφορία για τους πίνακές του... Και κάποιες κριτικές μίλη-
σαν για μέτριο ταλέντο και μέτρια τεχνική... Κι αντί να δει
την πραγματικότητα... θεώρησε ότι όλοι τον αντιπαλεύο-
νταν.

Ναι! Γιατί να το κρύψει πια; Από τον θιγμένο εγωισμό του
που αρνιόταν να παραδεχθεί την ήττα, ξέσπαγε σε όσους
τον αγαπούσαν και γύρεψε στο ποτό την παρηγοριά που έ-
πρεπε να αναζητήσει στην αγκαλιά της μοναδικής γυναίκας,
που θυσίαζε τα πάντα για χάρη του. Τη γυναίκα που περίμενε
υπομονετικά, να έρθει η σειρά της στη σκέψη του και στα
αισθήματά του!

Κι έπειτα, στον καβγά που έγινε, εκείνος μεθυσμένος
ξανά της είπε λόγια βαριά. Κι όταν σηκώθηκε να φύγει με τη
μηχανή, πάλι αυτή έτρεξε και επέμεινε να μην τον αφήσει
μόνο του. Δεν έπρεπε να της επιτρέψει να ανέβει στη μηχανή
μαζί του... Ύστερα, μια στροφή, ένας λάθος χειρισμός, τα

261

μια εικόνα... χίλιες λέξεις



αντανακλαστικά ανύπαρκτα από το ποτό... και το κακό έγινε!
Και μήπως αυτός... ο μοναδικός υπαίτιος έπαθε τίποτα;.
Αμυχές!... Εκείνη όμως; Δεν κατόρθωσαν να της σώσουν το
μάτι... Και η υπέροχη ομορφιά της χάθηκε... Αυτή η ομορφιά
που τον είχε τραβήξει κοντά της...

Θυμήθηκε όταν μπήκε στο δωμάτιο του νοσοκομείου,
το χλωμό τραυματισμένο της πρόσωπο, με το καλυμμένο
μάτι, τον ανατρίχιασε. Τον έπιασε τάση φυγής και χωρίς κου-
βέντα το έβαλε στα πόδια...

-Περίμενε μια κουβέντα μου, ένα χαμόγελο, μια συγγνώμη...
Εγώ δεν άντεξα... Πήρα τη μηχανή κι έφυγα... Κι ακόμα φεύ-
γω. Ένας δειλός... Αυτό είμαι δειλός και άχρηστος...

Άκουσε για πρώτη φορά τη φωνή του να λέει δυνατά,
στην ερημιά γύρω του, το όνομα της ερημιάς μέσα του.
Δειλία, αυτή που τον εμπόδισε να σταθεί δίπλα σε εκείνη
που αγαπούσε. Δειλία... Αυτή που τον εμπόδισε να χειριστεί
την ήττα του! Αλαζονεία που πίστευε ότι ο εαυτός του ήταν
ανώτερος από τους άλλους!

Τώρα που στεκόταν νηφάλιος και μηδαμινός μπροστά
στην απεραντοσύνη, η ομίχλη καθάριζε και άρχισε να κατα-
λαβαίνει, να νοιώθει, ότι τον τράβηξε η εξωτερική ομορφιά
της Κατερίνας, αλλά ο εσωτερικός της πλούτος, ήταν αυτός
που τον κατέκτησε πραγματικά. Αυτή η μοναδικότητα της
πραγματικής αγάπης, που ξέρει μόνο να δίνει και να περιμένει.
Ο εγωισμός του όμως τον εμπόδισε να αντιληφθεί, ότι ζούσε
τριγυρισμένος από αγάπη, που πρώτα την ποδοπάτησε και
μετά την εγκατέλειψε...

Κάτι έπρεπε να κάνει... Δεν αξίζει μια ζωή τέτοια σκέφτη-
κε.

Ο άνθρωπος δείχνει τον χαρακτήρα του στις δυσκολίες!
Κι εκείνος τι έδειξε ότι ήταν... Ένας δειλός, αχάριστος, ατομι-
στής... Μισώντας όλο και πιο πολύ τον εαυτό του, μεγάλωνε
η αγάπη του για το ψυχικό μεγαλείο της Κατερίνας! Και για

262

τοβιβλίο.net



να τον αγαπήσει εκείνη, κάτι καλό θα πρέπει να υπήρχε
μέσα του...

Έπρεπε να γυρίσει... Έπρεπε να ταπεινώσει τον εαυτό
του μπροστά της... να κλάψει να της εκφράσει την αγάπη
του και να ζητήσει τη συγγνώμη της! Την είχε τόσο ανάγκη!!

Έμεινε εκεί να κοιτάζει τον ήλιο που άρχιζε να ανατέλλει.
Στο πρώτο φως, όλα του φάνηκαν πιο όμορφα, πιο γαλήνια
και πιο ελπιδοφόρα... Ναι! Η καινούρια μέρα του φώτισε μέ-
σα του την ανάγκη για καινούρια σελίδα... Φτάνει πια! Ακόμα
και γονατιστός θα της ζητήσω να με δεχτεί κοντά της και να
με συγχωρήσει! Θα της δείχνω κάθε μέρα την αγάπη μου
χωρίς σταματημό.

Χωρίς να χάνει πια καθόλου χρόνο, ανέβηκε στη μηχανή
και πήρε το δρόμο της επιστροφής προς εκείνη, ελπίζοντας
να μην είναι αργά. Κι έτσι όμως να ήταν, θα πάλευε. Γι’ αυτήν
και για τον εαυτό του θα άξιζε να παλέψει, για να ξανακερδίσει
την θέση του δίπλα της!

Ανέβηκε στη μηχανή και πήρε το δρόμο προς την εξιλέωση
και την αληθινή αγάπη, αποφασισμένος, να αγκαλιάσει την
Κατερίνα και τη ζωή σφιχτά. Να αγκαλιάσει την ευτυχία!

Μαίρη Μοσχονά

263

μια εικόνα... χίλιες λέξεις



264

τοβιβλίο.net



Η ζωή πίσω απ΄ τα δέκα δάχτυλα

Ήθελα να σας μιλήσω από καιρό
για την ιστορία μου.
Όχι, μην παίρνετε μαντήλι.
Τον πόνο τον φυλάκισα για χρόνια.
Δε θα ρωτήσετε πόσο;
Κάτι λιγότερο από μισή δεκάδα.
Γιατί τόσες χιλιάδες ώρες;
Η σιωπή μου έδινε ασφάλεια.
Μα υπάρχει ασφάλεια στον έρωτα;
Μόνο στα δικά σου αισθήματα.
Και πότε ξεκίνησε να σ’ αγαπά;
Ξέρω μόνο πότε σταμάτησε
να μου το λέει.
Κι εσύ;
Στα χρόνια της νεότητας νόμιζα
πως δε συνάντησα
το φτερωτό θεό.
Δεν πλησίασες ποτέ τα βήματά του;
Τον αντάμωνα κάθε φορά
που σκεφτόμουν να τον αποβάλω
από μέσα μου.
Τι περίεργο συναίσθημα!
Το συναίσθημα περίμενε μαζί μου.
Τι ανέμενε;
Την ετυμηγορία των άλλων.
Περίμενες όσο ήθελες να περιμένεις.

265



Καρτερούσα ώσπου τα φώτα έσβησαν.
Τι έβλεπες;
Τον έρωτα να ψυχορραγεί.
Και πώς τον αποχαιρέτησες;
Τα δάκρυά μου δρόσιζαν
τις πυρωμένες νύχτες.
Μετάνιωσες για την αξημέρωτη αγάπη;
Θρηνούσα μαζί της το χαμένο μου εαυτό.
Τι είναι αυτά που λάμπουν στα μάτια σου;
Η καρδιά μου ακόμη σταλάζει πόνο.
Η πληγωμένη σου καρδιά
δείχνει ότι προσπάθησες.
Το αερικό των ευθυνών με καταδιώκει.
Ποιον βλέπεις στη μορφή του;
Είμαι εγώ; Είναι αυτός;
Κουρτίνα στο βλέμμα μου.
Τα χρόνια που θα περάσουν δίπλα σου
θα γίνουν αέρας λυτρωτικός.
Τι κι αν τα μαλλιά μου ανεμίζουν,
ο κύκλος δεν κλείνει.
Κύκλος είναι και γυρίζει και
κάθε άνοιξη θ’ ανθίζεις.
Τα δάκρυά μου βροχή επιθυμιών να μοιάζουν.
Κι αν δε γίνουν, μη λυπάσαι.
Η καρδιά σου βλέπει πιο καθαρά.

Βασιλική Ζωγραφούδη

266

τοβιβλίο.net



267

μια εικόνα... χίλιες λέξεις



268

τοβιβλίο.net



Κόκκινη κλωστή, δεμένη

«Μια φορά κι έναν καιρό, ήταν μια θλιμμένη πρι-γκίπισσα, ρομαντική ψυχή, πονεμένη από τηναπλότητα της ζωής της. Δυσκολίες δε βρέθηκαν
ποτέ στο διάβα της, ροδοπέταλα χρωμάτιζαν το μονοπάτι
της, όμορφα πριγκιπόπουλα θυσίαζαν τη ζωή τους για κείνη.
Η καρδιά της όμως δεν γιατρευόταν με τίποτα και η θλίψη
της σημάδευε όλο το Βασίλειό της.

Αρχικά κόλλησε η παραμάνα της και ένα πρωινό αντί να
βοηθήσει την πριγκίπισσα να ντυθεί, ξάπλωσε στο πλευρό
της, κόλλησε το βλέμμα της στον πετρόχτιστο τοίχο απέναντί
της και αναστέναξε λίγο πριν βάλει τα κλάματα από την α-
μέτρητη θλίψη που φώλιασε στα στήθη της. Ό,τι και να έ-
καναν, η πριγκίπισσα δεν έλεγε να χαμογελάσει, να νιώσει
χαρά ή να εκτιμήσει τη ζωή της. Πριγκιπόπουλα πολλά πέρ-
ναγαν από το κάστρο καθημερινά, ελπίζοντας να καταφέρουν
να την κάνουν ευτυχισμένη και να ζήσουν μια ζωή αγαπημένοι
μαζί.

Όταν πια η πριγκίπισσα έφτασε τα δεκαέξι της χρόνια, ό-
λο το Βασίλειο υπέφερε. Μια στιγμή πριν βυθιστεί στην θλί-
ψη ο Βασιλιάς, πήρε την κόρη του και την κλείδωσε ψηλά
στην πιο απομακρυσμένη κορυφή του κάστρου, ελπίζοντας
να σταματήσει την καταστροφή που τους βρήκε. Μάταια
όμως! Δυο χρόνια μετά, ο λαός ήταν βυθισμένος στην απελ-
πισία. Κανένας δεν έβρισκε χαρά, διάθεση για ζωή. Απόγνωση
είχε απλωθεί παντού. Όλα ήταν ασπρόμαυρα.

Το πριγκιπόπουλο που βρέθηκε στο Βασίλειο, δεν διέφερε

269



από όλα τα προηγούμενα. Για την ακρίβεια, η ασχήμια του
ήταν ιδιαίτερα ενοχλητική, σχεδόν απαγορευτική για ένα
πριγκιπόπουλο. Μα η καρδιά του ήταν ρομαντική γεμάτη
αγάπη για όλο τον κόσμο. Αυτό τον έκανε ξακουστό στα
πέρατα του κόσμου. Όταν άκουσε για την πανέμορφη πρι-
γκίπισσα που υπέφερε τόσα χρόνια από θλίψη, ένιωσε άσχη-
μα για εκείνη. Θεώρησε χρέος του να απαλύνει το βάσανό
της γι' αυτό έζεψε -μόνος του- το άλογό του και ταξίδεψε
από επτά Βασίλεια μακριά για να φτάσει κοντά της.

Δυσκολεύτηκε πολύ να φτάσει, καθώς η περίοδος ήταν
πολύ δύσκολη για πρίγκιπες -όμορφους και άσχημους- αλλά
τελικά κάποια στιγμή βρέθηκε να διασχίζει την πόρτα του
Βασιλείου. Θλιμμένα πρόσωπα τον περιτριγύρισαν και σχεδόν
ένιωσε το σφίξιμο γύρω από την καρδιά του. Έτσι έκανε
αυτό που πρόσταζε η καρδιά του: τους χαμογέλασε θερμά,
τους χτύπησε φιλικά στην πλάτη, βοήθησε τις κυρίες με τα
βάρη, παρέσυρε τα παιδιά σε παιχνίδια, γέλασε δυνατά με
όλη του την καρδιά.

Σταδιακά το Βασίλειο απέκτησε και πάλι χρώμα, γέμισε
χαρούμενες φωνές και ευτυχισμένα πρόσωπα, καθώς πέρναγε
ανάμεσά τους ο πρίγκιπας. Ιδιαίτερα ευχαριστημένος που
βάδιζε ανάμεσα σε ευτυχισμένους ανθρώπους, οδηγήθηκε
στην πριγκίπισσα. Μπήκε στην κάμαρά της και έμεινε έκ-
θαμβος από την ομορφιά της. Μουτρωμένη μεν, πανέμορφη
δε. Καθώς την πλησίαζε έβγαλε από το ρούχο του ένα
κόκκινο τριαντάφυλλο και το άφησε πάνω στο φόρεμά της.
Το κόκκινο χρώμα επεκτάθηκε ακόμα και στα μαγουλά της
τα οποία ήταν κατακόκκινα, όταν πια σήκωσε το βλέμμα της
και του χάρισε το πιο όμορφό της χαμόγελο.

Το κόκκινο φόρεμα της πριγκίπισσας ανέμισε, καθώς το
πριγκιπόπουλο την πήρε στην αγκαλιά του, λίγο πριν την
οδηγήσει στο κάστρο που θα πέρναγαν την υπόλοιπη ζωή
τους, ευτυχισμένοι ο ένας στο πλευρό του άλλου.

270

τοβιβλίο.net



Και έζησαν αυτοί καλά και ’μεις καλύτερα.
Ελίνα Παπαναστασίου»

Τα πλήκτρα της γραφομηχανής, βγαλμένης από μια άλλη
εποχή, σταμάτησαν να αντηχούν στο κατά τα άλλα βαριά
διακοσμημένο δωμάτιο. Αλλοιωμένα, φθαρμένα από το
αδυσώπητο πέρασμα του χρόνου, ισορροπούσαν εύθραυστα
στο μπροστινό μέρος της. Με λίγη παραπάνω παρατηρητι-
κότητα, μπορούσες να διακρίνεις το “Α” να ακροβατεί μεταξύ
ζωής και θανάτου γερμένο από τις δυσκολίες της ζωής, μια
ανάσα από το “Σ” και το “Ε”, που ζήλευε τη δόξα του αγγλικού
“F”, να στέκει χωρίς την γραμμή που το κρατάει ολόρθο
προσδίδοντας έναν άλλον αέρα σε αυτή την αντίκα.

Ένα ζευγάρι χέρια γύρισαν τη ροδέλα, που κράταγε αιχ-
μάλωτη τη γεμάτη λέξεις σελίδα, και την ανέμισε στον αέρα,
λίγο πριν την τοποθετήσει στην άκρη του γραφείου πάνω
σε μια σελίδα που υπήρχε ήδη εκεί. Ένα ζευγάρι μάτια
έμειναν να την κοιτάζουν ταξιδεύοντας ανάμεσα στις λέξεις,
λίγο πριν τα χέρια την γυρίσουν ανάποδα.

«Θλίψη και μόνο», σκέφτηκε λίγο πριν τυλίξει τα χέρια
του γύρω από το μπουκάλι με το ουίσκι που έστεκε δίπλα
στην γραφομηχανή. Δυο τρεις γουλιές κατέβηκαν αχόρταγα
καίγοντας τον λαιμό του. Σπίθες βγήκαν από τα μάτια του,
καθώς τα έσφιξε για να απαλύνει τις καυτές μαχαιριές.

Νιώθοντας απόγνωση και το τέλος του κόσμου να πλη-
σιάζει, κατέβασε μερικές χορταστικές γουλιές ακόμα και
χάρηκε με τον τρόπο που τιμωρούσε τον εαυτό του. «Ολα
τα κλισέ σε μένα», σκέφτηκε, ενώ εικόνες αυτοκαταστροφικών
συγγραφέων πέρναγαν από μπροστά του, καθώς το ουίσκι
τού έκαιγε τα σωθικά.

Ένα σφίξιμο στην καρδιά τού θύμισε ότι διανύει πλέον
την έκτη δεκαετία της ζωής του και οι αντοχές του είναι τό-
σο γελοίες. Γελοίες, όπως η ζωή που διάλεξε. Ταξίδεψε πίσω
στον χρόνο, τότε που τα νιάτα όριζαν το κορμί και την

271

μια εικόνα... χίλιες λέξεις



καρδιά και τα όνειρα και οι επιθυμίες ήταν δυο βήματα
μακριά. Επιλογές που χάραξαν το μονοπάτι που διέσχισε.
Πόσα λάθη έκανε αλήθεια! Πόσο πίστεψε στον εαυτό του
και πόσο λάθος αποδείχτηκε. Με τρεμάμενα χέρια έβγαλε
την φωτογραφία μιας γυναίκας από το συρτάρι του γραφείου
του. Λιτά, αλλά κομψά ντυμένη, χαμογέλαγε όλο αισιοδοξία
στο φακό. Αυτή την αισιοδοξία του μετέδιδε όποτε ήταν
κοντά της. Τον έκανε να αισθάνεται δυνατός, σχεδόν υπε-
ράνθρωπος, ικανός να καταφέρει τα πάντα. Εκτός από το
να κάνει οικογένεια μαζί της.

Αποτίναξε μεμιάς την εικόνα της από το μυαλό του, κα-
θώς πλέον του θύμιζε την αδυναμία του, και χάιδεψε με λα-
τρεία τη μόνη πιστή σύντροφό του τα τελευταία χρόνια, τη
γραφομηχανή του. Έπη θα μπορούσαν να είχαν γραφτεί σε
αυτή. Έπη που έμειναν όνειρα ενός ταλαντούχου συγγραφέα
που ποτέ δεν απέδειξε το ταλέντο του, παρά βολεύτηκε με
κατά παραγγελία κείμενα. Κείμενα σαν αυτό στο γραφείο
δίπλα του. Πεντακόσιες λέξεις, δεκαπέντε ευρώ, αρκετά για
ένα μπουκάλι ουίσκι ή φαγητό. Παραμύθια για μικρά παιδιά,
παραμύθια και για μεγάλους. Τόσο απλά, η αλήθεια πονάει
και τα κλισέ είναι για τους συγγραφείς. Αφανείς αντιήρωες
αυτής της σκληρής ζωής.

Πέρασε ένα φύλλο χαρτί στην γραφομηχανή. Κατέβασε
δυο γουλιές ουίσκι και μηχανικά τοποθέτησε τα χέρια του
πάνω στα φθαρμένα πλήκτρα. Το ίδιο μηχανικά εμφανίστηκαν
και οι πρώτες λέξεις στο χαρτί:

«Κόκκινη κλωστή δεμένη, στην ανέμη τυλιγμένη, δώσε
κλώτσο να γυρίσει, παραμύθι ν' αρχινίσει».

Λυδία Ψαραδέλλη

272

τοβιβλίο.net



273

μια εικόνα... χίλιες λέξεις



274

τοβιβλίο.net



Η ζωή μου σε ένα άλμπουμ

Το κουδούνι χτύπησε και πήγα αργά να ανοίξω. Ήξεραποιος θα ήταν. Ο Βαγγέλης ερχόταν κάθε πρωί και πί-ναμε μαζί καφέ. Συνταξιούχοι βλέπεις και οι δύο. Ήταν
το καθημερινό μου ραντεβού. Χρόνια φίλοι, συμμαθητές
στο ίδιο σχολείο, Δημοτικό, Γυμνάσιο. Και έπειτα και οι δύο
βγήκαμε στη βιοπάλη. Εκείνος άνοιξε ένα μπακάλικο, εγώ
δούλεψα στο φούρνο του πατέρα μου.

Δε χαθήκαμε ποτέ. Παντρευτήκαμε, κάναμε παιδιά, εκείνος
χώρισε και δεν ξαναπαντρέυτηκε, εγώ χήρεψα. Τα παιδιά
μεγάλωσαν και έκαναν δικές τους οικογένειες. Τώρα μένει
κι εκείνος μόνος, όπως μόνος μένω κι εγώ.

Έτσι το θέλαμε! Άλλο πράγμα, βρε παιδί μου, η ανεξαρτησία.
Να είναι κάποιος αυτεξούσιος και να κάνει ότι θέλει!

Μπήκε μέσα και κάθισε με τον συνηθισμένο του κεφάτο
τρόπο. Με την καλημέρα,...μου λέει: «Δεν μπορώ, ρε Θανάση,
αν δεν πάρω τα χάπια μου το πρωί παρέα με σένα. Νομίζω
ότι δεν επιδρούν στον οργανισμό μου».

Γελάσαμε και οι δύο. Δεν απολαμβάναμε και πολλά πράγ-
ματα πλέον. Κανένα φαγάκι, ένα ποτηράκι κρασί που και
που, ένα ταβλάκι και καλή παρέα.

Ακούμπησα στο τραπέζι τους καφέδες και λίγα κουλου-
ράκια.

«Τι θα ’λεγες σήμερα, βρε Βαγγέλη, να μη παίξουμε το
καθημερινό μας ταβλάκι;»

«Αν έχεις μια καλύτερη πρόταση, είμαι έτοιμος να την
ακούσω».

275



Ακούμπησα ένα κουτί πάνω στο τραπέζι. Τα μάτια του
φίλου μου γέμισαν περιέργεια.

Άνοιξα το κουτί, λέγοντας: «Καθάριζα ένα ντουλάπι και
ανακάλυψα αυτό. Είναι γεμάτο φωτογραφίες».

Το άδειασα στο τραπέζι και λες και γέμισε η ατμόσφαιρα
εικόνες και φωνές και παρουσίες αλλοτινών εποχών και ξε-
χασμένων. Δεκάδες φωτογραφίες απλώνονταν μπροστά μας
κι εμείς αρχίσαμε να τις πιάνουμε μία μία να τις κοιτάμε και
να τις χωρίζουμε σε ντάνες.

Διάλεξα μία που ήμουν με τη συγχωρεμένη την γυναίκα
μου στο γάμο μας. Υπήρχαν και κάποιες με τις κόρες μου
μωρά. Βρήκα και μια που ήμουν στο στρατό. Καμάρωνα
στητός. Ένα παληκαράκι με στολή και το δίκοχο. Άλλο κε-
φάλαιο σημαντικό για εμάς τους άντρες. Ο στρατός!

«Θυμάσαι, Βαγγέλη, πόσα καψόνια έκαναν σε μας τους
καινούριους; Αμούστακα παιδιά ακόμα και βάζαμε τη στολή
για τρία χρόνια. Υπηρετούσαμε σε απομακρυσμένες περιοχές
της πατρίδας και σπάνια μπορούσαμε να επισκεφθούμε το
σπίτι μας στις άδειες. Τώρα εννέα μήνες και πάλι βουνό
τους φαίνεται!»

«Και κάνουν και τα πάντα για να υπηρετήσουν δίπλα στο
σπίτι τους!», λέει γελώντας ο Βαγγέλης.

Κούνησα το κεφάλι και αναστέναξα. Και για λίγο χαθήκαμε
στις μέρες εκείνες που η μόνη μας χαρά, ήταν τα χύμα τσι-
γάρα, που μας έστελνε κάποιος δικός μας, και οι μελιτζάνες
μπλουμ, που από την πείνα μας φαίνονταν αμβροσία.

«Να κοίτα... Εδώ είμαστε σε ένα ταβερνάκι που γνώρισα
τη συγχωρεμένη τη γυναίκα μου. Να!... τη βλέπεις αυτή τη
ξανθιά που κάθεται απέναντι μου; Αυτή με ήθελε και το
έδειχνε ξεκάθαρα, αλλά εμένα μου άρεσε καλύτερα η Όλγα,
που είχε χαμηλωμένα τα μάτια και σκεφτόμουν πόσο γλυκιά
ήταν αυτή ακριβώς η ντροπαλοσύνη της. Μετά έμαθα ότι
τα μάτια τα είχε χαμηλωμένα για να μη δείξει τα νεύρα που

276

τοβιβλίο.net



την είχαν πιάσει με την ξανθιά που μου έκανε τα γλυκά
μάτια τόσο ξεδιάντροπα» και έσκασα στα γέλια.

«Κοίτα κατακτήσεις ο Θανάσης! Σκοτώνονταν οι γυναίκες
για πάρτη σου, δηλαδή!»

Γελάσαμε ακόμα πιο πολύ με αυτά του τα λόγια.
Γρήγορα είχαμε φτιάξει ένα άλμπουμ με φωτογραφίες

των γονιών μου και δικές μου, από την νεανική μου ηλικία.
Φτιάξαμε και ένα δεύτερο, γεμάτο με φωτογραφίες από
στιγμιότυπα της έγγαμης ζωής μου. Στο τρίτο βάλαμε φω-
τογραφίες της νεότερης γενιάς. Παιδιά και εγγόνια.

Πέρασε γρήγορα η ώρα και ο Βαγγέλης σηκώθηκε να
φύγει. Παρότι του είπα να καθίσει να φάμε μαζί, εκείνος αρ-
νήθηκε. Θα τα λέγαμε το επόμενο πρωί, συμφωνήσαμε. Κα-
φεδάκι πάλι και τα πρωινά χαπάκια ανάμεσα στις κλασσικές
μας ζαριές.

Μεσημέριασε πια κι αισθάνθηκα λίγο πεινασμένος. Έβαλα
να ζεστάνω το φαγητό που είχα φτιάξει από χθες. Κοτοπουλάκι
και σουπίτσα... ιδανικό μενού για τα άτομα της τρίτης ηλικίας,
σκέφτηκα με μια κοροϊδευτική διάθεση.

Ωστόσο ένοιωθα μια μελαγχολία μέσα μου και δεν έφαγα
τελικά. Όλες αυτές οι εικόνες, από τα περασμένα χρόνια
που είχα ζήσει, τόνισαν το κενό μέσα μου, που τον τελευταίο
χρόνο το έσπρωχνα στην άκρη του μυαλού, επιμένοντας
να το αγνοώ σκόπιμα. Και κοίτα τώρα που μερικές φωτο-
γραφίες ήρθαν να το κάνουν να υψώσει το ανάστημά του.

Πήρα πάλι στα χέρια μου το άλμπουμ με τις εικόνες της
οικογενειακής μου ζωής. Αυτό με συγκίνησε περισσότερο.
Εγώ και η γυναίκα μου σε στιγμές χαράς και τρυφερότητας.
Φωτογραφίες που έδειχναν τα βλαστάρια μου σε όλες τις
φάσεις της ζωής τους. Μία που ήταν ντυμένες μασκαράδες.
Νεράιδα η μία... πριγκίπισσα η άλλη. Και κάποια άλλη που
κρατούσαν μια σάκα μεγαλύτερη από το μπόι τους. Και φο-
ρούσαν την μπλε ποδιά με το άσπρο γιακαδάκι και τα ματά-

277

μια εικόνα... χίλιες λέξεις



κια τους όλο απορία κοιτούσαν το φακό κι αναρωτιόντουσαν
για τον κόσμο που με δειλά βήματα άρχιζαν να γνωρίζουν.

Όλη μου τη ζωή αυτή η γυναίκα και αυτά τα παιδιά ήταν
ο σκοπός και η έγνοια μου. Με όλα τα σκαμπανεβάσματα
και τις χαρές που έχει ο γάμος και η οικογένεια. Και τώρα η
γυναίκα μου βιάστηκε να φύγει κι εγώ έμεινα μόνος. Τα παι-
διά μεγάλωσαν κι έκαναν δική τους οικογένεια. Έκαναν δικά
τους παιδιά και παλεύουν τη ζωή. Ανεξαρτησία... σκέφτηκα!
Ποιον κοροϊδεύω;... Θα ’θελα να γύριζε ο χρόνος πίσω. Αν
μπορούσα να γυρίσω τη κλεψύδρα και να βάλω τους κόκκους
της άμμου πίσω, αναρωτιέμαι αν θα έκανα κάτι διαφορετικό.
Σκέφτομαι όμως ότι όχι! Δε θα άλλαζα κα- μία στιγμή από
αυτές που έζησα. Καλές και άσχημες. Όλες ήταν πολύτιμες.
Μόνο που τα παιδιά μου μού λείπουν. Πόσο θα ήθελα να τα
δω.

Όλη την ώρα το χέρι μου χάιδευε μηχανικά τα άλμπουμ.
Με τρυφερότητα κιόλας, θα μπορούσες να πεις, άγγιζα τις
φωτογραφίες. Ήταν η ζωή μου εκεί μέσα! Τα γέλια μου, τα
κλάματά μου, οι αγωνίες μου, οι αγώνες μου. Ήταν οι
άνθρωποί μου, κομμάτια της ψυχής μου που τα έζησα, και
τώρα μένουν οι μνήμες τους ζωντανές στην καρδιά και στο
μυαλό μου.

Ξαφνικά άκουσα αυτοκίνητο να σταματά και φασαρία
και χαρούμενες φωνές και βήματα στο κεφαλόσκαλο. Έτρεξα
στη πόρτα και την άνοιξα. Είδα τις κόρες μου να έρχονται
γελαστές και φορτωμένες πράγματα, φωνάζοντας από μα-
κριά.

«Γεια σου, μπαμπά μου! Μας έλειψες και ήρθαμε να σε
δούμε». Πήραν τα λόγια που ήμουν έτοιμος να τους πω,
από το στόμα μου.

Το χαμόγελό μου νόμιζα ότι θα μου άφηνε μόνιμο σημάδι.
Άνοιξα την αγκαλιά μου για τα εγγόνια μου κι έπειτα για τις
κόρες μου.

278

τοβιβλίο.net



Και τότε είπα μέσα μου έντονα. «Όχι κλάψες, γέρο μου, ο
σκοπός του ανθρώπου είναι τα παιδιά του. Η επόμενη γενιά,
η συνέχειά του. Σε όλη σου τη ζωή δούλεψες, αγωνίστηκες,
κουράστηκες και τώρα μπορείς να ξαποστάσεις και να απο-
λαύσεις τη ζεστασιά των αγαπημένων σου».

Αγκάλιασα με χαρά τους σκοπούς της ζωής μου και έ-
κλεισα μαλακά πίσω μας την πόρτα.

Μαίρη Μοσχονά

μια εικόνα... χίλιες λέξεις



280

τοβιβλίο.net



Τίποτα να μην είναι αληθινό

Τίποτα να μην είναι αληθινό και να το ξέρω
και να χτυπάει η καρδιά πιο γρήγορα
και να λάμπουν τα μάτια και να σε ψάχνω
και να χαμογελάω χωρίς λόγο...

να πιάνομαι από λέξεις, να φτιάχνω προτάσεις
και να γεμίζω τα όνειρα με χρώματα.

να κοιτώ με όλη μου τη δύναμη τους δείκτες του ρολογιού, 
να νιώθω την ανάγκη να γυρίσω τον χρόνο πίσω, 
όταν ακόμα ήσουν μαζί μου
και μετά να θέλω να τον παγώσω, να σε έχω μόνο εγώ...

έστω και έτσι...
κι ύστερα πάλι να βιάζομαι να έρθει η στιγμή

που θα μου χαρίσεις τον χρόνο σου...
να κάνω πρόβα τα λόγια που θα σου πω,

να σε μαγεύω,
να σε κρατήσω όσο πιο πολύ μπορώ κοντά μου,
να σου κάνω εντύπωση, να κερδίσω λίγα ακόμα όνειρα.

να πιστεύω ό,τι λες για να νιώθω σημαντική,
στο χώρο σου, στον χρόνο σου, στην σκέψη σου... 
ίσως και στην καρδιά σου.

να νιώσω όμορφα
και τίποτα να μην είναι αληθινό και να το ξέρω!

Erina Espiritu

281



282

τοβιβλίο.net



Άψυχα αντικείμενα

Ψυγείο κουζίνα και φλιτζάνια
περίμενα στο σπίτι μου να ’ρθούν
μήπως την καρδιά μου μπορέσουνε και δουν.
Ήρθαν και μου δόσαν για λίγο μια φωνή.
Μα γρήγορα τραβήχτηκαν
στον κόσμο το δικό τους.
Τώρα συλλογίζομαι τι άλλο να αγοράσω
μήπως εκείνο πιότερο μπορεί
την ψυχή μου ξέστηθα να δει.
Άψυχα αντικείμενα παρακινούν
στη ζωή να με κρατήσουν,
μα ξέρω πως
δεν έχουν χέρια το πόνο ν ’απαλύνουν...

Εύα Κασιάρου

283



284

τοβιβλίο.net



Το τζίνι

Αμάν, βρε Γιώργο! Τι τον θέλεις αυτό τον λογαριασμόπάνω στο ψυγείο; Μου χαλάει η διάθεση με τον πουτον βλέπω στα μαγνητάκια. 200.000 ευρώ αλλιώς θα
μας πάρουν το σπίτι μας στην Κηφισιά. Δεν μπορούσες να
τον βάλεις κάπου αλλού; Βρε, γιατί είσαι σπαστικός; Δεν
μπορεί μια γυναίκα εργοστασιάρχη να βλέπει αυτά τα
νούμερα με χρέη και να σκέφτεται πως μια μέρα... Απαπά!
Μία κυρία σαν εμένα να υποστεί τέτοιο εξευτελισμό, να
χάσει το κύρος στους κύκλους της και να μεταμορφωθεί σε
μια απλή νοικοκυρά; Με τίποτα! Σαλάτα τα έχεις κάνει,
Γιώργο και μόνο ένα θαύμα θα μας έσωζε. Αλλά θα φταίνε
οι γρουσούζηδες υπάλληλοί σου, γιατί με το που θα με δουν
να περνάω από την πύλη του εργοστασίου αμέσως ν’  αρχί-
σουν τα κουτσομπολιά. Θα τους πάρει ο διάολος και θα
τους σηκώσει! Με αποκαλούν στρίγγλα, αλλά είμαι κυρία
με κεφαλαίο «Κ». Σιγά να μην γίνω ένα με αυτούς. Είμαι
κυρία, αλλά θα τους πάρει ο διάολος όλους! Δεν ματιάζομαι
και δεν υποκύπτω εύκολα. Αχ, βρε Γιώργο, βουλιάζουμε.
Μόνο ένα θαύμα θα μας έσωζε, αλλά που... Καλύτερα να σε
αφήσω και να φτιάξω καφέ, τι καφέ δηλαδή, φαρμάκι θα
τον κάνω και θα καπνίσω ένα πακέτο τσιγάρα μέχρι να συ-
νέλθω. Σε αφήνω τώρα να δουλέψεις. Θα τα πούμε στο
σπίτι όταν θα γυρίσεις, κύριε εργοστασιάρχη. Ας πιω καφέ
μόνο για να συνέλθω απολαμβάνοντας το τσιγάρο μου.
Μμμμμμμ... Τον πέτυχα αυτή τη φορά τον καφέ και από τσι-

285



γάρα το ένα πί-σω από το άλλο το ανάβω. Θα σκάσω! Θο-
λώνουν όλα γύρω μου και αισθάνομαι πολύ κουρασμένη.
Μα ποιος διάολος χτυπάει το κουδούνι τόσο νωρίς; Ούτε
δώδεκα δεν είναι. Αν είναι ο ταχυδρόμος θα τον στείλω και
εγώ δεν ξέρω πού! Τα νεύρα μου! Αλλά γιατί 200.000 ευρώ,
βρε Γιώργο, σε χρέη; Ξανανευρίασα τώρα! Θα τα ακούσει
αυτός που χτυπάει το κουδούνι τόσο επίμονα! Μπα; Τι
βλέπω από το ματάκι της πόρτας; Καλέ, ένα κούκλος. Καλέ,
άγγελος είναι. Τι μάτια, τι ζυγωματικά, τι χείλη και πόσο πε-
ριποιημένο μουσάκι. Θεός σκέτος το μανούλι, αλλά όποιος
και να είναι θα του ανοίξω. Θα τον κεράσω και καφεδάκι.
Πως είναι τα μαλλιά μου; Προλαβαίνω να βάλω λίγο κραγιόν
και eyeliner. Χχμμμ, καλή είμαι... Είναι πολύ σέξι το άσπρο
κομπινεζόν μου και το βρακάκι μου και προπάντων δείχνω
προκλητική. Όμως τι να θέλει άραγε; Θα το μάθω. Βαθειά
ανάσα και... ανοίγω.

-Καλημέρα σας, υπέροχη και γοητευτική μου κυρία. Μα...
Τα έχω χαμένα σε όσα βλέπω μπροστά μου. Είστε μία, μία
οπτασία, ένα ζωντανό όνειρο μιας αιθέριας ύπαρξης που οι
ποιητές είναι αδύνατον να σας περιγράψουν όσα ποιήματα
και αν γράψουν. Αυτά τα μάτια σας, αυτά τα υπέροχα
σαρκώδη χείλη σας, τα ζυγωματικά σας, η απόλυτη αρμονία
που διαγράφεται στο πρόσωπο σας είναι ένα ταξίδι προς το
απόλυτο όνειρο. Να σας συστηθώ. Είμαι ένα τζίνι. Περιπλα-
νιέμαι παντού αναζητώντας τον έρωτα και τις αλήθειες του,
μοιράζοντας σε κάθε πόρτα την ευτυχία. Σήμερα χτύπησα
την δική σας πόρτα και όλα είναι μαγεία, μαγική μου κυρία.
Μούσα θα σας αποκαλούσα ποιητικά. Μπορώ να περάσω;

-Μα τι λέτε, Θεέ μου; Υπέροχε νεαρέ μου ήθελα να πω!
Περάστε. Συγνώμη για το ντύσιμό μου αλλά έχει πολύ ζέστη
και καταλαβαίνετε. Ποιος καλός άνεμος σας έφερε στο κα-
τώφλι μου; Περάστε, καθίστε. Όχι, εκεί! Εδώ, δίπλα μου. Τι
κουβαλάτε σε αυτό τον χαρτοφύλακα;

286

τοβιβλίο.net



-Εμφανίστηκα για την ευτυχία σας και την ευτυχία μας.
Διάβασα την σκέψη σας πριν από λίγο, που σας βασάνιζε,
περνώντας από το κατώφλι σας τυχαία. Χρωστάτε 200.000
ευρώ, θα τα χάσετε όλα, όμως είμαι το τυχερό σας τζίνι
μόνο για σήμερα. Δεν έχουμε πολύ χρόνο, παρά μόνο δύο
ώρες. Μετά πρέπει να ξανακρυφτώ στο λυχνάρι της μοναξιάς
μου. Ο χαρτοφύλακας έχει ακριβώς τις επιθυμίες σας. 200.000
ευρώ. Τι θα λέγατε να τις ανταλλάσαμε μέσα από την μέθη
του έρωτα; Είμαι άπειρος κι εσείς δείχνετε έμπειρη από όσα
μπορώ να διαβάσω και να καταλάβω μέσα από αυτά τα
υπέροχα μάτια σας. Θα με διδάξετε το ερωτικό δικό σας ε-
ρωτικό παραμύθι και θα προσπαθήσω να ικανοποιήσω τις
απόλυτες επιθυμίες σας μαθαίνοντάς με τον έρωτα. Ο χαρ-
τοφύλακας είναι δικός σας και ο έρωτας σας δικός μου.
Διδάξτε με.

Η κυρία υπέκυψε σε όλα. 200.000 ευρώ και ένας κούκλος
στο κρεβάτι μαζί της. Άνοιξε τον χαρτοφύλακα και 200.000
ήταν τοποθετημένα με τάξη. Όμως και ποια θα μπορούσε
να του αντισταθεί; Άφησε τον χαρτοφύλακα στον καναπέ,
τον έπιασε από το χέρι χαμογελώντας πονηρά και τον
οδήγησε στην κρεβατοκάμαρα. Το τι επακολούθησε δεν
περιγράφεται. Ο αδαής άγγελος του έρωτα υπήρξε πολύ
καλός μαθητής απέναντι στην «κυρία». Μάλλον δάσκαλος
έμοιαζε από τις πράξεις του και τίποτα δεν του αναιρούσε η
κυρία μέσα από τα εσκεμμένα ερωτικά «όχι» της, όταν αυτός
της τα μεταμόρφωνε σε «ναι, μην σταματάς, άγγελέ μου».
Όμως όλα έχουν μια αρχή και ένα τέλος. Μόνο δύο ώρες
είχε στην διάθεσή του το τυχερό τζίνι της και έπρεπε να φύ-
γει. Η κυρία γυμνή, χουζούρευε ευτυχισμένη στο κρεβάτι
και ήταν στο δικό της κόσμο, έδειχνε τόσο ευτυχισμένη λες
και έζησε το πιο όμορφο ερωτικό όνειρο. Τα πανάκριβα ε-
σώρουχά της ήταν ξεσκισμένα από τον πόθο και το πάθος.
Το τηλέφωνο την έκανε να ξαναβρεθεί στην πραγματικότητα

287

μια εικόνα... χίλιες λέξεις



γιατί το κουδούνι επέμενε και επέμενε. Το σήκωσε μουδια-
σμένα και ναζιάρικα. Ήταν πιο ευτυχισμένη από ποτέ.

-Νννννναί; Εσύ είσαι, Γιώργο; Ναι, χουζουρεύω ακόμα.
Να σου πω κάτι; Είδα ένα όνειρο που με ταξίδεψε στο
απόλυτο και...

-Σταμάτα και σοβαρέψου μια φορά επιτέλους, ονειροπόλα!
Έχω καλά νέα. Ο Γεωργακόπουλος μας έδωσε τα λεφτά που
μας χρωστούσε και μάλιστα σε μετρητά. Ξεγραμμένα τα εί-
χαμε, αλλά πάντα θα υπάρχει το γύρισμα της τύχης. Στα
στέλνω με τον καινούριο μας υπάλληλο, τον γιο του φύλακα
του κυρ-Σήφη. Δεν τον έχω δει ποτέ μου, αλλά κάτι με κάνει
και τον εμπιστεύομαι. Είναι γουρλής λένε οι κοπέλες στο
εργοστάσιο και πως ότι πιάνει στα χέρια του μάλαμα γίνεται.
Λένε πως είναι μια αγγελική μορφή με αθώο μουσάκι, άσχε-
τος εμπειριών ζωής, πολύ ντροπαλός και για αυτό τον προ-
σέλαβα. Ψυχικό έκανα προσλαμβάνοντάς τον μπας και είναι
γουρλής και σε μας και τελικά είναι γουρλής. Περίμενε τον.
Θα έρθει με ένα χαρτοφύλακα με 200.000 ευρώ σε σένα.
Και πού είσαι, φόρεσε κάτι πολύ σεμνό γιατί είναι της εκ-
κλησίας από ό,τι καταλαβαίνω το παλληκάρι. Τον λυπάμαι
τον κακομοίρη. Τα ψυχικά θα με φάνε, αλλά είναι γουρλής ο
μπαγάσας. Κέρασε τον ένα καφέ και δείξε κυρία απέναντι
του. Τα υπόλοιπα άστα πάνω μου. Βγάλαμε την δόση του
χρέους επιτέλους. Είμαι πολύ τυχερός άντρας και έχει πα-
ντρευτεί κελεπούρι. Τα λέμε, μανίτσα μου. Το βράδυ ετοιμάσου
για τρελίτσες για να το γιορτάσουμε. Φιλάκια.

Το κουδούνι χτυπά, η κυρία κοιτάζει μέσα από το ματάκι
της πόρτας και ένας νεαρός με μαύρο μουσάκι και γαλανά
αθώα μάτια περιμένει να ανοίξει η πόρτα. Ανοίγει την πόρτα
ολόγυμνη και του λέει.

-Πέρασε μέσα! Άφησε τον χαρτοφύλακα στο πάτωμα και
θέλω να ζήσω την συνέχεια, ρεμάλι μου. Αυτός ο γύρος εί-
ναι δικός μου. Θα σου δέσω τα χέρια στο κρεβάτι, θα σου

288

τοβιβλίο.net



κλείσω τα μάτια με το εσώρουχο που μου ξέσκισες μέσα
από το πάθος σου και θα τα δεις όλα αλήτη... Τι με κοιτάς
και μένεις κατάπληκτος; Μία σου και μία μου. Προχώρα
γρήγορα στο κρεβάτι! Είναι η σειρά μου να σε ανταμείψω,
ονειρεμένε μου. Αθώο αγγελικό ρεμάλι. Όλα μαζί σου,
ερωτικό τζίνι μου.

αγαπητέ αναγνώστη,
η συνέχεια δική σου. 

Όμως να ξέρεις πως μερικά βγαίνουν αληθινά.
Πίστεψε με.

{keep dreaming}

Γιάννης Καλαϊτζάκης

289

μια εικόνα... χίλιες λέξεις



290

τοβιβλίο.net



Κραδαίνοντας την άσφαλτο

Μέχρι που αγόρασα τη μηχανή, πίστευα ότι δεσμοίφιλίας συνέδεαν μόνο τους ανθρώπους, που ότανόμως έσπαγαν εξελίσσονταν σε μίσος το οποίο
διαπερνούσε και επηρέαζε τους νευρώνες τόσο, ώστε ο
ένας να μισεί θανάσιμα τον άλλον! Αιτία; Σίγουρα το συμφέρον
μικρό, μεγάλο, μέγιστο!

Από την άλλη, θεία νοσταλγία ονόμαζε ο πατέρας μου
τη φιλία του με τον Κωνσταντή, όταν ο δεύτερος αποδήμησε
στις ουράνιες διαδρομές πριν πολλά χρόνια.

Προσωπικά μια παρεξήγηση, που δημιουργήθηκε άθελά
μου ανάμεσα σε μένα και τον Ιάκωβο, έμελλε να με οδηγήσει
σε μέρες μαύρες, δίσεχτες, απελπιστικά έρημες! Καθόμουν
ώρες ατέλειωτες, στο παράθυρο ρεμβάζοντας! Το μυαλό
μου δεν ήθελε να σκεφτεί και το σώμα μου έπεσε σε αδρά-
νεια από την πολλή σκέψη.

«Ιάκωβος Αδελφόθεος», μου συστήθηκε και ήταν ακριβώς
23 Οκτωβρίου στη γιορτή του!

Γέλασα με το επίθετο, που ’ναι δεν ήταν αυτό, αλλά το ό-
νομά του εκεί παρέπεμπε, αυτή την ιστορία, του είχε πει
τουλάχιστον ο νονός του, όταν εκείνος διαμαρτυρήθηκε:
δεν είχε άλλα ονόματα; Γιατί Ιάκωβος!

Σε κατάσταση άθλια πέρασα την τρίτη λυκείου. Μια ολό-
κληρη χρονιά, παρών-απών στο σχολείο, άνθρωπος του
καναπέ στο σπίτι. Δημήτρης o couch potato, ο νωθρός, η
καθιστή πατάτα, όπως με φώναζε ο μπάρμπας μου, που
είχε γυρίσει από την Αμερική και δεν ήξερε από την πολλή

291



δουλειά, πότε ξημέρωνε και πότε βράδιαζε. Μου μίλαγε και
μ’ εκείνα τα greekglish, αλλά σαν απόειδε ότι δεν πρόκοβα
και πολλά, μου αγόρασε τη μηχανή, τη “Δώρα”, όπως τη
φωνάζω, για να μου θυμίζει τη γενναιοδωρία του μπάρμπα
μου!

Μετά το “χωρισμό” με τον καρδιακό μου φίλο, που τελικά
δεν ήταν “Αδελφόθεος” ούτε είχε σχέση με τα ψάρια όπως
υπαγόρευε το πραγματικό του επίθετο, Ψαράς, η “Δώρα”
ήταν το παμφάρμακο και με αυτήν κατάφερα να γίνω ευαί-
σθητος, καλοπροαίρετος, υποχωρητικός και συγχωρητικός!
Ξεχνούσα τα πάντα, έκανα όνειρα που αρκετά πραγματο-
ποίησα και την ευχαριστώ κάθε φορά που της γυαλίζω τα
φτερά!

Από μικρός ήμουν της ταχύτητας! Μόλις έλεγε ο παππούς
πετάξου για εφημερίδα, έπαιρνα τα χρήματα, σήκωνα τα
χέρια, σαν να κρατούσα τιμόνι και μαρσάροντας δυο φορές,
βίιγκ-βίιγκ, εξαφανιζόμουν! Έτσι, με τη μηχανή, φορώντας
όλα τα απαραίτητα, μπότες, παντελόνι, μπουφάν, κράνος,
γάντια, όλα για συνθήκες εξαιρετικά επικίνδυνες, ανέβαινα
και χανόμουν για πολλά χρόνια στο βάθος του δρόμου, στις
ατέλειωτες λεωφόρους της Ευρώπης!

Η ζωή είναι ωραία, αλλά πώς να το κάνουμε, αν έχεις και
κάτι του γούστου σου γίνεται πιο απολαυστική! Η ταχύτητα
σε συνάφεια με την αυξημένη προσοχή σου προσδίδει α-
σφάλεια. Δεν είναι τόσο επικίνδυνες οι μηχανές όσο αρκετοί
νομίζουν, ούτε οι αναβάτες είναι άγριοι όπως φαίνονται με
την αρματωσιά! Επικίνδυνος γίνεται ο άνθρωπος όταν ξε-
στρατίζει η σκέψη του. Εγώ, κραδαίνοντας την άσφαλτο,
ταξίδεψα πολύ και δεν το μετάνιωσα. Σήμερα, με το «κάρο»
όπως θα έλεγε κι ο μπάρμπας μου, εξυπηρετούμαι καλύτερα,
αλλά δεν έχει τη χάρη που μου προσέδιδε η μηχανή!

Η “Δώρα”, μου έφτιαξε τη ζωή, όταν άλλους τους κατα-
στρέφει. Κάτι μου έλειπε τότε, ρούχα, λεφτά, σχέδιο, όνειρα!

292

τοβιβλίο.net



Ήμουν ακμαίος νέος και ήθελα να διοχετεύσω την ορμή
μου! Και πράγματι, εκεί που μ’ έπνιγε το συναίσθημα, που
με συνέθλιβε η αδυναμία αντίδρασης, εκεί που η λάβα ανέ-
βαινε και ζητούσε διέξοδο, δρόμο, βρέθηκε ένας τρόπος
να ζήσω, να ζήσω πραγματικά!

Στο τελευταίο μου ταξίδι στην Ελλάδα, από την Αλεξαν-
δρούπολη ως την Ηγουμενίτσα ένιωσα τη μαγεία της ελευ-
θερίας! Ήμουν εγώ και η μηχανή μου, δεν ένιωθα παρά
μόνο τους κραδασμούς της και μέσα από το κράνος έβλεπα
στον καθρέφτη την άσφαλτο να χάνεται πίσω μου, μια
μαύρη γραμμή, μαύρη ράχη, στην Ελλάδα που δεν είχα ξα-
ναδεί.

Μπροστά μου πήγαινε το όνειρο που η ταχύτητα φαινόταν
να υποβοηθά στην περαίωσή του, καθώς κατάπινε τον ένα
ορίζοντα μετά τον άλλον με τον παλμό του άγνωστου και
την αγωνία του τερματισμού.

Στις πυρακτωμένες ασφάλτους των χωρών του νότου,
αξιώθηκα να φωτογραφηθώ, μόνο με τη μηχανή, στο δυτι-
κότερο άκρο της Ευρώπης, στο ακρωτήρι Κάβο ντα Ρόκα
όταν σήκωνε πέρα τεράστια κύματα ο Ατλαντικός Ωκεα-
νός!

Έζησα και ζω στην Ευρώπη, άλλος άνθρωπος, «σωστός
οικογενειάρχης» κατά τον πατέρα μου με δουλειά και οικο-
γένεια και με τη “Δώρα” παρούσα, να μου ψιθυρίζει: «τι θα
ήσουν, Δημητράκη, πέρα από ένα νωθρό homo canapedicus,
έναν άνθρωπο του καναπέ;» Κι εγώ, χαϊδεύοντας το τιμόνι
θυμάμαι εκείνο το βίιγκ-βίιγκ και της λέω ένα μεγάλο «ευ-
χαριστώ»! Οι συγκυρίες βλέπετε...

Άννα Δεληγιάννη-Τσιούλπα

293

μια εικόνα... χίλιες λέξεις



294

τοβιβλίο.net



Μια στιγμή μόνο...

Απόγευμα φάνηκε στη γύρα του δρόμου...
Με μακριά και ξέπλεκα τα μαύρα μαλλιά
Ρόδου πινελιές στα όμορφα μάγουλα
Σίγουρο έλαμπε στα μάτια της το Αύριο
Στη μικρή της χούφτα κρατούσε τον κόσμο
Γοργό το βήμα, πεταχτό
στη γη λες δεν πατούσε

Κι είπε να καθίσει λίγο
Μια ανάσα μόνο
Μια στιγμή

Δίψασε
Και στο καθρέφτισμα του νερού
Είδε

Η στάχτη λες και τα 'βαψε τα λίγα της μαλλιά
Κι ο χρόνος χάραξε σκληρά τα βελουδένια μάγουλα
Πού πήγαν κείνες οι φωτιές που παίζαν μες στα μάτια;

Μα πώς;
Μόνο για μια στιγμή ήταν
Σάμπως ξεχάστηκε...

Και τώρα...
Έμεινε κει να σκέφτεται
Δίβουλη...

295



Κι ο ήλιος τελείωνε τη σημερνή του ρότα
και ζωγράφιζε τον ουρανό με χίλια χρώματα...
Ανέμελος αυτός...
Ίδιος πάντα...

Αγγέλα Χρονοπούλου

296

τοβιβλίο.net



297

μια εικόνα... χίλιες λέξεις



298

τοβιβλίο.net



Ξεχασμένο τσιγάρο

Με άναψες και με παράτησες στο τασάκι. Κι απ’ ό,τιβλέπω, το ίδιο κάνεις εδώ και πολλή ώρα. Σωρόςτα τσιγάρα που κάηκαν μόνα τους. Αλήθεια, γιατί
τα ανάβεις;

Σε βλέπω που πηγαινοέρχεσαι αγριεμένος. Καναπές μπαλ-
κονόπορτα και πάλι πίσω. Με τα χέρια δεμένα πίσω από την
πλάτη. Με τα χέρια να ανεμίζουν καθώς μονολογείς ακατά-
ληπτα. Δεν βγάζω άκρη. Κάτι για το κινητό. Κάτι για κάποιο
μήνυμα.

Αυτό το κινητό κοντεύεις να το διαλύσεις. Μια το κοιτάς,
μια το πετάς στον καναπέ. Μετά το ξαναπιάνεις, το ανοίγεις.
Τι γράφει τέλος πάντων και σ’ έχει αναστατώσει τόσο πολύ;
Είναι κάνα δίωρο τώρα που έκανε «μπιπ», ήμουν ακόμη
μέσα στο πακέτο όταν το άκουσα. Κι από τότε δεν έχεις
ησυχία.

Στέκεσαι μπροστά μου με το βλέμμα χαμένο. Ούτε και
θυμάσαι ότι με άναψες. Κάνεις να με πιάσεις, το μετανιώνεις.
Τραβάς το χέρι, αρπάζεις το ποτήρι από δίπλα μου και το
πετάς με μανία στον απέναντι τοίχο. Το κιτρινωπό του πε-
ριεχόμενο κατρακυλάει αργά και φτάνει στο χαλί. Το μου-
σκεύει. Εσύ το παρακολουθείς αδιάφορα, με γυάλινα μάτια.

Πηγαίνεις πάλι προς την μπαλκονόπορτα. Την ανοίγεις.
Βρέχει πολύ έξω και φυσάει. Ο αέρας μπαίνει μέσα ορμητικά,
σπρώχνει τις κουρτίνες και φέρνει τη βροχή σχεδόν μέχρι
το τασάκι μου. Αδιαφορείς. Κάθεσαι στο άνοιγμα της πόρτας
κι αφήνεις το νερό να σε μουσκεύει. Βρέχει τα μαλλιά σου,

299



κυλάει στο πρόσωπο και το λαιμό σου, τρυπώνει στο που-
λόβερ σου. Τα μάτια σου γυαλίζουν κι είναι κι εκείνα γεμάτα
νερό μέσα τους. Τι περίεργο...

Το κινητό χτυπάει. Τρέχεις με λαχτάρα, σκοντάφτεις στο
τραπεζάκι, παραλίγο να πέσεις. Το αρπάζεις. «Εσύ είσαι;»
λες με απογοήτευση. «Δεν έχω όρεξη, παράτα με». Το
κλείνεις, το ξαναπετάς στον καναπέ. Με μια απότομη κίνηση
κλείνεις και τη μπαλκονόπορτα. Οι κουρτίνες μαγκώνουν,
σχεδόν ξεκολλούν από τους κρίκους. Αδιαφορείς. Γεμίζεις
ένα καινούριο ποτήρι και το κατεβάζεις μονορούφι. Η γκρι-
μάτσα στο πρόσωπό σου δηλώνει ότι το σιχαίνεσαι. Τότε
γιατί το πίνεις;

Ανάβεις τσιγάρο. Άλλο. Έχεις ξεχάσει ότι εγώ ακόμη καίω
στο τασάκι. Το κοιτάζεις κι αυτό με την ίδια γκριμάτσα απο-
στροφής. Το πετάς κάτω και το πατάς με λύσσα πάνω στο
χαλί. Δε σε νοιάζει που το καις, που το λερώνεις. «Τελειώσαμε»,
ουρλιάζεις. Στο τσιγάρο; Στον εαυτό σου; Σε ποιον; Δεν
μπορώ να καταλάβω, ένα απλό τσιγάρο είμαι. Με διάρκεια
ζωής κάτι λίγα λεπτά, πόσα να προλάβω να μάθω...

Σε βλέπω που πηγαίνεις στο μπάνιο. Ακούω το νερό να
τρέχει κι εσένα να βγάζεις κάτι παράξενους ήχους. Κλαις;
Αυτό είναι, κλαις. Αλλά με μανία, με απόγνωση. Σ’ ακούω να
χτυπάς τις γροθιές σου στο ντουλάπι. Φωνάζεις. Και πάλι
ασυνάρτητα. Κάτι σαν «...ώσαμε». «Τελειώσαμε»; Αυτό λες;
Ποιοι τελειώσατε... και γιατί αυτό σε πονάει τόσο πολύ;

Το κινητό ξαναχτυπάει. Τρέχεις. Πάλι δεν είναι αυτός που
περιμένεις, το βλέπω στο πρόσωπό σου. Ωστόσο αυτή τη
φορά δεν το κλείνεις. Όποιος και να ’ναι στην άλλη άκρη,
αρχίζεις πάλι να ουρλιάζεις. «Τελειώσαμε... αυτό μόνο μου
έγραψε... Τελειώσαμε... Ακούς; Τελειώσαμε... Έτσι απλά... σαν
να μην τρέχει τίποτε, σα να μη ζήσαμε τα όσα ζήσαμε... Μου
’γραψε ένα τελειώσαμε σε μήνυμα. Ακούς; Σε μήνυμα... Όχι
να μου το πει κατά πρόσωπο ούτε καν στο τηλέφωνο... Σε

300

τοβιβλίο.net



μήνυμα... χα!... Πόση περιφρόνηση, πόση απαξίωση... Όλα
ψέματα... ΨΕΜΑΤΑΑΑ...»

Πατάς με δύναμη το κουμπί, σχεδόν το ξεκολλάς. Και
ξαφνικά καταρρέεις. Σωριάζεσαι στον καναπέ. Το κινητό
σού πέφτει από τα χέρια. Ούτε που το προσέχεις. Περνάς
και ξαναπερνάς τα δάχτυλα μέσα από τα μαλλιά σου. Λες
και θέλεις να τα ξεριζώσεις. Μετά κρύβεις το πρόσωπο
μέσα στις παλάμες σου. Βγάζεις πάλι κάτι παράξενους ήχους.
Αλλιώτικους όμως. Σαν αγρίμι που πιάστηκε σε παγίδα και
θρηνεί. Ναι, αυτό είναι. Σαν πληγωμένο αγρίμι.

Η κάφτρα μου έχει σβήσει από ώρα. Κι έχω μείνει εκεί,
στο τασάκι μου, μισό μέσα και μισό έξω, και σε κοιτάζω.
Πόσο σε συμπονάω... Να μπορούσα να σου μιλήσω... να
σου πω πόσο σύντομη είναι η ζωή κι ας μην είσαι τσιγάρο...Κι
ας είναι η δική σου τόσο πολύ μεγαλύτερη απ’ τη δική μου...
Κι ωστόσο παραμένει τόσο μικρή, σαν ανάσα. Να σου πω
πως δεν αξίζει να τη χαλάς για κανένα μήνυμα, για κανένα
«τελειώσαμε»...

Μα δεν μπορώ. Δεν είμαι παρά ένα τσιγάρο. Εφήμερο,
μισοκαμένο, έτοιμο να πέσει κάτω ξεχασμένο. Τελειωμένο.
Κι όμως νιώθω ότι εσύ είσαι πιο τελειωμένος από μένα.
Ακόμη είσαι στον καναπέ. Ήσυχος. Έχεις πάρει ένα μαξιλάρι
αγκαλιά κι έχεις κρύψει μέσα του το πρόσωπό σου. Κουνάς
το σώμα σου ρυθμικά μπρος-πίσω χωρίς να βγάζεις πια κα-
νέναν ήχο. Μόνο η βροχή ακούγεται, που έχει δυναμώσει.
Πόση ώρα να έχει περάσει άραγε;

Ξαφνικά πετάγεσαι πάνω με τόση φόρα που τρομάζω
ακόμη κι εγώ. Αρπάζεις το πεταμένο στο πάτωμα κινητό.
Αρχίζεις να πατάς τα κουμπιά σαν μανιακός. Βρίσκεις αυτό
που ψάχνεις και το κοιτάς σαν να το βλέπεις πρώτη φορά.
Με έκπληξη. Με απόγνωση. Αρχίζεις ξανά το ατέλειωτο πή-
γαιν’-έλα. Καναπές, μπαλκονόπορτα και πίσω. Μουρμουρίζεις
πάλι. «Τελειώσαμε... τελειώσαμε... πώς τελειώσαμε... γιατί

301

μια εικόνα... χίλιες λέξεις



τελειώσαμε...». Το ίδιο σκηνικό ξανά από την αρχή...
Αλλά όχι. Δεν είναι το ίδιο. Είναι χειρότερο. Το λένε τα

μάτια σου. Κατακόκκινα, γυαλίζουν -κι ας είναι θολά. Ανοίγεις
πάλι την μπαλκονόπορτα. Πάλι ορμά μέσα ουρλιάζοντας η
καταιγίδα. Δεν το βλέπεις καν. Ορμάς κι εσύ -έξω, στο μπαλ-
κόνι, που το μαστιγώνει η βροχή. Ουρλιάζοντας κι εσύ. Και
εκσφενδονίζεις το κινητό με λύσσα, με μίσος. Αυτό χάνεται.
Εξαφανίζεται. Το καταπίνει το σκοτάδι και το κενό των οχτώ
ορόφων που απλώνεται από κάτω.

Έχω παγώσει από τρόμο. Έχεις παγώσει κι εσύ. Στέκεσαι
για λίγα δευτερόλεπτα ακίνητος με το βλέμμα του τρελού
να γυαλίζει στα μάτια σου. Έπειτα ρίχνεις πίσω το κεφάλι κι
αρχίζεις να γελάς, να γελάς... Ένα γέλιο που με τρομάζει α-
κόμη πιο πολύ από το ουρλιαχτό σου. Ανοίγεις τα χέρια σαν
να θέλεις να αγκαλιάσεις τη βροχή, τον αέρα, τη νύχτα. Χο-
ρεύεις. Ένα αλλόκοτο, δαιμονισμένο χορό.

Ύστερα δρασκελίζεις την κουπαστή. Κι η κραυγή σου
«τελειώσαμεεεε» χάνεται στο κενό των οχτώ ορόφων...

Βάσω Αποστολοπούλου

302

τοβιβλίο.net



303

μια εικόνα... χίλιες λέξεις



304

τοβιβλίο.net



Θέλω να γράψω ένα βιβλίο

Το κρύο είχε παγώσει τα πάντα, ακόμα και τη σκέψημου που πάσχιζε να βρει την έμπνευση για να γράψει.Έξω όλα ήταν ακίνητα, παραδομένα άνευ όρων στο
βοριά. Ακίνητα ήταν κι εντός μου, όλα παραδομένα στην
αδυναμία μου να πιάσω το μολύβι και να αραδιάσω τις
ιστορίες στο χαρτί...

Όχι, το βιβλίο δεν πρέπει να ξεκινάει έτσι, πρέπει να
γράφει για παραλίες κι όμορφα κορίτσια...

Ο ήλιος χάραζε την πορεία του νωχελικά στον μπλε
ουρανό του Ελύτη κι έκρυβε πίσω του το Θεό για να μη με
ακούει. Μήπως ζητούσα και τίποτα παράλογο; Να δείξει
λίγη κατανόηση και να με κάνει έστω για λίγο κι εμένα έναν
κανονικό άνθρωπο, όπως όλοι οι άνθρωποι! Να μπορέσω
να δω πώς είναι το μπλε και το κόκκινο, πώς είναι το
πρόσωπό μου, πώς είναι το δωμάτιό μου και τι σημαίνει
φως. Να τρέξω ανάμεσα στην ομορφιά και να την αγκαλιάσω
με όλο μου το είναι...

Μπα, είναι πολύ δραματικό έτσι, ένας τυφλός να μιλάει
για το μπλε χρώμα του ουρανού; Ούτε να το φανταστεί δεν
μπορεί..., μάλλον θα πρέπει να το αλλάξω. Κάτι άλλο πρέπει
να βρω. Από την άλλη όμως, έτσι γίνεται δραματικό και
πιάνει τον αναγνώστη από την αρχή και τον βάζει μέσα
στην ιστορία. Τελικά θα το κρατήσω. Έτσι θα ξεκινήσει το
βιβλίο μου.

Εκ γενετής τυφλός έμαθα ν’ αφουγκράζομαι ακόμα και
τις σκέψεις μου μέσα στο βαθύ σκοτάδι. Έμαθα να ακούω

305



το χτύπο της καρδιάς μου και τις ανάσες των ανθρώπων
γύρω μου που μιλούσαν στην ψυχή μου με τον τρόπο τους
κι ας μην έλεγαν λέξεις. Έμαθα να πιάνω την ομορφιά με τα
ακροδάχτυλα των χεριών μου κι όχι να την κοιτάζω κατάματα
όπως οι άλλοι άνθρωποι, τούτο όμως ποτέ δε με εμπόδισε
να ονειρευτώ...

Πρέπει να δώσω το στίγμα της ιστορίας από την αρχή,
άλλωστε κάθε καλό βιβλίο ξεκινάει όσο πιο κοντά στο τέλος
του γίνεται. Αυτό θα κάνω...

Μέχρι σήμερα ζούσα στο σκοτάδι, σ’ αυτή τη μαύρη
ουσία που απλώθηκε από τα μάτια μέχρι την ψυχή μου και
το μοναδικό πράγμα που μου πρόσφερε ήταν άχρονες
στιγμές μοναξιάς που δε γνώρισαν ποτέ ούτε ανατολή ούτε
δύση. Σήμερα όμως κάτι άλλαξε. Η φωνή της έριξε φως
μέσα στο έρεβος και τύφλωσε με τη γλυκιά δύναμή της όχι
τα μάτια μου αλλά την απελπισία μου για το μέλλον. Την
άκουσα, όταν μπήκε για πρώτη φορά στο στούντιο κι έκανε
το δοκιμαστικό για να εκφωνεί τις ειδήσεις. Εκείνος ο από-
μακρος φτερωτός θεός που κρατάει το βέλος με τη σταγόνα
που σου αλλάζει τη ζωή σε μια στιγμή μονάχα έκατσε δίπλα
μου και μου χαμογέλασε, μπορεί να μην τον είδα, ένιωσα
όμως την ουσία του να κατεβαίνει λεπτό το λεπτό από τον
ουρανίσκο μέχρι το στομάχι μου! «Φάρμακο είναι τούτο
που με πότισες, φάρμακο για να γιατρέψεις την απελπισία
μου ή φαρμάκι για να με ξεκάνεις;» τον ρώτησα ψιθυριστά,
αλλά απάντηση δεν πήρα, άκουσα μονάχα ένα παιδικό χα-
μόγελο να ξεμακραίνει. Την άκουγα που μιλούσε για την
επικαιρότητα κι η φωνή της απλώθηκε μέσα μου σαν το
δροσερό ανοιξιάτικο αεράκι. Προσπαθούσα να τη φανταστώ
πίσω από το τζάμι που χώριζε τα δυο δωμάτια και το μυαλό
μου πέταξε μακριά, κάπου στα σύννεφα των ποιητών που
ποτέ μου δεν έχω αντικρίσει. Δεν ξέρω πως φαίνεται όταν
κάποιος ανατριχιάζει, αλλά αν μπορούσα να δω τον εαυτό

306

τοβιβλίο.net



μου στον καθρέφτη σίγουρα το θέαμα που θα έβλεπα θα
ήταν αλλόκοτο...

Ωραία! Η ιστορία προχωράει μια χαρά, αλλά ήρθε η ώρα
να ρίξω την αμφιβολία στον αναγνώστη.

Μόλις τελείωσε το δοκιμαστικό άκουσα, την πόρτα από
το δωμάτιο με την ηχομόνωση να ανοίγει. Σηκώθηκα για να
τη χαιρετήσω, αλλά σαν το μικρό παιδί κρύφτηκα πίσω από
τα μαύρα μου γυαλιά. «Έλενα, έλα να σου γνωρίσω τον κα-
λύτερο ηχολήπτη που υπάρχει» είπε ο Αντώνης κι εγώ, πα-
γωμένος κι ακίνητος μόλις και μετά βίας σήκωσα το χέρι
μου. «Γεια σου, είμαι η Έλενα» είπε κι όταν το χέρι της
ακούμπησε το δικό μου, εκείνο το παιδικό χαμόγελο του
φτερωτού θεού άρχισε να γίνεται πιο δυνατό! Σάστισα και
δεν ήξερα πώς να αντιδράσω, τι να πω... «Χάρηκα...» είπα με
τρεμάμενη φωνή, «...Παναγιώτης...». «Λοιπόν, Παναγιώτη,
από εδώ και πέρα θα τα λέμε συχνά» είπε και γέλασε. «Εγώ
πίσω από το μικρόφωνο κι εσύ πίσω από όλα αυτά τα
κουμπιά που ένας θεός ξέρει τι κάνουν!». Ύστερα άφησε το
χέρι μου και βγήκε από το στούντιο χωρίς να πει τίποτα.
Τότε κατάλαβα πως ό,τι είχε χτίσει το μυαλό μου λίγες
στιγμές πριν δεν ήταν τίποτα άλλο παρά μια ανυπόστατη
φαντασίωση. Πάντα θα μας χώριζε εκείνο το αδιαπέραστο
τζάμι που μεμιάς έγινε μισητό, εκείνη πίσω από το μικρόφωνο
κι εγώ πίσω από τους ήχους. Η ζωή μου όλη ήταν ήχοι άλ-
λωστε, εκεί ήμουν προορισμένος να ζήσω. Έκατσα στην
καρέκλα κι έπεσα με το κεφάλι πάνω στα χέρια μου. Η
απελπισία βγήκε από μέσα μου και ξεχύθηκε πάνω στα
κουμπιά που ρυθμίζουν τους ήχους... Καταδικασμένος να
ζω στους ήχους, σκέφτηκα κι ένα δάκρυ έφυγε αυτοθέλητα
από τα μάτια μου. «Είσαι καλά, ρε φίλε;» με ρώτησε ο Αντώ-
νης...

Από εδώ και μπρος ο ήρωάς μου μπορεί να κάνει ό,τι
θέλει. Να παλέψει, να τα παρατήσει, να απογοητευτεί ή να

307

μια εικόνα... χίλιες λέξεις



ελπίζει. Αυτό είναι! Ετούτο το πληκτρολόγιο είναι το κλειδί
για τη ζωή που δεν μπορώ να ζήσω. Και θα το γράψω το
βιβλίο, θα το φτάσω μέχρι το τέλος του. Άλλωστε δεν έμειναν
ακόμα πολλές σελίδες, τι είναι τριακόσιες, τετρακόσιες
σελίδες μπροστά στην πρώτη που μόλις έγραψα; Τίποτα,
απλώς το φινάλε της ιστορίας...

«Γιάννη, έλα για φαγητό»
«Έρχομαι, μη φωνάζεις ρε μάνα...»
...έρχομαι όπως πάντα σπρώχνοντας το αναπηρικό κα-

ροτσάκι, μόνο που τούτη τη φορά είναι διαφορετικά πια...
Έτσι δεν είναι Παναγιώτη;

Κώστας Θερμογιάννης

308

τοβιβλίο.net



309



310

τοβιβλίο.net



ψωμί

Της λήθης το ψωμί
ο γυρισμός στα ίδια
και το σύνθημα νεκρό,
κενό πρόταγμα
επετειακό.
Ψωμί ζυμώνουν οι ιδέες
στο κόκκινο
υγρό χαλί
στης λησμονιάς τα χαρακώματα
φέρετρο

Ξένε, μην ξεχάσεις
να πας ψωμί
σα γυρίσεις.
Μην το αμελήσεις
κι όταν παλιννοστήσεις,
τις αλυσίδες να σπάσεις.

Δήμος Χλωπτσιούδης

311



τοβιβλίο.net



313

στη δράση συμμετείχαν
με διηγήματα και ποιήματα οι:

Erina Espiritu | Βάσω Αποστολοπούλου | Πολυξένη Βακιρλή
Σωτηρία Βασιλείου | Μάριος Βασιλόπουλος

Γλυκερία Γκρέκου | Άννα Δεληγιάννη-Τσιούλπα
Καλλιόπη Δημητροπούλου | Βασιλική Δραγούνη

Βασιλική Ζωγραφούδη | Κώστας Ζαχαράκης
Κώστας Θερμογιάννης | Μαρία Θωμάδη

Γιάννης Καλαϊτζάκης | Μαρία Κανελλάκη | Εύα Κασιάρου
Ελένη Κατσούτα | Ευαγγελία Κιντή | Ρούλα Κόζη

Χαρά Κοσεγιάν | Βίκη Κοσμοπούλου | Χαρά Κρέτα
Μαίρη Μαργαρίτη | Ρίτα Μενεξίδου | Μαίρη Μοσχονά

Έλλη Οικονόμου | Μαρία Παπαπαναγιώτου
Γιώργος Παυλίδης | Βενετία Ποιμενίδου

Ελένη Πολυματίδου | Άννα Ρουμελιώτη | Σοφία Σκλείδα
Χριστίνα Σουλελέ | Έρικα Τζαγκαράκη | Μάχη Τζουγανάκη

Ρούλα Τριανταφύλλου | Σωκράτης Τσελεγκαρίδης
Γιώτα Φλώρου | Δήμος Χλωπτσιούδης

Αγγέλα Χρονοπούλου | Λυδία Ψαραδέλλη



314



315

Το συλλογικο εργο μια εικο
να...χίλιες λεξεις (β΄ ΤόΜοσ)
σελιδοποιηθηκε και σΤοι
χειοθεΤηθηκε απο Τον δη
Μο χλωπΤσιουδη, Την επιΜε
λεια και Τη διαχειριση υλικου
εκανε η Μαχη Τζουγανακη
και Το εξωφυλλο δηΜιουργη
θηκε απο Τον κωσΤα θερΜο
γιαννη για λο γαριασΜο Των
εκδοσεων Τοβιβλιο.

Την εκδοση επιΜεληθηκε
ο δηΜοσ χλωπΤσιουδησ

ISBN: 978-618-81935-7-4







Μπορεί τελικά μια εικόνα να αποδοθεί με χίλιες λέξεις;
Ίσως όχι. Το σίγουρο όμως είναι ότι μία εικόνα μπορεί
να αποτελέσει πηγή έπνευσης για τη συγγραφή ενός
σύντομου διηγήματος ή ενός ποιήματος.

Με τέτοιο σκεπτικό από το 2014 και για δύο χρόνια ο
δικτυακός τόπος τοβιβλίο.net με ανοιχτό κάλεσμα
πραγματοποίησε μία δράση συγγραφής διηγήματος
ή ποιήματος με αφορμή επιλεγμένες φωτογραφίες.
118 συγγραφείς και ποιητές συμμετείχαν με περισ-
σότερα από 200 έργα σε δύο τόμους με ένα αποτέλε-
σμα εξόχως ενδιαφέρον.


