








































Οι Φύλακες των Πάγων


 
 



 
 
 
 
 

 
 
 
 
 

 
 
 
 

 
© Κώστας Βουλαζέρης 

http://www.fantastikosorizontas.gr/kostasvoulazeris 
 

ISBN: 978-960-89578-9-3 
 
Για τα πνευματικά δικαιώματα αυτού του κειμένου ισχύουν οι όροι του Crea-

tive Commons – http://creativecommons.org/licenses/by-nc-nd/3.0/gr/ 
 
• Επιτρέπεται να το διανέμετε ελεύθερα, στην παρούσα του μορφή και μόνο.  

• Δεν επιτρέπεται να το τροποποιήσετε ή να το αλλοιώσετε με οιονδήποτε 

τρόπο.  

• Δεν επιτρέπεται να το χρησιμοποιήσετε για διαφημιστικούς ή εμπορικούς 
λόγους. 

 

 
 

 

Αυτό το βιβλίο είναι λογοτεχνικό. Όλα τα ονόματα, τα πρόσωπα, και οι κατα-
στάσεις είναι φανταστικά ή χρησιμοποιούνται με φανταστικό, λογοτεχνικό 

τρόπο. Οποιαδήποτε ομοιότητα με αληθινά ονόματα, πρόσωπα, ή καταστά-

σεις είναι καθαρά συμπτωματική. 



 
 

 

Περισσότερες Ιστορίες από το Θρυµµατισµένο Σύµπαν 
 

Ο ∆ιαιρεµένος Θεός 
Γάµος του Ήλιου και του Ανέµου 
Οι Υπέρµαχοι του Γαλανού Φωτός 

Ο Θάνατος του Ξενιστή 
…και άλλες 

 

 

∆ωρεάν στο 

www.fantastikosorizontas.gr/kostasvoulazeris/ 
thrymmatismeno_sympan 



 

 

 

 

 

ΟΙ ΦΥΛΑΚΕΣ 

ΤΩΝ ΠΑΓΩΝ 
 

 

● Μια Ιστορία από το 
Θρυµµατισµένο Σύµπαν 

 
 
 
 
 
 
 
 

 
 
 
 
 
 

 

ΚΩΣΤΑΣ ΒΟΥΛΑΖΕΡΗΣ 



ΟΙ ΦΥΛΑΚΕΣ ΤΩΝ ΠΑΓΩΝ  /  3 

 
 

 

Κεφάλαιο 1 
 
 
Περιφερόταν μέσα σε σκοτεινά μέρη, ακούγοντας τα βήματά του 

ν’αντηχούν επάνω σε μισοκατεστραμμένα μεταλλικά ή ξύλινα 
πατώματα, ακούγοντας πολλές φορές την αναπνοή του βαριά 
στον υγρό αέρα, σαν νάχε τρέξει χιλιόμετρα χωρίς νάχει τρέξει. 
  Ελπιδοφόρος… Ναι, τι υπέροχο όνομα. Τι ταιριαστό όνομα. 

  Γέλασε. Οι αφέντες του, σίγουρα, είχαν μια κάποια αίσθηση του 
χιούμορ. Διαστρεβλωμένη μεν, αλλά την είχαν. 
  Δεν αισθάνομαι να φέρνω καμία ελπίδα. Ούτε στον εαυτό μου, 
ούτε σε κανέναν άλλο. 
  Ελπιδοφόρος… Ναι, πολύ ταιριαστό!… 

  Το γέλιο του αντήχησε μέσα στον άδειο διάδρομο, και με την 
άκρια του ματιού του είδε κάτι ν’απομακρύνεται γρήγορα, να 
φεύγει, τρομοκρατημένο ίσως. 
  Κάτι. Κάποιο πλάσμα, απ’αυτά τα περίεργα που περιφέρονταν 

στα ατελείωτα δωμάτια και περάσματα των εγκαταλειμμένων 
περιοχών του Παντοτινού Ανακτόρου. 
  Ναι, κάποιο… περίεργο πλάσμα… σαν εμένα. 
  Ελπιδοφόρο. 

  Ο Ελπιδοφόρος γέλασε. Κι έσπρωξε μια μεταλλική πόρτα, η ο-
ποία άνοιξε τρίζοντας. Θαύμα ήταν που οι μεντεσέδες της ακόμα 
κρατούσαν. Πολλά θαύματα σε τούτο τον σαπισμένο κόσμο. Τόσα 
πολλά θαύματα… Σκοτεινά θαύματα, εφιαλτικά θαύματα… 

  Απλώνοντας το χέρι του, πάτησε έναν διακόπτη, και μια ενερ-
γειακή λάμπα άναψε στο ταβάνι, πλημμυρίζοντας τον χώρο με 
παγερό, λευκό φως. 
  «Αγάπη μου,» είπε ο Ελπιδοφόρος στο άδειο δωμάτιο, «ήρθα!» 
Και γέλασε. 

  «Νομίζω–» 



ΚΩΣΤΑΣ ΒΟΥΛΑΖΕΡΗΣ  /  4 

 
 

 

  Στράφηκε, απότομα, τραβώντας το πιστόλι απ’τη ζώνη του και 
σημαδεύοντας. 

  Στο κατώφλι μιας πόρτας στ’αριστερά του στεκόταν ένας ά-
ντρας. Φορούσε κάπα, και στο κεφάλι του ήταν σηκωμένη μια 
κουκούλα, που έκρυβε το πρόσωπό του στη σκιά της. Ο Ελπιδο-
φόρος είχε, για μια στιγμή, την ψευδαίσθηση ότι κοίταζε σε κα-

θρέφτη, αφού κι εκείνος ακριβώς έτσι ήταν ντυμένος. 
  Ο άγνωστος ύψωσε τα χέρια του. «Νομίζω,» είπε, «πως δεν εί-
ναι πρέπον να μ’αποκαλείς ‘αγάπη μου’. Άλλωστε, μόλις γνωρι-
στήκαμε.» 
  «Ποιος είσαι;» ρώτησε ο Ελπιδοφόρος, εξακολουθώντας να τον 

σημαδεύει. 
  «Για να βρίσκομαι εδώ, μάλλον φίλος είμαι.» 
  «Αυτό… δεν είναι απαραίτητο.» 
  «Ο κοινός μας αφέντης με έστειλε, Ελπιδοφόρε. Για να σε ειδο-

ποιήσω. Κατέβασε το όπλο σου.» 
  Ο Ελπιδοφόρος το κατέβασε, αλλά δεν το θηκάρωσε. 
  Ο άγνωστος κατέβασε τα χέρια του. Μέσα απ’τη σκιά της κου-
κούλας του, φάνηκε να υπομειδιά. «Έτσι,» είπε, «είναι καλύτε-

ρα.» 
  «Τι θέλεις;» ρώτησε ο Ελπιδοφόρος, καθίζοντας πίσω από μια 
καρέκλα, στο τραπέζι που βρισκόταν στο κέντρο του δωματίου. 
Το πιστόλι του συνέχιζε να το έχει στο χέρι, έτοιμος να το σηκώ-

σει, αν χρειαζόταν, και να πυροβολήσει. Ο άγνωστος, όμως, έ-
μοιαζε ήρεμος· δεν έκανε καμία ύποπτη κίνηση –όπως, για πα-
ράδειγμα, να βάλει ένα από τα δικά του χέρια μέσα στις σκοτει-
νές πτυχές της κάπας του. 
  «Εγώ,» αποκρίθηκε, «δεν θέλω τίποτα. Ο αφέντης μας σε θέλει. 

Θέλει να σου μιλήσει. Προσωπικά.» 
  «Μεγάλη μου τιμή…» είπε ο Ελπιδοφόρος, χωρίς να προσπαθεί 
να κρύψει την ειρωνεία απ’τη φωνή του. «Είχα, πάντως, την ε-
ντύπωση πως είχαμε τέσσερις αφέντες, όχι έναν.» 



ΟΙ ΦΥΛΑΚΕΣ ΤΩΝ ΠΑΓΩΝ  /  5 

 
 

 

  «Δε γνωρίζεις και πολλά γι’αυτόν, λοιπόν. Μπορεί να φαίνεται 
ότι είναι τέσσερις, αλλά, στην πραγματικότητα, είναι ένας. Και 

θέλει να τον συναντήσεις, σήμερα, στην παλιά γέφυρα 5-Ε, σε 
μια ώρα.» Ο άγνωστος βάδισε προς την εξώπορτα του χώρου 
που ο Ελπιδοφόρος, για την ώρα, ονόμαζε σπίτι. 
  «Δε θα μείνεις για καφέ;» 

  «Δυστυχώς,» είπε ο άγνωστος, ανοίγοντας την πόρτα, «τα νεύ-
ρα μου είναι ήδη σε άθλια κατάσταση.» Βγήκε, κλείνοντας πίσω 
του. 
  «Πού να δεις τα δικά μου…» μουρμούρισε ο Ελπιδοφόρος, θη-
καρώνοντας το πιστόλι στη ζώνη του. 

  Σηκώθηκε και πλησίασε το ψυγείο. Το άνοιξε και πήρε από μέ-
σα ένα μπουκαλάκι Κρύο Ουρανό. Χρησιμοποιώντας ένα ανοι-
χτήρι, έσπασε το πώμα, και ήπιε. Αφού του έφερναν ακόμα φα-
γητά και ποτά, σήμαινε ότι τον είχαν ανάγκη. 

  Κι αναρωτιόταν τι μπορεί να ήθελαν τώρα. Τι σκόπευαν να του 
ζητήσουν; 
  Ο Ελπιδοφόρος πήγε στο δωμάτιο απ’το οποίο είχε βγει ο ά-
γνωστος. Το δωμάτιο που χρησιμοποιούσε για να κοιμάται. Στον 

αντικρινό τοίχο ήταν ένα σιδερένιο κρεβάτι· παραδίπλα, βρισκό-
ταν ένα επίσης σιδερένιο μπαούλο με σχεδόν όλα τα υπάρχοντα 
του Ελπιδοφόρου. Στον τοίχο δεξιά, υπήρχε μια τρύπα που έ-
φραζε με μεταλλικό κιγκλίδωμα: σύστημα εξαερισμού. Δύο φο-

ρές ο Ελπιδοφόρος είχε σκοτώσει ποντίκια που είχαν προσπα-
θήσει να περάσουν ανάμεσα από τα μικρά καγκελάκια. Και μια 
φορά είχε, μες στο σκοτάδι, δει ένα έντομο να περνά, με το σκλη-
ρό σώμα του να λαμπυρίζει. Ήταν μακρύ, και η ουρά του διέθετε 
κεντρί. Ο Ελπιδοφόρος δεν ήξερε τι είδους έντομο ήταν, ούτε ή-

ξερε αν το κεντρί του ήταν δηλητηριώδες ή μη, αλλά το πυροβό-
λησε αμέσως, το τρισκατάρατο. Η σφαίρα που το χτύπησε το 
έκανε να εκραγεί· κι έτσι τώρα στον τοίχο κάτω απ’το κιγκλίδω-



ΚΩΣΤΑΣ ΒΟΥΛΑΖΕΡΗΣ  /  6 

 
 

 

μα, εκεί όπου σερνόταν το έντομο όταν σκοτώθηκε, υπήρχε μια 
λακκούβα και οι πέτρες ήταν μαυρισμένες. 

  (Τα σκατοπράματα που κυκλοφορούσαν στα εγκαταλειμμένα 
μέρη του Παντοτινού Ανακτόρου ήταν το κάτι άλλο. Παλιότερα, 
ο Ελπιδοφόρος –που, τότε, ονομαζόταν Στίβεν Νέλκος και ήταν 
ταγματάρχης στον Παντοκρατορικό Στρατό– δεν ήξερε τίποτα 

γι’αυτά. Μονάχα φήμες είχε ακούσει. Νόμιζε, μάλιστα, ότι τα κα-
τοικημένα μέρη του αχανούς Ανακτόρου ήταν περισσότερα από 
τα έρημα. Τώρα, όμως, διαπίστωνε ότι άλλος ένας κόσμος απλω-
νόταν εδώ: ένας κατεστραμμένος, σάπιος, σκοτεινός κόσμος, γε-
μάτος λαβυρίνθους, αποτυχημένα πειράματα που περπατούσαν 

σε όσα πόδια μπορούσες να φανταστείς, επικίνδυνα υγρά και 
αέρια, και ήχους και θορύβους που αντηχούσαν από ανείπωτα 
βάθη.) 
  Πάνω απ’το κρεβάτι του ήταν ένα μικρό παράθυρο, μέσα απ’το 

οποίο φαίνονταν πέτρες μονάχα. Κάποιος, κάποτε, το είχε χτίσει. 
Ή είχε χτίσει ένα άλλο οικοδόμημα πίσω από τούτο το οικοδό-
μημα όπου τώρα βρισκόταν ο Ελπιδοφόρος. Γιατί το Παντοτινό 
Ανάκτορο –η κατοικία της Συμπαντικής Παντοκράτειρας– δεν 

ήταν παρά  μια συνένωση πολλών παλιών οικοδομημάτων. Το 
μεγαλείο του ήταν φτιαγμένο πάνω σε αμέτρητα σκουπίδια και 
μολυσμένη ύλη. 
  Δεν τα βλέπεις αυτά τα πράγματα όταν κυκλοφορείς στον επάνω 

κόσμο. Τα βλέπεις μόνο όταν βρεθείς στον κάτω. Και νομίζεις ότι 
τότε δημιουργήθηκαν, ξαφνικά, ή ότι εσύ τα ανακάλυψες. Τι μεγά-
λο σοκ! 
  Ο Ελπιδοφόρος γέλασε, και το γέλιο του αντήχησε μέσα στους 
άδειους χώρους. 

  Καλύτερα, όμως, να ετοιμάζομαι. Η γέφυρα 5-Ε δεν ήταν και τό-
σο κοντά. Αλλά θυμόταν πού βρισκόταν· την είχε… ανακαλύψει 
κι αυτήν, προχτές. Και είχε μάθει το όνομά της από την αρχαία 
πινακίδα πλάι της. Στην αρχή, τίποτα δε φαινόταν εκεί πάνω: η 



ΟΙ ΦΥΛΑΚΕΣ ΤΩΝ ΠΑΓΩΝ  /  7 

 
 

 

μεταλλική πλάκα στον τοίχο ήταν γεμάτη σκόνη, μαυρίλα, και 
αραχνοϊστούς. Ο Ελπιδοφόρος είχε πλησιάσει και είχε παραμε-

ρίσει τη βρομιά με το γαντοφορεμένο χέρι του. Από πίσω, είχαν 
αποκαλυφτεί λαξεμένα γράμματα. ΓΕΦΥΡΑ 5-Ε. 
  Και οι αφέντες του είχαν, επίσης, δει το όνομα. Γιατί έβλεπαν 
ό,τι έβλεπε. Ύστερα από την εγκατάσταση εκείνης της καταρα-

μένης ημιζωντανής οντότητας μέσα στο μυαλό του, έβλεπαν ό,τι 
έβλεπε… άκουγαν ό,τι άκουγε… ένιωθαν ό,τι ένιωθε… Κι αν ήθε-
λαν, μπορούσαν να τον καταστήσουν παρατηρητή μέσα στο ίδιο 
του το σώμα. Να βάλουν το σώμα του να κινηθεί χωρίς τη δική 
του θέληση· να το βάλουν να κάνει… ανείπωτα πράγματα– 

  Αγγελική! 
  Την είχαν σκοτώσει, χρησιμοποιώντας τον. 
  Ο Ελπιδοφόρος κοπάνησε τη γροθιά του στον τοίχο. Προσπά-
θησε να διώξει τη δυσάρεστη μνήμη απ’το μυαλό του. 

  Ήταν καταζητούμενος, εξαιτίας τους. Η Παντοκράτειρα ήθελε 
να τον εκτελέσει. Επειδή εκείνοι είχαν κάνει αυτό που πίστευαν 
ότι έπρεπε… για να διαφυλάξουν το άθλιο τομάρι τους. 
  Ο Ελπιδοφόρος προσπάθησε κι άλλο. Προσπάθησε να τα διώξει 

όλα απ’το μυαλό του. Αναστέναξε. Κάθισε στο κρεβάτι, που έτρι-
ξε από κάτω του. 
  Άναψε τσιγάρο, και κάπνισε μέσα στη σιωπή. 
  Ο κόσμος όλος έμοιαζε να έχει σταματήσει. 

 
 
 
Δεν πήρε πολλά πράγματα μαζί του, μονάχα τα απαραίτητα: ένα 
πιστόλι κι ένα ξιφίδιο (μήπως χρειαζόταν να υπερασπιστεί τον 

εαυτό του), μια ενεργειακή λάμπα (για να φωτίζει τα σκοτάδια), 
κι έναν σάκο με λίγο νερό και φαγητό για το δρόμο. Η γέφυρα 5-
Ε δεν ήταν κοντά στα δωμάτια που αποκαλούσε σπίτι· θα χρεια-
ζόταν να βαδίσει κάμποσο για να φτάσει εκεί. Η απόσταση πρέ-



ΚΩΣΤΑΣ ΒΟΥΛΑΖΕΡΗΣ  /  8 

 
 

 

πει να ήταν… προσπάθησε να την υπολογίσει… κάνα χιλιόμετρο, 
τουλάχιστον. Ίσως και δύο. Ή, κάπου εκεί ανάμεσα, τέλος πά-

ντων. 
  Προχώρησε μέσα στους παλιούς διαδρόμους, προτιμώντας να 
πατά στα μεταλλικά σημεία παρά στα ξύλινα, γιατί τα περισσό-
τερα ξύλα εδώ ήταν σάπια, και μπορεί να έσπαγαν, ρίχνοντάς 

τον σε βάραθρα και λάκκους. Σε κάποια στιγμή, είδε ηλιακό φως 
να έρχεται από ένα άνοιγμα στα δεξιά του: ένα από τα σπάνια 
ανοίγματα που επέτρεπαν την πρόσβαση του ήλιου στα ακατοί-
κητα μέρη του Παντοτινού Ανακτόρου, τα οποία ήταν, ως επί το 
πλείστον, ανήλιαγα· κάποιος είχε χτίσει ή φράξει όλα τα παρά-

θυρα και τις μπαλκονόπορτες. Ή ίσως να μην το είχε κάνει κανέ-
νας επίτηδες· ίσως αυτά να ήταν τα αποτελέσματα της οικοδό-
μησης του ενός χτιρίου πάνω στο άλλο, ξανά και ξανά και ξανά: 
όροφοι πάνω από τους ορόφους, και κάτω από τους ορόφους, 

και τοίχοι πίσω από τους τοίχους, και μπροστά από τους τοί-
χους. 
  Ο Ελπιδοφόρος απέφυγε το λημέρι μιας επικίνδυνης μεταλλαγ-
μένης αράχνης, περνώντας δίπλα από μια λίμνη που από τα βρο-

μερά υγρά της έβγαιναν αναθυμιάσεις. Δεν ήταν κανείς να στέ-
κεται πολύ κοντά της και να τις αναπνέει, γιατί είχαν κάτι το 
καυστικό· ο Ελπιδοφόρος κρατούσε την αναπνοή του καθώς 
περνούσε, και είχε τραβηγμένη τη δεξιά μεριά της κουκούλας 

του μπροστά στο πρόσωπό του. Από κάπου, απόμακρα, ακουγό-
ταν το συνεχές, μονότονο ΧΡΑΚ ΧΡΑΚ ΧΡΑΚ ΧΡΑΚ κάποιου μεγάλου, 
μεταλλικού τροχού. Ακουγόταν από τότε που ο Ελπιδοφόρος εί-
χε πρωτοανακαλύψει ετούτο το μέρος, και εξακολουθούσε να 
ακούγεται. Πού να ήταν, άραγε, αυτός ο τροχός; Και πώς λει-

τουργούσε; Τούτα τα δωμάτια ήταν άδεια από ανθρώπους. Από 
πού αντλούσε ενέργεια; 
  Αφήνοντας πίσω του τις καυστικές όχθες της λίμνης, επέστρε-
ψε στους λαβυρινθώδεις διαδρόμους, κατευθυνόμενος προς τον 



ΟΙ ΦΥΛΑΚΕΣ ΤΩΝ ΠΑΓΩΝ  /  9 

 
 

 

προορισμό του. Καθοδόν, ένα έντομο βρέθηκε στο διάβα του: 
είχε έξι πόδια, κεφάλι με μία κεραία και μεγάλα στρογγυλά, γυα-

λιστερά, μαύρα μάτια, και μονάχα ένα φτερό, από την αριστερή 
μεριά· από τη δεξιά, δεν υπήρχε κομμένο φτερό: δεν υπήρχε τί-
ποτα. Το έντομο ήταν τόσο μεγάλο όσο το κεφάλι του Ελπιδο-
φόρου, και ένα κέλυφος κάλυπτε το σώμα του, φωσφορίζοντας 

πρασινωπά. Του θύμισε το έντομο που, κάποτε, είχε γλιστρήσει 
μέσα στο υπνοδωμάτιό του, από τον αεραγωγό, αν και το γενι-
κότερο σχήμα τους δεν έμοιαζε. 
  Καλύτερα να είναι κανείς επιφυλακτικός σε τέτοιες περιπτώ-
σεις· ετούτα τα σκατοπράματα ήταν, πιθανώς, μολυσμένα. 

  Σαν εμένα. Πολύ μολυσμένα. Και πολύ επικίνδυνα. 
  Ο Ελπιδοφόρος τράβηξε το πιστόλι του και πυροβόλησε το έ-
ντομο στο κεφάλι. Ζωτικά υγρά τινάχτηκαν, και το πλάσμα πέ-
θανε μετά από μερικούς χτύπους της μοναδικής του φτερούγας. 

  Ο Ελπιδοφόρος πέρασε από δίπλα του και συνέχισε να βαδίζει. 
Δεν ήταν μακριά από τη γέφυρα πλέον. 
  Ύστερα από κάποια ώρα έφτασε, και την είδε εμπρός του: ένα 
πλατύ, μακρύ, μεταλλικό κατασκεύασμα που ένωνε τα δύο άκρα 

μιας αβύσσου, η οποία ανοιγόταν ανάμεσα σε σκοτεινά, εγκατα-
λειμμένα οικοδομήματα. Παραδίπλα, η πινακίδα έγραφε ΓΕΦΥΡΑ 
5-Ε. Ποιος, άραγε, της είχε δώσει αυτό το όνομα; Τι ήταν, κάποτε, 
τούτο το μέρος; 

  Στη μέση της γέφυρας, στεκόταν μια ψηλή φιγούρα, ψηλότερη 
από τον Ελπιδοφόρο, και ντυμένη με μαύρη πανοπλία που έκανε 
αργυρές και πορφυρές αντανακλάσεις, χωρίς να υπάρχει καμία 
πηγή φωτός εκεί κοντά. Η ίδια ήταν πηγή φωτός, αν και όχι πολύ 
δυνατή. Κοιτάζοντας, όμως, πιο προσεχτικά, θα άρχιζε κανείς 

ν’αμφισβητεί ότι ήταν «πανοπλία» αυτό που έντυνε τη φιγούρα· 
θα αναρωτιόταν μήπως ήταν κάποιου είδους ενέργεια… 
  Ο Ελπιδοφόρος ανέβηκε στη γέφυρα και βάδισε, ακούγοντας τα 
βήματα των μποτοφορεμένων του ποδιών ν’αντηχούν πάνω στο 



ΚΩΣΤΑΣ ΒΟΥΛΑΖΕΡΗΣ  /  10 

 
 

 

μεταλλικό πάτωμα. Έσβησε την ενεργειακή του λάμπα και πλη-
σίασε τον έναν από τους τέσσερις Υπερασπιστές της Παντοκρά-

τειρας. Τον έναν από τους αφέντες του. Και να φανταστεί κανείς 
ότι, παλιά, δεν πίστευα ότι εσείς παίρνατε καμία πρωτοβουλία… 
  «Ελπιδοφόρε…» Η φωνή που βγήκε μέσα από το κράνος του 
Υπερασπιστή ήταν βαθιά και απόκοσμη. 

  «Ζητήσατε να έρθω, και ήρθα,» είπε ο Ελπιδοφόρος. «Ποιος ή-
ταν αυτός που στείλατε να μπει στο σπίτι μου;» 
  «Το όνομά του δεν έχει σημασία. Είναι κάποιος που μας υπηρε-
τεί.» 
  Ναι, σκέφτηκε ο Ελπιδοφόρος, πολλά πράγματα φαίνεται πως 

«δεν έχουν σημασία». Ειδικά όσα θέλετε να κρατάτε κρυφά, για να 
ελέγχετε τους πάντες. 
  «Χρειαζόμαστε τις υπηρεσίες σου, Ελπιδοφόρε,» δήλωσε ο Υπε-
ρασπιστής. 

  Εκείνος γέλασε. «Μην το κάνεις ν’ακούγεται σαν έντιμη συναλ-
λαγή. Δε θα με πληρώσετε, εξάλλου. Ποιον θέλετε να σκοτώσω;» 
Δε θα ήταν η πρώτη φορά που τον έβαζαν να σκοτώσει κά-
ποιον… εξαιρώντας πάντα την Αγγελική, που δεν την είχε σκο-

τώσει ο ίδιος, όχι με τη θέλησή του, τουλάχιστον– Απομάκρυνε 
τη δυσάρεστη μνήμη. Δεν είχε σημασία· ήταν σε μια άλλη ζωή. 
Στη ζωή του Ταγματάρχη Στίβεν Νέλκος, όχι του Ελπιδοφόρου. 
  «Κανέναν, εκτός αν χρειαστεί. Θέλουμε να πας στην Ταρασμάλ-

θη.» 
  Ο Ελπιδοφόρος συνοφρυώθηκε. «Πού;» έκανε, ξαφνιασμένος. Η 
Ταρασμάλθη, απ’ό,τι ήξερε, ήταν μια διάσταση καλυμμένη από 
πάγους. Κανένας δεν πήγαινε εκεί, εκτός από κάτι τρελούς εξε-
ρευνητές. Τουλάχιστον, έτσι είχε ακούσει. 

  «Στην Ταρασμάλθη, Ελπιδοφόρε.» 
  Σε μια άλλη διάσταση… σκέφτηκε εκείνος. Μα, δε θα μπορείτε να 
με ελέγχετε εκεί. Δε θα μπορείτε να βλέπετε ό,τι βλέπω, να ακούτε 
ό,τι ακούω… Η ημιζωντανή οντότητα που είχαν φυτέψει μέσα 



ΟΙ ΦΥΛΑΚΕΣ ΤΩΝ ΠΑΓΩΝ  /  11 

 
 

 

στο μυαλό του μπορούσε να επικοινωνεί μαζί τους μόνο όταν 
βρισκόταν στην ίδια διάσταση μ’αυτούς. 

  «Για ποιο λόγο; Και γιατί στέλνετε εμένα;» 
  «Χρειαζόμαστε κάποιον που να είναι απελπισμένος.» 
  Ο Ελπιδοφόρος γέλασε. «Αυτό μ’αρέσει σ’εσάς: είστε πάντα ευ-
θείς! Μου λες, εν ολίγοις, ότι θέλετε να στείλετε εκεί κάποιον 

που, ούτως ή άλλως, σκέφτεται ν’αυτοκτονήσει.» 
  «Δε θα πας μόνος.» 
  «Θα έρθει κι άλλος αυτοκτονικός μαζί μου; Αισθάνομαι μεγάλη 
ανακούφιση τώρα. Είμαι σίγουρος πως έχετε μαζέψει πολλούς–» 
  «Σιωπή!» τον διέκοψε ο Υπερασπιστής. 

  Ο Ελπιδοφόρος σταύρωσε τα χέρια του εμπρός του, περιμένο-
ντάς τον να συνεχίσει. 
  «Θα σου δώσουμε μια συσκευή να πάρεις μαζί σου, κι εσύ θα τη 
δώσεις σ’έναν άνθρωπό μας στην Υπερυδάτια–» 

  «Στην Ταρασμάλθη δεν είπαμε ότι πρέπει να πάω;» 
  «Για να φτάσεις στην Ταρασμάλθη, ο συντομότερος δρόμος είναι 
από την Υπερυδάτια. Εκεί, υπάρχει ένα σημείο μετάβασης στον 
Αιθέρα που σε βγάζει σχετικά κοντά στο σημείο μετάβασης προς 

την Ταρασμάλθη. Και το να βγεις κοντά σ’αυτό το σημείο μετάβα-
σης είναι σημαντικό, Ελπιδοφόρε, επειδή εκείνη η περιοχή του Αι-
θέρα, γύρω από το πέρασμα για την Ταρασμάλθη, είναι πολύ επι-
κίνδυνη. Τα αιθερικά ρεύματα είναι ιδιαίτερα άγρια, και υπάρ-

χουν, επίσης, οντότητες που δεν τους αρέσουν οι παρείσακτοι.» 
  «Θα διασκεδάσουμε, λοιπόν…» μουρμούρισε ο Ελπιδοφόρος. 
«Κάτι έλεγες, όμως, για μια συσκευή…» 
  «Θα δώσεις τη συσκευή στον άνθρωπο που θα σου πούμε, κι αυ-
τός θα την ενεργοποιήσει. Να έχεις υπόψη σου ότι δεν μπορεί να 

την ενεργοποιήσει ο καθένας! Πρέπει να είναι Τεχνομαθής μάγος, 
και ειδικά εκπαιδευμένος. Αν την ενεργοποιήσεις εσύ, υπάρχει 
κίνδυνος.» 
  «Τι ακριβώς κάνει;» 



ΚΩΣΤΑΣ ΒΟΥΛΑΖΕΡΗΣ  /  12 

 
 

 

  «Δημιουργεί μια συχνότητα που τρυπά τις διαστάσεις διαμέσου 
του Αιθέρα. Χρησιμοποιώντας αυτή τη συχνότητα, θα έχουμε ε-

παφή, Ελπιδοφόρε.» 
  «Επαφή;… Εννοείς ότι…;» Φυσικά. Δε θα τον άφηναν να τους 
ξεγλιστρήσει· ήθελαν να επικοινωνούν με την ημιζωντανή οντό-
τητα εντός του. «Θα βλέπετε ό,τι βλέπω…» 

  «Ακριβώς. Πράγμα το οποίο είναι πολύ σημαντικό, εκεί όπου θα 
πας. Το μέρος είναι επικίνδυνο.» 
  «Δε νομίζω ότι αναφέρεσαι στους πάγους…» είπε ο Ελπιδοφό-
ρος. 
  «Οι πάγοι θα είναι το λιγότερο,» του απάντησε ο Υπερασπιστής. 

«Τώρα, άκουσε καλά μερικά βασικά πράγματα που έχουμε να σου 
πούμε, και μην διακόπτεις, Ελπιδοφόρε. Είσαι από τους πιο παρά-
ξενους υπηρέτες μας.» 
  «Συγνώμη,» είπε, ειρωνικά, ο Ελπιδοφόρος, χωρίς να υπάρχει 

ίχνος χαμόγελου στο πρόσωπό του· «θα προσπαθήσω να συμ-
μορφωθώ.» 



ΟΙ ΦΥΛΑΚΕΣ ΤΩΝ ΠΑΓΩΝ  /  13 

 
 

 

Κεφάλαιο 2 
 
 
Η Φενίλδα’σαρ δε μπορούσε να αρνηθεί την πρόσκληση για φα-

γητό. Ήταν από μια παλιά της φίλη, την Αρίνη’σαρ. Είχαν μαθη-
τεύσει μαζί στη Συγκεντρωτική Ακαδημία Μαγικών Τεχνών, κι 
ύστερα είχαν να δουν χρόνια ολόκληρα η μία την άλλη. Η Φενίλ-
δα είχε ακούσει ότι η Αρίνη είχε σταλεί στη Χάρνταβελ, μαζί 

μ’ένα τάγμα του στρατού της Παντοκράτειρας· από τότε δεν είχε 
μάθει άλλα νέα της: φοβόταν, μάλιστα, ότι ίσως να ήταν νεκρή. 
  Φαίνεται, όμως, πως δεν ήταν. Και, καθώς η Φενίλδα ξύπνησε 
σήμερα και άνοιξε το μηχανικό της σύστημα, είδε στην οθόνη ότι 
είχε δύο μηνύματα. Το ένα ήταν από την Αρίνη, η οποία της έλεγε 

πως βρισκόταν στη Ρελκάμνια, και της πρότεινε να πάρουν με-
σημεριανό μαζί και, ει δυνατόν, να περάσουν και την υπόλοιπη 
μέρα μαζί, να θυμηθούν τον παλιό καιρό. Η Φενίλδα τής απάντη-
σε ότι χαιρόταν πολύ που ήταν εδώ, και ότι δεχόταν την πρότα-

σή της. Θα συναντιόνταν στις 11.30 π.μ. 
  Το άλλο μήνυμα ήταν από έναν τύπο που η Φενίλδα προσπα-
θούσε να αποφύγει. Έναν στρατιωτικό με τον οποίο είχε τύχει 
να κάνει έρωτα μια βραδιά, και ο άνθρωπος νόμιζε ότι, ξαφνικά, 

ήθελε και να τον παντρευτεί. Δεν μπορούσε να ξεκολλήσει! Και 
είχε αρχίσει να γίνεται ενοχλητικός. Όπως και οι περισσότεροι 
άντρες με τους οποίους μπλέκω! σκέφτηκε η Φενίλδα, καθώς 
διάβαζε βιαστικά το μήνυμά του, χωρίς να απαντήσει. Της ζη-

τούσε κι εκείνος να περάσουν την ημέρα μαζί, και της είχε γρά-
ψει, μάλιστα, κι ένα ερωτικό ποίημα! Η Φενίλδα αναστέναξε. 
Μ’αποκαλεί «Γαλανό Άνθος του Κρόνου»; Δεν είναι με τα καλά 
του! Τι να πεις σ’έναν τέτοιο τύπο; 
  Η Φενίλδα πήγε να κάνει μπάνιο και να ετοιμαστεί. Ευτυχώς, 

δεν είχε τίποτα δουλειές για την Παντοκράτειρα σήμερα, επομέ-



ΚΩΣΤΑΣ ΒΟΥΛΑΖΕΡΗΣ  /  14 

 
 

 

νως δε χρειαζόταν να δώσει σε κανέναν εξηγήσεις για τη συνά-
ντησή της με την Αρίνη. 

  Πλύθηκε, βάφτηκε, και ντύθηκε, φορώντας ένα πράσινο φόρε-
μα με γαλανές κηλίδες, το οποίο ταίριαζε με το γαλανό δέρμα 
της. Καθισμένη μπροστά στον μεγάλο καθρέφτη του υπνοδωμα-
τίου της, χτένισε διεξοδικά τα μακριά, μαύρα μαλλιά της που έ-

φταναν ώς τη μέση της. Τελειώνοντας, τα έδεσε πλεξίδα, κι άρ-
χισε να αισθάνεται λιγάκι αγχωμένη, γιατί η ώρα περνούσε και 
το εστιατόριο που είχε πει η Αρίνη ότι θα την περίμενε δεν ήταν 
και δίπλα στο Παντοτινό Ανάκτορο: βρισκόταν περίπου εκατό 
χιλιόμετρα από εδώ, μέσα στην Ανακτορική Συνοικία. 

  Η Φενίλδα φόρεσε ένα ζευγάρι ψηλές, μαύρες κάλτσες, κι ύστε-
ρα έδεσε τα παπούτσια της. Πήρε την τσάντα της από μια κρε-
μάστρα κι έριξε μέσα τα απαραίτητα. Καθώς έφευγε, παραλίγο 
να ξεχάσει το κλειδί του οχήματός της. 

  Βγαίνοντας απ’την εξώθυρα των δωματίων της, άκουσε τον ε-
πικοινωνιακό της δίαυλο να κουδουνίζει, αλλά δεν επέστρεψε 
για να τον ανοίξει. Ας ήταν όποιος ήθελε! –δεν την είχε προλάβει· 
δεν τον είχε ακούσει. 

  Μπήκε σ’έναν ανελκυστήρα του Παντοτινού Ανακτόρου και κα-
τέβηκε στο γκαράζ όπου είχε σταθμευμένο το τρίκυκλο όχημά 
της. Με τις άκριες των ματιών της, είδε τους οπλισμένους φρου-
ρούς να την κοιτάζουν· και ήξερε πως δεν την κοίταζαν επειδή τη 

θεωρούσαν ύποπτη: την κοίταζαν επειδή τους άρεσε η μορφή 
που διαγραφόταν κάτω απ’το φόρεμά της. Ορισμένες φορές, η 
Φενίλδα το έβρισκε αυτό κολακευτικό· άλλες φορές, ενοχλητικό. 
Πολλές γυναίκες τής είχαν πει ότι τη ζήλευαν, ότι θα ήθελαν να 
είχαν το σώμα της. Εκείνη δεν μπορούσε ν’αποφασίσει αν θα ή-

θελε να είχε το δικό τους σώμα, που περνούσε πιο εύκολα απα-
ρατήρητο. 
  Βαδίζοντας ανάμεσα από δύο άλλα οχήματα, πλησίασε το όχη-
μά της. Το ξεκλείδωσε και άνοιξε το γυάλινο σκέπαστρο. Μπήκε 



ΟΙ ΦΥΛΑΚΕΣ ΤΩΝ ΠΑΓΩΝ  /  15 

 
 

 

και ενεργοποίησε τα συστήματά του. Έκλεισε το γυάλινο σκέ-
παστρο και πάτησε το πετάλι, βάζοντας τους τροχούς σε κίνηση. 

  Σύντομα, ήταν έξω απ’το Παντοτινό Ανάκτορο και στο χάος 
των δρόμων της Ρελκάμνια, της Ατέρμονης Πολιτείας. Πατώντας 
μερικά πλήκτρα στην κονσόλα πλάι της, έβαλε τη μικρή οθόνη 
να της δείξει την ταχύτερη διαδρομή για το εστιατόριο Χρυσαλί-

δες. Μια κόκκινη γραμμή σχηματίστηκε πάνω στον χάρτη. Η Φε-
νίλδα ακολούθησε τις υποδείξεις του συστήματος, και ανέβηκε 
σε μια γέφυρα που έκανε δύο σπειροειδείς στροφές γύρω από 
μια πανύψηλη πολυκατοικία, κατέβηκε από τη γέφυρα, διέσχισε 
έναν στενό δρόμο (αποφεύγοντας, μετά δυσκολίας, ένα φορτηγό 

που τον έκλεινε σχεδόν όλο), μπήκε σε μια υπόγεια σήραγγα, 
βρέθηκε σε μια μεγάλη λεωφόρο όπου οι οδηγοί έτρεχαν σαν 
παλαβοί και ελικόπτερα ακούγονταν να πετάνε από πάνω, έ-
στριψε σε μια πάροδο, και έφτασε στις Χρυσαλίδες. 

  Το ρολόι έδειχνε 11.47 π.μ. Δεν είχε αργήσει πολύ. 
  Άφησε το όχημά της στο γκαράζ του εστιατορίου και, σύντομα, 
ήταν μαζί με την Αρίνη’σαρ, η οποία είχε ήδη πιάσει τραπέζι και 
την περίμενε. Δεν είχε αλλάξει πολύ από τότε που τη θυμόταν η 

Φενίλδα, εκτός απ’το γεγονός ότι είχε κόψει τα μαλλιά της. Πα-
λιά, τα ξανθά της μαλλιά χύνονταν πλούσια γύρω απ’τους ώμους 
της· τώρα ήταν κοντοκουρεμένα, αν και όχι τόσο που να κάνουν 
το κεφάλι της να μοιάζει με κρανίο. Το δέρμα της ήταν λευκό με 

απόχρωση του ροζ, και ήταν πιο κοντή από τη Φενίλδα. Το σώμα 
της ήταν αυτό που, ορισμένες φορές, θα ήθελε η Φενίλδα να είχε: 
όχι άσχημο, αλλά όχι και κάτι που τραβούσε αμέσως το βλέμμα. 
Δε φαινόταν να είχε πάρει κιλό από παλιά· μάλλον, είχε χάσει και 
δυο-τρία. 

  Μετά από τα φιλιά, τα χαμόγελα, και τις αγκαλιές, κάθισαν στο 
τραπέζι και παράγγειλαν φαγητό. 
  «Νόμιζα ότι είχες χαθεί!» της είπε η Φενίλδα. «Είχα να μάθω νέα 
σου τόσο καιρό!» 



ΚΩΣΤΑΣ ΒΟΥΛΑΖΕΡΗΣ  /  16 

 
 

 

  «Στη Χάρνταβελ ήμουν,» αποκρίθηκε η Αρίνη, καθώς ένας σερ-
βιτόρος τούς έφερνε φαγητό μέσα σ’έναν δίσκο και άφηνε τα 

πιάτα, ένα-ένα, πάνω στο τραπέζι. «Και δεν είχαμε χρόνο ούτε 
ν’αναπνεύσουμε τελευταία.» Άναψε τσιγάρο. «Πού να σου λέω… 
Α, παντρεύτηκα κιόλας–» 
  «Τι!» 

  Η Αρίνη’σαρ γέλασε. «Ναι. Τον ταγματάρχη μου.» 
  Η Φενίλδα μειδίασε, και άναψε κι εκείνη τσιγάρο, αφού ήπιε μια 
γουλιά απ’τη μπίρα της. «Είναι καλός;» 
  «Καλός είναι. Είναι στη Χάρνταβελ τώρα. Κι εγώ δε θα μείνω 
εδώ για πολύ. Γίνεται χαμός εκεί πέρα.» 

  Η Φενίλδα συνοφρυώθηκε, ζητώντας να μάθει περισσότερα. Η 
Αρίνη τής είπε ότι απορούσε που δεν τα ήξερε ήδη, αφού βρι-
σκόταν στο Παντοτινό Ανάκτορο. Δεν είχαν καμία πληροφόρη-
ση; 

  «Δε μας απασχολεί η Χάρνταβελ και πολύ συχνά.» 
  «Θα έπρεπε!» τόνισε η Αρίνη, και της εξήγησε ότι σ’αυτή τη 
διάσταση οι κάτοικοι ήταν τελείως παλαβοί και, τελευταία, είχαν 
αρχίσει να παλαβώνουν ακόμα περισσότερο. Είχαν μονοθεϊσμό 

εκεί, και οι ιερείς τους έλεγαν ότι ο Θεός απαιτούσε θυσίες για τα 
σπαρτά, τη γονιμότητα, και κάτι άλλες τέτοιες ανοησίες. Και δεν 
εννοούσαν θυσίες μικρών ζώων, αλλά ανθρώπων. «Σκοτώνουν 
ανθρώπους, οι παλαβοί, Φενίλδα! Ανθρώπους.» Τους κρεμούσαν 

ανάποδα και περίμεναν το αίμα να κατεβεί στο κεφάλι τους και 
να πεθάνουν. «Δεν πάνε καθόλου καλά!» Μια φορά, μάλιστα, εί-
χαν πει στους Παντοκρατορικούς στρατιώτες ότι έπρεπε κι εκεί-
νοι να προσφέρουν κάποιον ως θυσία, αφού βρίσκονταν στη 
Χάρνταβελ, για να τάχουν καλά με τον Θεό. 

  «Και το κάνατε;» απόρησε η Φενίλδα. 
  «Φυσικά και όχι! Ο άντρας μου είχε πάει να τρελαθεί, ο άνθρω-
πος. Κάθε τρεις και λίγο, οι ανισόρροποι ιερείς έρχονταν και του 
έλεγαν αυτές τις μαλακίες για τον εξευμενισμό του Θεού τους!» 



ΟΙ ΦΥΛΑΚΕΣ ΤΩΝ ΠΑΓΩΝ  /  17 

 
 

 

Τελικά, ένας στρατιώτης είχε βρεθεί νεκρός μέσα στο δάσος. Κα-
νένας δεν έμαθε τι τον σκότωσε, αλλά έμοιαζε να ήταν κάποιο 

θηρίο· ήταν ξεσκισμένος, σαν από νύχια και δόντια· οι υπόλοιποι, 
όμως, δε μπορούσαν να καταλάβουν για τι θηρίο επρόκειτο. Οι 
ιερείς είπαν ότι αυτή ήταν η οργή του Θεού· οι ντόπιοι δεν ήθε-
λαν καν να το συζητήσουν, φοβισμένοι. Ο Ταγματάρχης Τέρι 

Κάρμεθ –ο σύζυγος της Αρίνης’σαρ– δήλωσε στους ιερείς πως, 
αν εκείνοι είχαν δολοφονήσει τον στρατιώτη του, θα το μετά-
νιωναν: θα το μετάνιωναν πικρά. Δε φάνηκε, όμως, αυτό να τους 
τράνταξε. Και σα να μην έφταναν όλες τούτες οι μαλακίες, μετά 
από δύο μέρες, ένα Παντοκρατορικό φυλάκιο δέχτηκε επίθεση 

από αγνώστους, που άφησαν πίσω τους μήνυμα ότι ήταν «επα-
ναστάτες» και ότι θα «έδιωχναν τους παρείσακτους από τα μέρη 
τους». 
  «Παλαβομάρα σκέτη εκεί πέρα, στη Χάρνταβελ, μην το ψά-

χνεις,» είπε η Αρίνη, πίνοντας μια μεγάλη γουλιά μπίρα, για να 
υγράνει το στόμα της ύστερα από τόση ώρα που μιλούσε. Ανα-
στέναξε, ακουμπώντας την πλάτη της στην καρέκλα. 
  Η Φενίλδα τη ρώτησε, καθώς έτρωγαν, γιατί είχε έρθει εδώ, στη 

Ρελκάμνια. Για να ξεκουραστεί; Ή την είχαν στείλει για κάποιο 
συγκεκριμένο λόγο; 
  «Ο άντρας μου δεν πιστεύει στην ξεκούραση,» αποκρίθηκε η 
Αρίνη. 

  Η Φενίλδα γέλασε. 
  Η Αρίνη τής εξήγησε ότι βρισκόταν εδώ για να επισκεφτεί τη 
Σ.Α.Μ.Τ. «Πρέπει να κοιτάξω κάτι στα αρχεία τους. Μια πληρο-
φορία.» Σε ορισμένα από τα δάση της Χάρνταβελ, ένα παράξενο 
φαινόμενο είχε αρχίσει να γίνεται αντιληπτό: κάτι που πρέπει, 

σίγουρα, να είχε να κάνει με την ίδια τη φύση της διάστασης. 
Και, ως μάγισσα του τάγματος των Ερευνητών, ήταν δουλειά της 
Αρίνης να το ερευνήσει. 



ΚΩΣΤΑΣ ΒΟΥΛΑΖΕΡΗΣ  /  18 

 
 

 

  Η Φενίλδα τη ρώτησε τι ήταν. «Ίσως να μπορώ να σε βοηθή-
σω,» πρόσθεσε· και η Αρίνη τής είπε ότι ορισμένοι είχαν αναφέ-

ρει πως έβλεπαν κάτι… αντικατοπτρισμούς μέσα στα δάση. Σαν 
αυτούς που λένε πως βλέπει κανείς στις ερήμους. Κανονικά, αυ-
τό δε θα έπρεπε να συμβαίνει. Επομένως, η Αρίνη υπέθετε ότι 
επρόκειτο για κάποια αραίωση στα διαστασιακά τοιχώματα της 

Χάρνταβελ. 
  «Σε συγκεκριμένα σημεία;» ρώτησε η Φενίλδα. 
  Η Αρίνη κούνησε το κεφάλι. «Όχι,» αποκρίθηκε. «Εμφανίζεται 
τυχαία. Μια εδώ, μια εκεί.» 
  «Δε μπορεί, τότε, να είναι αραίωση στα τοιχώματα…» 

  Και τι να ήταν; ρώτησε η Αρίνη. Δε μπορούσε να ήταν κάτι άλ-
λο. Υπήρχε κάποιου είδους ειδική αστάθεια, η οποία πρέπει να 
είχε δημιουργηθεί τελευταία, γιατί παλιότερα δεν είχε ακουστεί 
να συμβαίνει τίποτα παρόμοιο. «Οι ιερείς λένε, φυσικά, ότι πρό-

κειται για την ‘οργή του Θεού’. Ναι, ’ντάξει…» 
  Η Φενίλδα τής θύμισε ότι υπήρχαν οντότητες που μπορούσαν 
να προκαλέσουν προβλήματα στις διαστάσεις. 
  «Ναι, το ξέρω,» είπε η Αρίνη. «Αλλά, πραγματικά, δεν νομίζω ότι 

εδώ έχουμε να κάνουμε μ’αυτή την περίπτωση.» 
  Η Φενίλδα ανασήκωσε τους ώμους. «Εσύ ξέρεις καλύτερα, α-
φού είσαι τόσο καιρό εκεί…» είπε. Και μετά, θυμήθηκε ένα περι-
στατικό από τη μαθητεία τους στη Σ.Α.Μ.Τ., και το ανέφερε. 

  Λύθηκαν κι οι δύο στο γέλιο. 
  Το περιστατικό αφορούσε τη θεωρία αραίωσης των τοιχωμά-
των μιας διάστασης, αυτά που είχε πει ένας δάσκαλος, και αυτά 
που είχαν κάνει δύο μάγοι. Τις γκάφες που είχαν κάνει. 
  Η μια κουβέντα έφερε την άλλη, και η Φενίλδα’σαρ κι η Αρί-

νη’σαρ τελείωσαν το φαγητό τους μιλώντας για τις παλιές μέρες 
στην Ακαδημία: για τα απίστευτα πράγματα που είχαν γίνει εκεί, 
τα οποία τότε τους φαίνονταν τόσο σπουδαία, αλλά τώρα τα 
θυμόνταν και γελούσαν. 



ΟΙ ΦΥΛΑΚΕΣ ΤΩΝ ΠΑΓΩΝ  /  19 

 
 

 

  Καθώς πλήρωναν τον λογαριασμό (μοιράζοντας τα λεφτά εξί-
σου, γιατί καμία δεν ήθελε να βάλει την άλλη να πληρώσει, και 

ήταν κι οι δύο το ίδιο επίμονες), η Αρίνη ρώτησε τη Φενίλδα τι 
έκανε εκείνη, από τότε που είχαν να συναντηθούν. «Συνέχεια 
εγώ μιλάω. Πάντοτε μιλούσα πολύ!» 
  «Ναι, αυτά δεν ξεχνιούνται.» 

  «Μη γίνεσαι κακιά τώρα!» γέλασε η Αρίνη, καθώς πήγαιναν 
προς το γκαράζ του εστιατορίου. 
  «Τι σου λέει ο άντρας σου;» 
  «Δεν προλαβαίνει να πει–» 
  Γέλασαν. 

  «Πού θα πάμε τώρα;» ρώτησε η Φενίλδα. «Και, όπου κι αν πάμε, 
θα πάμε με το δικό μου όχημα ή με το δικό σου;» 
  «Με το δικό σου.» 
  Πλησίασαν το τρίκυκλο της Φενίλδα και μπήκαν. Η Αρίνη πρό-

τεινε να πάνε σε κάποια καφετέρια στις ακτές της Μικρής Θά-
λασσας, και μετά να πάνε σε καζίνο. «Έχω χρόνια να πάω σε κα-
ζίνο!» 
  «Την τελευταία φορά που πήγαμε,» της θύμισε η Φενίλδα, «ή-

μασταν στην Ακαδημία· και, όταν βγήκαμε, φορούσες μόνο τα 
εσώρουχά σου, κι αυτά επειδή είπα σε κείνον τον τύπο ότι δεν 
μπορούσε να σε βγάλει έξω γυμνή και ότι, εξάλλου, τα εσώρουχά 
σου δεν άξιζαν παραπάνω από πέντε δεκάδια.» 

  Γελούσαν, καθώς έφευγαν από το γκαράζ και κινούνταν μέσα 
στους περίπλοκους δρόμους της Ανακτορικής Συνοικίας. Η Αρίνη 
είπε ότι είχε μεγαλώσει τώρα, και θα ήταν πιο προσεχτική. «Το 
υπόσχομαι, Φενίλδα!» Και μετά, της ζήτησε πάλι να της πει τι γι-
νόταν μ’εκείνη. 

  Η Φενίλδα τής αποκρίθηκε ότι είχε γίνει φίλη με την Παντοκρά-
τειρα, ενόσω εργαζόταν στο Παντοτινό Ανάκτορο· ή, τουλάχι-
στον, όσο μπορεί κάποια να γίνει «φίλη» μαζί της. Η Αρίνη την 
άκουγε με το στόμα μισάνοιχτο. Η Φενίλδα τής μίλησε για κά-



ΚΩΣΤΑΣ ΒΟΥΛΑΖΕΡΗΣ  /  20 

 
 

 

ποια περιστατικά από τη ζωή της, κάποιες απλές δουλειές που 
είχε αναλάβει. Βαρετά πράγματα. «Η ζωή μου είναι πιο βαρετή 

απ’τη δική σου, όπως βλέπεις, παρότι είμαι φίλη της Παντοκρά-
τειρας.» Τα πιο… ενδιαφέροντα πράγματα δεν τα ανέφερε· ήταν 
επικίνδυνο να τα αναφέρει, ή πολύ… δυσάρεστο, και η Αρίνη θα 
της έκανε ένα σωρό ερωτήσεις γι’αυτά. Καλύτερα να το απέφευ-

γε. 
  Τι να κάνει ο Στίβεν, άραγε; αναρωτήθηκε η Φενίλδα, καθώς ο-
δηγούσε. Είναι ζωντανός ακόμα; Την τελευταία φορά που τον 
είχε δει, ονομαζόταν Ελπιδοφόρος, και δεν έμοιαζε να είναι και 
σε τόσο καλή διάθεση. Από την άλλη, βέβαια, ούτε κι εκείνη είχε 

τόσο καλή διάθεση τότε. Επιπλέον, πώς να είναι ο άνθρωπος σε 
καλή διάθεση; Μέσα στο κεφάλι του εκείνοι είχαν φυτέψει μια 
ημιζωντανή οντότητα· και μέσα στο αίμα του κυλούσε ένα μι-
κρόβιο, ένα παράσιτο, που τον έκανε επικίνδυνο στις επαφές του 

με τους άλλους. Και, σα να μην έφταναν τούτα, τον κυνηγούσε κι 
η Παντοκράτειρα, θεωρώντας ότι είχε σκοτώσει την Αγγελική 
Έμφωτη. Μα τους θεούς, τι λόγο μπορεί νάχει αυτός ο άνθρωπος 
για να βρίσκεται σε καλή διάθεση; Η Φενίλδα πολύ φοβόταν ότι 

ίσως νάχε αυτοκτονήσει ώς τώρα. Θα τον καταλάβαινε, αν είχε 
αυτοκτονήσει. Εγώ θα είχα αυτοκτονήσει, αν ήμουν στη θέ– 
  «Τι είναι, Φενίλδα;» 
  Γύρισε να κοιτάξει την Αρίνη. «Τι;» 

  «Γιατί είσαι τόσο σιωπηλή; Και τόσο… κατσούφικη!» 
  «Θυμήθηκα κάποιον.» 
  «Άντρα;» 
  «Ναι.» 
  «Εραστής σου;» 

  «Όχι.» 
  «Δε θα πρέπει να τον συμπαθείς, τότε, αν κρίνω από την όψη 
σου,» είπε η Αρίνη. 



ΟΙ ΦΥΛΑΚΕΣ ΤΩΝ ΠΑΓΩΝ  /  21 

 
 

 

  «Όχι,» αποκρίθηκε η Φενίλδα· «τον συμπαθώ. Ίσως, μάλιστα, να 
τον ήθελα και για εραστή μου… αν τα πράγματα ήταν διαφορε-

τικά. Δεν είναι κακός.» 
  «Τι έχει συμβεί; Για πες.» 
  Η Φενίλδα κούνησε το κεφάλι. «Δε μπορώ.» 
  «Γιατί;» 

  «Είναι απόρρητο. Θα με σκοτώσουν,» χαμογέλασε πλατιά η Φε-
νίλδα, προσπαθώντας να δώσει μια χαριτολόγο χροιά στα λόγια 
της, αν και δεν ήταν ψέματα αυτό που έλεγε: η περίπτωση του 
Στίβεν ήταν, πράγματι, απόρρητη· και εκείνοι, πράγματι, θα τη 
σκότωναν, αν πρόδιδε τα μυστικά τους. Ένα ρίγος τη διαπέρασε, 

παρά το χαμόγελό της. 
  Η Αρίνη γέλασε. «Είσαι όλο σαχλαμάρες, Φενίλδα! Όλο σαχλα-
μάρες, από παλιά!» 
  Φτάνοντας στις νότιες ακτές της Μικρής Θάλασσας, βρήκαν μια 

ήσυχη καφετέρια, άφησαν το όχημά τους απέξω, και μπήκαν, για 
να καθίσουν στον εξώστη, που κοίταζε τα κύματα και τις ατε-
λείωτες γέφυρες που απλώνονταν από πάνω τους, γυαλίζοντας 
στο φως του ήλιου. 

  Η κουβέντα των δύο μαγισσών στράφηκε πάλι στη Χάρνταβελ, 
καθώς η Αρίνη’σαρ άρχισε να λέει για τα αξιοπερίεργα που είχε 
συναντήσει εκεί, όπως επίσης και διάφορα για τον άντρα της, τα 
οποία η Φενίλδα πίστευε ότι, μάλλον, δεν θα έπρεπε να λέει. 

  Η ώρα πέρασε γρήγορα, ο ήλιος γλίστρησε προς τη Δύση. Η Ου-
λή έγινε πιο φανερή στον ουρανό απ’ό,τι την ημέρα. Μια μακριά, 
οριζόντια, κατακόκκινη γραμμή, που γύρω της έμοιαζε να βγάζει 
καπνούς και να κάνει ανταύγειες. 
  Η Αρίνη είπε ότι τώρα καλά θα ήταν να πήγαιναν στο καζίνο. Το 

θυμάται, σκέφτηκε η Φενίλδα, μειδιώντας· δεν το ξέχασε! «Εντά-
ξει,» της αποκρίθηκε, «πάμε.» 
 
 



ΚΩΣΤΑΣ ΒΟΥΛΑΖΕΡΗΣ  /  22 

 
 

 

 
Ευτυχώς, αυτή τη φορά, η Αρίνη’σαρ δεν βγήκε απ’το καζίνο φο-

ρώντας μόνο τα εσώρουχά της. Ούτε έχασε τόσα λεφτά όσα τότε 
που σπούδαζαν στη Συγκεντρωτική Ακαδημία Μαγικών Τεχνών. 
Πάντως, έχασε κάμποσα. Διακόσια δεκάδια δεν είναι λίγα, όταν 
λες ότι θες να πας να παίξεις για πλάκα, για να θυμηθείς τον πα-

λιό καιρό. 
  Η Φενίλδα τη ρώτησε πότε σκόπευε να επισκεφτεί τη Σ.Α.Μ.Τ. 
Αύριο; Ναι, απάντησε η Αρίνη. Δεν είχε, δυστυχώς, και τόσο χρό-
νο στη διάθεσή της· γι’αυτό κιόλας δεν πρότεινε στη Φενίλδα να 
πάνε πουθενά αλλού για να πιούν. Πρέπει να είμαι νηφάλια αύριο 

το πρωί, της είπε. 
  Έτσι, τώρα η Φενίλδα επέστρεφε στα δωμάτιά της μέσα στο 
Παντοτινό Ανάκτορο, ενώ το ρολόι της έδειχνε 11.23 μ.μ. Αισθα-
νόταν έναν πονοκέφαλο να έχει αρχίσει να την ενοχλεί: έναν πο-

νοκέφαλο που δεν της ήταν πρωτόγνωρος. Έναν πονοκέφαλο 
που φοβόταν όσο δεν είχε φοβηθεί τίποτε άλλο στη ζωή της… 
και για τον οποίο έφταιγαν εκείνοι. 
  Έπρεπε να πάρει το φάρμακό της, για να τον καταστείλει προ-

σωρινά· γιατί μόνιμα ήταν ανέφικτο να περάσει. Τουλάχιστον, 
έτσι της έλεγαν… και δεν τους εμπιστευόταν. Ίσως να το ισχυρί-
ζονταν αυτό για να την ελέγχουν, επειδή μόνο εκείνοι γνώριζαν 
τι ήταν το καταραμένο φάρμακο που της χορηγούσαν. 

  Ξεκλείδωσε την εξώθυρα και μπήκε. Πλησίασε το σύστημα α-
ναπαραγωγής ήχου, πάτησε δύο κουμπιά, και έβαλε μια ελαφριά 
μουσική να παίζει, ενώ –παρά τον αδύναμο πονοκέφαλο– ακόμα 
υπήρχε ένα αχνό χαμόγελο στο πρόσωπό της, από τη συνάντησή 
της με την Αρίνη. 

  Έβγαλε τα παπούτσια της και πήγε στο κομοδίνο πλάι στο κρε-
βάτι, καθίζοντας στην άκρη του στρώματος. Τράβηξε ένα συρ-
τάρι και πήρε από μέσα ένα κυλινδρικό, μεταλλικό κουτάκι. Το 
άνοιξε και έβγαλε ένα τυλιγμένο κομμάτι χαρτί, το οποίο ξετύλι-



ΟΙ ΦΥΛΑΚΕΣ ΤΩΝ ΠΑΓΩΝ  /  23 

 
 

 

ξε, αποκαλύπτοντας εντός του μια γκρίζα, γυαλιστερή αλοιφή. 
Την έφερε σε επαφή με το μέτωπό της και την πίεσε εκεί, για να 

απορροφηθεί. Μια παγωνιά εξαπλώθηκε στο κεφάλι της, η ο-
ποία μετατράπηκε σε θερμότητα… και ο πονοκέφαλος, που δε 
βρισκόταν παρά στις αρχές του, έπαψε. 
  Η Φενίλδα αναστέναξε, και σηκώθηκε απ’το κρεβάτι. Τουλάχι-

στον μία φορά την ημέρα έπρεπε να παίρνει αυτό το καταραμέ-
νο φάρμακο, αλλιώς ο πονοκέφαλος γινόταν αφόρητος. 
  Κι έτσι, είχε την ανάγκη τους… 
  Πήγε στον επικοινωνιακό δίαυλο, στο γραφείο της, και είδε ότι 
της είχαν γίνει ένα σωρό κλήσεις: οι περισσότερες από κάποιον 

άγνωστο. 
  Άγνωστος… 
  Μπορεί, όμως, και να μην ήταν άγνωστος. 
  Τι θέλουν πάλι από εμένα; 

  Η Φενίλδα έκανε να φύγει απ’το γραφείο, και τότε ο δίαυλος 
κουδούνισε. Επέστρεψε, και είδε ότι την καλούσε κάποιος ά-
γνωστος. 
  Άνοιξε τον δίαυλο. «Ναι;» 

  «Φενίλδα’σαρ. Σε αναζητούμε όλη μέρα.» Αυτή η φωνή. Ένας 
από εκείνους. Δεν είχε σημασία ποιος από τους τέσσερις. 
  «Δεν ήμουν εδώ.» 
  «Ναι, το μάθαμε.» 

  «Τι θέλετε;» 
  «Να κάνεις κάτι για εμάς. Αλλά πρέπει να μιλήσουμε από κοντά, 
πρώτα. Θα έρθουμε στα δωμάτιά σου, σε δέκα λεπτά.» 
  Δεν περίμεναν την απάντησή της· η επικοινωνία τερματίστηκε. 
  Η Φενίλδα τούς καταράστηκε, σιωπηλά. Γιατί έπρεπε η ζωή της 

να εξαρτιέται απ’αυτούς; Δεν ήθελε πλέον να της λένε τι να κά-
νει, ούτε να παίρνει το καταραμένο φάρμακό τους! Ούτε να δρα 
σαν μυστικός πράκτοράς τους! Ήθελε μόνο να θεραπεύσουν τον 
πονοκέφαλό της, μια και καλή! Αλλά δεν το έκαναν αυτό, γιατί 



ΚΩΣΤΑΣ ΒΟΥΛΑΖΕΡΗΣ  /  24 

 
 

 

τότε… Τότε, τι; ρώτησε τον εαυτό της. Δε θα μπορούν να σου λένε 
τι να κάνεις; Πραγματικά, το πιστεύεις αυτό; Νομίζεις ότι θα 

σ’αφήσουν έτσι, ύστερα από τις αλήθειες που ξέρεις για εκείνους; 
Φυσικά και όχι. Όμως ο πονοκέφαλος και το φάρμακο ήταν ένας 
επιπλέον έλεγχος. Ο πονοκέφαλος ήταν το κολάρο, και το φάρ-
μακο το λουρί. 

  Δεν είμαι σε καλύτερη κατάσταση από τον Στίβεν. Και τους δύο 
μάς κάνουν ό,τι θέλουν. 
  Ήταν, άραγε, ακόμα ζωντανός; 
  Η Φενίλδα’σαρ κάθισε σε μια πολυθρόνα, περιμένοντάς τους να 
έρθουν. 

  Και, σε λίγο, ένας από τους Υπερασπιστές της Παντοκράτειρας 
μπήκε στα δωμάτιά της, με το μαύρο αρματωμένο σώμα του να 
κάνει περίεργες αργυρόχρωμες και πορφυρόχρωμες αντανα-
κλάσεις, σε τυχαίες στιγμές, όχι απαραίτητα όταν το χτυπούσε 

το φως της λάμπας που είχε η μάγισσα αναμμένη στο καθιστικό 
της. 
  «Φενίλδα’σαρ,» είπε η απόκοσμη φωνή μέσα από το κράνος. 
«Καλησπέρα.» 

  Η Φενίλδα ήπιε, σιωπηλά, μια γουλιά από τον Σεργήλιο οίνο 
που είχε βάλει σ’έναν ποτήρι καθώς περίμενε. 
  «Χρειαζόμαστε τις υπηρεσίες σου, γι’ακόμα μια φορά.» 
  Η Φενίλδα δε μίλησε, παρατηρώντας την ψηλή οντότητα ε-

μπρός της. Παλιότερα, οι Υπερασπιστές την τρομοκρατούσαν. 
Ακόμα την τρομοκρατούσαν. Αλλά νόμιζε ότι πλέον είχε αρχίσει 
να τους συνηθίζει. Λιγάκι. 
  «Πρέπει να πας στην Ταρασμάλθη.» 
  Το ποτήρι έπεσε απ’το χέρι της. Το κρασί χύθηκε στο χαλί. «Εί-

σαι τρελός!» είπε, αυθόρμητα· και μετά, αισθάνθηκε να τρέμει. 
«Θέλω – θέλω να πω: γιατί;… για – για ποιο λόγο, Άρχοντά 
μου;…» Πώς ήταν δυνατόν να θέλουν να τη στείλουν στην Ταρα-
σμάλθη; Μα τους θεούς, δεν υπήρχε τίποτα εκεί! Μονάχα πάγοι! 



ΟΙ ΦΥΛΑΚΕΣ ΤΩΝ ΠΑΓΩΝ  /  25 

 
 

 

  «Είσαι μάγισσα του τάγματος των Ερευνητών. Η δουλειά αυτή 
είναι της ειδικότητάς σου.» 

  «…Δεν καταλαβαίνω,» ψιθύρισε η Φενίλδα. 
  «Θα σου εξηγήσουμε,» είπε ο Υπερασπιστής. 
  Και της εξήγησε: της μίλησε για την αποστολή της, ενώ εκείνη 
καθόταν και άκουγε, βουβά, νιώθοντας τα χέρια της παγωμένα 

και τα πόδια της ανύπαρκτα. Νόμιζε πως ο πονοκέφαλός της είχε 
ξαναρχίσει, παρότι είχε μόλις πάρει το φάρμακο. 
  «Καταλαβαίνεις τώρα, Φενίλδα’σαρ;» ρώτησε ο Υπερασπιστής, 
τελειώνοντας. 
  Η Φενίλδα ένευσε, μουδιασμένα. «Ναι, Άρχοντά μου… Αλλά… 

μπορεί, μπορεί να πεθάνω εκεί πέρα. Εκεί όπου θέλετε να πάω… 
έτσι όπως μου το λέτε… κι αυτό που θέλετε να κάνω…» 
  «Δε θα πας μόνη.» 
  «Ναι, αλλά και πάλι…» 

  «Υπάρχουν ερωτήσεις που θέλεις να μας κάνεις, Φενίλδα’σαρ; Θα 
σου εξηγήσουμε όλα όσα μπορούμε να σου εξηγήσουμε.» 
  Ο Φενίλδα πήρε μια βαθιά ανάσα. Ξεροκατάπιε. «Πριν από τις 
ερωτήσεις,» είπε, οπλίζοντας τον εαυτό της με θάρρος, «θέλω 

κάτι άλλο. Θέλω να μου υποσχεθείτε κάτι.» 
  Αυτή τη φορά, ο Υπερασπιστής ήταν που έμεινε σιωπηλός. 
  Η Φενίλδα συνέχισε: «Ο πονοκέφαλός μου, θέλω να τον κάνετε 
να περάσει. Για πάντα.» 

  «Αυτό, Φενίλδα’σαρ,» απάντησε ο Υπερασπιστής, «είναι ανέφι-
κτο.» 
  «Όχι!» φώναξε η Φενίλδα, καθώς πεταγόταν όρθια από την πο-
λυθρόνα της. «Δεν είναι ανέφικτο! Γιατί μου λέτε ψέματα;» Δε 
νόμιζε ότι έλεγχε τον εαυτό της. Έτρεμε ολόκληρη. Η αναπνοή 

της ήταν γρήγορη· δε μπορούσε να τη σταματήσει. «Με στέλνετε 
στην Ταρασμάλθη, για να πεθάνω, και δε μπορείτε να μου υπο-
σχεθείτε ότι θα κάνετε τον πονοκέφαλό μου να περάσει;» 



ΚΩΣΤΑΣ ΒΟΥΛΑΖΕΡΗΣ  /  26 

 
 

 

  «Φενίλδα’σαρ,» είπε ο Υπερασπιστής, «όταν βάλαμε στο μυαλό 
σου το ξόρκι που χρειαζόσουν για να σώσεις τη ζωή της Παντο-

κράτειρας, η ζημιά που προκλήθηκε ήταν μόνιμη. Είσαι μάγισσα· 
γνωρίζεις τη διαδικασία εκμάθησης ενός ξορκιού ή μιας μαγγανεί-
ας. Χρειάζεται χρόνος. Το ανθρώπινο μυαλό δεν μπορεί να αντέξει 
την ταχύτερη εκμάθηση.» 

  Η Φενίλδα κάθισε πάλι στην πολυθρόνα, νιώθοντας τα γόνατά 
της να την εγκαταλείπουν, νιώθοντας δάκρυα να τρέχουν από τα 
μάτια της. «…Με καταδικάσατε, ο Σκοτοδαίμων να σας κατα-
βροχθίσει…!» είπε. «Με καταδικάσατε…!» 
  «Ήταν απαραίτητο να γίνει το ξόρκι. Αν δεν είχε γίνει, η Παντο-

κράτειρα θα ήταν νεκρή.» 
  Και τώρα εγώ τι είμαι; Ζωντανή-νεκρή; Θα πρέπει πάντα να υ-
ποφέρω από αυτή την κατάρα; Η Φενίλδα έκρυψε το πρόσωπό 
της μέσα στα χέρια της, προσπαθώντας να κάνει τον εαυτό της 

να σταματήσει να κλαίει. 
  «Φενίλδα’σαρ, έχουμε κάνει για σένα ό,τι μπορούμε. Σου δίνουμε 
το φάρμακο που απομακρύνει τον πόνο σου. Τον αισθάνεσαι όταν 
έχεις βάλει την αλοιφή στο μέτωπό σου;» 

  Η Φενίλδα ύψωσε το βλέμμα της· σκούπισε τα μάτια της με τα 
δάχτυλά της. Ξεροκατάπιε. «Όχι,» είπε. «Αλλ’αυτή δεν είναι λύση. 
Υπάρχουν φορές που πονάω. Πολύ.» 
  «Θα πρέπει, τότε, να έχεις το φάρμακό σου πάντα κοντά. Δεν 

μπορούμε να κάνουμε κάτι καλύτερο για σένα. Οτιδήποτε άλλο θα 
ήταν επικίνδυνο: το μυαλό σου έχει ήδη υποφέρει πολύ.» 
  Η Φενίλδα συνοφρυώθηκε. «Θες να πεις ότι…; Ότι, κάπως…; 
Υπάρχει πιθανότητα να θεραπευτώ;» 
  «Όχι.» 

  «Κάποιος χειρούργος, ίσως–» 
  «Μην το επιχειρήσεις, Φενίλδα’σαρ. Μπορεί να έχει μόνο αρνητι-
κά αποτελέσματα. 



ΟΙ ΦΥΛΑΚΕΣ ΤΩΝ ΠΑΓΩΝ  /  27 

 
 

 

  »Υπηρέτησέ μας καλά σε τούτη την αποστολή, και θα φροντί-
σουμε να ανταμειφθείς ανάλογα. Τώρα, καλύτερα ν’αρχίσεις να 

ετοιμάζεσαι, νομίζουμε.» Και ο Υπερασπιστής στράφηκε και πήγε 
προς την εξώπορτα των δωματίων της. 
  Η Φενίλδα έμεινε για κάμποση ώρα καθισμένη στην πολυθρόνα, 
με τις σκέψεις της να κάνουν κύκλους… κύκλους… κύκλους… 

  Η Αρίνη’σαρ ζούσε καλύτερα στη Χάρνταβελ, παρότι δεν το 
γνώριζε. 



ΚΩΣΤΑΣ ΒΟΥΛΑΖΕΡΗΣ  /  28 

 
 

 

Κεφάλαιο 3 
 
 
Το υδροπλάνο βγήκε απ’τον Αιθέρα και πέταξε στους ουρανούς 

της Υπερυδάτιας, γυαλίζοντας στο φως των δύο ήλιων που έ-
γερναν προς τον δυτικό ορίζοντα. 
  «Πού βρισκόμαστε;» ρώτησε ο Προαιρέσιος, καθισμένος μπρο-
στά στο πηδάλιο του αεροσκάφους και έχοντας το βλέμμα του 

έξω από το μπροστινό παράθυρο, στην απέραντη θάλασσα που 
απλωνόταν από κάτω τους. 
  Ο Γεράρδος, που καθόταν δίπλα του, κοίταξε τη μικρή οθόνη 
και πάτησε μερικά πλήκτρα στην κονσόλα, για να πάρει τα δε-
δομένα που ήθελε. «Αν ο χάρτης μας είναι σωστός, είμαστε εκα-

τόν-ογδόντα-εφτά χιλιόμετρα ανατολικά της Μικρυδάτιας.» 
  «Θα το διαπιστώσουμε σύντομα,» είπε ο Προαιρέσιος, οδηγώ-
ντας το σκάφος τους προς τα δυτικά. «Σε κάνα μισάωρο, πρέπει 
να είμαστε εκεί.» 

  Ο Γεράρδος πήρε το βλέμμα του από τον χάρτη στη μικρή οθό-
νη, και το έστρεψε κι εκείνος στον ωκεανό από κάτω τους. Έναν 
ωκεανό ατέρμονο, όπου δεν υπήρχε κανένα σημάδι γης. Ούτε ένα 
μικρό νησί· ούτε μια βραχονησίδα. Αυτή ήταν η Υπερυδάτια. Συ-

νεχόμενη θάλασσα, παντού, και τρεις ήπειροι. Τρεις πλωτές ή-
πειροι, που οι θέσεις τους άλλαζαν, καθώς περιφέρονταν σαν 
σχεδίες επάνω στα κύματα. Ο Γεράρδος δεν μπορούσε να φα-
νταστεί τι είδους δυνάμεις βρίσκονταν σε λειτουργία εδώ, ώστε 

να επιτρέπουν ένα τέτοιο φαινόμενο. Αλλά, από την άλλη, βέ-
βαια, είχε δει και πιο παράξενα πράγματα στη ζωή του. Πολύ πιο 
παράξενα. 
  «Δε μοιάζει με τις θάλασσες όπου είχες συνηθίσει να ταξιδεύεις, 
ε, Καπετάνιε;» του είπε ο Προαιρέσιος, σα νάχε διαβάσει το μυα-

λό του. 



ΟΙ ΦΥΛΑΚΕΣ ΤΩΝ ΠΑΓΩΝ  /  29 

 
 

 

  «Όχι,» αποκρίθηκε ο Γεράρδος. «Δε μοιάζει με το Πορφυρό Κε-
νό. Αλλά έχω ξαναπεράσει από εδώ.» 

  «Ναι;» 
  «Ναι. Δεν είχα μείνει για πολύ, όμως.» 
  «Ούτε τώρα θα μείνεις,» είπε ο Προαιρέσιος. Και πρόσθεσε: «Εί-
χαμε κάποιους συγγενείς, ξέρεις, εδώ, στην Υπερυδάτια. Μακρι-

νούς. Είχαν φύγει από την οικογένειά μας· είχαν εγκαταλείψει 
την Απολλώνια και είχαν ταξιδέψει σ’άλλες διαστάσεις. Δε γνω-
ρίζω γιατί ακριβώς· κάποια εσωτερική σύγκρουση πρέπει νάχε 
προκληθεί. Ίσως να είχε χυθεί και αίμα.» 
  «Δε με παραξενεύει.» 

  Ο Προαιρέσιος στράφηκε, για μια στιγμή, να τον κοιτάξει. «Τι 
εννοείς; Τι ξέρεις εσύ για τον οίκο μας, Γεράρδε;» 
  «Δε μιλούσα συγκεκριμένα για τον οίκο σας. Μιλούσα για όλους 
τους Απολλώνιους. Δεν έχετε εκείνο το έθιμο με το Κάλεσμα, που 

σκοτώνετε ο ένας τον άλλο;» 
  «Μου φαίνεται πως δεν τα ξέρεις καλά, φίλε μου,» είπε ο Προ-
αιρέσιος, στρέφοντας πάλι το βλέμμα του μπροστά. «Δεν ‘σκο-
τώνουμε ο ένας τον άλλο’. Το Κάλεσμα δεν είναι πάντοτε μέχρι 

θανάτου. Για την ακρίβεια, συνήθως δεν είναι. Εκτός αν πρόκει-
ται για πάρα πολύ σημαντική προσβολή.» 
  «Αν, όμως, κάποιος σε Καλέσει και δηλώσει ότι θέλει να ξιφο-
μαχήσετε μέχρι θανάτου, πρέπει να δεχτείς, έτσι δεν είναι;» 

  «Αναλόγως. Μπορείς και να μη δεχτείς… αν μπορείς, συγχρό-
νως, να διατηρήσεις την τιμή σου, αρνούμενος.» 
  Ο Γεράρδος ρουθούνισε. 
  «Ποιο είναι το πρόβλημά σου εσένα;» τον ρώτησε ο Προαιρέσι-
ος. 

  «Μου μοιάζει παράλογο αυτό το πράγμα.» 
  «Δε χρειάζεται να σ’ανησυχεί. Ακόμα κι αν ήσουν Απολλώνιος, 
δε θα ήσουν ευγενής· και μόνο οι ευγενείς υπολογίζουν το Κάλε-



ΚΩΣΤΑΣ ΒΟΥΛΑΖΕΡΗΣ  /  30 

 
 

 

σμα. Είναι ανώτεροι από τους άλλους ανθρώπους, και οφείλουν 
να διατηρούν την τιμή τους.» 

  Ανώτεροι από τους άλλους ανθρώπους… σκέφτηκε ο Γεράρδος. 
Ναι, ’ντάξει… Αλλά προτίμησε να μείνει σιωπηλός. Αφού θα ταξί-
δευαν στην Ταρασμάλθη με τον Απολλώνιο, δεν έκανε να είναι 
τσακωμένοι. 

  Μετά από λίγο, ο Προαιρέσιος ρώτησε: «Πώς είναι, λοιπόν, στο 
Πορφυρό Κενό, Γεράρδε; Εγώ δεν έχω πάει ποτέ εκεί.» 
  «Το Πορφυρό Κενό δεν είναι κάτι που εύκολα περιγράφεται. 
Είναι σαν τον ουρανό, αλλά και σαν τη θάλασσα συγχρόνως. Εί-
ναι σα να κολυμπάς κάτω απ’το νερό και σα να πετάς, παρασυ-

ρόμενος από… Ανέμους. Εκεί, όμως, οι Άνεμοι δεν είναι μόνο αέ-
ρας…» 
  «Σοβαρά; Και τι είναι;» 
  «Σου ψιθυρίζουν· σου μιλάνε· και σε οδηγούν, πολλές φορές, να 

κάνεις τρελά πράγματα. Τρομερά πράγματα. Ολόκληρα πληρώ-
ματα που έχουν πέσει σε θύελλες Ανέμων έχουν καταστραφεί· 
έχουν σκοτώσει ο ένας τον άλλο.» 
  «Μα τον Απόλλωνα, δε μπορεί να σοβαρολογείς! Τι ακριβώς 

σου ψιθυρίζουν και σε κάνουν να διαπράξεις εγκλήματα;» 
  «Σου ψιθυρίζουν αυτά που κουβαλάς στην ψυχή σου. Σα να 
προέρχονται μέσα από διαστρεβλωτικό κάτοπτρο. Παίζουν με το 
μυαλό σου. Ή ίσως νάναι το μυαλό σου που παίζει μαζί σου με 

την παρότρυνση των Ανέμων.» 
  «Τα λόγια σου, φίλε μου, δε βγάζουν κανέεενα νόημα. Πάντως, 
αν τα πράγματα είναι έτσι όπως τα περιγράφεις, δε με παραξε-
νεύει που έφυγες από εκεί.» 
  «Δεν έφυγα εξαιτίας των Ανέμων, Προαιρέσιε.» 

  «Γιατί, τότε;» 
  «Το πλήρωμά μου σκοτώθηκε. Σχεδόν όλοι τους.» 
  «Τρελάθηκαν από τους Ανέμους;» ρώτησε ο Προαιρέσιος. 



ΟΙ ΦΥΛΑΚΕΣ ΤΩΝ ΠΑΓΩΝ  /  31 

 
 

 

  «Όχι. Συνέβησαν… άλλα γεγονότα. Είχαμε αναλάβει μια απο-
στολή για τον Πρίγκιπα Ανδρόνικο, όπως τώρα εμείς. Αναζητού-

σαμε να βρούμε ένα νησί, στα πιο απόμακρα σημεία του Πορφυ-
ρού Κενού… αν το Πορφυρό Κενό, δηλαδή, μπορεί να έχει ‘από-
μακρα σημεία’. Ο Σέλιρ’χοκ» –στρέφοντας το κεφάλι, κοίταξε τον 
μαυρόδερμο, πρασινομάλλη μάγο πίσω τους, ο οποίος καθόταν 

στο ενεργειακό κέντρο του αεροσκάφους, για να ρυθμίζει τη ροή 
της ενέργειας– «ήταν μαζί μας. Και η Ιωάννα.» 
  «Η Ιωάννα; Η Μαύρη Δράκαινα του Πρίγκιπα;» 
  «Ναι, αυτή. Κινδυνέψαμε πολύ. Αλλά, όπως βλέπεις, είμαστε 
ακόμα ζωντανοί.» 

  «Πρέπει κάποτε να μου τα διηγηθείς, Γεράρδε, με κάθε λεπτο-
μέρεια,» είπε ο Προαιρέσιος. 
  «Πραγματικά σου λέω, δε θέλω να τα θυμάμαι.» 
  «Τότε, ίσως ο Σέλιρ’χοκ να μου τα διηγηθεί…» 

  «Ο Σέλιρ’χοκ είναι λιγόλογος άνθρωπος,» είπε ο Γεράρδος. 
  «Αυτό δεν είναι περίεργο για έναν μάγο του τάγματος των Δια-
λογιστών,» παρατήρησε ο Προαιρέσιος. 
  Και μετά, έμειναν σιωπηλοί για κάμποση ώρα, καθώς το υδρο-

πλάνο τους πετούσε δυτικά, με τις μηχανές του να βουίζουν. 
  Όταν κανένα μισάωρο είχε περάσει, ατένισαν αντίκρυ τους μια 
ήπειρο να ξεπροβάλλει μέσα από τους ατέρμονους ωκεανούς της 
Υπερυδάτιας. 

  «Η Μικρυδάτια…» είπε ο Προαιρέσιος. «Το σύστημά μας απο-
δείχτηκε σωστό, Γεράρδε.» Ήταν γνωστό πως, κατά τη μετάβα-
ση από τη μία διάσταση στην άλλη, οι χάρτες μπορούσαν να χά-
σουν τον προσανατολισμό τους και να χρειάζονται πάλι ρύθμιση 
ώστε να λειτουργήσουν σωστά. «Και δε με εκπλήσσει. Το σκά-

φος μας είναι από τα καλύτερα που έχει, αυτή τη στιγμή, ο Πρί-
γκιπας Ανδρόνικος στην Απολλώνια. Δε θα μας έδινε κάτι χειρό-
τερο για μια τέτοια αποστολή… η οποία είναι και επικίνδυνη 
και… παράξενη. Δεν είναι παράξενη, Γεράρδε;» 



ΚΩΣΤΑΣ ΒΟΥΛΑΖΕΡΗΣ  /  32 

 
 

 

  Ο Γεράρδος ένευσε. «Ναι, είναι. Και χαίρομαι που έχουμε μαζί 
μας τον Σέλιρ’χοκ.» 

  «Τον εκτιμάς πολύ τον μάγο, ε;» 
  «Όχι χωρίς λόγο.» 
  Το υδροπλάνο, που ονομαζόταν Πλωτή Βασίλισσα των Ουρα-
νών, πλησίαζε τις ανατολικές ακτές της Μικρυδάτιας, που χρω-

ματίζονταν από το απογευματινό φως. Βράχια, δέντρα, άμμος. 
  Ο Γεράρδος κοίταξε τον χάρτη στη μικρή οθόνη. «Πρέπει να πά-
με βόρεια. Να περάσουμε την Ηλβάρη, τους βάλτους, και να 
φτάσουμε κοντά στη Φθιάνη.» 
  Ο Προαιρέσιος έκανε τη Βασίλισσα να στρίψει. 

  Σύντομα, είδαν μια πόλη στις ακτές της Μικρυδάτιας, κι έναν 
ποταμό που περνούσε μέσα από την πόλη. Ο Γεράρδος είπε: «Η 
Ηλβάρη.» 
  Αμέσως μετά, άρχιζαν οι βάλτοι που ονομάζονταν Υγρότοποι 

και εκτείνονταν για κάπου πενήντα χιλιόμετρα. Το υδροπλάνο 
πέταξε από πάνω τους. 
  Στη βόρειά τους μεριά, ήταν μια άλλη πόλη, κι ένας ποταμός 
πάλι περνούσε από μέσα της. 

  «Η Φθιάνη,» είπε ο Γεράρδος. «Βρες ένα καλό μέρος για να προ-
σθαλασσωθούμε.» 
  «Υποθέτω ότι ‘καλό’ σημαίνει ‘κρυφό’,» αποκρίθηκε ο Προαιρέ-
σιος, κι έστριψε τη Βασίλισσα, για να ερευνήσει τις ακτές των 

βάλτων. 
  «Οι πράκτορες της Παντοκράτειρας παραφυλάνε παντού,» είπε 
ο Γεράρδος· «επομένως, οι επαναστάτες πρέπει να είναι προσε-
χτικοί.» 
 

 
 
Στους πυθμένες των ποταμών, ήταν πάντοτε σκοτεινά. Δεν είχε 
μεγάλη διαφορά αν κολυμπούσες εκεί την ημέρα ή τη νύχτα. Και 



ΟΙ ΦΥΛΑΚΕΣ ΤΩΝ ΠΑΓΩΝ  /  33 

 
 

 

η Μάρθα πίστευε ότι καλύτερα θα ήταν να έκανε τούτη τη δου-
λειά το βράδυ, παρά το πρωί. 

  Είχε βαδίσει όλη την ημέρα για να φτάσει εδώ, αλλά πίστευε ότι 
τώρα, καθώς οι ήλιοι έδυαν, βρισκόταν στο σωστό σημείο. Πλάι 
στο Χ που η ίδια είχε κάνει επάνω στον χάρτη της. 
  Στάθηκε στην όχθη του ποταμού Ριάνθη, τράβηξε το φλασκί 

από τη ζώνη της, και ήπιε μια μεγάλη γουλιά νερό. Εντάξει, σκέ-
φτηκε, κλείνοντας πάλι το φλασκί. Ας ξεκινήσουμε αυτή τη μα-
λακία… Αλλά αφού ξεκουραστούμε λίγο, πρώτα. 
  Απομακρύνθηκε μερικά βήματα από την όχθη και κάθισε επά-
νω σε μια πέτρα, κάτω από τις φυλλωσιές των δέντρων του Με-

γάλου Δάσους. Έβγαλε τις μπότες της και άφησε τα κουρασμένα 
πόδια της να χωθούν στο μαλακό χώμα, για να δροσιστούν. Της 
έλειπε το άλογό της, η Αναμαλλιασμένη. Τώρα βρήκε να ψοφήσει 
κι αυτή; Τώρα, που είμαι στην από κάτω μεριά του πλοίου; Δεν 

είχε καθόλου λεφτά, τελευταία· και σίγουρα όχι αρκετά για 
ν’αγοράσει καινούργιο άλογο. 
  Η Αναμαλλιασμένη είχε πεθάνει από μια ασθένεια που ήταν 
σχετικά σπάνια, όπως είχε πει ο γιατρός στη Μάρθα. Μια ασθέ-

νεια που παρουσιαζόταν στο ένα άλογο στα χίλια, και κυρίως 
όταν το ταξίδευες μέσα σε βάλτους. 
  Η γαμημένη γκαντεμιά μου, γαμώ!… 
  Η Μάρθα αναστέναξε, κι έβγαλε απ’το σάκο της ένα μήλο να 

φάει. Δεν ήθελε να βαρύνει το στομάχι της, τώρα που θα βου-
τούσε στον ποταμό· δεν ήταν συνετό. 
  Όταν το μήλο τελείωσε, πέταξε ό,τι είχε απομείνει απ’αυτό στις 
σκιές του δάσους και σηκώθηκε από την πέτρα της. Τεντώθηκε, 
για να ξεπιαστεί, γδύθηκε από τα ταξιδιωτικά της ρούχα, και 

φόρεσε τη σκούρα-μπλε στολή κατάδυσης, αφού έκανε τα κα-
στανά της μαλλιά κότσο. Στον μηρό της έδεσε ένα πιστόλι (για 
παν ενδεχόμενο) και στην πλάτη της μια φιάλη αέρα. Στον άλλο 
μηρό, έδεσε έναν μικρό, δερμάτινο σάκο με μερικά σύνεργα που 



ΚΩΣΤΑΣ ΒΟΥΛΑΖΕΡΗΣ  /  34 

 
 

 

ίσως να της χρειάζονταν· και στην κνήμη της θηκάρωσε ένα με-
γάλο μαχαίρι. Στα μάτια της φόρεσε ένα ζευγάρι γυαλιά κατάδυ-

σης· στο στόμα της έβαλε ένα σωληνάκι, που ήταν φτιαγμένο 
από δέρμα και που συνδεόταν με τη φιάλη στην πλάτη της. Στο 
δεξί της χέρι πήρε έναν φακό, με το λουράκι του περασμένο γύ-
ρω απ’τον καρπό της. 

  Πλησίασε την όχθη του Ριάνθη, περπάτησε για λίγο, μέχρι που 
το νερό να φτάσει στους ώμους της, και μετά βούτηξε, κολυ-
μπώντας προς τα κάτω, ολοένα και πιο κάτω. Πατώντας ένα 
κουμπάκι πάνω στον φακό της, τον άναψε, κάνοντας το φως του 
να φωτίσει τα βάθη του ποταμού. 

  Ο πυθμένας δεν ήταν κοντά· ήταν πολύ, πολύ, πολύ κάτω. Αλλά, 
τουλάχιστον, υπήρχε πυθμένας εδώ, σε αντίθεση με τις θάλασ-
σες της Υπερυδάτιας, όπου δεν υπήρχε. Ούτε τα υποβρύχια δεν 
είχαν φτάσει ποτέ σε πυθμένα· και ένα από αυτά που η Μάρθα 

είχε ακούσει πως είχαν ψάξει είχε χαθεί, και κανένας δεν είχε ξα-
νακούσει γι’αυτό ή για το πλήρωμά του. Ορισμένοι μύθοι έλεγαν 
ότι, αν κολυμπούσες πολύ βαθιά μέσα στις θάλασσες της Υπερυ-
δάτιας, μεταφερόσουν σε άλλη διάσταση, από την οποία δεν 

μπορούσες να επιστρέψεις. 
  Καθώς η Μάρθα πήγαινε ολοένα και πιο κάτω, κουνώντας επι-
δέξια τα χέρια και τα πόδια της, ποταμόψαρα περνούσαν ολόγυ-
ρά της. Κανένα από αυτά, όμως, δεν ήταν επικίνδυνο· τα ανα-

γνώριζε όλα τους. Γνώριζε τα είδη των περισσότερων ψαριών 
και μαλακίων, ύστερα από τόσο καιρό που εργαζόταν ως δύτρια. 
  Πού στον κώλο της Έχιδνας είναι το γαμημένο ναυάγιο τώρα; 
σκέφτηκε, φωτίζοντας με τον φακό της, καθώς είχε φτάσει κο-
ντά στον πυθμένα του ποταμού κι αισθανόταν την πίεση του νε-

ρού πολύ έντονη στ’αφτιά και στο κεφάλι της. Κάπου εδώ έπρε-
πε νάναι… εκτός αν δε μου έδωσαν σωστές συντεταγμένες. Ή αν 
τόχει παρασύρει το ρεύμα. Σκατά! Αν τόχει παρασύρει το ρεύμα, 
τη γαμήσαμε· θα πρέπει να σκιστώ για να το βρω. 



ΟΙ ΦΥΛΑΚΕΣ ΤΩΝ ΠΑΓΩΝ  /  35 

 
 

 

  Ο τύπος, όμως, πλήρωνε καλά λεφτά, οπότε άξιζε τον κόπο. 
  Η Μάρθα συνέχισε να ψάχνει, πηγαίνοντας πρώτα κόντρα στο 

ρεύμα του ποταμού. Ας δούμε τι γίνεται πάνω, σε περίπτωση που 
δε μου έχουν δώσει σωστές συντεταγμένες· κι ύστερα, πάμε κάτω, 
μήπως τόχει παρασύρει ο ποταμός. 
  Το φως του φακού της, μετά από λίγο, φώτισε ένα ξύλινο κα-

τάρτι, με σχισμένα ιστία να κυματίζουν γύρω του, κάτω απ’το 
νερό. 
  Εδώ είσαι, κουκλί μου… Η Μάρθα πλησίασε, για να φωτίσει και 
το πλοίο απ’το οποίο ξεκινούσε το κατεστραμμένο κατάρτι. Μου 
έδωσε λάθος συντεταγμένες, ο μαλάκας. Ούτε πού βυθίστηκε το 

σκάφος του δεν ήξερε! 
  Η Μάρθα κολύμπησε, για να πάει να κοιτάξει την από κάτω με-
ριά του ξύλινου σκάφους, το οποίο τώρα ήταν ξαπλωμένο στο 
πλάι. Ήθελε να διαπιστώσει αν, όντως, είχε βυθιστεί λόγω έκρη-

ξης που είχε τρυπήσει τα τοιχώματα στο αμπάρι του. Αυτός ο 
τύπος μπορεί να νόμιζε πως ήταν έκρηξη, αλλά, στην πραγματικό-
τητα, ίσως να ήταν κάτι άλλο. 
  Αυτή τη φορά, όμως, φαίνεται πως δεν είχε κάνει λάθος. Πράγ-

ματι, ένα μεγάλο άνοιγμα υπήρχε πάνω στο πλοίο. Η έκρηξη δεν 
πρέπει να ήταν μικρή· καθόλου μικρή· πρέπει να τους είχε τρα-
ντάξει πολύ άγρια. Το σκάφος θα είχε βυθιστεί προτού προλά-
βεις να κατουρήσεις απ’την άκρη της κουβέρτας. 

  Στη δουλειά μας, όμως… 
  Η Μάρθα μπήκε στο αμπάρι, από το άνοιγμα που είχε δημιουρ-
γήσει η έκρηξη. Ο φακός της φώτισε το εσωτερικό του. Κατε-
στραμμένα κιβώτια και βαρέλια. Ξύλα και μικροαντικείμενα που 
παρασέρνονταν από δω κι από κει, από υποποτάμια ρεύματα. Το 

πτώμα ενός γαλανόδερμου άντρα, ο οποίος δεν είχε προλάβει να 
βγει απ’το αμπάρι όταν έγινε η έκρηξη. Ακόμα ένα πτώμα, λίγο 
παρακάτω. Το ένα πόδι του έλειπε, και τα ρούχα του ήταν κου-
ρελιασμένα· σίγουρα, βρισκόταν κοντά στον εκρηκτικό μηχανι-



ΚΩΣΤΑΣ ΒΟΥΛΑΖΕΡΗΣ  /  36 

 
 

 

σμό, την ώρα της έκρηξης. Τη γάμησε, άσχημα. Αλλά, μάλλον, ήταν 
πιο τυχερός απ’τον άλλο, που πνίγηκε· μάλλον, έχασε τις αισθή-

σεις του, ύστερα απ’αυτό. 
  Η Μάρθα πήρε το φως της από το πτώμα και έψαξε γύρω-
γύρω. Έψαξε για τίποτα πολύτιμο, ανοίγοντας κιβώτια και κοι-
τάζοντας στο εσωτερικό τους. Μπουκάλια με ποτά. Ξύλα. Κι άλ-

λα ξύλα. Ρούχα, γυναικεία. Πιάτα, καλής ποιότητας. 
  Μαλακίες! Δεν είχε τίποτα κοσμήματα; Πολύτιμους, ή ημιπολύ-
τιμους, λίθους; Μάλλον όχι. 
  Η Μάρθα δεν είχε έρθει εδώ για να πλιατσικολογήσει, μα, αν 
έβρισκε κάτι που μπορούσε να πουλήσει, θα το έπαιρνε. Εξάλ-

λου, βρισκόταν στην κάτω μεριά του πλοίου, τούτο τον καιρό. 
Άνοιξε τον μικρό δερμάτινο σάκο που είχε δεμένο στον μηρό της, 
κι έβγαλε από μέσα του έναν άλλο σάκο, διπλωμένο, τον οποίο 
ξεδίπλωσε. Ήταν πολύ μεγαλύτερος από τον προηγούμενο, και 

φτιαγμένος από λινάρι. Χωρίς καθυστέρηση, άρχισε να τον γεμί-
ζει με μερικά μπουκάλια ακριβών ποτών και γυναικεία ρούχα 
που πίστευε ότι θα μπορούσε να πουλήσει σε καλή τιμή. Ορισμέ-
να απ’τα εσώρουχα έμοιαζαν νάναι μεταξένια. Πιάτα δεν πήρε, 

γιατί φοβόταν μην της σπάσουν ώσπου να τα μεταφέρει επάνω. 
  Έχοντας μαζέψει ό,τι μπορούσε, βγήκε απ’την καταπακτή του 
αμπαριού και βρέθηκε στην πεσμένη στο πλάι κουβέρτα του 
σκάφους. Το φως του φακού της και το βλέμμα της στράφηκαν 

προς τη γέφυρα, και κολύμπησε ώς την πόρτα, που ήταν μισά-
νοιχτη. Την παραμέρισε και μπήκε. Στο εσωτερικό του δωματίου, 
τα περισσότερα έπιπλα βρίσκονταν στη θέση τους, παρότι το 
πλοίο έγερνε, επειδή ήταν καρφωμένα στο πάτωμα, για περι-
πτώσεις που το νερό δεν ήταν και τόσο γαλήνιο. Τα άλλα πράγ-

ματα, όμως, ήταν άνω-κάτω, και όσα μπορούσαν να επιπλεύ-
σουν –όπως χαρτιά και κομμάτια από ύφασμα– έμοιαζαν να αι-
ωρούνται μπροστά στη Μάρθα. 



ΟΙ ΦΥΛΑΚΕΣ ΤΩΝ ΠΑΓΩΝ  /  37 

 
 

 

  Εκείνη τα αγνόησε και αναζήτησε αυτό για το οποίο θα πληρω-
νόταν: ένα ατσάλινο κουτί, μέσα σε κάποιο απ’τα συρτάρια του 

γραφείου. Ο άνθρωπος που την είχε προσλάβει δε θυμόταν σε 
ποιο συρτάρι ακριβώς. Θυμόταν, όμως, ότι το κουτί ήταν αρκετά 
σημαντικό γι’αυτόν ώστε να στείλει κάποιον να το αναζητήσει! 
  Η Μάρθα πλησίασε το λαξευτό, ξύλινο γραφείο κι άρχισε 

ν’ανοίγει τα συρτάρια του, ψάχνοντας. Σε κανένα τους δε βρήκε 
ατσάλινο κουτί. Εκτός αν ήταν σ’αυτό το συρτάρι, το τελευταίο, 
που δε μπορούσε ν’ανοίξει γιατί ήταν κλειδωμένο. Μάλλον, ούτε 
ότι το είχε κλειδώσει δε θυμόταν, ο φρενοβλαβής… Η Μάρθα τρά-
βηξε το πιστόλι απ’τον μηρό της και πυροβόλησε την κλειδαριά, 

από κοντά. Η κλειδαριά έσπασε, και το συρτάρι άνοιξε εύκολα 
τώρα. 
  Μέσα του υπήρχε μονάχα ένα αντικείμενο: ένα ατσάλινο κουτί, 
μ’ένα κουλουριασμένο φίδι λαξεμένο επάνω. 

  Αυτό είναι. 
  Η Μάρθα το πήρε και το έβαλε στο σάκο που είχε βάλει και 
τ’άλλα πράγματα τα οποία είχε πάρει από δω. Βγήκε απ’τη γέ-
φυρα του ποταμόπλοιου κι άρχισε να κολυμπά προς τα πάνω, 

ενώ ακίνδυνα ψάρια περνούσαν από γύρω της. 
  Σύντομα, θα είχε αρκετά χρήματα για ν’αγοράσει καινούργιο 
άλογο. Και θα της περίσσευαν κιόλας! Δε θα ήταν πια στην κάτω 
μεριά του πλοίου. 

  Οι μαλακίες δεν κρατάνε για πάντα. 
  Το κεφάλι της ξεπρόβαλε στην επιφάνεια του ποταμού. Έβγαλε 
τον αναπνευστήρα από το στόμα της, αναπνέοντας τον καθαρό 
αέρα του δάσους. Βγήκε στην όχθη με τον σάκο της στον ώμο, 
και σήκωσε τα βρεγμένα γυαλιά της απ’τα μάτια της, κοιτάζο-

ντας τριγύρω, προσπαθώντας να προσανατολιστεί μέσα στις 
πυκνές σκιές του απόβραδου. 
  Πού είχε αφήσει τα πράγματά της και τα ρούχα της; Προς τα κει 
πρέπει να ήταν. 



ΚΩΣΤΑΣ ΒΟΥΛΑΖΕΡΗΣ  /  38 

 
 

 

  Βάδισε, αλλά δεν τα βρήκε, παρότι νόμιζε ότι είχε φτάσει στο 
σωστό μέρος. 

  «Τι σκατά…;» μουρμούρισε, αποθέτοντας τον σάκο της στο 
χορτάρι, καθώς μια άσχημη ιδέα άρχιζε να μπαίνει στο μυαλό 
της. 
  Το χέρι της πήγε προς το πιστόλι στον μηρό της– 

  «Καλύτερα να τ’αφήσεις εκεί που είναι αυτό,» ακούστηκε μια 
αντρική φωνή πίσω της. 
  Η Μάρθα στράφηκε, ξαφνιασμένη. Για να δει έναν ψηλό τύπο 
να τη σημαδεύει με καραμπίνα, στεκόμενος ανάμεσα στις σκιές 
των δέντρων. Το δέρμα του πρέπει να ήταν λευκό-ροζ, σαν το 

δικό της. 
  «Δεν έχω τίποτα για να βουτήξεις,» του είπε. «Άσε, λοιπόν, τις 
μαλακίες και δώσε μου–» 
  «Δεν είμαι ληστής, κοπελιά,» τη διέκοψε εκείνος. «Εσύ είσαι.» 

  «Δεν καταλαβαίνω…» 
  Γύρω της, αντιλήφτηκε ξαφνικά ότι βρίσκονταν κι άλλοι, οι ο-
ποίοι τώρα άρχισαν να κινούνται. Και όλοι τους κρατούσαν ό-
πλα. Βγήκαν μέσα απ’τις βαθιές σκιές του Μεγάλου Δάσους, 

πολλοί απ’αυτούς σημαδεύοντάς την. 
  Τρεις την πλησίασαν. Οι δύο είχαν δέρμα λευκό-ροζ· αυτός που 
βρισκόταν ανάμεσά τους, κι έμοιαζε γι’αρχηγός, είχε δέρμα κα-
τάμαυρο, λες κι ήταν η προσωποποίηση του σκοταδιού. Στο κε-

φάλι του φορούσε ένα πλατύγυρο καπέλο. 
  «Τι πούστηδες είστε σεις;» απαίτησε η Μάρθα. «Δε σας έχω ξα-
ναδεί! Δεν έχουμε προηγούμενα! Γιατί–;» 
  «Το κουτί,» της είπε ο μαυρόδερμος άντρας, στεκόμενος εμπρός 
της. «Θέλουμε το κουτί.» 

  «Ποιο κουτί;» 
  «Αυτό που σ’έστειλαν να μαζέψεις.» 
  Η Μάρθα γέλασε. «Είδες, λοιπόν; έπιασες τον λάθος άνθρωπο! 
Δεν ήρθα εδώ για κανένα κουτί.» 



ΟΙ ΦΥΛΑΚΕΣ ΤΩΝ ΠΑΓΩΝ  /  39 

 
 

 

  Ο μαυρόδερμος άντρας έσμιξε τα χείλη, κουνώντας το κεφάλι. 
«Μη μας δυσκολεύεις, μαντάμ. Τη δουλειά μας κάνουμε κι εμείς. 

Δώσε μας το κουτί.» 
  «Σου είπα: δεν έχω κανένα κουτί μαζ–» 
  «Θα πρέπει να σε ψάξουμε, τότε.» 
  «Άι γαμήσου, φίλε! –Οογκχ!…» Η Μάρθα διπλώθηκε, καθώς ο 

μαυρόδερμος άντρας τη γρονθοκόπησε, γρήγορα και δυνατά, 
στο στομάχι. Τα γόνατά της λύθηκαν και γονάτισε στο χορτάρι. 
  «Ψάξτε την,» τον άκουσε να προστάζει, ενώ απομακρυνόταν, 
βηματίζοντας. 
  Γαμώ τη μάνα σου, καβουρόφιλε μπάσταρδε! γρύλισε εσωτερικά 

η Μάρθα, παλεύοντας ν’αναπνεύσει και πάλι. 
  Με τις άκριες των ματιών της, είδε κάποιον να πιάνει τον σάκο 
της και να τον αδειάζει στη γη. Ρούχα έπεσαν από μέσα, και 
μπουκάλια, και το ατσάλινο κουτί. 

  «Εδώ είναι, λοιπόν.» Η φωνή του μαυρόδερμου άντρα. Τον είδε 
να σκύβει και να το παίρνει. 
  «Τι θα την κάνουμε αυτήνα, αφεντικό;» ρώτησε κάποιος. 
  «Η κυρία είπε να τη δέσουμε εκεί που θα τη βρούμε. Επομέ-

νως….» 
  Δύο άντρες την έπιασαν απ’τις μασκάλες, σηκώνοντάς την από-
τομα. 
  «Όχι!» κατάφερε να κρώξει η Μάρθα. «Ποιοι είστε;» 

  Ένας άλλος τής πήρε το πιστόλι απ’τον μηρό της, κι έσκυψε για 
να πάρει και το μαχαίρι απ’την κνήμη της– Η Μάρθα τον κλό-
τσησε στο σαγόνι, στέλνοντάς τον στο χώμα. Τα δάχτυλα του 
ποδιού της πόνεσαν, συναντώντας τα σκληρά κόκαλα του κεφα-
λιού του. 

  «Αφήστε με!» ούρλιαξε η Μάρθα, που ακόμα δε μπορούσε 
ν’αναπνεύσει και να μιλήσει με άνεση. 
  Ο μαυρόδερμος άντρας τη γρονθοκόπησε ξανά, στο στομάχι, 
και οι φωνές της πνίγηκαν μέσα της. «Φιμώστε την,» πρόσταξε 



ΚΩΣΤΑΣ ΒΟΥΛΑΖΕΡΗΣ  /  40 

 
 

 

τους ανθρώπους του, και η Μάρθα αισθάνθηκε ένα σκληρό κομ-
μάτι δέρμα να χώνεται στο στόμα της, και λουριά να δένονται 

στον αυχένα της. 
  Την έριξαν στο χορτάρι και την έσυραν, φέρνοντας τα χέρια της 
πάνω απ’το κεφάλι της και δένοντάς τα πίσω απ’τον κορμό ενός 
δέντρου. Κάποιος πήρε το μαχαίρι απ’την κνήμη της και τον μι-

κρό, δερμάτινο σάκο απ’τον μηρό της. 
  «Και τα πόδια της,» πρόσταξε ο μαυρόδερμος. «Δε θέλω να γίνει 
καμια στραβή και να μας φύγει.» 
  Άντε γαμήσου, ρε μαλάκα! προσπάθησε να ουρλιάξει η Μάρθα 
πίσω απ’το φίμωτρό της. Άντε γαμήσου! 

  Δύο άντρες άρπαξαν τα πόδια της και τα έδεσαν στον αστράγα-
λο. 
  Ένας άλλος ζύγωσε τον μαυρόδερμο, λέγοντας: «Αφεντικό. Του 
έσπασε το σαγόνι, η σκύλα. Θα την κάνουμε να φτύσει αίμα.» 

  «Όχι,» είπε ήρεμα εκείνος, έχοντας τα χέρια του σταυρωμένα 
εμπρός του. 
  «Μα, αφεντικό–!» 
  «Είπα: όχι. Είμαστε επαγγελματίες· δεν κάνουμε ό,τι μας κατέ-

βει. Αυτό μάς ζήτησαν, αυτό θα κάνουμε.» 
  «Μα, αφεντικό, του έσπασε το σαγόνι!» 
  «Θα έπρεπε, λοιπόν, να ήταν πιο προσεχτικός. Τώρα, θα χρεια-
στεί να πληρώσω τα έξοδα για την περίθαλψή του.» 

  Ένας άλλος ρώτησε: «Τουλάχιστον, αφεντικό, να πάρουμε τα 
πράματά της;» 
  Ο μαυρόδερμος τον αγριοκοίταξε. «Είπαμε: είμαστε επαγγελμα-
τίες τώρα!» φώναξε. «Δεν είμαστε ληστές! Πάμε να φύγουμε από 
δω, να δώσουμε στην κυρία το κουτί, και να της πούμε ότι η 

κλέφτρα είναι δεμένη.» 
  Η Μάρθα τούς είδε να βαδίζουν μέσα στις πυκνές σκιές του α-
πόβραδου, και να εξαφανίζονται σα να μην ήταν παρά φαντά-
σματα. 



ΟΙ ΦΥΛΑΚΕΣ ΤΩΝ ΠΑΓΩΝ  /  41 

 
 

 

  Τους γαμημένους!… Η Έχιδνα να φάει τα μάτια τους!… 
  Γρύλισε, δαγκώνοντας –ανώφελα– το δερμάτινο φίμωτρό της. 

  Γιατί την είχαν δέσει εδώ πέρα; Για να τη φάει κανένα περιπλα-
νώμενο αγρίμι; Ή επειδή κάποιος την ήθελε; 
  Ποιος ανισόρροπος μπορεί να θέλει εμένα; Δεν έχω ούτε λεφτά 
να πάρω ένα γαμημένο άλογο! 

  Και πώς ήξεραν αυτοί οι πούστηδες για το γαμημένο το κουτί; 
Πήγε και το είπε αυτός ο μαλάκας σε όλο τον κόσμο ότι θα έκανα 
τη δουλειά του; 
  Ένα νυχτοπούλι φτερούγισε από τη φωλιά του, πάνω σ’ένα 
ψηλό δέντρο, και, κατεβαίνοντας, κάθισε σε μια πέτρα. Τα γυα-

λιστερά μάτια του ατένισαν τη Μάρθα. 
  Υπέροχα. Ήρθαν κι οι μπανιστιρτζήδες… 
 
 

 
Ο Προαιρέσιος προσθαλάσσωσε τη Βασίλισσα σ’ένα μέρος της 
ακτής που θεωρούσε «καλυμμένο»: έναν κολπίσκο με μπόλικα 
βαλτόδεντρα γύρω του. 

  «Σέλιρ’χοκ!» είπε, δυνατά, για να τον ακούσει ο μάγος που κα-
θόταν στο ενεργειακό κέντρο, πίσω του. «Θα μας αλλάξεις μορ-
φή;» 
  «Είναι απαραίτητο;» ρώτησε εκείνος. 

  «Ο Γεράρδος είπε ότι καλύτερα θα ήταν να κρυφτούμε, πράγμα 
με το οποίο συμφωνώ· και το υποβρύχιο κρύβεται πιο εύκολα 
απ’το υδροπλάνο, δε νομίζεις;» 
  Ο Σέλιρ’χοκ ύφανε ένα Ξόρκι Μηχανικής Μεταβλητότητος, και 
το αεροσκάφος τους άλλαξε μορφή: τα φτερά του μαζεύτηκαν, 

και οι πλωτήρες του επίσης, και ειδικά συστήματα μπήκαν σε 
λειτουργία. Η κονσόλα μπροστά στον Προαιρέσιο και στον Γε-
ράρδο μεταβλήθηκε: κάποια πλήκτρα και μοχλοί χάθηκαν μέσα 
στο μέταλλο, κάποια άλλα εμφανίστηκαν. 



ΚΩΣΤΑΣ ΒΟΥΛΑΖΕΡΗΣ  /  42 

 
 

 

  «Αυτό ήταν,» είπε ο Σέλιρ’χοκ. «Θα πάμε πουθενά τώρα;» 
  «Όχι,» αποκρίθηκε ο Προαιρέσιος· «εδώ κατεβαίνουμε.» 

  Ο Σέλιρ’χοκ σηκώθηκε από τη θέση του, παύοντας τη χρήση της 
Μαγγανείας Κινήσεως, η οποία ρύθμιζε την ενεργειακή ροή του 
μεταβαλλόμενου σκάφους. 
  Ο Γεράρδος και ο Προαιρέσιος σηκώθηκαν, επίσης, από τις θέ-

σεις τους κι άρχισαν να μαζεύουν τα πράγματά τους. 
  «Την έχεις ξαναδεί αυτή τη Μάρθα που πρέπει να βρούμε εδώ;» 
ρώτησε ο δεύτερος τον πρώτο. 
  «Όχι.» 
  Ο Προαιρέσιος κοίταξε τον Σέλιρ’χοκ. «Εσύ, μάγε;» 

  Εκείνος έγνεψε αρνητικά. 
  «Η Ιωάννα την ξέρει,» εξήγησε ο Γεράρδος. «Την ήξερε παλιά, 
τουλάχιστον· έχει καιρό να τη δει, είπε. Αλλά εξακολουθεί να 
βρίσκεται εκεί όπου βρισκόταν, σύμφωνα με τις πληροφορίες 

μας. Δεν πρέπει νάναι δύσκολο να την εντοπίσουμε και να της 
μιλήσουμε.» Πήρε τον σάκο του στην πλάτη, και κοίταξε τους 
συντρόφους του. «Είστε έτοιμοι;» 
  Είχαν κι οι δύο τους δικούς τους σάκους στην πλάτη, και ο Σέ-

λιρ’χοκ κρατούσε το ραβδί του στο χέρι, τυλιγμένο με σκουρό-
χρωμα υφάσματα, για να κρύβουν τα μικροσκοπικά κάτοπτρα, 
τους κρυστάλλους, και τα κυκλώματά επάνω του. Ο Προαιρέσιος 
είχε το σπαθί του κρεμασμένο από τη ζώνη του– 

  «Τι είν’αυτό;» του είπε ο Γεράρδος, προτού κανένας προλάβει 
ν’απαντήσει στην προηγούμενη ερώτησή του. 
  «Ποιο;» 
  «Το σπαθί.» 
  Ο Προαιρέσιος ακούμπησε το χέρι του στο μανίκι του όπλου. 

«Αυτό είναι… το σπαθί μου, προφανώς. Πολύ παλιό όπλο, Γε-
ράρδε· πριν από εμένα, το είχε–» 
  «Ελπίζω να καταλαβαίνεις ότι δεν μπορείς να το πάρεις μαζί. 
Τουλάχιστον, όχι έτσι, εκεί που μπορούν να το δουν όλοι.» 



ΟΙ ΦΥΛΑΚΕΣ ΤΩΝ ΠΑΓΩΝ  /  43 

 
 

 

   «Πιστεύεις ότι οι στρατιώτες της Παντοκράτειρας θα με στα-
ματήσουν γι’αυτό;» 

  «Είμαι σίγουρος. Σύμφωνα με τις πληροφορίες μας, δεν επιτρέ-
πεται η οπλοκατοχή στη Φθιάνη. Μόνο τα μικρά όπλα επιτρέπο-
νται στους ιδιώτες, και όχι παραπάνω από δύο πυροβόλα.» 
  «Το σπαθί μου δεν είναι πυροβόλο–» 

  «Είναι, όμως, μεγάλο! Πάρε ένα ξιφίδιο, άμα θες. Δε χρειάζεται 
να τραβήξουμε την προσοχή τους, αχρείαστα.» 
  Ο Προαιρέσιος αναστέναξε. 
  Ο Σέλιρ’χοκ μειδίασε. «Ο Καπετάνιος φαίνεται πως έχει συνηθί-
σει νάναι Καπετάνιος… Ο Πρίγκιπάς μας κάτι ήξερε που τον έθε-

σε αρχηγό αυτής της αποστολής.» 
  «Λοιπόν,» είπε ο Προαιρέσιος. «Για να τελειώνει η ιστορία.» Έ-
λυσε το θηκαρωμένο σπαθί του απ’τη ζώνη του και το άφησε 
πάνω στο κάθισμα του πιλότου. «Ευχήσου μόνο να μην το χάσω, 

Γεράρδε.» 
  «Πώς να το χάσεις; Θα κλειδώσουμε, φεύγοντας,» αποκρίθηκε ο 
Γεράρδος, και άνοιξε την καταπακτή από πάνω τους. 



ΚΩΣΤΑΣ ΒΟΥΛΑΖΕΡΗΣ  /  44 

 
 

 

Κεφάλαιο 4 
 
 
Οι τρεις επαναστάτες βγήκαν από την καταπακτή της Πλωτής 

Βασίλισσας των Ουρανών, που τώρα δεν ήταν πλέον υδροπλάνο 
αλλά υποβρύχιο, βυθισμένο κατά το μεγαλύτερό του μέρος στον 
καλυμμένο κολπίσκο των βάλτων. 
  «Πόσο μακριά από τη Φθιάνη είμαστε;» ρώτησε ο Σέλιρ’χοκ. 

  «Δυο-τρία χιλιόμετρα,» αποκρίθηκε ο Προαιρέσιος. 
  «Βαλτότοποι, όμως, μας χωρίζουν από την πόλη,» τόνισε ο Γε-
ράρδος· «επομένως, πρέπει να είμαστε προσεχτικοί και όσο το 
δυνατόν πιο γρήγοροι.» Έμοιαζε να έχει πάρει πολύ σοβαρά το 
ρόλο του αρχηγού της αποστολής, που του είχε αναθέσει ο Πρί-

γκιπας Ανδρόνικος. 
  Ο Σέλιρ’χοκ προπορεύτηκε, δοκιμάζοντας το έδαφος με το μα-
κρύ ραβδί του. Οι άλλοι δύο βάδιζαν λίγο πιο πίσω από τον μάγο. 
Το νερό των βάλτων έφτανε, κατά κανόνα, ώς τις κνήμες τους, 

αλλά σε ορισμένα σημεία ξεπερνούσε και τα γόνατά τους· οπότε, 
όφειλαν νάναι προσεχτικοί. Γύρω τους, ελοχαρή φυτά φύτρω-
ναν: από χαμηλά βρύα και βούρλα μέχρι ψηλές κλαίουσες και 
ιτιές. Το σκοτάδι ολοένα και πύκνωνε, καθώς οι δίδυμοι ήλιοι της 

Υπερυδάτιας βυθίζονταν στη Δύση. Ο Γεράρδος άναψε έναν φα-
κό, όταν έκρινε ότι υπήρχε κίνδυνος να παραπατήσουν χωρίς 
τεχνητό φως. Από ζώα, δεν είδαν πολλά: μονάχα κανένα ερπετό, 
εδώ κι εκεί, που δεν έμοιαζε επικίνδυνο. Η Ιωάννα –η Μαύρη 

Δράκαινα που ήταν σύντροφος του Πρίγκιπα Ανδρόνικου και 
γηγενής της Υπερυδάτιας– τους είχε πληροφορήσει, προτού ξε-
κινήσουν την αποστολή τους, ότι οι Υγρότοποι δεν είχαν πολ-
λούς κινδύνους, γενικώς: ούτε από άποψη πανίδας, ούτε από 
άποψη χλωρίδας, ούτε από άποψη μορφολογίας του εδάφους. 

  Όταν, μετά από μιάμιση ώρα περίπου, βγήκαν από τους βάλ-
τους, βρέθηκαν μπροστά στη νότια άκρη της Φθιάνης, όπου υ-



ΟΙ ΦΥΛΑΚΕΣ ΤΩΝ ΠΑΓΩΝ  /  45 

 
 

 

πήρχε ένα ψηλό, πέτρινο τείχος και μια μικρή πύλη. Στις επάλξεις 
του τείχους, φρουροί φαίνονταν: πολεμιστές της Παντοκράτει-

ρας, με τουφέκια. 
  Το σκοτάδι είχε πλέον πέσει· ήταν νύχτα. Οι φύλακες ετοιμάζο-
νταν να κλείσουν την πύλη, αλλά σταμάτησαν, βλέποντας τους 
τρεις ταξιδιώτες να βγαίνουν από τα έλη και να ζυγώνουν με 

γρήγορα βήματα, και με τις μπότες, τα παντελόνια, και τις κάπες 
τους λερωμένα από τις λάσπες και το νερό των βάλτων. 
  «Ποιοι είστε;» ρώτησε ένας φρουρούς. 
  «Περαστικοί,» απάντησε ο Γεράρδος. 
  «Περαστικοί;» Ο φρουρός είχε κατάλευκο δέρμα, σαν το χιόνι, 

και τους κοίταξε από πάνω ώς κάτω, μορφάζοντας. «Συνήθως, οι 
περαστικοί δεν έρχονται από δω. Έρχονται απ’τον ποταμό, 
απ’τη θάλασσα, ή απ’τα βόρεια.» 
  «Εμείς ήρθαμε απ’τους Υγρότοπους. Υπάρχει κάποιος νόμος 

που να το απαγορεύει;» ρώτησε ο Γεράρδος. 
  «Για ελάτε μέσα για έρευνα.» 
  Οι επαναστάτες πέρασαν τη μικρή πύλη και μπήκαν στη Φθιά-
νη, βρίσκοντας τους εαυτούς τους περιτριγυρισμένους από Πα-

ντοκρατορικούς στρατιώτες, που κρατούσαν όπλα αλλά κανένας 
δεν τους σημάδευε. 
  «Τι έρευνα;» είπε ο Γεράρδος. «Δεν είμαστε έμποροι, αν αυτό 
σ’ενδιαφέρει. Δε βλέπεις ότι δε μεταφέρουμε τίποτα; Μόνο κάτι 

προσωπικά αντικείμενα, μες στους σάκους μας.» 
  «Ανοίξτε τους,» πρόσταξε ο φρουρός. 
  Οι επαναστάτες τούς άνοιξαν, και οι στρατιώτες έριξαν μια 
γρήγορη ματιά μέσα, για τυπικούς λόγους περισσότερο, απ’ό,τι 
φαινόταν. 

  «Καλώς. Πηγαίνετε στη δουλειά σας.» 
  «Καλό σας βράδυ,» είπε ο Γεράρδος, και εκείνος κι οι σύντροφοί 
του αποχώρησαν, βαδίζοντας μέσα στους δρόμους της Φθιάνης. 



ΚΩΣΤΑΣ ΒΟΥΛΑΖΕΡΗΣ  /  46 

 
 

 

  Γύρω τους, τα οικοδομήματα ήταν ψηλά: πολυκατοικίες, κατά 
κύριο λόγο, αν και υπήρχαν και κάμποσες μονοκατοικίες. Δίπλα 

απ’τους διαβάτες, περνούσαν ενεργοβόρα οχήματα, καθώς και 
ορισμένοι καβαλάρηδες. Ενεργειακές λάμπες ήταν αναμμένες, 
τώρα που η νύχτα είχε πέσει. Ο κόσμος επέστρεφε στα σπίτια 
του, ύστερα από τις πρωινές του δουλειές. Η Φθιάνη έμοιαζε ή-

συχη πόλη. 
  Καθώς βάδιζαν, ο Γεράρδος είπε στον Προαιρέσιο: «Κι εσύ ήθε-
λες να κουβαλάς σπαθί μαζί σου…» 
  «Τι θες να πεις; ότι θα μας σταματούσαν στην πύλη, εξαιτίας 
του σπαθιού μου;» αποκρίθηκε ο Απολλώνιος ευγενής. 

  «Δεν είναι απίθανο.» 
  Ο Προαιρέσιος γέλασε, κοφτά. «Δεν το νομίζω.» 
  «Εγώ, όμως, το νομίζω,» είπε ο Γεράρδος. 
  Ο Σέλιρ’χοκ παρενέβη: «Το πρόβλημά τους πρέπει να ήταν ότι 

δε βλέπουν και πολλούς να μπαίνουν από εκείνη την πύλη. Υπο-
θέτω πως οι άνθρωποι που πηγαινοέρχονται στους βάλτους εί-
ναι λίγοι, και συγκεκριμένοι.» 
  Διέσχισαν τη γέφυρα που περνούσε πάνω από τον μεγάλο πο-

ταμό Ριάνθη, ακολουθώντας τη διάβαση για τους πεζούς. Πλάι 
τους, κινούνταν οχήματα. Από κάτω τους, έπλεαν σκάφη, μικρά 
και μεγάλα· ορισμένα ήταν ενεργειακά κινούμενα, αλλά πολλά 
ήταν ιστιοφόρα ή κωπήλατα. Τα μεγάλα ενεργοβόρα πλοία ήταν 

πανάκριβα για να κατασκευαστούν, κι επιπλέον, χρειάζονταν 
πάντοτε μάγο για να λειτουργήσουν, ακόμα κι όταν δεν ήταν με-
ταβαλλόμενα: κάποιος έπρεπε να ελέγχει την ενεργειακή ροή 
των μηχανών τους, για να μην προκαλούνται προβλήματα. 
  «Πηγαίνουμε καλά;» ρώτησε ο Προαιρέσιος τον Γεράρδο, όταν 

πέρασαν τη γέφυρα. 
  «Ναι. Θυμάμαι απέξω τον χάρτη που μου έδειξε η Ιωάννα, και, 
μέχρι στιγμής, φαίνεται να περνάμε απ’τους σωστούς δρόμους.» 



ΟΙ ΦΥΛΑΚΕΣ ΤΩΝ ΠΑΓΩΝ  /  47 

 
 

 

  Έστριψαν σε μια πάροδο και βάδισαν για κανένα τέταρτο ακό-
μα, προτού φτάσουν σε μια μονοκατοικία, η οποία βρισκόταν 

ανάμεσα σε τρεις ψηλές πολυκατοικίες, μ’άλλες τέσσερις μονο-
κατοικίες κοντά της. 
  «Το σπίτι της συνδέσμου μας,» είπε ο Γεράρδος. «Και το φως 
είναι αναμμένο, άρα πρέπει νάναι μέσα.» 

  Ζυγώνοντας την εξώπορτα, χτύπησε το κουδούνι. 
  Κανένας δεν ήρθε ν’ανοίξει. 
  Ο Γεράρδος ξαναχτύπησε, κι αυτή τη φορά, μια φωνή ακούστη-
κε από μέσα: μια… παιδική φωνή, κάπως διστακτική: «Ποιος εί-
ναι;» 

  «Θα ήθελα να μιλήσω στην κυρία Μάρθα· είμαι ένας φίλος της.» 
  «Ποιος φίλος της;» 
  «Γεράρδο, με λένε.» 
  «Λες ψέματα!» είπε το παιδί, που, αν έκρινε ο Γεράρδος απ’τη 

φωνή του, δεν πρέπει να ήταν πάνω από δώδεκα χρονών. 
  Γέλασε. «Όχι, δε λέω ψέματα. Γεράρδο, με λένε. Και θέλω να μι-
λήσω στην κυρία Μάρθα.» 
  «Δεν είναι εδώ, κύριε. Και είπα ότι λες ψέματα ότι είσαι φίλος 

της. Δεν έχει κανένα φίλο που να τον λένε Γεράρδο. Και δεν έχω 
ξανακούσει όνομα ‘Γεράρδο’.» 
  «Γεράρδος,» τον διόρθωσε ο Γεράρδος, υπομειδιώντας. «Η κυ-
ρία Μάρθα δε με ξέρει, αλλά την ξέρω εγώ. Θα μου ανοίξεις;» 

  «Όχι.» 
  Για να δοκιμάσουμε μια κωδική φράση της Επανάστασης, σκέ-
φτηκε ο Γεράρδος. «Το λευκό παλάτι ήταν κάποτε ο τόπος μου.» 
  «Και τι με νοιάζει μένα;» 
  Λάθος απάντηση, μικρέ. 

  Ο Προαιρέσιος είπε, μοιάζοντας να χάνει την υπομονή του: «Ά-
νοιξέ μας· έχουμε σοβαρή δουλειά με την κυρία Μάρθα!» 
  «Ποιος είσαι συ, πάλι;» ρώτησε το παιδί πίσω απ’την πόρτα. 
  «Εσύ τι είσαι; Γιος της;» 



ΚΩΣΤΑΣ ΒΟΥΛΑΖΕΡΗΣ  /  48 

 
 

 

  «Δεν έχει παιδιά η κυρία Μάρθα.» 
  «Γιατί είσαι, τότε, στο σπίτι της;» 

  «Να μη σε νοιάζει!» 
  Ο Προαιρέσιος κοίταξε τον Γεράρδο. «Τι θα κάνουμε τώρα 
μ’αυτό το καθυστερημένο;» 
  «Υπομονή,» του αποκρίθηκε εκείνος. Και προς την πόρτα: «Μι-

κρέ, μπορείς να μας πεις πού έχει πάει η κυρία Μάρθα;» 
  «Όχι!» 
  «Σου είπα: είμαστε φίλοι της. Και έχουμε μια σημαντική δουλειά 
μαζί της. Σε παρακαλώ, άνοιξε την πόρτα να σου μιλήσουμε.» 
  «Η κυρία Μάρθα μού έχει πει να μην ανοίγω σε ξένους!» 

  Ο Προαιρέσιος αναστέναξε. «Ο μικρός θέλει ξύλο…» μουρμούρι-
σε, κάτω απ’την ανάσα του. 
  Ο Γεράρδος, όμως, δεν μπόρεσε παρά να χαμογελάσει. «Θα επι-
στρέψουμε αργότερα,» είπε στο παιδί πίσω απ’την πόρτα· κι έ-

κανε νόημα στους συντρόφους του να τον ακολουθήσουν, κα-
θώς απομακρυνόταν. 
  Ο Προαιρέσιος και ο Σέλιρ’χοκ ήρθαν κοντά του, και στάθηκαν 
όλοι τους σε μια σκιερή πλευρά του δρόμου. 

  «Μπορείς ν’ανοίξεις την πόρτα, μάγε;» ρώτησε ο Γεράρδος. 
  Ο Σέλιρ’χοκ έγνεψε αρνητικά. 
  «Νόμιζα,» είπε ο Προαιρέσιος, «ότι υπήρχε ένα ξόρκι που–» 
  «Υπάρχει, αλλά δεν έχω εκπαιδευτεί σ’αυτό.» 

  «Θα έπρεπε.» 
  «Θα το έχω υπόψη μου…» 
  Ο Γεράρδος είπε: «Θα χρειαστεί, λοιπόν, να βρούμε άλλο τρόπο 
για να μπούμε.» 
  «Γιατί απλά να μην περιμένουμε τη Μάρθα να επιστρέψει;» 

πρότεινε ο Προαιρέσιος. 
  «Γιατί δεν έχουμε ιδέα πού μπορεί να έχει πάει. Ίσως να έχει 
φύγει για ταξίδι σε κάποια άλλη πόλη, κι άρα θα πρέπει να την 
αναζητήσουμε εκεί.» 



ΟΙ ΦΥΛΑΚΕΣ ΤΩΝ ΠΑΓΩΝ  /  49 

 
 

 

  «Ίσως, όμως, να έχει πεταχτεί μέχρι το γωνιακό μπακάλικο, για 
όνομα του Απόλλωνα!» 

  «Εντάξει,» είπε ο Γεράρδος, «θα περιμένουμε λίγο, πρώτα, και 
μετά βλέπουμε.» 
  «Σκοπεύεις, δηλαδή, να κάνουμε διάρρηξη;» 
  «Ουσιαστικά, ναι.» 

  «Δεν το ήξερα ότι η αποστολή μας θα περιλάμβανε δουλειές 
λωποδύτη.» 
  «Ούτ’εγώ.» 
  «Κι άμα μπούμε στο σπίτι,» ρώτησε ο Προαιρέσιος, «τι θα κά-
νουμε μετά; Θα πιάσουμε τον μικρό στις φάπες, μέχρι να μας πει 

πού είναι η σύνδεσμός μας;» 
  «Αν χρειαστεί. Αλλά δε νομίζω να χρειαστεί.» 
  Ο Προαιρέσιος συνοφρυώθηκε. «Γιατί;» 
  «Θα έχει ήδη τρομάξει πολύ.» 

  «Όλ’αυτά, ξέρεις, με κάνουν να αισθάνομαι πολύ ηθικό στοιχείο, 
αρχηγέ.» 
  «Ηρέμησε,» του είπε ο Γεράρδος. «Δεν πρότεινα καν να Καλέ-
σουμε τον μικρό σε μονομαχία.» 

  Ο Προαιρέσιος ρουθούνισε αποδοκιμαστικά. 
 
 
 

Η Μάρθα περίμενε, καθώς το σκοτάδι πύκνωνε γύρω της. Το νυ-
χτοπούλι είχε φύγει από την πέτρα του· είχε πετάξει προ πολλού, 
κρώζοντας χαρούμενα για τον ερχομό της νύχτας. Τα κλαδιά των 
δέντρων του Μεγάλου Δάσους παρεμπόδιζαν το φεγγαρόφωτο. 
  Η Μάρθα πάλεψε με τα δεσμά της, για λίγο, προσπαθώντας να 

τα χαλαρώσει. Αν κατάφερνε να λύσει τα χέρια της…. Τίποτα, 
όμως. Ήταν πολύ σφιχτά δεμένη. Αναστέναξε, και γρύλισε, δα-
γκώνοντας το δερμάτινο φίμωτρό της. 



ΚΩΣΤΑΣ ΒΟΥΛΑΖΕΡΗΣ  /  50 

 
 

 

  Γιατί την είχαν αφήσει έτσι, μες στο δάσος, αυτοί οι καταραμέ-
νοι πούστηδες; Τι σκατά περίμεναν να γίνει; Δε βλέπω νάρχεται 

κανένας να με βρει. Μάλλον, κάποιο θηρίο θάρθει και θα με μα-
σουλήσει! 
  Πάλεψε πάλι με τα δεσμά της, χωρίς αποτέλεσμα. 
  Τι μπορούσε να κάνει; Τι μπορούσε να κάνει; Της είχαν πάρει 

και το μαχαίρι της… Πώς μπορούσε να κόψει τα γαμημένα δε-
σμά; 
  Έτριψε τα σχοινιά των καρπών της πάνω στον κορμό του δέ-
ντρου. Ναι, καλά… Δε γίνεται τίποτα έτσι! 
  Χέσε μέσα…! 

  Περίμενε, καθώς η ώρα περνούσε, νιώθοντας το σώμα της να 
μουδιάζει και να μυρμηγκιάζει από την άβολη θέση. 
  Πώς στ’άντερα του Λοκράθου κατέληξα έτσι; Πώς ήξεραν ότι θα 
ερχόμουν εδώ για το κουτί; Ποιος τους το είπε; Είχαν αναφέρει 

κάτι για μια «κυρία», έτσι δεν ήταν; Ποια ήταν αυτή η κυρία; Αυ-
τή πρέπει να ενδιαφερόταν για το σκατένιο κουτί. 
  Δεν έπρεπε να είχα αναλάβει ποτέ τούτη την ηλίθια αποστολή! 
  Οι μαλακίες πληρώνονται… 

  Μετά από ώρα, άκουσε τον θόρυβο μηχανών, και είδε, με τις 
άκριες των ματιών της, φως να σχίζει τα πυκνά σκοτάδια του 
Μεγάλου Δάσους. 
  Ένα όχημα! 

  Άρχισε να χτυπιέται και να σκούζει πίσω απ’το φίμωτρό της, 
ελπίζοντας ότι όποιος κι αν ήταν κοντά θα την πρόσεχε και θα 
ερχόταν να τη λύσει. 
  Το όχημα σταμάτησε· η Μάρθα άκουσε τις μηχανές του να παύ-
ουν να μουγκρίζουν, και τις πόρτες του ν’ανοίγουν. Συγχρόνως, 

τα φώτα του έσβησαν. Και ανθρώπινες φωνές αντήχησαν μες 
στη νύχτα· δε μπορούσε, όμως, να καταλάβει τι έλεγαν. 
  Κάποιοι πλησίασαν, και ορισμένοι ανάμεσά τους κρατούσαν 
αναμμένους δαυλούς. Στα χέρια τους, η Μάρθα είδε τουφέκια και 



ΟΙ ΦΥΛΑΚΕΣ ΤΩΝ ΠΑΓΩΝ  /  51 

 
 

 

πιστόλια. Ω, σκατά… Λες νάναι αυτοί οι γελοίοι πάλι με τον μαυ-
ρομούτσουνο αρχηγό; 

  «Αυτή πρέπει να είναι,» είπε κάποιος. 
  «Προφανώς,» αποκρίθηκε μια γυναικεία φωνή. «Λες να υπάρ-
χουν πολλές δεμένες γυναίκες εδώ γύρω;» 
  Η Μάρθα έστρεψε τη ματιά της και, στο φως των δαυλών, είδε 

μια γυναίκα να την ατενίζει. Ήταν μετρίου αναστήματος και 
ντυμένη με μακρύ, γκρίζο φόρεμα. Στους ώμους της έπεφτε μια 
πράσινη κάπα, και στο κεφάλι της ήταν σηκωμένη η κουκούλα 
της κάπας. Το πρόσωπό της, ωστόσο, ήταν φανερό, αν και ελα-
φρώς σκιασμένο. Είχε δέρμα γαλανό και μαλλιά μαύρα, σγουρά, 

και μακριά, τα οποία ξεπρόβαλλαν από τις κάτω άκριες της κου-
κούλας της και έπεφταν μέσα στο ντεκολτέ της. Δεν πρέπει να 
ήταν μικρής ηλικίας· καμια πενηνταριά, την υπολόγιζε η Μάρθα. 
  Τι θέλει η γραίντζο μαζί μου; 

  «Ξεφιμώστε την,» πρόσταξε η γυναίκα με το γκρίζο φόρεμα. 
  Ένας άντρας πλησίασε τη Μάρθα και έλυσε το φίμωτρό της, 
τραβώντας το έξω απ’το στόμα της. 
  Εκείνη έβηξε και έφτυσε στο χώμα. Έγλειψε τα χείλη της. 

  «Σε λένε Μάρθα, σωστά;» τη ρώτησε η γαλανόδερμη γυναίκα. 
  «Εσύ έβαλες εκείνους τους μαλάκες να με δέσουν;» 
  «Υποθέτω πως αυτό σημαίνει ναι.» 
  «Λύσε με!» της είπε η Μάρθα. «Γιατί με κρατάς δεμένη;» 

  «Τους κλέφτες προτιμώ πάντα να τους έχω δεμένους.» 
  «Δεν είμαι κλέφτρα, μωρή κωλόγρια! Και λύσε μ– Αγκχ!» 
  Ένας απ’τους φρουρούς την κλότσησε στα πλευρά. 
  «Πάμε απ’την αρχή, λοιπόν,» είπε η γαλανόδερμη γυναίκα. «Σε 
λένε Μάρθα, και εργάζεσαι ως… δύτρια. Μαζεύεις πράγματα από 

ναυάγια, δηλαδή.» 
  «Κι αυτό σημαίνει ‘κλέφτρα’ στο δικό σου λεξιλόγιο;» αντιγύρι-
σε η Μάρθα. 
  «Ανάλογα. Στη συγκεκριμένη περίπτωση, έκλεψες πράγματα–» 



ΚΩΣΤΑΣ ΒΟΥΛΑΖΕΡΗΣ  /  52 

 
 

 

  «Μαλακίες έκλεψα! Και λύσε με τώρα, γιατί θέλω να κατουρή-
σω!» είπε ψέματα. 

  «Μπορείς να κατουρήσεις έτσι όπως είσαι.» 
  «Ξεμωραμένη σκρόφα… Ωωωχχχ…!» μούγκρισε, καθώς ο ίδιος 
τύπος την ξανακλότσησε στα πλευρά. 
  «Μπορώ απλά να σε δώσω στη φρουρά της πόλης, ξέρεις,» της 

είπε η γαλανόδερμη γυναίκα. «Θα τους εξηγήσω ότι πήγες να 
κλέψεις πράγματα από το πλοίο μου, και θα σε ρίξουν στη φυλ–» 
  «Ποιο πλοίο σου;» μούγκρισε η Μάρθα, μιλώντας μετά δυσκο-
λίας από τον πόνο στα πλευρά της. Το γαμημένο καθίκι του Λο-
κράθου, παραλίγο να μου σπάσει τα κόκαλα! «Και σιγά μη σε πι-

στέψει η φρουρά!» 
  Η γυναίκα γέλασε. «Και ποιον θα πιστέψει; Εσένα;» 
  Η Μάρθα δε μίλησε. 
  «Μη νομίζεις ότι εκφέρω κενές απειλές. Τα έχω πολύ καλά με τη 

φρουρά, μικρή,» της είπε η γαλανόδερμη γυναίκα. «Δε χρειάζε-
ται, όμως, να φτάσουμε ώς εκεί. Μερικές ερωτήσεις μόνο θα σου 
κάνω, κι εσύ θα μου απαντήσεις. Μετά, μπορείς να φύγεις. Μπο-
ρείς ακόμα και να δουλέψεις για μένα, αν σε χρειαστώ ποτέ…» 

  «Μα, το πλοίο δεν ήταν δικό σου!» 
  Η γυναίκα χαμογέλασε, αχνά, ειρωνικά. «Και ποιου ήταν;» 
  «Ανήκε σ’έναν τύπο που τον λένε Αλέξιο Φτεροκόπο. Αυτός με 
προσέλαβε, για να βρω το γαμημένο κουτί του απ’τα συντρίμμι-

α.» 
  «Σου είπε ψέματα· το σκάφος ήταν δικό μου. Όπως επίσης και 
το κουτί.» 
  «Και πού να το ξέρω εγώ αυτό;» φώναξε η Μάρθα. «Μια δου-
λειά έκανα!» Και σκάτεψε τελείως, γαμώ την πουτάνα την τύχη 

μου, γαμώ! 
  «Ναι… μια δουλειά,» είπε η γυναίκα. «Αλλά, απ’ό,τι βλέπω» –
πλησιάζοντας τον ανοιγμένο σάκο της Μάρθας, τον έσπρωξε με 



ΟΙ ΦΥΛΑΚΕΣ ΤΩΝ ΠΑΓΩΝ  /  53 

 
 

 

το πόδι της–, «δε δίστασες να επωφεληθείς και με… παράπλευρο 
τρόπο.» 

  «Στον Φτεροκόπο θα τα επέστρεφα αυτά.» 
  «Σοβαρά, ε; Φαίνεται πως σε παρεξήγησα, λοιπόν,» γέλασε η 
γυναίκα. Και ρώτησε: «Πόσες άλλες φορές έχεις δουλέψει για 
τον ανιψιό μου;» 

  «Θεία του είσαι;» 
  «Απάντησε στην ερώτησή μου!» 
  «Εγώ θα νόμιζα πως ήσουν γιαγιά του…» 
  Η γαλανόδερμη γυναίκα πλησίασε και, σκύβοντας, τη χαστού-
κισε, δυνατά. 

  Ευερέθιστη, η γριά… 
  «Απάντησε στην ερώτησή μου!» 
  «Δεν έχω ξαναδουλέψει για τον εγγονό σου– για τον ανιψιό 
σου, θέλω να πω– Αα!» 

  Η γυναίκα την ξαναχαστούκισε. «Μη μου λες ψέματα. Πόσες 
φορές έχεις ξαναδουλέψει γι’αυτόν;» 
  «Σου είπα! δεν έχω ξαναδου–!» 
  Η γυναίκα τη χαστούκισε απ’την άλλη μεριά. 

  Η ανώμαλη κωλόγρια!… «Τι πρέπει να σου πω για να με πιστέ-
ψεις; Δεν έχω ξαναδουλέψει για τον Φτεροκόπο! Σου λέω αλή-
θεια! Η Έχιδνα να με δαγκώσει, τ’ορκίζομαι! Θα με λύσεις τώρα;» 
  Η γυναίκα την ατένισε ψυχρά, στεκόμενη από πάνω της. «Τι 

άλλο ξέρεις γι’αυτόν;» 
  «Τι να ξέρω; Απλά, με προσέλαβε για να του βρω το κουτί του–» 
  «Το δικό μου κουτί.» 
  «Αυτό το γαμημένο κουτί, τέλος πάντων.» 
  «Δηλαδή… αποφάσισε, έτσι, χωρίς να σε ξέρει, να σε προσλάβει 

να του βρεις το κουτί;» 
  «Βλέπω, είσαι έξυπνη, αν και σιτεμένη– Ωωωω!…» Μια γρήγορη 
κλοτσιά της γαλανόδερμης γυναίκας έκανε το κεφάλι της Μάρ-
θας να κοπανήσει στο δέντρο όπου ήταν δεμένη. Κι ύστερα, αι-



ΚΩΣΤΑΣ ΒΟΥΛΑΖΕΡΗΣ  /  54 

 
 

 

σθάνθηκε αίμα να τρέχει απ’τη μύτη της. «Σκατά…» Τα μάτια της 
είχαν βουρκώσει. 

  «Γιατί κάνεις τη δύσκολη; Θες να σε πάω στη φρουρά;» 
  Θέλω να πας να γαμηθείς, σκέφτηκε η Μάρθα, αλλά δε μίλησε. 
Δε νόμιζε ότι άντεχε άλλο ξύλο απ’αυτούς τους παλαβούς. Και 
δεν ήταν η πρώτη φορά που έτρωγε ξύλο επειδή σε κάποιους δεν 

άρεσαν τα λόγια της. 
  «Σου είπα ό,τι ξέρω,» είπε, ξεροκαταπίνοντας. «Λύσε με. Δεν ξέ-
ρω τίποτ’άλλο για τον Φτεροκόπο, και δεν ήταν τίποτα το προ-
σωπικό που πήρα το κουτί σου.» Γεύτηκε αίμα, που έτρεχε απ’τη 
μύτη της. 

  «Γιατί διάλεξε εσένα ο ανιψιός μου;» 
  «Δεν – ξέρω! Μα τους θεούς, απλά ήρθαν δύο τύποι και με βρή-
καν, και μου είπαν ότι ένας κύριος Αλέξιος Φτεροκόπος ζητούσε 
τις υπηρεσίες μου ως δύτρια! Τους ακολούθησα και τον συνά-

ντησα, και μου είπε να βρω το κουτί του, εντάξει; Αυτή είναι όλ’η 
ιστορία! Τώρα, σε παρακαλώ, λύσε με, και μπορώ να βουτήξω να 
σου βρω κι άλλα πράγματα απ’το ναυάγιο.» 
  Η γαλανόδερμη γυναίκα τράβηξε ένα ξιφίδιο απ’τη ζώνη της– 

  Τι πα να κάνει, η άρρωστη; 
  –και το κάρφωσε στον κορμό του δέντρου, πάνω απ’το κεφάλι 
της Μάρθας, όσο πιο ψηλά μπορούσε να φτάσει το χέρι της. 
«Λύσου μόνη σου,» είπε, κι απομακρύνθηκε. 

  Οι φρουροί της την ακολούθησαν. 
  «Μα, δεν το φτάνω εκεί!» φώναξε η Μάρθα. 
  Οι πόρτες του οχήματος ακούστηκαν ν’ανοίγουν· η γαλανόδερ-
μη γυναίκα δε βρισκόταν πλέον μέσα στο πεδίο όρασής της: βρι-
σκόταν κάπου πίσω της. 

  «Δε μπορείς να μ’αφήσεις εδώ πέρα, στην ερημιά! Δεν ήθελα να 
σου κάνω κανένα κακό! Δεν ήξερα ότι το πλοίο ήταν δικό σου! 
Ούτε το κουτί!» 
  Οι πόρτες ακούστηκαν να κλείνουν. 



ΟΙ ΦΥΛΑΚΕΣ ΤΩΝ ΠΑΓΩΝ  /  55 

 
 

 

  «Θα δουλέψω για σένα μισοτιμής! Λύσε με!» 
  Οι μηχανές άναψαν, και το όχημα ακούστηκε να φεύγει. 

  «Γύρνα πίσω, μωρή βλαμμένη κωλόγρια, γαμώ την οικογένειά 
σου! ΓΥΡΝΑ ΠΙΣΩ!» 
  Σε λίγο, η Μάρθα δεν μπορούσε πια ν’ακούσει το όχημα. 
  «…Γαμώ την πουτάνα μου…» έκανε, κουρασμένα. Και μετά, 

σκέφτηκε: Τουλάχιστον, δεν είμαι φιμωμένη τώρα. Βελτιώθηκε η 
κωλοκατάστασή μου… 
  Υψώνοντας τα δεμένα πόδια της, προσπάθησε να φτάσει το 
καρφωμένο μαχαίρι. Χωρίς να τα καταφέρει. Η παλαβή γραίντζο 
το είχε καρφώσει πολύ ψηλά! 

  Η Μάρθα τεντώθηκε κι άλλο, νιώθοντας την πλάτη της να πο-
νά… 
 
 

 
Κάμποση ώρα είχε περάσει, και η σύνδεσμός τους δεν είχε φανεί. 
  «Δε νομίζω να πήγε για τσιγάρα…» 
  «Ναι… Έχεις κάποιο σχέδιο;» ρώτησε ο Προαιρέσιος. 

  «Περίπου,» αποκρίθηκε ο Γεράρδος· και είπε: «Ακολουθήστε 
με,» ξεκινώντας να βαδίζει, και πηγαίνοντας σ’ένα σοκάκι πλάι 
στο σπίτι της Μάρθας, όπου δε χωρούσαν οχήματα, εκτός αν ε-
πρόκειτο για δίκυκλα. 

  Ένας σκύλος, που μασουλούσε κάτι σκουπίδια, ύψωσε το βλέμ-
μα του για να κοιτάξει τους τρεις επαναστάτες· ύστερα, κατέβα-
σε ξανά το κεφάλι και συνέχισε το βραδινό του. 
  «Τι ακριβώς ψάχνουμε εδώ;» ρώτησε ο Προαιρέσιος. 
  «Αυτό.» Ο Γεράρδος κοίταξε ένα παράθυρο, τα παντζούρια του 

οποίου ήταν κουφωτά. 
  «Θα μπούμε απ’το παράθυρο;» 
  «Αν συμφωνείς κι εσύ…» 
  «Για όνομα του Απόλλωνα, πώς θα μπορούσα να διαφωνήσω!» 



ΚΩΣΤΑΣ ΒΟΥΛΑΖΕΡΗΣ  /  56 

 
 

 

  Ο Γεράρδος πλησίασε το παράθυρο και κοίταξε μέσα από το 
άνοιγμα των κουφωτών παντζουριών. «Υπνοδωμάτιο,» είπε 

στους συντρόφους του, χωρίς να γυρίσει για να τους αντικρίσει. 
«Και το τζάμι του παραθύρου φαίνεται, δυστυχώς, κλειστό.» 
  «Επομένως,» συμπέρανε ο Προαιρέσιος, «δεν μπορούμε να 
μπούμε από δω.» 

  «Μην το λες.» Ο Γεράρδος άνοιξε τα κουφωτά παντζούρια, τρά-
βηξε ένα πλατύ μαχαίρι απ’τον σάκο του, και έχωσε τη λεπίδα 
ανάμεσα στα δύο φύλλα του παραθύρου: στο σημείο που αυτά 
κλείδωναν. Πιάνοντας το μανίκι του όπλου με τα δύο χέρια, ά-
σκησε πίεση… 

  …κι άλλη πίεση… 
  …και– 
  ΣΚΡΑΚ! 
  Τα παραθυρόφυλλα άνοιξαν. 

  «Πιο πολλή φασαρία δε μπορούσες να κάνεις;» είπε ο Προαιρέ-
σιος. 
  «Φοβάμαι πως όχι,» αποκρίθηκε ο Γεράρδος, ανεβαίνοντας στο 
περβάζι του παραθύρου και πηδώντας μέσα στο υπνοδωμάτιο. 

  Οι σύντροφοί του τον ακολούθησαν. 
  Διέσχισαν το υπνοδωμάτιο και βρέθηκαν σ’ένα καθιστικό. Α-
ντίκρυ τους, είδαν έναν καθρέφτη και μια ντουλάπα. Η ντουλά-
πα ήταν μισάνοιχτη, και πλάι της στεκόταν ένα ξανθομάλλικο 

αγόρι με δέρμα λευκό-ροζ, που αποκλείεται να ήταν πάνω από 
δώδεκα χρονών. Στα χέρια του βαστούσε ένα πιστόλι, και τους 
σημάδευε. 
  «Μην κινείστε, μαλάκες!» φώναξε. 
  «Ήρεμα, μικρέ,» είπε ο Γεράρδος. «Δεν είμαστε κλέφτες. Είμαι ο 

Γεράρδος, που–» 
  «Σκάσε!» 
  Καθώς ο Γεράρδος μιλούσε στο αγόρι, ο Σέλιρ’χοκ είχε αμέσως 
αρχίσει να υφαίνει ένα ξόρκι, και τώρα το ολοκλήρωσε: Ένας 



ΟΙ ΦΥΛΑΚΕΣ ΤΩΝ ΠΑΓΩΝ  /  57 

 
 

 

φωτεινός δίσκος παρουσιάστηκε πάνω απ’το κεφάλι του μαυ-
ρόδερμου μάγου και κοντά στο ταβάνι του δωματίου. 

  Το ξανθομάλλικο αγόρι τσύριξε, και πυροβόλησε. 
  Η σφαίρα έχασε την πορεία της και πήγε στον φωτεινό δίσκο 
μ’έναν τελείως αφύσικο ελιγμό. 
  Ο Γεράρδος τινάχτηκε, αρπάζοντας το χέρι του αγοριού και κά-

νοντάς το ν’αφήσει το όπλο, ενώ, συγχρόνως, του έκλεινε το 
στόμα, για να μην αρχίσει να ουρλιάζει και μαζευτούν οι γείτο-
νες. 
  «Δε θέλουμε το κακό σου, μικρέ,» του είπε. «Αν το θέλαμε, τώρα 
θα ήσουν νεκρός. Επίσης, δεν είμαστε εχθροί της κυρίας Μάρθας. 

Είμαστε φίλοι της. Δε θα πειράξουμε τίποτα μέσα στο σπίτι. 
Μπήκαμε για να σου μιλήσουμε. Αυτό και μόνο αυτό. Με κατα-
λαβαίνεις;» 
  Το αγόρι ένευσε. 

  «Δε θα φωνάξεις τώρα· εντάξει; Αν ήθελα, μπορούσα να σε είχα 
εύκολα σκοτώσει, ή να σε είχα δέσει.» 
  Το αγόρι ένευσε πάλι, μοιάζοντας τρομαγμένο. 
  Ο Γεράρδος τού άφησε το στόμα, αλλά ήταν έτοιμος να το ξα-

νακλείσει, σε περίπτωση που το παιδί έκανε να φωνάξει. 
  Εκείνο, όμως, δε φώναξε· έμεινε σιωπηλό, δείχνοντας σοκαρι-
σμένο. 
  Ο Προαιρέσιος κοίταξε τον φωτεινό δίσκο. «Τι είν’αυτό, μάγε;» 

  «Ένα ξόρκι που προσελκύει τα πυρά,» απάντησε ο Σέλιρ’χοκ. 
Είπε μια λέξη και ο δίσκος διαλύθηκε· μια σφαίρα έπεσε στο πά-
τωμα. «Ξόρκι Έλξεως Πυρών, ονομάζεται.» 
  «Υπάρχει τέτοιο πράγμα; Δεν το έχω ξαναδεί, ούτε ξανακούσει. 
Ουσιαστικά, αδρανοποιείς έτσι τον οποιονδήποτε αντίπαλο!» 

  Ο Σέλιρ’χοκ κούνησε το κεφάλι. «Όχι ακριβώς. Ο δίσκος προ-
σελκύει όλα τα πυρά. Δηλαδή, και τα δικά σου και των εχθρών 
σου.» 



ΚΩΣΤΑΣ ΒΟΥΛΑΖΕΡΗΣ  /  58 

 
 

 

  Ο Προαιρέσιος μόρφασε. «Λιγάκι ανούσιο, τότε… εξαιρώντας, 
πάντα, περιπτώσεις σαν αυτή.» Κοίταξε το αγόρι. 

  «Είσαι μάγος;» ρώτησε εκείνο τον Σέλιρ’χοκ, κοιτάζοντάς τον 
με γουρλωμένα μάτια. 
  «Ναι.» 
  «Τ’όνομά του είναι Σέλιρ’χοκ,» είπε ο Γεράρδος· «κατάγεται από 

μια διάσταση που τη λένε Μοργκιάνη. Κι αυτός είναι ο Προαιρέ-
σιος· κατάγεται από μια διάσταση που τη λένε Απολλώνια. Εγώ, 
όπως σου είπα, είμαι ο Γεράρδος· κατάγομαι από…» Δίστασε για 
λίγο, γιατί δεν είχε και τόσο ευχάριστες αναμνήσεις από την πα-
τρίδα του. «Από μια διάσταση που τη λένε Χάρνταβελ, αν και 

έχω φύγει εδώ και πολλά χρόνια από εκεί, και δε σκέφτομαι να 
επιστρέψω. Τελευταία, ήμουν στη Σεργήλη, στα άκρα της, όπου 
συνορεύει με το Πορφυρό Κενό.» 
  Το αγόρι τούς κοίταζε χάσκοντας. 

  «Πώς σε λένε εσένα;» το ρώτησε ο Γεράρδος. 
  «Νικόλαο.» 
  Ο Προαιρέσιος είπε: «Και τι σχέση έχεις με τη Μάρθα; Είσαι α-
νιψιός της;» 

  «Όχι.» 
  «Τι της είσαι;» 
  Ο Νικόλαος δίστασε ν’απαντήσει, σα να μην το είχε ποτέ ξανα-
σκεφτεί. «…Φίλος της είμαι,» κατέληξε. «Μου δίνει μήλα, κι άλλα 

πράγματα κάπου-κάπου. Και μου μαθαίνει και βρισιές, για να 
τρομάζω αυτούς που πάνε να με τρομάξουν γιατί είναι μεγαλύ-
τεροι από μένα.» 
  Ο Γεράρδος γέλασε. «Εμένα, πάντως, με τρόμαξες για λίγο 
μ’αυτό το πιστόλι.» Κοίταξε το όπλο στο πάτωμα. «Το έχεις ξα-

ναχρησιμοποιήσει;» 
  Ο Νικόλαος κούνησε το κεφάλι αρνητικά. «Η κυρία Μάρθα λέει 
να το έχω μόνο για ανάγκη· όταν μπει κλέφτης.» 
  «Γιατί σε κρατά εδώ;» τον ρώτησε ο Προαιρέσιος. «Τη βοηθάς;» 



ΟΙ ΦΥΛΑΚΕΣ ΤΩΝ ΠΑΓΩΝ  /  59 

 
 

 

  Ο Νικόλαος κατένευσε. «Ναι.» 
  «Πού είναι οι γονείς σου;» 

  «Δεν έχω γονείς. Ήμουν στο ορφανοτροφείο, και μας βάζαν να 
κάνουμε δουλειές, αλλά μετά έφυγα με κάτι άλλα παιδιά που δεν 
ήθελαν να κάνουν πια δουλειές, και η κυρία Μάρθα με βρήκε 
σ’ένα δρόμο εδώ κοντά στο σπίτι της.» 

  Ο Γεράρδος πήρε το πιστόλι από κάτω και το ασφάλισε. Το έ-
δωσε στον μικρό. «Βάλτο εκεί που τόχει η κυρία Μάρθα.» 
  Ο Νικόλαος το έβαλε στη ντουλάπα, κάτω από κάτι τραπεζομά-
ντιλα, και την έκλεισε. 
  «Θα μας πεις τώρα πού έχει πάει;» τον ρώτησε ο Γεράρδος. 

«Πρέπει να της μιλήσουμε.» 
  Ο Νικόλαος έμεινε σιωπηλός, κοιτάζοντας μια τον έναν επανα-
στάτη μια τον άλλο· προφανώς, και οι τρεις τους του είχαν κάνει 
πολύ ζωηρή εντύπωση. 

  «Είναι σημαντικό να της μιλήσουμε,» τόνισε ο Γεράρδος. «Και 
είμαστε φίλοι της· απλά, δεν έχει τύχει να σου πει για εμάς. Αν 
δεν ήμασταν φίλοι της, μπορούσαμε να τα κάνουμε τώρα όλα 
κομμάτια και θρύψαλα εδώ μέσα. Ή μπορούσαμε να σε χτυπή-

σουμε, ή να σε αιχμαλωτίσουμε. Δεν έχουμε κάνει, όμως, τίποτα 
από αυτά. Ούτε πρόκειται να τα κάνουμε· έχεις το λόγο μου.» 
  Ο Νικόλαος κάθισε σε μια πολυθρόνα. «Η κυρία Μάρθα έχει πά-
ει σε μια δουλειά.» 

  «Έξω απ’την πόλη;» 
  «Ναι, στον ποταμό.» 
  «Σε κάποιο ναυάγιο;» Ο Γεράρδος ήξερε ότι εργαζόταν ως δύ-
τρια· του το είχε πει η Ιωάννα. 
  «Ναι. Έφυγε το πρωί, και μου είπε ότι το βράδυ θα έφτανε εκεί, 

και θα ξεκινούσε πάλι το πρωί για να έρθει εδώ, και θα ήταν εδώ 
το βράδυ. Μου είπε να μείνω εδώ για να φυλάω το σπίτι. Και να 
μην κάνω ζημιές. Και να μην ανοίξω σε κανέναν άγνωστο.» 



ΚΩΣΤΑΣ ΒΟΥΛΑΖΕΡΗΣ  /  60 

 
 

 

  Ο Προαιρέσιος ρώτησε: «Βαδίζοντας έφυγε για να φτάσει στον 
προορισμό της;» 

  Ο Νικόλαος τον κοίταξε σα να μην καταλάβαινε. 
  «Δεν πήρε κάποιο όχημα; Με τα πόδια πήγε;» 
  «Ναι. Η Αναμαλλιασμένη πέθανε, πριν από μερικές μέρες.» 
  «Ποια ήταν η Αναμαλλιασμένη;» 

  «Το άλογο της κυρίας Μάρθας.» 
  Ο Προαιρέσιος κοίταξε τον Γεράρδο: «Αφού έφυγε οδοιπορώ-
ντας, αποκλείεται ο προορισμός της να είναι πάνω από τριάντα 
χιλιόμετρα απόσταση από την πόλη, ακολουθώντας τον ποτα-
μό.» 

  «Ναι,» συμφώνησε ο Γεράρδος. «Μπορούμε να πάμε να τη 
βρούμε, και να τη φέρουμε πίσω, πολύ πιο γρήγορα απ’ό,τι θα 
ερχόταν μόνη της.» 
  «Θα χρειαστεί να επιστρέψουμε στο υποβρύχιο, για να το κά-

νουμε αυτό, Καπετάνιε,» του θύμισε ο Προαιρέσιος. 
  «Τι θες να πεις;» 
  «Οι φρουροί στην πύλη;» 
  «Σωστά,» παραδέχτηκε ο Γεράρδος. «Καλό θα ήταν να μην τρα-

βήξουμε την προσοχή τους για δεύτερη φορά. Κι επιπλέον, τώρα 
η πύλη σίγουρα θα είναι κλειστή.» Στράφηκε στον Νικόλαο. «Δε 
μου λες, μικρέ: ξέρεις πού μπορούμε να νοικιάσουμε μια βάρκα;» 
  «Αμέ!» 

  «Θα μας πας εκεί;» 
  «Η κυρία Μάρθα είπε να μείνω σπίτι.» 
  «Δε θα την πειράξει αν έρθεις μαζί μας. Και θα σε βάλουμε στο 
υποβρύχιό μας· έχεις ξαναμπεί σε υποβρύχιο;» 
  Ο Νικόλαος κούνησε το κεφάλι αρνητικά. 

  «Ξέρεις τι είναι το υποβρύχιο;» 
  Ο Νικόλαος ξανακούνησε το κεφάλι αρνητικά. 
  «Είναι ένα πλοίο που ταξιδεύει κάτω απ’το νερό, όχι επάνω στο 
νερό.» 



ΟΙ ΦΥΛΑΚΕΣ ΤΩΝ ΠΑΓΩΝ  /  61 

 
 

 

  «Πας να με δουλέψεις, μπαγαπόντη!» 
  Ο Γεράρδος γέλασε. «Αν δε με πιστεύεις, έλα μαζί μας και θα 

δεις. Θα ταξιδέψουμε κάτω απ’το νερό. 
  »Θα μας πας, λοιπόν, εκεί όπου μπορούμε να νοικιάσουμε μια 
βάρκα;» 
  Ο μικρός συμφώνησε· έτσι, αφού ο Γεράρδος έκλεισε καλά τα 

παντζούρια του παραθύρου που είχε σπάσει, έφυγαν από το 
σπίτι της Μάρθας και βάδισαν ώς το λιμάνι της Φθιάνης, μέσα 
στη νύχτα. Ο Νικόλαος τούς οδήγησε σ’ένα παλιό μονώροφο οί-
κημα, που οι τοίχοι του ήταν φαγωμένοι απ’τη θάλασσα και τον 
άνεμο. Τους είπε να ζητήσουν τον Αφτιά· αυτός ήταν υπεύθυνος, 

το βράδυ, για τις βάρκες που νοικιάζονταν. 
  Ο Γεράρδος μπήκε στο χτίριο και ζήτησε εκείνον που λεγόταν 
Αφτιάς. Οι τρεις άντρες που κάθονταν γύρω από ένα τραπέζι και 
έπαιζαν χαρτιά στράφηκαν και τον κοίταξαν από πάνω ώς κάτω. 

Ένας τους σηκώθηκε όρθιος και είπε πως αυτός ήταν που ζη-
τούσε. Φαίνεται, σκέφτηκε ο Γεράρδος, παρατηρώντας τ’αφτιά 
του· και του εξήγησε ότι ήθελε να νοικιάσει μια ενεργειακή βάρ-
κα. Για πόσες ώρες; ρώτησε ο άντρας. Τέσσερις, απάντησε ο Γε-

ράρδος· και ο Αφτιάς τού είπε: «Μ’αφήνεις δεκαπέντε οχτάρια 
τώρα, κι όταν μου την επιστρέψεις, σου δίνω πίσω τα εφτά.» 
Φυσικά, σκέφτηκε ο Γεράρδος· χρειάζεται κάποια εγγύηση ότι δε 
θα τη βουτήξω. Και έβγαλε από την τσέπη του ένα μάτσο χρήμα-

τα που χρησιμοποιούσαν στην Υπερυδάτια. Οκτάπους, ονομαζό-
ταν το βασικό χαρτονόμισμα, αλλά οι ντόπιοι το έλεγαν, συνή-
θως, οχτάρι. Ο Γεράρδος μέτρησε δεκαπέντε και τα έδωσε στον 
Αφτιά, ο οποίος φάνηκε ευχαριστημένος και εφησυχασμένος ότι 
θα του επέστρεφαν τη βάρκα του. Μάλλον, το γεγονός ότι με είδε 

ματσωμένο τον έκανε να σκεφτεί πως δεν έχω λόγο να βουτήξω 
μια βάρκα και να φύγω. 



ΚΩΣΤΑΣ ΒΟΥΛΑΖΕΡΗΣ  /  62 

 
 

 

  Ο Αφτιάς οδήγησε τον Γεράρδο και τους συντρόφους του σ’ένα 
μικρό σκάφος, σε μια αποβάθρα λίγο παραπέρα. «Μπαταρία έχει 

μέσα,» τους είπε· «κι είναι σχεδόν γεμάτη. Καλό ταξίδι.» 
  Ο Γεράρδος τον ευχαρίστησε και κάθισε κοντά στο πηδάλιο. Ο 
Προαιρέσιος κάθισε στην πλώρη, και ο Σέλιρ’χοκ κι ο Νικόλαος 
στη μέση. Οι μηχανές ενεργοποιήθηκαν, και η βάρκα έφυγε από 

το λιμάνι της Φθιάνης, πηγαίνοντας ανατολικά, αλλά με σκοπό, 
σύντομα, να στρίψει νοτιοδυτικά, για να φτάσει στις ακτές των 
Υγρότοπων. Τον μικρό αυτό κύκλο ο Γεράρδος τον έκανε για λό-
γους ασφάλειας: για να μη μπορούν να τους παρακολουθήσουν 
τυχόν κατάσκοποι της Παντοκράτειρας. 

  Και δεν άργησαν να αράξουν στον κολπίσκο όπου είχαν αφήσει 
την Πλωτή Βασίλισσα των Ουρανών. 
 
 

 
Η Μάρθα είχε πάψει να προσπαθεί. 
  Είχε κοντέψει να ξεχαρβαλωθεί, πασχίζοντας να φτάσει το γα-
μημένο μαχαίρι, και δεν είχε καταφέρει τίποτα! Επίτηδες το είχε 

καρφώσει εκεί αυτή η σιτεμένη σκύλα, επειδή το ήξερε ότι η 
Μάρθα δε θα μπορούσε ποτέ να το φτάσει! 
  Θα ξεκουραστώ λίγο και θα ξαναπροσπαθήσω… είπε στον εαυτό 
της, νιώθοντας όλο της το σώμα κατάκοπο. 

  Αν μπορούσα μονάχα να βρω κάποιο γερό ξύλο, να το πιάσω με 
τα πόδια μου, και με τη βοήθειά του να ξεκαρφώσω το μαχαίρι.... 
Δε θα ήταν εύκολο να γίνει, βέβαια· θα ξεκαρφωνόταν μόνο αν η 
κωλόγρια δεν το είχε μπήξει πολύ βαθιά· γιατί, αν ήταν πολύ βα-
θιά, τότε άστο καλύτερα… 

  Η Μάρθα, όμως, περίμενε τώρα, για να ξεκουραστεί, ενώ γύρω 
της ήταν παντού σκοτάδι. 



ΟΙ ΦΥΛΑΚΕΣ ΤΩΝ ΠΑΓΩΝ  /  63 

 
 

 

  Απόμακρα, άκουσε έναν παράξενο θόρυβο. Σαν το νερό του πο-
ταμού να κινήθηκε απότομα. Σαν κάτι να έπεσε μέσα του. Κάτι 

μεγάλο. 
  Ή… μπορεί να συνέβαινε τέτοιο πράγμα;… ή σαν κάτι να βγήκε 
από μέσα του. 
  Η Μάρθα συνοφρυώθηκε. Τι σκατά ήταν αυτό; Αφουγκράστηκε. 

  Άκουσε ανθρώπους να μιλάνε, σιγανά· δε μπορούσε να καταλά-
βει τι έλεγαν. Αυτοί οι καριόληδες πάλι; Όχι, αποκλείεται· κάποιοι 
άλλοι πρέπει να ήταν. 
  «Βοήθεια!» φώναξε η Μάρθα. «Είναι κανείς εκεί; Βοηθήστε με! 
Με λήστεψαν και μ’έδεσαν! Μ’ακούτε;» 

  Αφουγκράστηκε πάλι. Κάποιοι πλησίαζαν. 
  Παρατήρησε ότι ένας φακός ήταν αναμμένος. 
  Τρεις ψηλές, σκοτεινές μορφές παρουσιάστηκαν μπροστά της. 
Και μία πολύ κοντύτερη. 

  «Μάρθα;» έκανε ο Νικόλαος. 
  Η Μάρθα βλεφάρισε. Τι σκατά; Έχω παραισθήσεις; Πώς είναι 
δυνα–; 
  Ο άντρας που κρατούσε τον φακό την πλησίασε. «Ναι, εσύ εί-

σαι…» μουρμούρισε, σα να μιλούσε στον εαυτό του. Και, πιο δυ-
νατά: «Η Μάρθα, έτσι;» 
  «Ναι. Αλλά ποιος είσαι συ; Σε ξέρω;» Δε μπορούσε να τον δει 
καθαρά, πίσω απ’το φως του φακού του. 

  «Το λευκό παλάτι ήταν κάποτε ο τόπος μου,» είπε ο άντρας. 
  Μα τα ξαναμμένα βυζιά της Έχιδνας! ένας επαναστάτης! «Αλλά 
τώρα οι αίθουσές του δεν είναι πια δικές μου,» αποκρίθηκε η 
Μάρθα. 
  «Καταλαβαινόμαστε, λοιπόν.» Ο άντρας έσκυψε και, χρησιμο-

ποιώντας ένα πλατύ μαχαίρι, έκοψε τα σχοινιά στους αστραγά-
λους της. «Γεράρδος,» συστήθηκε. 



ΚΩΣΤΑΣ ΒΟΥΛΑΖΕΡΗΣ  /  64 

 
 

 

Κεφάλαιο 5 
 
 
Ο Ελπιδοφόρος έφυγε από το μέρος που αποκαλούσε σπίτι και 

βάδισε μέσα στους διαδρόμους και τα παλιά δωμάτια των εγκα-
ταλειμμένων περιοχών του Παντοτινού Ανακτόρου, έχοντας έ-
ναν φακό στο χέρι, για να φωτίζει τα σημεία όπου δεν υπήρχε 
καθόλου φως και όπου μεταλλαγμένα πλάσματα μπορεί να και-

ροφυλαχτούσαν στα σκοτάδια. Στην πλάτη του, είχε έναν σάκο 
με τα πράγματα που θεωρούσε απαραίτητα, καθώς και με τη 
συσκευή που του είχαν δώσει οι Υπερασπιστές: τη συσκευή που 
έπρεπε εκείνος, με τη σειρά του, να δώσει στον Αργαίο’μορ, έναν 
Τεχνομαθή μάγο που έδρευε στην Υπερυδάτια. 

  Απόμακρα, ο Ελπιδοφόρος μπορούσε ν’ακούσει το τιπ, τιπ, τιπ, 
τιπ του νερού που έσταζε από κάπου, όπως επίσης και το βούι-
σμα μηχανών, οι οποίες… πού βρίσκονταν; Σε κάποιο από τα ε-
γκαταλειμμένα μέρη του Ανακτόρου; Ή ο θόρυβός τους ερχόταν 

από τα κατοικημένα μέρη, φτάνοντας ώς εδώ; 
  Ο Ελπιδοφόρος ανέβηκε μια επικίνδυνη σιδερένια σκάλα, που 
τα σκαλοπάτια της ήταν μισοσπασμένα και γλιστερά. Η χειρο-
λαβή πλάι του ήταν γεμάτη σκουριά· αν δε φορούσε γάντια, θα 

σιχαινόταν να την αγγίξει. Έφτασε πάνω και βρέθηκε σ’ένα κυ-
λινδρικό πέρασμα, που θύμιζε το εσωτερικό σωλήνα. Στους τοί-
χους, κάποιου είδους αναρριχώμενη βλάστηση σκαρφάλωνε, 
φωσφορίζοντας· και γυαλίζοντας, σε ορισμένα σημεία, σαν μι-

κροσκοπικοί κρύσταλλοι. 
  Ο Ελπιδοφόρος έσβησε τον φακό του και βάδισε υπό το φως 
των παράξενων φυτών. Ήταν αρκετό για να βλέπει πού πήγαινε, 
και δεν κινδύνεψε να πέσει ούτε μία φορά. Στο πέρας του κυλιν-
δρικού περάσματος, έστριψε αριστερά, και βρέθηκε σ’ένα πέτρι-

νο δωμάτιο, που οι τοίχοι του έμοιαζαν ιδρωμένοι, καθώς λεπτά 
στρώματα από κάποιο διαφανές υγρό (νερό;) κυλούσαν επάνω 



ΟΙ ΦΥΛΑΚΕΣ ΤΩΝ ΠΑΓΩΝ  /  65 

 
 

 

τους. Ο Ελπιδοφόρος ζύγωσε τη σιδερένια πόρτα αντίκρυ του, 
γύρισε τη χειρολαβή, που ήταν στρογγυλή σαν στρόφιγγα, και 

την άνοιξε. 
  Βγήκε. 
  Η αίθουσα μπροστά του ήταν μεγάλη. Παραλληλόγραμμη. Ψη-
λή, και μακριά. Ενεργειακές λάμπες τη φώτιζαν με λευκό φως, 

προσαρμοσμένες στους τοίχους. Στο κέντρο της βρισκόταν ένα 
σκάφος αέρος με δύο μεγάλους προωθητήρες, μυτερή εμπρό-
σθια όψη, και φτερά με καθοδική κλίση. Μια πλευρική πόρτα του 
ήταν ανοιχτή. Δίπλα της, στεκόταν μια γυναίκα· και παραδίπλα, 
δύο άντρες. 

  Ο Ελπιδοφόρος βάδισε, πλησιάζοντας τη γυναίκα, η οποία ήταν 
ντυμένη με μαύρο, φαρδύ παντελόνι και σκούρα-μπλε μπλούζα 
με ψηλό γιακά και μανίκια που έφταναν ώς τον αγκώνα. Το δέρ-
μα της ήταν γαλανό και τα μαλλιά της μαύρα και μακριά μέχρι τη 

μέση, δεμένα πλεξίδα. Στα μάτια της φορούσε ένα ζευγάρι μεγά-
λα, στρογγυλά γυαλιά. Το σώμα της έμοιαζε αμέσως να ζητά 
προσοχή, καθώς διαγραφόταν τέλειο μέσα από τα ρούχα της. 
  «Φενίλδα’σαρ,» είπε ο Ελπιδοφόρος, κατεβάζοντας την κου-

κούλα της κάπας του. «Έχουμε πολύ καιρό να συναντηθούμε.» 
  Η Φενίλδα παρατήρησε ότι δεν υπήρχε χαμόγελο στο πρόσωπό 
του, και υπέθεσε ότι σπάνια πλέον χαμογελούσε. Ίσως ποτέ. 
«Ναι… Πώς είσαι, Στίβεν;» 

  «Υπέροχα μολυσμένος,» αποκρίθηκε εκείνος. «Και μη με λες 
Στίβεν· το όνομά μου είναι τώρα Ελπιδοφόρος.» 
  «Ναι, σωστά,» ένευσε η Φενίλδα. «Χαίρομαι που είσαι ζωντα-
νός, πάντως.» 
  «Μακάρι να μπορούσα να πω το ίδιο για τον εαυτό μου. Εσύ 

φαίνεται να είσαι καλύτερα, κι αυτό είναι θετικό.» 
  Καλύτερα; σκέφτηκε η Φενίλδα. Καλύτερα; «Αστειεύεσαι, υπο-
θέτω.» 



ΚΩΣΤΑΣ ΒΟΥΛΑΖΕΡΗΣ  /  66 

 
 

 

  «Τουλάχιστον, δεν είσαι αναγκασμένη να κρύβεσαι στα εγκα-
ταλειμμένα μέρη του Ανακτόρου.» 

  «Είμαι, όμως, αναγκασμένη να ταξιδέψω στην Ταρασμάλθη.» 
  «Μικρό το κακό.» 
  Της Φενίλδα, ωστόσο, δεν της φαινόταν και τόσο μικρό. Η Τα-
ρασμάλθη ήταν μια πολύ επικίνδυνη διάσταση· κι εκείνη, 

σ’αντίθεση με τον Στίβεν, δεν ήθελε ν’αυτοκτονήσει. Όχι ακόμα, 
τουλάχιστον. 
  «Θα είσαι ο αρχηγός της αποστολής, απ’ό,τι μου είπαν…» 
  Ο Ελπιδοφόρος συνοφρυώθηκε. Αρχηγός; απόρησε. Γιατί δε μου 
το είπαν κι εμένα αυτό; Οι καταραμένοι μπάσταρδοι! 

  Η Φενίλδα μειδίασε. «Δεν το ήξερες;» 
  «Δε μου το διευκρίνισαν,» είπε ο Ελπιδοφόρος, με σκοτεινή ό-
ψη. Κοίταξε τους δύο που στέκονταν παραδίπλα. «Ποιοι 
είν’αυτοί; Θα έρθουν μαζί μας;» 

  «Ναι,» αποκρίθηκε η Φενίλδα. 
  «Τους γνωρίζεις;» 
  «Σήμερα τους γνώρισα.» 
  «Υπηρετούν κι αυτοί τους κοινούς μας αφέντες, υποθέτω…» Ο 

Ελπιδοφόρος τούς ατένισε παρατηρητικά, κι εκείνοι στράφηκαν 
για να τον κοιτάξουν. Ο ένας είχε δέρμα λευκό-ροζ, μαύρα κοντά 
μαλλιά, και στρογγυλό πρόσωπο. Του άλλου το δέρμα ήταν καφέ 
και τα μαλλιά του μαύρα· στο πρόσωπό του φύτρωνε μια μακριά 

γενειάδα. 
  «Ο Ελπιδοφόρος;» ρώτησε, ζυγώνοντας. 
  «Ναι.» 
  Ο άντρας τού έδωσε το χέρι του. «Νικόδημος. Θα είμαι ο πιλό-
τος σας.» 

  Ο Ελπιδοφόρος αντάλλαξε μια χειραψία μαζί του. «Είσαι απ’το 
Στρατό;» 
  «Όχι. Κάνω… δουλειές για ιδιώτες.» 



ΟΙ ΦΥΛΑΚΕΣ ΤΩΝ ΠΑΓΩΝ  /  67 

 
 

 

  Ο Ελπιδοφόρος στράφηκε στον άλλο άντρα, ο οποίος είχε επί-
σης πλησιάσει. Εκείνος είπε: «Έχουμε γνωριστεί… αν και όπως 

σου είχα πει τότε, ήταν πολύ νωρίς για να μ’αποκαλέσεις ‘αγάπη 
μου’.» 
  Ο Ελπιδοφόρος μειδίασε. «Ποιο είναι τ’όνομά σου, λοιπόν… α-
γάπη μου;» 

  Ο άντρας γέλασε, κι αποκρίθηκε: «Νάραλχεμ’νιρ.» 
  «Βιοσκόπος;» 
  «Στις υπηρεσίες σας, αρχηγέ.» 
  «Όχι στις δικές μου. Στις δικές τους,» διόρθωσε ο Ελπιδοφόρος. 
Και ρώτησε: «Αυτοί είμαστε όλοι;» 

  «Όχι,» είπε η Φενίλδα’σαρ· «είναι κι άλλοι τρεις. Έλα μέσα.» 
  Μπήκαν στο εσωτερικό του αεροσκάφους, και σ’έναν θάλαμό 
του συνάντησαν δύο γυναίκες κι έναν άντρα. Η μία ονομαζόταν 
Νάνσυ και κατείχε το βαθμό του λοχία μέσα στον Παντοκρατο-

ρικό Στρατό. Ήταν μετρίου αναστήματος και είχε κατάλευκο 
δέρμα, ενώ τα μαλλιά της ήταν μαύρα, σγουρά, και κομμένα κο-
ντά. Τα χέρια της, που έμεναν ακάλυπτα απ’το κοντό, αμάνικο 
πουκάμισο που φορούσε, ήταν γυμνασμένα και μυώδη. 

  Η άλλη ονομαζόταν Κάτια· είχε δέρμα άσπρο με απόχρωση του 
ροζ, και ήταν ψηλή και ξανθιά. Τα μαλλιά της ήταν κομμένα 
στους ώμους, και τα μάτια της διέθεταν ένα πολύ ανοιχτό γαλα-
νό χρώμα, που τα έκανε να μοιάζουν ότι γυάλιζαν. Εξήγησε πως 

η δουλειά της ήταν να ασχολείται με μηχανικά συστήματα. 
  Ο άντρας ήταν γαλανόδερμος και γεροδεμένος, με φαρδείς ώ-
μους και καστανά μαλλιά και μούσια. Συστήθηκε ως ειδικός ε-
κτελεστής Σκοτ Θάμρω. Το πρόσωπό του έμοιαζε τετραγωνι-
σμένο, και τα μάτια του ήταν στενά και σκοτεινά. 

  «Ειδικός εκτελεστής;» είπε ο Ελπιδοφόρος. 
  «Δολοφόνος,» εξήγησε ο Σκοτ, ανάβοντας ένα τσιγάρο. 
  «Ελπίζω να μην είσαι εδώ για να μας σκοτώσεις, αφότου έχουμε 
ολοκληρώσει την αποστολή μας.» 



ΚΩΣΤΑΣ ΒΟΥΛΑΖΕΡΗΣ  /  68 

 
 

 

  «Πιστεύω αυτό ήταν αστείο, Καπετάνιε.» 
  «Δεν είμαι καπετάνιος.» 

  «Η Φενίλδα’σαρ μάς είπε ότι θα είσαι ο Καπετάνιος μας σ’αυτό 
το σκάφος. Δεν αληθεύει;» 
  Ο Ελπιδοφόρος ρώτησε τη Φενίλδα: «Υπάρχει τίποτ’άλλο που 
θα έπρεπε να ξέρω;» 

  «Σχετικά με τι;» 
  «Με οτιδήποτε.» 
  Η Φενίλδα ανασήκωσε τους ώμους. «Το πλήρωμά μας το γνώ-
ρισες όλο. Το σκάφος μας ονομάζεται Παγογέρακας, και είναι με-
ταβαλλόμενο, με δυνατότητα αιθερικού ταξιδιού. Μεταβάλλεται 

από αεροσκάφος σε όχημα ξηράς, ειδικό για περιοχές με πάγους. 
Διαθέτει δύο πολυβόλα και έναν εκτοξευτή ρουκετών. Τα όπλα 
του είναι κρυμμένα, αλλά μπορούν εύκολα να μπουν σε λειτουρ-
γία.» 

  «Εντάξει,» είπε ο Ελπιδοφόρος. «Μπορούμε, λοιπόν, να ξεκινή-
σουμε για την Υπερυδάτια. Είστε όλοι έτοιμοι;» Κοίταξε γύρω 
του, τα μέλη του πληρώματός του, που ένευσαν καταφατικά. 
«Καλώς.» Και προς τον Νικόδημο: «Γνωρίζεις πώς να μας πας 

στην ήπειρο που ονομάζεται Μικρυδάτια;» 
  «Ασφαλώς.» 
  «Θα προσγειωθούμε στην πόλη Φθιάνη, στα βορειοανατολικά 
της ηπείρου.» 

  Η Φενίλδα’σαρ παρενέβη: «Δε χρειάζεται να σταματήσουμε 
πουθενά, Ελπιδοφόρε. Το μόνο που χρειάζεται είναι ν’αλλάξουμε 
σημείο μετάβασης στην Υπερυδάτια, όταν βγούμε απ’τον Αιθέ-
ρα.» 
  «Όχι,» αποκρίθηκε εκείνος· «πρέπει να προσγειωθούμε στη 

Φθιάνη. Έχουμε μια δουλειά να κάνουμε εκεί.» 
  «Δουλεία;» Η Φενίλδα συνοφρυώθηκε, παραξενεμένη. Γιατί δε 
μου το είπαν αυτό; 
  «Ναι,» είπε ο Ελπιδοφόρος. «Νικόδημε, στο πιλοτήριο. Ξεκινάμε. 



ΟΙ ΦΥΛΑΚΕΣ ΤΩΝ ΠΑΓΩΝ  /  69 

 
 

 

  »Και ποιος θα καθίσει στο ενεργειακό κέντρο; Φενίλδα; Νάραλ-
χεμ;» 

  «Θα καθίσω εγώ,» προθυμοποιήθηκε ο Βιοσκόπος, κι απομα-
κρύνθηκε, ενώ κι ο Νικόδημος απομακρυνόταν. 
  Ο Ελπιδοφόρος πήγε επίσης στο πιλοτήριο, διασχίζοντας το 
εσωτερικό του σκάφους, που δεν ήταν μικρό αλλά ούτε και τε-

ράστιο. 
  Ο Νικόδημος κάθισε στη θέση του πιλότου, μπροστά στο πηδά-
λιο, και περίμενε να ανάψει η ένδειξη ότι ο Νάραλχεμ’νιρ χρησι-
μοποιούσε τη Μαγγανεία Κινήσεως και μπορούσαν να ξεκινή-
σουν. Όταν η ένδειξη άναψε, πάτησε ένα κουμπί που έδωσε κά-

ποιο τηλεπικοινωνιακό σήμα στην πύλη αντίκρυ τους: κι αυτή 
άνοιξε μ’έναν δυνατό μεταλλικό θόρυβο, για ν’αποκαλύψει τον 
ουρανό και την πόλη από κάτω. Ο Νικόδημος ενεργοποίησε τις 
μηχανές και το βουητό τους αντήχησε. 

  Το αεροσκάφος πέταξε έξω απ’το Παντοτινό Ανάκτορο, μαζεύ-
οντας τα μεταλλικά του πόδια. Από το μπροστινό του παράθυρο, 
ο Ελπιδοφόρος μπορούσε να δει την Ατέρμονη Πολιτεία της Ρελ-
κάμνια να απλώνεται ώς τα πέρατα του ορίζοντα, προς κάθε κα-

τεύθυνση. Οικοδομήματα και οικοδομήματα και οικοδομήματα, 
κάθε μεγέθους, σχήματος, και είδους, με γέφυρες να εκτείνονται 
ανάμεσά τους και να μπλέκονται αναμεταξύ τους. Επάνω σε ορι-
σμένες κινούνταν οχήματα· επάνω σε άλλες τρένα έτρεχαν. Ελι-

κόπτερα και αεροσκάφη διέσχιζαν τους ουρανούς. Κεραίες και 
αντένες ξεπρόβαλλαν σαν κέρατα. 
  Ο Νικόδημος έβαλε τον Παγογέρακα να πετάξει προς τα πάνω. 
Επάνω, επάνω, επάνω. Σκαρφαλώνοντας στον ουρανό, περνώ-
ντας μέσα από τα σύννεφα. 

  Ο Ελπιδοφόρος άνοιξε τον επικοινωνιακό δίαυλο στην κονσόλα 
και ζήτησε από όλο το πλήρωμα να καθίσει και να προσδεθεί. Ο 
ίδιος κάθισε δίπλα στον Νικόδημο και δέθηκε με τα δερμάτινα 



ΚΩΣΤΑΣ ΒΟΥΛΑΖΕΡΗΣ  /  70 

 
 

 

λουριά της πολυθρόνας. Σε μια από τις οθόνες φαινόταν η από-
σταση του Παγογέρακα από το σημείο μετάβασης του Αιθέρα. 

  Και σε λίγο, ο Ελπιδοφόρος το είδε. Ένας κυματισμός στον ου-
ρανό· μια παράξενη αίσθηση ότι εκεί ο αέρας έκανε λακκούβα· 
μια ελαφριά, απροσδιόριστη αλλαγή στο χρώμα. Τα μάτια δυ-
σκολεύονταν να εστιαστούν σε κάτι που δεν μπορούσαν απόλυ-

τα να συλλάβουν. 
  Ο Νικόδημος επιτάχυνε. 
  Οι μηχανές του Παγογέρακα ακούγονταν να γρυλίζουν. 
  Το σκάφος βούτηξε μέσα στο σημείο μετάβασης. 
  Τα πάντα κλυδωνίστηκαν. Έξω απ’το παράθυρο, το χρώμα και 

ο χώρος φάνηκαν να χάνουν κάθε δυνατό νόημα για το ανθρώ-
πινο μυαλό. Ο Ελπιδοφόρος αισθάνθηκε τα σωθικά του 
ν’αναποδογυρίζουν, το κεφάλι του να πονά. Τ’αφτιά του βούι-
ζαν. Κάτι έμοιαζε να έχει, προς στιγμή, βουλώσει τη μύτη του και 

κλείσει το λαιμό του. 
  Η Φενίλδα, που καθόταν πίσω του, δεμένη σε μια άλλη πολυ-
θρόνα, ένιωσε τον καταραμένο πονοκέφαλό της να επιστρέφει. 
Πυρακτωμένες λόγχες διαπερνούσαν το κρανίο της. Νόμιζε ότι 

τα μάτια της θα πετάγονταν έξω. Έσκυψε, κρατώντας τις πλευ-
ρές του κεφαλιού της ανάμεσα στα χέρια της. Ουρλιάζοντας. 
  Κι ύστερα, το σκάφος ήταν στον Αιθέρα. Μια αργυρογάλανη 
απεραντοσύνη απλωνόταν γύρω του, διακοπτόμενη από κατά-

λευκα νεφελώματα, που έμοιαζαν βγαλμένα από όνειρο. 
  Ο Παγογέρακας εξακολουθούσε να τραντάζεται, αλλά αδύναμα 
πλέον. Ο Ελπιδοφόρος, κοιτάζοντας τις οθόνες της κονσόλας, εί-
δε ότι το αεροπλάνο βρήκε ένα αιθερικό ρεύμα και το ακολού-
θησε. 

  Πίσω του, η Φενίλδα εξακολουθούσε να ουρλιάζει. Έλυσε τα 
λουριά της πολυθρόνας του, σηκώθηκε, και την πλησίασε. «Είσαι 
καλά;» τη ρώτησε, πιάνοντας τους ώμους της. «Φενίλδα, είσαι 
καλά;» 



ΟΙ ΦΥΛΑΚΕΣ ΤΩΝ ΠΑΓΩΝ  /  71 

 
 

 

  Η μάγισσα έπαψε να φωνάζει, βαριανασαίνοντας. Ύψωσε το 
κεφάλι της και ξεροκατάπιε, παραμερίζοντας μαύρα μαλλιά 

απ’το πρόσωπό της. Ιδρώτας γυάλιζε επάνω στο γαλανό δέρμα 
της. Ο πονοκέφαλός της δεν είχε περάσει τώρα που βρίσκονταν 
στον Αιθέρα, όμως κατάφερε να πει: «Ναι… Θέλω μισό λεπτό μό-
νο… Μισό λεπτό… Πρέπει να πάω στην καμπίνα μου.» Έκανε να 

λύσει τα λουριά της και να σηκωθεί. 
  Ο Ελπιδοφόρος τη βοήθησε. 
  Η Νάνσυ παρουσιάστηκε στην είσοδο του πιλοτηρίου. «Είστε 
καλά εδώ μέσα;» ρώτησε, έχοντας, προφανώς, ακούσει τα ουρ-
λιαχτά. 

  «Ναι,» της είπε ο Ελπιδοφόρος. «Όλα είναι εντάξει.» 
  Η λευκόδερμη πολεμίστρια έφυγε. 
  Η Φενίλδα σηκώθηκε απ’την πολυθρόνα της, και ο Ελπιδοφό-
ρος, περνώντας το χέρι του γύρω απ’τη μέση της, της είπε: «Θα 

σε πάω στην καμπίνα σου.» 
  «Σ’ευχαριστώ,» αποκρίθηκε εκείνη, «αλλά δε χρειάζεται.» 
  Απομακρύνθηκε, και βάδισε μόνη της μέσα στο σκάφος, παρα-
πατώντας. Δεν ήθελε να έχει τη βοήθεια κανενός σε ό,τι αφο-

ρούσε αυτόν τον πονοκέφαλο. Αυτός ο πονοκέφαλος δε θάπρεπε 
καν να υφίσταται! Γιατί δε μπορούν να τον κάνουν να περάσει για 
πάντα; Γιατί; 
  Φτάνοντας στην καμπίνα της, κάθισε στο κρεβάτι, άνοιξε τον 

σάκο της, και πήρε από μέσα ένα τυλιγμένο κομμάτι χαρτί. Το 
ξετύλιξε και πίεσε το εσωτερικό του πάνω στο μέτωπό της, φέρ-
νοντας το δέρμα της σε επαφή με τη γκρίζα αλοιφή που μόνο ε-
κείνοι γνώριζαν πού την έβρισκαν. 
  Ο πονοκέφαλος ελαττώθηκε, σταδιακά. Και έπαψε τελείως. 

  Αλλά όχι για πάντα. 
  Η Φενίλδα τσάκισε το χαρτάκι και το έριξε τυχαία μέσα στον 
σάκο της. Το φάρμακο ήταν, ομολογουμένως, καλό: πολύ δυνα-



ΚΩΣΤΑΣ ΒΟΥΛΑΖΕΡΗΣ  /  72 

 
 

 

τό. Ενεργούσε αμέσως, και έκανε τον πόνο να περνά σχεδόν ως 
εκ θαύματος. Από τι ήταν φτιαγμένο; 

  Σηκώθηκε απ’το κρεβάτι και βάδισε πάλι μέσα στο σκάφος, αυ-
τή τη φορά χωρίς να παραπατά. 
  Σύντομα, αντιλήφτηκε ότι κάποιος την κοίταζε και στράφηκε 
να τον αντικρίσει. 

  «Είσαι καλά;» τη ρώτησε ο Σκοτ. «Εσύ φώναξες, έτσι δεν είναι;» 
  «Ναι,» αποκρίθηκε η Φενίλδα. «Ζαλίστηκα λίγο. Δεν ήταν τίπο-
τα.» 
  Εκείνος ένευσε. Τα μάτια του την έτρωγαν, παρατήρησε η μά-
γισσα. Όπως και την αυγή, που είχαν πρωτοσυναντηθεί. 

  Την έκανε ν’ανατριχιάζει. Ίσως να έφταιγε το γεγονός ότι η Φε-
νίλδα γνώριζε το επάγγελμά του· ίσως όχι. 
  Αφήνοντάς τον πίσω της, προχώρησε κι έφτασε στο πιλοτήριο, 
όπου βρίσκονταν ο Νικόδημος και ο Ελπιδοφόρος, ο πρώτος κα-

θισμένος μπροστά στο πηδάλιο, ο δεύτερος όρθιος με τα χέρια 
του σταυρωμένα στο στήθος. 
  Ακούγοντάς τη να μπαίνει, στράφηκε. «Είσαι εντάξει τώρα;» 
  Η Φενίλδα κατένευσε, και ρώτησε: «Μπορώ να σου μιλήσω;» 

κάνοντάς του νόημα να πλησιάσει. 
  Εκείνος την πλησίασε. «Τι είναι;» 
  «Γιατί πρέπει να κατεβούμε στη Φθιάνη;» Η φωνή της ήταν χα-
μηλωμένη, επειδή δεν ήθελε να την ακούσει κανείς άλλος. «Υ-

πάρχει συγκεκριμένος λόγος;» 
  «Ναι.» 
  «Ο οποίος είναι…;» 
  «Θα συναντήσω έναν μάγο, και θα του δώσω κάτι.» 
  Η Φενίλδα συνοφρυώθηκε. «Έχει αυτό σχέση με την αποστολή 

μας στην Ταρασμάλθη;» 
  «Φοβάμαι πως ναι.» 
  «Θα μου πεις, λοιπόν, τι είναι, ή όχι;» 



ΟΙ ΦΥΛΑΚΕΣ ΤΩΝ ΠΑΓΩΝ  /  73 

 
 

 

  «Γνωρίζεις τι έχουν βάλει οι αφέντες μας μέσα μου, δε γνωρί-
ζεις; Γιατί νομίζεις ότι είμαι εδώ; Γιατί νομίζεις ότι είμαι ‘Καπε-

τάνιος σας’; Επειδή θέλουν να βλέπουν από τα μάτια μου και 
ν’ακούν από τ’αφτιά μου.» 
  «Ενώ βρίσκεσαι σε άλλη διάσταση απ’αυτούς;» 
  «Να, λοιπόν, το πρόβλημά μας… και η λύση του: Η συσκευή που 

θα δώσω στον μάγο θα τους επιτρέπει να με χρησιμοποιούν α-
κόμα κι όταν βρίσκομαι σε άλλη διάσταση.» 
  «Πώς είναι δυνατόν; Τι συσκευή είναι; Έχει τη δύναμη να… να 
διαπερνά, κάπως, τις διαστάσεις;» 
  Ο Ελπιδοφόρος ένευσε. «Σύμφωνα μ’ό,τι μου είπαν, δημιουργεί 

μια συχνότητα που διαπερνά τις διαστάσεις μέσω του Αιθέρα. 
Πρόκειται για μια πολύ εξειδικευμένη συσκευή, Φενίλδα, που 
μπορούν να χρησιμοποιήσουν μόνο συγκεκριμένα άτομα.» 
  «Ο μάγος που πηγαίνουμε να βρούμε είναι Τεχνομαθής;» ρώτη-

σε η Φενίλδα’σαρ. 
  «Ναι.» 
  «Μάλιστα…» 
  «Οι υπόλοιποι του πληρώματος δε γνωρίζουν για μένα;» τη ρώ-

τησε ο Ελπιδοφόρος. 
  «Τι εννοείς;» 
  «Μιλάω για την ημιζωντανή οντότητα που ενυπάρχει μέσα 
μου.» 

  Η Φενίλδα κούνησε το κεφάλι. «Όχι, δε γνωρίζουν τίποτα. Και 
οι Υπερασπιστές μού είπαν να το κρατήσουμε κρυφό.» 
  «Δε μ’εκπλήσσει…» μουρμούρισε ο Ελπιδοφόρος μέσα από τα 
δόντια του. 



ΚΩΣΤΑΣ ΒΟΥΛΑΖΕΡΗΣ  /  74 

 
 

 

Κεφάλαιο 6 
 
 
Επιστρέφοντας στο σπίτι της μαζί με τους επαναστάτες, η Μάρ-

θα τούς είπε να περιμένουν να κάνει ένα μπάνιο, και μετά θα ερ-
χόταν να τους μιλήσει. Εκείνοι δεν έφεραν αντίρρηση, έτσι η 
Μάρθα πήγε να πλυθεί, νιώθοντας όλο της το σώμα πιασμένο. 
Τα πλευρά της ήταν μελανιασμένα εκεί όπου την είχε κλοτσήσει 

ο λακές της κωλόγριας. Η μύτη της, όμως, είχε σταματήσει να 
αιμορραγεί και, ευτυχώς, δεν ήταν σπασμένη. Οι καρποί και οι 
αστράγαλοί της ήταν γδαρμένοι και μελανιασμένοι από τα δε-
σμά της κι από τις προσπάθειές της να λυθεί. Το χάλι μου έχω, 
σκέφτηκε, γεμίζοντας τη μπανιέρα με χλιαρό νερό και σαπούνι, 

και γλιστρώντας μέσα. 
  Και δε βγήκε τίποτα από τούτη την κωλοϊστορία… Τι μαλάκας, 
αυτός ο Αλέξιος Φτεροκόπος! Έπρεπε να μου τόχε πει ότι το πλοίο 
δεν ήταν δικό του. Έπρεπε να μου είχε πει ότι, ουσιαστικά, 

μ’έστελνε να κλέψω: έτσι, θα ήμουν πιο προσεχτική· δε θα 
μ’έπιανε εκείνος ο μαυρομούτσουνος λακές και οι δικοί του. 
  Τέλος πάντων. Ό,τι είχε γίνει, είχε γίνει. Ευτυχώς, είχαν παρου-
σιαστεί οι επαναστάτες και την είχαν λύσει από εκείνο το δέ-

ντρο, αλλιώς ποιος ξέρει πόσες ώρες ακόμα θα έμενε δεμένη… αν 
κανένα θηρίο δεν ερχόταν, πρώτα, για να με φάει. 
  Τι μπορεί, όμως, να ήθελε αυτός ο Γεράρδος από εκείνη; Απο-
κλείεται οι επαναστάτες να ήταν εδώ χωρίς καλό λόγο. 

  Και η Μάρθα ήξερε ότι χρωστούσε πολλά στην Επανάσταση· 
δεν μπορούσε να τους αρνηθεί τίποτα. Αλλιώς, δε θα ήταν σύν-
δεσμός τους στη Φθιάνη, ούτε θα έκανε κάπου-κάπου δωρεάν 
δουλειές γι’αυτούς. Δεν ήταν ιδεολόγος· η επιβίωσή της την εν-
διέφερε. Κατά τα άλλα, οι άνθρωποι της Παντοκράτειρας μπο-

ρούσαν να συνεχίσουν να έχουν όλο το σύμπαν για τον εαυτό 
τους και να πάνε να γαμηθούν. 



ΟΙ ΦΥΛΑΚΕΣ ΤΩΝ ΠΑΓΩΝ  /  75 

 
 

 

  Τελειώνοντας το μπάνιο της, σκουπίστηκε, τυλίχτηκε σε μια 
γκρίζα ρόμπα, και βγήκε, για να συναντήσει τους επαναστάτες 

στο καθιστικό του σπιτιού της. Παρατήρησε ότι όλοι τους ήταν 
καθισμένοι γύρω από το ξύλινο τραπέζι και έτρωγαν, μαζί με τον 
Νικόλαο. Κάποιος είχε πάει και είχε πάρει φαγητό από έξω. 
  «Έλα,» της είπε ο Γεράρδος· «κάθισε.» 

  «Σαν στο σπίτι μου, ε;» αποκρίθηκε εκείνη, υπομειδιώντας και 
πλησιάζοντας, για να καθίσει στην καρέκλα πλάι στον Νικόλαο. 
  Τώρα που είχε την ευκαιρία, κοίταξε τους τρεις επαναστάτες 
αντίκρυ της. Τους κοίταξε φωτισμένους καλά από την ενεργεια-
κή λάμπα του καθιστικού της, ενώ πριν τους είχε δει μέσα στα 

σκοτάδια του Μεγάλου Δάσους. Και μετά, στο υποβρύχιό τους, 
στην ενεργειακή βάρκα, και στους νυχτερινούς δρόμους της 
Φθιάνης, αισθανόταν πολύ ζαλισμένη και κατάκοπη για να τους 
παρατηρήσει. 

  Ο Γεράρδος είχε δέρμα άσπρο με απόχρωση του ροζ, όπως εκεί-
νη· τα μαλλιά του ήταν μαύρα και κομμένα κοντά, το πρόσωπό 
του φρεσκοξυρισμένο. Τώρα καθόταν και το ύψος του δεν ήταν 
φανερό, όμως η Μάρθα θυμόταν, από πριν, ότι ήταν ψηλός. Και 

δεν ήταν καθόλου άσχημος. Επίσης, το όλο του παρουσιαστικό 
τής θύμιζε, συγχρόνως, άνθρωπο της δράσης αλλά και άνθρωπο 
του πνεύματος. Περίεργο… όμως όχι απωθητικό. Ναι, ήταν σί-
γουρα όμορφος, όφειλε να παραδεχτεί. Ευγάμητος. 

  Ο άντρας δίπλα του, που είχε συστηθεί ως Προαιρέσιος, είχε 
ξανθά μαλλιά και δέρμα λευκό-ροζ. Ήταν κι αυτός ψηλός και κα-
λοφτιαγμένος, αλλά το βλέμμα του δεν της πολυάρεσε, για κά-
ποιο λόγο. Ήταν… γυαλιστερό και… ατίθασο. Ενώ το βλέμμα του 
Γεράρδου είχε κάτι το πιο υπομονετικό, βαθύ, και επίμονο. 

  Ο τρίτος επαναστάτης, αυτός που ονομαζόταν Σέλιρ’χοκ (και, 
από την κατάληξη του ονόματός του, υποδηλωνόταν πως ανήκε 
στο μαγικό τάγμα των Διαλογιστών), ήταν ο πιο παράξενος 
απ’όλους. Το κατάμαυρο δέρμα ήταν πολύ σπάνιο στην Υπερυ-



ΚΩΣΤΑΣ ΒΟΥΛΑΖΕΡΗΣ  /  76 

 
 

 

δάτια… και έφερνε στο μυαλό της Μάρθας εκείνον τον μαυρο-
μούτσουνο μαλάκα που της είχε επιτεθεί στην όχθη του Ριάνθη. 

Κατά τα άλλα, όμως, ο Σέλιρ’χοκ δεν είχε καμια ομοιότητα 
μ’αυτόν. Τα μαλλιά του ήταν πράσινα, και η όψη του μυστηρια-
κή. Της έμοιαζε με φάντασμα, βγαλμένο από κάποιο μύθο· πλά-
σμα καμωμένο περισσότερο από αέρα παρά από ύλη. 

  «Γιατί μας κοιτάζεις καλά-καλά;» τη ρώτησε ο Προαιρέσιος. 
  Η Μάρθα συνοφρυώθηκε. «Υπάρχει πρόβλημα;» 
  «Δεν ξέρω. Εσύ θα μας πεις.» 
  «Εσείς ήρθατε να με βρείτε. Όχι πως δε σας ευχαριστώ, βέβαια, 
εκεί όπου με βρήκατε…» 

  Ο Γεράρδος ήπιε μια γουλιά απ’τη μπίρα του, και είπε: «Ο Πρί-
γκιπας μάς έστειλε.» (Δε χρειαζόταν να διευκρινίσει σε ποιον 
Πρίγκιπα αναφερόταν: όταν οι επαναστάτες μιλούσαν για «τον 
Πρίγκιπα», εννοούσαν τον Πρίγκιπα της Επανάστασης, τον Αν-

δρόνικο.) «Και η Ιωάννα, που μας είπε ότι την ξέρεις.» 
  Η Μάρθα ένευσε. «Την ξέρω. Είναι καλά;» 
  «Υγιαίνει.» 
  Η Μάρθα άρχισε να τρώει, ενώ ο Γεράρδος συνέχιζε να μιλά: 

«Απ’ό,τι ξέρουμε, ο πατέρας σου έχει χαθεί, σωστά;» 
  «Εδώ και χρόνια.» 
  «Και ο αδελφός σου, επίσης.» 
  «Σ’ενδιαφέρει τόσο η οικογενειακή μου κατάσταση, Γεράρδε;» 

  «Είχαν κι οι δυο τους πάει στην Ταρασμάλθη, για κάποια… έ-
ρευνα εκεί.» 
  Η Μάρθα έπαψε να τρώει και τον ατένισε. «Ο πατέρας μου πήγε 
για έρευνα. Ο αδελφός μου πήγε να τον βρει. Κανένας δεν επέ-
στρεψε.» Γιατί της τα θύμιαζαν αυτά τώρα; Δεν ήταν και τόσο 

ευχάριστα, αν και περασμένα. 
  «Τι έψαχνε ο πατέρας σου, Μάρθα;» 



ΟΙ ΦΥΛΑΚΕΣ ΤΩΝ ΠΑΓΩΝ  /  77 

 
 

 

  «Μια αρχαία πόλη, την Αρταλδάφρα. Είναι γνωστή σ’όσους πά-
νε για εξερευνήσεις στην Ταρασμάλθη. Αλλά, στην πραγματικό-

τητα, πρόκειται για μύθο· δεν υπάρχει.» 
  «Υπάρχει,» της είπε ο Γεράρδος. 
  Η Μάρθα μόρφασε. «Ναι, ’ντάξει.» 
  «Τη βρήκε ένας πράκτορας του Πρίγκιπά μας.» 

  «Και πού είναι; Έχω χάρτες της Ταρασμάλθης εδώ–» 
  «Το ξέρω. Έχεις, επίσης, συμμετάσχει και σε κάποιες αποστολές 
εκεί. Επί πληρωμή, αλλά και για τον εαυτό σου.» 
  «Προσπαθούσα να βρω τον πατέρα μου και τον αδελφό μου,» 
εξήγησε η Μάρθα. «Μετά, όμως, κατέληξα ότι δεν άξιζε να χαθώ 

κι εγώ. Δε θα τους βοηθούσα έτσι, και… κατά πάσα πιθανότητα, 
θα ήταν πλέον νεκροί.» 
  «Λυπάμαι,» είπε ο Γεράρδος. 
  Η Μάρθα ανασήκωσε τους ώμους. «Γάμα το…» Σηκώθηκε 

απ’την καρέκλα της και έφυγε απ’το καθιστικό. 
  «Πού πάει;» ρώτησε ο Προαιρέσιος, καθώς οι επαναστάτες ή-
ταν τώρα μόνοι μαζί με τον Νικόλαο. 
  «Μάλλον, δεν πάει για τσιγάρα με τη ρόμπα της,» του αποκρί-

θηκε ο Γεράρδος. 
  «Την προηγούμενη φορά που υποθέσαμε ότι μπορεί νάχε πάει 
για τσιγάρα, τη βρήκαμε δεμένη σ’ένα δέντρο…» 
  Η Μάρθα επέστρεψε, φέρνοντας μαζί της ένα τυλιγμένο κομμά-

τι χαρτί κι αφήνοντάς το στο τραπέζι, πλάι στον Γεράρδο. «Δείξε 
μου, λοιπόν, πού βρήκε την πόλη,» είπε, και κάθισε εκεί όπου κα-
θόταν και πριν. Έπιασε τη μπίρα της και ήπιε. 
  Ο Γεράρδος ξετύλιξε το χαρτί και, όπως το περίμενε, είδε ότι 
ήταν χάρτης της Ταρασμάλθης. «Δε μπορώ να σου δείξω,» της 

εξήγησε, «γιατί ο πράκτορας δε μας είπε.» 
  «Το κρατά κρυφό;» 
  «Είναι νεκρός. Τον σκότωσαν, προτού προλάβει να συναντήσει 
τον Πρίγκιπά μας. Μας μετέφερε, όμως, κάποιες πληροφορίες, 



ΚΩΣΤΑΣ ΒΟΥΛΑΖΕΡΗΣ  /  78 

 
 

 

σύμφωνα με τις οποίες βρήκε την Αρταλδάφρα, και η πόλη αυτή 
είναι πολύ σημαντική για την Επανάσταση.» 

  «Για ποιο λόγο;» 
  «Ο Πρίγκιπας δε μου έχει πει.» 
  Η Μάρθα συνοφρυώθηκε, μασώντας ένα κομμάτι κρέας. «Τι 
ακριβώς θέλετε, λοιπόν, από μένα;» ρώτησε, καταπίνοντας. «Μέ-

χρι στιγμής, μου μιλάς για τον πατέρα μου, για την Ταρασμάλθη, 
και για την Αρταλδάφρα…» 
  «Θέλουμε να μας πας εκεί, Μάρθα,» εξήγησε ο Γεράρδος. 
  «Πού εκεί;» 
  «Στην Αρταλδάφρα.» 

  Η Μάρθα γέλασε. «Είσαι σαλεμένος!» 
  Ο Προαιρέσιος τής είπε: «Έχεις κάποιο χρέος στην Επανάσταση, 
αν δε λαθεύω.» 
  Η Μάρθα τον αγριοκοίταξε. «Αυτό δεν πα να πει ότι, άμα μου 

πείτε να βγάλω τα μάτια μου, θα τα βγάλω! Κανένας δεν έχει πο-
τέ βρει την Αρταλδάφρα· γιατί να τη βρούμε εμείς;» 
  «Επειδή,» αποκρίθηκε ο Γεράρδος, «πρέπει.» 
  «Μαλακίες…» είπε η Μάρθα. «Τι θα γίνει όταν πάμε εκεί; Ένα 

ερείπιο θα–» 
  «Δε μ’αρέσει ο τρόπος που μιλάς,» τη διέκοψε ο Προαιρέσιος. 
  «Άμα δε σ’αρέσει ο τρόπος που μιλάω, βγες έξω απ’το σπίτι 
μου!» 

  «Μια στιγμή!» παρενέβη ο Γεράρδος, προτού ο Προαιρέσιος α-
νταπαντήσει. «Δεν είμαστε εδώ για να τσακωθούμε. Χρειαζόμα-
στε τη βοήθειά σου, Μάρθα. Δε θα μας έστελνε ο Πρίγκιπας 
σ’εσένα αν δεν πίστευε ότι μπορείς να μας βοηθήσεις.» 
  «Ίσως να έκανε λάθος,» είπε εκείνη. «Δεν έχω τα μέσα να σας 

προσφέρω καμία βοήθεια. Δεν ξέρω πού είναι η Αρταλδάφρα. 
Μόνο κάτι παλιές σημειώσεις του πατέρα μου έχω. Ο αδελφός 
μου, προτού χαθεί, πήρε μαζί του όλα όσα πίστευε ότι θα του 
χρειάζονταν.» 



ΟΙ ΦΥΛΑΚΕΣ ΤΩΝ ΠΑΓΩΝ  /  79 

 
 

 

  «Ακόμα κι έτσι,» είπε ο Γεράρδος, «θέλουμε τη βοήθειά σου. 
Κανένας μας δε γνωρίζει την Ταρασμάλθη καλύτερα από σένα. 

Πρέπει να έρθεις μαζί μας, Μάρθα.» 
  «Κι επιπλέον, αν δεν ήμασταν εμείς, ακόμα δεμένη στο δάσος θα 
ήσουν,» τόνισε ο Προαιρέσιος. «Για να μην αναφέρουμε το άλλο 
σου χρέος στην Επανάσταση–» 

  «Τι θες, δηλαδή, τώρα να πεις; Ότι είμαι υποχρεωμένη σ’εσάς;» 
  «Δεν είσαι; Αν σκεφτούμε τα πάντα σωστά και δίκαια–» 
  «Δεν είναι εκεί το θέμα,» είπε ο Γεράρδος στον Προαιρέσιο. 
  Εκείνος στράφηκε να τον αντικρίσει. «Φυσικά και είναι! Ο Πρί-
γκιπας μας μας έστειλε εδώ επειδή θεωρούσε ότι θα βρούμε μία 

έμπειρη οδηγό για την Ταρασμάλθη, η οποία πιστεύει στον αγώ-
να της Επανάστασης–» 
  «Σε κανέναν αγώνα δεν πιστεύω,» του είπε η Μάρθα. 
  «Είσαι με τους Παντοκρατορικούς, δηλαδή;» 

  «Χρειάζεται να είμαι με κάποιους; Με τον εαυτό μου είμαι, φι-
λαράκο.» 
  «Υπάρχουν και πράγματα σημαντικότερα απ’τον εαυτό σου. 
Και μη με λες εμένα ‘φιλαράκο’!» γρύλισε ο Προαιρέσιος. 

  «Θα σε λέω όπως γουστάρω!» 
  Ο Γεράρδος καθάρισε το λαιμό του, ηχηρά. «Απ’όσο γνωρίζω, 
Μάρθα,» είπε, «έχεις ξανακάνει δουλειές για την Επανάσταση…» 
  «Ναι,» παραδέχτηκε εκείνη. «Αλλά όχι και τέτοια πράγματα. 

Έχω βοηθήσει ως δύτρια, κι έχω μεταφέρει και κάποια μηνύμα-
τα. Μικροδουλειές.» 
  «Τώρα, λοιπόν, θα κάνεις και μια μεγαλύτερη δουλειά.» 
  Η Μάρθα αναστέναξε. «Πες μου, τουλάχιστον, αυτό: Θα πέσει 
χρήμα;» 

  «Εννοείς αν θα πληρωθείς; Ο Πρίγκιπας δεν μας είπε–» 
  «Μάλιστα. Μου λες, δηλαδή, να πάω να τρέξω μέσα στους πά-
γους της Ταρασμάλθης χωρίς να πάρω οχτάρι, και ενώ τώρα εί-



ΚΩΣΤΑΣ ΒΟΥΛΑΖΕΡΗΣ  /  80 

 
 

 

μαι ταπί. Μου φαίνεται πως καλύτερη ήταν η πρόταση του Φτε-
ροκόπου, παρότι μου είπε ψέματα.» 

  «Ποιος είν’ο Φτεροκόπος;» απόρησε ο Προαιρέσιος. «Και τι 
σχέση έχει μ’εμάς;» 
  «Καμία.» 
  «Κοίτα,» της είπε ο Γεράρδος. «Αν έχεις ανάγκη από χρήματα, 

είμαι βέβαιος πως ο Πρίγκιπας κάτι θα κανονίσει για σένα. Ειδι-
κά αν μας βοηθήσεις. Είναι πολύ σημαντικό να βρούμε την Αρ-
ταλδάφρα.» 
  «Γιατί, όμως;» απόρησε η Μάρθα. «Γιατί είναι σημαντικό;» 
  «Η αλήθεια είναι πως δεν ξέρω ακριβώς.» 

  «Γιατί πας εκεί, τότε; Προσπαθείς να με παλαβώσεις;» 
  Ο Σέλιρ’χοκ μίλησε, ύστερα από τόση ώρα που ήταν σιωπηλός: 
«Η Αρταλδάφρα είναι μια πόλη από τον Ενιαίο Κόσμο, και ο 
πράκτορας του Πρίγκιπά μας –ο οποίος ονομαζόταν Αρίσταρ-

χος– έκανε μια πολύ σοβαρή ανακάλυψη εκεί, συνομιλώντας με 
κάποιες οντότητες.» 
  «Οντότητες;» 
  «Ναι. Από τον Ενιαίο Κόσμο.» 

  «Τι είναι ο Ενιαίος Κόσμος; Και τι του είπαν αυτές οι οντότη-
τες;» 
  «Αυτό που του είπαν δεν μπορώ να σ’το αποκαλύψω, δυστυ-
χώς–» 

  Ο Προαιρέσιος παρενέβη: «Το γνωρίζεις, δηλαδή;» 
  «Ναι,» είπε ο Σέλιρ’χοκ. 
  Ο Προαιρέσιος στράφηκε στον Γεράρδο. «Εσύ το ξέρεις;» 
  «Σου έχω ξαναπεί: όχι.» 
  «Γιατί μόνο ο μάγος το ξέρει; Και γιατί, Σέλιρ’χοκ, δε μας το εί-

πες νωρίτερα ότι το ήξερες;» ρώτησε ο Προαιρέσιος, κοιτάζο-
ντας πάλι τον μαυρόδερμο επαναστάτη. 
  «Διότι υποπτευόμουν ότι ίσως να αντιδρούσατε έτσι όπως α-
ντιδράς τώρα. Η πληροφορία, όμως, πραγματικά δεν έχει σημα-



ΟΙ ΦΥΛΑΚΕΣ ΤΩΝ ΠΑΓΩΝ  /  81 

 
 

 

σία, Προαιρέσιε. Δε χρειάζεται να την ξέρετε. Ο Πρίγκιπας προτι-
μά, για την ώρα, να παραμείνει κρυφή.» 

  Η Μάρθα ρώτησε: «Ποιος είναι, τελικά, ο λόγος πού θέλετε να 
βρείτε την Αρταλδάφρα; Τόση ώρα, δεν μπορώ να καταλάβω!» 
  «Ο λόγος είναι,» της απάντησε ο Σέλιρ’χοκ, «ότι θέλουμε να ξέ-
ρουμε πού βρίσκεται, θέλουμε να τη χαρτογραφήσουμε, να τη 

φωτογραφήσουμε, και να τη μελετήσουμε από κοντά.» 
  «Κι αυτές οι οντότητες που είπες;» 
  «Θα μπορούσαμε να τους μιλήσουμε, ίσως· δεν ξέρω. Προσωπι-
κά, θα το επιθυμούσα. Ο Ενιαίος Κόσμος ανέκαθεν με ενδιέφερε. 
Πολύ.» 

  «Τι είναι ο Ενιαίος Κόσμος;» 
  «Μια θεωρία,» είπε ο Προαιρέσιος. «Τίποτα περισσότερο.» 
  Ο Σέλιρ’χοκ τον αγνόησε. «Ο Ενιαίος Κόσμος ήταν η κατάσταση 
του σύμπαντός μας προτού σπάσει σε διαστάσεις. Όταν ο Ενιαί-

ος Κόσμος υπήρχε, οι διαστάσεις δεν υπήρχαν. Η Υπερυδάτια και 
η Απολλώνια και η Ταρασμάλθη και η Σεργήλη και τα πάντα ή-
ταν ένα.» 
  Η Μάρθα μόρφασε. «Πιστεύεις, πραγματικά, ότι κάποτε ίσχυε 

αυτό;» 
  «Το πιστεύω.» 
  «Τέλος πάντων· όπως γουστάρεις.» 
  Η Μάρθα ακούμπησε την πλάτη της στην καρέκλα και στράφη-

κε στον Γεράρδο. Πίνοντας μια γουλιά μπίρα, είπε: «Θέλετε, λοι-
πόν, να σας πάω στην Αρταλδάφρα για τουρισμό.» 
  «Τουρισμό;» πετάχτηκε ο Προαιρέσιος. 
  «Μου λέτε ότι θα τριγυρίσετε στο μέρος, θα βγάλετε φωτογρα-
φίας, και θα φτιάξετε χάρτη: τουρισμός είναι αυτός.» 

  Ο Γεράρδος γέλασε. «Έστω,» είπε. «Θέλουμε να πάμε για τουρι-
σμό. Επειδή γουστάρουμε.» 
  Η Μάρθα μειδίασε κοιτάζοντάς τον. 



ΚΩΣΤΑΣ ΒΟΥΛΑΖΕΡΗΣ  /  82 

 
 

 

  «Θα μας οδηγήσεις, να δούμε τα αξιοθέατα;» τη ρώτησε ο Γε-
ράρδος. 

  Η Μάρθα δίστασε λίγο. Ύστερα: «Εντάξει,» είπε, «θα σας οδη-
γήσω. Κι ελπίζω ο Πρίγκιπας να το εκτιμήσει και να με ελεήσει με 
καμια εκατοστή οχτάρια. Ή, καλύτερα, με καμια χιλιάδα, ή πε-
ρισσότερες.» 

  «Και έπρεπε να μας ταλαιπωρήσεις τόσο;» ρώτησε ο Προαιρέ-
σιος. 
  Η Μάρθα είπε στον Γεράρδο: «Πού τον βρήκατε αυτόν τον τύ-
πο;» 
  «Είναι αριστοκράτης από την Απολλώνια,» εξήγησε εκείνος. 

  «Και τυχαίνει να πιστεύω στην Επανάσταση,» τόνισε ο Προαι-
ρέσιος, κοιτάζοντας έντονα τη Μάρθα. 
  Εκείνη γέλασε, κοφτά. «’Ντάξει, τι να πω; Εγώ δεν είμαι αρι-
στοκράτισσα, φιλαράκο.» 

  «Τι πάει να πει αυτό; –Και σου είπα να μη με λες ‘φιλαράκο’!» 
  Ο Γεράρδος είπε βιαστικά: «Επειδή, μάλλον, θα ξεκινήσουμε το 
πρωί, νομίζω πως καλό θα ήταν να ξεκουραστούμε τώρα.» 
  «Ναι,» συμφώνησε η Μάρθα, νεύοντας. 

  «Δε μου λες,» τη ρώτησε ο Γεράρδος, «τις σημειώσεις του πατέ-
ρα σου τις έχεις εδώ;» 
  «Ναι, εδώ είναι. Τις χρησιμοποίησα όταν προσπαθούσα να τον 
βρω. Δεν τα κατάφερα, όμως.» 

  «Να της πάρεις μαζί σου· ίσως να μας χρειαστούν. Επίσης, να 
πάρεις μαζί σου ό,τι άλλη πληροφορία έχεις για την Ταρασμάλθη 
και για την Αρταλδάφρα.» 
  Η Μάρθα κατένευσε, καθώς έτρωγε. 
 

 
 
Η Μάρθα θα κοιμόταν στο υπνοδωμάτιό της και οι επαναστάτες 
στο καθιστικό, σε όποιο σημείο μπορούσε ο καθένας να βολευ-



ΟΙ ΦΥΛΑΚΕΣ ΤΩΝ ΠΑΓΩΝ  /  83 

 
 

 

τεί. Καθώς, όμως, ετοιμάζονταν να πέσουν για ύπνο, απλώνο-
ντας κουβέρτες στο πάτωμα και ρίχνοντας ένα σεντόνι στον μο-

ναδικό καναπέ, ο Νικόλαος, που όλοι τον είχαν σχεδόν ξεχάσει, 
είπε: «Μάρθα… θα έρθω κι εγώ;» 
  Η Μάρθα στράφηκε να τον κοιτάξει, καθώς εκείνος είχε πιάσει 
την άκρη της ρόμπας της. Συνοφρυώθηκε. «Νικόλαε,» είπε, χα-

μογελώντας. Και γονάτισε μπροστά του, νιώθοντας να πονά κα-
θώς το σώμα της λύγιζε. «Θέλεις να έρθεις; Θα πάμε σ’ένα πολύ 
παγωμένο μέρος…» 
  Το αγόρι ένευσε. «Θέλω!» 
  «Θα είναι επικίνδυνα, μικρέ,» είπε ο Προαιρέσιος. «Δε μπορείς 

να έρθεις μαζί μας.» 
  «Ποιος σε ρώτησε εσένα;» αντιγύρισε ο Νικόλαος. 
  «Ακριβώς,» είπε η Μάρθα. «Ποιος σε ρώτησε εσένα;» 
  Ο Προαιρέσιος αναστέναξε. «Καπετάνιε, έχουμε να κάνουμε με 

τρελούς…» 
  Ο Γεράρδος, που καθόταν ακόμα στο τραπέζι, είπε στη Μάρθα: 
«Νομίζεις ότι είναι συνετό ο Νικόλαος να έρθει στην Ταρασμάλ-
θη; Μάλλον, θα χρειαστεί να βαδίσουμε μέσα στους πάγους. Α-

κόμα κι η Βασίλισσα δε μπορεί να μας πάει παντού.» 
  «Η Βασίλισσα;» έκανε η Μάρθα. 
  «Η Πλωτή Βασίλισσα των Ουρανών: το υποβρύχιό μας, που με-
ταβάλλεται σε υδροπλάνο με δυνατότητα προσγείωσης και σε 

ξηρά.» 
  «Τα αεροπλάνα,» του είπε η Μάρθα, «δεν μπορούν να πετάξουν 
στην Ταρασμάλθη, παρά μονάχα για ελάχιστα χιλιόμετρα. Οι ά-
νεμοι είναι πολύ ισχυροί, και ο κίνδυνος πολύ μεγάλος.» 
  «Σκοπεύεις, λοιπόν, να βάλεις τον μικρό να οδοιπορήσει μαζί 

μας στους πάγους;» απόρησε ο Προαιρέσιος. 
  «Το πρόβλημα,» είπε η Μάρθα, κοιτάζοντας τον Γεράρδο, «είναι 
ότι δεν έχω πού να τον αφήσω.» 
  «Θέλω να έρθω!» επέμεινε ο Νικόλαος. 



ΚΩΣΤΑΣ ΒΟΥΛΑΖΕΡΗΣ  /  84 

 
 

 

  «Η Ταρασμάλθη, πάντως, δεν είναι μέρος για παιδιά,» τόνισε ο 
Γεράρδος. «Ούτε η Αρταλδάφρα νομίζω ότι θα είναι.» 

  Η Μάρθα όφειλε να παραδεχτεί ότι είχε δίκιο: οι κίνδυνοι ήταν 
μεγάλοι για τον καθένα· πόσο μάλλον για ένα μικρό αγόρι. 
Στράφηκε στον Νικόλαο. «Θα πρέπει να μείνεις εδώ,» του είπε. 
  Εκείνος στραβομουτσούνιασε. «Γιατί;» 

  «Δεν άκουσες τον Γεράρδο;» 
  Ο Νικόλαος έμεινε για λίγο σιωπηλός· ύστερα, είπε: «Θα λείψεις 
για πολύ, Μάρθα;» 
  «Θα έρθω όσο πιο γρήγορα μπορώ. Κι επιπλέον, ο χρόνος δεν 
περνά το ίδιο στην Ταρασμάλθη όπως εδώ.» 

  «Πώς περνά;» 
  «Πιο γρήγορα. Αυτό σημαίνει ότι σ’εμάς θα φανεί πως έχουμε 
μείνει εκεί περισσότερο, ενώ σ’εσένα θα φανεί ότι έχουμε μείνει 
λιγότερο.» 

  Ο Νικόλαος τη χτύπησε στον ώμο με τη γροθιά του. «Πας να με 
δουλέψεις με μαλακίες, χαζοβιόλα!» 
  Η Μάρθα και ο Γεράρδος γέλασαν. Κι εκείνη είπε: «Δεν πάω να 
σε δουλέψω, βρε βλαμμένο. Έτσι όπως σ’το λέω είναι. Για μας, 

στην Ταρασμάλθη, ο χρόνος θα κυλά πιο γρήγορα απ’ό,τι για σέ-
να, στην Υπερυδάτια.» 
  «Ποια είναι η χρονική αναλογία;» ρώτησε ο Γεράρδος. 
  Η Μάρθα άφησε τη γονατιστή της θέση και σηκώθηκε όρθια, 

μορφάζοντας από τις μελανιές της. «Ένα προς τρία, Γεράρδε. 
Γερνάς γρήγορα εκεί.» 



ΟΙ ΦΥΛΑΚΕΣ ΤΩΝ ΠΑΓΩΝ  /  85 

 
 

 

Κεφάλαιο 7 
 
 
Ο Παγογέρακας πλησίασε το σημείο μετάβασης για την Υπερυ-

δάτια. 
  «Σύμφωνα με τους υπολογισμούς του συστήματός μας, πρέπει 
να είμαστε τώρα πάνω απ’τη Μικρυδάτια, Καπετάνιε,» είπε ο 
Νικόδημος, κουρασμένος ύστερα από σχεδόν έξι ώρες πτήσης. 

  «Εντάξει,» αποκρίθηκε ο Ελπιδοφόρος, που καθόταν πλάι του. 
«Πάμε.» Και, ανοίγοντας τον επικοινωνιακό του δίαυλο, είπε: 
«Καπετάνιος προς όλο το πλήρωμα: Πλησιάζουμε σημείο μετά-
βασης. Προσδεθείτε καλά.» 
  Ο Παγογέρακας ζύγωσε κι άλλο την ανωμαλία στην αργυρογά-

λανη υφή του Αιθέρα. 
  «Επαναλαμβάνω,» είπε ο Ελπιδοφόρος, έχοντας τον δίαυλό του 
ανοιχτό: «Προσδεθείτε καλά. Περνάμε σημείο μετάβασης. Τώ-
ρα.» Και έδεσε κι ο ίδιος τα λουριά της πολυθρόνας του. 

  «Εντάξει, Καπετάνιε,» είπε ο Νικόδημος, έχοντας την προσοχή 
του εστιασμένη στο πηδάλιο και στις οθόνες και τις ενδείξεις της 
κονσόλας εμπρός του, «μπαίνουμε.» 
  Ο Παγογέρακας πέταξε μέσα στο μέρος όπου η αργυρογάλανη 

απεραντοσύνη του Αιθέρα φαινόταν να διαστρεβλώνεται με α-
κατονόμαστο τρόπο, σα να σχημάτιζε κάποιου είδους ημιορατή 
δίνη. 
  Το σκάφος τραντάχτηκε. Ο Ελπιδοφόρος αισθάνθηκε το κεφάλι 

του να πονά και τα σωθικά του να στριφογυρίζουν. Φευγαλέα, 
σκέφτηκε τη Φενίλδα’σαρ· μακάρι να μην την έπιανε πάλι εκείνη 
η κρίση… 
  Ο Παγογέρακας βγήκε απ’τον Αιθέρα, παύοντας να κλυδωνίζε-
ται, κι ο Ελπιδοφόρος ξεφύσησε. 



ΚΩΣΤΑΣ ΒΟΥΛΑΖΕΡΗΣ  /  86 

 
 

 

  Αφουγκράστηκε. Δε μπορούσε ν’ακούσει τη Φενίλδα να ουρλιά-
ζει. Μάλλον, το πέρασμα δεν την είχε επηρεάσει ετούτη τη φορά, 

υπέθεσε. 
  …Δεν είχε, όμως, δίκιο. 
  Στην καμπίνα της, όπου είχε κλειστεί μόλις άκουσε ότι πλησία-
ζαν το σημείο μετάβασης, η Φενίλδα ήταν κουλουριασμένη επά-

νω στο στενό της κρεβάτι, κρατώντας το κεφάλι της ανάμεσα 
στα χέρια και δαγκώνοντας τα χείλη, νιώθοντας αίμα να τρέχει. 
Τα βλέφαρά της ήταν σφαλισμένα με δύναμη. Κι όταν το σκάφος 
έπαψε να τραντάζεται, το κεφάλι της ακόμα πονούσε. Πονούσε 
σα να σχιζόταν στα δύο. Σαν ένα κοφτερό τσεκούρι να είχε πέσει 

ακριβώς στη μέση του κρανίου της. 
  «…θεοί…» κλαψούρισε, «…θεοί…» Και κατέβηκε απ’το κρεβάτι, 
πέφτοντας στα γόνατα. Το χέρι της πήγε στον σάκο της, όπου 
βρισκόταν το φάρμακο που της χορηγούσαν εκείνοι. «…θεοί…» 

  Σε λίγο, μπορούσε πάλι να σηκωθεί όρθια. Άνοιξε ένα παγούρι 
και ήπιε νερό, για να καθαρίσει το λαιμό της. Πρέπει να φτάσαμε 
στην Υπερυδάτια, σκέφτηκε. Είχε μια σύντομη δουλειά να κάνει 
τώρα, μόλις προσγειώνονταν… 

 
 
 
Ο Παγογέρακας πετούσε πάνω απ’την πλωτή ήπειρο Μικρυδάτι-

α, βρισκόμενος στο βόρειο άκρο της. Ένα δάσος ήταν από κάτω 
του, το οποίο έμοιαζε να απλώνεται για δεκάδες χιλιόμετρα, γε-
μάτο σκιές και σκοτάδι μέσα στη νύχτα. 
  «Το Μεγάλο Δάσος,» είπε ο Νικόδημος, δείχνοντάς το στον χάρ-
τη τους, στην οθόνη της κονσόλας. «Η Φθιάνη είναι 

στ’ανατολικά του, Καπετάνιε. Δεν αργούμε.» Κι έμοιαζε να είχε 
πάρει κουράγιο απ’αυτό, γιατί ήταν φανερά εξουθενωμένος. 
  Σε λιγότερο από δέκα λεπτά, έφτασαν κοντά στην πόλη και 
στον ποταμό που ονομαζόταν Ριάνθης. Μετά απ’αυτήν απλώνο-



ΟΙ ΦΥΛΑΚΕΣ ΤΩΝ ΠΑΓΩΝ  /  87 

 
 

 

νταν οι βάλτοι που είχαν την ονομασία Υγρότοποι. Στα βορειο-
δυτικά της ήταν ένα μικρό αεροδρόμιο των Παντοκρατορικών, 

έτσι ο Νικόδημος πήγε τον Παγογέρακα προς τα εκεί και, σύντο-
μα, είδαν τα φώτα του από κάτω τους. 
  Ο Ελπιδοφόρος άνοιξε τον τηλεπικοινωνιακό πομπό και ζήτησε 
άδεια προσγείωσης, την οποία αμέσως και έλαβε· δεν πρέπει να 

είχαν πολλές αφίξεις εδώ. 
  Το αεροπλάνο ξεδίπλωσε τα μεταλλικά του πόδια, έστρεψε 
τους προωθητήρες του κάθετα, και προσγειώθηκε. 
  «Καπετάνιε;» 
  Ο Ελπιδοφόρος στράφηκε, για να δει τη Φενίλδα πίσω του· είχε 

μόλις μπει στο πιλοτήριο, χωρίς να την ακούσει, και στεκόταν 
στο κατώφλι. Του έμοιαζε καλά. 
  «Τι είναι;» τη ρώτησε. 
  «Ζήτησε από όλο το πλήρωμα να συγκεντρωθεί στον κεντρικό 

θάλαμο. Θέλω να σας πω κάτι,» είπε η Φενίλδα, κι έφυγε. 
  Ο Ελπιδοφόρος παραξενεύτηκε από τούτο· τι μπορεί να είχε να 
τους πει; Άνοιξε τον επικοινωνιακό δίαυλο και ζήτησε από όλους 
να συγκεντρωθούν στον κεντρικό θάλαμο. 

  «Τι συμβαίνει, Καπετάνιε;» ρώτησε ο Νικόδημος, καθώς σηκω-
νόταν απ’την πολυθρόνα του και τεντωνόταν. 
  «Ό,τι ξέρεις ξέρω.» 
  Η Φενίλδα’σαρ τούς περίμενε καθισμένη στο μακρόστενο τρα-

πέζι. Τα μεγάλα γυαλιά της γυάλιζαν στο φως της αναμμένης ε-
νεργειακής λάμπας. Στα χέρια της ήταν μια κούπα με καφέ. 
  «Συμβαίνει κάτι, Καπετάνιε;» ρώτησε ο Σκοτ Θάμρω. 
  «Δεν είμαι εγώ που θέλω να σας μιλήσω,» εξήγησε ο Ελπιδοφό-
ρος, που εξακολουθούσε να μην του πολυαρέσει να τον λένε Κα-

πετάνιο. «Η Φενίλδα έχει κάτι να σας πει.» 
  Τα βλέμματά τους στράφηκαν επάνω της. 
  Εκείνη –που δεν ήταν ασυνήθιστη να την κοιτάζουν– ήπιε ήρε-
μα μια γουλιά καφέ και είπε: «Με προειδοποίησαν ότι πιθανώς 



ΚΩΣΤΑΣ ΒΟΥΛΑΖΕΡΗΣ  /  88 

 
 

 

να έχουμε… ανταγωνιστές στην Ταρασμάλθη. Υπάρχει η πληρο-
φορία ότι ο Πρίγκιπας Ανδρόνικος έχει στείλει κάποιους δικούς 

του ανθρώπους να βρουν την Αρταλδάφρα–» 
  «Ποιοι σε προειδοποίησαν;» τη διέκοψε η Νάνσυ. 
  «Εκείνοι. Εκείνοι που μας ενώνουν όλους. Ποιοι άλλοι;» 
  «Και γιατί δε μας το είπες πιο νωρίς;» ρώτησε ο Σκοτ. 

  Η Φενίλδα, κοιτάζοντας τις όψεις τους, παρατήρησε πως ο μό-
νος που δεν έμοιαζε να έχει εκπλαγεί από τούτα τα νέα ήταν ο 
Νάραλχεμ’νιρ. Αλλά αυτό ίσως να οφειλόταν στην εξουθένωσή 
του. Βρισκόταν τόσες ώρες στο ενεργειακό κέντρο του σκάφους, 
χρησιμοποιώντας τη Μαγγανεία Κινήσεως· αναμφίβολα, θα ήταν 

έτοιμος να καταρρεύσει. 
  «Για να είμαι ειλικρινής,» απάντησε η Φενίλδα στον Σκοτ, «το 
ξέχασα μ’όλη τη φασαρία της αναχώρησής μας. Ουσιαστικά, μό-
λις σας πρωτογνώρισα, φύγαμε.» 

  «Και γιατί το είπαν μόνο σ’εσένα;» ρώτησε η Νάνσυ. 
  Η Κάτια στράφηκε στον Ελπιδοφόρο. «Εσύ, Καπετάνιε, δεν το 
ήξερες;» 
  Εκείνος κούνησε το κεφάλι. «Όχι.» 

  «Δε γνωρίζω γιατί δε σας το είπαν,» απάντησε η Φενίλδα’σαρ. 
«Μου ζήτησαν, όμως, να σας το μεταφέρω το συντομότερο δυ-
νατό, ώστε να είμαστε όλοι προσεχτικοί.» Αυτό δεν ήταν ακρι-
βώς αληθές: οι Υπερασπιστές την είχαν προστάξει, συγκεκριμέ-

να, να τους το πει όταν θα περνούσαν από την Υπερυδάτια. Δεν 
είχαν διευκρινίσει τον λόγο που ήθελαν το πράγμα να γίνει έτσι, 
αλλά η Φενίλδα υπέθετε ότι φοβόνταν πως ίσως κάποιο μέλος 
της ομάδας να αντιδρούσε, όταν άκουγε ότι πιθανώς να είχαν 
ν’αντιμετωπίσουν επαναστάτες στην Ταρασμάλθη. Και τώρα, 

καθώς όλοι βρίσκονταν εμπρός της, τους παρατήρησε, προσπα-
θώντας να διαβάσει την έκφρασή τους. Ήταν κανένας φοβισμέ-
νος; 
  Η Κάτια, ίσως… Αλλά δε μπορούσε νάναι βέβαιη, ασφαλώς. 



ΟΙ ΦΥΛΑΚΕΣ ΤΩΝ ΠΑΓΩΝ  /  89 

 
 

 

  «Γνωρίζουν πού είναι η Αρταλδάφρα;» ρώτησε ο Σκοτ. «Οι επα-
ναστάτες, το γνωρίζουν;» 

  «Δε μου το διευκρίνισαν αυτό,» εξήγησε η Φενίλδα. «Μάλλον, 
δεν το ήξεραν.» 
  «Πώς έμαθαν ότι οι επαναστάτες θα είναι στην Ταρασμάλθη;» 
ρώτησε η Νάνσυ. 

  «Ούτε αυτό μου το διευκρίνισαν.» 
  «Δε φαίνεται, πάντως, τυχαίο,» τόνισε η Κάτια. 
  Η Νάνσυ την κοίταξε. «Τι θες να πεις;» 
  «Μπορεί να έρχονται για εμάς.» 
  «Αποκλείεται να γνωρίζουν για εμάς!» 

  «Τι μας λες;» τη διέκοψε ο Σκοτ. «Προφανώς, όπως συμπέρανε 
η Κάτια, η παρουσία τους δεν είναι συμπτωματική. Επομένως, ή 
αυτοί γνωρίζουν ότι πηγαίνουμε κι αποφάσισαν να μας σταμα-
τήσουν, ή οι… εργοδότες μας έμαθαν ότι οι επαναστάτες θα 

προσπαθήσουν να βρουν την Αρταλδάφρα κι έτσι έστειλαν εμάς 
για να πάμε εκεί πριν από αυτούς.» 
  «Δε μ’αρέσει τούτο,» είπε η Κάτια, κουνώντας το κεφάλι. «Δε 
μ’αρέσει καθόλου… Μπορεί να μας έχουν στήσει καμια παγίδα!» 

  «Ας μη γινόμαστε παρανοϊκοί,» είπε ο Ελπιδοφόρος. «Θα ακο-
λουθήσουμε τις οδηγίες που έχουμε, χωρίς να παρεκκλίνουμε 
από τον σκοπό μας, και, σε περίπτωση που οι επαναστάτες βρε-
θούν στο δρόμο μας, θα τους εξοντώσουμε.» Δεν ήθελε να έχει 

πανικόβλητους ανθρώπους υπό τις διαταγές του· ανθρώπους 
που ανησυχούσαν με κάθε σκιά που περνούσε από δίπλα τους. 
Το είχε μάθει καλά αυτό, όσο ήταν ταγματάρχης στον Στρατό 
της Παντοκράτειρας. Το ηθικό έπρεπε, πάντοτε, να διατηρείται 
σε καλή κατάσταση. Αν αυτό χανόταν, τα πάντα χάνονταν. «Δε 

νομίζω ότι θα αποδειχτεί δύσκολο. Αν ο κίνδυνος ήταν μεγάλος, 
οι Υπερασπιστές θα έστελναν κι άλλους μαζί μας· δε θα ήμασταν 
μόνο εφτά. Οι επαναστάτες, κατά πάσα πιθανότητα, θα είναι λι-
γότεροι, και χειρότερα εξοπλισμένοι. 



ΚΩΣΤΑΣ ΒΟΥΛΑΖΕΡΗΣ  /  90 

 
 

 

  »Επιπλέον, εμείς γνωρίζουμε ακριβώς πού είναι η Αρταλδάφρα· 
οι Υπερασπιστές έχουν σημειώσει τη θέση της στο χάρτη μας. Δε 

νομίζω το ίδιο να ισχύει για τους επαναστάτες. Δε νομίζω πως ο 
Αρχιπροδότης» (δε χρειαζόταν διευκρίνιση ότι εννοούσε τον 
Πρίγκιπα Ανδρόνικο της Απολλώνιας) «ξέρει πού ακριβώς είναι 
η Αρταλδάφρα· απλώς, έχει στείλει ανθρώπους του να την ανα-

ζητήσουν, γιατί, μάλλον, τη θεωρεί σημαντική. Απ’όσο έχω α-
κούσει, όμως, εξερευνητές ψάχνουν εδώ και χρόνια γι’αυτή τη 
χαμένη πόλη και… χάνονται κι οι ίδιοι.» 
  «Αυτό,» είπε, δυσοίωνα, η Κάτια, «μπορεί να συμβεί και σ’εμάς.» 
  «Δεν το πιστεύω,» τόνισε ο Ελπιδοφόρος. «Έχουμε όλα όσα 

χρειαζόμαστε για να τα καταφέρουμε. Θάναι σχεδόν σα να κά-
νουμε περίπατο!» Στην πραγματικότητα, βέβαια, δε νόμιζε ότι η 
αποστολή τους θα ήταν τόσο απλή· αλλά ήθελε να πει κάτι για 
να τους εμψυχώσει. 

  Ο Σκοτ ρουθούνισε. «Καλά, σε πιστέψαμε… Δεν είμαστε μωρά, 
Καπετάνιε· το ξέρουμε ότι η Ταρασμάλθη είναι μια πολύ επικίν-
δυνη διάσταση.» 
  Ο Ελπιδοφόρος τον αγριοκοίταξε, αλλά είπε: «Αυτό, όμως, δεν 

αλλάζει το γεγονός ότι δεν έχουμε τίποτα να φοβηθούμε απ’τους 
επαναστάτες, όποιοι κι αν είναι που έστειλε ο Αρχιπροδότης.» 
  «Μπορεί νάχουν κάποιες απ’τις Μαύρες Δράκαινες μαζί τους,» 
τόνισε η Κάτια, που έμοιαζε να έχει βάλει στοίχημα ότι μπορούσε 

να εντείνει τον φόβο της και τον φόβο όλων των υπολοίπων, 
συγχρόνως. 
  «Οι Μαύρες Δράκαινες ήταν εκπαιδευμένες στα όπλα, όσο βρί-
σκονταν στη δούλεψη της Παντοκράτειρας,» αντιγύρισε ο Ελπι-
δοφόρος. «Δεν ξέρω αν άλλαξαν τόσο, ύστερα από τότε που α-

ποστάτησαν, μα δε νομίζω να έχουν ειδικευτεί τώρα στο να δια-
σχίζουν παγωμένες διαστάσεις και να βρίσκουν χαμένες πόλεις 
που κανένας δεν έχει βρει εδώ και εκατοντάδες χρόνια!» 
  Η Νάνσυ γέλασε, κοφτά. 



ΟΙ ΦΥΛΑΚΕΣ ΤΩΝ ΠΑΓΩΝ  /  91 

 
 

 

  «Δεν είναι περίεργο που οι εργοδότες μας ξέρουν ακριβώς πού 
είναι η Αρταλδάφρα;» ρώτησε ο Σκοτ, αλλάζοντας θέμα. 

  «Είσαι σοβαρός;» του είπε, κουρασμένα, ο Νάραλχεμ’νιρ, τρίβο-
ντας τα μάτια του. «Δεν έχεις ιδέα ποιους υπηρετείς, δολοφό-
νε…» Χασμουρήθηκε, κρύβοντας το στόμα του πίσω απ’το χέρι 
του. 

  Η Φενίλδα σκέφτηκε: Κι εσύ, Νάραλχεμ, φαίνεται να γνωρίζεις 
πολλά γι’αυτούς. Ίσως, μάλιστα, να γνώριζες και για τους επανα-
στάτες· ίσως να σου είχαν πει για την παρουσία τους, όπως είχαν 
πει και σ’εμένα… Σ’εμπιστεύονται περισσότερο από άλλους· αλλά 
γιατί; Η Φενίλδα ήξερε γιατί εμπιστεύονταν εκείνη: επειδή την 

έλεγχαν, μέσω του φαρμάκου που της χορηγούσαν. Πώς, όμως, 
έλεγχαν τον Νάραλχεμ’νιρ; 
  «Τέλος πάντων,» είπε ο Ελπιδοφόρος. «Έχω μια δουλειά τώρα 
να κάνω εδώ, στη Μικρυδάτια. Και κάποιοι από εσάς θα έρθετε 

μαζί μου.» 
  «Αρκεί να μην είμαι εγώ, αγάπη μου,» είπε ο Νάραλχεμ, πνίγο-
ντας ένα χασμουρητό. 
  «Τι να σε κάνω εσένα; Μου θυμίζεις πτώμα που μετά βίας κινεί-

ται.» 
  «Ευχαριστώ…» 
  Η Φενίλδα σηκώθηκε απ’τη θέση της. «Θα έρθω εγώ.» 
  «Κι εγώ,» είπε η Νάνσυ. 

  Ο Σκοτ ανασήκωσε τους ώμους. «Δεν έχω τίποτα καλύτερο να 
κάνω. Κι έχω μουδιάσει εδώ μέσα, τόσες ώρες.» 
  «Εγώ θα μείνω στο σκάφος,» είπε η Κάτια. «Πρέπει να κάνω κι 
έναν έλεγχο στα συστήματά του, εξάλλου. Αυτή είναι η δουλειά 
μου.» 

  Ο Ελπιδοφόρος ένευσε. «Εντάξει. Οι άλλοι, πάρτε τα πράγματά 
σας και ξεκινάμε.» 
  «Θα πάμε μακριά;» ρώτησε η Νάνσυ. 



ΚΩΣΤΑΣ ΒΟΥΛΑΖΕΡΗΣ  /  92 

 
 

 

  «Μισής ώρας δρόμος, μέσα στο δάσος.» Τουλάχιστον, έτσι μου 
είπαν. Και ήλπιζε οι αφέντες τους να μην του επιφύλασσαν κι 

άλλες εκπλήξεις. 
 
 
 

Οι φρουροί του αεροδρομίου τούς έκαναν κάποιες τυπικές ερω-
τήσεις, όταν βγήκαν. Ο Ελπιδοφόρος, όμως, τούς έδειξε ένα χαρτί 
που του είχαν δώσει οι Υπερασπιστές, κι αμέσως σώπασαν. Το 
έγγραφο ξεκαθάριζε ότι οι επιβάτες του σκάφους Παγογέρακας 
ήταν ειδικοί πράκτορες της Παντοκράτειρας και μπορούσαν να 

δράσουν όπως επιθυμούσαν, χωρίς περιορισμούς και χωρίς να 
χρειάζεται να δώσουν εξηγήσεις σε κανέναν. 
  Ο Ελπιδοφόρος, η Φενίλδα’σαρ, η Νάνσυ, και ο Σκοτ βγήκαν 
από τη μικρή βάση και βάδισαν δυτικά, μέσα στο Μεγάλο Δάσος, 

φορώντας κάπες και έχοντας τις κουκούλες τους σηκωμένες, για 
να προστατεύονται από το νυχτερινό κρύο της Υπερυδάτιας. 
Ένα κρύο που ήταν υγρό και σε διαπερνούσε ώς το κόκαλο, κά-
νοντας τις κλειδώσεις σου να μουδιάζουν. 

  Ο Ελπιδοφόρος προσανατολίστηκε χρησιμοποιώντας χάρτη και 
πυξίδα, και οδήγησε τους συντρόφους του σ’ένα μονοπάτι το 
οποίο ανοιγόταν ανάμεσα στα ψηλά δέντρα. Η Φενίλδα κρατού-
σε έναν δυνατό φακό, για να φωτίζει το δρόμο τους. Η Νάνσυ 

είχε το τουφέκι της σε ετοιμότητα και έμοιαζε επιφυλακτική. Ο 
Σκοτ ήταν φαινομενικά χαλαρός, αλλά τα χέρια του δεν ήταν πο-
τέ πολύ μακριά από τα πιστόλια στη ζώνη του. 
  «Γνωρίζεις τ’όνομά του;» ρώτησε η Φενίλδα τον Ελπιδοφόρο, 
ψιθυριστά. 

  «Το όνομα του μάγου που πάμε να βρούμε;» 
  «Ναι.» 
  «Το ξέρω.» 
  «Και δεν κάνει να μου το πεις;» 



ΟΙ ΦΥΛΑΚΕΣ ΤΩΝ ΠΑΓΩΝ  /  93 

 
 

 

  «Αργαίος’μορ. Τον έχεις ακουστά;» 
  «Όχι.» 

  Το μονοπάτι άρχισε να ανηφορίζει, ύστερα από κανένα δεκάλε-
πτο· οι φυλλωσιές των δέντρων, όμως, ήταν το ίδιο πυκνές από 
πάνω του. Δεν περνούσε και πολύ φεγγαρόφωτο. 
  «Πού ακριβώς πηγαίνουμε, αρχηγέ;» ρώτησε ο Σκοτ. «Δε φαίνε-

ται να υπάρχει ψυχή εδώ!» 
  «Θα συναντήσουμε κάποιον και θα του δώσουμε κάτι.» 
  «Μ’αρέσει που είσαι ακριβής και συγκεκριμένος…» 
  «Αυτή η ιστορία,» είπε η Νάνσυ, «έχει σχέση με την αποστολή 
μας στην Ταρασμάλθη;» 

  «Ναι,» αποκρίθηκε ο Ελπιδοφόρος, αλλά δεν εξήγησε τίποτα 
περισσότερο. 
  Το μονοπάτι συνέχισε να ανηφορίζει και, τελικά, οι φυλλωσιές 
από πάνω του αραίωσαν, αποκαλύπτοντας έναστρο ουρανό. 

Όταν η ομάδα έφτασε στην κορυφή ενός υψώματος, τα δέντρα 
είχαν αραιώσει κι άλλο, και το μονοπάτι φαινόταν να τελειώνει 
μπροστά σ’ένα πέτρινο οικοδόμημα. Ήταν αρκετά ψηλό και 
πυργοειδές, κι απ’τα ψηλότερά του σημεία κεραίες ξεπρόβαλλαν. 

  Ο Ελπιδοφόρος ζύγωσε την ξύλινη πόρτα και, μη βλέποντας κα-
νένα κουδούνι εκεί κοντά, ύψωσε τη γροθιά του και χτύπησε. 
«Αργαίε’μορ!» φώναξε. «Με στέλνουν εδώ οι Άρχοντες του Ενός 
και των Τεσσάρων! Οι Κύριοι-Μετά-Την-Καταστροφή!» Οι Υπε-

ρασπιστές τού είχαν πει να χρησιμοποιήσει αυτό το σύνθημα· 
δεν ήξερε τι σήμαινε –αν σήμαινε κάτι. «Αργαίε’μορ!» 
  Η πόρτα άνοιξε, αλλά όχι όπως θα περίμενε κανείς: δεν πήγε 
προς τα μέσα· σύρθηκε προς τα πλάγια –και ο Ελπιδοφόρος βρέ-
θηκε μπροστά στην κάννη ενός πυροβόλου! 

  Πετάχτηκε πίσω, ξαφνιασμένος. 
  Και το πυροβόλο, ξεπροβάλλοντας μέσα απ’το σκοτάδι, τον 
πλησίασε, μοιάζοντας να αιωρείται. Κάτω απ’την κάννη του υ-



ΚΩΣΤΑΣ ΒΟΥΛΑΖΕΡΗΣ  /  94 

 
 

 

πήρχε κάτι στρογγυλό που γυάλιζε, το οποίο στράφηκε μια από 
δω μια από κει, σαν… σαν να κοίταζε. Σαν να ήταν μάτι. 

  Τηλεοπτικός πομπός; σκέφτηκε ο Ελπιδοφόρος. 
  «Δεν είμαστε εχθροί!» φώναξε η Φενίλδα’σαρ. «Υπηρετούμε την 
Παντοκράτειρα!» 
  «Σίγουρα ήρθαμε στο σωστό μέρος, Καπετάνιε;» ρώτησε η 

Νάνσυ, έχοντας ήδη υψώσει το τουφέκι της, σημαδεύοντας το 
πυροβόλο που είχε ξεπροβάλει από τη σκοτεινή είσοδο. 
  «Σε στέλνουν οι Άρχοντες του Ενός και των Τεσσάρων, ε;» ακού-
στηκε μια φωνή από το αιωρούμενο πυροβόλο. «Ποιο είναι το 
όνομά σου;» 

  «Ελπιδοφόρος.» 
  «Κι αυτοί ποιοι είναι;» 
  Ο Ελπιδοφόρος τούς σύστησε. 
  «Γιατί είστε εδώ;» 

  «Έχω να σου δώσω κάτι.» 
  «Συνηθίζεις πάντα να κάνεις επισκέψεις τέτοιες άγριες ώρες, Ελ-
πιδοφόρε;» 
  «Δυστυχώς, βιάζομαι, μάγε. Δε θα μείνω στην Υπερυδάτια για 

πολύ. Κι αυτό που σου φέρνω δεν είναι δώρο από εμένα, αλλά 
από τους αφέντες μας.» 
  «Μπορείς να περάσεις.» Το όπλο υποχώρησε μέσα στο σκοτάδι. 
«Μόνο εσύ, όμως. Μόνος σου.» 

  Ο Ελπιδοφόρος κοίταξε τους συντρόφους του. «Θα με περιμέ-
νετε εδώ.» 
  «Δε σκόπευα να τριγυρίσω μες στο δάσος,» είπε ο Σκοτ. 
  Ο Ελπιδοφόρος πέρασε το σκοτεινό κατώφλι, και η πόρτα έ-
κλεισε πίσω του, συρόμενη. 

  «Αργαίε; Νομίζω πως χρειάζομαι λίγο φως!» 
  Μια ενεργειακή λάμπα άναψε, αποκαλύπτοντας ένα πέτρινο 
δωμάτιο, που καλώδια και σωλήνες αναρριχούνταν στους πα-



ΟΙ ΦΥΛΑΚΕΣ ΤΩΝ ΠΑΓΩΝ  /  95 

 
 

 

λιούς τοίχους του. Αντίκρυ, υπήρχε μια στριφτή σκάλα. Πού είχε 
πάει το πολυβόλο; Ήταν πολύ μεγάλο για να κρυφτεί στις σκιές! 

  «Ανέβα, Ελπιδοφόρε,» αντήχησε η φωνή του μάγου από κάποιο 
μεγάφωνο που δε φαινόταν. «Είμαι στον δεύτερο όροφο. Μην 
καθυστερείς!» 
  Ο Ελπιδοφόρος υπάκουσε, αρχίζοντας ν’ανεβαίνει τα πέτρινα 

σκαλοπάτια. Το μέρος μύριζε κλεισούρα και καμένο μέταλλο, 
ανάμικτα με την οσμή που προέρχεται από την καύση ενέργειας. 
Λάμπες άναβαν, για να φωτίζουν το σκοτάδι, καθώς ο Ελπιδο-
φόρος ανέβαινε ολοένα και πιο πάνω. Κοιτάζοντας γύρω του, 
έψαχνε να δει από πού τον έβλεπε ο μάγος, πού ήταν οι τηλεο-

πτικοί πομποί. Δεν τους έβρισκε, όμως. 
  Πέρασε από τον πρώτο όροφο και έφτασε στον δεύτερο, στα-
ματώντας σ’ένα στρογγυλό δωμάτιο που δεν έμοιαζε με τα προ-
ηγούμενα. Στο πάτωμά του υπήρχε χαλί και στους τοίχους του 

ταπετσαρίες· στο κέντρο του ήταν ένα ξύλινο τραπέζι με καρέ-
κλες, και στα δεξιά ένα τζάκι. Στο κατώφλι μιας πόρτας στεκό-
ταν ένας άντρας μεγάλης ηλικίας. Το δέρμα του ήταν κατάλευκο, 
και η γενειάδα του επίσης. Τα περισσότερα μαλλιά του είχαν πέ-

σει. Τα μάτια του ήταν στρογγυλά, μεγάλα, και γυαλιστερά (τα 
μάτια τρελής ιδιοφυίας, δεν μπόρεσε παρά να σκεφτεί ο Ελπιδο-
φόρος). Φορούσε μαύρο, φαρδύ πουκάμισο και γκρίζο, φαρδύ 
παντελόνι· η μια μεριά του πουκαμίσου ήταν μέσα στο παντελό-

νι, η άλλη έξω. Τα πόδια του ήταν ξυπόλυτα. 
  «Καλησπέρα,» χαιρέτησε ο Ελπιδοφόρος. «Με συγχωρείς, αν 
ενοχλώ.» 
  «Δεν πειράζει,» αποκρίθηκε ο Αργαίος’μορ, κουνώντας το χέρι 
του αδιάφορα. «Δεν κοιμόμουν, ούτως ή άλλως. Διάβαζα τη Σύ-

νταξη Ενδοδιαστασιακού Τριπτύχου Εικονογραφήσεως Αλλεπάλ-
ληλων Χρονομετρικών Μηχανισμών. Την έχεις υπόψη σου;» 
  «Εμμ, δε μπορώ να πω ότι την έχω…» 



ΚΩΣΤΑΣ ΒΟΥΛΑΖΕΡΗΣ  /  96 

 
 

 

  «Δε με εκπλήσσει. Νομίζω πως είναι η εικοστή-έβδομη φορά 
που τη διαβάζω και πάλι με μπερδεύει. Πολύ εξειδικευμένο κεί-

μενο. Απορώ τι είχε στο μυαλό του ο– Τέλος πάντων· είπες ότι 
μου φέρνεις κάτι; Κάθισε.» Έδειξε το τραπέζι, και βάδισε προς 
μια μικρή κάβα, κοντά στο τζάκι. 
  Ο Ελπιδοφόρος έβγαλε την κουκούλα της κάπας του και κάθισε 

σε μια καρέκλα, αφήνοντάς τον σάκο του πλάι του. 
  Ο Αργαίος γέμισε δύο ποτήρια με κρασί και έδωσε το ένα στον 
επισκέπτη του, προτού καθίσει κι εκείνος στο τραπέζι. «Σεργή-
λιος οίνος,» είπε. 
  Ο Ελπιδοφόρος δοκίμασε το ποτό. «Ευχαριστώ.» Τον ζέστανε, 

ύστερα από την πεζοπορία μέσα στο υγρό, νυχτερινό δάσος. 
  «Τι μου φέρνεις, λοιπόν;» 
  Ο Ελπιδοφόρος άνοιξε τον σάκο του, έβγαλε κάτι τυλιγμένο με 
πανί, και το άφησε πάνω στο τραπέζι, ανάμεσά τους. Ο Αργαί-

ος’μορ το ξετύλιξε, προσεχτικά, κι ένα μεταλλικό, μηχανικό κομ-
μάτι αποκαλύφτηκε, γεμάτο καλώδια και κυκλώματα. 
  «…Θεοί!» αναφώνησε ο μάγος, αγγίζοντάς το σα να ήταν πολύ-
τιμο πέρα από κάθε φαντασία. 

  «Σου άρεσε, υποθέτω…» είπε ο Ελπιδοφόρος. 
  Ο Αργαίος τον ατένισε σα να ήταν τρελός. «Ξέρεις τι είν’αυτό;» 
  «Περίπου.» 
  Ο μάγος ύψωσε ένα φρύδι του, δείχνοντας να τον περιμένει να 

συνεχίσει. 
  «Δημιουργεί μια συχνότητα που διαπερνά τις διαστάσεις μέσω 
Αιθέρα.» 
  «Μια σταθερή συχνότητα!» είπε ο Αργαίος. «Τη φτιάχνει από το 
πουθενά, χρησιμοποιώντας την ίδια την πραγματικότητα του 

Αιθέρα! Μα τους θεούς! ο Ελκράσ’ναρχ με εκπλήσσει ξανά… Με 
εκπλήσσει συνεχώς, τόσο πολύ…» 
  Ο Ελπιδοφόρος συνοφρυώθηκε. «Ο… ποιος;» 
  «Ποιος σ’έστειλε εδώ;» 



ΟΙ ΦΥΛΑΚΕΣ ΤΩΝ ΠΑΓΩΝ  /  97 

 
 

 

  «Ένας από τους Υπερασπιστές της Παντοκράτειρας–» 
  «Ναι, ναι, ναι,» είπε ο Αργαίος, κουνώντας το χέρι του αδιάφο-

ρα, «ένας απ’τους Υπερασπιστές, μπλα μπλα μπλα… Είναι εκπλη-
κτικό!» είπε, κοιτάζοντας πάλι το μηχανικό κομμάτι. «Εξαίσιο…» 
  «Θα πρέπει να το βάλεις σε λειτουργία,» του εξήγησε ο Ελπιδο-
φόρος. «Γι’αυτό σ’το έδωσαν.» 

  «Το καταλαβαίνω.» Ο Αργαίος τον αγριοκοίταξε. 
  Ο Ελπιδοφόρος ήπιε ακόμα μια γουλιά απ’το κρασί. «Εντάξει,» 
είπε. Και πρόσθεσε: «Πρέπει να πηγαίνω τώρα.» 
  «Ναι, ασφαλώς· να μη σε κρατάω.» Ο Αργαίος’μορ σηκώθηκε 
απ’την καρέκλα· το βλέμμα του ήταν περισσότερο στο μηχανικό 

κομμάτι παρά στον επισκέπτη του. 
  «Καλό βραδύ,» είπε ο Ελπιδοφόρος, και έφυγε από το δωμάτιο 
του δεύτερου ορόφου, κατεβαίνοντας την πέτρινη σκάλα. 
  Στο δρόμο, διαπίστωσε ότι όλα τα φώτα ήταν αναμμένα, και το 

πυροβόλο, φυσικά, δεν τον περίμενε στο ισόγειο. Πλησίασε την 
εξώπορτα κι έκανε να την ανοίξει, σύροντάς την. Αυτή δεν κινή-
θηκε ούτε ένα εκατοστό. 
  «Αργαίε!» φώναξε ο Ελπιδοφόρος. «Αργαίε!» 

  «Τι είναι;» Η φωνή του μάγου ήρθε πάλι από κάποιο κρυμμένο 
μεγάφωνο. 
  «Άνοιξέ μου την πόρτα, για να βγω!» 
  Η πόρτα σύρθηκε στο πλάι, μέσω κάποιου αυτόματου μηχανι-

σμού, και ο Ελπιδοφόρος πέρασε το κατώφλι. 
  Η Φενίλδα’σαρ, ο Σκοτ, και η Νάνσυ τον περίμεναν έξω. 
  «Όλα εντάξει,» τους είπε. «Επιστρέφουμε στο σκάφος.» 
  «Ο μάγος αυτός, πάντως, πρέπει νάναι τελείως τρελός,» σχολί-
ασε ο Σκοτ. «Πυροβόλο πίσω απ’την πόρτα…!» Ρουθούνισε, απο-

δοκιμαστικά. 
  «Μη λες πολλά,» τον προειδοποίησε η Νάνσυ· «μπορεί να 
σ’ακούει.» 
  Ο Σκοτ λοξοκοίταξε την πέτρινη οικία του Αργαίου’μορ. 



ΚΩΣΤΑΣ ΒΟΥΛΑΖΕΡΗΣ  /  98 

 
 

 

  «Δε νομίζω να ασχολείται μ’εμάς τώρα,» είπε ο Ελπιδοφόρος, 
και ξεκίνησε να βαδίζει. 

  Οι υπόλοιποι τον ακολούθησαν. 



ΟΙ ΦΥΛΑΚΕΣ ΤΩΝ ΠΑΓΩΝ  /  99 

 
 

 

Κεφάλαιο 8 
 
 
Το πρωί η Μάρθα σηκώθηκε μετά δυσκολίας απ’το κρεβάτι, κα-

θώς αισθανόταν πιασμένη παντού. Δε μπορούσε, όμως, να μείνει 
εδώ και να χουζουρέψει όλη μέρα, όπως θα ήθελε, γιατί έπρεπε 
να φύγει μαζί με τους επαναστάτες. Επομένως, βάλθηκε να μα-
ζέψει τα πράγματά της και να ετοιμαστεί. Από μια ντουλάπα πή-

ρε ένα παλιό κουτί και το έβαλε στον σάκο της. Στο εσωτερικό 
του βρισκόταν ό,τι είχε αφήσει ο πατέρας της σχετικά με την 
αναζήτησή του για την Αρταλδάφρα: μερικές σημειώσεις και 
κάποιους πρόχειρους χάρτες. Παλιότερα υπήρχαν κι άλλα πράγ-
ματα, σημαντικότερα, αλλά τα είχε πάρει ο αδελφός της, όταν 

είχε πάει να τον αναζητήσει. 
  Κι εγώ δεν κατάφερα να βρω κανέναν τους, όσο κι αν έψαξα 
γι’αυτούς… Αν, όμως, οι επαναστάτες έβρισκαν τώρα την Αρταλ-
δάφρα– Μαλακίες! Σιγά μην την έβρισκαν. Μετά από κάποιο 

καιρό, πάλι εδώ θα ήταν, στην Υπερυδάτια, με άδεια χέρια. 
  Αν την έβρισκαν, όμως –επέμεινε κάτι βαθιά μέσα στο μυαλό 
της–, τότε ίσως κι εκείνη να μάθαινε τι είχε συμβεί στον πατέρα 
της και στον αδελφό της. Γιατί απέκλειε να συναντούσε τους ίδι-

ους. Απέκλειε να ήταν ακόμα ζωντανοί. 
  Βγαίνοντας στο καθιστικό του σπιτιού της, είδε ότι οι επανα-
στάτες ήταν σηκωμένοι και έτοιμοι. Ο Νικόλαος είχε, επίσης, ξυ-
πνήσει και καθόταν σε μια απ’τις καρέκλες του τραπεζιού, με 

όψη κατσουφιασμένη. Δεν του άρεσε που η Μάρθα θα τον άφηνε 
εδώ, παρότι του είχε αφήσει τα κλειδιά του σπιτιού της –και του 
είχε πει να το προσέχει σαν τα μάτια του. Μην τύχει, κακομοίρη 
μου, να γυρίσω και να το βρω χεσμένο! 
  Ήταν ό,τι καλύτερο μπορούσε να κάνει γι’αυτόν. Ο Νικόλαος 

δεν είχε άλλο σπίτι για να πάει, και η Μάρθα δεν ήθελε να τον 



ΚΩΣΤΑΣ ΒΟΥΛΑΖΕΡΗΣ  /  100 

 
 

 

αφήσει στους δρόμους της Φθιάνης, όπου τον είχε πρωτοσυνα-
ντήσει. 

  «Καλώς την,» της είπε ο Γεράρδος, ενώ έδινε μια ζεστή κούπα 
γάλα στον Νικόλαο. «Είσαι έτοιμη;» 
  «Ναι, αν και νιώθω σα να μ’έχει ποδοπατήσει άλογο,» αποκρί-
θηκε η Μάρθα. 

  «Δε μ’εκπλήσσει, έτσι όπως σε είχαν δέσει. Αλήθεια, γιατί σε έ-
δεσαν; Δε μας είπες.» 
  «Μην το ψάχνεις· μια κωλοϊστορία συνέβη. Θα σ’την πω άλλη 
στιγμή, ίσως.» 
  Ο Προαιρέσιος ρώτησε τον Γεράρδο: «Πώς θα πάμε στο σκάφος 

μας; Με βάρκα, ή από την πύλη πάλι;» 
  «Δε μπορούμε να νοικιάσουμε βάρκα,» αποκρίθηκε εκείνος, 
«γιατί δε μπορούμε και να την επιστρέψουμε εκεί απ’όπου θα 
την πάρουμε. Επομένως, από την πύλη.» 

  «Δε χρειάζεται να νοικιάσετε βάρκα,» τους είπε η Μάρθα. «Θα 
πάμε με τη δική μου.» 
  «Έχεις βάρκα;» έκανε ο Γεράρδος. 
  «Ναι, αλλά όχι ενεργειακή. Με κουπιά.» 

  Ο Γεράρδος ανασήκωσε τους ώμους. «Δεν υπάρχει πρόβλημα. Η 
Βασίλισσα, ούτως ή άλλως, δεν είναι μακριά απ’την πόλη.» 
  «Θα κάνει, όμως, κάποιος από σας κουπί,» τόνισε η Μάρθα. «Ε-
γώ δεν κάνω κουπί σήμερα που να με κλοτσάτε.» 

  Ο Γεράρδος μειδίασε. «Το είχα υπόψη μου αυτό.» Και, κοιτάζο-
ντάς τους όλους, τον έναν μετά τον άλλο: «Μπορούμε να πηγαί-
νουμε, λοιπόν;» 
  Ο Σέλιρ’χοκ και ο Προαιρέσιος ένευσαν. 
  Η Μάρθα αποχαιρέτησε τον Νικόλαο, λέγοντάς του να μην είναι 

τόσο στραβομουτσουνιασμένος, κι ύστερα βγήκαν από το σπίτι 
της και βάδισαν στους πρωινούς δρόμους της Φθιάνης. 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  101 

 
 

 

 
«Οι μηχανισμοί του σκάφους μας είναι όλοι σε άριστη κατάστα-

ση, Καπετάνιε. Μπορούμε να ξεκινήσουμε,» είπε η Κάτια, το 
πρωί, καθώς ήταν συγκεντρωμένοι στον κεντρικό θάλαμο του 
Παγογέρακα. 
  Η Φενίλδα ήπιε μια γουλιά απ’τον καφέ της, αναστενάζοντας 

εσωτερικά, καθώς σκεφτόταν ότι θα έπρεπε ξανά να περάσουν 
από σημείο μετάβασης του Αιθέρα· και μετά απ’αυτό, από ακόμα 
ένα σημείο μετάβασης, για να βγουν στην Ταρασμάλθη. Ο δαιμο-
νισμένος πονοκέφαλός της θα τη χτυπούσε δύο φορές… εκτός αν 
μπορούσε να κάνει κάτι για να τον σταματήσει. Τι, όμως; Το να 

είναι ξαπλωμένη δε βοηθούσε, όπως είχε διαπιστώσει. 
  «Εντάξει,» είπε ο Ελπιδοφόρος. «Νικόδημε, πηγαίνεις στο πιλο-
τήριο· κι εσύ, Νάραλχεμ, στο ενεργειακό κέντρο.» 
  Οι δύο άντρες σηκώθηκαν απ’τις θέσεις τους και βάδισαν προς 

διαφορετικές κατευθύνσεις. 
  Η Φενίλδα’σαρ σηκώθηκε επίσης, και ακολούθησε τον Νάραλ-
χεμ’νιρ μέσα στο αεροσκάφος. Το ενεργειακό κέντρο δεν ήταν 
μακριά και, προτού ο Βιοσκόπος μπει, σταμάτησε και στράφηκε 

να την αντικρίσει. 
  «Γιατί έρχεσαι πίσω μου, Φενίλδα;» τη ρώτησε. «Θέλεις εσύ να 
χρησιμοποιήσεις τη Μαγγανεία Κινήσεως;» 
  «Θα τη χρησιμοποιήσω όταν φτάσουμε στην Ταρασμάλθη,» 

αποκρίθηκε εκείνη· «η μετάβαση στον Αιθέρα με ενοχλεί στο κε-
φάλι. Και γι’αυτό, συγκεκριμένα, σε ακολουθούσα.» 
  «Γι’αυτό;» 
  «Ναι. Με πιάνει πονοκέφαλος, καθώς περνάμε τα σημεία μετά-
βασης. Μπορείς, κάπως, να με βοηθήσεις;» Οι Βιοσκόποι ήξεραν 

διάφορα ξόρκια που αφορούσαν τις λειτουργίες του ανθρώπι-
νου σώματος· ίσως ο Νάραλχεμ να είχε κάποιον τρόπο για να 
εμποδίσει την εκδήλωση του πονοκεφάλου της κατά τη μετάβα-
ση. 



ΚΩΣΤΑΣ ΒΟΥΛΑΖΕΡΗΣ  /  102 

 
 

 

  Ο μάγος την πλησίασε και στάθηκε εμπρός της. «Τι ακριβώς αι-
σθάνεσαι;» 

  «Με πονά το κεφάλι μου. Σαν κάτι να το χτυπά με δύναμη…» 
είπε η Φενίλδα μορφάζοντας, παριστάνοντας πως δεν είχε ιδέα 
τι μπορεί να τα προκαλούσε όλ’αυτά. 
  «Γιατί δεν παίρνεις κάποιο χάπι κατά της ζάλης;» 

  «Τόχω δοκιμάσει, αλλά δε με βοηθά. Δεν είναι ζάλη… Δε μπο-
ρείς, κάπως, να κάνεις το κεφάλι μου να… να μουδιάσει; Να μην 
το επηρεάζει καθόλου η μετάβαση;» 
  Ο Νάραλχεμ’νιρ συνοφρυώθηκε. «Όταν κοιμάσαι, σε πιάνει;» 
  «Δεν ξέρω· δεν κοιμόμουν ποτέ.» 

  «Μπορώ να σε κάνω να κοιμηθείς, αν είσαι πρόθυμη να δεχτείς 
την επιρροή του Ξορκιού Στιγμιαίας Υπνώσεως και δεν το κατα-
πολεμήσεις.» 
  Η φωνή του Ελπιδοφόρου ακούστηκε από τον επικοινωνιακό 

δίαυλο στο εσωτερικό του ενεργειακού κέντρου: «Νάραλχεμ; Εί-
σαι εκεί;» 
  Ο μάγος πέρασε την είσοδο και μπήκε στο δωμάτιο, πλησιάζο-
ντας τον δίαυλο και πατώντας ένα πλήκτρο. «Ναι, Καπετάνιε, 

ξεκινάω. Με συγχωρείς για την καθυστέρηση.» 
  «Δεν υπάρχει κάποιο πρόβλημα, έτσι;» 
  «Όχι, κανένα πρόβλημα.» 
  Η επικοινωνία τερματίστηκε. 

  Η Φενίλδα είχε ακολουθήσει τον Νάραλχεμ μέσα στο ενεργεια-
κό κέντρο. Ο θάλαμος ήταν γεμάτος καλώδια, και στην περιφέ-
ρειά του υπήρχαν ενεργειακές φιάλες. Στη μέση του ήταν μια 
πολυθρόνα, και μπροστά της ένα βαθούλωμα στο πάτωμα, γε-
μάτο μικροσκοπικά κάτοπτρα, κυκλώματα, και καλωδιώσεις. 

  Ο Βιοσκόπος είπε: «Θέλεις να σε κάνω να κοιμηθείς;» 
  «Δε νομίζω ότι αυτό θα βοηθήσει,» αποκρίθηκε η Φενίλδα, σμί-
γοντας τα χείλη. 



ΟΙ ΦΥΛΑΚΕΣ ΤΩΝ ΠΑΓΩΝ  /  103 

 
 

 

  «Δεν υπάρχει κάτι άλλο που μπορώ να κάνω, τότε. Γιατί, όμως, 
δε δοκιμάζεις; Ίσως να πιάσει.» Ο Νάραλχεμ κάθισε στο κάθισμα 

στο κέντρο του δωματίου. «Αποφάσισε γρήγορα· πρέπει να ξεκι-
νήσω.» 
  «Εντάξει,» συμφώνησε η Φενίλδα. «Θα το δοκιμάσω.» 
  «Ξάπλωσε.» 

  «Πού; εδώ;» 
  «Ναι· σου είπα, πρέπει να ξεκινήσω το σκάφος. Κι επιπλέον, η 
μετάβαση δε θα κρατήσει πολύ· μετά, θα σε ξυπνήσω.» 
  «Καλά, εντάξει,» είπε η Φενίλδα, και ξάπλωσε στο πάτωμα του 
δωματίου, σ’ένα σημείο όπου δεν υπήρχαν καλώδια. Έβγαλε τα 

γυαλιά της και τα έκρυψε μέσα σε μια τσέπη της μπλούζας της. 
  «Μη φέρεις αντίσταση,» της είπε ο Νάραλχεμ’νιρ· «να είσαι 
πρόθυμη να κοιμηθείς.» Και ξεκίνησε να υφαίνει το Ξόρκι Στιγ-
μιαίας Υπνώσεως. 

  Η Φενίλδα αισθάνθηκε τις αισθήσεις της να θολώνουν, τα βλέ-
φαρά της να βαραίνουν. Το αντιλαμβανόταν ότι κάτι εξωτερικό 
την επηρέαζε, και δεν προσπάθησε να το απωθήσει στο ελάχι-
στο. Χασμουρήθηκε. Και την πήρε ο ύπνος. 

 
 
 
Ο Ελπιδοφόρος είδε την ένδειξη να ανάβει στην κονσόλα του πι-

λοτηρίου. «Καιρός ήταν,» είπε. 
  Ο Νικόδημος, που καθόταν πλάι του, ενεργοποίησε τις μηχανές 
του Παγογέρακα και το σκάφος απογειώθηκε, μαζεύοντας τα με-
ταλλικά του πόδια κι αφήνοντας τη μικρή Παντοκρατορική βάση 
από κάτω του. 

  Καθώς υψώνονταν πάνω από τη Μικρυδάτια, ο Ελπιδοφόρος 
πάτησε μερικά πλήκτρα στην κονσόλα, ώστε σε μια οθόνη να 
φανεί το σημείο μετάβασης που τους ενδιέφερε. Όπως είχαν πει 
οι Υπερασπιστές, αυτό το συγκεκριμένο σημείο βρισκόταν πά-



ΚΩΣΤΑΣ ΒΟΥΛΑΖΕΡΗΣ  /  104 

 
 

 

ντοτε πιο κοντά στη Μικρυδάτια απ’ό,τι στην Κεντρυδάτια ή 
στην Ιχθυδάτια –τις άλλες δύο πλωτές ηπείρους της Υπερυδάτι-

ας. 
  Ο Ελπιδοφόρος το έδειξε στον Νικόδημο, ο οποίος ένευσε και 
έστρεψε το σκάφος τους προς τα εκεί, επιταχύνοντας. 
  Το σημείο μετάβασης θα τους έβγαζε, σύμφωνα μ’ό,τι είχαν πει 

οι αφέντες τους, σε μια περιοχή του Αιθέρα (αν μπορούσε κανείς 
να χωρίσει «περιοχές» σε μια τέτοια ατέρμονη απεραντοσύνη) 
όπου δε βρισκόταν μακριά το άλλο σημείο μετάβασης που τους 
ενδιέφερε: αυτό που οδηγούσε στην Ταρασμάλθη. Το μόνο πρό-
βλημα ήταν ότι σ’εκείνη την περιοχή υπήρχαν κίνδυνοι: απότομα 

αιθερικά ρεύματα, καθώς και αφιλόξενες οντότητες. Όχι, βέβαια, 
πως ο Ελπιδοφόρος είχε ποτέ ακούσει να υπάρχουν και φιλόξε-
νες οντότητες στον Αιθέρα… Για να τον είχαν προειδοποιήσει οι 
Υπερασπιστές, όμως, αναμφίβολα θα είχαν καλό λόγο. Και καλύ-

τερα να είμαστε προσεχτικοί. 
  Απορούσε πώς αυτοί οι εξερευνητές πήγαιναν στην Ταρασμάλ-
θη, έχοντας να περάσουν από τέτοια μέρη προτού φτάσουν εκεί. 
Σίγουρα, δεν ήταν με τα καλά τους. 

  Από την άλλη, όμως, ούτε εμείς είμαστε. 
 
 
 

Ο Γεράρδος έβαλε τη βάρκα τους στον κολπίσκο και τη σταμά-
τησε στην ακτή των βαλτότοπων, παύοντας να κωπηλατεί. Εκεί-
νος κι οι σύντροφοί του βγήκαν και την τράβηξαν έξω απ’το νε-
ρό. 
  «Όταν επιστρέψουμε,» είπε ο Προαιρέσιος στη Μάρθα, «θα τη 

βρεις γεμάτη πλάσματα των βάλτων.» 
  «Θα είμαι ευχαριστημένη που θάχουμε επιστρέψει ζωντανοί,» 
αποκρίθηκε εκείνη. 



ΟΙ ΦΥΛΑΚΕΣ ΤΩΝ ΠΑΓΩΝ  /  105 

 
 

 

  Πλησίασαν το υποβρύχιό τους, που μονάχα το πάνω-πάνω μέ-
ρος του έβγαινε απ’το νερό. Ο Γεράρδος ξεκλείδωσε την κατα-

πακτή και μπήκαν, ο ένας κατόπιν του άλλου. Ο Σέλιρ’χοκ κάθισε 
στο ενεργειακό κέντρο και ύφανε τη Μαγγανεία Κινήσεως. Ο 
Προαιρέσιος κάθισε στη θέση του πιλότου, και ο Γεράρδος πλάι 
του. Η Μάρθα κάθισε πίσω τους, ανάμεσα σ’όλους τους σάκους, 

οι οποίοι, όφειλε να παραδεχτεί, έκαναν βολικό κρεβάτι. 
  Ο Απολλώνιος ευγενής ενεργοποίησε τα συστήματα της Βασί-
λισσας, και οδήγησε το σκάφος έξω απ’τον κολπίσκο, πηγαίνο-
ντάς το ανατολικά, μέσα στην ανοιχτή θάλασσα. 
  «Θα αλλάξουμε μορφή τώρα, Σέλιρ’χοκ!» είπε, δυνατά, χωρίς να 

στραφεί να κοιτάξει τον μάγο. 
  Εκείνος άρθρωσε τα λόγια για το Ξόρκι Μηχανικής Μεταβλητό-
τητος, και όλοι αισθάνθηκαν το σκάφος να κινείται γύρω τους, 
σαν να ήταν ζωντανό. Η κονσόλα μπροστά απ’τον Γεράρδο και 

τον Προαιρέσιο άλλαξε· το πηδάλιο έγινε διαφορετικό. Από τα 
παράθυρα, μπορούσαν να δουν ότι βρίσκονταν τώρα πάνω 
απ’το νερό της θάλασσας, στηριζόμενοι σε πλωτήρες. Από τα 
πλάγια του σκάφους φτερά είχαν ξεδιπλωθεί: φτερά που δε 

φαίνονταν καθόλου όσο είχε τη μορφή υποβρυχίου, εξαφανι-
σμένα μέσα στο μέταλλο. 
  Ο Προαιρέσιος επιτάχυνε και έβαλε την Πλωτή Βασίλισσα των 
Ουρανών να αποθαλασσωθεί, πετώντας ψηλά πάνω από τα κύ-

ματα της Υπερυδάτιας. 
  Η Μάρθα κοίταζε έξω απ’το φινιστρίνι πλάι της· ανέκαθεν της 
άρεσαν τα αεροπορικά ταξίδια. 
  «Γνωρίζεις πώς να πιλοτάρεις;» τη ρώτησε ο Γεράρδος, γυρίζο-
ντας να την κοιτάξει, ενώ ο Προαιρέσιος πατούσε μερικά πλή-

κτρα στην κονσόλα, για να δει πού βρίσκονταν τα σημεία μετά-
βασης του Αιθέρα. 
  «Ναι,» απάντησε εκείνη. «Θες εγώ να οδηγήσω το σκάφος;» 
  «Δεν υπάρχει λόγος,» παρενέβη ο Προαιρέσιος. 



ΚΩΣΤΑΣ ΒΟΥΛΑΖΕΡΗΣ  /  106 

 
 

 

  «Όχι,» είπε ο Γεράρδος στη Μάρθα. «Απλά, είναι καλό να ξέρω 
πως έχουμε άλλον έναν πιλότο μαζί μας.» 

  «Τι εννοείς, Καπετάνιε;» έκανε ο Προαιρέσιος. «Σκέφτεσαι να 
μ’αντικαταστήσεις;» 
  «Σε περίπτωση που τραυματιστείς, ναι.» 
  «Ευχαριστώ που κάνεις καλές σκέψεις για μένα.» 

  «Το ήξερα πως θα το εκτιμούσες,» μειδίασε ο Γεράρδος. 
  Ο Προαιρέσιος γέλασε, καθώς έβαζε το υδροπλάνο 
ν’ακολουθήσει ανοδική πορεία προς το σημείο μετάβασης που 
τους ενδιέφερε –ένα σημείο που πάντοτε βρισκόταν πιο κοντά 
στη Μικρυδάτια απ’ό,τι στην Κεντρυδάτια ή στην Ιχθυδάτια, σα 

να υπήρχε κάποιου είδους έλξη ανάμεσα σ’αυτό και στη συγκε-
κριμένη πλωτή ήπειρο. Τα άλλα σημεία μετάβασης άλλαζαν θέ-
σεις, καθώς οι ήπειροι της Υπερυδάτιας αέναα περιφέρονταν 
επάνω στον ατελείωτο ωκεανό της. 

  «Καπετάνιε…» είπε, ξαφνικά, ο Προαιρέσιος, «δεν είμαστε μό-
νοι.» 
  Ο Γεράρδος κοίταξε την οθόνη και είδε ότι οι ανιχνευτές της 
Βασίλισσας είχαν εντοπίσει ένα σκάφος που έδειχνε να έχει την 

ίδια πορεία μ’εκείνους. Πήγαινε κι αυτό προς το σημείο μετάβα-
σης, και βρισκόταν μπροστά τους. 
  «Εξερευνητές, μάλλον…» υπέθεσε ο Γεράρδος. 
  Η Βασίλισσα πέρασε μέσα από τα σύννεφα και βγήκε από πά-

νω, σ’έναν ατελείωτο, γαλανό ουρανό, όπου οι δίδυμοι ήλιοι της 
Υπερυδάτιας ακτινοβολούσαν πολύ έντονα. Αντίκρυ τώρα ο Γε-
ράρδος μπορούσε να δει το αεροσκάφος που είχαν εντοπίσει οι 
ανιχνευτές τους. Ήταν πολύ μεγαλύτερο από το δικό τους, αλλά 
όχι κι από τα μεγαλύτερα που υπήρχαν στο Γνωστό Σύμπαν. Α-

ποκλείεται να είχε χώρο για παραπάνω από δεκαπέντε ανθρώ-
πους, εκτός αν ήταν αερολεωφορείο, όπου το ένα κάθισμα βρι-
σκόταν πίσω απ’το άλλο. Αλλά δε νόμιζε πως επρόκειτο γι’αυτή 
την περίπτωση. 



ΟΙ ΦΥΛΑΚΕΣ ΤΩΝ ΠΑΓΩΝ  /  107 

 
 

 

  «Μάρθα,» είπε, «μου δίνεις τα κιάλια μου;» 
  Η Μάρθα τα πήρε απ’τον σάκο του και του τα έδωσε. 

  Ο Γεράρδος τα ύψωσε στα μάτια του και κοίταξε το αεροπλάνο 
αντίκρυ τους. 
 
 

 
«Καπετάνιε,» είπε ο Νικόδημος, «νομίζω πως κάποιος μάς ακο-
λουθεί.» 
  «Το βλέπω,» αποκρίθηκε ο Ελπιδοφόρος, κοιτάζοντας τις ενδεί-
ξεις στην οθόνη. 

  «Πιστεύεις ότι είναι τυχαίο; Ότι απλά τυχαίνει κάποιος να πη-
γαίνει εκεί που πηγαίνουμε κι εμείς;» 
  «Δεν ξέρω.» Φοβάσαι ότι είναι οι επαναστάτες, Νικόδημε, έτσι 
δεν είναι; Οι επαναστάτες, για τους οποίους μας μίλησε, χτες βρά-

δυ, η Φενίλδα… «Πηγαίνω να το δω με τα μάτια μου. Εσύ συνέχι-
σε την πορεία μας, και, μόλις είναι να περάσουμε το σημείο με-
τάβασης, ειδοποίησε το πλήρωμα να προσδεθεί.» 
  «Μάλιστα, Καπετάνιε.» 

  Ο Ελπιδοφόρος έφυγε από τη θέση του και διέσχισε, βιαστικά, 
το εσωτερικό του Παγογέρακα, κατευθυνόμενος προς την πρύ-
μνη. 
  «Τι είναι, Καπετάνιε;» τον ρώτησε η Κάτια, συναντώντας τον 

στο δρόμο κι ακολουθώντας τον. 
  «Θέλω να ελέγξω κάτι.» 
  «Στις μηχανές;» 
  «Όχι· πήγαινε στη θέση σου.» 
  «Συμβαίνει κάτι;» ρώτησε εκείνη, συνεχίζοντας να τον ακολου-

θεί. 
  Ο Ελπιδοφόρος καταράστηκε εσωτερικά. Δεν ήθελε να το κάνει 
θέμα από τώρα. Ήθελε να το αποφύγει. Εξάλλου, θα είχε νόημα 
να τους το πει μόνο αν όντως υπήρχε κάποιος κίνδυνος. 



ΚΩΣΤΑΣ ΒΟΥΛΑΖΕΡΗΣ  /  108 

 
 

 

  «Ένα σκάφος είναι πίσω μας,» της απάντησε, καθώς έφταναν 
στην πρύμνη. 

  «Μας παρακολουθεί, δηλαδή;» 
  «Μην αναστατώνεσαι. Μπορεί νάναι μόνο κάποιοι εξερευνητές 
που πάνε στην Ταρασμάλθη για προσωπικές έρευνες.» Ο Ελπι-
δοφόρος στάθηκε μπροστά σ’ένα απ’τα οπίσθια φινιστρίνια και 

ύψωσε τα κιάλια του, για να κοιτάξει το ερχόμενο σκάφος. 
  Υδροπλάνο… παρατήρησε. Και δε βλέπω κανένα διακριτικό σήμα 
επάνω του. Ιδιωτικό, μάλλον. 
 
 

 
«Σκατά!…» γρύλισε ο Γεράρδος. «Παντοκρατορικό είναι.» 
  «Γαμώ τον κώλο της Έχιδνας,» είπε η Μάρθα. «Σας κατάλαβαν 
ότι ήρθατε στη Φθιάνη, και ξέρουν πού πάτε.» 

  «Αποκλείεται!» διαφώνησε ο Προαιρέσιος. «Και μη βρίζεις σα 
να βγήκες από λιμάνι, μέσα στο σκάφος μου!» 
  «Συγνώμη άμα πειράχτηκαν τ’αφτιά σου! Και τι άλλη εξήγηση 
μπορεί να υπάρχει γι’αυτό το γαμημένο αεροπλάνο μπροστά 

μας, μπορείς να μου πεις;» 
  «Κατά πρώτον,» τόνισε ο Προαιρέσιος, «το σκάφος είναι, όπως 
είπες, μπροστά μας, επομένως δε μου φαίνεται και πολύ πιθανό 
να μας ακολουθεί.» 

  «Ναι…» μουρμούρισε ο Γεράρδος, κοιτάζοντας ακόμα το αερο-
πλάνο με τα κιάλια του, «μπορεί νάναι έτσι, Προαιρέσιε. Αλλά 
μπορεί νάναι κι αλλιώς.» 
  «Μη μας το παίζεις μυστηριώδης τώρα, Καπετάνιε· εξωτερικεύ-
σου.» 

  «Ο καλύτερος τρόπος για να παρακολουθήσεις κάποιον είναι να 
πας πρώτος εκεί όπου πηγαίνει.» 
  «Δηλαδή, θες να μου πεις πως οι Παντοκρατορικοί ήξεραν, κά-
πως, ότι θα πάμε στην Ταρασμάλθη κι αποφάσισαν να είναι εκεί 



ΟΙ ΦΥΛΑΚΕΣ ΤΩΝ ΠΑΓΩΝ  /  109 

 
 

 

πριν από εμάς; Σ’αυτή την περίπτωση, είναι λιγάκι ανόητο που 
ξεκίνησαν τώρα· θα έπρεπε να είχαν ξεκινήσει πιο νωρίς, ώστε 

να μην τους αντιληφτούμε.» 
  «Ίσως να έκαναν μαλακία στους υπολογισμούς τους,» είπε η 
Μάρθα. 
  Ο Γεράρδος κατέβασε τα κιάλια του. «Δε μπορούμε να είμαστε 

βέβαιοι για τίποτα, ακόμα.» 
  «Το ερώτημα είναι, Καπετάνιε, τι θα κάνουμε,» τόνισε ο Προαι-
ρέσιος. «Θα τους ακολουθήσουμε; Γιατί, όπως βλέπεις, πάνε 
προς το σημείο μετάβασης… που δεν είναι πια και τόσο μακριά.» 
 

 
 
«Μπορεί νάναι οι επαναστάτες!» είπε η Κάτια, πιάνοντας το 
μπράτσο του Ελπιδοφόρου. 

  Εκείνος κατέβασε τα κιάλια του. «Δεν το ξέρουμε αυτό. Το 
σκάφος δεν έχει επάνω κανένα σήμα–» 
  «Οι επαναστάτες δε θα είχαν σήμα, Καπετάνιε!» 
  «Ναι,» συμφώνησε ο Ελπιδοφόρος. «Αλλά, και πάλι, δεν το ξέ-

ρουμε ότι είναι όντως αυτοί. Το μόνο που φαίνεται καθαρά για 
το σκάφος είναι πως πρόκειται για υδροπλάνο.» 
  Η φωνή του Νικόδημου αντήχησε, μέσα από τα μεγάφωνα του 
Παγογέρακα: «Πλησιάζουμε το σημείο μετάβασης για Αιθέρα. 

Προσδεθείτε στις θέσεις! Επαναλαμβάνω: Πλησιάζουμε το σημείο 
μετάβασης για Αιθέρα!» 
  «Πάμε,» είπε ο Ελπιδοφόρος στην Κάτια, και βάδισε. 
  Εκείνη ήρθε δίπλα του. «Θα μπορούσαμε να στραφούμε και να 
τους συναντήσουμε!» 

  «Δε νομίζω να έχει κανένα νόημα. Πήγαινε σε μια καρέκλα και 
δέσου,» της είπε, κι ο ίδιος προχώρησε γρήγορα προς το πιλοτή-
ριο. 



ΚΩΣΤΑΣ ΒΟΥΛΑΖΕΡΗΣ  /  110 

 
 

 

  «Τι ήταν, τελικά;» τον ρώτησε ο Νικόδημος, όταν ο Ελπιδοφό-
ρος έφτασε εκεί και κάθισε δίπλα του. 

  «Ένα υδροπλάνο. Κανένα σήμα επάνω του.» 
  «Περνάμε στον Αιθέρα, λοιπόν;» 
  «Ναι.» 
 

 
 
Οι επαναστάτες είδαν το Παντοκρατορικό αεροσκάφος να βυθί-
ζεται στο σημείο μετάβασης, όπου ο ουρανός σού έδινε την αί-
σθηση πως βούλιαζε, και τα χρώματά του αλλοιώνονταν μ’έναν 

ασυνήθιστο τρόπο, δύσκολο να περιγραφεί. 
  «Η τελευταία μας ευκαιρία να γυρίσουμε πίσω,» είπε ο Προαι-
ρέσιος. 
  «Πιστεύεις, πραγματικά, ότι πρέπει να γυρίσουμε πίσω;» ρώτη-

σε ο Γεράρδος. 
  «Εσύ είσαι ο Καπετάνιος. Ζητάς τη γνώμη μου;» 
  «Προφανώς.» 
  «Νομίζω ότι μπορούμε να τους χάσουμε στον Αιθέρα,» είπε ο 

Προαιρέσιος. «Δε θα είναι και πολύ δύσκολο.» 
  «Εκτός αν πηγαίνουν κι αυτοί στην Ταρασμάλθη. Οπότε, ό,τι κι 
αν κάνουμε, δε θα έχει νόημα· θα τους συναντήσουμε εκεί.» 
  «Θα τους έχουμε μπερδέψει, όμως. Δε θα μπούμε στην Ταρα-

σμάλθη αμέσως μετά απ’αυτούς– Τέλος πάντων· είμαστε κοντά 
τώρα. Δεθείτε.» 
  Οι επαναστάτες δέθηκαν στις θέσεις τους, και η Πλωτή Βασί-
λισσα των Ουρανών όρμησε καταπάνω στο σημείο μετάβασης. 
  Τα πάντα τραντάχτηκαν γύρω τους. 



ΟΙ ΦΥΛΑΚΕΣ ΤΩΝ ΠΑΓΩΝ  /  111 

 
 

 

Κεφάλαιο 9 
 
 
Φενίλδα’σαρ… 

  Άνοιξε τα μάτια της και ανασηκώθηκε πάνω στο πάτωμα, βλε-
φαρίζοντας. Το κεφάλι της δεν την πονούσε, ή, τουλάχιστον, όχι 
πολύ. Ο πόνος έμοιαζε να βρίσκεται κάπου βαθιά μέσα του, χω-
ρίς να βγαίνει στην επιφάνεια· δε νόμιζε ότι θα χρειαζόταν να 

πάρει το φάρμακό τους για να ανακουφιστεί. 
  Στο κέντρο του δωματίου ήταν καθισμένος ο Νάραλχεμ’νιρ, έ-
χοντας τα μάτια κλειστά, χρησιμοποιώντας τη Μαγγανεία Κινή-
σεως για να ρυθμίζει την ενεργειακή ροή του σκάφους. 
  Εκείνος μού μίλησε; αναρωτήθηκε η Φενίλδα. Εκείνος είπε 

τ’όνομά μου; Δεν ήταν βέβαιη αν το είχε ονειρευτεί ή αν το είχε 
ακούσει. Είμαστε στον Αιθέρα τώρα; 
  Σηκώθηκε όρθια, χωρίς να μιλήσει στον Νάραλχεμ, γιατί δεν 
ήθελε να τον αποσπάσει απ’τη δουλειά του· γνώριζε ότι η χρήση 

της Μαγγανείας Κινήσεως ήταν κοπιαστική για τους περισσότε-
ρους μάγους, με την εξαίρεση των Τεχνομαθών, ίσως. 
  Χωρίς να φορέσει τα γυαλιά της, που τα είχε βγάλει προτού πέ-
σει να κοιμηθεί, έφυγε απ’το ενεργειακό κέντρο του σκάφους 

και βάδιζε μέσα στους διαδρόμους του. Μπορούσε ν’ακούσει τις 
μηχανές του να βουίζουν. Στον κεντρικό θάλαμο, ο Σκοτ, η Κάτια, 
και η Νάνσυ μιλούσαν αναμεταξύ τους, έντονα. Είχε συμβεί κάτι; 
Η Φενίλδα πέρασε από δίπλα τους, δίχως νάναι βέβαιη αν πρό-

σεξαν την παρουσία της, και πήγε στο πιλοτήριο. 
  Ο Ελπιδοφόρος γύρισε να την κοιτάξει, αλλά δε μίλησε. Έμοιαζε 
απασχολημένος με κάτι. Στράφηκε πάλι μπροστά, σε μια οθόνη 
της κονσόλας. 
  Έξω απ’το μπροστινό παράθυρο του αεροσκάφους φαινόταν η 

αργυρογάλανη απεραντοσύνη του Αιθέρα, καθώς και πολλά ο-
λόλευκα νεφελώματα. Η Φενίλδα αισθάνθηκε τον Παγογέρακα 



ΚΩΣΤΑΣ ΒΟΥΛΑΖΕΡΗΣ  /  112 

 
 

 

να τραντάζεται, στιγμιαία, κάτω απ’τα πόδια της· τα αιθερικά 
ρεύματα πρέπει να ήταν άγρια εδώ, όπως είχαν προειδοποιήσει 

οι Υπερασπιστές. 
  Πλησίασε τον Ελπιδοφόρο, για να κοιτάξει κι εκείνη την οθόνη– 
  –όπου, ξαφνικά, μια κουκίδα παρουσιάστηκε, αναβοσβήνοντας. 
  Ο Ελπιδοφόρος καταράστηκε. 

  «Τι είν’αυτό;» ρώτησε η Φενίλδα. 
  «Ένα σκάφος. Υδροπλάνο.» 
  «Και φαίνεται πως βρίσκεται ακόμα πίσω μας,» είπε ο Νικόδη-
μος, έχοντας τα χέρια του στο πηδάλιο. «Πέρασε απ’το ίδιο ση-
μείο μετάβασης μ’εμάς.» 

  «Μας ακολουθεί;» είπε η Φενίλδα. 
  «Δεν ξέρω,» απάντησε ο Ελπιδοφόρος. «Το κοίταξα με τα κιάλια 
μου, προτού περάσουμε στον Αιθέρα…» 
  «Και;» 

  «Δεν πρόσεξα τίποτα το ύποπτο επάνω του. Ένα απλό υδρο-
πλάνο είναι. Μπορεί νάχει για επιβάτες εξερευνητές.» 
  «Κανένας άλλος δε θα ερχόταν εδώ,» συμφώνησε η Φενίλδα. 
«Μόνο εξερευνητές.» 

  «Και οι επαναστάτες;» έθεσε το ερώτημα ο Νικόδημος. 
  Η Φενίλδα δε μίλησε για λίγο. Ύστερα, είπε: «Δε μπορεί νάναι 
τόσο ηλίθιοι ώστε να μας ακολουθούν τόσο φανερά.» 
  «Αυτό σκέφτομαι κι εγώ,» παραδέχτηκε ο Ελπιδοφόρος. 

 
 
 
Η Πλωτή Βασίλισσα των Ουρανών πέρασε στον Αιθέρα μετά από 
κάμποσα γερά τραντάγματα. 

  Ο Προαιρέσιος έστριψε το πηδάλιο με προσοχή. «Τι ρεύματα 
είν’αυτά…!» μούγκρισε, προσπαθώντας να βάλει το σκάφος σε 
ομαλή πορεία. 



ΟΙ ΦΥΛΑΚΕΣ ΤΩΝ ΠΑΓΩΝ  /  113 

 
 

 

  «Η περιοχή είναι πολύ επικίνδυνη,» τον προειδοποίησε η Μάρ-
θα. «Είσαι καλός πιλότος;» 

  «Δε θα μ’έστελνε ο Πρίγκιπάς μας, αν δεν ήμουν. Ο οίκος μας 
έχει βγάλει πέντε άριστους πιλότους, μέσα στην τελευταία γενιά· 
κι ο ένας απ’αυτούς είμαι εγώ.» 
  «Ευχαριστώ για το μάθημα ιστορίας.» 

  Ο Γεράρδος είχε το βλέμμα του εστιασμένο στο Παντοκρατορι-
κό αεροπλάνο που πετούσε μέσα στον ατελείωτο αργυρογάλανο 
ωκεανό. Ήταν τώρα πιο μακριά από πριν. Κέρδισαν χρόνο, σκέ-
φτηκε, γνωρίζοντας πως ο χρόνος είχε γρηγορότερη ροή στον 
Αιθέρα απ’ό,τι στην Υπερυδάτια. Και πολύ, μάλιστα. Ύψωσε τα 

κιάλια του, για να κοιτάξει. 
  «Καπετάνιε,» είπε ο Προαιρέσιος, «προτείνω να μη συνεχίσουμε 
να τους ακολουθούμε, αλλά να κάνουμε κάποια μανούβρα για να 
μας χάσουν.» 

  «Με προσοχή, όμως,» τόνισε η Μάρθα. 
  «Γνωρίζω τη δουλειά μου!» 
  «Καλά, ρε, δε σε είπα καμπούρη…» 
  Ο Γεράρδος είπε: «Έχε κατά νου να μη χάσεις την πορεία μας 

για το σημείο μετάβασης προς Ταρασμάλθη– Θεοί!» 
  «Φωτιές του Μαύρου Νάρζουλ!» αναφώνησε ο Προαιρέσιος. «Τι 
είναι τούτο;» 
  Μέσα από τα κιάλια του, ο Γεράρδος έβλεπε ένα σύννεφο να 

πλησιάζει το σκάφος των Παντοκρατορικών: ένα σύννεφο που 
δεν ήταν σύννεφο, αν το παρατηρούσες πιο καλά. Ήταν ένα κα-
τάλευκο, απίστευτα μακρύ ερπετό, που δεν είχε φτερά, αλλά έ-
μοιαζε να αιωρείται χωρίς καμια δυσκολία. Στα βαθουλώματα 
των ματιών του, αστραπές τρεμόπαιζαν. 

  Το πελώριο στόμα του άνοιξε, αποκαλύπτοντας κι άλλες α-
στραπές… 
 
 



ΚΩΣΤΑΣ ΒΟΥΛΑΖΕΡΗΣ  /  114 

 
 

 

 
Η οθόνη των ανιχνευτών δεν εντόπισε τίποτα· από τα δεξιά 

τους, όμως, ο Ελπιδοφόρος είδε το μεγάλο, μακρύ σύννεφο που 
άρχισε να κινείται προς το μέρος τους με τρόπο ο οποίος ήταν, 
αναμφίβολα, ύποπτος. 
  Μοιάζει ζωντανό… 

  Οι Υπερασπιστές μάς προειδοποίησαν για επικίνδυνες οντότη-
τες– 
  Αυτό δεν ήταν σύννεφο! συνειδητοποίησε, καθώς η οντότητα 
ζύγωνε. Ήταν ένα ερπετό! Από τα μάτια του αστραπές τινάζο-
νταν, και το στόμα του άνοιξε, αποκαλύπτοντας κι άλλες αστρα-

πές– 
  Η Φενίλδα αναφώνησε, τρομαγμένα. 
  «Σκατά!» γρύλισε ο Νικόδημος. «Καπετάνιε, τι προτείνεις;» 
  Ο Ελπιδοφόρος πάτησε ένα πλήκτρο επάνω στην κονσόλα, ε-

νεργοποιώντας τα οπλικά συστήματα του Παγογέρακα. «Κράτα 
την πορεία μας σταθερή, Νικόδημε,» είπε· και σημάδεψε, εστιά-
ζοντας το στόχαστρο του ρουκετοβόλου στο ερχόμενο αιθερικό 
ερπετό. «Μεγάλος στόχος είναι…» μουρμούρισε· «δε μπορείς 

ν’αστοχήσεις.» Και πάτησε το ΠΥΡ. 
  Μια ρουκέτα εκτοξεύτηκε, σχίζοντας το αργυρογάλανο κενό και 
χτυπώντας το ερπετό στο κεφάλι. 
  Καμια έκρηξη δεν έγινε· το βλήμα φάνηκε να χάνεται μέσα στο 

νεφελώδες πλάσμα· αλλά ο Ελπιδοφόρος υποπτευόταν ότι, μάλ-
λον, πέρασε από μέσα του. 
  «Στρίψε!» σύριξε η Φενίλδα, πιάνοντας τον ώμο του Νικόδημου. 
  Αστραπές εκτοξεύτηκαν απ’το στόμα του ερπετού, καθώς ζύ-
γωνε με μεγαλύτερη ταχύτητα τον Παγογέρακα– 

  «Στρίψε!» 
  Το αεροσκάφος τραντάχτηκε, και το μπροστινό του τζάμι φω-
τίστηκε από την επικίνδυνη ενέργεια, ακούστηκε να τρίζει. 



ΟΙ ΦΥΛΑΚΕΣ ΤΩΝ ΠΑΓΩΝ  /  115 

 
 

 

  Η Φενίλδα έχασε την ισορροπία της κι έπεσε στο πάτωμα, ουρ-
λιάζοντας. 

  Φωνές αντήχησαν απ’την κεντρική αίθουσα του Παγογέρακα, 
όπου ήταν συγκεντρωμένο το υπόλοιπο πλήρωμα. 
  Ο Νικόδημος έστριψε το αεροπλάνο, απότομα, σπασμωδικά– 
  –και τα άγρια αιθερικά ρεύματα το παρέσυραν. 

  «ΑΑΑαααααα…!» ούρλιαξε η Φενίλδα, κατρακυλώντας και χτυ-
πώντας την πλάτη της σε κάποιο απ’τα τοιχώματα του πιλοτή-
ριου. Ο πονοκέφαλός της είχε επιστρέψει, πολύ δυνατός. Δια-
περνούσε το κρανίο της. 
  «ΚΑΠΕΤΑΝΙΕ!» αντήχησε η φωνή του Σκοτ Θάμρω από κάπου. 

«Τι συμβαίνει Καπετάνιε;» 
  Ο Ελπιδοφόρος, ευτυχώς, δεν είχε λύσει ακόμα τα λουριά της 
πολυθρόνας του, ύστερα από το πέρασμα του σημείου μετάβα-
σης, έτσι δεν έφυγε από τη θέση του, ούτε χτύπησε το κεφάλι 

του πάνω στην κονσόλα εμπρός του –αν και κινδύνεψε να το 
χτυπήσει. Πατώντας ένα πλήκτρο, άνοιξε τον επικοινωνιακό δί-
αυλο, ώστε η φωνή του ν’ακουστεί σ’όλο το σκάφος: «Μην πανι-
κοβάλλεστε! Βρείτε κάπου να προσδεθείτε! Βρείτε κάπου να 

προσδεθείτε!» 
  Και προς τον Νικόδημο: «Τι στο Μυαλό του Σκοτοδαίμονος κά-
νεις; Σταθεροποίησέ το, το καταραμένο!» 
  «Προσπαθώ, Καπετάνιε! Προσπαθώ!» Ο πιλότος φαινόταν να 

δυσκολεύεται να κρατήσει τον Παγογέρακα σε μια σταθερή πο-
ρεία, να δυσκολεύεται να βρει ένα ομαλό αιθερικό ρεύμα και να 
το ακολουθήσει. 
  Η Φενίλδα επιχείρησε να σηκωθεί όρθια, έχοντας το ένα της χέ-
ρι περασμένο μέσα στα μαλλιά της, καθώς ένιωθε τον πονοκέ-

φαλο να της επιτίθεται. Έχασε την ισορροπία της κι έπεσε πάλι, 
κατρακυλώντας προς διαφορετική κατεύθυνση. 
  «Στίβεν!…» ούρλιαξε– 



ΚΩΣΤΑΣ ΒΟΥΛΑΖΕΡΗΣ  /  116 

 
 

 

  –κι ο Ελπιδοφόρος την άρπαξε από τη ζώνη της, καθώς η μά-
γισσα περνούσε δίπλα απ’την πολυθρόνα του. «Πιάσου επάνω 

μου!» της είπε. «Πιάσου επάνω μου, Φενίλδα!» 
  Εκείνη άπλωσε το χέρι της και γάντζωσε τα δάχτυλά της στο 
μανίκι του. Ύστερα, άπλωσε και το άλλο χέρι, και πιάστηκε 
απ’τον βραχίονα του Ελπιδοφόρου. 

  Το αεροσκάφος έτριζε γύρω τους, τρανταζόταν, χοροπηδούσε, 
περιστρεφόταν. 
  Η Φενίλδα έκλεισε τα μάτια της, μουγκρίζοντας απ’τον πόνο 
στο κεφάλι της. 
  Ο Ελπιδοφόρος την τράβηξε πάνω στην πολυθρόνα, βάζοντάς 

τη να καθίσει στην αγκαλιά του. 
  «Το κεφάλι μου…» έκανε εκείνη. «Το κεφάλι μου, Στίβεν… Το 
κεφάλι μου…» 
  «Νικόδημε!» γρύλισε ο Ελπιδοφόρος. «Τι κάνεις, γαμώ τη Γενιά 

του Σκοτοδαίμονος! –Βάλτο σε μια σωστή πορεία!» 
 
 
 

Ο Γεράρδος είδε το ερπετό να πλησιάζει τους Παντοκρατορι-
κούς· είδε το αεροπλάνο να εξαπολύει μια ρουκέτα εναντίον του, 
χωρίς να το βλάψει· είδε το ερπετό να ζυγώνει, γρήγορα, και να 
απαντά με την εκτίναξη αστραπών από τα πελώρια σαγόνια του· 

είδε το μεγάλο σκάφος να τυλίγεται από γαλανόλευκη, σπαστή 
ενέργεια, να χάνει την πορεία του, και να παρασέρνεται από τα 
αιθερικά ρεύματα. 
  Θεοί… σκέφτηκε. Όλα τούτα τού έφερναν αναμνήσεις από το 
Πορφυρό Κενό. Αν και τα πράγματα εκεί δεν ήταν ίδια με εδώ, θα 

μπορούσε κανείς να πει ότι ήταν παρόμοια. 
  «Πραγματικά, δε θέλω να γνωρίσω τον φίλο μας από κοντά,» 
είπε ο Προαιρέσιος, «αν και μοιάζει ν’αντιπαθεί τους Παντοκρα-
τορικούς όσο εμείς.» Κι έστριψε τη Βασίλισσα, ακολουθώντας 



ΟΙ ΦΥΛΑΚΕΣ ΤΩΝ ΠΑΓΩΝ  /  117 

 
 

 

ένα άλλο ρεύμα, που στην οθόνη φαινόταν να τέμνει αυτό που 
ακολουθούσαν μέχρι στιγμής. 

  Το σκάφος τραντάχτηκε, κι ύστερα ηρέμησε κάπως. 
  Μετά, τραντάχτηκε πάλι. 
  Η οθόνη έδειχνε ότι το αιθερικό ρεύμα που ακολουθούσαν έκα-
νε ακανόνιστους κυματισμούς. 

  «Κρατηθείτε καλά,» είπε ο Προαιρέσιος. 
  «Εντάξει,» είπε η Μάρθα, «δεν έχουμε ν’αντιμετωπίσουμε και 
τίποτα το σπουδαίο. Οι Παντοκρατορικοί, πάντως, ήταν τελείως 
μαλάκες: περίμεναν τη νεφελώδη οντότητα να έρθει επάνω 
τους!» Γέλασε. «Κανένας φυσιολογικός άνθρωπος δεν το κάνει 

αυτό!» 
 
 
 

Ο Νικόδημος βρήκε ένα ομαλό ρεύμα και το ακολούθησε· το 
σκάφος έπαψε να τραντάζεται. 
  Η Φενίλδα μούγκριζε, κρατώντας το κεφάλι της με τα δύο χέρι-
α, καθώς ήταν καθισμένη επάνω στον Ελπιδοφόρο. 

  Ο Σκοτ μπήκε στο πιλοτήριο. «Καπετάνιε! Οι επαναστάτες το 
έκαναν αυτό;» 
  «Δεν ήταν οι επαναστάτες,» του είπε ο Ελπιδοφόρος. «Μια ε-
χθρική οντότητα ήταν, και μετά χάσαμε την πορεία μας μέσα 

στα ασταθή αιθερικά ρεύματα. Πήγαινε τώρα στη θέση σου! Και 
πες και στις άλλες δύο να μείνουν στις θέσεις τους και να δε-
θούν: ετούτη η περιοχή είναι δύσκολη!» 
  Ο Σκοτ έφυγε. 
  «Καπετάνιε;» Η φωνή ήρθε απ’τον επικοινωνιακό δίαυλο. 

  «Ναι, Νάραλχεμ.» 
  «Παραλίγο να χάσω τον έλεγχο της ενεργειακής ροής. Υπάρχει 
κίνδυνος;» 
  «Πριν από λίγο, υπήρχε. Συνέχισε, χωρίς ν’ανησυχείς.» 



ΚΩΣΤΑΣ ΒΟΥΛΑΖΕΡΗΣ  /  118 

 
 

 

  Η επικοινωνία τερματίστηκε. 
  Ο Ελπιδοφόρος ρώτησε τη Φενίλδα: «Θες να σε πάω στην κα-

μπίνα σου;» 
  «…Ναι.» 
  Άρχισε να λύνει τα λουριά της πολυθρόνας του. 
 

 
 
«Τους έχουμε χάσει τελείως,» παρατήρησε ο Προαιρέσιος. «Ούτε 
στην οθόνη μας δε φαίνονται.» 
  «Εντάξει,» είπε ο Γεράρδος. «Ας αρχίσουμε να κατευθυνόμαστε 

προς το σημείο μετάβασης.» 
  «Πιστεύεις ότι θα φτάσουμε πρώτοι εκεί;» 
  «Δεν ξέρω.» 
  Η Μάρθα είπε: «Εξαρτάται απ’το πόσο μακριά παρέσυραν τα 

αιθερικά ρεύματα τους Παντοκρατορικούς.» 
  Ο Προαιρέσιος έβαλε τη Βασίλισσα ν’ακολουθήσει ένα ρεύμα 
που είχε γενική κατεύθυνση προς τον προορισμό τους. Ήταν ένα 
σχετικά ομαλό ρεύμα· το σκάφος δεν τρανταζόταν σχεδόν καθό-

λου– 
  –αλλά, μετά, κάτι αλλόκοτο συνέβη. 
  Άρχισε να πηγαίνει προς τα πίσω! 
  «Κάτι μάς τραβά!» αναφώνησε ο Προαιρέσιος, έκπληκτος. Προ-

σπάθησε να δώσει περισσότερη δύναμη στη Βασίλισσα. Χωρίς 
αποτέλεσμα. 
  «Οι ανιχνευτές δε δείχνουν τίποτα,» παρατήρησε ο Γεράρδος. 
  «Οι οντότητες του Αιθέρα δεν εντοπίζονται πάντα,» τον πλη-
ροφόρησε η Μάρθα. «Και, σίγουρα, κάποια απ’αυτές είναι που 

μας τραβά.» 
  Ο Γεράρδος στράφηκε να την κοιτάξει. «Πώς θα την αποτινά-
ξουμε;» 



ΟΙ ΦΥΛΑΚΕΣ ΤΩΝ ΠΑΓΩΝ  /  119 

 
 

 

  «Προαιρέσιε,» είπε η Μάρθα, «βγάλε μας απ’το ρεύμα που ακο-
λουθείς. Βγάλε μας τυχαία–» 

  «Μα, έτσι θα–» 
  «–βρεθούμε όπου νάναι. Το ξέρω. Αλλά καλύτερα όπου νάναι 
παρά στην κοιλιά του θηρίου που μας τραβά!» 
  «Δύσκολο να διαφωνήσω.» Ο Προαιρέσιος έστριψε το πηδάλιο 

προς τ’αριστερά– 
  –και η Βασίλισσα παρασύρθηκε από τα αιθερικά ρεύματα, 
στροβιλιζόμενη. 
  «Γαμώ τον γαμημένο κώλο της Έχιδνας!» γρύλισε η Μάρθα, κα-
θώς βρέθηκε στην οροφή και, μετά, ξανάπεσε πάνω στους σά-

κους. 
  Ο Γεράρδος και ο Προαιρέσιος δεν έφυγαν απ’τις θέσεις τους, 
γιατί ήταν δεμένοι, όπως επίσης και ο Σέλιρ’χοκ στο ενεργειακό 
κέντρο. 

  «Τουλάχιστον, τώρα δεν πηγαίνουμε όπισθεν!» είπε ο Γεράρ-
δος. 
  Ο Προαιρέσιος προσπαθούσε να πιάσει ένα ομαλό ρεύμα και να 
το ακολουθήσει, ώστε να σταθεροποιήσει την πορεία τους, αλλά 

συνεχώς αποτύχαινε. Τα ρεύματα που φαίνονταν στην οθόνη 
τους διακλαδίζονταν και ξαναδιακλαδίζονταν, και το ένα ερχό-
ταν σε σύγκρουση με το άλλο. Η γεωμετρία τους έμοιαζε τελείως 
χαοτική. Σαν στρόβιλος. 

  «Κάνε κάτι, ρε γελοίε!» φώναξε η Μάρθα. 
  «Σου έχω ξαναπεί, κοπελιά,» μούγκρισε ο Προαιρέσιος: «να 
προσέχεις πώς μιλάς, γιατί δε θα τα πάμε καλά!» 
  «Σιγά μη σε φοβ– Ααα!» 
  Η Βασίλισσα έκανε σβούρες, κι ύστερα παρασύρθηκε στο πλάι. 

  «Φωτιές του Μαύρου Νάρζουλ!…» γρύλισε ο Προαιρέσιος, με τα 
μάτια του εστιασμένα στην οθόνη. «–Νάτο!» είπε, αμέσως μετά, 
και επιτάχυνε. Το σκάφος τους σπρώχτηκε έξω απ’τα άγρια 
ρεύματα κι ακολούθησε ένα που ήταν σχετικά πιο ήρεμο. 



ΚΩΣΤΑΣ ΒΟΥΛΑΖΕΡΗΣ  /  120 

 
 

 

  Έπαψαν να στροβιλίζονται, αλλά όχι και να τραντάζονται. 
  Ο Γεράρδος ξεφύσησε. «Μπορείς ακόμα να βρεις την πορεία μας 

για το σημείο μετάβασης;» ρώτησε τον Απολλώνιο ευγενή. 
  «Ναι· το σύστημα δε δείχνει να έχει χάσει τον προσανατολισμό 
του.» 
  «Πάμε, τότε. Όσο πιο γρήγορα μπορείς. Είτε είναι να συναντή-

σουμε τους Παντοκρατορικούς είτε όχι.» 
 
 
 
Η Φενίλδα πήρε το φάρμακό της, και ο πονοκέφαλος σταμάτησε. 

  «Μείνε εδώ,» της είπε ο Ελπιδοφόρος. «Ξάπλωσε, και  κρατήσου 
γερά, μέχρι να βγούμε από τον Αιθέρα.» 
  Το σκάφος τραντάχτηκε, έντονα. 
  «Όχι!» φώναξε η Φενίλδα, και πιάστηκε από την άκρια του κρε-

βατιού της, όπου ήταν καθισμένη. «Μην κάνεις πάλι τα ίδια!» 
  Ο Ελπιδοφόρος παραπάτησε, και κοπάνησε στον τοίχο της κα-
μπίνας, βρίζοντας. 
  Ο Παγογέρακας τραντάχτηκε κι άλλο, πήγε απότομα προς τα 

δεξιά. 
  Ο Ελπιδοφόρος σωριάστηκε στο πάτωμα. Η Φενίλδα κρατήθη-
κε πάνω στο κρεβάτι της, ακουμπώντας το κεφάλι της στο μαξι-
λάρι και κλείνοντας τα μάτια, παίρνοντας βαθιές ανάσες, προ-

σπαθώντας να απωθήσει τον πονοκέφαλό της. Να παραμείνει 
ήρεμη. 
  Κι ο πονοκέφαλος δεν επέστρεψε. 
  «Τι σκατά κάνει ο Νικόδημος;» γρύλισε ο Ελπιδοφόρος, καθώς 
σηκωνόταν στα γόνατα. 

  Ο Παγογέρακας έπαψε να κλυδωνίζεται. 
 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  121 

 
 

 

Το ευτυχές ήταν ότι το σημείο μετάβασης για την Ταρασμάλθη 
δεν βρισκόταν μακριά από εδώ· γι’αυτό κιόλας όσοι πήγαιναν 

στην παγωμένη διάσταση προτιμούσαν να φεύγουν από τη Μι-
κρυδάτια και, συνήθως, από τη Φθιάνη. 
  Μέσα σε είκοσι λεπτά, και μετά από κάμποσα άγρια τραντάγ-
ματα, η οθόνη της Βασίλισσας εντόπισε το σημείο μετάβασης, 

και κατευθύνθηκαν προς τα εκεί. 
  «Το έχεις ξανακάνει αυτό το ταξίδι, έτσι;» είπε ο Γεράρδος στη 
Μάρθα, γυρίζοντας για να την κοιτάξει. 
  «Αρκετές φορές. Ο Απολλώνιος, όμως, δεν τα πήγε άσχημα, για 
πρωτάρης.» 

  «Αυτό,» ρώτησε ο Γεράρδος, «είναι το μοναδικό σημείο μετά-
βασης για την Ταρασμάλθη;» 
  «Απ’όσο ξέρω, ναι.» 
  «Δηλαδή, απ’όπου κι αν έρθεις, πρέπει οπωσδήποτε να περά-

σεις από τούτη την επικίνδυνη περιοχή;» 
  «Ακριβώς. Ο Αιθέρας γύρω απ’το σημείο μετάβασης είναι αστα-
θής· και, για κάποιο λόγο, ένα σωρό οντότητες καιροφυλαχτούν 
εδώ.» 

  «Δε θα καιροφυλαχτούσαν,» είπε ο Προαιρέσιος, «αν κάποιοι 
άμυαλοι εξερευνητές δεν έρχονταν για να τις ταΐζουν!» 
  Η Μάρθα γέλασε. «Δε νομίζω ότι η αναζήτηση τροφής είναι που 
τις ενδιαφέρει.» 

  Ο Προαιρέσιος εστίασε το βλέμμα του έξω απ’το μπροστινό πα-
ράθυρο του σκάφους. «Δέσου, Μάρθα,» της είπε. «Πλησιάζουμε.» 
  Εκείνη δέθηκε. 
  Ο Γεράρδος ύψωσε τα κιάλια του, κοιτάζοντας τριγύρω, το αρ-
γυρογάλανο κενό και τα νεφελώματα. Μερικά από τα τελευταία 

ήταν, αναμφίβολα, ζωντανές οντότητες, αλλά, ευτυχώς, δε βρί-
σκονταν κοντά τους, ούτε φαίνονταν να έχουν διάθεση να τους 
πλησιάσουν. «Δε βλέπω τους Παντοκρατορικούς πουθενά,» πα-
ρατήρησε ο Γεράρδος. «Αυτό σημαίνει πως ή θα τους βρούμε να 



ΚΩΣΤΑΣ ΒΟΥΛΑΖΕΡΗΣ  /  122 

 
 

 

μας περιμένουν στην Ταρασμάλθη ή είναι πίσω μας.» Κατέβασε 
τα κιάλια του. 

  Η Μάρθα είπε: «Μόλις περάσουμε το σημείο μετάβασης, να έ-
χεις υπόψη σου, Προαιρέσιε, ότι οι άνεμοι θα είναι πολύ ισχυροί 
και θα πρέπει να βρεις, το συντομότερο δυνατό, ένα μέρος για να 
προσγειωθούμε.» 

  «Ναι.» 
  Η Βασίλισσα πήγε καταπάνω στο σημείο μετάβασης και, χωρίς 
δισταγμό, βυθίστηκε μέσα του. 
  Τραντάχτηκε ολόκληρη, και τα μέταλλά της έτριξαν. Οι επιβά-
τες της αισθάνθηκαν το κεφάλι τους να πονά και τα σωθικά τους 

να στριφογυρίζουν. Ωστόσο, όλα τούτα τούς έμοιαζαν απλά, 
μπροστά σ’όσα είχαν μόλις περάσει. 
  Βγαίνοντας απ’τον Αιθέρα, βρέθηκαν μέσα σ’έναν μανιασμένο 
άνεμο γεμάτο χιόνι και παγοκρυστάλλους, οι οποίοι χτυπούσαν 

τα τζάμια της Βασίλισσας προκαλώντας δυνατούς θορύβους που 
υποδήλωναν ότι υπήρχε άμεσος κίνδυνος. 
  «Φωτιές του Μαύρου Νάρζουλ!…» είπε ο Προαιρέσιος. «Άμα 
σπάσει κάποιο τζάμι….» 

  «Βρες μέρος να προσγειωθούμε!» του είπε η Μάρθα. 
  Ο Γεράρδος, πατώντας ένα πλήκτρο πάνω στην κονσόλα, έκανε 
τον χάρτη της Ταρασμάλθης να παρουσιαστεί στην οθόνη τους. 
«Προσθαλασσώσου,» είπε. «Από κάτω μας είναι θάλασσα.» 

  Ο Προαιρέσιος κατέβασε το σκάφος, περνώντας μέσα από πυ-
κνά σύννεφα. Από το μπροστινό τζάμι, είδαν ταραγμένα κύματα 
να τους περιμένουν, επάνω στα οποία επέπλεαν πελώρια κομμά-
τια πάγου. 
  «Παγόβουνα,» είπε η Μάρθα. «Δε βλέπουμε παρά την κορφή 

τους να βγαίνει απ’το νερό. Ο μεγαλύτερος όγκος τους είναι από 
κάτω. Άμα κάνετε το σκάφος υποβρύχιο, θα πρέπει να το προσέ-
ξετε αυτό.» 
  «Και καλύτερα να το μεταμορφώσουμε τώρα,» είπε ο Γεράρδος. 



ΟΙ ΦΥΛΑΚΕΣ ΤΩΝ ΠΑΓΩΝ  /  123 

 
 

 

  «Σωστά,» συμφώνησε ο Προαιρέσιος. «Γιατί δε νομίζω ότι θά-
ναι ευχάριστη εμπειρία να προσθαλασσωθούμε εδώ.» 

  «Σέλιρ!» φώναξε ο Γεράρδος. «Άλλαξε τη μορφή μας!» 
  Ο μάγος άρθρωσε τα λόγια για το Ξόρκι Μηχανικής Μεταβλη-
τότητος. Και, καθώς η Βασίλισσα πλησίαζε τα πελώρια κύματα, 
οι πλωτήρες της εξαφανίστηκαν, το ίδιο και τα φτερά της, ενώ 

το σχήμα της μεταβαλλόταν και τα όργανα επάνω στην κονσόλα 
της άλλαζαν. 
  Το υποβρύχιο βούτηξε στη θάλασσα της Ταρασμάλθης, και ο 
Προαιρέσιος άναψε τους προβολείς του κι άρχισε ν’αποφεύγει 
παγόβουνα. 



ΚΩΣΤΑΣ ΒΟΥΛΑΖΕΡΗΣ  /  124 

 
 

 

Κεφάλαιο 10 
 
 
Για κάποια ώρα, απέφευγαν παγόβουνα, πλέοντας υποβρυχίως 

μέσα στο παγωμένο νερό της Ταρασμάλθης. Το ψύχος είχε αρχί-
σει να μπαίνει στο σκάφος τους, κάνοντάς τους να κρυώνουν. Η 
Μάρθα έβγαλε τα γούνινα ρούχα από τους σάκους τους, κι εκεί-
νη κι ο Γεράρδος ντύθηκαν. Επάνω στον Προαιρέσιο και στον 

Σέλιρ’χοκ –οι οποίοι δεν μπορούσαν ν’αφήσουν ούτε στιγμή τη 
δουλειά τους– έριξαν ζεστές κάπες. 
  Ύστερα, ο χάρτης τους τους έδειξε ότι βρίσκονταν κοντά σε μια 
χερσόνησο και, σύντομα, το φως του υποβρύχιου προβολέα τους 
αντανακλάστηκε πάνω σε ακίνητους πάγους που δεν έλιωναν 

ποτέ. Ο Προαιρέσιος έκανε το σκάφος τους να αναδυθεί, και μέ-
σα από το μπροστινό τζάμι ατένισαν παγωμένες εκτάσεις πίσω 
από το χιόνι και τους παγοκρυστάλλους της σφοδρής θύελλας. 
Τα πάντα ήταν κατασκότεινα, παρότι δεν ήταν νύχτα· τα σύννε-

φα έκρυβαν τελείως τον ήλιο· κι αν οι επαναστάτες δεν είχαν έρ-
θει από τα ψηλά στρώματα του ουρανού, δε θα είχαν ελπίδα να 
ξέρουν ότι ήταν μέρα. 
  Ο Σέλιρ’χοκ έπαψε να χρησιμοποιεί τη Μαγγανεία Κινήσεως και 

άρχισε να ντύνεται με γούνες. Ο Προαιρέσιος σηκώθηκε από τη 
θέση του πιλότου και τον μιμήθηκε. 
  «Μα τους θεούς…» είπε ο Γεράρδος, κοιτάζοντας τον χαλασμό 
έξω απ’το σκάφος τους, «πάντοτε έτσι είναι εδώ πέρα, Μάρθα;» 

  «Σήμερα, έχει καταιγίδα,» εξήγησε εκείνη. «Όχι, δεν είναι πάντα 
έτσι· αλλά, επίσης, ετούτη δεν είναι κι η χειρότερη καταιγίδα που 
έχω δει.» 
  Ο Γεράρδος καταράστηκε. 
  «Αυτή η χερσόνησος, πάντως,» συνέχισε η Μάρθα, «είναι το μέ-

ρος όπου συνήθως σταματούν όλοι οι εξερευνητές. Όπως θα 
βλέπεις, δεν έχει πολλά βράχια· είναι σχετικά ανοιχτή· μπορείς 



ΟΙ ΦΥΛΑΚΕΣ ΤΩΝ ΠΑΓΩΝ  /  125 

 
 

 

να προσγειωθείς ακόμα και μ’αεροπλάνο με τροχούς. Πράγμα το 
οποίο σημαίνει πως οι Παντοκρατορικοί, μάλλον, εδώ θα έρθουν 

να σταματήσουν.» 
  Ο Γεράρδος ξανακαταράστηκε. 
  «Δε μπορούμε ν’αφήσουμε τη Βασίλισσα εδώ, λοιπόν!» είπε ο 
Προαιρέσιος, καθίζοντας πάλι στο πηδάλιο, αφού είχε ντυθεί. 

  «Πού προτείνεις να σταματήσουμε;» ρώτησε ο Γεράρδος τη 
Μάρθα. 
  Εκείνη τεντώθηκε και, επάνω στον χάρτη της οθόνης τους, έ-
δειξε έναν κόλπο που σχηματιζόταν νοτιοανατολικά της χερσο-
νήσου. «Εδώ,» είπε. «Το μέρος είναι αρκετά καλυμμένο· θα πρέ-

πει να ψάξουν για να μας βρουν –και δε νομίζω να κάτσουν να το 
κάνουν. 
  »Ο χάρτης σας, πάντως, δεν είναι και πολύ καλός,» πρόσθεσε. 
«Του λείπουν πολλά πράγματα.» 

  «Να υποθέσω πως έχεις κάποιον καλύτερο μαζί σου;» είπε ο 
Γεράρδος. 
  «Ναι.» 
  «Ωραία.» Και προς τον Προαιρέσιο: «Πήγαινέ μας σ’αυτό τον 

κόλπο.» 
  Ο Σέλιρ’χοκ είχε ήδη καθίσει στο ενεργειακό κέντρο, και ύφανε 
τη Μαγγανεία Κινήσεως. 
  Το υποβρύχιο ξεκίνησε, βουτώντας κάτω απ’το νερό και κινού-

μενο κοντά στη χερσόνησο. 
 
 
 
«Τι κωλόκαιρος είν’αυτός;» έτριξε τα δόντια ο Νικόδημος, πα-

λεύοντας για να κρατήσει σταθερή πορεία. 
  Ο Παγογέρακας είχε μόλις περάσει το σημείο μετάβασης για Τα-
ρασμάλθη. Ο Ελπιδοφόρος πάτησε ένα πλήκτρο, για ν’αλλάξει 



ΚΩΣΤΑΣ ΒΟΥΛΑΖΕΡΗΣ  /  126 

 
 

 

τον χάρτη στην οθόνη τους, ελπίζοντας, ύστερα από τόσα τρα-
ντάγματα, να μην είχε πειραχτεί το σύστημα προσανατολισμού. 

  Ο χάρτης παρουσιάστηκε. Αλλ’αυτό δε σήμαινε τίποτα. Σύντο-
μα, θα μάθουμε αν μας οδηγεί σωστά. Το βλέμμα του εστιάστηκε 
στη χερσόνησο. «Εδώ πηγαίνουμε,» είπε στον Νικόδημο, δείχνο-
ντας. 

  Παγοκρύσταλλοι και χιόνι έπεφταν πάνω στο μπροστινό παρά-
θυρο του αεροσκάφους, μειώνοντας πολύ την ορατότητα. Από 
κάτω, αφρισμένα κύματα φαίνονταν, καθώς και παγόβουνα. 
  «Το σύστημά μας έχει πάθει βλάβη,» είπε ο Νικόδημος, κοιτάζο-
ντας την οθόνη. 

  «Πώς το ξέρεις;» 
  «Προτού ξεκινήσουμε, μελέτησα τη γεωγραφία της Ταρασμάλ-
θης, Καπετάνιε. Δες πού δείχνει ο χάρτης μας ότι είμαστε. Βορει-
οδυτικά της χερσονήσου. Αλλ’αυτό είν’αδύνατο. Το σημείο μετά-

βασης σε βγάζει βορειοανατολικά της.» 
  «Τότε, μην ακολουθείς τον χάρτη,» είπε ο Ελπιδοφόρος. 
  «Δεν τον ακολουθώ· πηγαίνω όπως νομίζω. Μπορείς να τον ε-
παναπροσανατολίσεις;» 

  «Μπορώ.» Τα χέρια του πήγαν στα πλήκτρα της κονσόλας. 
  «Όχι ακόμα· περίμενε να φτάσουμε κοντά σε ξηρά, πρώτα. Η 
ρύθμιση χρειάζεται να είναι όσο το δυνατόν πιο ακριβής. 
  »Το σύστημα πρέπει να έπαθε βλάβη τότε που μας χτύπησε ε-

κείνο το νεφελώδες φίδι με τις αστραπές του.» 
  Ναι, μάλλον, σκέφτηκε ο Ελπιδοφόρος. Αν και το σκάφος τους –
όντας πολύ καλά ενισχυμένο– είχε αντέξει την εχθρική ενέργεια, 
αυτό δε σήμαινε πως δε θα είχαν προκληθεί και μερικές μικρές 
ζημιές. 

  Ο Νικόδημος κράτησε σταθερή πορεία μέσα στην καταιγίδα· 
και, σε κάποια στιγμή, είπε: «Αν το αεροπλάνο μας ήταν μικρό-
τερο, Καπετάνιε, ο κίνδυνος εδώ θα ήταν δεκαπλάσιος. Είναι α-



ΟΙ ΦΥΛΑΚΕΣ ΤΩΝ ΠΑΓΩΝ  /  127 

 
 

 

δύνατον να πετάξει κανείς σε τούτη την καταραμένη διάστα-
ση!…» 

  Η χερσόνησος φάνηκε από κάτω τους, και ο Νικόδημος έκανε 
τα πόδια του Παγογέρακα να ξεπροβάλουν. Έστρεψε τους προ-
ωθητήρες κάθετα και προσγείωσε το αεροσκάφος. 
  Ο Ελπιδοφόρος άνοιξε τον επικοινωνιακό δίαυλο. «Καπετάνιος 

προς πλήρωμα: Συγκεντρωθείτε όλοι στον κεντρικό θάλαμο. 
Μόλις προσγειωθήκαμε. Συγκεντρωθείτε στον κεντρικό θάλα-
μο.» 
 
 

 
Η Φενίλδα’σαρ ήταν κουλουριασμένη επάνω στο κρεβάτι της, 
καθώς περνούσαν από το σημείο μετάβασης, και είχε καταφέρει 
κάτι που δεν ήλπιζε πως θα κατάφερνε. Είχε καταφέρει να κα-

ταπολεμήσει τον πονοκέφαλό της. Πράγμα που την εξέπληττε 
και την ίδια. 
  Δηλαδή, δεν είχε καταφέρει να τον καταπολεμήσει τελείως: τον 
αισθανόταν να υποβόσκει κάπου στα βάθη του κρανίου της και 

στην περιφέρειά του. Μα δεν ήταν έντονος· και πίστευε πως, με 
λίγη ξεκούραση, θα της περνούσε: δε θα χρειαζόταν να πάρει 
πάλι το καταραμένο φάρμακό τους. 
  «Συγκεντρωθείτε όλοι στον κεντρικό θάλαμο,» άκουσε τη φωνή 

του Στίβεν από τα μεγάφωνα του αεροσκάφους· και, αργά, χω-
ρίς να κάνει απότομες κινήσεις, σηκώθηκε απ’το κρεβάτι της. 
  Πήρε μια βαθιά ανάσα. Ο πονοκέφαλος εξακολουθούσε να υπο-
βόσκει. 
  Ήπιε μια γουλιά νερό και πήγε να συναντήσει τους υπόλοιπους 

στον κεντρικό θάλαμο. Τώρα άρχιζε το κυρίως σκέλος της απο-
στολής τους. Τώρα θα έπρεπε να διασχίσουν εκατοντάδες χιλιό-
μετρα παγωμένου εδάφους, για να φτάσουν στη χαμένη πόλη 



ΚΩΣΤΑΣ ΒΟΥΛΑΖΕΡΗΣ  /  128 

 
 

 

Αρταλδάφρα και να κάνουν εκεί ό,τι τους είχαν προστάξει οι Υ-
περασπιστές… 

 
 
 
Η Βασίλισσα ξεμύτισε από το νερό, σπάζοντας ένα ελαφρύ 

στρώμα πάγου από πάνω της. Ο Γεράρδος άνοιξε την καταπακτή 
και βγήκε, έχοντας τον σάκο του στην πλάτη. Στο κεφάλι του 
φορούσε γούνινη κουκούλα, στα χέρια του γούνινα γάντια, και 
στα πόδια του γούνινες μπότες. Στα μάτια του είχε σκούρα γυα-
λιά, και το υπόλοιπο πρόσωπό του κάλυπτε μια δερμάτινη προ-

σωπίδα. 
  Η Μάρθα, ο Προαιρέσιος, και ο Σέλιρ’χοκ τον ακολούθησαν, πα-
ρόμοια ντυμένοι. Ο μάγος κρατούσε το ραβδί του στο δεξί χέρι, 
τυλιγμένο με δέρματα και γούνες, ώστε να μη χτυπηθούν, από 

τους παγοκρυστάλλους της θύελλας, τα κάτοπτρα, οι κρύσταλ-
λοι, και τα κυκλώματα επάνω του. Ο Απολλώνιος ευγενής είχε το 
θηκαρωμένο του σπαθί περασμένο στη ζώνη του. 
  Στα βόρεια του κόλπου όπου είχαν βγει βρίσκονταν κάποια 

υψώματα, έτσι δε μπορούσαν να δουν καθόλου πέρα από εκεί, 
εκτός αν τα σκαρφάλωναν. Κι ο Γεράρδος άρχισε να κάνει ακρι-
βώς αυτό. 
  «Πού πηγαίνεις;» του φώναξε η Μάρθα, για ν’ακουστεί μέσα 

από τη βοή του ανέμου. 
  «Να δω αν οι Παντοκρατορικοί έχουν κατεβεί.» 
  «Παλαβός είσαι; Η χερσόνησος είναι διακόσια πενήντα χιλιόμε-
τρα από εδώ ώς το βορειότερό της άκρο –κι αυτοί μπορεί νάχουν 
κατεβεί σ’οποιοδήποτε σημείο της! Αποκλείεται να τους δεις! Κι 

επιπλέον, αυτή η γαμημένη θύελλα κρύβει τα πάντα!» 
  Ο Γεράρδος όφειλε να παραδεχτεί ότι η Μάρθα είχε δίκιο. Εξάλ-
λου, γνώριζε ετούτα τα μέρη πολύ καλύτερα από εκείνον. «Προς 
τα πού προτείνεις να πάμε, λοιπόν;» τη ρώτησε, ζυγώνοντάς την. 



ΟΙ ΦΥΛΑΚΕΣ ΤΩΝ ΠΑΓΩΝ  /  129 

 
 

 

  «Νότια. Προς τον προορισμό μας. Υπάρχει ένα καλυμμένο μέρος 
κάπου δέκα χιλιόμετρα από δω. Φορέστε όλοι τα παγοπέδιλά 

σας και πάμε.» 
  «Μισό λεπτό!» είπε ο Προαιρέσιος. «Αφού θα φύγουμε μακριά 
από τη Βασίλισσα, καλύτερα να πάρουμε και το έλκηθρο μαζί 
μας, Γεράρδε.» 

  Ο Γεράρδος ένευσε. «Ναι.» 
  «Ποιο έλκηθρο;» ρώτησε η Μάρθα. 
  Οι δύο άντρες πήγαν στο υποβρύχιο, χωρίς να της απαντήσουν. 
Άνοιξαν την καταπακτή και χάθηκαν εντός του. 
  Η Μάρθα στράφηκε στον Σέλιρ’χοκ. «Ποιο έλκηθρο;» 

  «Θα δεις.» 
  Ο Γεράρδος και ο Προαιρέσιος βγήκαν από τη Βασίλισσα, τρα-
βώντας μαζί τους ένα μικρό έλκηθρο με πράγματα φορτωμένα 
και δεμένα επάνω του. 

  «Ποιος θα σέρνει αυτό το πράμα;» ρώτησε η Μάρθα. 
  «Δε μπορείς εσύ να το σέρνεις;» της είπε ο Προαιρέσιος. 
  «Είσαι τελείως βλαμμένος;» 
  «Ο Προαιρέσιος σε πειράζει,» είπε ο Γεράρδος, μειδιώντας πίσω 

απ’τη δερμάτινη προσωπίδα του. «Το έλκηθρο κινείται από μόνο 
του, με ενέργεια. Και ακολουθεί όποιον κρατά αυτό.» Ύψωσε μια 
συσκευή που είχε στο χέρι του. 
  «Κι όταν τελειώσει η ενέργεια;» έθεσε το ερώτημα η Μάρθα. 

  «Τότε, θα πρέπει να το τραβάμε από τα λουριά του. Δεν υπάρχει 
άλλη λύση. Όμως,» τόνισε, «είναι φτιαγμένο έτσι ώστε να κατα-
ναλώνει την ενέργειά του πολύ αργά. Και η Ταρασμάλθη, απ’όσο 
ξέρουμε, δεν είναι μια διάσταση με υψηλό ρυθμό ενεργειακής 
κατανάλωσης.» 

  «Μπορώ να το κινήσω και με το ραβδί μου,» δήλωσε ο Σέ-
λιρ’χοκ. 
  Οι άλλοι τον κοίταξαν παραξενεμένοι. 



ΚΩΣΤΑΣ ΒΟΥΛΑΖΕΡΗΣ  /  130 

 
 

 

  «Επάνω στο ραβδί μου υπάρχουν κρύσταλλοι με ενέργεια, οι 
οποίοι επαναφορτίζονται από μόνοι τους. Η ενέργεια που περιέ-

χουν δεν είναι πολλή, αλλά είναι αρκετή για να έλξει αυτό το έλ-
κηθρο, αν χρειαστεί.» 
  «Μάγε,» είπε ο Προαιρέσιος, «όλο εκπλήξεις είσαι.» 
  «Αυτό,» αποκρίθηκε ο Σέλιρ’χοκ, «ελπίζω να το λες για καλό.» 

  «Εξαρτάται από την περίπτωση. Είσαι, όμως, σίγουρος ότι το 
ραβδί σου μπορεί να μας βοηθήσει, αν μας τελειώσει η ενέργεια; 
Το έλκηθρο παίρνει ενεργειακή φιάλη, και ο έλκτης του» –έδειξε 
με το βλέμμα τη συσκευή στο χέρι του Γεράρδου– «παίρνει μπα-
ταρία.» 

  «Δε θα χρειάζεται έλκτης, όταν αποφασίσω να το τραβήξω με 
την ενέργεια στο ραβδί μου,» εξήγησε ο Σέλιρ’χοκ. «Το ραβδί θα 
είναι ο έλκτης, καθώς και η πηγή κινητικής ενέργειας, συγχρό-
νως. 

  »Τώρα, νομίζω πως μπορούμε να ξεκινήσουμε. Κι ας ελπίσουμε 
να μη χρειαστεί να τραβήξω εγώ το έλκηθρο. Προτιμώ να μη 
σπαταλώ την ενέργεια των κρυστάλλων· είναι επαναφορτιζόμε-
νοι αλλά όχι αθάνατοι.» 

  Ο Γεράρδος στράφηκε στη Μάρθα. «Εσύ μας οδηγείς τώρα.» 
  Εκείνη έβγαλε από το σάκο της τα παγοπέδιλά της και τα έδεσε 
κάτω από τις γούνινες μπότες της. 
  Οι υπόλοιποι μιμήθηκαν το παράδειγμά της. 

 
 
 
«Θα ξεπαγιάσουμε εδώ…» σχολίασε η Κάτια, φυσώντας τα χέρια 
της. 

  «Από τώρα κρυώνεις;» είπε ο Σκοτ, πίνοντας μια γουλιά απ’τον 
ζεστό καφέ που είχε φτιάξει. «Ακόμα μέσα στο σκάφος είμαστε.» 
  «Γιατί μας μάζεψες όλους εδώ, Καπετάνιε;» ρώτησε η Νάνσυ. 



ΟΙ ΦΥΛΑΚΕΣ ΤΩΝ ΠΑΓΩΝ  /  131 

 
 

 

  Ο Ελπιδοφόρος ξεδίπλωσε έναν χάρτη επάνω στο τραπέζι ανά-
μεσά τους. «Για να πούμε κάποια βασικά πράγματα για την πο-

ρεία μας,» απάντησε. «Όπως βλέπετε, ο βασικός μας δρόμος εί-
ναι προδιαγεγραμμένος.» Επάνω στον χάρτη, υπήρχε μια κόκκι-
νη γραμμή που ξεκινούσε από τη χερσόνησο και έφτανε στην 
Αρταλδάφρα. «Εδώ, όμως, δε φαίνεται τι εμπόδια θα έχουμε πι-

θανώς να αντιμετωπίσουμε. Και εκείνο που πρέπει να σας τονί-
σω είναι ότι, μάλλον, θα χρειαστεί να οδοιπορήσουμε, από ένα 
σημείο και ύστερα–» 
  «Το σκάφος μας νόμιζα πως ήταν μεταλλασσόμενο!» είπε ο 
Σκοτ. 

  «Ναι,» αποκρίθηκε ο Ελπιδοφόρος, «μεταμορφώνεται σε όχημα 
ειδικό για τους πάγους. Ωστόσο, αμφιβάλλω αν θα μπορεί να δι-
ασχίσει… αυτά εδώ τα βουνά, ας πούμε.» Έδειξε την πρώτη ορο-
σειρά που υπήρχε στον δρόμο τους. 

  Οι άλλοι έμειναν σιωπηλοί. 
  «Σας το λέω για να είστε σε ετοιμότητα να εγκαταλείψουμε το 
όχημα μόλις χρειαστεί.» 
  «Και αυτοί που μας ακολουθούσαν;» ρώτησε η Κάτια. «Τι θα 

γίνει μ’αυτούς;» 
  «Δεν τους είδα στη χερσόνησο. Τους είδε κανένας από εσάς;» 
  Κανείς δεν απάντησε θετικά. 
  «Αυτό, όμως, δε σημαίνει πως δεν είναι εδώ,» τόνισε ο Σκοτ. 

  «Ναι,» είπε ο Ελπιδοφόρος. «Αλλά αυτό, επίσης, δε σημαίνει ότι 
είναι επικίνδυνοι για εμάς. Σας υπενθυμίζω: δεν ξέρουμε αν είναι 
επαναστάτες.» 
  «Ακόμα και οι συγκεκριμένοι να μην είναι,» είπε ήρεμα ο Νά-
ραλχεμ’νιρ, «οι επαναστάτες αναζητούν την Αρταλδάφρα· είναι 

γεγονός.» 
  Η Φενίλδα τον κοίταξε παρατηρητικά. Είναι γεγονός… Δεν είπε, 
«Έτσι μας είπε η Φενίλδα’σαρ ότι της είπαν». Είπε, είναι γεγονός… 



ΚΩΣΤΑΣ ΒΟΥΛΑΖΕΡΗΣ  /  132 

 
 

 

Άρα, η υπόθεσή μου γι’αυτόν πρέπει νάναι σωστή: πρέπει, όντως, 
να ήξερε για τους επαναστάτες, προτού το αναφέρω εγώ. 

  «Εντάξει,» αποκρίθηκε ο Ελπιδοφόρος. «Εφόσον το γνωρίζου-
με, δεν έχουμε παρά να είμαστε προετοιμασμένοι γι’αυτούς. Μη 
λέμε τα ίδια. 
  »Υπάρχει καμια ερώτηση που έχετε να κάνετε; Έχετε κάτι να 

τονίσετε ή να υπενθυμίσετε;» 
  Κανένας δε μίλησε. 
  «Επομένως, ξεκινάμε,» είπε ο Ελπιδοφόρος. «Νάραλχεμ, πήγαι-
νε στο ενεργειακό κέντρο και άλλαξε μορφή στο σκάφος μας. Το 
τιμόνι θα το πάρω εγώ.» 

  «Γνωρίζω κι εγώ οδήγηση, Καπετάνιε,» δήλωσε ο Νικόδημος. 
  «Ξεκουράσου· δεν ήταν εύκολα τα αιθερικά ρεύματα απ’όπου 
μας πέρασες.» Και προς την Κάτια: «Θέλω να ελέγξεις κάθε σύ-
στημα και μηχανή του οχήματός μας, μήπως υπάρχουν ζημιές.» 

  «Έγινε, Καπετάνιε,» ένευσε εκείνη. Σηκώθηκε από το τραπέζι 
και έφυγε απ’τον κεντρικό θάλαμο. 
  Ο Νάραλχεμ’νιρ έφυγε επίσης, πηγαίνοντας στο ενεργειακό κέ-
ντρο. 

  Σε λίγο, ο Παγογέρακας άλλαξε μορφή: τα φτερά του και τα πό-
δια του εξαφανίστηκαν· τρεις μεγάλοι, οδοντωτοί τροχοί ξεπρό-
βαλαν από τη δεξιά του μεριά, κι άλλοι τρεις από την αριστερή· 
το εμπρόσθιο τμήμα του έχασε τη μύτη που είχε, και στο οπίσθιο 

τμήμα του οι αεροπορικοί προωθητήρες εξαφανίστηκαν. 
  Ο Ελπιδοφόρος κάθισε μπροστά στο στρογγυλό τιμόνι που είχε 
αντικαταστήσει το πηδάλιο του αεροσκάφους, και ενεργοποίησε 
τις μηχανές. Η Φενίλδα’σαρ κάθισε δίπλα του, και πίσω τους πή-
ραν θέση η Νάνσυ και ο Σκοτ. Ο Νικόδημος είχε πάει να ξεκου-

ραστεί στην καμπίνα του. Η Κάτια ήταν στις μηχανές του οχήμα-
τος, για να ελέγξει για ζημιές. 
  «Δε νομίζω να υπάρχουν σοβαρές βλάβες,» είπε η Φενίλδα, κα-
θώς περίμεναν την απάντηση της μηχανικού. 



ΟΙ ΦΥΛΑΚΕΣ ΤΩΝ ΠΑΓΩΝ  /  133 

 
 

 

  «Ούτε κι εγώ,» αποκρίθηκε ο Ελπιδοφόρος. «Αλλά καλύτερα να 
είμαστε επιφυλακτικοί.» 

  «Μπορούμε να ξεκινήσουμε, Καπετάνιε,» ήρθε η φωνή της Κάτι-
ας μέσα από τον επικοινωνιακό δίαυλο, μετά από κανένα πεντά-
λεπτο. «Στα βασικά πράγματα, τουλάχιστον, δε φαίνεται να υ-
πάρχει ζημιά. Θα ψάξω και για λεπτομέρειες, όμως, όσο θα κινού-

μαστε.» 
  Ο Ελπιδοφόρος πάτησε το πετάλι, και οι τροχοί του Παγογέρα-
κα άρχισαν να περιστρέφονται. Οι πάγοι έτριζαν από κάτω τους. 
Η θύελλα ούρλιαζε γύρω απ’το όχημα, και οι παγοκρύσταλλοι 
χτυπούσαν τα τζάμια του, ενώ το χιόνι τα θόλωνε. Ο Ελπιδοφό-

ρος, πιέζοντας ένα κουμπί, τα θέρμανε για να το λιώσει. 
  Κατευθύνθηκαν νότια, ακολουθώντας τον χάρτη στην οθόνη 
τους, που τώρα ήταν σωστά προσανατολισμένος. Πενήντα χι-
λιόμετρα μέχρι να διασχίσουν τη χερσόνησο και να φτάσουν 

στην ενδοχώρα. Ο Ελπιδοφόρος υπολόγιζε ότι θα τα έκαναν σε 
καμια, μιάμιση ώρα. 
  Και μετά, καλό θα ήταν να ξεκουραστούν. Κυρίως για τον Νά-
ραλχεμ’νιρ, που βρισκόταν στο ενεργειακό κέντρο από τότε που 

είχαν μπει στον Αιθέρα κι αντιμετώπιζαν τα επικίνδυνα ρεύματα. 
  Ο Ελπιδοφόρος θα μπορούσε, φυσικά, να πει στη Φενίλδα να 
πάρει τη θέση του Βιοσκόπου, αλλά δεν ήθελε να το κάνει αυτό, 
ύστερα από τους πονοκεφάλους που τη βασάνιζαν όσο διέσχιζαν 

τον Αιθέρα. 
  Ευτυχώς, τώρα φαίνεται καλά, παρατήρησε, λοξοκοιτάζοντάς 
την, καθώς καθόταν πλάι του. 
 
 

 
Δεν ήταν εύκολο να διανύσεις δέκα χιλιόμετρα μέσα στη θύελλα 
της Ταρασμάλθης, όπως διαπίστωσαν ο Γεράρδος, ο Προαιρέσι-
ος, και ο Σέλιρ’χοκ. Δεν ήταν καθόλου εύκολο. 



ΚΩΣΤΑΣ ΒΟΥΛΑΖΕΡΗΣ  /  134 

 
 

 

  Η Μάρθα δε χρειαζόταν να το διαπιστώσει· το ήξερε, από παλιά. 
Επιπλέον, είχε ξαναπεράσει από τούτη την περιοχή, κάμποσες 

φορές· κι η αλήθεια ήταν ότι την προτιμούσε από πολλές άλλες, 
για να αρχίζει τις εκστρατείες της. Προτιμούσε τα αεροσκάφη να 
την αφήνουν στα νοτιοανατολικά της χερσονήσου και να ξεκινά 
από εδώ, πράγμα που, όμως, δεν ήταν πάντοτε εφικτό, λόγω των 

σφοδρών ανέμων. Ποτέ άλλοτε δεν είχε ξανάρθει με υποβρύχιο. 
Είχε αποδειχτεί βολικό. 
  Το έλκηθρό τους τους ακολουθούσε, μοιάζοντας να γλιστρά α-
βίαστα πάνω τους πάγους. 
  «Κάτι πλάσματα μάς κοιτάζουν,» είπε ο Προαιρέσιος. 

  «Τι;» φώναξε η Μάρθα, μέσα στον άνεμο. 
  «Κάτι πλάσματα μάς παρακολουθούν!» Και ύψωσε το γαντο-
φορεμένο χέρι του, για να δείξει στα δεξιά τους, όπου, μέσα από 
τη θύελλα, μαύρες μορφές διακρίνονταν. Στέκονταν σαν άνθρω-

ποι, μα δεν πρέπει να ήταν άνθρωποι. 
  «Πιγκουίνοι,» του είπε η Μάρθα. «Δεν είναι επικίνδυνοι. Συνεχί-
ζουμε κανονικά.» 
  «Πιγκουίνοι;» 

  «Ναι. Τρώνε ψάρια, όχι ανθρώπους.» 
  Μετά από τέσσερις ώρες και ενώ ο άνεμος είχε κάπως κοπάσει, 
έφτασαν σ’ένα χαμήλωμα του εδάφους: μια γούβα, αρκετά κα-
λυμμένη. Ο ήλιος φαινόταν να γέρνει προς τη Δύση· μπορούσες 

τώρα να τον δεις ανάμεσα από τα σύννεφα. Το φως του έκανε 
ποικιλόχρωμες αντανακλάσεις πάνω στους πάγους. 
  «Μην κοιτάτε εκεί που γυαλίζει πολύ,» είπε η Μάρθα στους συ-
ντρόφους της. «Θα γαμηθούν τα μάτια σας.» 
  «Το μέρος μοιάζει καλό για να καταυλιστούμε,» παρατήρησε ο 

Προαιρέσιος, κοιτάζοντας τριγύρω. 
  «Ναι,» είπε ο Γεράρδος. «Στήστε τις σκηνές μας. Εγώ πάω να 
ρίξω μια ματιά για τους Παντοκρατορικούς.» Κι άρχισε να σκαρ-
φαλώνει ένα απ’τα υψώματα. 



ΟΙ ΦΥΛΑΚΕΣ ΤΩΝ ΠΑΓΩΝ  /  135 

 
 

 

  Σύντομα, διαπίστωσε ότι η Μάρθα τον ακολούθουσε. 
  Έφτασε πάνω και σταμάτησε, περιμένοντάς τη να έρθει. «Τι 

είναι;» τη ρώτησε. 
  «Ίσως να προσέξω κάτι που εσύ δε θα προσέξεις.» 
  Ο Γεράρδος ένευσε, και, στρεφόμενος βόρεια, ύψωσε τα κιάλια 
στα μάτια του. 

  Παντού, ατελείωτες εκτάσεις με πάγους. Λευκό, και λευκό, και 
λευκό· με διάφορες αποχρώσεις. 
  Ένα μαυρόφτερο πουλί πετούσε χαμηλά, μοιάζοντας να αναζη-
τά κάτι στο έδαφος. Και δεν ήταν μικρό: το άνοιγμα των φτερών 
του πρέπει να ήταν μεγαλύτερο από το άνοιγμα των χεριών του 

Γεράρδου. 
  «Το βλέπεις αυτό;» 
  «Ποιο;» 
  «Το πουλί.» Τη λοξοκοίταξε, για να δει αν χρησιμοποιούσε τα 

κιάλια της. Τα χρησιμοποιούσε. 
  «Το βλέπω.» 
  «Τι ψάχνει τόσο χαμηλά; Δεν υπάρχει τίποτα.» 
  «Έτσι νομίζεις. Η Ταρασμάλθη μπορεί να φαίνεται άδεια, αλλά 

δεν είναι άδεια. Όχι τελείως. Υπάρχει ζωή μέσα στους πάγους. Τα 
πλάσματα που ζουν εδώ έχουν προσαρμοστεί. Αυτός ο αρπάχτης 
αναζητά τροφή, και είναι πολύ δυνατός. Ακόμα και πιγκουίνους 
αρπάζει. Ειδικά τα μικρά τους, αν τύχει να τα βρει αφύλαχτα.» 

  Ο Γεράρδος κοίταξε πιο μακριά, πέρα απ’το πουλί, που έκανε 
τώρα κύκλους πάνω απ’το παγωμένο έδαφος. Έψαξε 
γι’ανθρώπους. Πολλούς, κατά πάσα πιθανότητα. Οι Παντοκρα-
τορικοί δε θα έστελναν δυο-τρεις. Κι επιπλέον, το σκάφος που 
είχαν δει στον Αιθέρα ήταν αρκετά μεγάλο. 

  –Κάτι γυάλιζε εκεί… 
  Ο Γεράρδος εστίασε τη ματιά του. Ναι, κάτι γυάλιζε… και δεν 
ήταν οι πάγοι, ούτε το χιόνι. 
  Μέταλλο. 



ΚΩΣΤΑΣ ΒΟΥΛΑΖΕΡΗΣ  /  136 

 
 

 

  Υψώνοντας το χέρι του, έδειξε. «Εκεί.» 
  Η Μάρθα κοίταξε, και είπε: «Κάποιο όχημα… Παράξενο. Οι εξε-

ρευνητές έρχονται, συνήθως, με μικρά αεροπλάνα, τα οποία 
προσγειώνουν και ξεκινούν να οδοιπορούν. Γιατί, εκτός του ότι 
δεν είναι εύκολο να φέρεις όχημα εδώ πέρα, είναι και ασύμφορο. 
Δε μπορείς να πας μακριά. Σίγουρα, όχι μες στα βουνά, όσο γεροί 

κι αν είναι οι τροχοί σου.» 
  «…Ναι,» μουρμούρισε ο Γεράρδος. 
  «Τι σκέφτεσαι;» 
  «Αν θα μπορούσαν αυτοί νάναι οι Παντοκρατορικοί.» 
  «Νομίζεις ότι θα έφερναν όχημα μαζί τους; Πρέπει νάναι πολύ 

μεγάλο αυτό που ατενίζουμε· απλά, είναι μακριά, γι’αυτό το βλέ-
πουμε μικρό. Αποκλείεται να χώραγε μες στο αεροπλάνο τους.» 
  «Συμφωνώ,» είπε ο Γεράρδος· «δε θα χώραγε μες στο αεροπλά-
νο τους.» 

  «Τι λες, τότε;» 
  «Το όχημα αυτό ίσως να είναι το αεροπλάνο τους.» 
  «Μεταβαλλόμενο σκάφος;» 
  «Γιατί όχι; Και η Βασίλισσα μεταβαλλόμενη δεν είναι; Αναρω-

τιέμαι, όμως, τι ψάχνουν σε τούτα τα μέρη, Μάρθα…» 
  «Δε νομίζω να ήρθαν για την Αρταλδάφρα, πάντως. Η μόνη πε-
ρίπτωση είναι να κυνηγάνε εσάς.» 
  «Μην το λες· η Παντοκράτειρα ενδιαφέρεται για ευρήματα από 

τον Ενιαίο Κόσμο.» 
  «Πιστεύεις, δηλαδή, ότι ήρθαν για την Αρταλδάφρα;» έκανε η 
Μάρθα. «Σοβαρέψου, Γεράρδε! Εγώ σου λέω ότι ή σας εντόπισαν 
ή–» 
  «Αν μας είχαν, κατά τύχη, εντοπίσει και είχαν αποφασίσει να 

μας κυνηγήσουν, τότε δε θα βρίσκονταν μπροστά μας στον Αιθέ-
ρα! Θα ήταν πίσω μας. Επομένως, αν όντως ξέρουν για μας, ξέ-
ρουν και για την αποστολή μας, και θέλησαν να έρθουν στην Τα-
ρασμάλθη πριν από μας– 



ΟΙ ΦΥΛΑΚΕΣ ΤΩΝ ΠΑΓΩΝ  /  137 

 
 

 

  »Κατάρες! Νομίζω ότι τόχω ξαναζήσει τούτο…» 
  «Τι εννοείς;» 

  «Στο Πορφυρό Κενό, όταν ήμουν Καπετάνιος εκεί, αναζητούσα 
ένα νησί, μαζί με τον Σέλιρ’χοκ και την Ιωάννα· κι ο Πρίγκιπας 
Τάμπριελ –ένας απ’τους συζύγους της Παντοκράτειρας– μας είχε 
πάρει στο κατόπι.» 

  «Καπετάνιος στο Πορφυρό Κενό;» είπε η Μάρθα. «Ήσουν Καπε-
τάνιος στο Πορφυρό Κενό; Ουάου…» 
  Ο Γεράρδος μειδίασε πίσω απ’την προσωπίδα του. «Θάχεις α-
κούσει περίεργα πράγματα γι’αυτό το μέρος, ε;» 
  «Τολμώ να πω πως ναι.» Γέλασε, κοφτά. «Στη φυλακή είχαμε 

μια τύπισσα που έλεγε ότι ήξερε κάποιον που είχε ταξιδέψει εκεί· 
και μας πουλούσε κάτι τελείως σαλταρισμένες ιστορίες.» 
  «Ήσουν στη φυλακή;» 
  «Ναι… Καλά, δεν ξέρεις τι είναι εκείνο το ‘χρέος μου’ που τσα-

μπουνούσε συνέχεια ο φίλος σου;» 
  «Όχι ακριβώς.» 
  «Ήμουν στις φυλακές της Αταρδίας για δυο χρόνια· και μετά, 
μ’έβγαλε η Ιωάννα. Έτσι τη γνώρισα. Βασικά, δεν είχε έρθει για 

μένα. Είχε έρθει για μια άλλη παλαβή, που πέθανε στο δρόμο· 
αλλά, τελικά, με πήρε μαζί της. Μου είπε, όμως, ότι θα χρωστάω 
στην Επανάσταση· κι αν αρνιόμουν να βοηθήσω όταν μου το ζη-
τούσαν, θαρχόταν η ίδια να μου σπάσει τα γόνατα.» 

  «Πού είναι η Αταρδία;» 
  «Στο νοτιότερο άκρο της Μικρυδάτιας. Γάμησέ τα είναι το μέ-
ρος… Δεν ξέρω αν έχεις κάνει ποτέ φυλακή, αλλά, όπου κι αν ή-
σουν, σίγουρα θα ήταν καλύτερα.» 
  Έμειναν σιωπηλοί για κάποια ώρα, παρακολουθώντας το στα-

ματημένο όχημα. 
  «Δε νομίζω να κινηθεί απόψε,» είπε, τελικά, ο Γεράρδος. 
  «Ούτ’εγώ το νομίζω.» 
  «Πάμε κάτω.» 



ΚΩΣΤΑΣ ΒΟΥΛΑΖΕΡΗΣ  /  138 

 
 

 

  Ο Προαιρέσιος και ο Σέλιρ’χοκ είχαν στήσει δύο σκηνές, και 
βρίσκονταν μέσα στη μία απ’αυτές· η άλλη ήταν για τον Γεράρδο 

και τη Μάρθα. 
  «Δεν καταλαβαίνω τι μπορεί να ψάχνουν εδώ,» είπε ο Απολλώ-
νιος ευγενής, όταν άκουσε για την παρουσία του οχήματος. «Αν, 
βέβαια, είναι όντως οι Παντοκρατορικοί που είδαμε στον Αιθέρα. 

Δε διακρίνατε κανένα σύμβολο πάνω στο όχημα;» 
  «Ήταν πολύ μακριά,» εξήγησε ο Γεράρδος, πίνοντας μια γουλιά 
ζεστό νερό. «Για καλό και για κακό, όμως, θα κρύψουμε τα φώτα 
μας πίσω από κουβέρτες απόψε. Και θα φυλάμε σκοπιές.» 
  «Μπορώ να μας φρουρώ με τη Μαγγανεία Υλικής Διαισθήσε-

ως,» δήλωσε ο Σέλιρ’χοκ. «Ό,τι πλησιάσει μέσα σε ακτίνα εκατό-
πενήντα μέτρων, θα το αντιληφτώ.» 
  «Σωστά,» συμφώνησε ο Γεράρδος. «Θα κοιμηθούμε, λοιπόν, και 
θ’αφήσουμε τα μάγια σου να μας φυλάνε, Σέλιρ.» 

 
 
 
«Θα συνεχίσουμε μόλις ξημερώσει,» τους είπε ο Ελπιδοφόρος, 

όταν πέρασαν το νοτιοανατολικό άκρο της χερσονήσου και μπή-
καν στην ενδοχώρα. «Κι εν τω μεταξύ, θα φυλάμε σκοπιές, εναλ-
λάξ. Την πρώτη βάρδια θα την κάνω εγώ· τη δεύτερη, ο Σκοτ· 
την τρίτη, η Νάνσυ.» 

  Κανένας δε διαφώνησε. Ξεκουράστηκαν μέσα στο σταματημένο 
όχημα, ενώ η θύελλα είχε κοπάσει γύρω τους. Ωστόσο, ούτε για 
μια στιγμή δεν έπαψαν να πέφτουν ψιλές νιφάδες χιονιού ή πα-
γοκρύσταλλοι, παρατήρησε ο Ελπιδοφόρος όσο φυλούσε σκο-
πιά. 



ΟΙ ΦΥΛΑΚΕΣ ΤΩΝ ΠΑΓΩΝ  /  139 

 
 

 

Κεφάλαιο 11 
 
 
Η Νάνσυ πάτησε το πλήκτρο που ενεργοποιούσε το εγερτήριο, 

και, ακούγοντας τον θόρυβο, οι υπόλοιποι σηκώθηκαν από τα 
κρεβάτια τους, φόρεσαν όσα από τα ζεστά τους ρούχα είχαν 
βγάλει, και συγκεντρώθηκαν στον κεντρικό θάλαμο του οχήμα-
τος. Απέξω μπορούσαν να δουν ότι είχε πάλι θύελλα, αν και τα 

πράγματα πρέπει να ήταν λίγο καλύτερα από χτες. Δεν άκουγαν 
τους παγοκρυστάλλους να χτυπούν τόσο δυνατά τα τζάμια. 
  Έβγαλαν φαγητό και έφαγαν, χωρίς πολλά λόγια. Μετά, ο Νά-
ραλχεμ’νιρ είπε τον Ελπιδοφόρο: «Να πάω στο ενεργειακό κέ-
ντρο;» 

  «Θα πάω εγώ,» δήλωσε η Φενίλδα, προτού απαντήσει ο Ελπι-
δοφόρος. 
  Ο Νάραλχεμ ένευσε προς τη μεριά της. «Μου χρειάζεται λίγη 
ξεκούραση, ούτως ή άλλως.» 

  «Θ’αναλάβεις μετά το μεσημέρι,» του είπε η Φενίλδα· «μην επα-
ναπαύεσαι.» 
  Ο Νάραλχεμ αναστέναξε, σχεδόν κωμικά. «Και είχα ελπίδες ότι 
σήμερα θα έκανα διακοπές…» 

  Ο Ελπιδοφόρος είπε: «Δε νομίζω ότι θα χρειαστεί να είσαι στο 
ενεργειακό κέντρο μέχρι το μεσημέρι, Φενίλδα.» 
  Εκείνη συνοφρυώθηκε. «Γιατί;» 
  «Επειδή, αν δε λαθεύω, απέχουμε κάπου εβδομήντα-πέντε χι-

λιόμετρα απ’τα βουνά.» Ξετύλιξε τον χάρτη του, για να τους δεί-
ξει. «Κι όταν φτάσουμε εκεί, μάλλον θ’αναγκαστούμε 
ν’αφήσουμε τον Παγογέρακα.» 
  Ο Σκοτ καταράστηκε. «Δε μπορούμε να κάνουμε κάποιο κύ-
κλο;» 



ΚΩΣΤΑΣ ΒΟΥΛΑΖΕΡΗΣ  /  140 

 
 

 

  «Οι αφέντες μας έχουν διαγράψει την πορεία μας.» Ο Ελπιδο-
φόρος έδειξε τη γραμμή επάνω στον χάρτη: τη γραμμή που οδη-

γούσε σ’ένα Χ, δίπλα απ’το οποίο έγραφε ΑΡΤΑΛΔΑΦΡΑ. 
  «Γιατί μου δίνεται η εντύπωση ότι απλώς τράβηξαν μια ευθεία 
γραμμή απ’τη χερσόνησο ώς τη χαμένη πόλη;» μούγκρισε ο γα-
λανόδερμος δολοφόνος. 

  «Γιατί,» απάντησε ο Ελπιδοφόρος, «μάλλον έτσι είναι.» 
  «Ας φανούμε έξυπνοι, λοιπόν! Ας πάμε από άλλη μεριά. Οι Υπε-
ρασπιστές, εξάλλου, δεν ξέρουν τούτη τη διάσταση· πού την έ-
χουν ξαναδεί;» 
  Ο Νάραλχεμ’νιρ είπε: «Μην είσαι τόσο σίγουρος γι’αυτό, Σκοτ.» 

  «Νομίζεις πως ξέρουν τη γεωγραφία τούτου του μέρους;» 
  «Δεν είμαι βέβαιος,» παραδέχτηκε ο Βιοσκόπος. «Ωστόσο, ας μη 
βγάζουμε βιαστικά συμπεράσματα. Γνωρίζουν τη θέση της Αρ-
ταλδάφρα: μιας μυθικής πόλης, που κανένας δεν έχει ποτέ βρει. 

Πώς το εξηγείς αυτό, Σκοτ; Πώς θα ήξεραν τη θέση της πόλης, 
χωρίς να ξέρουν την Ταρασμάλθη;» 
  «Δεν έχω ιδέα. Αλλά αυτή εδώ,» έδειξε στον χάρτη, «μου φαίνε-
ται μονάχα μια ευθεία γραμμή, όχι ένας καλοσχεδιασμένος δρό-

μος που πρέπει ν’ακολουθήσουμε.» 
  «Προς το παρόν,» είπε ο Ελπιδοφόρος, «θα τον ακολουθήσου-
με.» 
  «Δε μπορεί να σοβαρολογείς, αρχηγέ!» μούγκρισε ο Σκοτ, δυσα-

ρεστημένα. «Προτιμάς ν’αφήσουμε τ’όχημά μας και να πάμε με 
τα πόδια μες στα βουνά; Δες τον καταραμένο καιρό!» Έδειξε έξω 
απ’το παράθυρο. 
  «Ο Σκοτ έχει δίκιο,» είπε η Κάτια. 
  Η Νάνσυ ήταν σιωπηλή, αλλά ούτε εκείνης έμοιαζε να της αρέ-

σει η ιδέα να βγουν και να οδοιπορήσουν. 
  Μα το Μυαλό του Σκοτοδαίμονος, ούτε και σ’εμένα αρέσει! σκέ-
φτηκε ο Ελπιδοφόρος. Όμως ο Νάραλχεμ μιλά λογικά, που προ-
τείνει να μη βγάζουμε βιαστικά συμπεράσματα. «Κοιτάξτε,» είπε. 



ΟΙ ΦΥΛΑΚΕΣ ΤΩΝ ΠΑΓΩΝ  /  141 

 
 

 

«Εγώ δε γνωρίζω την Ταρασμάλθη. Την ξέρει κανένας από ε-
σάς;» 

  Κανείς δε μίλησε. 
  «Επομένως,» συνέχισε ο Ελπιδοφόρος, «το λογικότερο είναι 
ν’ακολουθήσουμε την πορεία που έχουμε στον χάρτη μας–» 
  «Την ευθεία γραμμή!» ρουθούνισε ο Σκοτ. 

  «Ναι, την ευθεία γραμμή. Και βλέπουμε. Αν, όντως, μας βγάλει 
σε αδιέξοδο, τότε θα στρίψουμε… ή, τέλος πάντων, θα δούμε τι 
θα κάνουμε. Υπάρχει, όμως, κι η πιθανότητα να βρούμε κάποιο 
μονοπάτι στα βουνά: κάποιο μονοπάτι όπου μπορεί να κινηθεί 
το όχημά μας. Ίσως γι’αυτό οι αφέντες μας να έχουν διαγράψει 

τούτη τη συγκεκριμένη πορεία, ακόμα κι αν φαίνεται μονάχα ως 
μια τυχαία ευθεία γραμμή.» 
  Ο Σκοτ αναστέναξε. «Να γιατί με τσαντίζουν αυτού του είδους 
οι αποστολές! Επειδή πρέπει κάποιος νάναι ο αρχηγός, και πρέ-

πει να τον ακολουθείς ακόμα και στην αυτοκτονία…» 
  Ο Ελπιδοφόρος κούνησε το κεφάλι του. «Δεν είναι έτσι μαζί 
μου,» είπε στον Σκοτ, σταθερά, όπως είχε μάθει να μιλά στους 
στρατιώτες του, ως ταγματάρχης του Παντοκρατορικού Στρα-

τού. «Αν έχεις κάποια διαφωνία, μου τη λες. Αν έχεις κάποια συ-
γκεκριμένη πρόταση, μου τη λες. Κι αυτό ισχύει για όλους σας.» 
Κοίταξε τους υπόλοιπους, έναν-έναν, και μετά στράφηκε πάλι 
στον Σκοτ. «Όταν, όμως, έχει παρθεί μια απόφαση, τότε ακολου-

θούμε το σχέδιο. Έχουμε καλύτερες πιθανότητες να επιβιώσου-
με, και να πετύχουμε το σκοπό μας, ακολουθώντας ένα σχέδιο. 
Με καταλαβαίνεις;» 
  «Καλώς,» αποκρίθηκε κουρασμένα ο Σκοτ, που, καθότι εργαζό-
ταν ως δολοφόνος, ήταν προφανές ότι δεν είχε μάθει να βρίσκε-

ται μέσα σε ομάδες ή σε στρατιωτικά τάγματα. 
  «Σ’ακούω, λοιπόν: Έχεις κάτι συγκεκριμένο να προτείνεις;» 
  «Σου είπα: να κάνουμε κάποιον ελιγμό με το όχημα.» 



ΚΩΣΤΑΣ ΒΟΥΛΑΖΕΡΗΣ  /  142 

 
 

 

  Ο Ελπιδοφόρος έσπρωξε τον χάρτη προς το μέρος του. «Δείξε 
μου την πορεία που προτείνεις.» 

  Εκείνος μόρφασε. «Δεν προτείνω καμια συγκεκριμένη πορεία.» 
  «Ακριβώς. Δεν έχεις να προτείνεις κάτι συγκεκριμένο. Άρα, ακο-
λουθούμε την πορεία που έχουμε. Για την ώρα.» Πήρε πίσω τον 
χάρτη και τον τύλιξε. 

  Ο Σκοτ τον ατένιζε με στενεμένα μάτια, αλλά δεν έμοιαζε να εί-
ναι τόσο θυμωμένος όσο συλλογισμένος. 
  Ο Ελπιδοφόρος σηκώθηκε απ’το τραπέζι. «Ξεκινάμε.» 
  Η Φενίλδα’σαρ πήγε στο ενεργειακό κέντρο, και ο Νικόδημος 
στο τιμόνι. 

  Ο Παγογέρακας κινήθηκε, τσακίζοντας πάγους κάτω απ’τις βα-
ριές ρόδες του και πηγαίνοντας νότια, ενώ ο άνεμος λυσσομα-
νούσε γύρω του, φέρνοντας χιόνι. 
  Ο Ελπιδοφόρος καθόταν δίπλα στον Νικόδημο, και ο Νάραλ-

χεμ’νιρ ήταν πίσω τους με μια κούπα ζεστό καφέ στα χέρια. 
  «Ετούτη η διάσταση δεν ήταν πάντοτε παγωμένη,» είπε. 
  «Τι συνέβη και πάγωσε;» ρώτησε ο Ελπιδοφόρος. 
  «Δεν ξέρω. Κανείς δεν ξέρει ακριβώς. Λέγεται, όμως, ότι έγινε 

κάποια μεγάλη καταστροφή, ή ότι έπεσε κάποια κατάρα, ή–» 
  «Κατάρα;» είπε ο Νικόδημος, και γέλασε. 
  «Ή,» συνέχισε ο Νάραλχεμ, «ότι ο παγετός προκλήθηκε από τη 
διάσπαση του Ενιαίου Κόσμου.» 

  «Πιστεύεις σ’αυτή τη θεωρία;» τον ρώτησε ο Ελπιδοφόρος, α-
νάβοντας τσιγάρο. «Ότι το σύμπαν ήταν κάποτε ενωμένο;» 
  «Είμαι βέβαιος πως, πριν από χιλιετίες, έτσι ήταν.» 
  «Γιατί; Γιατί είσαι τόσο βέβαιος;» 
  «Υπάρχουν πράγματα σ’αυτό τον κόσμο, Ελπιδοφόρε, που δεν 

μπορούμε να τα εξηγήσουμε… Οντότητες πολύ περίεργες για την 
κατανόησή μας…» 
  «Και λοιπόν;» 



ΟΙ ΦΥΛΑΚΕΣ ΤΩΝ ΠΑΓΩΝ  /  143 

 
 

 

  «Δεν ανήκουν σε τούτη την κοσμική τάξη που γνωρίζουμε. Κι 
επιπλέον, σκέψου–» 

  Ο Ελπιδοφόρος τον διέκοψε: «Οντότητες όπως οι αφέντες μας;» 
  Ο Νάραλχεμ δίστασε για λίγο. «Ναι, ίσως…» 
  «Οι Υπερασπιστές είναι από τον Ενιαίο Κόσμο;» 
  «Δεν είμαι σίγουρος. Μπορεί.» 

  «Πώς έτυχε και τους υπηρετείς;» τον ρώτησε ο Ελπιδοφόρος. 
  «Εσύ πώς έτυχε και τους υπηρετείς;» 
  Ο Ελπιδοφόρος πήρε μια βαθιά τζούρα απ’το τσιγάρο του. Έ-
βγαλε καπνό απ’τα ρουθούνια. «Καλύτερα να μην ξέρεις.» 
  «Βλέπεις; Είναι, συνήθως, προσωπική υπόθεση,» είπε ο Νάραλ-

χεμ. «Πιστεύω πως κι ο Νικόδημος θα έχει τη δική του προσωπι-
κή υπόθεση με τους… αφέντες μας. Έτσι δεν είναι, Νικόδημε;» 
  «Εσείς οι Βιοσκόποι πρέπει νάχετε μαντικές ικανότητες,» απο-
κρίθηκε ο οδηγός. Και πρόσθεσε: «Όλοι όσοι είμαστε εδώ, μέσα 

σε τούτο το όχημα, έχουμε τους λόγους μας, προφανώς. Κάποιοι 
θέλουν να ξεφύγουν από κάτι, κάποιοι θέλουν να προστατέψουν 
κάτι, κάποιοι θέλουν να κερδίσουν κάτι. Ναι, προσωπικές υπο-
θέσεις, Νάραλχεμ…» 

  Ο Ελπιδοφόρος τελείωσε το τσιγάρο του και το έσβησε, ρωτώ-
ντας τον μάγο: «Η Αρταλδάφρα είναι εδώ από τον καιρό που η 
διάσταση δεν ήταν παγωμένη;» 
  «Μάλλον.» 

  «Τι άλλο ξέρεις γι’αυτήν;» 
  «Τίποτα, ουσιαστικά. Προτού με ειδοποιήσουν οι Υπερασπι-
στές, δεν είχα καν ακούσει τ’όνομά της.» 
  «Κανένας μας δεν το είχε ακούσει,» είπε ο Ελπιδοφόρος. «Και 
τώρα, πρέπει να την καταστρέψουμε. Γιατί πιστεύεις ότι το θέ-

λουν αυτό;» 
  «Δεν είμαι βέβαιος ότι επιθυμούν την καταστροφή της.» 



ΚΩΣΤΑΣ ΒΟΥΛΑΖΕΡΗΣ  /  144 

 
 

 

  «Μου είπαν ότι, όταν ολοκληρώσουμε την αποστολή μας, ‘η πό-
λη δε θα αποτελεί απειλή πια’. Αυτά ήταν τα ακριβή λόγια τους, 

Νάραλχεμ.» 
  «Δεν είπαν, όμως, ότι θα καταστραφεί· το είπαν;» 
  «Για να μην αποτελεί απειλή, μάλλον αυτό θα συμβεί.» 
  «Γνωρίζεις γιατί αποτελεί απειλή, Ελπιδοφόρε;» 

  «Όχι· δε μου εξήγησαν.» 
  «Επομένως, ούτε εσύ θα έπρεπε να είσαι σίγουρος ότι επιθυ-
μούν την καταστροφή της,» είπε ο Νάραλχεμ’νιρ. 
  «Εσύ γνωρίζεις γιατί αποτελεί απειλή η Αρταλδάφρα;» 
  «Όχι.» 

  Ο Νικόδημος παρενέβη στην κουβέντα τους: «Για να είμαστε 
ειλικρινείς, έχουμε ελάχιστες πληροφορίες γι’αυτό το μέρος. Θα 
έπρεπε να μας είχαν πει περισσότερα. Ριψοκινδυνεύουμε τη ζωή 
μας μέσα σε τούτους τους καταραμένους πάγους· και μην ξεχνά-

τε πως είναι αναμιγμένη κι η Επανάσταση στην όλη υπόθεση.» 
  «Υπάρχει περίπτωση κάτι να κατοικεί εκεί;» ρώτησε ο Ελπιδο-
φόρος τον Νάραλχεμ. 
  «Ίσως.» 

  «Σαν τι; Κάτι που οι Υπερασπιστές το θεωρούν απειλή;» 
  «Μου κάνεις ερωτήσεις που δεν μπορώ να σου απαντήσω, Ελ-
πιδοφόρε.» 
  Ο Ελπιδοφόρος κοίταξε τις παγωμένες εκτάσεις, έξω απ’το 

μπροστινό τζάμι του Παγογέρακα. Μα τους θεούς, τι θα μπορού-
σαν οι Υπερασπιστές να θεωρούν απειλή; αναρωτήθηκε. Κάτι 
όπως αυτό που έχω μέσα μου; Ήταν μολυσμένος από έναν ιό, ένα 
ευφυές παράσιτο, το οποίο είχε διεισδύσει στον οργανισμό του, 
σε μια μικρή, επικίνδυνη διάσταση που ονομαζόταν Έτκρυ’ο. Το 

παράσιτο αυτό ήταν μια οντότητα που προσπαθούσε να εξα-
πλωθεί, και είχε την ιδιότητα να ελέγχει τους ξενιστές του, εκτός 
από όσους ήταν μονάχα φορείς. Όπως ο Ελπιδοφόρος. Αν, όμως, 
εκείνος μόλυνε κάποιον άλλο –είτε μέσω του αίματός του, είτε 



ΟΙ ΦΥΛΑΚΕΣ ΤΩΝ ΠΑΓΩΝ  /  145 

 
 

 

μέσω της συνουσίας–, τότε το παράσιτο γινόταν ενεργό μέσα 
στον καινούργιο ξενιστή. 

  Έτσι ο Ελπιδοφόρος είχε μολύνει την Αγγελική, η οποία ήταν 
ερωμένη του, καθώς και προσωπική φίλη της Παντοκράτειρας. 
Δεν το είχε κάνει επίτηδες· δε γνώριζε, τότε, τίποτα για το παρά-
σιτο μέσα του. Οι Υπερασπιστές, όμως, είχαν δει τι συνέβη στην 

Αγγελική, είχαν δει ότι το παράσιτο είχε αρχίσει να την ελέγχει… 
και την είχαν σκοτώσει… 
  …την είχαν σκοτώσει χρησιμοποιώντας τον Στίβεν. 
  Χρησιμοποιώντας τον χειρότερα απ’ό,τι το παράσιτο χρησιμο-
ποιούσε  τα δικά του θύματα. Είχαν μεταχειριστεί το σώμα του 

μέσω της ημιζωντανής οντότητας που είχαν, από πριν, φυτέψει 
στο μυαλό του, επειδή φοβόνταν πως, εκεί όπου ο Στίβεν θα πή-
γαινε, ίσως μολυνόταν από τον εχθρό τους– 
  Το όνομά μου δεν είναι πια Στίβεν! 

  Κακές αναμνήσεις. 
  Εκείνο που είχε σημασία ήταν ότι το παράσιτο αποτελούσε α-
πειλή για τους Υπερασπιστές, γι’αυτό κιόλας ήθελαν να το εξο-
λοθρεύσουν. Όπως τώρα ήθελαν να καταστρέψουν την Αρταλ-

δάφρα. Ήταν κι αυτή απειλή. Ή, μάλλον, υπήρχε κάτι εκεί που 
ήταν απειλή. 
  Μια οντότητα, ίσως, παρόμοια με το παράσιτο που βρισκόταν 
μέσα στον οργανισμό του Ελπιδοφόρου. 

  Ήταν τρομαχτικό. Μ’αυτά τα πλάσματα ποτέ δεν μπορούσες να 
ξέρεις τι είχες ν’αντιμετωπίσεις… Έβλεπαν τους ανθρώπους σαν 
πιόνια τους… 
  Και οι Υπερασπιστές το ίδιο μάς βλέπουν. Η μόνη τους διαφορά 
είναι πως υπηρετούν την Παντοκράτειρα… ή ίσως η Παντοκρά-

τειρα να υπηρετεί αυτούς. 
 
 
 



ΚΩΣΤΑΣ ΒΟΥΛΑΖΕΡΗΣ  /  146 

 
 

 

Καθώς πλησίαζαν, τα ψηλά, κατάλευκα βουνά τούς φαίνονταν 
ολοένα και πιο μεγάλα. Μέχρι που ο Παγογέρακας έφτασε στους 

πρόποδες, και τα βουνά ήταν πλέον εμπρός τους, κρύβοντας τον 
ουρανό. Πυργώνονταν πελώρια από πάνω τους, με τις κορφές 
τους να χώνονται μέσα στα σκουρόχρωμα σύννεφα. Σ’ορισμένα 
σημεία στις πλαγιές τους, σποραδικά δάση διακρίνονταν. Η βλά-

στηση που άντεχε εδώ, μέσα σε τούτο το ψύχος, πρέπει να ήταν 
πραγματικά πολύ δυνατή, σκέφτηκε ο Ελπιδοφόρος. 
  Ο Νικόδημος σταμάτησε το όχημά τους. «Δε βλέπω κανένα πέ-
ρασμα, Καπετάνιε. Και το έδαφος ήδη έχει αρχίσει να γίνεται ζό-
ρικο.» 

  Ναι, συλλογίστηκε ο Ελπιδοφόρος, δύσκολο να μην το έχω προ-
σέξει. Συχνά-πυκνά ο Παγογέρακας τρανταζόταν, καθώς οι οδο-
ντωτοί τροχοί του ανέβαιναν σε παγωμένα βράχια. 
  Καθάρισε το λαιμό του. «Ακολούθα λίγο τους πρόποδες προς τα 

δυτικά. Ίσως βρούμε κάποιο άνοιγμα από κει.» 
  Ο Νικόδημος υπάκουσε, στρίβοντας. 
  «Σ’το είπα ότι δε θα βγαίναμε πουθενά, Ελπιδοφόρε,» σχολίασε 
ο Σκοτ, που είχε έρθει κοντά τους πριν από κανένα μισάωρο και 

καθόταν πλάι στον Νάραλχεμ’νιρ. 
  Ο Ελπιδοφόρος δεν του απάντησε. Άναψε ένα τσιγάρο και έφε-
ρε τα κιάλια του στα μάτια, κοιτάζοντας τα απότομα βουνά. Ψά-
χνοντας για κάποιο μέρος που το όχημά τους θα μπορούσε να 

διασχίσει. 
  Δυστυχώς, δε βρήκε κανένα. 
  «Σταμάτα, Νικόδημε,» είπε. «Πάμε ανατολικά.» 
  Ο οδηγός τους έστριψε πάλι τον Παγογέρακα, αρχίζοντας να 
τους γυρίζει εκεί απ’όπου είχαν έρθει. 

  Ο Ελπιδοφόρος, έχοντας σβήσει προ πολλού το τσιγάρο του, 
εξακολούθησε να κοιτάζει με τα κιάλια, χωρίς καμία επιτυχία να 
εντοπίσει βατό έδαφος. 



ΟΙ ΦΥΛΑΚΕΣ ΤΩΝ ΠΑΓΩΝ  /  147 

 
 

 

  Το όχημά τους πέρασε από το αρχικό σημείο όπου είχαν συνα-
ντήσει τα βουνά και συνέχισε ανατολικά. 

  Ο Ελπιδοφόρος ατένιζε τις πλαγιές με τα κιάλια του. 
  Το ίδιο κι ο Σκοτ. 
  «Σκατά…» μουρμούρισε, μετά από λίγη ώρα, ο γαλανόδερμος 
δολοφόνος. «Ούτε πουλί δεν περνά από δω, όχι τροχοφόρο!…» 

  «Πουλί,» του είπε ο Νικόδημος, «σίγουρα δεν μπορεί να πετάξει 
με τέτοιους ανέμους. Γι’αυτό δεν μπορούμε να πετάξουμε κι ε-
μείς.» 
  «Πουλιά πετάνε,» τόνισε ο Νάραλχεμ, «αν παρατηρήσετε. Αλλά 
δεν πηγαίνουν ψηλά. Το πολύ δέκα μέτρα πάνω απ’το έδαφος.» 

  «Δυστυχώς, ο Παγογέρακας δε μπορεί να κάνει το ίδιο,» είπε ο 
Νικόδημος. Και ρώτησε: «Να συνεχίσω να οδηγώ, Καπετάνιε;» 
  «Επιστρέφουμε στο αρχικό σημείο,» πρόσταξε ο Ελπιδοφόρος, 
κατεβάζοντας τα κιάλια του· «κι όταν είμαστε εκεί, σταματάμε.» 

  Ο Νικόδημος έκανε στροφή, πηγαίνοντας προς τα δυτικά. 
  «Σταματάμε και κατεβαίνουμε;» είπε ο Σκοτ. 
  «Εκτός αν έχεις κάτι καλύτερο να προτείνεις…» 
 

 
 
Βγήκαν από το όχημά τους, μέσα στον παγερό άνεμο και στο 
χιόνι, όλοι τους ντυμένοι με γούνες, κουκούλες, σκούρα γυαλιά, 

και δερμάτινες προσωπίδες. 
  «Φοβάμαι πως, επιστρέφοντας, ίσως να μη βρούμε τον Παγογέ-
ρακα εδώ,» είπε ο Σκοτ στον Ελπιδοφόρο. 
  Ο δολοφόνος είχε αρχίσει να γίνεται εκνευριστικός, σκέφτηκε 
εκείνος. 

  Η Κάτια είπε: «Γι’άλλο πρέπει να φοβάσαι.» 
  Ο Σκοτ στράφηκε να την κοιτάξει. 
  «Οι μηχανές του θάχουν παγώσει,» εξήγησε εκείνη· «κι ίσως 
δυσκολευτούμε να τις ξεπαγώσουμε.» 



ΚΩΣΤΑΣ ΒΟΥΛΑΖΕΡΗΣ  /  148 

 
 

 

  Ο Ελπιδοφόρος πρόσταξε να φορέσουν όλοι τα παγοπέδιλά 
τους, κι οι σύντροφοί του υπάκουσαν. «Να έχετε, επίσης, τα ό-

πλα σας σε μερική ετοιμότητα,» πρόσθεσε. «Δεν ξέρουμε τι μπο-
ρεί να συναντήσουμε.» 
  «Δε μου φαίνεται νάναι τίποτα ζωντανό εδώ πέρα, αρχηγέ…» 
μουρμούρισε ο Σκοτ, μέσα στο ουρλιαχτό του ανέμου. Αλλά είχε 

δύο πιστόλια θηκαρωμένα στη ζώνη του, εκεί όπου μπορούσε 
άνετα να τα τραβήξει. 
  Η ομάδα του Ελπιδοφόρου βάδισε προς τα ψηλά βουνά, διασχί-
ζοντας τους κακοτράχαλους πρόποδες: και τα μόνα πράγματα 
που τους γλίτωναν απ’το να γλιστρήσουν στους πάγους και να 

σωριαστούν ήταν τα παγοπέδιλά τους και τα ατσάλινα μπα-
στούνια που κρατούσαν, τα οποία ήταν ειδικά καμωμένα για τέ-
τοιες περιπτώσεις. 
  Η Φενίλδα καταράστηκε εσωτερικά, μετά από καμια ώρα οδοι-

πορίας. Τα πράγματα ήταν χειρότερα απ’ό,τι φανταζόταν, και δε 
θεωρούσε τον εαυτό της φτιαγμένο για να διασχίζει παγωμένα 
όρη που βρίσκονταν σε επίσης παγωμένες διαστάσεις, όπου 
λυσσαλέοι άνεμοι φυσούσαν, φέρνοντας χιόνι και παγοκρυ-

στάλλους. Οι Υπερασπιστές… χίλιες κατάρες επάνω τους!… έπρε-
πε να είχαν στείλει κάποιον άλλο στη θέση μου… Γιατί όλο εμένα 
ταλαιπωρούν, οι δαιμονισμένοι; 
  Από τότε που μ’έβαλαν να κάνω εκείνο το καταραμένο ξόρκι, για 

να βοηθήσουμε την Παντοκράτειρα… από τότε… από τότε που 
έσχισαν το μυαλό μου σαν… σαν– Καλύτερα να μην το σκεφτό-
ταν, γιατί νόμιζε πως ο πονοκέφαλός της θα επέστρεφε. Τώρα, 
το μόνο που έπρεπε να κάνει ήταν να προχωρά… 
  …και να προχωρά… 

  …και να προχωρά… 
  Πρέπει νάναι μεσημέρι, σκέφτηκε, όταν ύψωσε για λίγο το 
βλέμμα της στον ουρανό και είδε τον ήλιο να βρίσκεται ψηλά 
από πάνω τους –χωρίς να τους ζεσταίνει καθόλου. Ούτε στο ε-



ΟΙ ΦΥΛΑΚΕΣ ΤΩΝ ΠΑΓΩΝ  /  149 

 
 

 

λάχιστο δεν αισθανόταν η Φενίλδα να έχει ανεβεί η θερμοκρασί-
α. 

  «Ελπιδοφόρε!» φώναξε, για ν’ακουστεί μέσα απ’τον άνεμο. «Εί-
ναι μεσημέρι!» 
  Εκείνος κοίταξε τον ουρανό. Τους έκανε νόημα να σταματήσουν 
και να καταυλιστούν. 

  Είχαν ήδη ξεκινήσει να σκαρφαλώνουν ένα βουνό, και βρίσκο-
νταν πάνω σε μια πλαγιά. Το έδαφος δεν ήταν πολύ απότομο· 
χρειαζόταν μονάχα να είναι λίγο προσεχτικοί. Έβγαλαν δύο με-
γάλες σκηνές από τους σάκους τους και τις έστησαν. Την περισ-
σότερη δουλειά την έκαναν ο Ελπιδοφόρος, ο Σκοτ, και η Νάνσυ. 

Στη μία σκηνή μπήκαν η Φενίλδα, ο Νικόδημος, ο Σκοτ, και ο Ελ-
πιδοφόρος· στην άλλη, η Κάτια, η Νάνσυ, και ο Νάραλχεμ. Κου-
λουριάστηκαν μέσα σε κουβέρτες, και άναψαν μικρές ενεργεια-
κές θερμάστρες. Έβγαλαν φαγητό και έφαγαν, αφού το ζέστα-

ναν λίγο, όπως επίσης και το νερό τους. 
  Το απόγευμα, έλυσαν τις σκηνές και συνέχισαν να ταξιδεύουν, 
φτάνοντας σ’ένα στενό πέρασμα του βουνού κι ακολουθώντας 
το. Σε πολλά σημεία έπρεπε να σπάνε πάγους με αξίνες, γιατί ο 

δρόμος μπροστά τους ήταν κλεισμένος. Σύντομα, άναψαν φα-
κούς, καθώς το ηλιακό φως μειωνόταν. Όταν νύχτωσε, είχαν 
βρεθεί αντίκρυ σ’έναν απότομο κρημνό, που θα έπρεπε να 
σκαρφαλώσουν για να συνεχίσουν. 

  «Αδύνατον…» είπε η Φενίλδα· η αναπνοή της έβγαινε σαν κα-
πνός από τα ανοίγματα της προσωπίδας της. «Αδύνατον να το 
ανεβούμε αυτό, Ελπιδοφόρε.» 
  «Θα το ανεβούμε,» αποκρίθηκε εκείνος. «Αύριο. Χρησιμοποιώ-
ντας τον εξοπλισμό μας. Έχουμε ό,τι χρειαζόμαστε.» 

  «…Σκατά,» μουρμούρισε η Φενίλδα. 
  Καταυλίστηκαν, για να διανυκτερεύσουν. Ο Νάραλχεμ’νιρ ύφα-
νε μια Μαγγανεία Υλικής Διαισθήσεως, ώστε αν πλησιάσει κάτι 
να το καταλάβει. 



ΚΩΣΤΑΣ ΒΟΥΛΑΖΕΡΗΣ  /  150 

 
 

 

  «Τι να μας πλησιάσει;» μούγκρισε ο Σκοτ. «Ο άνεμος;» 
  Το κρύο είχε δυναμώσει, πολύ· οι θερμάστρες τους δεν έμοιαζαν 

να μπορούν να κάνουν τίποτα για να το διώξουν. Η Φενίλδα είχε 
κουλουριαστεί μέσα στην κουβέρτα της, χωρίς νάχει βγάλει ούτε 
την προσωπίδα της ούτε την κουκούλα· μονάχα τα γυαλιά της 
είχε βγάλει. 

  «Τι απόσταση διανύσαμε;» ρώτησε τον Ελπιδοφόρο, ο οποίος 
καθόταν πλάι της, πίνοντας ζεστό καφέ. 
  «Δεν ξέρω ακριβώς. Αλλά σίγουρα όχι πάνω από πέντε χιλιόμε-
τρα.» 
  «Θεοί… Μόνο πέντε χιλιόμετρα, Στίβεν; Πέντε χιλιόμετρα;» 

  Εκείνος ένευσε. «Έτσι υπολογίζω. Δε θάναι εύκολη η πορεία 
μας.» 
  Πες μου κάτι που δεν έχω καταλάβει… 
  Το πρωί, βρήκαν τις σκηνές τους σκεπασμένες από το χιόνι. Το 

τίναξαν από πάνω και τις μάζεψαν, ενώ χτυπούσαν τα χέρια 
τους και τα πόδια τους, για να τα ζεστάνουν. Το κρύο έμοιαζε να 
τους έχει διαπεράσει ώς το κόκαλο. 
  Χρησιμοποιώντας χοντρά σχοινιά, γάντζους, ατσαλόπροκες, και 

σφυριά, άρχισαν να σκαρφαλώνουν την απότομη πλαγιά εμπρός 
τους. Και ανέβαιναν… για ώρες… ενώ τους χτυπούσαν ο άνεμος, 
το χιόνι, και οι παγοκρύσταλλοι. Η Φενίλδα αισθανόταν τις κλει-
δώσεις της να φλέγονται, παρά το ψύχος· τα μέλη της έτρεμαν. 

Αν το σχοινί δεν ήταν δεμένο στη ζώνη της, θα είχε πέσει, παρα-
πάνω από μία φορά, και θα είχε τσακιστεί στους πάγους. 
  «Καπετάνιε!» ούρλιαξε η Κάτια, σε κάποια στιγμή. «Καπετάνιε! 
Πρέπει να σταματήσουμε!» 
  «Δεν υπάρχει μέρος!» φώναξε ο Ελπιδοφόρος, που βρισκόταν 

αμέσως πιο πάνω από τη Φενίλδα. «Μόλις υπάρχει μέρος, θα 
σταματήσουμε!» 
  «Δε μπορώ να συνεχίσω, Καπετάνιε!» 
  «Θα τη βοηθήσω εγώ!» φώναξε ο Σκοτ στον Ελπιδοφόρο. 



ΟΙ ΦΥΛΑΚΕΣ ΤΩΝ ΠΑΓΩΝ  /  151 

 
 

 

  Η Φενίλδα δεν έβλεπε κάτω, γιατί ήξερε ότι θα ζαλιζόταν· ο Ελ-
πιδοφόρος, όμως, είχε στρέψει το βλέμμα του για να κοιτάξει, 

και είδε τον Σκοτ να σκαρφαλώνει γρήγορα προς την Κάτια και 
να τη βάζει να πιαστεί επάνω του. Δεν είσαι μόνο λόγια, λοιπόν, 
δολοφόνε, σκέφτηκε. Είσαι χρήσιμος. Είσαι δυνατός. 
  «Εντάξει!» φώναξε. «Συνεχίζουμε! Όσο κινούμαστε, τόσο καλύ-

τερα είναι!» 
  Τελικά, έφτασαν σε μια προεξοχή και ανέβηκαν, για να ξεκου-
ραστούν. Δεν ήταν πολύ μεγάλη –μόλις τρία μέτρα στο πλάτος–, 
αλλά τους αρκούσε. Τα χέρια και τα πόδια τους ήταν κουρασμέ-
να, και απαιτούσαν επειγόντως να χαλαρώσουν. Σκηνές, ωστό-

σο, ήταν αδύνατον να στηθούν εδώ. 
  Τ’αφτιά τους τα αισθάνονταν βουλωμένα, από την υψομετρική 
πίεση. 
  «Καπετάνιε…» έκρωξε ο Σκοτ, λαχανιασμένα. «Δεν ήταν καλή 

ιδέα να πάμε από δω.» 
  «Κι από πού να πηγαίναμε;» 
  «Δε βλέπεις πού σκατά βρισκόμαστε; Επάνω σ’ένα κομμάτι πέ-
τρας, μα τα Μάτια του Σκοτοδαίμονος! και γύρω μας είναι μόνο 

αέρας!» 
  «Η προεξοχή συνεχίζεται,» είπε ο Ελπιδοφόρος. «Θα την ακο-
λουθήσουμε, να δούμε πού βγάζει. Υπάρχει ένα οροπέδιο ανάμε-
σα σε τούτα τα βουνά· το δείχνει ο χάρτης μας–» 

  «Είμαστε, όμως, ακόμα πολύ μακριά από κει! Τουλάχιστον πε-
νήντα χιλιόμετρα! Και πόσα νομίζεις πως έχουμε κάνει ώς τώ-
ρα;» 
  «Ησυχία!» γρύλισε ο Ελπιδοφόρος. «Δε βοηθάς έτσι. Και χρεια-
ζόμαστε ξεκούραση.» 

  «Καπετάνιε;» 
  Ο Ελπιδοφόρος στράφηκε, για να κοιτάξει τη Νάνσυ. 
  «Ν’ακολουθήσω εγώ την προεξοχή, να δω πού καταλήγει;» 
  «Νομίζεις ότι είσαι αρκετά ξεκούραστη;» 



ΚΩΣΤΑΣ ΒΟΥΛΑΖΕΡΗΣ  /  152 

 
 

 

  «Μπορώ ν’αντέξω λίγο ακόμα. Εξάλλου, εδώ δε χρειάζεται 
σκαρφάλωμα. Και θα επιστρέψω γρήγορα.» 

  «Εντάξει, πήγαινε. Αλλά προσεχτικά.» 
  Η Νάνσυ σηκώθηκε και βάδισε κοντά στο παγωμένο τοίχωμα 
του βουνού, προσπαθώντας ν’αποφεύγει την άκρη της προεξο-
χής. Σύντομα, την έχασαν απ’τα μάτια τους. 

  Όταν επέστρεψε, τους είπε: «Η προεξοχή συνεχίζεται για πολύ 
ακόμα. Χιλιόμετρα. Υπάρχει, όμως, λίγο παρακάτω ένα άνοιγμα 
στο τοίχωμα του βουνού. Ένα πέρασμα. Κάπως στενό, αλλά μάς 
χωρά.» 
  «Κατεύθυνση;» ρώτησε ο Ελπιδοφόρος. 

  «Νοτιοδυτική. Το τσέκαρα με την πυξίδα μου.» 
  «Θα πάμε από κει, τότε.» 
  Μετά από λίγο, σηκώθηκαν και προχώρησαν κατά μήκος της 
προεξοχής, προσέχοντας να μη γλιστρήσουν και πέσουν στο κε-

νό, ή να μην τους παρασύρει ο άγριος, παγερός άνεμος. Δεν άρ-
γησαν να φτάσουν στο μέρος που είχε αναφέρει η Νάνσυ: το εί-
δαν ν’ανοίγεται ανάμεσα σε πανύψηλους κρημνούς. Ήταν τόσο 
στενό που με το ζόρι χωρούσε ένας άνθρωπος. 

  «Δε μ’αρέσει…» μουρμούρισε η Φενίλδα. 
  Ο Ελπιδοφόρος την άκουσε και στράφηκε να την κοιτάξει. 
  «Αν κάτι συμβεί εκεί μέσα…» είπε εκείνη, «πώς θα βγούμε;» 
  «Δεν υπάρχει άλλος, καλύτερος δρόμος, Φενίλδα,» αποκρίθηκε 

ο Ελπιδοφόρος, και μπήκε πρώτος στο στενό πέρασμα. 
  Η μάγισσα τον ακολούθησε· και μετά ήρθαν, κατά σειρά, η 
Νάνσυ, ο Νάραλχεμ, ο Νικόδημος, η Κάτια, και ο Σκοτ. 
  Πενήντα μέτρα μέσα στο πέρασμα, ο Ελπιδοφόρος έβγαλε την 
ατσάλινη αξίνα του κι έσπασε κάτι πάγους που του έκλειναν το 

δρόμο. Λίγο παρακάτω, αναγκάστηκε να το επαναλάβει. Τα χέ-
ρια του τον πονούσαν, ύστερα από τη δύσκολη αναρρίχηση. Η 
αναπνοή του ακουγόταν βαριά, και μικρά σύννεφα έβγαιναν 
απ’τα ανοίγματα της δερμάτινης προσωπίδας του. 



ΟΙ ΦΥΛΑΚΕΣ ΤΩΝ ΠΑΓΩΝ  /  153 

 
 

 

  Μετά, χρειάστηκε να σπάσει πάγους για τρίτη φορά. Και δεν 
τελείωσε εκεί: σ’όλο το στενό πέρασμα φαινόταν να υπάρχουν 

σημεία όπου έπρεπε να χρησιμοποιήσει την αξίνα του. 
  Την πέμπτη φορά, το εργαλείο τού έφυγε απ’τα χέρια, κι ο Ελ-
πιδοφόρος έπεσε στα γόνατα. 
  Η Φενίλδα άγγιξε τον ώμο του. «Στίβεν;» ψιθύρισε, σκύβοντας 

κοντά του. 
  «…Φώναξε,» είπε εκείνος, λαχανιασμένα, «στον… Σκοτ, να… έρ-
θει…» 
  «Μα, είναι πίσω. Πώς να έρθει;» 
  «Πρέπει.» 

  Η Φενίλδα στράφηκε πίσω της και μετέφερε τη διαταγή του 
Ελπιδοφόρου στη Νάνσυ. 
  «Ο Σκοτ είναι στο τέλος της σειράς,» είπε εκείνη. «Μπορώ, ό-
μως, να βοηθήσω εγώ.» Και, δυναμώνοντας τη φωνή της: «Κα-

πετάνιε, να βοηθήσω εγώ; Είμαι πιο κοντά! Ο Σκοτ είναι τελευ-
ταίος!» 
  Ο Ελπιδοφόρος σηκώθηκε στα πόδια του και την ατένισε πάνω 
απ’τον ώμο του. «Εντάξει,» είπε. 

  Η Φενίλδα προσπάθησε να κάνει χώρο για να περάσει η Νάνσυ, 
και οι δυο τους σφήνωσαν, χωρίς καμία να μπορεί να κινηθεί. Η 
μάγισσα αισθάνθηκε τον αριστερό ώμο της να συνθλίβεται πά-
νω στις παγωμένες πέτρες, και το δεξί της στήθος να πιέζεται 

επώδυνα απ’τον σάκο της λευκόδερμης πολεμίστριας. Ούρλιαξε. 
  Ο Ελπιδοφόρος άρπαξε τη Νάνσυ απ’τα λουριά της ενδυμασίας 
της και την τράβηξε προς το μέρος του, με δύναμη, καταφέρνο-
ντας να την ξεκολλήσει. Εκείνη έπεσε πάνω του, ρίχνοντάς τον 
στους πάγους και πλακώνοντάς τον. 

  «Συγνώμη, Καπετάνιε,» είπε, καθώς πιανόταν από τις πέτρες 
και σηκωνόταν. Ο Ελπιδοφόρος σηκώθηκε επίσης, μουγκρίζο-
ντας. 
  «Πρέπει τώρα να περάσω μπροστά σου…» είπε η Νάνσυ. 



ΚΩΣΤΑΣ ΒΟΥΛΑΖΕΡΗΣ  /  154 

 
 

 

  Και, μάλλον, θα σφηνώσουμε πάλι, σκέφτηκε ο Ελπιδοφόρος. 
Εκτός αν.... «Θα σκύψω,» είπε, «και θα περάσεις από πάνω μου.» 

  Η Νάνσυ ένευσε. 
  Ο Ελπιδοφόρος γονάτισε, κι εκείνη τον δρασκέλισε και βρέθηκε 
μπροστά του. Το αριστερό της γόνατο τον χτύπησε στο κεφάλι 
καθώς περνούσε, αλλά μικρό ήταν το κακό. Ο Ελπιδοφόρος ση-

κώθηκε πάλι όρθιος. 
  «Είσαι καλά;» ρώτησε τη Φενίλδα πίσω του. 
  «…Ναι.» 
  Η Νάνσυ έπιασε την αξίνα κι άρχισε να κοπανά τους πάγους. 
  Μ’αυτό τον τρόπο, συνέχισαν να διασχίζουν το στενό πέρασμα. 

Κι όταν πλησίαζε το μεσημέρι, η λευκόδερμη πολεμίστρια είπε, 
αγκομαχώντας: «…Καπετάνιε… Κάτι είναι δω…» 
  Ο Ελπιδοφόρος κοίταξε πάνω απ’τον ώμο της. Πράγματι, κάτι 
έμοιαζε να υπάρχει μέσα στους πάγους. «Σπάστους με προσοχή,» 

της είπε, και τράβηξε το πιστόλι του, για καλό και για κακό. 
  Η Νάνσυ ύψωσε την αξίνα της και κοπάνησε τους πάγους, δια-
λύοντάς τους σταδιακά… κι αποκαλύπτοντας ένα ανθρώπινο 
χέρι. 

  «Θεοί…» έκανε ο Ελπιδοφόρος. 
  «Τι είναι;» ρώτησε, πίσω του, η Φενίλδα. 
  Ο Ελπιδοφόρος είπε στη Νάνσυ: «Σπάστο όλο. Βγάλ’τον έξω.» 
  Εκείνη συνέχισε, ξεθάβοντας έναν μαυρόδερμο άντρα, ντυμένο 

με γούνες. Ήταν, φυσικά, νεκρός, αλλά ο πάγος είχε διατηρήσει 
το σώμα του σαν κάποιος να το είχε βάλει στην κατάψυξη. 
  Ο Ελπιδοφόρος καταράστηκε. 
  «Τι είναι, Στίβεν;» ρώτησε η Φενίλδα, που δε μπορούσε να δει. 
  «Ένας νεκρός,» της απάντησε εκείνος. «Και σου έχω ξαναπεί: 

μην με λες Στίβεν.» 
  «Νεκρός;» 
  «Ναι. Θαμμένος στους πάγους. 
  »Νάνσυ, ψάξ’τον, να δεις αν έχει τίποτα χρήσιμο επάνω του.» 



ΟΙ ΦΥΛΑΚΕΣ ΤΩΝ ΠΑΓΩΝ  /  155 

 
 

 

  Εκείνη υπάκουσε, και είπε στον Ελπιδοφόρο ότι ο νεκρός είχε 
μαζί του ένα πιστόλι –που δεν πρέπει να δούλευε πλέον–, δύο 

μαχαίρια, και κάτι μπαταρίες, σίγουρα χαλασμένες. 
  «Τον προσπερνάμε,» είπε ο Ελπιδοφόρος. 
  Και τον προσπέρασαν, φτάνοντας, μετά από κανένα μισάωρο, 
μπροστά σ’ένα σπηλαιώδες άνοιγμα, μισοκρυμμένο από τους 

πάγους. 
  Εδώ τελείωνε το πέρασμα που ακολουθούσαν. 
  «Σκατά!…» έβρισε δυνατά η Νάνσυ, αφήνοντας την αξίνα της 
κάτω κι ακουμπώντας την πλάτη της σ’ένα απ’τα τοιχώματα του 
περάσματος. 

  Σε τούτο το σημείο το μονοπάτι γινόταν πιο φαρδύ, έτσι ο Ελ-
πιδοφόρος μπόρεσε να περάσει από δίπλα της και να πιάσει την 
αξίνα. Πλησίασε το άνοιγμα στους βράχους και άναψε τον φακό 
του, φωτίζοντας μέσα. Η σπηλιά ήταν κατηφορική, και –ο Ελπι-

δοφόρος φώτισε γύρω-γύρω– στα τοιχώματά της φαίνονταν να 
υπάρχουν πλάκες. 
  «Τι μέρος είναι τούτο;» μουρμούρισε, κάτω απ’την ανάσα του. 
  «Τι βλέπεις;» άκουσε τη φωνή της Φενίλδα’σαρ πίσω του. 

  «Μια σπηλιά,» είπε. «Αλλά πρέπει, κάποτε, να ήταν κάτι άλλο 
εδώ. Κάποιο φρούριο, ίσως.» Και μπήκε με προσοχή, συνεχίζο-
ντας να φωτίζει γύρω-γύρω. 
  Η Νάνσυ κι η Φενίλδα τον ακολούθησαν, το ίδιο κι οι υπόλοιποι. 

Ο Νάραλχεμ και η Κάτια άναψαν φακούς. 
  Το σπήλαιο δεν ήταν πολύ μεγάλο, και το μεγαλύτερο μέρος 
των τοιχωμάτων του ήταν καλυμμένο από πλάκες. Στο βάθος, 
υπήρχε ένα πέρασμα. Και δίπλα απ’την είσοδο του περάσματος 
ήταν ένας σκελετός. Ένας ανθρώπινος σκελετός. 

  «Συνέχεια νεκρούς συναντάμε…» είπε ο Νικόδημος. «Βρωμάει 
το πράγμα, Καπετάνιε.» 



ΚΩΣΤΑΣ ΒΟΥΛΑΖΕΡΗΣ  /  156 

 
 

 

  Ο Σκοτ πλησίασε το κουφάρι, φωτίζοντάς το μ’έναν δικό του 
φακό. «Δεν πέθανε από το κρύο τούτος. Ούτε τον πλάκωσαν οι 

πάγοι.» 
  «Από τι πέθανε;» ρώτησε η Φενίλδα. 
  «Κάτι τον σκότωσε. Έσπασε τα κόκαλά του και τα πέταξε από 
δω κι από κει.» 

  «Αδύνατον!» έκανε η Κάτια. «Τι μπορεί να ζει εδώ;» 
  «Δεν ξέρω,» είπε ο Σκοτ. «Και δε θέλω να μάθω.» Στράφηκε 
στον Ελπιδοφόρο. «Καπετάνιε, πρέπει να φύγουμε.» 
  Εκείνος κοίταξε τη σκοτεινή είσοδο της σήραγγας αντίκρυ τους. 
Πλησίασε και τη φώτισε, κοιτάζοντάς τη διστακτικά. 

  «Δε μπορεί να σκέφτεσαι να πάμε εκεί μέσα!» του είπε η Κάτια. 
  «Καπετάνιε,» επέμεινε ο Σκοτ, «πρέπει να φύγουμε. Να φύγου-
με από τα βουνά, όχι μόνο από εδώ. Ας καθίσουμε να βρούμε μια 
άλλη πορεία με το χάρτη μας. Δε θα τα διασχίσουμε ποτέ τούτα 

τα βουνά· θα πεθάνουμε, σαν αυτόν στα πόδια μου, ή σαν τον 
άλλο που βρήκαμε στο πέρασμα.» 
  Ο Ελπιδοφόρος έσβησε τον φακό του. «Θα ξεκουραστούμε μέσα 
στη σπηλιά,» είπε· «κόβει τον άνεμο. Και θα συζητήσουμε πάλι 

την πορεία μας.» 
  Καθάρισαν το έδαφος από το χιόνι –αποκαλύπτοντας πλάκες 
από κάτω, σε πολλά σημεία– και κάθισαν, τυλιγμένοι σε κουβέρ-
τες. Κοντά τους άναψαν ενεργειακές θερμάστρες, κι έβγαλαν 

φαγητό, για να το ζεστάνουν και να φάνε. Ήταν όλοι κατάκοποι. 
Προτού, όμως, κανένας τους κοιμηθεί, ο Ελπιδοφόρος ξεδίπλωσε 
τον χάρτη ανάμεσά τους. «Ακούω τι έχετε να προτείνετε,» είπε. 
  Ο Σκοτ κίνησε το δάχτυλό του ημικυκλικά επάνω στον χάρτη, 
διαγράφοντας πορεία γύρω απ’τα βουνά. 

  «Βγαίνουμε πολύ απ’το δρόμο μας έτσι,» του είπε ο Ελπιδοφό-
ρος. «Το καταλαβαίνεις, νομίζω.» 
  «Θα βγούμε περισσότερο απ’το δρόμο μας, αν δε φτάσουμε πο-
τέ στον προορισμό μας! Τα βουνά είναι αδύνατον να τα διασχί-



ΟΙ ΦΥΛΑΚΕΣ ΤΩΝ ΠΑΓΩΝ  /  157 

 
 

 

σουμε. Ο χάρτης μας δε δείχνει κάποιο πέρασμα, ή κάτι άλλο που 
να μας βοηθά. Έχει μόνο αυτή την καταραμένη γραμμή! Πώς εί-

ναι δυνατόν να ξέρουν πού είναι η χαμένη πόλη, αλλά να μην ξέ-
ρουν το δρόμο για να φτάσει κανείς εκεί;» γρύλισε. 
  Ο Νάραλχεμ’νιρ είπε: «Ο Σκοτ νομίζω πως έχει δίκιο: τα βουνά 
δεν πρέπει να μπορούμε να τα διασχίσουμε από τούτη τη μεριά. 

Τουλάχιστον, έτσι φαίνεται. Μέχρι στιγμής, ακολουθήσαμε τη 
γραμμή, ελπίζοντας ότι οι Υπερασπιστές ίσως ήθελαν να μας υ-
ποδείξουν τον καλύτερο δρόμο· αλλά, τελικά, μάλλον σφάλαμε.» 
  «Επιτέλους, μιλάμε λογικά!» είπε ο Σκοτ. Και κοίταξε, έντονα, 
τον Ελπιδοφόρο. «Πάμε στο όχημα, για να κάνουμε κύκλο γύρω 

απ’τα καταραμένα βουνά.» 
  Ο Νικόδημος είπε, προτού αποκριθεί ο Ελπιδοφόρος: «Κάνο-
ντας το γύρο των βουνών, θα βρεθούμε σ’έναν ποταμό, αν ο 
χάρτης μας είναι σωστός–» 

  «Ο ποταμός θάναι παγωμένος!» τον διέκοψε ο Σκοτ. «Θα περά-
σουμε από πάνω του!» 
  Ο Νικόδημος γέλασε, κοφτά. «Προσπαθείς να το παίξεις κωμι-
κός; Ο πάγος θα σπάσει, αν προσπαθήσουμε να τον διασχίσουμε 

με τον Παγογέρακα, και θα βρεθούμε μες στο νερό –όπου μην 
αμφιβάλλεις πως θα πεθάνουμε απ’το ψύχος. Ωστόσο–» 
  «Καλά, μας δουλεύεις τώρα;» μούγκρισε ο Σκοτ. «Προτιμάς να 
ταξιδέψουμε μέσα σε τούτα τα βουνά απ’το να διασχίσουμε ένα 

ποτάμι;» 
  «Δεν είπα αυτό,» διευκρίνισε ο Νικόδημος. 
  «Τι είπες, τότε;» 
  «Θα μ’αφήσεις να ολοκληρώσω, αυτή τη φορά;» 
  «Μίλα.» 

  «Φτάνοντας στον ποταμό, μπορούμε να μεταμορφώσουμε για 
λίγο το όχημά μας σε αεροπλάνο, ώστε να περάσουμε από πάνω 
του και να προσγειωθούμε στην αντίπερα όχθη.» 



ΚΩΣΤΑΣ ΒΟΥΛΑΖΕΡΗΣ  /  158 

 
 

 

  «Ναι!» είπε ο Σκοτ. «Έπρεπε να το είχαμε σκεφτεί απ’την αρ-
χή!» 

  «Το πρόβλημα είναι,» πρόσθεσε ο Νικόδημος, «ότι στην αντίπε-
ρα όχθη, αν κάνεις τον κόπο να κοιτάξεις τον χάρτη, έχει πάλι 
βουνά. Και γιατί αυτά τα βουνά να είναι καλύτερα από τούτα; 
Επιπλέον, έτσι λοξοδρομούμε, αν και, βέβαια, συνεχίζουμε να 

πηγαίνουμε νότια…» 
  «Εγώ λέω ότι αξίζει να προσπαθήσουμε. Ίσως από εκεί τα βου-
νά να είναι πιο βατά.» 
  «Ναι,» είπε, κάπως αδύναμα, η Κάτια. «Είναι προτιμότερο.» 
  Ο Ελπιδοφόρος κοίταξε τον Νάραλχεμ’νιρ. «Αγάπη μου;» 

  Εκείνος μειδίασε, έχοντας βγάλει την προσωπίδα του. «Συμφω-
νώ με τους προλαλήσαντες, Καπετάνιε. Ας προσπαθήσουμε. Σε 
τούτα τα βουνά τα πράγματα είναι σκούρα.» 
  «Φενίλδα;» ρώτησε ο Ελπιδοφόρος. 

  «Δεν ξέρω τι μου γίνεται εδώ πέρα. Πάμε απλά από κάπου που 
δε θα πεθάνουμε.» 
  «Νάνσυ;» 
  Η λευκόδερμη λοχίας ένευσε. «Από τον ποταμό.» 

  «Καλώς,» είπε ο Ελπιδοφόρος. «Θα ξεκουραστούμε σήμερα εδώ, 
στη σπηλιά, κι αύριο ξεκινάμε για το όχημα.» 
  «Θα πρέπει, δηλαδή, να ξανακατεβούμε εκείνο τον κρημνό;» 
ρώτησε η Κάτια. 

  «Προφανώς.» 
  Η Κάτια καταράστηκε, στραβώνοντας τα χείλη απεγνωσμένα. 
  Η Φενίλδα έκλεισε τα μάτια και κοιμήθηκε, τώρα που είχε την 
ευκαιρία κι αισθανόταν να είναι κάπως ζεστά. 
 

 
 
Χρειάστηκαν όλη την επόμενη ημέρα και τη μισή από τη μεθεπό-
μενη για να επιστρέψουν εκεί όπου είχαν αφήσει τον Παγογέρα-



ΟΙ ΦΥΛΑΚΕΣ ΤΩΝ ΠΑΓΩΝ  /  159 

 
 

 

κα· κι όταν έφτασαν, παραλίγο να μη δουν το όχημα, έτσι σκε-
πασμένο όπως ήταν απ’το χιόνι. Αφού το ξέθαψαν, μπήκαν στο 

εσωτερικό του και η Κάτια άρχισε τις προσπάθειες να επαναφέ-
ρει τις μηχανές του σε λειτουργική κατάσταση. 
  Ο Νάραλχεμ’νιρ κάθισε στο ενεργειακό κέντρο και ύφανε τη 
Μαγγανεία Κινήσεως, ενώ ο Ελπιδοφόρος ενεργοποίησε τα συ-

στήματα του Παγογέρακα για να τα δοκιμάσει. Σύντομα, το όχη-
μα μπορούσε πάλι να ξεκινήσει. Αποφάσισαν, όμως, να ξεκουρα-
στούν για σήμερα και να φύγουν το πρωί, που θα ήταν όλοι 
φρέσκοι. 
  Ο Ελπιδοφόρος ξάπλωσε στην καμπίνα του, και σκέφτηκε: Ε-

μείς ξέρουμε πού ακριβώς είναι η Αρταλδάφρα, και πάλι, είναι τό-
σο δύσκολο να φτάσουμε εκεί. Αυτοί που δεν έχουν ιδέα πού βρί-
σκεται πώς είναι δυνατόν να πιστεύουν ότι μπορούν ποτέ να την 
εντοπίσουν; Πόσο τρελοί είναι; 

  Οι επαναστάτες, αν έψαχναν εδώ, σίγουρα δεν είχαν καμία πι-
θανότητα να φτάσουν πρώτοι στη χαμένη πόλη… 



ΚΩΣΤΑΣ ΒΟΥΛΑΖΕΡΗΣ  /  160 

 
 

 

Οι πάγοι µιλούν 
 

 
Μια συνείδηση νιώθει. 

Κάποιος έρχεται, 
μουρμουρίζει μέσα στον αέναο ύπνο της. 

 
Αφύπνιση· φωτιά στους πάγους. 

Κάποιος έρχεται! 
 

Άλλη μια αφύπνιση. 

…Μια δύναµη, 
αντηχεί μια φωνή μέσα από τα παγωμένα βάθη. 

 

Ακόμα μια φωτιά στο σκοτάδι. 

Είναι γνωστός… 
 

Όχι· δεν µπορεί να είναι αυτός! 
 

Ποιος, τότε; 
 
Μια συνείδηση απλώνεται· οι πάγοι δονούνται· κάποια μέταλλα 
τρίζουν, θερμαίνονται, πάγοι λιώνουν· οι πέτρες διαμαρτύρο-
νται. 

 

∆εν είναι αυτός· είναι κάποιος άλλος που µεταφέρει ένα 
µέρος του. 

 
Κίνδυνος! 

 
Είναι, άραγε; 

 



ΟΙ ΦΥΛΑΚΕΣ ΤΩΝ ΠΑΓΩΝ  /  161 

 
 

 

Επαγρυπνείτε! 
 

Οι μισοί καταλήγουν σε ύπνο· ο άνεμος τούς νανουρίζει. 
 

 
Οι πάγοι σιωπούν 



ΚΩΣΤΑΣ ΒΟΥΛΑΖΕΡΗΣ  /  162 

 
 

 

Κεφάλαιο 12 
 
 
Ο Γεράρδος ξύπνησε μουδιασμένος από το κρύο· και δεν ήταν ο 

μόνος. Η Μάρθα τούς είπε να κινήσουν, έντονα, τα χέρια και τα 
πόδια τους, για να ζεσταθούν. «Είναι επικίνδυνο να μένεις πολ-
λές ώρες ακίνητος στην Ταρασμάλθη. Γίνεσαι άγαλμα.» 
  Μάζεψαν τις σκηνές τους και βγήκαν από τη γούβα όπου είχαν 

κατεβεί για να κοιμηθούν. Ο Γεράρδος έφερε τα κιάλια του στα 
μάτια και κοίταξε τριγύρω, και κυρίως προς τα βόρεια, μήπως 
εντοπίσει πάλι εκείνο το όχημα. Σήμερα, η χιονοθύελλα δεν ήταν 
τόσο άγρια όσο χτες. 
  «Δεν τους βλέπω πουθενά,» είπε. 

  «Ούτε κι εγώ,» είπε η Μάρθα, που κοιτούσε με τα δικά της κιά-
λια. «Ας προχωρήσουμε.» 
  «Προς τα πού θα πάμε τώρα;» ρώτησε ο Προαιρέσιος. 
  «Νοτιοανατολικά,» απάντησε η Μάρθα, «ακολουθώντας την 

πορεία που ακολούθησε, κάποτε, ο πατέρας μου.» 
  «Και μετά;» 
  «Δεν ξέρω τι θα γίνει μετά. Σας το είπα προτού ξεκινήσουμε: 
κανένας δεν έχει ποτέ βρει την Αρταλδάφρα.» 

  «Εμείς, όμως,» τόνισε ο Σέλιρ’χοκ, «πρέπει να τη βρούμε.» 
  «Αυτό δεν είναι παρά μια κουβέντα, μάγε. Σύντομα, θα διαπι-
στώσεις πόσο δύσκολα είναι τα πράγματα στην Ταρασμάλθη. Το 
μόνο καλό είναι ότι τα πάντα έχουν, γενικώς, την τάση να διατη-

ρούνται.» 
  «Τι εννοείς, έχουν την τάση να διατηρούνται;» ρώτησε ο Προαι-
ρέσιος. 
  «Παγώνουν. Μένουν όπως είναι. Αν πεθάνεις εδώ, θα γίνεις ένα 
πολύ ωραίο άγαλμα, Απολλώνιε.» 

  Ο Προαιρέσιος μόρφασε. «Ευχαριστώ για τη φιλοφρόνηση…» 



ΟΙ ΦΥΛΑΚΕΣ ΤΩΝ ΠΑΓΩΝ  /  163 

 
 

 

  Η Μάρθα μειδίασε πίσω απ’τη δερμάτινη προσωπίδα της. «Τί-
ποτα. Ακολουθήστε με τώρα,» είπε, και άρχισε να βαδίζει, πατώ-

ντας γερά με τα παγοπέδιλά της. 
  Οι σύντροφοί της βάδισαν πίσω της, και το ενεργειακό έλκηθρο 
ήρθε πίσω απ’αυτούς, γλιστρώντας πάνω στις ανοιχτές παγω-
μένες εκτάσεις. 

  Ο άνεμος, το χιόνι, και οι παγοκρύσταλλοι τούς χτυπούσαν κα-
θώς ταξίδευαν. Και, στα νότια, τα πανύψηλα βουνά φαίνονταν 
ολοένα και πιο κοντά. «Τι θα γίνει όταν φτάσουμε εκεί;» ρώτησε 
ο Προαιρέσιος, το τρίτο βράδυ του ταξιδιού τους, δείχνοντας τα 
βουνά έξω απ’το άνοιγμα της σκηνής τους. 

  «Δε θα φτάσουμε,» του είπε η Μάρθα. «Γιατί δε μας συμφέρει. 
Είναι πολύ απότομες οι πλαγιές τους. Θα πάμε από τούτο τον 
ποταμό.» Έβγαλε τον χάρτη της και τον ξετύλιξε, δείχνοντας ένα 
ποτάμι. «Είναι παγωμένος, φυσικά, αλλά θα τον διασχίσουμε· θα 

σας δείξω πώς. Μετά από κει, τα βουνά τα ξέρω καλύτερα· έχω 
ξαναπεράσει.» 
  «Ώς πού έφτασε ο πατέρας σου, ψάχνοντας για την Αρταλδά-
φρα;» τη ρώτησε ο Γεράρδος. 

  «Απ’όσο ξέρω, ώς εδώ.» Έδειξε ένα σημείο επάνω στον χάρτη 
της, το οποίο βρισκόταν δίπλα σ’έναν άλλο ποταμό, σε μια δα-
σώδη περιοχή. 
  «Και μέχρι πού έφτασες εσύ, αναζητώντας τα ίχνη του;» 

  Η Μάρθα έσμιξε τα χείλη. «Δε βρήκα τίποτα αξιοσημείωτο, Γε-
ράρδε, όσο κι αν έψαξα…» Μετά, συνέχισε: «Βασικά, ο πατέρας 
μου πίστευε ότι θα εντόπιζε την Αρταλδάφρα μέσω κάποιον ε-
ρειπίων. Ένα απ’αυτά είναι εδώ.» Έβαλε το δάχτυλό της πάνω σε 
μια κουκίδα του χάρτη, κοντά στον πρώτο ποταμό που τους είχε 

δείξει πριν. «Ένα άλλο, εδώ.» Έδειξε το μέρος όπου είχε πει πως 
τελείωσε η αναζήτηση του πατέρα της. «Σύμφωνα με τις ση-
μειώσεις του, θεωρούσε ότι τα ερείπια ήταν αρχαία φρούρια, ή 
τηλεπικοινωνιακά κέντρα.» 



ΚΩΣΤΑΣ ΒΟΥΛΑΖΕΡΗΣ  /  164 

 
 

 

  «Τηλεπικοινωνιακά κέντρα;» είπε ο Σέλιρ’χοκ. 
  «Ναι. Κέντρα για επικοινωνία με την Αρταλδάφρα. Πριν από 

χιλιάδες χρόνια, μάλλον.» 
  «Τα έχεις ερευνήσει εσύ, αυτά τα ερείπια, Μάρθα;» 
  Εκείνη ένευσε. «Ναι.» 
  «Και τι βρήκες;» 

  Η Μάρθα ανασήκωσε τους ώμους κάτω από τις γούνες της. 
«Τίποτα σπουδαίο. Κάποια παγωμένα μηχανήματα, που ούτε ο 
γαμημένος ο τεχνικός της ομάδας μου δε μπορούσε να καταλάβει 
τη λειτουργία τους. Και, κατά τ’άλλα, πέτρες και πάγους… Ένα 
φάντασμα ήταν κρυμμένο κει μέσα, σε μια απ’τις επισκέψεις 

μου.» 
  «Φάντασμα;» έκανε ο Προαιρέσιος. 
  «Έτσι το λένε,» εξήγησε η Μάρθα. «Είναι μια μαλακία που σχη-
ματίζεται απ’τον άνεμο και τους παγοκρυστάλλους. Ουσιαστικά, 

ο άνεμος μαζεύει τους παγοκρυστάλλους και φτιάχνει μια μορ-
φή: μπορεί νάναι άνθρωπος, μπορεί νάναι θηρίο, μπορεί νάναι 
κάτι άλλο, τελείως αλλόκοτο. Ό,τι κι αν είναι, πάντως, σπάνια 
είναι φιλικό. Ποτέ, βασικά. Επιτίθεται σ’ό,τι βρει· και συνεχίζει, 

μέχρι ή να το διαλύσεις ή να διαλυθεί από μόνο του.» 
  Ο Προαιρέσιος συνοφρυώθηκε. «Τι είδους δύναμη μπορεί να 
δημιουργεί τέτοιες οντότητες;» Στράφηκε στον Σέλιρ’χοκ. 
  «Δεν γνωρίζω,» αποκρίθηκε ο μάγος. «Προφανώς, κάποια δύ-

ναμη γηγενής της Ταρασμάλθης. Η κάθε διάσταση κρύβει και τα 
δικά της μυστικά, Προαιρέσιε· και έχει και τις δικές της απόκρυ-
φες δυνάμεις, τις οποίες, πολλές φορές, κανείς δεν μπορεί να κα-
τανοήσει.» 
  Ο Γεράρδος ρώτησε τη Μάρθα: «Αν σου επιτεθεί ένα τέτοιο φά-

ντασμα, πώς το σκοτώνεις;» 
  «Πρέπει να το χτυπήσεις με κάτι που διαλύει τη συγκέντρωση 
των παγοκρυστάλλων. Δεν αισθάνεται πόνο από μικρές σφαίρες, 



ΟΙ ΦΥΛΑΚΕΣ ΤΩΝ ΠΑΓΩΝ  /  165 

 
 

 

ή από χτυπήματα μικρής λεπίδας. Μια βόμβα, όμως, το κατα-
στρέφει, όπως και μια μεγάλη πέτρα.» 

  Ο Γεράρδος ένευσε. «Κατάλαβα.» 
  Ο Σέλιρ’χοκ ρώτησε τη Μάρθα: «Τα μηχανήματα που είδες, μέ-
σα στα ερείπια, ήταν τηλεπικοινωνιακές συσκευές;» 
  «Νομίζω πως ναι. Αλλά όχι σαν τις δικές μας. Πολύ παλιές.» 

  «Οπλισμοί; Υπάρχουν οπλισμοί στα ερείπια;» 
  «Τώρα που τ’αναφέρεις, ναι, υπάρχουν. Κάποια κανόνια. Πα-
μπάλαια κι αυτά, όμως, γεμάτα πάγο· αποκλείεται να λειτουρ-
γούν. Και το σχήμα τους είναι παράξενο. Θα τα δείτε, όταν φτά-
σουμε εκεί.» 

  Καθώς ταξίδευαν, την επόμενη ημέρα, η Μάρθα ήταν χαμένη 
στις αναμνήσεις της. Θυμόταν τις προηγούμενες εκστρατείες της 
στην Ταρασμάλθη, και κυρίως αυτές που είχε οργανώσει η ίδια, 
για να βρει τον πατέρα της και τον αδελφό της. Θυμόταν τους 

ανθρώπους (πρόσωπα και λόγια) και τους κινδύνους (κρημνοί, 
θύελλες, θηρία) και τις απεγνωσμένες της προσπάθειες να κατα-
λάβει τι πορεία είχε πάρει ο πατέρας της για να φτάσει στην Τα-
ρασμάλθη, και πού μπορεί να είχε χαθεί. Και ο αδελφός της; Πού 

είχε εξαφανιστεί ο αδελφός της; Πρέπει να είχε ανακαλύψει κάτι 
που δεν είχε ανακαλύψει εκείνη, να είχε προχωρήσει λίγο παρα-
κάτω, γι’αυτό η Μάρθα αδυνατούσε να τον βρει –αυτόν ή το 
πτώμα του. Ή ίσως… ίσως να είχε ακολουθήσει κάποια τυχαία 

κατεύθυνση κι εκεί να είχε φτάσει στο τέλος του– 
  Γαμώ τον κώλο της Έχιδνας! Δεν ήθελε να τα φέρνει πάλι τούτα 
στο νου της. Είχε πει ότι θα τελείωνε μ’αυτές τις κωλοϊστορίες 
στην Ταρασμάλθη. Θα τελείωνε με την τρισκατάρατη Αρταλδά-
φρα. Εξάλλου, ο πατέρας της κι ο αδελφός της αποκλείεται να 

ζούσαν πλέον· και όφειλε ν’αναρωτηθεί: την ενδιέφερε πραγμα-
τικά να βρει τα πτώματά τους, διατηρημένα από τον πάγο, ή δι-
αλυμένα από την οργή κάποιου θηρίου; Καλύτερα να τους άφηνε 



ΚΩΣΤΑΣ ΒΟΥΛΑΖΕΡΗΣ  /  166 

 
 

 

να χαθούν μέσα στους θρύλους και στους μύθους της παγωμέ-
νης Ταρασμάλθης. Καλύτερα… 

  Και μετά, είχαν έρθει τούτοι οι κωλοεπαναστάτες… 
  Τουλάχιστον, ο Γεράρδος είναι ευγάμητος. Αλλά δεν μπορείς να 
ζεσταθείς αρκετά για να κάνεις τίποτα ενδιαφέρον εδώ, στην Τα-
ρασμάλθη… Γαμώ τη γαμημένη τύχη μου! 

  Το μεσημέρι, που είχαν στήσει μια σκηνή και είχαν καθίσει μέσα 
της, γύρω από μια ενεργειακή θερμάστρα, ο Προαιρέσιος ρώτη-
σε: «Πόσο μακριά είμαστε από τον ποταμό; Πόσες μέρες ακόμα;» 
  «Έξι, αν όλα πάνε καλά. Και φαίνεται να πηγαίνουν,» απάντησε 
η Μάρθα. «Δεν είστε σαν κάτι ζούφιους, που τα φτύνουν ύστερα 

από λίγη πεζοπορία.» 
  Οι τρεις επαναστάτες γέλασαν. 
  «Είπα κάτι αστείο;» 
  Ο Προαιρέσιος είπε μετά από λίγο: «Το όχημα δεν το ξαναείδα-

τε, έτσι;» 
  «Όχι,» αποκρίθηκε ο Γεράρδος. «Όποιοι κι αν είναι, ακολουθούν 
διαφορετική πορεία από εμάς.» 
  «Και ούτε τίποτ’άλλο ύποπτο έχουμε δει,» πρόσθεσε η Μάρθα. 

«Κανένας δε μας παρακολουθεί.» 
  Ο Προαιρέσιος, όμως, έμοιαζε σκεπτικός. «Δηλαδή, η παρουσία 
των Παντοκρατορικών στον Αιθέρα ήταν τυχαία;» 
  «Καταλαβαίνω τι εννοείς,» είπε ο Γεράρδος. «Κι εμένα με προ-

βληματίζει.» 
  «Σταματήστε να προβληματίζεστε από μαλακίες,» τους συμ-
βούλεψε η Μάρθα. «Στην Ταρασμάλθη, καλύτερα είναι να σε 
προβληματίζει η επιβίωση –και μόνο.» 
  Το βράδυ, βρίσκονταν κοντά στους πρόποδες των βουνών, και 

ο άνεμος που ερχόταν από εκεί ήταν δυνατός και παγερός, ενώ 
οι παγοκρύσταλλοι που έφερνε, επικίνδυνοι. Έστησαν στα γρή-
γορα μια σκηνή και χώθηκαν μέσα, για να προστατευτούν. Το 
έλκηθρο το τράβηξαν κοντά τους. Ίσα που χωρούσαν όλοι μαζί, 



ΟΙ ΦΥΛΑΚΕΣ ΤΩΝ ΠΑΓΩΝ  /  167 

 
 

 

αλλά δεν είχαν παράπονο· η παρουσία και των τεσσάρων ζέ-
σταινε κάπως τον χώρο. 

  Ο Γεράρδος άναψε μια ενεργειακή θερμάστρα, και ο Σέλιρ’χοκ 
ύφανε μια Μαγγανεία Υλικής Διαισθήσεως. Έφαγαν κάτι δυνα-
μωτικό κι ύστερα κοιμήθηκαν. 
  Το πρωί, ο καιρός ήταν λίγο καλύτερος, και μετά από περίπου 

τρεις ώρες οδοιπορίας, είδαν κάτι να γυαλίζει στ’ανατολικά τους. 
  «Πέστε κάτω!» τους είπε η Μάρθα, και ξάπλωσαν στο χιόνι, 
φέρνοντας τα κιάλια τους στα μάτια. 
  «Το όχημα!» παρατήρησε ο Γεράρδος. «Πρέπει νάναι το ίδιο. 
Και τώρα είναι πιο κοντά.» Μπορούσε να διακρίνει ότι είχε έξι 

μεγάλους τροχούς. Αλλά δεν έβλεπε αν υπήρχε επάνω του κανέ-
να έμβλημα. Ίσως γι’αυτό να έφταιγε το χιόνι που έφερνε ο άνε-
μος, καλύπτοντας τα πάντα σαν ημιδιαφανές παραπέτασμα. 
  «Σύντομα,» είπε ο Προαιρέσιος, «δε θα είναι. Μοιάζει, όμως, να 

πηγαίνει κι αυτό νοτιοανατολικά, όπως εμείς.» 
  «Ναι…» συμφώνησε ο Γεράρδος. «Αλλά, αν ήθελαν να πάνε νο-
τιοανατολικά εξαρχής, τώρα θα έπρεπε κανονικά να είναι πολύ 
πιο μπροστά από εμάς.» 

  «Φαίνεται να ήρθαν από τα βορειοδυτικά,» είπε η Μάρθα. 
«Πρέπει να ψάχνουν για κάτι που δεν το βρήκαν εκεί.» 
  «Ή, για κάποιους,» τόνισε ο Προαιρέσιος. 
  «Για εμάς, ας πούμε;» ρώτησε η Μάρθα, βλέποντας με τα κιάλια 

της το όχημα να απομακρύνεται μέσα στις αχανείς, παγωμένες 
εκτάσεις. 
  «Ας πούμε…» 
  Η Μάρθα σηκώθηκε, κι οι άλλοι τη μιμήθηκαν. 
  «Συνεχίζουμε έχοντας την ίδια πορεία;» ρώτησε ο Προαιρέσιος. 

  «Τι άλλο να κάνουμε;» είπε ο Γεράρδος. Και κοίταξε τη Μάρθα. 
«Υπάρχει κάτι άλλο να κάνουμε;» 
  «Δε νομίζω· πρέπει να φτάσουμε στον ποταμό. Το μόνο που έχω 
να προτείνω είναι νάχουμε τα μάτια μας ανοιχτά.» 



ΚΩΣΤΑΣ ΒΟΥΛΑΖΕΡΗΣ  /  168 

 
 

 

  «Κι από δω και πέρα,» τόνισε ο Γεράρδος, «θα φυλάμε σκοπιές· 
δε θα κοιμόμαστε όλοι. Ακόμα κι αν έχεις υφάνει τη μαγγανεία 

σου, Σέλιρ.» 



ΟΙ ΦΥΛΑΚΕΣ ΤΩΝ ΠΑΓΩΝ  /  169 

 
 

 

Κεφάλαιο 13 
 
 
Ο Νικόδημος οδηγούσε από το πρωί, μέχρι το ενεργειακό ρολόι 

στην κονσόλα του Παγογέρακα να δείξει 12.00 μ.μ.· μετά, ανέλα-
βε ο Ελπιδοφόρος. Στο ενεργειακό κέντρο ήταν, στην αρχή, ο 
Νάραλχεμ’νιρ και, ύστερα, είχε καθίσει η Φενίλδα’σαρ. Επομέ-
νως, τώρα, ενώ είχαν περάσει δυόμιση ώρες από το μεσημέρι, ο 

Βιοσκόπος ήταν καθισμένος στη μπροστινή μεριά του οχήματος, 
κοντά στον Ελπιδοφόρο, στον Σκοτ, και στη Νάνσυ. Ο Νικόδημος 
είχε πάει στον κεντρικό θάλαμο, για να φάει κάτι και να ξεκου-
ραστεί, και η Κάτια ήταν μαζί του. 
  Ο Παγογέρακας διέσχιζε μια ακόμα από τις σχεδόν πανομοιότυ-

πες παγωμένες εκτάσεις της Ταρασμάλθης, και πλησίαζε τις ό-
χθες ενός ποταμού που ήταν επίσης παγωμένος· οι αχτίνες του 
ήλιου αντανακλούσαν στα κρυσταλλωμένα νερά του. Στην αντί-
περα όχθη, βουνά φαίνονταν, ακριβώς όπως έδειχνε ο χάρτης 

της ομάδας του Ελπιδοφόρου. 
  Ο Σκοτ καταράστηκε, καθώς φοβόταν, προφανώς, ότι θα έπρε-
πε πάλι ν’αφήσουν το όχημά τους και να οδοιπορήσουν. 
  Ο Νάραλχεμ’νιρ, όμως, είχε εστιασμένο το βλέμμα του αλλού. 

«Τι είν’αυτό;» είπε, δείχνοντας. 
  «Με οικοδόμημα μοιάζει,» αποκρίθηκε ο Ελπιδοφόρος. «Καλυμ-
μένο από το χιόνι, και σκεπασμένο από τους πάγους.» 
  «Δε νομίζω κανένας να μένει μέσα…» μουρμούρισε ο Σκοτ, α-

διάφορα. 
  Ο Νάραλχεμ είπε στον Ελπιδοφόρο: «Πλησίασέ το.» 
  Εκείνος λοξοκοίταξε τον μάγο πλάι του. «Υπάρχει κάποιος συ-
γκεκριμένος λόγος γι’αυτό;» 
  «Η περιέργειά μου.» 

  «Τέλος πάντων· δεν είναι έξω απ’τον δρόμο μας.» Το οικοδόμη-
μα βρισκόταν στην όχθη του ποταμού, και ο Ελπιδοφόρος έφερε 



ΚΩΣΤΑΣ ΒΟΥΛΑΖΕΡΗΣ  /  170 

 
 

 

τον Παγογέρακα κοντά του και τον σταμάτησε. «Ούτως ή άλλως, 
χρειαζόμαστε λίγη ξεκούραση, προτού περάσουμε απέναντι.» 

Άνοιξε τον επικοινωνιακό δίαυλο και έστειλε τη φωνή του στο 
ενεργειακό κέντρο του οχήματος: «Μπορείς να πάψεις τη μαγ-
γανεία, Φενίλδα.» Σηκώθηκε απ’τη θέση του και τεντώθηκε· είχε 
πιαστεί, ύστερα από τόση ώρα οδήγησης. 

  Συγκεντρώθηκαν όλοι τους στον κεντρικό θάλαμο του οχήμα-
τος, και ο Ελπιδοφόρος, απλώνοντας τον χάρτη της Ταρασμάλ-
θης ανάμεσά τους, ρώτησε πώς πρότειναν να κινηθούν από δω 
και πέρα. Συγχρόνως, είχαν φαγητά και ποτά μπροστά τους και 
έτρωγαν. 

  «Νόμιζα πως το είχαμε αποφασίσει αυτό, Καπετάνιε,» είπε ο 
Νικόδημος. «Θα πετάξουμε πάνω απ’τον ποταμό και θα προσ-
γειωθούμε στην αντικρινή όχθη. Και μετά… ανάλογα.» 
  «Το ξέρω,» αποκρίθηκε ο Ελπιδοφόρος. «Ωστόσο, ήθελα να δω 

αν κανένας είχε πάλι καμια καινούργια ιδέα.» Και κοίταξε, έντο-
να, τον Σκοτ, ο οποίος τον αγνόησε, καθώς έτρωγε κρεατόσουπα 
από το μπολ του. 
  Ο Νάραλχεμ’νιρ τούς πρότεινε να ρίξουν μια ματιά στο ερείπιο 

κοντά τους. 
  «Ποιο ερείπιο;» έκανε η Φενίλδα. 
  «Δες από το παράθυρο,» της είπε ο Νάραλχεμ. 
  Η μάγισσα σηκώθηκε απ’τη θέση της και κοίταξε. «Δε φαίνεται 

να παρουσιάζει κανένα ενδιαφέρον. Υποθέτω πως υπάρχουν 
πολλά τέτοια στην Ταρασμάλθη.» Επέστρεψε στο τραπέζι και 
ήπιε μια γουλιά απ’το κρασί της. «Δεν ήρθαμε για να εξερευνή-
σουμε άσχετα πράγματα, Νάραλχεμ.» 
  «Μπορεί να μην είναι τόσο άσχετο,» διαφώνησε εκείνος. 

  «Γνωρίζεις κάτι που αγνοούμε;» 
  «Γνωρίζω ότι πρέπει να υπήρχε πολιτισμός σε τούτη τη διά-
σταση, προτού τη σκεπάσουν οι πάγοι.» 
  «Και λοιπόν;» 



ΟΙ ΦΥΛΑΚΕΣ ΤΩΝ ΠΑΓΩΝ  /  171 

 
 

 

  «Η Αρταλδάφρα, αναμφίβολα, ήταν μέρος αυτού του πολιτι-
σμού,» συνέχισε ο Νάραλχεμ. «Όπως επίσης και το ερείπιο έξω 

απ’το όχημά μας. Μπορεί εκεί μέσα να μάθουμε κάτι χρήσιμο. 
Κάποιον ευκολότερο δρόμο για να φτάσουμε στην πόλη.» 
  «Αν τα πράγματα ήταν τόσο απλά,» είπε η Φενίλδα, «τότε η Αρ-
ταλδάφρα θα είχε βρεθεί εδώ και χρόνια, από τους εξερευνητές 

που την αναζητούν.» 
  «Οι εξερευνητές δεν έχουν ιδέα πού πρέπει να ψάξουν· εμείς ξέ-
ρουμε την ακριβή θέση της πόλης. Το μόνο που χρειαζόμαστε 
είναι ένας εύκολος δρόμος για να φτάσουμε εκεί. Και μπορεί μέ-
σα στο ερείπιο να βρούμε κάποιον χάρτη που δείχνει πώς να δι-

ασχίσουμε τα βουνά μετά τον ποταμό.» 
  «Ενδιαφέρον ακούγεται, μάγε,» παρατήρησε ο Σκοτ. 
  «Εγώ,» τόνισε η Φενίλδα, «δε νομίζω ότι έχει κανένα απολύτως 
νόημα. Επιπλέον, ίσως το ερείπιο νάναι επικίνδυνο.» 

  «Αν φοβάσαι,» της είπε ο Νάραλχεμ, «μείνε στο όχημα.» 
  «Ή, αν έρθεις,» πρόσθεσε ο Σκοτ, «θα είμαι κοντά σου. Τίποτα 
δε θα σου συμβεί.» 
  «Δε φοβάμαι, ανόητοι!» αντιγύρισε η Φενίλδα, πειραγμένη από 

τη συμπεριφορά τους. Ήταν προφανές ότι ο Βιοσκόπος προ-
σπαθούσε να ενοχλήσει τον εγωισμό της, ενώ ο δολοφόνος ενδι-
αφερόταν να τυλίξει τα χέρια του γύρω της –και δεν ήταν η 
πρώτη φορά που τον είχε ακούσει να υπονοεί κάτι τέτοιο. «Δεν 

το θεωρώ συνετό να πάμε σ’ένα μέρος για το οποίο δεν ξέρουμε 
τίποτα!» 
  «Θα ερευνήσω αν υπάρχει ζωή μέσα,» είπε ο Νάραλχεμ’νιρ. «Κι 
αν δεν υπάρχει, τι έχουμε να φοβηθούμε; Ένα άδειο ερείπιο θα 
είναι.» 

  «Ένα άδειο ερείπιο για το οποίο δεν ξέρουμε τίποτα,» προειδο-
ποίησε ξανά η Φενίλδα. 
  «Εγώ λέω να πάμε,» είπε ο Σκοτ. 



ΚΩΣΤΑΣ ΒΟΥΛΑΖΕΡΗΣ  /  172 

 
 

 

  Ο Νάραλχεμ στράφηκε στον Ελπιδοφόρο. Εκείνος τού είπε: «Θα 
ερευνήσεις, πρώτα, αν υπάρχει ζωή μέσα.» 

  Δε μπορεί νάσαι τόσο ανόητος, Στίβεν! σκέφτηκε η Φενίλδα. Δεν 
της άρεσε καθόλου τούτη η ιδέα. Και είχε μια υποψία –αν και 
αμυδρή– ότι ο Νάραλχεμ’νιρ ίσως να είχε κάτι άλλο στο μυαλό 
του: κάτι άλλο πέρα απ’το να βρουν ευκολότερο δρόμο για να 

φτάσουν στην Αρταλδάφρα. 
  Μετά το φαγητό, φόρεσαν τις γούνες τους, τα γάντια, τις κου-
κούλες, τις προσωπίδες, και τα γυαλιά τους και βγήκαν απ’τον 
Παγογέρακα, μέσα στον δυνατό άνεμο της Ταρασμάλθης. Στάθη-
καν μπροστά στο ερείπιο, που έμοιαζε, κάποτε, να ήταν κάποιου 

είδους φρούριο. Στα χέρια τους κρατούσαν όπλα, έχοντάς τα σε 
ετοιμότητα. Ακόμα κι η Φενίλδα –που δεν είχε μεγάλη σχέση με 
τα όπλα– είχε ένα πιστόλι μέσα στη γαντοφορεμένη της γροθιά. 
Μόνο ο Νάραλχεμ’νιρ ήταν άοπλος· και άρθρωσε τα λόγια για το 

Ξόρκι Εντοπισμού Ζωτικής Ενέργειας, ώστε να ανακαλύψει αν 
τίποτα έμβιο τούς περίμενε πίσω από τους παγωμένους τοίχους. 
  Τελειώνοντας τη σύντομη δουλειά του, είπε: «Μερικά μικρά 
ζώα, μόνο.» 

  «Τι είδους μικρά ζώα;» ρώτησε ο Ελπιδοφόρος. 
  «Δεν ξέρω, μα δεν πρέπει νάναι επικίνδυνα.» 
  «Το υποθέτεις,» τόνισε η Φενίλδα· «δεν το γνωρίζεις.» 
  «Μην είσαι τόσο δειλή,» της είπε ο Νάραλχεμ. «Μάλλον, κάτι 

παρόμοιο με ποντίκια είν–» 
  «Δεν είμαι δείλη! Εσύ είσαι ανόητος, που θες να μας τραβήξεις–
» 
  «Δεν έχουμε χρόνο για τσακωμούς!» τους διέκοψε ο Ελπιδοφό-
ρος. 

  Η Νάνσυ σχολίασε: «Κι εγώ που νόμιζα ότι οι μάγοι ήταν, γενι-
κά, σιωπηλοί και ήρεμοι…» 
  «Προφανώς,» της είπε ο Σκοτ, «δεν έχεις γνωρίσει πολλούς μά-
γους στη ζωή σου.» 



ΟΙ ΦΥΛΑΚΕΣ ΤΩΝ ΠΑΓΩΝ  /  173 

 
 

 

  Ο Ελπιδοφόρος έστρεψε το βλέμμα του στο ερείπιο. Δεν του 
φαινόταν και πολύ μεγάλο, και η είσοδός του ήταν κατεστραμ-

μένη. Δε θ’αργήσουμε, σκέφτηκε. «Εντάξει. Ας ρίξουμε μια σύντο-
μη ματιά.» 
  «Είσαι σοβαρός;» διαμαρτυρήθηκε η Φενίλδα. 
  Οι άλλοι την αγνόησαν και βάδισαν προς την πόρτα του οικο-

δομήματος. Η μάγισσα τούς ακολούθησε, μουρμουρίζοντας πίσω 
απ’την προσωπίδα της σχετικά με το πόσο ηλίθιοι μπορούσαν να 
είναι κάποιοι άνθρωποι. 
  Καθώς περνούσε, τελευταία, το κατώφλι της εισόδου, έκανε 
ένα Ξόρκι Ενεργειακής Ανιχνεύσεως, το οποίο εντόπιζε διάφορες 

μορφές ενέργειας, αλλά όχι ζωτική ενέργεια. Ήταν ένα από τα 
ξόρκια στα οποία ειδικεύονταν οι μάγοι του τάγματος των Ερευ-
νητών, όπως η Φενίλδα. Και, αν δεν ήταν Ερευνήτρια, δε νόμιζε 
ότι θα κατόρθωνε να εντοπίσει εκείνο που τώρα εντόπισε· οι αι-

σθήσεις της δε θα έπιαναν το ελαφρύ ενεργειακό ρεύμα που– 
  «Περιμένετε!» φώναξε. «Ελπιδοφόρε, περίμενε!» 
  Ο Ελπιδοφόρος, διακρίνοντας την πραγματική ανησυχία στη 
φωνή της, στράφηκε κι έκανε νόημα και στους υπόλοιπους να 

σταματήσουν. «Τι είναι, Φενίλδα;» 
  Η μάγισσα τον πλησίασε, περνώντας ανάμεσα απ’τους άλλους. 
«Υπάρχει ενέργεια εδώ· ή, τουλάχιστον, υπήρχε.» 
  «Ενέργεια;» είπε ο Νάραλχεμ. «Πώς το ξέρεις;» 

  «Χρησιμοποίησα ένα Ξόρκι Ενεργειακής Ανιχνεύσεως, φυσικά.» 
  «Μια στιγμή.» Ο Βιοσκόπος έκανε, επίσης, ένα Ξόρκι Ενεργεια-
κής Ανιχνεύσεως. «Δεν υπάρχει απολύτως τίποτα,» είπε. 
  «Δεν το εντοπίζεις επειδή δεν είσαι του τάγματος των Ερευνη-
τών, όπως εγώ. Υπήρχε ενέργεια εδώ, πριν από όχι πολλές ώρες. 

Και, μάλιστα, έντονη.» 
  «Τι είδους ενέργεια;» τη ρώτησε ο Ελπιδοφόρος. «Βλαβερή για 
εμάς;» 



ΚΩΣΤΑΣ ΒΟΥΛΑΖΕΡΗΣ  /  174 

 
 

 

  Η Φενίλδα σκέφτηκε, προς στιγμή, να του πει ψέματα, να του 
πει πως, ναι, ήταν βλαβερή, για να φύγουν από τούτο το μέρος 

όπου δεν είχαν κανέναν απολύτως λόγο να βρίσκονται. Ωστόσο, 
αποφάσισε να πει την αλήθεια: «Όχι, δεν πρέπει νάναι βλαβερή. 
Βασικά…» συνοφρυώθηκε, καθώς ήταν κι εκείνη παραξενεμένη 
απ’το γεγονός, «τηλεπικοινωνιακή ενέργεια νομίζω πως είναι.» 

  «Τηλεπικοινωνιακή;» απόρησε ο Ελπιδοφόρος. 
  «Ναι, κάποια μορφή τηλεπικοινωνιακής ενέργειας. Δεν την έχω 
ξανασυναντήσει πουθενά, όμως. Δεν ξέρω αν θα μπορούσε νάχει 
και κάποια δυσάρεστα αποτελέσματα στον άνθρωπο,» πρόσθε-
σε, μήπως και τον αποθαρρύνει από την εξερεύνηση του ερειπί-

ου. 
  «Μάλλον,» της είπε ο Νάραλχεμ, «κάνεις λάθος.» 
  «Δεν κάνω κανένα λάθος!» 
  «Ποιος θα χρησιμοποιούσε τηλεπικοινωνιακή ενέργεια σ’ένα 

τέτοιο μέρος, Φενίλδα;» 
  «Κάποιος που ήθελε να ζητήσει βοήθεια, ίσως;» υπέθεσε ο Ελ-
πιδοφόρος. «Κάποιος εξερευνητής;» 
  «Μα,» είπε ο Νάραλχεμ, «δεν υπάρχει κανένας άνθρωπος εδώ. 

Δεν εντόπισα ζωτική ενέργεια που να–» 
  «Ίσως νάναι νεκρός.» 
  «Δε θ’αργήσουμε να βρούμε το πτώμα του, αν είναι έτσι,» είπε ο 
Σκοτ, κάπως αδιάφορα. 

  «Προχωράμε με προσοχή,» τόνισε ο Ελπιδοφόρος, και στράφη-
κε μπροστά. 
  Δεν το σκέφτεσαι να φύγουμε από δω, ε; μούγκρισε εσωτερικά η 
Φενίλδα. 
  Η Κάτια και ο Νικόδημος είχαν ανάψει φακούς, για να φωτίζουν 

τα σκοτεινά σημεία του ερειπίου: και το φως τους δεν άργησε να 
πέσει πάνω σε δύο μακρόστενα πράγματα που δεν μπορεί παρά 
να ήταν κανόνια, αν και τεχνοτροπίας που κανένας τους δεν είχε 



ΟΙ ΦΥΛΑΚΕΣ ΤΩΝ ΠΑΓΩΝ  /  175 

 
 

 

ξαναδεί. Τα όπλα ήταν, φυσικά, καλυμμένα από πάγο αιώνων, 
και οι κάννες τους ξεπρόβαλλαν από ανοίγματα στον τοίχο. 

  «Κοιτάζουν προς τον ποταμό,» είπε ο Ελπιδοφόρος. «Τελικά, το 
μέρος ήταν φρούριο. Σε όποιους κι αν ανήκε, πρόσεχαν για ε-
χθρικά πλοία.» 
  Συνέχισαν να βαδίζουν, ερευνώντας τα πέτρινα, παγωμένα δω-

μάτια του ερειπίου. Πουθενά δε φαινόταν να υπάρχει τίποτα το 
αξιοσημείωτο· αν κάποτε έπιπλα ήταν εδώ, τότε πρέπει να είχαν 
κλαπεί ή καταστραφεί, προ πολλού. Οι πάγοι έτριζαν, σπάζο-
ντας, κάτω απ’τα μποτοφορεμένα πόδια της ομάδας του Ελπι-
δοφόρου. 

  «Αναρωτιέμαι πού θ’ανακαλύψεις τον δρόμο για να φτάσουμε 
στην Αρταλδάφρα…» είπε η Φενίλδα στον Νάραλχεμ, καυστικά. 
«Θα τον βρεις χαραγμένο στις πέτρες;» 
  «Ναι, γιατί όχι;» αντιγύρισε εκείνος, απότομα. 

  Ό,τι πεις εσύ, πανέξυπνε… 
  Και μετά, βρέθηκαν στο δωμάτιο με τα μηχανήματα. 
  Μηχανήματα που δεν είχαν ξαναδεί, και που δεν τους θύμιζαν 
τίποτα με την πρώτη ματιά. Μηχανήματα που ήταν εντοιχισμέ-

να, και που τα καλώδιά τους έτρεχαν στους τοίχους και στην ο-
ροφή του πέτρινου χώρου. Μηχανήματα που, ορισμένα απ’αυτά, 
δεν ήταν παγωμένα. Δεν υπήρχε στρώμα πάγου επάνω τους. 
  Ο Ελπιδοφόρος τα πλησίασε, μουρμουρίζοντας: «Πώς είναι δυ-

νατόν;…» 
  Η Κάτια ήρθε πλάι του, φωτίζοντας με τον φακό της. «Μονάχα 
μια εξήγηση υπάρχει, Καπετάνιε. Χρησιμοποιήθηκαν. Πρόσφα-
τα.» 
  «Μα, το μέρος είναι εγκαταλειμμένο…» 

  «Η ενέργεια που εντόπισα…» είπε η Φενίλδα. «Πρέπει να είναι 
τηλεπικοινωνιακές συσκευές!» 
  «Ποιος τις χρησιμοποίησε, όμως;» απόρησε ο Σκοτ. «Κανένας 
δεν είναι εδώ μέσα, ούτε ζωντανός ούτε νεκρός.» 



ΚΩΣΤΑΣ ΒΟΥΛΑΖΕΡΗΣ  /  176 

 
 

 

  «Και τα καλώδια…» είπε ο Νάραλχεμ’νιρ, κοιτάζοντάς τα από 
κοντά. «Δεν έχουν πάγους επάνω. Αλλά από πού αντλούν ενέρ-

γεια αυτά τα μηχανήματα ώστε να λειτουργούν; Υπάρχουν ενερ-
γειακές φιάλες εδώ πέρα;» 
  «Εσύ βλέπεις καμια ενεργειακή φιάλη;» του είπε ο Ελπιδοφό-
ρος. 

  «Αν έβλεπα, αγάπη μου, δε θα ρωτούσα. Αφού, όμως, δεν υπάρ-
χει καμία φανερή πηγή ενέργειας, τότε πώς λειτουργούν τα μη-
χανήματα;» 
  «Και το πιο σημαντικό,» πρόσθεσε ο Νικόδημος: «ποιος ήρθε 
και τα έβαλε να λειτουργήσουν; Και για ποιο λόγο;» 

  «Δε νομίζω ότι μας αφορά,» είπε η Φενίλδα. «Δε νομίζω ότι έχει 
καμία σχέση μ’εμάς. Μάλλον, κάποιος εξερευνητής θα ήταν, ο 
οποίος μετά έφυγε.» 
  «Θ’αστειεύεσαι, βέβαια!» διαφώνησε ο Νάραλχεμ. «Τα μηχανή-

ματα τούτα είναι πανάρχαια. Ξέρεις εσύ πώς λειτουργούν;» 
  Η Φενίλδα αναστέναξε. «Ωραία, σ’αυτό έχεις δίκιο. Αλλά, και 
πάλι, η περίπτωση εξακολουθεί να μην μας αφορά.» 
  Ο Ελπιδοφόρος άγγιξε το μηχάνημα εμπρός του με τις άκριες 

των γαντοφορεμένων του δαχτύλων. «Ναι… Λογικά, δε μας α-
φορά, Φενίλδα… 
  »Κάτια. Από πού μπορεί να παίρνουν ενέργεια τούτες οι συ-
σκευές;» 

  Η μηχανικός κοίταξε τις καλωδιώσεις στους τοίχους και στην 
οροφή, φωτίζοντας γύρω-γύρω με το φακό της. Το μέτωπό της 
ήταν ζαρωμένο και τα μάτια της στενεμένα. 
  «Αααου!» φώναξε η Νάνσυ· και ο Ελπιδοφόρος, στρεφόμενος 
στο μέρος της, την είδε να χτυπά κάτι επάνω στην κνήμη του 

παντελονιού της και να το ρίχνει στο πάτωμα. 
  Ο Νικόδημος το φώτισε, αμέσως· κι αντίκρισαν ένα έντομο που 
δεν ήταν μεγαλύτερο από την παλάμη ενός άντρα. Είχε έξι πόδια, 
και το δέρμα του ήταν διαφανές, σε σημείο που να γίνεται σχε-



ΟΙ ΦΥΛΑΚΕΣ ΤΩΝ ΠΑΓΩΝ  /  177 

 
 

 

δόν αόρατο πάνω στο παγωμένο πάτωμα. Ο σκελετός του, που 
φαινόταν αρκετά καθαρά, ήταν λεπτός σαν σύρμα. 

  Δεν άργησε να συνέλθει από το χτύπημα της Νάνσυς και να 
τρέξει προς μια από τις γωνίες του δωματίου. 
  Το φως του Νικόδημου το ακολούθησε. 
  Ένας πυροβολισμός, και το έντομο έγινε κομμάτια, τινάζοντας 

ένα διαφανές, γλοιώδες υγρό γύρω του. 
  Ο Σκοτ κατέβασε το πιστόλι του. 
  Ο Ελπιδοφόρος τον ρώτησε: «Όταν είπες ότι είσαι ειδικός εκτε-
λεστής, εννοούσες ότι ‘καθαρίζεις’ έντομα σε υπόγεια πολυκα-
τοικιών;» 

  Ο γαλανόδερμος δολοφόνος μειδίασε. 
  «Είσαι καλά, Νάνσυ;» ρώτησε ο Ελπιδοφόρος. 
  «Αυτή η μαλακία με τσίμπησε!» αποκρίθηκε εκείνη, έχοντας 
σκύψει και κοιτάζοντας την κνήμη της. «Πέρασε τη γούνα του 

παντελονιού μου και με τσίμπησε!» 
  «Οι μορφές ζωής που ανίχνευσες,» είπε ο Νικόδημος στον Νά-
ραλχεμ. 
  «Τι πράγμα;» έκανε ο μάγος. 

  «Αυτά τα έντομα πρέπει νάναι οι μορφές ζωής που ανίχνευσες.» 
  Η Φενίλδα κοίταξε γύρω-γύρω, τις σκιές του δωματίου. «Σας το 
είπα να μην έρθουμε σε τούτο το μέρος!» 
  «Καλύτερα να πηγαίνουμε,» πρότεινε ο Νικόδημος. «Εγώ δε θέ-

λω να με τσιμπήσει ένα απ’αυτά τα πράγματα που κυκλοφορούν 
εδώ μέσα.» 
  «Αυτό ξαναπές το!» συμφώνησε η Φενίλδα. 
  Η Νάνσυ κοίταξε τον Νάραλχεμ. «Είναι δηλητηριώδη;» 
  «Δεν ξέρω,» απάντησε εκείνος. «Δε νομίζω. Αλλά ας φανούμε 

προληπτικοί.» Την πλησίασε και γονάτισε μπροστά της. Τράβηξε 
ένα μαχαίρι και έσχισε το παντελόνι της στο γόνατο. Πήρε έναν 
σπάγκο από το δερμάτινο σακούλι στη ζώνη του και έδεσε το 
πόδι της, δυνατά. 



ΚΩΣΤΑΣ ΒΟΥΛΑΖΕΡΗΣ  /  178 

 
 

 

  Η Νάνσυ γρύλισε. «Θα μουδιάσει!» 
  «Αν το έντομο είχε δηλητήριο, είναι καλύτερα να σταματήσουμε 

τη ροή του αίματος. Τώρα θα ελέγξω τον οργανισμό σου–» 
  «Στο όχημά μας,» τόνισε ο Ελπιδοφόρος, «όχι εδώ.» 
  «Επιτέλους,» μούγκρισε η Φενίλδα. 
  Αφήνοντας το δωμάτιο με τα παράξενα μηχανήματα πίσω τους, 

διέσχισαν το μικρό φρούριο, βγήκαν από την έξοδό του, και 
μπήκαν στον Παγογέρακα. 
  Η Νάνσυ κάθισε σ’ένα απ’τα καθίσματα του κεντρικού θαλάμου 
και κοίταξε την κνήμη της. Το τραύμα που της είχε προκαλέσει 
το διαφανές έντομο δεν ήταν μεγάλο: ίσα που φαινόταν. Αν, ό-

μως, είχε δηλητήριο…. 
  Ο Νάραλχεμ’νιρ γονάτισε μπροστά στη λευκόδερμη πολεμί-
στρια και, αφού έβγαλε τα γάντια του, άγγιξε την κνήμη της με 
τα δύο χέρια και υποτονθόρυσε τα λόγια για κάποιο ξόρκι –κατά 

πάσα πιθανότητα, το Ξόρκι Ανιχνεύσεως Ξένων Σωμάτων και 
Ουσιών, υπέθεσε η Φενίλδα. 
  Ο Βιοσκόπος αναστέναξε. «Υπάρχει δηλητήριο.» 
  Η Νάνσυ καταράστηκε. 

  «Μπορείς να το αδρανοποιήσεις;» ρώτησε ο Ελπιδοφόρος. 
  «Δεν ξέρω καν τι είδους είναι,» είπε ο Νάραλχεμ. «Κι ελπίζω να 
μη χρειαστεί να χρησιμοποιήσουμε φάρμακα.» Τράβηξε το μα-
χαίρι του και θέρμανε τη λάμα μ’έναν ενεργειακό αναπτήρα. 

  «Τι θα κάνεις;» τον ρώτησε η Νάνσυ. 
  «Θα σε κάνω να αιμορραγήσεις λίγο, για να φύγει το δηλητήριο. 
Θέρμανα τη λεπίδα για να την αποστειρώσω. Θες κάτι να δα-
γκώσεις;» 
  «Όχι.» 

  Ο Νάραλχεμ’νιρ τής έσχισε το δέρμα με το θερμασμένο μαχαίρι 
του. Η Νάνσυ γρύλισε. Ο Νάραλχεμ τής έσχισε το δέρμα για δεύ-
τερη και για τρίτη φορά. Οι φωνές της επαναλήφθηκαν· και με-
τά, έπαψε να φωνάζει, ιδρωμένη και λαχανιασμένη. Επάνω στην 



ΟΙ ΦΥΛΑΚΕΣ ΤΩΝ ΠΑΓΩΝ  /  179 

 
 

 

κατάλευκη κνήμη της το αίμα που κυλούσε έκανε έντονη αντί-
θεση. 

  Ο Ελπιδοφόρος στράφηκε, εν τω μεταξύ, στην Κάτια. «Έβγαλες 
κανένα συμπέρασμα για το από πού έρχεται η ενέργεια σ’εκείνα 
τα μηχανήματα;» 
  Η μηχανικός πήρε το βλέμμα της από το αίμα της Νάνσυς και 

του είπε, λιγάκι ταραγμένα: «Οι καλωδιώσεις φαίνεται να κατα-
λήγουν κάτω απ’το έδαφος, Καπετάνιε. Ίσως η πηγή ενέργειας 
να είναι εκεί, ό,τι κι αν είναι. Δεν είχα χρόνο να το ψάξω περισ-
σότερο.» 
  Ο Ελπιδοφόρος ένευσε. «Εντάξει. Η Φενίλδα έχει δίκιο: δε μας 

αφορά.» 
  «Η Φενίλδα είχε εξαρχής δίκιο,» είπε η Φενίλδα’σαρ. «Αν δεν εί-
χαμε πάει εκεί μέσα, τίποτα δε θα είχε δαγκώσει τη Νάνσυ.» 
  «Μπορεί, όμως, να βρίσκαμε κάτι,» τόνισε ο Σκοτ. 

  «Σαν τι;» 
  «Έναν καλύτερο δρόμο; Τώρα θα πρέπει πάλι να σκαρφ–» 
  «Μην είσαι αφελής! Αποκλείεται να βρίσκαμε δρόμο.» 
  «Ησυχία, παρακαλώ,» τους διέκοψε ο Νάραλχεμ’νιρ, και ύφανε 

άλλο ένα Ξόρκι Ανιχνεύσεως Ξένων Σωμάτων και Ουσιών, αγγί-
ζοντας την αιματοβαμμένη κνήμη της Νάνσυς. 
  «Τελείωσε,» είπε μετά. «Δεν υπάρχει πλέον δηλητήριο στον ορ-
γανισμό σου.» 

  Η λευκόδερμη πολεμίστρια φάνηκε τώρα ν’αναπνέει πιο ελεύ-
θερα. 
  «Φέρτε μου επιδέσμους και αντισηπτικό,» είπε ο Νάραλχεμ’νιρ. 
 
 

 
Ο Ελπιδοφόρος αποφάσισε να ξεκουραστούν σήμερα. «Θα περά-
σουμε αύριο τον ποταμό,» τους είπε, «και θ’αρχίσουμε να διασχί-



ΚΩΣΤΑΣ ΒΟΥΛΑΖΕΡΗΣ  /  180 

 
 

 

ζουμε τα βουνά. Καλύτερα με το φως της ημέρας παρά με το 
φως του απογεύματος.» 

  Κανένας δε διαφώνησε. 
  Ο Σκοτ έμεινε στον κεντρικό θάλαμο, για να φυλά σκοπιά, κι οι 
υπόλοιποι πήγαν στις καμπίνες τους· εκτός από την Κάτια, η ο-
ποία αποφάσισε να καθίσει μαζί του, για να του κάνει παρέα. 

  «Χάλια η κατάσταση, ε;» της είπε ο δολοφόνος, ανάβοντας τσι-
γάρο και προσφέροντάς της ένα. 
  Εκείνη το δέχτηκε και το άναψε με δικό της αναπτήρα. «Ναι… 
Και….» Ρούφηξε καπνό, διστακτικά. Τον έβγαλε αργά από μισό-
κλειστα χείλη. 

  «Τι;» Ο Σκοτ τη λοξοκοίταξε. 
  «Η μάγισσα λέει ότι δε μας αφορούν τα μηχανήματα, και μάλ-
λον έχει δίκιο… αλλά είναι πολύ παράξενα, Σκοτ. Κανένας δε θα 
μπορούσε να τα χρησιμοποιήσει… Πρώτα-πρώτα, για να διαλύ-

σει τον πάγο από πάνω τους… πώς τον διέλυσε; Τον χτύπησε; 
Τον θέρμανε; Και δεν έπαθαν βλάβη τα μηχανήματα;» 
  «Πού θες να καταλήξεις;» 
  «Μου φάνηκε σαν τα μηχανήματα να διέλυσαν τον πάγο επειδή 

μπήκαν σε λειτουργία. Δηλαδή, εξαιτίας της εσωτερικής τους 
θερμότητας.» 
  «Ναι, αλλά, για να μπουν σε λειτουργία, κάποιος πρέπει να τα 
ενεργοποίησε, σωστά;» 

  «Εκτός αν είναι προγραμματισμένα έτσι ώστε να ενεργοποιού-
νται από μόνα τους σε τακτά χρονικά διαστήματα,» είπε η Κάτια. 
  «Για ποιο λόγο να συμβαίνει αυτό;» 
  Η Κάτια ανασήκωσε τους ώμους, ρουφώντας καπνό. «Δεν ξέρω. 
Επιπλέον, φοβάμαι ότι…» 

  «Τι;» 
  «Τους επαναστάτες φοβάμαι. Μπορεί αυτοί να φταίνε. Μπορεί 
να έκαναν κάτι κι έτσι να μπήκαν τα μηχανήματα σε λειτουργί-
α.» 



ΟΙ ΦΥΛΑΚΕΣ ΤΩΝ ΠΑΓΩΝ  /  181 

 
 

 

  «Γιατί να το κάνουν αυτό; Την Αρταλδάφρα υποτίθεται πως 
ψάχνουν, όπως εμείς.» 

  Η Κάτια δεν απάντησε, γιατί δεν είχε απάντηση να δώσει. 
  Άκουσαν κάποιον να πλησιάζει και στράφηκαν. 
  Ο Νάραλχεμ’νιρ. 
  «Δεν κοιμάσαι, μάγε;» είπε ο Σκοτ. 

  «Θα πάω να ρίξω μια ματιά στα μηχανήματα του ερειπίου.» 
  «Τι! Ο Καπετάνιος είπε να μείνουμε όλοι στο όχημα.» 
  «Δεν αναφερόταν σε μένα.» Ο Νάραλχεμ φόρεσε την κουκούλα 
του. 
  «Τι να πω; Έχετε προσωπικές σχέσεις, υποθέτω…» 

  «Τι πράγμα;» 
  «Τον λες ‘αγάπη μου’ και σε λέει ‘αγάπη μου’. Σίγουρα, γνωρίζε-
στε από παλιά. Δε θέλω να σκεφτώ τίποτ’άλλο.» 
  Ο Βιοσκόπος μειδίασε. «Ένα προσωπικό αστείο είναι, μόνο. Και 

δεν γνωριζόμαστε από παλιά.» 
  «Τέλος πάντων. Δεν κάνεις καλά που πας εκεί έξω. Τι θα γίνει 
άμα σου ορμήσουν αυτά τα ημιαόρατα έντομα;» 
  «Θα προσέχω.» 

  Ο Σκοτ έσβησε το τσιγάρο του, που είχε σχεδόν τελειώσει, και 
σηκώθηκε όρθιος. «Θάρθω μαζί σου, γιατί είσαι χαζός.» 
  «Καλύτερα,» είπε η Κάτια, «να μην πάει κανένας σας.» 
  «Ευχαριστούμε για τη συμβουλή,» αποκρίθηκε ο Νάραλχεμ’νιρ. 

  «Θα ειδοποιήσω τον Καπετάνιο!» 
  Ο μάγος την αγριοκοίταξε. «Με απειλείς;» 
  «Σου λέω τι θα κάνω. Μπορεί να πάτε κει μέσα και να σκοτω-
θείτε!» 
  «Δεν είναι τόσο επικίνδυνο το μέρος. Και θα σου πρότεινα να 

έρθεις κι εσύ.» 
  «Κάνε όνειρα. Δεν ξαναπατάω εκεί.» 
  «Όπως αγαπάς. Αλλά μην ανησυχήσεις τους άλλους· θα γυρί-
σουμε σύντομα.» 



ΚΩΣΤΑΣ ΒΟΥΛΑΖΕΡΗΣ  /  182 

 
 

 

  «Τι θες να δεις, μπορείς να μου πεις;» 
  «Τα μηχανήματα, τι άλλο; Εσένα, λογικά, θα έπρεπε να σ’έχουν 

παραξενέψει περισσότερο από εμένα. Εγώ δεν είμαι παρά ένας 
Βιοσκόπος· εσύ είσαι μηχανικός.» 
  Η Κάτια δεν του αποκρίθηκε. 
  Ο Νάραλχεμ’νιρ και ο Σκοτ βγήκαν από τον Παγογέρακα, αφού 

φόρεσαν τα απαραίτητα. 
  Η Κάτια περίμενε, ανάβοντας ένα δικό της τσιγάρο και κοιτάζο-
ντας το ερείπιο από το παράθυρο. 
  Σε λίγο, επέστρεψαν και έβγαλαν τις δερμάτινες προσωπίδες, 
τις κουκούλες, τις βαριές γούνες, και τα γάντια τους. 

  «Βρήκατε τίποτα το συνταρακτικό;» τους ρώτησε η Κάτια. 
  «Μερικές φωτογραφίες πήρα,» εξήγησε ο Νάραλχεμ’νιρ. «Δεν 
ξέρεις πότε μπορεί να χρειαστούν.» 
  «Φωτογραφίες των μηχανημάτων;» 

  «Ναι.» 
  «Μπορώ να τις δω;» 
  Ο Νάραλχεμ ενεργοποίησε την οθόνη που βρισκόταν στον κε-
ντρικό θάλαμο και συνέδεσε τη φωτογραφική μηχανή του με το 

αποθηκευτικό σύστημα δεδομένων του Παγογέρακα. Μια λίστα 
από φωτογραφίες παρουσιάστηκε στην οθόνη, και η Κάτια, πα-
τώντας ένα πλήκτρο, τις είδε με ενδιαφέρον, τη μία κατόπιν της 
άλλης. 

  Ο Σκοτ άνοιξε ένα μπουκάλι με Σεργήλιο οίνο και γέμισε τρεις 
κούπες. Το κρασί ήταν καλό στην παγωμένη Ταρασμάλθη, γιατί 
ζέσταινε το αίμα. 
 
 

 
Την επομένη, η Φενίλδα’σαρ, καθισμένη στο ενεργειακό κέντρο 
του Παγογέρακα, ύφανε το Ξόρκι Μηχανικής Μεταβλητότητος 
και μεταμόρφωσε το όχημα ξηράς σε αεροπλάνο. Ο Νικόδημος 



ΟΙ ΦΥΛΑΚΕΣ ΤΩΝ ΠΑΓΩΝ  /  183 

 
 

 

το απογείωσε, κάνοντας τους πάγους να λιώσουν από κάτω του, 
από τη θερμότητα που εκπεμπόταν από τους προωθητήρες. Δεν 

το πήγε πολύ ψηλά, γιατί εδώ, στην Ταρασμάλθη, όσο πιο ψηλά 
στον ουρανό βρισκόσουν τόσο πιο επικίνδυνα ήταν. Πέρασε πά-
νω από τον ποταμό και το προσγείωσε στην αντίπερα όχθη, ό-
που η Φενίλδα’σαρ το μεταμόρφωσε πάλι σε εξάτροχο όχημα. Ο 

Ελπιδοφόρος πρόσταξε να πλησιάσουν τους πρόποδες των βου-
νών και να ψάξουν για κάποιο πέρασμα, αρκετά μεγάλο ώστε να 
μπορεί να χωρέσει ο Παγογέρακας. 
  Δυστυχώς, δεν βρήκαν κανένα. Ήταν φανερό, επομένως, ότι θα 
έπρεπε να οδοιπορήσουν. Αυτό, φυσικά, δεν άρεσε σε κανέναν 

τους, αλλά δεν υπήρχε άλλη λύση. Εξοπλίστηκαν και βγήκαν από 
το όχημα, αφήνοντάς το πίσω τους και αρχίζοντας να σκαρφα-
λώνουν τα βουνά, κατευθυνόμενοι νότια, προς τον προορισμό 
τους, προς τη χαμένη, πανάρχαια πόλη της Αρταλδάφρα. 



ΚΩΣΤΑΣ ΒΟΥΛΑΖΕΡΗΣ  /  184 

 
 

 

Κεφάλαιο 14 
 
 
Πέντε μέρες πέρασαν από τότε που είδαν το άγνωστο εξάτροχο 

όχημα. Πέντε μέρες κατά τη διάρκεια των οποίων διέσχιζαν πα-
γωμένες εκτάσεις, με τα πανύψηλα βουνά στα δυτικά τους και 
με τους άγριους ανέμους να τους χτυπούν με χιόνι και παγοκρυ-
στάλλους. Το ταξίδι ήταν, αν μη τι άλλο, μονότονο: έμοιαζε μ’ένα 

συνεχές όνειρο απ’όπου δεν μπορούσες να ξεφύγεις, δεν μπο-
ρούσες να ξυπνήσεις όσο κι αν προσπαθούσες: το μόνο που σου 
απέμενε ήταν να προχωράς και να προχωράς και να προχωράς. 
Η Μάρθα είχε, επανειλημμένως, τονίσει πως ένα από τα σημα-
ντικότερα πράγματα στην Ταρασμάλθη ήταν να κινείσαι συνε-

χώς. «Ο καλύτερος τρόπος που έχει το σώμα να καταπολεμά το 
ψύχος είναι η κίνηση. Μην αφήνετε τα χέρια και τα πόδια σας να 
μουδιάσουν. Το αίμα πρέπει να κυλά.» 
  Το απόγευμα της έκτης ημέρας, είδαν τις τελευταίες ακτίνες 

του ήλιου ν’αντανακλούν σε μια επιφάνεια πιο γυαλιστερή 
απ’ό,τι συνήθως. Ένα μέρος που βρισκόταν ακόμα αρκετά μα-
κριά τους. 
  «Ο ποταμός,» είπε η Μάρθα. «Ο ποταμός. Το βράδυ θα είμαστε 

εκεί.» 
  Το φως των δύο γαλανόγκριζων φεγγαριών της Ταρασμάλθης 
αντανακλούσε επίσης έντονα στην παγωμένη επιφάνεια του πο-
ταμού, αν και, φυσικά, όχι τόσο δυνατά όσο του ήλιου. Δεν έκανε 

τα μάτια που το κοίταζαν να πονάνε· τουναντίον, πρόσφερε ένα 
μαγευτικό θέαμα, δημιουργώντας σου την ψευδαίσθηση ότι έ-
βλεπες έναν χείμαρρο από καθαρή φωτεινή ενέργεια να διασχί-
ζει την παγωμένη πεδιάδα. 
  Και κοντά στον λαμπερό χείμαρρο, βρισκόταν ένα αρχαίο οικο-

δόμημα. Ένα ερείπιο, τυλιγμένο από αρχέγονα στρώματα πάγου. 



ΟΙ ΦΥΛΑΚΕΣ ΤΩΝ ΠΑΓΩΝ  /  185 

 
 

 

  «Το μέρος που σας έλεγα,» είπε η Μάρθα, καθώς βάδιζαν προς 
το οικοδόμημα, με το ενεργειακό τους έλκηθρο να τους ακολου-

θεί σαν μηχανικός σκύλος. «Το φρούριο με τα παράξενα μηχανή-
ματα και τα κανόνια.» 
  «Θα μπούμε να ρίξουμε μια ματιά;» ρώτησε ο Σέλιρ’χοκ. 
  «Ναι, βέβαια. Όπως σας είπα, ο πατέρας μου τα θεωρούσε ση-

μαντικά αυτά τα ερείπια. Ίσως να μπορούμε, κάπως, να τα χρη-
σιμοποιήσουμε για να βρούμε την Αρταλδάφρα… αν και δεν έχω 
την παραμικρή ιδέα πώς.» 
  «Γι’απόψε, προτείνω να ξεκουραστούμε,» είπε ο Γεράρδος. 
  Η Μάρθα ένευσε. «Ναι, με πρόλαβες.» 

  «Δεν υπάρχει βία,» συμφώνησε ο Σέλιρ’χοκ. 
  Έστησαν τις δύο σκηνές τους και μπήκαν. Ο μάγος ύφανε τη 
Μαγγανεία Υλικής Διαισθήσεως, αλλά, συγχρόνως, φυλούσαν 
και σκοπιές. Την πρώτη την έκανε ο Γεράρδος· τη δεύτερη, η 

Μάρθα· και την τελευταία, ο Προαιρέσιος, ο οποίος τους ξύπνησε 
όλους με τις πρώτες αχτίνες της αυγής. 
  Χωρίς να μαζέψουν τις σκηνές τους, πλησίασαν την είσοδο του 
ερειπίου, που ήταν ανοιχτή. 

  «Υπάρχει κάτι ιδιαίτερο που θα πρέπει να προσέξουμε;» ρώτη-
σε ο Γεράρδος τη Μάρθα. 
  «Τις μουδιάστρες μόνο. Καμια φορά περιφέρονται μέσα στα ε-
ρείπια και στις σπηλιές της Ταρασμάλθης. Είναι κάτι έντομα με 

έξι πόδια και ημιδιαφανές δέρμα, πολύ δύσκολο να τα προσέξεις 
μες στον πάγο. Κι άμα σε τσιμπήσουν, τη γάμησες. Μουδιάζει ο-
λόκληρο το μέλος σου· κι αυτό, στην Ταρασμάλθη, σημαίνει ότι 
ίσως να πάθεις γάγγραινα και να χρειαστεί να σου κόψουν κάνα 
πόδι.» 

  «Τίποτ’άλλο ευχάριστο έχεις να μας πεις;» Ο Προαιρέσιος τρά-
βηξε το σπαθί από τη ζώνη του. 
  «Τελείωσαν τα ευχάριστα.» Η Μάρθα άναψε τον φακό της, φω-
τίζοντας το εσωτερικό του ερειπίου και προχωρώντας πρώτη. 



ΚΩΣΤΑΣ ΒΟΥΛΑΖΕΡΗΣ  /  186 

 
 

 

  Ο Γεράρδος άναψε επίσης φακό, και τράβηξε και το πιστόλι 
του. 

  Δεν προχώρησαν πολύ και η Μάρθα σταμάτησε. «Ίχνη,» είπε, 
δείχνοντας στο πάτωμα. «Βλέπετε; Ο πάγος έχει πατηθεί από 
πόδια. Και δεν έχει περάσει αρκετός καιρός για να ξαναγίνει. Με-
ρικές μέρες, μάλλον.» 

  Ο Γεράρδος συνοφρυώθηκε πίσω απ’την προσωπίδα του. «Οι 
άνθρωποι μέσα στο όχημα;» 
  Η Μάρθα ανασήκωσε τους ώμους. «Ίσως.» 
  «Δεν είδαμε, όμως, ίχνη από τροχούς απέξω,» είπε ο Προαιρέσι-
ος. 

  «Χαζός είσαι, Απολλώνιε;» αποκρίθηκε η Μάρθα, χωρίς να 
στραφεί για να τον κοιτάξει. «Απέξω, πέφτει συνεχώς χιόνι. Ό,τι 
ίχνη και ν’άφησαν έχουν προ πολλού χαθεί.» 
  «Ας προχωρήσουμε,» είπε ο Γεράρδος. «Προσεχτικά.» 

  Η Μάρθα τράβηξε το πιστόλι της, συνεχίζοντας να προπορεύε-
ται. 
  Οι χώροι που συναντούσαν ήταν άδειοι: πέτρινα δωμάτια, που 
δεν περιείχαν τίποτα το ιδιαίτερο. Υπήρχαν, ωστόσο, ίχνη από 

ανθρώπινα πόδια, και η Μάρθα τα ακολουθούσε. Μέχρι που έ-
φτασαν στο δωμάτιο με τα δύο αρχαία κανόνια, οι κάννες των 
οποίων ξεπρόβαλλαν από ανοίγματα στον τοίχο. 
  «Τα όπλα που σας έλεγα. Σημαδεύουν τον ποταμό, αν και δεν 

περνάνε πια πλοία για ν’ανατινάξουν.» 
  Ο Σέλιρ’χοκ ζύγωσε τα κανόνια, κοιτάζοντάς τα προσεχτικά. 
«Δεν έχω δει τίποτα παρόμοιο…» 
  «Ούτε κανένας άλλος,» τον διαβεβαίωσε η Μάρθα. 
  «Πρέπει να ήταν εδώ από προτού παγώσει η διάσταση,» είπε ο 

Σέλιρ. 
  «Ποιος ξέρει;… Μάλλον έχεις δίκιο, βέβαια. Τέλος πάντων. Χέσε 
τα κανόνια τώρα· τα ίχνη συνεχίζονται.» 



ΟΙ ΦΥΛΑΚΕΣ ΤΩΝ ΠΑΓΩΝ  /  187 

 
 

 

  «Δε νομίζω, όμως, ότι πηγαίνουν μόνο μπροστά, Μάρθα,» της 
είπε ο Γεράρδος. «Επιστρέφουν κιόλας. Δεν τόχεις προσέξει;» 

  «Το έχω προσέξει. Προφανώς, όποιοι κι αν ήταν, ήρθαν και έ-
φυγαν· δεν κάθισαν εδώ, να κατοικήσουν. Αλλά είμαι περίεργη 
να δω πού πήγαν.» 
  Δεν άργησαν να φτάσουν στο δωμάτιο με τα παράξενα, εντοι-

χισμένα μηχανήματα που κανείς δεν ήξερε τη λειτουργία τους. Κι 
εδώ η Μάρθα παρατήρησε κάτι που την παραξένεψε: Σ’ορισμένα 
απ’αυτά τα μηχανήματα, το στρώμα πάγου δεν ήταν και τόσο 
παχύ. Πλησίασε ένα και το άγγιξε, καταφέρνοντας να παραμερί-
σει εύκολα τον πάγο. 

  «Τι στον κώλο της Έχιδνας…;» 
  «Τι είναι;» ρώτησε ο Γεράρδος. 
  «Τα μηχανήματα, παλιά, ήταν παγωμένα. Και κανένας δεν τα 
είχε ποτέ ξεπαγώσει. Να, δες τα υπόλοιπα. Βλέπεις τι στρώμα 

πάγου υπάρχει επάνω τους; Και μέσα είναι το ίδιο παγωμένα, 
σίγουρα. Ετούτο δω, όμως, μοιάζει νάχει ξεπαγώσει πρόσφατα, 
και τώρα έχει αρχίσει να ξαναπαγώνει.» 
  Ο Γεράρδος, ο Σέλιρ’χοκ, και ο Προαιρέσιος είχαν πλησιάσει και 

στέκονταν γύρω της. 
  «Τα ίχνη,» είπε ο πρώτος, «τελειώνουν σ’αυτό το δωμάτιο. Με-
τά, επιστρέφουν. Πράγμα που ίσως να σημαίνει ότι…» 
  «…εκείνοι που ήρθαν ξεπάγωσαν τα μηχανήματα;» απόρησε η 

Μάρθα. «Μα, για ποιο λόγο, Γεράρδε; Δεν ξέρουμε καν τι σκατά 
είναι!» 
  «Εμείς δεν ξέρουμε· αυτοί ίσως να ξέρουν.» 
  «Κανένας εξερευνητής δεν έχω ακούσει να ξέρει. Οι πάντες τα 
θεωρούν μυστηριώδη. Ακόμα κι ο γέρος μου μυστηριώδη τα θε-

ωρούσε.» 
  «Μας είπες, όμως, ότι νόμιζε πως τα ερείπια ήταν, κάποτε, τη-
λεπικοινωνιακά κέντρα,» της θύμισε ο Σέλιρ’χοκ. 
  «Ναι, έτσι έχει γράψει.» 



ΚΩΣΤΑΣ ΒΟΥΛΑΖΕΡΗΣ  /  188 

 
 

 

  «Γιατί το νόμιζε αυτό;» 
  «Δεν ξέρω.» 

  Ο μάγος κοίταξε τους μηχανισμούς. «Θα μπορούσαν να είναι 
τηλεπικοινωνιακές συσκευές…» 
  «Ακόμα κι έτσι,» είπε η Μάρθα, «πώς να τις χρησιμοποιήσει κά-
ποιος; Μπορείς εσύ να καταλάβεις;» 

  Ο Σέλιρ’χοκ διέλυσε το ελαφρύ στρώμα πάγου με τα γαντοφο-
ρεμένα χέρια του. «Δε φαίνεται να υπάρχουν και πολλά πλή-
κτρα… Δεν καταλαβαίνω πώς θα μπορούσε κανείς να βάλει σε 
λειτουργία αυτό το πράγμα. Ίσως αν ήμουν Τεχνομαθής να κα-
ταλάβαινα. Ίσως…» 

  «Το αμφιβάλλω,» είπε ο Προαιρέσιος. «Το μηχάνημα είναι, 
προφανώς, άλλης εποχής.» 
  «Επίσης, παράξενο είναι το γεγονός ότι κάποιοι κατάφεραν να 
το ξεπαγώσουν χωρίς να του προκαλέσουν φανερές ζημιές,» πα-

ρατήρησε η Μάρθα. 
  «Ναι…» μουρμούρισε ο Σέλιρ, «πράγματι…» Και σκέφτηκε: Εί-
ναι σαν το μηχάνημα να μπήκε σε λειτουργία από μόνο του και να 
έλιωσαν οι πάγοι από την εσωτερική του θερμότητα… Αλλά δεν 

είπε τίποτα, ακόμα, στους συντρόφους του, για να μην τους α-
νησυχήσει άσκοπα. 
  Απομακρύνθηκε απ’την αρχέγονη συσκευή και ακολούθησε τις 
καλωδιώσεις στους τοίχους και στην οροφή, φωτίζοντας με τον 

φακό του. 
  «Σέλιρ,» άρχισε ο Γεράρδος, «τι κάν–;» 
  –Μια κίνηση! 
  Ο Σέλιρ’χοκ έστρεψε, απότομα, το φως του– 
  Μια μικρή φιγούρα έτρεξε στα σκοτάδια του δωματίου, πίσω 

απ’τα μηχανήματα. Έμοιαζε με έντομο με έξι πόδια, σχεδόν αό-
ρατο. 
  «Μουδιάστρα,» είπε η Μάρθα, στρέφοντας το πιστόλι της προς 
τα εκεί όπου είχε τρέξει το πλάσμα, αλλά μην πυροβολώντας. 



ΟΙ ΦΥΛΑΚΕΣ ΤΩΝ ΠΑΓΩΝ  /  189 

 
 

 

«Να έχετε το νου σας. Και να βηματίζετε· δε θα σας ζυγώσουν 
άμα κινείστε. Όταν μείνετε ακίνητοι, είναι πιο πιθανό νάρθουν 

και να σκαρφαλώσουν στο πόδι σας.» 
  «Σκατά…» μούγκρισε ο Προαιρέσιος. «Πώς στις Φωτιές του 
Μαύρου Νάρζουλ ζουν αυτά τα έντομα μες στους πάγους;» 
  «Σας ξαναείπα, υπάρχει ζωή εδώ, στην Ταρασμάλθη, παρότι δε 

φαίνεται με την πρώτη ματιά.» 
  Ο Σέλιρ’χοκ συνέχισε να κοιτάζει τις καλωδιώσεις. 
  «Τι κάνεις, Σέλιρ;» τον ξαναρώτησε ο Γεράρδος. 
  «Προσπαθώ να καταλάβω από πού παίρνουν ενέργεια αυτές οι 
μηχανές.» 

  «Από πού να παίρνουν ενέργεια;» είπε ο Προαιρέσιος. «Από 
πουθενά! Προφανώς, δεν χρησιμοποιούνται πλέον.» 
  Ο μαυρόδερμος μάγος στράφηκε να τον ατενίσει. Ή, έτσι νομί-
ζουμε… «Κι όταν χρησιμοποιούνταν;» έθεσε το ερώτημα. «Από 

πού έπαιρναν ενέργεια, τότε;» 
  «Έχει σημασία;» 
  «Ίσως…» Και, μετά από λίγη ακόμα παρατήρηση των καλωδιώ-
σεων, είπε: «Τα καλώδια καταλήγουν κάτω από το πάτωμα. Αν 

κάποτε υπήρχε πηγή ενέργειας, πιθανώς να ήταν εκεί.» 
  «Μπορεί, όμως, και να ήταν στο εσωτερικό των μηχανημάτων,» 
υπέθεσε ο Γεράρδος. 
  «Βλέπεις να υπάρχει θυρίδα για την εισαγωγή μπαταρίας, φιά-

λης, ή κάτι παρόμοιου;» 
  «Η αλήθεια είναι πως όχι,» παραδέχτηκε ο Γεράρδος, κοιτάζο-
ντας τα μηχανήματα. «Αλλά γιατί να είναι όλ’αυτά σημαντικά, 
Σέλιρ; Δεν καταλαβαίνω.» 
  «Διότι οι μηχανές μπορεί να ενεργοποιήθηκαν από μόνες τους, 

κι έτσι να έλιωσε ο πάγος που τις κάλυπτε.» 
  «Μη λες μαλακίες!» είπε η Μάρθα. «Αποκλείεται. Ποτέ ξανά δεν 
έχει συμβεί αυτό. Κανένας εξερευνητής δεν έχει αναφέρει ότι εί-
δε τα μηχανήματα να λειτουργούν από μόνα τους.» 



ΚΩΣΤΑΣ ΒΟΥΛΑΖΕΡΗΣ  /  190 

 
 

 

  «Δεν το αμφισβητώ–» 
  «Και τι έγινε; Λειτούργησαν τώρα, στα ξαφνικά;» 

  «Δεν ξέρω τι ακριβώς έγινε, αλλά αυτή μού φαίνεται να είναι η 
πιθανότερη εξήγηση.» 
  «Σέλιρ,» είπε ο Γεράρδος, «ακόμα κι αν οι μηχανές ήταν κάπως 
προγραμματισμένες να ενεργοποιηθούν μετά από ογδόντα εκα-

τομμύρια μέρες από τότε που φτιάχτηκαν, νομίζεις ότι πλέον θα 
μπορούσαν; Κατ’αρχήν, όπως πολύ σωστά αναρωτήθηκες κι εσύ, 
από πού παίρνουν ενέργεια;» 
  Ο μάγος χτύπησε το παγωμένο πάτωμα με το ραβδί του. «Από 
κάτω.» 

  «Και τι να κάνουμε τώρα;» είπε ο Προαιρέσιος. «Να σκάψουμε; 
–Εκτός του ότι, βέβαια, όλα τούτα είναι τελείως παράλογα…» 
  «Δε γίνεται να σκάψουμε,» τους πληροφόρησε η Μάρθα. «Πρέ-
πει να έχουμε τρυπάνι. Το έδαφος είναι πάγος. Στην Ταρασμάλθη 

είμαστε.» 
  «Μα, έχουμε τρυπάνι,» της είπε ο Γεράρδος. «Είναι φορτωμένο 
στο έλκηθρο. Το πρόβλημα είναι ότι καταναλώνει πολλή ενέρ-
γεια, και πρέπει να υπάρχει καλός λόγος για να το χρησιμοποιή-

σουμε.» 
  «Δε νομίζω ότι η υπόθεση του Σέλιρ είναι ‘καλός λόγος’,» είπε ο 
Προαιρέσιος. 
  Ο Γεράρδος στράφηκε να τον κοιτάξει. «Πρέπει, όμως, να παρα-

δεχτείς ότι αυτό που συνέβη εδώ, με τα μηχανήματα, είναι κάτι 
το παράξενο. Και ο πατέρας της Μάρθας πίστευε ότι αυτά τα ε-
ρείπια έχουν κάποια σχέση με την Αρταλδάφρα. Μπορεί, λοιπόν, 
ετούτη νάναι μια ευκαιρία για ν’αποκτήσουμε κάποιο στοιχείο 
για τη χαμένη πόλη. Ίσως να είμαστε τυχεροί που συνέβη τώρα 

ό,τι συνέβη.» Στράφηκε στη Μάρθα. «Εσύ τι λες;» 
  «Κοίτα: σίγουρα, έγινε κάτι παράξενο. Αλλά… να λειτούργησαν 
τα μηχανήματα από μόνα τους; Γιατί, μα τους θεούς;» 



ΟΙ ΦΥΛΑΚΕΣ ΤΩΝ ΠΑΓΩΝ  /  191 

 
 

 

  Ο Σέλιρ’χοκ τής είπε: «Απάντησέ μου στο εξής: Με τι άλλο τρό-
πο θα μπορούσαν να λιώσουν οι πάγοι που τα κάλυπταν;» 

  «Με τη θέρμανση. Ή με χτυπήματα από σφυριά. Αλλά θα χρεια-
ζόταν πολλή θέρμανση, για να τα ξεπαγώσεις ύστερα από τόσους 
αιώνες· θα γαμιόνταν και τα μηχανήματα μαζί, ή, τουλάχιστον, 
θα πάθαιναν πολύ σοβαρές βλάβες. Κι αν τα κοπανούσες με 

σφυρί… Ούτ’αυτό το έχει ποτέ επιχειρήσει κανένας, για παρό-
μοιους λόγους: θα κατέστρεφε και το μηχάνημα μαζί. Επιπλέον, 
ο πάγος σίγουρα είναι και στο εσωτερικό τους, όχι μόνο απέξω. 
Βασικά, δε θάπρεπε να μπορούν καθόλου να μπουν σε λειτουρ-
γία!» 

  «Ακριβώς,» συμφώνησε ο Σέλιρ, νεύοντας. «Έφτασες και μόνη 
σου στο συμπέρασμα. Κανονικά, δε θα έπρεπε να μπορούν να 
μπουν σε λειτουργία, ύστερα από τόσο καιρό που είναι παγωμέ-
να. Κι όμως, μπήκαν σε λειτουργία. Έτσι έλιωσαν τους πάγους 

τους.» 
  «Έλα τώρα, Σέλιρ!» τον διέκοψε ο Προαιρέσιος. «Μπορεί απλά 
κάποιος παλαβός να ήρθε και να τα θέρμανε, ή ν’άρχισε να τα 
σφυροκοπά.» 

  «Δε νομίζω ότι έχουν επάνω τους σημάδια από υπερβολική 
θέρμανση ή από σφυροκόπημα, Προαιρέσιε.» 
  «Γεράρδε,» είπε ο Προαιρέσιος, «πιστεύεις ότι πραγματικά είναι 
καλή ιδέα να σκάψουμε τη γη εδώ πέρα;» 

  «Το σκέφτομαι.» 
  Ο Προαιρέσιος κούνησε το κεφάλι, αποδοκιμαστικά. 
  Η Μάρθα είπε στον Σέλιρ: «Αναρωτιέμαι αν και οι πάγοι στο 
εσωτερικό των μηχανημάτων έχουν λιώσει.» 
  «Αυτό,» αποκρίθηκε ο μάγος, «μπορώ εύκολα να το μάθω.» 

  «Με δουλεύεις;» 
  «Καθόλου. Θα χρησιμοποιήσω ένα Ξόρκι Μηχανικής Ανταπο-
κρίσεως, για να δω αν όλα τα κομμάτια αυτής της συσκευής» –



ΚΩΣΤΑΣ ΒΟΥΛΑΖΕΡΗΣ  /  192 

 
 

 

έδειξε με το βλέμμα του το μηχάνημα που είχε καθαρίσει από τον 
πάγο– «επικοινωνούν σωστά μεταξύ τους.» 

  «Κάνε το,» τον προέτρεψε ο Γεράρδος. 
  Ο Σέλιρ’χοκ άρθρωσε τα λόγια για το ξόρκι, και οι κρύσταλλοι 
του ραβδιού του γυάλισαν κάτω απ’τις γούνες που το τύλιγαν. 
  Θεοί…! σκέφτηκε ο μάγος, καθώς η μαγεία του μετέφερε στο 

μυαλό του την αλλόκοτη τεχνοτροπία του μηχανήματος. Αν ή-
μουν Τεχνομαθής, θα μπορούσα τώρα να είχα ανακαλύψει πολύ 
περισσότερα. Ωστόσο, το μήνυμα που λάμβανε από το Ξόρκι Μη-
χανικής Ανταποκρίσεως ήταν αρκετά ξεκάθαρο: όλα τα κομμά-
τια του μηχανήματος έμοιαζαν να επικοινωνούν σωστά αναμε-

ταξύ τους. 
  Γύρισε και το είπε στους συντρόφους του. 
  «Μάλιστα…» μουρμούρισε ο Γεράρδος. 
  «Δηλαδή,» ρώτησε η Μάρθα, «έχουν λιώσει κι οι πάγοι στο ε-

σωτερικό;» 
  «Δεν ξέρω αν έχουν λιώσει ακριβώς,» απάντησε ο Σέλιρ· «πά-
ντως, αν ο μηχανισμός ήταν παγωμένος, σίγουρα τα κομμάτια 
του δε θα έδειχναν να επικοινωνούν σωστά.» 

  «Αυτό δε σημαίνει κιόλας ότι μπήκε σε λειτουργία από μόνος 
του,» είπε ο Προαιρέσιος. «Ίσως κάποιος να τον ενεργοποίησε 
από απόσταση.» 
  «Ναι,» συμφώνησε ο μάγος, «είναι πιθανό… Αν, μάλιστα, τούτα 

τα μέρη ήταν, κάποτε, τηλεπικοινωνιακά κέντρα, όπως πίστευε ο 
πατέρας της Μάρθας….» 
  «Θες να πεις ότι κάποιος προσπαθούσε να επικοινωνήσει 
μ’αυτό το φρούριο;» ρώτησε ο Γεράρδος. 
  «Σαχλαμπούχλες κάθεστε και τσαμπουνάτε!» είπε η Μάρθα. 

«Ποιος μπορεί να ήθελε να επικοινωνήσει μ’ένα παγωμένο ερεί-
πιο; Κανένας δε μένει εδώ!» 
  Ο Σέλιρ’χοκ ατένισε τον Γεράρδο. «Προτείνω να σκάψουμε. Αν 
υπάρχει πηγή ενέργειας, είναι κάτω απ’τα πόδια μας.» 



ΟΙ ΦΥΛΑΚΕΣ ΤΩΝ ΠΑΓΩΝ  /  193 

 
 

 

 
 

 
Πήραν το τρυπάνι από το έλκηθρό τους, το συνέδεσαν με μια ε-
νεργειακή φιάλη, και ο Γεράρδος άρχισε να το χρησιμοποιεί, ενώ 
οι υπόλοιποι στέκονταν γύρω του, παρακολουθώντας. Πάγοι και 

πέτρες τινάζονταν, καθώς το ατσάλινο εργαλείο χτυπούσε το 
πάτωμα του δωματίου με τα μηχανήματα. 
  «Πρόσεχε τα καλώδια,» προειδοποίησε ο Σέλιρ’χοκ. «Δε θέλου-
με να καταστραφούν.» 
  Ο Γεράρδος σταμάτησε να χρησιμοποιεί το τρυπάνι, αφού τρύ-

πησε σε κάμποσα σημεία το πάτωμα. «Τώρα, θα πρέπει να βγά-
λετε τα κομμάτια με φτυάρια,» είπε, λαχανιασμένα. 
  Ο Προαιρέσιος, ο Σέλιρ’χοκ, και η Μάρθα πήραν φτυάρια και 
έπιασαν δουλειά, πετώντας πάγους και πέτρες σε μια από τις 

γωνίες του δωματίου. Ο Γεράρδος νόμισε πως είδε μια μουδιά-
στρα να φεύγει τρέχοντας, για να μη θαφτεί ζωντανή· ίσως, ό-
μως, να μην ήταν τίποτα παραπάνω από ένα παιχνίδι των σκιών. 
  Όταν τα μπάζα είχαν καθαρίσει, ο Σέλιρ’χοκ κοίταξε προσεχτι-

κά τις καλωδιώσεις κάτω από τη γη. 
  «Δε βλέπω να φτάνουν σε καμια μπαταρία,» παρατήρησε ο 
Προαιρέσιος, ακουμπώντας τα χέρια του πάνω στο όρθιο φτυάρι 
του και στηριζόμενος εκεί. 

  «Πηγαίνουν πιο βαθιά,» είπε ο μάγος. 
  «Προσπαθείς να υπονοήσεις ότι πρέπει να σκάψουμε κι άλλο;» 
  «Μ’αποκάλυψες.» 
  Ο Προαιρέσιος αναποδογύρισε τα μάτια. «Η όλη διαδικασία εί-
ναι ανούσια. Παρακαλώ, ακούστε με!» 

  Ο Γεράρδος είπε, φέρνοντας κοντά το τρυπάνι: «Θα το χρησι-
μοποιήσω ακόμα μία φορά. Απομακρυνθείτε, όλοι σας.» 
  Οι σύντροφοί του πήγαν στις άκρες του δωματίου, κι εκείνος 
ενεργοποίησε το τρυπάνι, γεμίζοντας τον χώρο με τον διαπερα-



ΚΩΣΤΑΣ ΒΟΥΛΑΖΕΡΗΣ  /  194 

 
 

 

στικό μηχανικό ήχο του και κάνοντας ολόκληρο το δωμάτιο να 
τραντάζετε. Παρατηρώντας τη δουλειά του, ο Γεράρδος σκέφτη-

κε: Τόσο βαθιά έχω σκάψει κι ακόμα συναντώ πάγους. Μάλλον, 
φτάνουν ώς την καρδιά ετούτης της διάστασης. Μάλλον, κι η ίδια 
της η καρδιά είναι από πάγο. Απορούσε, όμως, πώς ήταν δυνατόν 
ο χάρτης τους να δείχνει δάση σε ορισμένες περιοχές της Ταρα-

σμάλθης. Κανονικά, τίποτα δε θα έπρεπε να μπορεί να φυτρώσει 
εδώ. Ίσως και τα δέντρα νάναι από πάγο… Θα το διαπιστώσουμε 
μετά από κάποιες μέρες, υποθέτω, σκέφτηκε, κρατώντας γερά τις 
χειρολαβές του τρυπανιού, που χοροπηδούσε δαιμονισμένα. Ή, 
μπορούμε να ρωτήσουμε τη Μάρθα, η οποία, αναμφίβολα, θα έχει 

ξαναπάει εκεί. 
  Μετά από κάποια ώρα, και αφού είχε πάλι τρυπανίσει κάμποσα 
σημεία του εδάφους, είπε στους συντρόφους του να χρησιμο-
ποιήσουν τα φτυάρια τους για να βγάλουν τα μπάζα. Εκείνοι 

υπάκουσαν, δουλεύοντας με ταχύτητα και χωρίς να μιλάνε, θέ-
λοντας, προφανώς, να τελειώσουν όσο το δυνατόν γρηγορότερα 
με τούτη την ιστορία. Ακόμα κι ο Προαιρέσιος ήταν σιωπηλός. 
  Ο Γεράρδος –που, όπως κι οι υπόλοιποι, είχε βγάλει τη δερμάτι-

νη προσωπίδα του– στήριξε το τρυπάνι σ’έναν τοίχο και άναψε 
τσιγάρο. Καθώς κάπνιζε, βημάτιζε, γιατί η Μάρθα τούς είχε συμ-
βουλέψει ποτέ να μη μένουν ακίνητοι· αν ήταν ακίνητοι, ίσως 
κάποια μουδιάστρα να τους πλησίαζε. Τώρα, βέβαια, δε νομίζω 

καμία απ’αυτές να βρίσκεται εδώ, ύστερα από τόση φασαρία. Σί-
γουρα, ποτέ άλλοτε δε θα είχαν αισθανθεί τέτοια τραντάγματα. 
Ίσως να θεωρούν ότι ήρθε το τέλος του κόσμου τους. Κάποιοι γί-
γαντες κατέστρεψαν το σύμπαν… 
  Όταν τα μπάζα είχαν καθαρίσει, ο Προαιρέσιος καταράστηκε. 

«Δεν το πιστεύω!» είπε. «Τα καλώδια συνεχίζουν. Μάγε, αποκλεί-
εται η ενεργειακή πηγή να βρίσκεται κάτω.» 



ΟΙ ΦΥΛΑΚΕΣ ΤΩΝ ΠΑΓΩΝ  /  195 

 
 

 

  «Και πού είναι, τότε;» αντιγύρισε ο Σέλιρ’χοκ. «Επίσης: για ποιο 
άλλο λόγο μπορεί οι καλωδιώσεις να πηγαίνουν τόσο κάτω 

απ’το έδαφος;» 
  «Φωτιές του Μαύρου Νάρζουλ! Δεν ξέρω, μάγε! Ίσως να είναι 
όπως τα καλώδια στις πόλεις. Ίσως, κάποτε, γύρω μας να υπήρ-
χε μια πόλη και τα καλώδια να έχουν μείνει από τότε. Δεν μπορεί 

κάποιοι να έθαψαν μια μπαταρία τόσο βαθιά κάτω απ’τη γη! 
Γιατί να το κάνουν; Είναι παράλογο!» 
  «Σ’αυτό,» είπε ο Γεράρδος, «ο Προαιρέσιος έχει δίκιο. Δε νομίζω 
ότι θα βρούμε κάτι άλλο, Σέλιρ, όσο κι αν σκάψουμε.» 
  Ο μάγος φαινόταν προβληματισμένος. 

  Ο Γεράρδος στράφηκε στη Μάρθα. «Τι νομίζεις εσύ; Γνωρίζεις 
την Ταρασμάλθη καλύτερα από μας.» 
  «Δεν είχα ποτέ αναρωτηθεί πού πηγαίνουν αυτά τα καλώδια, 
Γεράρδε. Πάντως, όπως είπε ο Απολλώνιος, ίσως νάναι σαν τα 

καλώδια στις πόλεις. Ίσως να συνδέουν τούτο το ερείπιο με κάτι 
άλλο…» 
  «Και ίσως εκεί να είναι η πηγή ενέργειας,» υπέθεσε ο Σέλιρ’χοκ. 
  «Δε μπορούμε, όμως, να ανακαλύψουμε πού πηγαίνουν,» είπε ο 

Γεράρδος. 
  Ο Σέλιρ ένευσε. «Φοβάμαι πως έτσι είναι, Καπετάνιε. Αν και 
μπορεί να ήταν σημαντικό να μάθουμε.» 
  «Γιατί;» 

  «Επειδή ίσως τα καλώδια να καταλήγουν στην Αρταλδάφρα.» 
  Οι άλλοι τον κοίταξαν με φανερή δυσπιστία στα μάτια τους. 
  «Ο πατέρας της Μάρθας έχει γράψει ότι πίστευε πως τα ερείπια 
έχουν κάποια σχέση με τη χαμένη πόλη,» τους θύμισε ο Σέ-
λιρ’χοκ· κι αυτό τούς έκανε να το ξανασκεφτούν. 

  «Μπορεί νάχεις δίκιο,» παραδέχτηκε ο Γεράρδος. «Αλλά, και 
πάλι, είναι αδύνατο να ακολουθήσουμε τα καλώδια.» 



ΚΩΣΤΑΣ ΒΟΥΛΑΖΕΡΗΣ  /  196 

 
 

 

  «Εκτός αν, κάπως, ενεργοποιούσαμε τη συσκευή. Τότε, ίσως να 
μπορούσα να διακρίνω τη γενικότερη κατεύθυνση που κυλά η 

ενέργεια.» 
  «Να την ενεργοποιήσουμε; Πώς;» 
  «Αυτό είναι το ερώτημα,» είπε ο Σέλιρ’χοκ· και μετά, έμεινε σι-
ωπηλός, στηριζόμενος στο ραβδί του. 

  «Τι θα κάνουμε, λοιπόν;» ρώτησε ο Προαιρέσιος. «Θα κάτσουμε 
εδώ, ή θα φύγουμε; Κι αν φύγουμε, προς τα πού θα πάμε;» 
  «Θα περάσουμε τον ποταμό,» απάντησε η Μάρθα. «Υπάρχει ένα 
σημείο που ξέρω, λίγο παρακάτω, όπου ο πάγος δεν είναι συνή-
θως τόσο γλιστερός, ούτε τόσο επικίνδυνος να σπάσει και να 

βρεθείς στο νερό.» 
  «Και μετά; Προς τα πού;» 
  Ο Σέλιρ’χοκ ρώτησε, προτού μιλήσει η Μάρθα: «Πού άλλου υ-
πάρχουν τέτοια φρούρια; Μπορείς να μου τα δείξεις όλα επάνω 

στο χάρτη σου;» 
  «Ναι.» Η Μάρθα έβγαλε τον χάρτη και έδειξε. «Εδώ είμαστε τώ-
ρα. Εδώ είναι το ερείπιο όπου τελείωσε η αναζήτηση του πατέρα 
μου, το οποίο σας είχα δείξει και πριν. Εδώ είναι ακόμα ένα.» Α-

κούμπησε το δάχτυλό της στο σημείο που ο ποταμός κοντά τους 
συναντούσε έναν άλλο ποταμό και οι δυο τους ενώνονταν. «Και 
εδώ είναι το τελευταίο που ξέρω.» Έδειξε μια κουκίδα στις όχθες 
του ποταμού που φτιαχνόταν από την ένωση των άλλων δύο. 

  «Συνολικά, τέσσερα,» είπε ο Σέλιρ. «Τα έχεις επισκεφτεί όλα;» 
  Η Μάρθα ένευσε. «Κατά καιρούς.» 
  «Ποιες είναι οι διαφορές τους;» 
  «Τα ίδια είναι, βασικά. Μικροδιαφορές έχουν, μόνο. Σ’όλα υ-
πάρχουν κανόνια, καθώς και τέτοια μηχανήματα.» Έδειξε με το 

σαγόνι τις παράξενες, εντοιχισμένες συσκευές. 
  «Υπάρχει κανένα φρούριο που να μην είναι στις όχθες των πο-
ταμών;» ρώτησε ο Σέλιρ’χοκ. 



ΟΙ ΦΥΛΑΚΕΣ ΤΩΝ ΠΑΓΩΝ  /  197 

 
 

 

  «Δεν έχω συναντήσει κανένα. Αλλά έχω ακούσει ότι στα βουνά 
άλλοι εξερευνητές έχουν βρει ερείπια, που είναι επίσης παράξενα 

αλλά όχι ίδια.» 
  «Θα πρότεινα,» είπε ο Σέλιρ’χοκ προς όλους, «να ταξιδέψουμε 
εδώ.» Έδειξε το φρούριο στη συμβολή των παγωμένων ποτα-
μών. «Έχω την περιέργεια να μάθω αν κι εκεί έχουν ενεργοποιη-

θεί τα άγνωστα μηχανήματα.» 
  Ο Γεράρδος κοίταξε τη Μάρθα. «Μπορούμε να πάμε;» 
  «Φυσικά.» 
  «Εντάξει, λοιπόν. Θα ξεκουραστούμε μερικές ώρες και, μετά το 
μεσημέρι, θα ξεκινήσουμε.» 



ΚΩΣΤΑΣ ΒΟΥΛΑΖΕΡΗΣ  /  198 

 
 

 

Οι πάγοι µιλούν 
 

 
Η συνείδηση απλώνεται, και αισθάνεται. 

Ξυπνήστε! 
φωνάζει, επιστρέφοντας. 

Ξυπνήστε! 
 

Αφύπνιση. 

Είναι ακόµα εδώ… Νιώθω την παρουσία του. 
 

∆εν είναι ο ίδιος· δεν υπάρχει πραγµατικός κίνδυνος. 
 

Άφρονες! Κρύβεται, για να µας ξεγελάσει. 
 

Ένα βαθύ γέλιο τραντάζει τις παγωμένες αίθουσες. 

∆εν µπορούσε να έρθει αυτοπροσώπως… ο δειλός! Ε-
τούτος δεν είναι παρά ένας φορέας! 

 
Θα τον συνθλίψουµε! 

 
…Όχι µε τα λόγια. Πρέπει να δράσουµε –τώρα! 

 
Επαγρυπνείτε· η ώρα θα έρθει. Επαγρυπνείτε, όµως! 

 
Ναι, σωστά. 

 
Τα λόγια σου είναι συνετά. 

 
 

Οι πάγοι σιωπούν 



ΟΙ ΦΥΛΑΚΕΣ ΤΩΝ ΠΑΓΩΝ  /  199 

 
 

 

Κεφάλαιο 15 
 
 
Η ομάδα του Ελπιδοφόρου ταξίδευε μέσα στα παγωμένα βουνά, 

στον λυσσαλέο άνεμο, στο τυφλωτικό χιόνι, και στους επικίνδυ-
νους, στροβιλιζόμενους παγοκρυστάλλους. Οι μέρες έμοιαζαν να 
περνάνε με δυσκολία, σαν οι ταξιδιώτες να πάλευαν με κινούμε-
νη άμμο· το κρύο ήταν διαπεραστικό, έφτανε ώς το κόκαλο· και 

τα εμπόδια του ορεινού τοπίου, πολλά. Η ομάδα έπρεπε να 
σκαρφαλώνει πλαγιές, καθώς ο ένας ήταν δεμένος πίσω από τον 
άλλο· έπρεπε να κατεβαίνει πλαγιές (και η κάθοδος ήταν πάντο-
τε δυσκολότερη από την άνοδο)· να διασχίζει στενά περάσματα 
που ανοίγονταν ανάμεσα σε ψηλούς κρημνούς, ή βρίσκονταν 

επάνω σε προεξοχές, με βάραθρα από κάτω τους. Μια φορά, α-
ναγκάστηκαν να αποφύγουν μια κατολίσθηση, η οποία έφερνε 
προς το μέρος τους πάγους με θανατηφόρα ταχύτητα και βάρος. 
Μια άλλη φορά, η βραχώδη προεξοχή πάνω στην οποία βάδιζαν 

έσπασε, και παραλίγο ο Νικόδημος να πέσει σε μια χαράδρα, αν η 
Κάτια και ο Σκοτ δεν τον προλάβαιναν, αρπάζοντας η πρώτη το 
δεξί του χέρι και ο δεύτερος τη ζώνη του. 
  Ένα απόγευμα, καθώς ο ήλιος πλησίαζε στη δύση του και οι 

πάγοι αντανακλούσαν το πορτοκαλί φως του, ατένισαν μια άλλη 
ομάδα να τους βιγλίζει από απόσταση. Μια ομάδα από καμια δε-
καριά μικρά πλάσματα, που κανένα δεν πρέπει να ήταν πιο ψηλό 
από τη μέση τους και όλα ήταν τριχωτά: μια πυκνή, καφέ γούνα 

τα κάλυπτε, από την οποία ξεπρόβαλλαν δύο χοντρά πίσω πόδια 
και δύο λεπτότερα μπροστινά, που έμοιαζαν με χέρια. Τα πλά-
σματα μπορούσαν να σταθούν όρθια, όποτε ήθελαν, μα δε φαι-
νόταν να το προτιμούν. Τα μάτια τους ήταν ολοστρόγγυλα, μαύ-
ρα, και γυαλιστερά. Στο κεφάλι ενός ανάμεσά τους (το οποίο δύ-

σκολα ξεχώριζε από το τριχωτό σώμα του) υπήρχαν μεγάλα, δι-
ακλαδωτά κέρατα· ίσως να ήταν ο αρχηγός τους. 



ΚΩΣΤΑΣ ΒΟΥΛΑΖΕΡΗΣ  /  200 

 
 

 

  Ο Ελπιδοφόρος είδε τα αλλόκοτα όντα από απόσταση με τα 
κιάλια του, καθώς στέκονταν σε μια αντικρινή πλαγιά. «Δε μοιά-

ζουν εχθρικά,» είπε. 
  «Επειδή δεν είμαστε κοντά, ίσως,» υπέθεσε ο Σκοτ. «Αν ήμα-
σταν πιο κοντά, μπορεί να σκέφτονταν πώς να μας μαγειρέ-
ψουν.» 

  Ο Ελπιδοφόρος κατέβασε τα κιάλια του. «Δε θα το τολμούσαν, 
μόλις σε έβλεπαν.» 
  «Τι εννοείς;» 
  «Ότι είσαι αχώνευτος.» 
  Ο γαλανόδερμος δολοφόνος γέλασε βραχνά, πίσω απ’τη δερμά-

τινη προσωπίδα του. «Τότε, θα ήμουν ο μόνος που θα επιβίωνε!» 
σχολίασε, καθώς συνέχιζαν την πορεία τους. «Βλέπεις, Καπετά-
νιε; είμαι πιο έξυπνος από εσάς!» 
  Κανείς δεν του απάντησε. 

  Κι όταν η νύχτα έπεσε, ξεκουράστηκαν μέσα σε μια σπηλιά, χω-
ρίς να ξαναδούν τα τριχωτά πλάσματα. 
  Έξι μέρες είχαν περάσει, από τότε που άφησαν τον Παγογέρακα 
στο έλεος του χιονιού και των ανέμων· και κανείς τους δεν ήταν 

σίγουρος ότι δεν είχαν χάσει τον δρόμο τους. Τουλάχιστον, οι 
πυξίδες τους τους έδειχναν ότι συνέχιζαν να πηγαίνουν νότια, κι 
αυτό ήταν καλό σημάδι. 
  Τη μεθεπόμενη μέρα ξαναείδαν τα πλάσματα, από πιο κοντά 

αυτή τη φορά και ενώ ήταν πρωί. Στέκονταν μερικές δεκάδες 
μέτρα στα δεξιά τους, και δύο κερασφόρα ήταν ανάμεσα στα α-
κέρατα. 
  Ο Ελπιδοφόρος τράβηξε το πιστόλι του, και οι άλλοι τον μιμή-
θηκαν, ετοιμάζοντας επίσης τα όπλα τους. «Μην τους επιτεθείτε 

αν δε μας επιτεθούν!» 
  «Ας βάλουμε τον Σκοτ μπροστά,» είπε ο Νάραλχεμ’νιρ, «για α-
σπίδα.» 



ΟΙ ΦΥΛΑΚΕΣ ΤΩΝ ΠΑΓΩΝ  /  201 

 
 

 

  Ο Σκοτ μούγκρισε κάτι προσβλητικό για τον μάγο, αλλά η φωνή 
του χάθηκε στον παγερό άνεμο. 

  Ο Ελπιδοφόρος προχώρησε αργά, κι οι άλλοι τον ακολούθησαν. 
  Τα τριχωτά πλάσματα έβγαλαν, ξαφνικά, δυνατές κραυγές, που 
έμοιαζαν με αλαλαγμούς, κι άρχισαν να χοροπηδάνε στη θέση 
τους. Τα κερασφόρα έσκυβαν το κεφάλι, κάπου-κάπου, και τίνα-

ζαν το χιόνι με τα κέρατά τους. 
  «Μα τους θεούς,» είπε η Φενίλδα’σαρ, «τι κάνουν;» 
  «Μπορεί να βρίσκονται σε περίοδο αναπαραγωγής, μάγισσα,» 
υπέθεσε ο Σκοτ. «Θες να πας κοντά ν’ανακαλύψεις;» 
  Η Φενίλδα στράφηκε να τον ατενίσει. Τα μάτια της δε φαίνο-

νταν καθαρά πίσω απ’τα σκούρα γυαλιά που φορούσαν όλοι 
τους, αλλά, αν φαίνονταν, ο δολοφόνος θα τα έβλεπε να γυαλί-
ζουν από θυμό. 
  «Γιατί δεν πας εσύ να τους δώσεις τ’όμορφο κωλαράκι σου, 

Σκοτ;» πρότεινε η Νάνσυ· και τον χτύπησε στα οπίσθια με το α-
τσάλινο ραβδί που βαστούσε για το βάδισμα. 
  Ο Νάραλχεμ γέλασε. «Ναι. Κάτι για να τα κρατήσει απασχολη-
μένα, όσο εμείς θα περνάμε.» 

  «Βγάλτε το σκασμό, κακόβουλοι μπάσταρδοι όλοι σας!» γρύλι-
σε ο Σκοτ. 
  Τα πλάσματα δεν τους πλησίασαν, καθώς τα προσπερνούσαν 
και τα άφηναν πίσω τους· συνέχισαν μονάχα να κραυγάζουν και 

να χοροπηδούν. 
  «Χαιρετισμός πρέπει να ήταν, λοιπόν,» είπε ο Νάραλχεμ. «Μάλ-
λον, δεν περνάνε και πολλοί τουρίστες από δω.» 
  «Πλησίασέ τα, να σου πουλήσουν κανένα σουβενίρ,» πρότεινε ο 
Σκοτ. 

  «Δεν ξέρω με τι νομίσματα συναλλάσσονται σε τούτα τα μέρη.» 
  «Δοκίμασε τα κομμάτια πάγου.» 
  Το απόγευμα της ίδιας ημέρας, έφτασαν μπροστά σ’έναν γκρε-
μό που τους έκοβε το δρόμο, και ήταν φανερό πως έπρεπε να 



ΚΩΣΤΑΣ ΒΟΥΛΑΖΕΡΗΣ  /  202 

 
 

 

πάνε από άλλη μεριά για να τον περάσουν. Ο Ελπιδοφόρος απο-
φάσισε να χωριστούν: οι μισοί θα ερευνούσαν από εδώ κι οι άλ-

λοι μισοί από εκεί, και, μετά από καμια ώρα, θα ξανασυναντιό-
νταν όλοι τους στο αρχικό σημείο. Ο Νάραλχεμ’νιρ πήγε με τη 
Νάνσυ και τον Σκοτ· ο Ελπιδοφόρος, με τη Φενίλδα’σαρ, τον Νι-
κόδημο, και την Κάτια. 

  Όταν επέστρεψαν στο μέρος απ’όπου είχαν ξεκινήσει, ο Νάραλ-
χεμ ρώτησε τον Ελπιδοφόρο: «Βρήκατε κανένα πέρασμα;» 
  Εκείνος κούνησε το κεφάλι. «Όχι· ο γκρεμός συνεχίζεται για 
πολλά χιλιόμετρα ακόμα. Εσείς;» 
  «Μια σπηλιά μόνο. Τίποτ’άλλο.» 

  «Συνεχίζεται κι από κει ο γκρεμός;» 
  Ο Νάραλχεμ ένευσε. «Η σπηλιά, όμως, είναι βαθιά, Καπετάνιε. 
Πηγαίνει κάτω από τη γη. Ίσως να φτάνει και στα βάθη του 
γκρεμού.» 

  «Προτείνεις να την εξερευνήσουμε;» 
  «Ναι. Αν μας βγάλει κάτω, μπορούμε να συνεχίσουμε από κει 
την πορεία μας. Δες·» έδειξε στον πυθμένα της χαράδρας· «το 
μέρος δεν είναι στενό, ούτε αδιέξοδο.» 

  «Πράγματι…» συμφώνησε ο Ελπιδοφόρος, φέρνοντας τα κιάλια 
του στα μάτια, για να κοιτάξει καλύτερα. Κατέβασε τα κιάλια. 
«Εντάξει· πάμε στη σπηλιά. Δεν πιστεύω να βρήκατε πάλι κανέ-
ναν σκελετό μέσα…» 

  «Στην αρχή, τουλάχιστον, όχι.» 
  Βάδισαν για κανένα χιλιόμετρο, καθώς το σκοτάδι πύκνωνε γύ-
ρω τους και ο άνεμος δυνάμωνε, και έφτασαν στο στόμιο της 
σπηλιάς, το οποίο ήταν στο έδαφος, σχεδόν σαν καταπακτή, αλ-
λά όχι ακριβώς: σχημάτιζε γωνία σαράντα-πέντε μοιρών περί-

που. Και έμοιαζε να έχει κάγκελα φτιαγμένα από πάγο: παλιοί 
και σκληροί παγοκρύσταλλοι. 
  «Μπορέσατε να περάσετε μέσα από αυτά;» απόρησε η Φενίλ-
δα’σαρ. 



ΟΙ ΦΥΛΑΚΕΣ ΤΩΝ ΠΑΓΩΝ  /  203 

 
 

 

  «Δεν είναι τόσο δύσκολο,» της είπε η Νάνσυ. «Υπάρχει χώρος 
από εδώ, αν αφήσεις το σάκο σου, βγάλεις τα παγοπέδιλα σου, 

και πιεστείς λίγο.» Έδειξε μια άκρη του ανοίγματος. 
  «Θα πρέπει να τα σπάσουμε,» είπε ο Ελπιδοφόρος. 
  Εκείνος και ο Νικόδημος έβγαλαν τσεκούρια από τους σάκους 
τους και κοπάνησαν τους παγοκρυστάλλους, δυνατά και επανει-

λημμένα. Ήταν αξιοσημείωτα ανθεκτικοί («Ούτε κορμοί δέντρων 
να ήταν!» μούγκρισε ο Νικόδημος, πελεκώντας), αλλά τελικά έ-
σπασαν. 
  Η ομάδα άναψε φακούς και μπήκε στη σπηλιά. Το έδαφος ήταν 
απότομο και γλιστερό, κι έπρεπε όλοι τους να προσέχουν. 

  «Δεν πιστεύω να πάθουμε κι εδώ ό,τι πάθαμε στ’άλλα βουνά…» 
είπε ο Σκοτ. 
  «Εννοείς να βρεθούμε σ’αδιέξοδο;» ρώτησε η Κάτια. 
  «Ναι.» 

  «Δεν είμαστε σε αδιέξοδο,» είπε ο Ελπιδοφόρος· «σύντομα, θά-
χουμε περάσει τον γκρεμό.» Ο φακός του φώτιζε αρχέγονους, 
παγωμένους σταλαγμίτες και σταλακτίτες, τόσο παχείς όσο το 
άνοιγμα των ώμων του, και ορισμένους ακόμα πιο παχείς: δύο, 

και τρεις, φορές όσο το άνοιγμα των ώμων του. 
  «Μ’αρέσει, αφεντικό, που προσπαθείς να μας εμψυχώσεις,» εί-
πε ο Σκοτ, «αντί να δηλώσεις το προφανές: ότι, δηλαδή, η κατά-
σταση είναι σκατά.» 

  «Αφού είναι προφανές, δεν υπάρχει λόγος να το δηλώσεις, 
Σκοτ. Κι επιπλέον, κάποιος πρέπει να κάνει το αντίθετο απ’αυτό 
που κάνεις εσύ.» 
  «Θες να πεις ότι εγώ προσπαθώ να μας ρίξω το ηθικό;» Ο δολο-
φόνος ρουθούνισε. «Σοβαρέψου, Καπετάνιε! Εγώ γεννήθηκα ρε-

αλιστής.» 
  Ο Ελπιδοφόρος γέλασε, καθώς απ’το μυαλό του πέρασε η σκέ-
ψη ότι, μάλλον, εκείνος θα έπρεπε να είχε τη συμπεριφορά του 
Σκοτ. Εξάλλου, τι είχε να χάσει; Μέσα του βρισκόταν ένα επικίν-



ΚΩΣΤΑΣ ΒΟΥΛΑΖΕΡΗΣ  /  204 

 
 

 

δυνο παράσιτο· και οι καταραμένοι Υπερασπιστές τον χρησιμο-
ποιούσαν ως ζωντανή μηχανή παρακολούθησης. Κι όμως, αι-

σθανόταν πως δεν μπορούσε να φερθεί αδιάφορα στους αν-
θρώπους της ομάδας του. Αν ήταν μόνος του, τότε, ναι, ίσως να 
ήταν τελείως αδιάφορος· αλλά όχι τώρα. Τώρα, είχαν αφυπνι-
στεί εντός του τα παλιά ένστικτα του ταγματάρχη: όφειλε να 

οδηγήσει τους στρατιώτες του όσο καλύτερα μπορούσε, μ’όσο 
το δυνατόν λιγότερες απώλειες. 
  «Γιατί γελάς;» ρώτησε ο Σκοτ. 
  «Δε γελάω μαζί σου.» 
  «Με ποιον γελάς;» 

  «Μαζί μου.» 
  «Είσαι παράξενος, Καπετάνιε.» 
  «Το ξέρω.» 
  Το σπήλαιο διακλαδιζόταν σε κάμποσα σημεία παρακάτω, και ο 

Ελπιδοφόρος έβγαλε την πυξίδα του και τη συμβουλεύτηκε, 
προσπαθώντας να κρατήσει νότια, νοτιοδυτική πορεία. 
  –ΚΡΑΚ! 
  «Ααααααα!» 

  Ο Ελπιδοφόρος στράφηκε, απότομα. «Τι–;» 
  «Η Κάτια!» φώναξε η Νάνσυ, φωτίζοντας τα σκοτάδια. «Η Κά-
τια!» 
  Ένα μεγάλο κομμάτι πάγου είχε σπάσει, και η μηχανικός είχε 

πέσει σ’έναν λάκκο. 
  «Κάτια!» φώναξε ο Νικόδημος, στεκόμενος πάνω από το άνοιγ-
μα. «Κάτια!» 
  Η Νάνσυ φώτιζε κάτω, καθώς ο Ελπιδοφόρος ήρθε πίσω της, 
για να κοιτάξει πάνω απ’τον ώμο της. 

  «…Βοηθήστε με!» ακούστηκε η φωνή της Κάτιας. «Βοηθήστε 
με!» 



ΟΙ ΦΥΛΑΚΕΣ ΤΩΝ ΠΑΓΩΝ  /  205 

 
 

 

  Το φως τους, όμως, δεν την έβρισκε πουθενά. Διώχνοντας το 
σκοτάδι, αποκάλυπτε μονάχα πάγους και σπασμένους σταλαγ-

μίτες και κομμάτια πέτρας. 
  «Πού είσαι, Κάτια;» φώναξε ο Ελπιδοφόρος. «Μας βλέπεις; 
Βλέπεις το φως μας;» 
  «Το βλέπω, Καπετάνιε! Βοηθήστε με! Κάτι είναι πάνω μου –και 

δεν μπορώ να το σηκώσω!» 
  «Εμείς δε σε βλέπουμε, Κάτια,» της φώναξε ο Ελπιδοφόρος. «Ε-
σύ βλέπεις το φως μας μόνο ή και εμάς τους ίδιους;» 
  «Το φως σας.» 
  Ο Νάραλχεμ είπε: «Πρέπει νάχει γλιστρήσει μέσα σε κάποια 

πλαϊνή χαραμάδα του λάκκου.» 
  Ο Ελπιδοφόρος ένευσε. 
  «Καπετάνιε;» αντήχησε η φωνή της, από κάτω. 
  «Μην ανησυχείς, Κάτια! Ερχόμαστε να σε βοηθήσουμε!» φώνα-

ξε ο Ελπιδοφόρος. Και πιο σιγανά, προς τους συντρόφους του: 
«Βγάλτε σχοινιά, καρφιά, και γάντζους.» 
  Ο Σκοτ καταράστηκε. «Και πάνω που έλεγα ότι τα πράγματα 
είχαν στρώσει…» 

  «Το έλεγες ποτέ αυτό;» απόρησε η Φενίλδα. 
  «Δε με συμπαθείς, ε, μάγισσα; Αφού, λοιπόν, νομίζετε όλοι ότι 
είμαι τόσο κακός, θα κατεβώ εγώ πρώτος.» 
  «Για την ακρίβεια,» είπε ο Ελπιδοφόρος, «ήθελα να σ’το προτεί-

νω.» 
  «Σ’ευχαριστώ, αρχηγέ· το ξέρω ότι μ’αγαπάς, αν και τον μάγο 
λες ‘αγάπη μου’.» 
  Ο Σκοτ έδεσε ένα σχοινί γύρω απ’τη μέση του. Ο Ελπιδοφόρος 
κάρφωσε μερικές ατσαλόπροκες σ’έναν σταλαγμίτη που ήταν 

τόσο παχύς όσο δύο Ελπιδοφόροι· μετά, έπιασε την άκρη του 
σχοινιού του δολοφόνου επάνω στις ατσαλόπροκες και το α-
σφάλισε. Οπότε, ο Σκοτ άρχισε να κατεβαίνει. 
  «Καπετάνιε;» Η φωνή της Κάτιας. 



ΚΩΣΤΑΣ ΒΟΥΛΑΖΕΡΗΣ  /  206 

 
 

 

  «Έρχεται ο Σκοτ!» της φώναξε ο Ελπιδοφόρος. 
  Ο δολοφόνος έφτασε στον πάτο του λάκκου και άναψε τον φα-

κό του, κρατώντας τον με τα δόντια. (Είχε προ πολλού βγάλει 
την προσωπίδα του, όπως και όλοι τους, αφού δεν τους χρειαζό-
ταν μέσα στο σπήλαιο.) Το βλέμμα του στράφηκε προς μια μεριά 
που ο Ελπιδοφόρος κι οι άλλοι δεν μπορούσαν να δουν. 

  «Σκοτ! Εδώ!» ακούστηκε η φωνή της Κάτιας. 
  Ο Σκοτ πήρε τον φακό απ’το στόμα του και κοίταξε πάνω. «Τη 
βρήκα, Καπετάνιε! Κάτι πάγοι έχουν πλακώσει το πόδι της. Θα 
δω αν μπορώ να τους βγάλω μόνος μου.» Και βάδισε προς τα ε-
κεί όπου δεν μπορούσαν να δουν. 

  Τον άκουσαν να μιλά στην Κάτια, μα δεν καταλάβαιναν τι έλεγε. 
  Μετά, κάποιοι άλλοι θόρυβοι ακούστηκαν. Ελαφροί γδούποι. 
  Και ο Σκοτ ξαναπαρουσιάστηκε, έχοντας το χέρι του τυλιγμένο 
γύρω από την Κάτια, η οποία στεκόταν όρθια αλλά έμοιαζε να 

κουτσαίνει. 
  Ο Ελπιδοφόρος ήξερε ότι, αν είχε σπάσει κανένα κόκαλο, τα 
πράγματα θα δυσκόλευαν πολύ, εδώ πέρα. 
  «Τραβήξτε μας!» φώναξε ο Σκοτ, και η Κάτια πιάστηκε γερά 

επάνω του. 
  Οι άλλοι άρχισαν να τους τραβάνε και, σύντομα, τους έφεραν 
επάνω, αγκομαχώντας και νιώθοντας τα χέρια και την πλάτη 
τους να πονάνε. 

  «…Νάραλχεμ,» είπε ο Ελπιδοφόρος, ξέπνοα. «Δες τι έχει πά-
θει…» 
  Ο μάγος ένευσε, και πλησίασε την Κάτια, που ο Σκοτ την είχε 
βάλει να καθίσει στο πάτωμα. Υποτονθόρυσε ένα ξόρκι και, ύ-
στερα, στράφηκε πάλι στον αρχηγό της αποστολής. «Το πόδι της 

δεν είναι σπασμένο.» (Δόξα στους θεούς, σκέφτηκε ο Ελπιδοφό-
ρος.) «Μερικά αγγεία έχουν σπάσει μόνο· τίποτα το σπουδαίο. 
Και κάποια ελαφριά ζημιά έχουν υποστεί οι μύες. Καλό θα ήταν 
να το ξεκουράσει, αλλά, μάλλον, αυτό είναι αδύνατο εδώ.» 



ΟΙ ΦΥΛΑΚΕΣ ΤΩΝ ΠΑΓΩΝ  /  207 

 
 

 

  Το πρόσωπο της Κάτιας ήταν δακρυσμένο, και κοίταζε τον Ελ-
πιδοφόρο σα να φοβόταν ότι ίσως αποφάσιζε πως έπρεπε να 

την αφήσουν να πεθάνει μέσα σε τούτο το σκοτεινό σπήλαιο. 
  «Νικόδημε,» είπε ο Ελπιδοφόρος, «θα τη βοηθάς.» 
  Εκείνος ένευσε. «Εντάξει, Καπετάνιε.» 
  «Εσύ πώς αισθάνεσαι;» ρώτησε ο Ελπιδοφόρος την Κάτια. «Αι-

σθάνεσαι ότι μπορείς να βαδίσεις;» 
  «…Δεν ξέρω, Καπετάνιε,» είπε εκείνη, αδύναμα. 
  Ο Ελπιδοφόρος έκανε νόημα στον Νικόδημο, κι αυτός τη βοή-
θησε να σηκωθεί και έβαλε το χέρι της στους ώμους του, ενώ το 
δικό του χέρι το τύλιξε γύρω απ’τη μέση της. 

  «Συνεχίζουμε,» είπε ο Ελπιδοφόρος. 
  Και, καθώς μάζευαν το σχοινί τους και ξεκινούσαν να βαδίζουν, 
ο Σκοτ σχολίασε: «Η πλάκα τώρα θάναι να φτάσουμε 
σ’αδιέξοδο…!» 

  «Κλεισ’το στόμα σου, Σκοτ,» είπε η Νάνσυ. 
  «Αν δεν το κλείσει από μόνος του,» είπε ο Νάραλχεμ, «θα κάνω 
ένα ξόρκι που θα τον μουγκάνει προσωρινά.» 
  «Αηδίες!» ρουθούνισε ο Σκοτ. «Δεν υπάρχει τέτοιο ξόρκι!» 

  «Θες να το δοκιμάσεις;» 
  «Δε σε πιστεύω,» είπε, κατηγορηματικά, ο Σκοτ. Αλλά δε συνέ-
χισε τη διαφωνία. 
  Η Φενίλδα μειδίασε, γιατί ήξερε ότι, όντως, δεν υπήρχε τέτοιο 

ξόρκι. 
  Ο Ελπιδοφόρος φοβόταν πως ίσως ο Σκοτ να είχε δίκιο. Άλλω-
στε, βάδιζαν μέσα σε μια άγνωστη σπηλιά· ποιος μπορούσε να 
είναι σίγουρος ότι δε θα οδηγούνταν σε αδιέξοδο; Ωστόσο, μέχρι 
να φτάσουν εκεί, στο αδιέξοδο, δεν είχε νόημα να το σχολιάζουν. 

Πρέπει να το δούμε να γίνεται πραγματικότητα, πρώτα. 
  Αλλά δεν έγινε πραγματικότητα. Αποδείχτηκαν τυχεροί και, με-
τά από κάποια ώρα, ατένισαν μια έξοδο του σπηλαίου. Υπήρχε 
μονάχα ένα πρόβλημα: το άνοιγμα βρισκόταν λιγάκι ψηλά· θα 



ΚΩΣΤΑΣ ΒΟΥΛΑΖΕΡΗΣ  /  208 

 
 

 

έπρεπε να σκαρφαλώσουν για να το φτάσουν. Κι όταν το έφτα-
ναν, θα έπρεπε να σπάσουν παγοκρυστάλλους που έμοιαζαν με 

κάγκελα φυλακής. Ωστόσο, δε δίστασαν ούτε στιγμή. 
  «Θα τ’αναλάβω εγώ, Καπετάνιε,» είπε ο Σκοτ, βγάζοντας ένα 
τσεκούρι από τον σάκο του. 
  Παρά την τρέλα που τον δέρνει, σκέφτηκε ο Ελπιδοφόρος, είναι, 

τουλάχιστον, πρόθυμος– 
  «Όχι,» διαφώνησε η Νάνσυ. «Εγώ θα τ’αναλάβω. Εσύ κατέβη-
κες για την Κάτια· εγώ είμαι πιο ξεκούραστη.» 
  Ο Σκοτ δεν έφερε αντίρρηση· έτσι, εκείνη ξεφορτώθηκε τον σά-
κο της, κρέμασε το τσεκούρι της στην πλάτη, και ξεκίνησε να 

σκαρφαλώνει, χρησιμοποιώντας σχοινί, σφυρί, και ατσαλόπρο-
κες. 
  Ο Ελπιδοφόρος δεν άργησε να τη δει επάνω, κοντά στο άνοιγ-
μα. «Δεν είναι μεγάλο, Καπετάνιε!» του φώναξε. «Θα πρέπει να 

συρθούμε για να βγούμε.» 
  «Θα το αντέξουμε.» 
  «Απλώς το λέω.» 
  Η Νάνσυ κρατήθηκε με το ένα χέρι απ’το σχοινί και με το άλλο 

χέρι σήκωσε το τσεκούρι της, αρχίζοντας να κοπανά τους παγο-
κρυστάλλους. Τα κομμάτια τους τινάζονταν κάτω, πέφτοντας 
μπροστά στον Ελπιδοφόρο και τους υπόλοιπους. 
  «Ανοιχτό είναι τώρα!» φώναξε η Νάνσυ. «Βγαίνω, εντάξει;» 

  «Εντάξει. Δες τι είναι έξω και πες μας, προτού ανεβούμε κι ε-
μείς.» 
  Η Νάνσυ έλυσε το σχοινί από τη μέση της και πέρασε από το 
άνοιγμα, σερνόμενη. 
  Οι άλλοι περίμεναν την απάντησή της. 

  Η φωνή της αντήχησε: «Μπορείτε να έρθετε! Είμαι έξω, στα 
βουνά! Στον πυθμένα του γκρεμού, όπως υπολογίζαμε!» 
  Ο Ελπιδοφόρος είπε στους συντρόφους του: «Θα δένουμε τους 
σάκους μας και θα τους τραβάμε αφότου έχουμε ανεβεί οι ίδιοι.» 



ΟΙ ΦΥΛΑΚΕΣ ΤΩΝ ΠΑΓΩΝ  /  209 

 
 

 

Και, δένοντας το σάκο της Νάνσυς, της φώναξε να πιάσει το 
σχοινί που θα της πετούσε και να τον τραβήξει επάνω. 

  Το χέρι της παρουσιάστηκε από το άνοιγμα. 
  Ο Ελπιδοφόρος έδεσε ένα βαρίδι στην άκρη του σχοινιού και το 
εκτόξευσε. Χτύπησε το τοίχωμα της σπηλιάς, πάνω απ’το άνοιγ-
μα, αλλά η Νάνσυ έπιασε το σχοινί κι ανέβασε τον σάκο της. 

  «Η σειρά μου, τώρα,» είπε ο Ελπιδοφόρος, βγάζοντας τον δικό 
του σάκο απ’την πλάτη και πιάνοντας το σχοινί που ήταν καρ-
φωμένο στον τοίχο με ατσαλόπροκες. 
  Κατ’αυτό τον τρόπο σκαρφάλωσαν όλοι, ο ένας κατόπιν του 
άλλου, και βρέθηκαν στα βουνά, στον πυθμένα του γκρεμού, 

όπως τους είχε πει η Νάνσυ. Την Κάτια την τραβούσαν για 
ν’ανεβεί, γιατί δεν μπορούσε εύκολα να σκαρφαλώσει μόνη της. 
  «Θα διανυκτερεύσουμε εδώ,» είπε ο Ελπιδοφόρος. «Το μέρος 
φαίνεται καλό· κόβει λίγο τον άνεμο.» 

 
 
 
Εννιά μέρες, από τότε που είχαν εγκαταλείψει τον Παγογέρακα 

και είχαν ξεκινήσει το ταξίδι τους στα βουνά. 
  Σούρουπο, ύστερα από μια δύσκολη αναρρίχηση, κι ενώ ετοιμά-
ζονταν να καταυλιστούν, βγάζοντας τις διπλωμένες σκηνές 
απ’τους σάκους τους κι αρχίζοντας να τις στήνουν. 

  Η Φενίλδα έβαζε το φάρμακο για τον πονοκέφαλο στο μέτωπό 
της. Έπρεπε κάθε μέρα να το βάζει, τουλάχιστον μία φορά· αλ-
λιώς ο πονοκέφαλος επέστρεφε. Ευτυχώς, όσο βρίσκονταν στην 
Ταρασμάλθη, δεν είχε αναγκαστεί να χρησιμοποιήσει το φάρμα-
κο περισσότερο. Είχε μαζί της αρκετά τυλιγμένα χαρτάκια με τη 

μυστηριώδη γκρίζα αλοιφή, αλλά δεν ήξερε για πόσο καιρό α-
κριβώς θα έμεναν εδώ, σε τούτη την παγωμένη διάσταση. 
  Μια απόμακρη κραυγή ακούστηκε, αντηχώντας σαν μακρόσυρ-
τος αντίλαλος μέσα στα βουνά. 



ΚΩΣΤΑΣ ΒΟΥΛΑΖΕΡΗΣ  /  210 

 
 

 

  Η Φενίλδα, βρισκόμενη κάτω από έναν προεξέχοντα βράχο (για 
κάλυψη από τον άνεμο και τους παγοκρυστάλλους που έφερνε), 

είχε μόλις πάρει το χαρτάκι απ’το μέτωπό της και το είχε τσακί-
σει μέσα στη γαντοφορεμένη της γροθιά. «Τι ήταν αυτό;» ρώτη-
σε τους συντρόφους της, οι οποίοι κοίταζαν γύρω-γύρω. 
  Ο Ελπιδοφόρος έφερε τα κιάλια του στα μάτια. «Δε φαίνεται 

τίποτα. Ό,τι κι αν ήταν, πρέπει να ήταν πολύ μακριά.» 
  «Ίσως να ήταν πάλι οι τριχωτοί μας φίλοι,» είπε ο Σκοτ. 
  Ο Ελπιδοφόρος κατέβασε τα κιάλια. «Δε νομίζω να μπορούν να 
βγάλουν τέτοια κραυγή.» 
  «Μην τους κρίνεις απ’το μπόι· μπορεί νάχουν δυνατό λαρύγγι,» 

μειδίασε ο Σκοτ. 
  Ο Ελπιδοφόρος κούνησε το κεφάλι του. «Να είστε 
σ’επιφυλακή,» είπε προς όλους. 
  Τίποτα, όμως, δεν ήρθε να τους ενοχλήσει τη νύχτα. 

 
 
 
«Μπορεί να ήταν ο άνεμος,» είπε ο Νικόδημος, την άλλη μέρα, 

καθώς οδοιπορούσαν. Η Κάτια είχε το ένα της χέρι περασμένο 
γύρω του και βοηθιόταν στο βάδισμα, αν και δεν έμοιαζε να της 
είναι και τελείως απαραίτητο: θα μπορούσε να βαδίσει και μόνη 
της, αλλά σίγουρα θα κουραζόταν πιο γρήγορα. 

  «Ο άνεμος;» είπε ο Σκοτ. «Δεν το νομίζω, φίλε μου.» 
  «Ο άνεμος κάνει, καμια φορά, παράξενους ήχους όταν περνά 
μέσα από στενά μέρη ανάμεσα στους βράχους,» επέμεινε ο Νικό-
δημος. 
  Ο Σκοτ δε μίλησε, αλλά δεν έδειχνε πεπεισμένος. 

  «Μέχρι στιγμής,» είπε ο Ελπιδοφόρος, «δεν έχουμε δει κανένα 
μεγάλο θηρίο σε τούτη τη διάσταση. Κι αυτό ακούστηκε, αναμ-
φίβολα, μεγάλο.» 
  «Αναρωτιέμαι τι τρώει εδώ πέρα…» μουρμούρισε η Φενίλδα. 



ΟΙ ΦΥΛΑΚΕΣ ΤΩΝ ΠΑΓΩΝ  /  211 

 
 

 

  «Κι εγώ την ίδια απορία έχω, Φενίλδα.» 
  Κατά τη διάρκεια της ημέρας, οδοιπορούσαν επάνω σ’ένα μέρος 

με μεγάλο υψόμετρο, αλλά αρκετά βατό. Όταν, όμως, ήρθε το 
απόγευμα, συνάντησαν μια απότομη, κατηφορική πλαγιά. 
  «Σκατά…!» μούγκρισε η Κάτια. «Πάλι τα ίδια.» 
  Και ο άνεμος, επίσης, δεν έμοιαζε νάναι με το μέρος τους: είχε 

δυναμώσει, και ορισμένοι απ’τους παγοκρυστάλλους που τους 
χτυπούσαν τούς έκαναν να πονάνε, παρά τις χοντρές γούνες που 
φορούσαν. 
  «Καπετάνιε,» είπε η Κάτια, «δε βρίσκουμε κάναν άλλο δρόμο;» 
  «Δε θα το θεωρούσα συνετό. Μετά από δω το υψόμετρο πέφτει, 

και, πιστεύω, θα μπορούμε να βαδίσουμε πιο άνετα.» Ο Ελπιδο-
φόρος έδειξε. «Εκεί μέσα.» 
  Στο φως του απογεύματος, που αντανακλούσε στους πάγους, 
βίγλισαν εκτάσεις γεμάτες ψηλά δέντρα και λευκή ομίχλη. Ήταν 

οι πρώτες τέτοιες περιοχές που έβλεπαν στην Ταρασμάλθη, και 
τους εντυπωσίασαν. Σε τούτη τη διάσταση δεν υπήρχε μεγάλη 
βλάστηση. 
  «Από τι είναι φτιαγμένα αυτά τα δέντρα;» είπε η Φενίλδα. «Από 

πάγο;» 
  «Μπορεί,» αποκρίθηκε ο Σκοτ. «Γυαλίζουν.» 
  «Φυσικά και γυαλίζουν,» του είπε ο Νάραλχεμ. «Είναι, σίγουρα, 
σκεπασμένα με πάγο.» 

  «Και πώς ζουν, μάγε;» 
  «Θα πρέπει να τα ρωτήσεις, όταν τα πλησιάσουμε.» 
  Ο Σκοτ ρουθούνισε. «Δε θα το ξεχάσω.» 
  «Στη δουλειά μας,» είπε ο Ελπιδοφόρος. «Έχουμε μια πλαγιά να 
κατεβούμε.» 

  Δέθηκαν ο ένας με τον άλλο και άρχισαν την κάθοδο, πατώντας 
γερά στα παγοπέδιλά τους και μπήγοντας εξίσου γερά τα ατσά-
λινα μπαστούνια τους στο έδαφος. 



ΚΩΣΤΑΣ ΒΟΥΛΑΖΕΡΗΣ  /  212 

 
 

 

  Ο Ελπιδοφόρος υπολόγιζε ότι είχαν κατεβεί το ένα τέταρτο της 
απόστασης, όταν μια απόμακρη κραυγή αντήχησε. Η ίδια κραυγή 

με χτες, νόμιζε. Το ίδιο θηρίο. 
  Ο Σκοτ κοίταξε τριγύρω με τα κιάλια του. 
  «Βλέπεις τίποτα;» του φώναξε ο Ελπιδοφόρος. 
  «Τίποτα!» 

  «Συνεχίζουμε! Όπως και την άλλη φορά, ούτε τώρα θα πλησιά-
σει!» 
  Και έτσι έκαναν, κατεβαίνοντας με μεγάλη προσοχή. Κάτω 
απ’τα πόδια τους, σ’ορισμένα σημεία, οι πάγοι έσπαγαν και κα-
τρακυλούσαν στην πλαγιά. 

  «Μου ακούστηκε, πάντως, πιο κοντά ετούτη τη φορά,» είπε η 
Φενίλδα στον Ελπιδοφόρο. 
  «Κι εμένα, αλλά μην το πεις στους άλλους.» 
  Σκατά! σκέφτηκε η Φενίλδα. Λες να είναι κάτι που μας κυνηγά; 

Κάποιο θηρίο που μας οσμίζεται και έρχεται για εμάς; 
  Δεν το ξανάκουσαν, όμως· και έφτασαν στο τέλος της πλαγιάς 
ασφαλείς, αν και κατάκοποι. Προχώρησαν για κανένα χιλιόμετρο 
ακόμα, και μετά, καθώς ο ήλιος χανόταν στη Δύση, έστησαν τις 

σκηνές τους και διανυκτέρευσαν. 
  Την επόμενη μέρα ήταν που μπήκαν στις παράξενες ομίχλες 
των δασών της Ταρασμάλθης και συνάντησαν το παγοντυμένο 
ερείπιο κάποιου αρχέγονου ναού… 



ΟΙ ΦΥΛΑΚΕΣ ΤΩΝ ΠΑΓΩΝ  /  213 

 
 

 

Κεφάλαιο 16 
 
 
Διέσχισαν τον ποταμό από το σημείο που τους έδειξε η Μάρθα, 

βαδίζοντας προσεχτικά με τα παγοπέδιλά τους και στηριζόμενοι 
στα μπαστούνια τους. Δεν κινδύνεψαν στο ελάχιστο· ο πάγος 
ήταν γερός κάτω απ’τα πόδια τους. Και ούτε το ενεργειακό έλ-
κηθρό τους παρουσίασε καμια δυσκολία να τους ακολουθήσει. 

  Από κει και πέρα, οδοιπόρησαν δίπλα στις νότιες όχθες του πο-
ταμού με ανατολική κατεύθυνση και έχοντας τα πανύψηλα βου-
νά στα νότιά τους, πολλές από τις κορυφές των οποίων χάνο-
νταν μέσα στα σύννεφα. Ο άνεμος συνέχιζε να λυσσομανά, φέρ-
νοντας χιόνι και παγοκρυστάλλους, άλλοτε περισσότερους κι 

άλλοτε λιγότερους. Οι επαναστάτες είχαν πλέον αρχίσει να συ-
νηθίζουν κάπως αυτόν τον καιρό, και δεν τους ενοχλούσε τόσο 
όσο στην αρχή. 
  Την αυγή της έκτης ημέρας, έφτασαν στη συμβολή των δύο με-

γάλων ποταμών, και στο ερείπιο που η Μάρθα τούς είχε δείξει 
επάνω στον χάρτη της. Η χιονοθύελλα ήταν πολύ άγρια γύρω 
τους· βρίσκονταν μέσα σε μια από τις χειρότερες χιονοθύελλες 
που είχαν συναντήσει από τότε που ήρθαν στην Ταρασμάλθη: 

αναμφίβολα, πολύ χειρότερη από αυτήν που μάστιζε τη διάστα-
ση όταν είχαν βγει από τον Αιθέρα, μέσα στην Πλωτή Βασίλισσα 
των Ουρανών. Τα πάντα ήταν θολά, προς κάθε κατεύθυνση, 
κρυμμένα πίσω από στροβιλιζόμενα παραπετάσματα χιονιού· 

ενώ οι παγοκρύσταλλοι έρχονταν σαν επικίνδυνα μαχαίρια, κά-
νοντάς τους να πονάνε όταν τους χτυπούσαν, παρά τις σκληρές 
ενδυμασίες τους. 
  «Το ερείπιο!» φώναξε η Μάρθα, δείχνοντας μια σχεδόν ακαθό-
ριστη μαύρη μορφή μες στον χαλασμό. «Γρήγορα, πάμε στο ε-

ρείπιο!» 



ΚΩΣΤΑΣ ΒΟΥΛΑΖΕΡΗΣ  /  214 

 
 

 

  Οι υπόλοιποι δε χρειάστηκαν άλλη παρότρυνση για να την ακο-
λουθήσουν. Και, καθώς ζύγωναν το οικοδόμημα, ο Γεράρδος αι-

σθάνθηκε έναν παγοκρύσταλλο να τον χτυπά δυνατά πάνω στη 
δερμάτινη προσωπίδα του. Γρυλίζοντας, παραπάτησε όπισθεν, 
και θα σωριαζόταν στο χιόνι, αν ο Προαιρέσιος δεν τον έπιανε. 
  «Είσαι καλά;» 

  «Παραλίγο να σπάσει τα γυαλιά μου,» είπε ο Γεράρδος, καθώς 
πατούσε πάλι γερά στα μποτοφορεμένα πόδια του. «Πάμε μέ-
σα.» Με το ένα του χέρι, άγγιζε το πρόσωπό του, νομίζοντας ότι 
ο παγοκρύσταλλος τον είχε τραυματίσει κάτω από την προσω-
πίδα του. 

  Η Μάρθα, βλέποντας ότι ο Γεράρδος ήταν ξανά όρθιος, συνέχισε 
να προπορεύεται προς το ερείπιο. 
  Η είσοδος του αρχαίου οικοδομήματος ήταν φραγμένη από τα 
χιόνια, διαπίστωσαν όταν έφτασαν κοντά. Έπρεπε να βγάλουν 

τουλάχιστον κάποια από αυτά για να μπουν. 
  «Γαμώ τους γαμημένους θεούς της Ταρασμάλθης!» γρύλισε η 
Μάρθα. 
  «Τα φτυάρια σας!» είπε ο Γεράρδος. 

  Έβγαλαν τα φτυάρια τους κι άρχισαν να χτυπάνε το χιόνι, για 
να το παραμερίσουν από την είσοδο. Καταφέρνοντας να δημι-
ουργήσουν ένα αρκετά μεγάλο άνοιγμα, μπήκαν με το έλκηθρό 
τους να τους ακολουθεί. 

  Το εσωτερικό του ερειπίου έμοιαζε με ευλογημένο κρησφύγετο 
μέσα σε τούτη τη χιονοθύελλα. Βαριανασαίνοντας, έλυσαν τους 
σάκους τους από την πλάτη και στάθηκαν να ξαποστάσουν. Ο 
Γεράρδος έβγαλε τα γυαλιά και την προσωπίδα του, κι άγγιξε το 
μάγουλό του. Είδε αίμα πάνω στο γάντι του. 

  Η Μάρθα –που είχε, επίσης, βγάλει τα γυαλιά και την προσωπί-
δα της– πήρε ένα μαντήλι απ’τον σάκο της και, πλησιάζοντας τον 
Γεράρδο, σκούπισε το αίμα από το πρόσωπό του. «Τυχερός ή-



ΟΙ ΦΥΛΑΚΕΣ ΤΩΝ ΠΑΓΩΝ  /  215 

 
 

 

σουν,» του είπε. «Μπορούσε να σου είχε χτυπήσει το μάτι. Το 
έχω δει να συμβαίνει, και είναι γάμησέ τα.» 

  «Τουλάχιστον,» είπε ο Προαιρέσιος, «τώρα είμαστε πίσω από 
τοίχους.» 
  Η Μάρθα ένευσε. «Και δε νομίζω ν’αργήσει να καλμάρει ο και-
ρός. Οι πολύ άγριες θύελλες δεν κρατούν για πολύ.» 

  «Πού είναι τα μηχανήματα που βρίσκονται εδώ;» ρώτησε ο Σέ-
λιρ’χοκ. 
  «Ελάτε,» είπε η Μάρθα προς όλους· «θα σας οδηγήσω.» 
  Αφήνοντας το ενεργειακό έλκηθρο και τους σάκους πίσω τους, 
την ακολούθησαν μέσα στα πέτρινα, παγωμένα δωμάτια του 

από χιλιετίες εγκαταλειμμένου οικοδομήματος. Σύντομα, συνά-
ντησαν δύο κανόνια, όπως και την προηγούμενη φορά· και, μετά 
από τα όπλα, βρέθηκαν σ’ένα κυκλικό δωμάτιο με μηχανήματα, 
το οποίο δεν έμοιαζε με το αντίστοιχό του στο άλλο ερείπιο. Ε-

κείνο ήταν πολύ μικρότερο και τετράγωνο· επίσης, εδώ ο χώρος 
διέθετε θολωτή οροφή, καμωμένη από κρύσταλλο, ο οποίος ά-
φηνε το ηλιακό φως να περνά. 
  «Δε σπάει από τους ανέμους και τους παγοκρυστάλλους;» από-

ρησε ο Προαιρέσιος, κοιτάζοντας επάνω. 
  «Την ίδια απορία έχουν και πολλοί άλλοι εξερευνητές,» τον 
πληροφόρησε η Μάρθα. «Το κρύσταλλο του θόλου πρέπει νάναι 
πανίσχυρο, για νάχει αντέξει τόσους αιώνες. Λένε, μάλιστα, πως 

κάποτε ένας μαλάκας το πυροβόλησε με καραμπίνα, για να το 
δοκιμάσει, κι αυτό δεν έσπασε.» 
  «Δε μ’εκπλήσσει,» είπε ο Σέλιρ’χοκ, «αφού αντιστέκεται στις 
θύελλες ετούτης της διάστασης· οι σφαίρες δε θα είναι τίποτα το 
σπουδαίο γι’αυτό.» Και μετά, έστρεψε το βλέμμα του στα μηχα-

νήματα, ζυγώνοντάς τα με αργά, σταθερά βήματα. 
  Οι υπόλοιποι τον ακολούθησαν. 
  Τα περισσότερα μηχανήματα είδαν πως ήταν παγωμένα –
καλυμμένα από σκληρά στρώματα πάγων, που γυάλιζαν στο 



ΚΩΣΤΑΣ ΒΟΥΛΑΖΕΡΗΣ  /  216 

 
 

 

φως που ερχόταν από τον θόλο–, αλλά υπήρχαν και ορισμένα 
που ήταν τελείως ξεπάγωτα. Τελείως. Δεν ήταν ούτε καν μερικώς 

παγωμένα, όπως την προηγούμενη φορά. 
  «Πρέπει να ενεργοποιήθηκαν,» συμπέρανε ο Σέλιρ’χοκ. «Πρό-
σφατα.» 
  Η Μάρθα ένευσε, αλλά είπε: «Τι είν’αυτά, γαμώ την ανωμαλία 

μου;… Τόσα χρόνια, ποτέ ξανά τα μηχανήματα δεν είχαν ξεπα-
γώσει, και τώρα… τώρα, όπου πάμε τα βρίσκουμε ξεπάγωτα!» 
  «Και τα καλώδια…» είπε ο Σέλιρ, κοιτάζοντας στο πάτωμα. «Εί-
ναι κι αυτά ξεπάγωτα.» Και ύφανε ένα ξόρκι, κάνοντας τους 
κρυστάλλους του ραβδιού του να λαμπυρίσουν κάτω από τις 

γούνες που τους κάλυπταν. 
  «Τι έκανες;» τον ρώτησε ο Γεράρδος, όταν ήταν φανερό πως 
είχε ολοκληρώσει τη δουλειά του. 
  «Ένα Ξόρκι Ενεργειακής Ανιχνεύσεως.» 

  «Βρήκες τίποτα;» 
  Ο μάγος κούνησε το κεφάλι. «Καμία μορφή ενέργειας δεν κυλά 
εδώ τώρα. Ή, τουλάχιστον, καμία μορφή ενέργειας που μπορώ 
να εντοπίσω.» 

  Για μερικές στιγμές, έμειναν σιωπηλοί· μονάχα τα ουρλιαχτά 
του ανέμου ακούγονταν, έξω απ’το ερείπιο. 
  Ύστερα, ο Γεράρδος είπε: «Και τι νομίζεις ότι πρέπει να κάνου-
με, Σέλιρ; Υπάρχει κάτι σ’αυτά τα μηχανήματα που μπορεί να 

μας βοηθήσει να βρούμε την Αρταλδάφρα;» 
  «Σίγουρα υπάρχει· αλλά δεν ξέρω –ακόμα– τι.» 
  «Επομένως, θα φύγουμε από δω;» ρώτησε ο Γεράρδος, πιέζο-
ντας το μαντήλι που του είχε δώσει η Μάρθα επάνω στο μάγου-
λό του, προσπαθώντας να κάνει την αιμορραγία να σταματήσει. 

«Θα πάμε στο επόμενο φρούριο; Αυτό στα νότια;» 
  Ο Σέλιρ’χοκ ήταν σκεπτικός. «Το γεγονός ότι βρήκαμε τα μηχα-
νήματα εδώ ξεπάγωτα σημαίνει πως –αν όντως ενεργοποιούνται 
από μόνα τους, όπως υποθέτω– μπαίνουν σε λειτουργία ανά τα-



ΟΙ ΦΥΛΑΚΕΣ ΤΩΝ ΠΑΓΩΝ  /  217 

 
 

 

κτά χρονικά διαστήματα. Δηλαδή, αν περιμένουμε, θα δούμε… 
κάτι.» Το βλέμμα του έφυγε από τον Γεράρδο, πηγαίνοντας στη 

Μάρθα και, μετά, στον Προαιρέσιο. 
  «Βιαζόμαστε;» έθεσε το ερώτημα ο τελευταίος. «Αν δεν βιαζό-
μαστε, τότε δε βλέπω τον λόγο γιατί να μην κάνουμε όπως προ-
τείνεις, μάγε.» 

  «Εμένα,» είπε ο Γεράρδος, «εξακολουθεί να με απασχολεί η πα-
ρουσία των Παντοκρατορικών στον Αιθέρα, καθώς και η παρου-
σία εκείνου του εξάτροχου οχήματος εδώ, στην Ταρασμάλθη. 
Μπορεί τα μηχανήματα να μην ενεργοποιούνται από μόνα τους, 
αλλά να ξεπαγώνουν επειδή αυτοί κάνουν κάτι.» 

  «Δεν υπάρχουν σημάδια επάνω τους ότι κάποιοι τα ξεπάγωσαν, 
Γεράρδε,» του είπε η Μάρθα. «Η υπόθεση του Σέλιρ, πως τα μη-
χανήματα ενεργοποιούνται από μόνα τους, μοιάζει σωστή. Εγώ 
λέω να περιμένουμε. Μερικές μέρες καθυστέρηση δε θα κάνουν 

μεγάλη διαφορά· τρόφιμα έχουμε αρκετά, ούτως ή άλλως. Κι αν 
τύχει να μάθουμε κάτι σημαντικό για τη θέση της Αρταλδάφρα, 
αυτό θα μας γλιτώσει από πολύ περισσότερες μέρες άσκοπης 
περιπλάνησης μέσα στο χιόνι.» 

  Αναπάντεχα, ένας δυνατός γδούπος ήρθε από τον θόλο από πά-
νω τους. 
  Κοίταξαν ψηλά, θορυβημένοι, και είδαν μια σκοτεινή μορφή, 
ακαθόριστου σχήματος, να κινείται πίσω από το κρύσταλλο και 

να φεύγει, γρήγορα. 
  «Τι ήταν αυτό;» ρώτησε ο Προαιρέσιος, έχοντας ήδη τραβήξει 
το πιστόλι του. 
  «Πάμε να πάρουμε τα πράγματά μας από την είσοδο,» είπε ο 
Γεράρδος, και οι υπόλοιποι τον ακολούθησαν, καθώς βάδιζε βια-

στικά προς την καμάρα που οδηγούσε έξω απ’το στρογγυλό δω-
μάτιο με τα μηχανήματα. 
  Κανένας δεν είχε πειράξει το έλκηθρο ή τους σάκους τους, όπως 
διαπίστωσαν. Πέρασαν τους τελευταίους στην πλάτη τους, και ο 



ΚΩΣΤΑΣ ΒΟΥΛΑΖΕΡΗΣ  /  218 

 
 

 

Γεράρδος κι ο Προαιρέσιος έπιασαν το έλκηθρο απ’τα λουριά 
του, τραβώντας το, καθώς δεν ήθελαν να το βάλουν σε λειτουρ-

γία και να ξοδέψουν ενέργεια χωρίς καλό λόγο. 
  Ό,τι κι αν είχε πέσει πάνω στον θόλο δεν πρέπει να ήταν τίποτα 
το επικίνδυνο, τελικά. Ούτε καν κάτι το ζωντανό, υπέθεσε ο Γε-
ράρδος. Μάλλον, κάποιο κομμάτι πάγου, ή πολύ χιόνι μαζί… 

  Καθώς, όμως, είχαν στρέψει τα νώτα τους στην είσοδο του ε-
ρειπίου και πήγαιναν πάλι προς το εσωτερικό, άκουσαν πίσω 
τους έναν θόρυβο– 
  Στράφηκαν, υψώνοντας τα όπλα τους: ο Προαιρέσιος και ο Σέ-
λιρ’χοκ, πιστόλια· η Μάρθα, μια καραμπίνα· ο Γεράρδος, ένα 

τουφέκι. 
  Αντίκρυ τους στεκόταν κάτι που δεν ήταν εύκολο να το παρο-
μοιάσουν με τίποτε άλλο. Διέθετε πέντε μέλη, που ήταν μακριά 
σαν πόδια, ή σαν χέρια, και στο τέλος των περισσοτέρων υπήρ-

χαν νύχια. Ο κορμός του σώματός του ήταν ακαθόριστα ανθρω-
πόμορφος. Το κεφάλι του έμοιαζε με κέρατο, και μάτια ή στόμα 
δε φαινόταν να έχει. 
  Το αλλόκοτο πλάσμα γυάλιζε ολόκληρο, σα να ήταν από πάγο, ή 

σαν… σαν να αποτελείτο από πολλούς –πάρα, πάρα πολλούς– 
παγοκρυστάλλους. 
  Θεοί! σκέφτηκε ο Γεράρδος. Η Μάρθα δεν τους είχε πει ότι–; 
  Προτού ολοκληρώσει τον συλλογισμό του, την άκουσε να λέει, 

βιαστικά: «Φάντασμα… Μην το χτυπήσετε με σφαίρες! –
θυμηθείτε τι σας είπ–!» 
  Το φάντασμα όρμησε καταπάνω τους, κινώντας τα πέντε πόδια 
του με τρομερή ταχύτητα και διαβολική αρμονία. Το κεφάλι-
κέρατό του ήταν κατεβασμένο επικίνδυνα, γυαλίζοντας. 

  «Μακριά του!» φώναξε η Μάρθα, και πετάχτηκε στ’αριστερά, 
κολλώντας στον τοίχο. 



ΟΙ ΦΥΛΑΚΕΣ ΤΩΝ ΠΑΓΩΝ  /  219 

 
 

 

  Ο Γεράρδος τη μιμήθηκε, ενώ ο Προαιρέσιος και ο Σέλιρ’χοκ τι-
νάζονταν από την άλλη μεριά, δεξιά, όπου υπήρχε ένα στενό ά-

νοιγμα το οποίο έβγαζε σ’ένα μικρό δωμάτιο του παλιού οχυρού. 
  Το φάντασμα πέρασε πάνω απ’το έλκηθρό τους, ανατρέποντάς 
το– 
  –και συνέχισε την πορεία του προς το βάθος του οικοδομήμα-

τος. 
  «Τι;…» έκανε η Μάρθα, παραξενεμένη. «Μας αγνόησε τελείως, 
το γαμημένο!…» 
  «Αισθάνεσαι παραμελημένη;» της είπε ο Προαιρέσιος. 
  «Τα φαντάσματα σκοτώνουν ό,τι βρουν μπροστά τους!» 

  Ο Προαιρέσιος κοίταξε προς την είσοδο του ερειπίου. 
  «Τι ψάχνεις εκεί;» ρώτησε η Μάρθα. 
  «Μήπως κάτι το κυνηγάει και γι’αυτό έτρεχε έτσι.» 
  «Μη γίνεσαι αστείος!» 

  Ο Γεράρδος πλησίασε το έλκηθρό τους, και το έπιασε απ’τη μια 
μεριά. «Βοήθησέ με,» είπε στον Προαιρέσιο· κι εκείνος τον βοή-
θησε να το γυρίσουν από την καλή. Τα πράγματα επάνω του δεν 
είχαν πέσει, γιατί ήταν δεμένα. 

  «Αναρωτιέμαι,» είπε ο Σέλιρ’χοκ, «αν πηγαίνει στα μηχανήμα-
τα…» 
  «Τι να κάνει εκεί;» απόρησε η Μάρθα. 
  «Ας μάθουμε.» 

  «Είσαι τρελός, μάγε;» παρενέβη ο Προαιρέσιος. «Εγώ λέω να 
φύγουμε από τούτο το μέρος –τώρα!» 
  «Η θύελλα συνεχίζεται δυνατή απέξω,» του είπε ο Σέλιρ’χοκ. 
  «Κι αυτό το φάντασμα συνεχίζει να είναι εδώ μέσα!» 
  «Αν ήθελε να μας επιτεθεί, μπορούσε ήδη να το είχε κάνει. Προ-

φανώς, κάτι άλλο έχει τραβήξει την προσοχή του· και θέλω να 
μάθω τι είναι.» Ο Σέλιρ’χοκ άρχισε να βαδίζει προς τα μέσα. 
  «Γεράρδε,» είπε ο Προαιρέσιος, «θα ήταν σωστό να τον αφή-
σουμε να πεθάνει μόνος του;» 



ΚΩΣΤΑΣ ΒΟΥΛΑΖΕΡΗΣ  /  220 

 
 

 

  «Υποθέτω πως όχι.» 
  «Δυστυχώς, είμαι της ίδιας άποψης.» Ο Προαιρέσιος, έχοντας 

θηκαρώσει το πιστόλι του, ξεθηκάρωσε το σπαθί του. 
  Η Μάρθα πήρε ένα τσεκούρι από τον σάκο της, και πρότεινε 
στον Γεράρδο να κάνει το ίδιο, αφού ο μοναδικός τρόπος να 
«σκοτώσει» κάποιος ένα φάντασμα ήταν να διαλύσει τη συγκέ-

ντρωση των παγοκρυστάλλων που το σχημάτιζε –κι αυτό δε γι-
νόταν με σφαίρες. 
  Ο Γεράρδος πήρε το τσεκούρι του, και οι τρεις τους ακολούθη-
σαν την πορεία που είχε ακολουθήσει ο Σέλιρ’χοκ. 
  Ο μάγος βρισκόταν κρυμμένος πίσω απ’την καμάρα που οδη-

γούσε στο στρογγυλό δωμάτιο, και κοίταζε στο εσωτερικό του. 
Όπου στεκόταν το φάντασμα, ασάλευτο, αγαλματωμένο. 
  «Συνεχίζει να ζει;» ψιθύρισε ο Προαιρέσιος στη Μάρθα. 
  Εκείνη ένευσε. «Μόνο όταν διαλυθεί έχει ‘πεθάνει’.» 

  «Όταν λες ‘διαλυθεί’, εννοείς να έχει γίνει κομμάτια από παγο-
κρύσταλλο;» 
  «Ναι.» 
  «Και τι κάνει τώρα εκεί; Περιμένει κάτι;» 

  «Δεν ξέρω. Δεν τόχω ξαναδεί να συμβαίνει αυτό.» 
  Ο Σέλιρ’χοκ είπε, χωρίς να στραφεί να τους κοιτάξει: «Αισθάν-
θηκε τα μηχανήματα να μπαίνουν σε λειτουργία, γι’αυτό είναι 
εδώ. Το τράβηξε η ενέργεια που κατανάλωσαν.» 

  «Είσαι σίγουρος;» ρώτησε ο Προαιρέσιος. 
  «Φυσικά και όχι.» 
  «Μου αρέσει που ξέρουμε ακριβώς τι κάνουμε σε τούτη την κα-
ταραμένη διάσταση…!» μούγκρισε χαμηλόφωνα ο Απολλώνιος 
ευγενής. 

  Ένας γδούπος ήρθε από τον θόλο του στρογγυλού δωματίου, 
και μια σκοτεινή μορφή φάνηκε να περνά πίσω απ’το πανίσχυρο 
κρύσταλλο. 



ΟΙ ΦΥΛΑΚΕΣ ΤΩΝ ΠΑΓΩΝ  /  221 

 
 

 

  «Δεν το πιστεύω, γαμώ την ανωμαλία μου, γαμώ…» μουρμούρι-
σε η Μάρθα. 

  «Μάλλον, θάχουμε κι άλλον επισκέπτη,» είπε ο Γεράρδος. 
  «Και καλύτερα να του κάνουμε χώρο,» πρότεινε ο Σέλιρ’χοκ. 
  Παραμέρισαν από την είσοδο του στρογγυλού δωματίου, και 
περίμεναν. 

  Απόμακροι θόρυβοι αντήχησαν από την άλλη μεριά του ερειπί-
ου, οι οποίοι σύντομα έπαψαν να είναι απόμακροι, καθώς έρχο-
νταν ολοένα και πιο κοντά. Κάτι πλησίαζε. Γρήγορα. 
  Ένα φάντασμα παρουσιάστηκε μέσα απ’το σκοτάδι του στενού 
διαδρόμου. Η μορφή του δεν έμοιαζε με του προηγούμενου, αλλά 

ήταν κι αυτό καμωμένο από παγοκρυστάλλους. Είχε δύο χοντρά 
πόδια στην κάτω μεριά του σχεδόν τετράγωνου σώματός του, 
και δύο πλοκάμια στην επάνω μεριά. Κεφάλι δε φαινόταν να δι-
αθέτει, εκτός αν ήθελε κανείς να θεωρήσει «κεφάλια» τα πλοκά-

μια. 
  Πέρασε δίπλα από τους επαναστάτες, αγνοώντας τους τελείως, 
και μπήκε στο στρογγυλό δωμάτιο. 
  Το άλλο φάντασμα δε γύρισε να το κοιτάξει, κι εκείνο στάθηκε 

πλάι του. Ακίνητο. Αγαλματωμένο. 
  «Γιατί,» ρώτησε ο Προαιρέσιος, «ήρθε κι αυτό από την οροφή 
πρώτα;» 
  «Στον αέρα πρέπει να γεννήθηκαν και τα δύο,» εξήγησε η Μάρ-

θα. «Δε σας είπα ότι φτιάχνονται από τον άνεμο και τους παγο-
κρυστάλλους; Είναι παράξενο, όμως, που… Βασικά, είναι σπάνιο 
να δεις ένα φάντασμα, όχι δύο.» 
  «Και, μάλιστα, ήρθαν και τα δύο από την ίδια μεριά,» τόνισε ο 
Σέλιρ’χοκ. «Κάτι πρέπει να σημαίνει αυτό, έτσι δεν είναι;» 

  «Μη ρωτάς τι, όμως.» 
  Άλλος ένας γδούπος ακούστηκε από τον θόλο. 
  «Απίστευτο!…» σύριξε η Μάρθα. 



ΚΩΣΤΑΣ ΒΟΥΛΑΖΕΡΗΣ  /  222 

 
 

 

  Παραμέρισαν πάλι από την είσοδο· κι ακόμα ένα φάντασμα πέ-
ρασε από κοντά τους, για να πάει να σταθεί πλάι στα άλλα δύο. 

Αυτό είχε δύο πόδια και δύο πράγματα που θα μπορούσε κανείς 
να αποκαλέσει «χέρια»· επίσης, διέθετε κάτι που έμοιαζε με κε-
φάλι· επομένως, θύμιζε άνθρωπο, αν και στην πλάτη του έφερε 
ένα μάλλον κοντό πτερύγιο. 

  Ο Προαιρέσιος ρώτησε: «Νομίζετε ότι θα ήταν συνετό να καθί-
σουμε εδώ μέχρι να μαζευτούν καμια εικοσαριά τέτοια;» 
  «Μη βιάζεσαι,» του είπε ο Σέλιρ’χοκ. «Κάτι περιμένουν. Και έχω 
την αίσθηση πως είναι το ίδιο με αυτό που περιμένουμε εμείς.» 



ΟΙ ΦΥΛΑΚΕΣ ΤΩΝ ΠΑΓΩΝ  /  223 

 
 

 

Κεφάλαιο 17 
 
 
Τα δάση ήταν τυλιγμένα σε λευκές ομίχλες, που αλλού πύκνωναν 

αλλού αραίωναν. Τα δέντρα είχαν φαρδείς κορμούς, και τα πε-
ρισσότερα ήταν πολύ ψηλά. Τα κλαδιά τους απλώνονταν σαν 
μακριά χέρια γύρω τους, έχοντας φυλλωσιές από λεπτές, πράσι-
νες βελόνες. Κωνοειδείς και σφαιρικές κουκουνάρες κρέμονταν 

από πάνω τους. Το χιόνι και οι πάγοι γυάλιζαν, καθώς κάλυπταν 
τα δέντρα σαν μαγικά καμωμένες ενδυμασίες: μανδύες, και πέ-
πλα, και φορέματα, και κουκούλες. 
  «Το μέρος μοιάζει στοιχειωμένο…» 
  «Δε φαινόταν ότι ήσουν προληπτικός, Σκοτ,» είπε η Φενίλ-

δα’σαρ. 
  «Δεν είμαι προληπτικός, μάγισσα! Αλλά το μέρος εξακολουθεί 
να μου μοιάζει στοιχειωμένο.» 
  Ο άνεμος σφύριζε ανάμεσα απ’τους κορμούς και τις φυλλωσιές 

των δέντρων, και οι παγοκρύσταλλοι που έφερνε κουδούνιζαν 
σαν μυριάδες μικρά, μικρά καμπανάκια, καθώς συγκρούονταν με 
τους πάγους που έντυναν τα φυτά. Παρά τον αέρα, η ομίχλη δεν 
διαλυόταν. Είχε, αναμφίβολα, κάτι το παράδοξο επάνω της· έ-

μοιαζε βγαλμένη από όνειρο. 
  Η ομάδα προχωρούσε πάνω στο χιόνι, χρησιμοποιώντας παγο-
πέδιλα και ατσάλινα μπαστούνια, αν και δεν υπήρχε πραγματική 
ανάγκη για τα τελευταία· ο τόπος ήταν βατός, όσο μπορούσε να 

είναι βατός ένας τόπος στην Ταρασμάλθη. 
  «Επιπλέον,» πρόσθεσε ο Σκοτ, «δεν καταλαβαίνω πώς είναι δυ-
νατόν να υπάρχουν δέντρα εδώ. Πουθενά αλλού στη διάσταση 
δε φαίνεται να υπάρχει τόσο ψηλή βλάστηση. Μόνο κάτι χαμό-
δεντρα είδαμε· θάμνους, ουσιαστικά.» 



ΚΩΣΤΑΣ ΒΟΥΛΑΖΕΡΗΣ  /  224 

 
 

 

  Ο Νάραλχεμ’νιρ κοίταζε στο έδαφος. «Ναι… είναι περίεργο. Αν 
είχαμε χρόνο, θα μπορούσαμε να σκάψουμε κοντά στις ρίζες 

τους. Όμως δεν έχουμε χρόνο.» 
  «Προφανώς,» είπε ο Νικόδημος, «η γη εδώ μπορεί να προσφέρει 
κάποιου είδους τροφή στη βλάστηση.» Δεν βοηθούσε την Κάτια 
να βαδίζει πλέον· βάδιζε μόνη της, στηριζόμενη στο ατσάλινο 

μπαστούνι της, και δεν έμοιαζε να έχει καμια ιδιαίτερη δυσκολία. 
  «Αφού υπάρχουν δέντρα εδώ,» είπε η Νάνσυ, «θα υπάρχουν και 
ζώα. Κι ίσως ορισμένα απ’αυτά νάναι επικίνδυνα. Νάχετε το νου 
σας.» Η ίδια κρατούσε το τουφέκι της σε ετοιμότητα. 
  «Συμφωνώ,» ένευσε ο Ελπιδοφόρος, ρίχνοντάς της μια ματιά 

πάνω απ’τον ώμο του. 
  «Μας χαλάς τη φυτολογική μας κουβέντα, Καπετάνιε,» διαμαρ-
τυρήθηκε, μεταξύ αστείου και σοβαρού, ο Σκοτ. 
  Ο ήλιος, που είχε προ πολλού βγει από την Ανατολή, σκαρφά-

λωνε ολοένα και πιο ψηλά στον ουρανό, κάνοντας τους πάγους 
πάνω στα δέντρα να γυαλίζουν· και, όταν είχε μεσουρανήσει, η 
ομάδα του Ελπιδοφόρου βρέθηκε μπροστά σ’ένα λίθινο οικοδό-
μημα, το οποίο ήταν χτισμένο μέσα σ’ένα μικρό ξέφωτο του δά-

σους. Έμοιαζε να είναι ισόγειο, και η είσοδός του βρισκόταν στην 
κορυφή μερικών πλατιών πέτρινων σκαλοπατιών. Η πόρτα ήταν 
διπλή, μεταλλική, και κλειστή. Επάνω της υπήρχαν λαξεύματα 
δέντρων, μπλεγμένα με καμπύλες και τεθλασμένες που σχημάτι-

ζαν ακαθόριστες μορφές. 
  «Βρήκαμε μέρος για να ξεκουραστούμε, Καπετάνιε,» είπε ο 
Σκοτ. 
  «Δε μοιάζει με το προηγούμενο ερείπιο που συναντήσαμε, στις 
όχθες του παγωμένου ποταμού…» παρατήρησε η Φενίλδα. «Δε 

μοιάζει με φρούριο.» 
  «Μοιάζει με ναό,» είπε ο Νάραλχεμ. 
  Η Φενίλδα ένευσε. «Πράγματι. Με ναό.» 
  Ο Σκοτ βάδισε προς τα πέτρινα σκαλοπάτια– 



ΟΙ ΦΥΛΑΚΕΣ ΤΩΝ ΠΑΓΩΝ  /  225 

 
 

 

  «Περίμενε!» τον πρόλαβε ο Ελπιδοφόρος. «Δεν είπα ότι θα 
μπούμε.» 

  «Είσαι σοβαρός, αρχηγέ; Ο άνεμος έχει δυναμώσει.» Πράγμα 
που δεν ήταν ψέμα: ο άνεμος, όντως, είχε δυναμώσει, και έφερνε 
το χιόνι και τους παγοκρυστάλλους με λύσσα καταπάνω τους. 
Από την άλλη, βέβαια, δεν ήταν και η χειρότερη θύελλα που εί-

χαν συναντήσει, καθώς διέσχιζαν τα βουνά. 
  «Ας ρίξουμε μια ματιά,» είπε ο Νάραλχεμ’νιρ στον Ελπιδοφόρο. 
«Δε βλάπτει. Ούτως ή άλλως, θα σταματήσουμε όπου νάναι.» 
  «Εντάξει,» συμφώνησε εκείνος. «Αλλά με προσοχή. Την προη-
γούμενη φορά που μπήκαμε σε ερείπιο αυτής της καταραμένης 

διάστασης, ένα ημιαόρατο έντομο τσίμπησε τη Νάνσυ και τη δη-
λητηρίασε.» 
  «Δεν το έχουμε ξεχάσει,» τον διαβεβαίωσε ο Νάραλχεμ. 
  Πλησίασαν την είσοδο, όλοι μαζί, και ο Σκοτ έκανε να τη σπρώ-

ξει με τα δύο χέρια, για ν’ανοίξει τα φύλλα της. Δεν τα κατάφερε, 
όμως. 
  «Πρέπει νάναι αμπαρωμένη,» είπε. 
  «Ή, ίσως, παγωμένη,» πρόσθεσε ο Νικόδημος. 

  Η Φενίλδα ύφανε ένα Ξόρκι Ενεργειακής Ανιχνεύσεως, υψώνο-
ντας το ένα γαντοφορεμένο χέρι της προς τη δίφυλλη μεταλλική 
θύρα. Τα μάτια της διαστάλθηκαν πίσω απ’τα γυαλιά της. Ενέρ-
γεια! Και, μάλιστα, πολλή. Ρέουσα. Κάτι βρισκόταν σε λειτουργία 

εκεί μέσα. 
  Το είπε στους υπόλοιπους. 
  «Κάποιο μηχάνημα;» ρώτησε ο Ελπιδοφόρος. 
  «Υποθέτω.» 
  «Για να βρίσκεται σε λειτουργία, αυτό ίσως να σημαίνει πως 

υπάρχουν άνθρωποι εδώ μέσα.» Στράφηκε στον Νάραλχεμ. «Έ-
λεγξέ το.» 
  Ο Βιοσκόπος ένευσε, και ύφανε ένα Ξόρκι Εντοπισμού Ζωτικής 
Ενέργειας. «Σίγουρα, υπάρχει κάτι το ζωντανό,» είπε, «αλλά… 



ΚΩΣΤΑΣ ΒΟΥΛΑΖΕΡΗΣ  /  226 

 
 

 

δεν είμαι βέβαιος ότι είναι άνθρωπος, Καπετάνιε.» Ακουγόταν 
προβληματισμένος. 

  «Θηρίο;» 
  Ο Νάραλχεμ κούνησε το κεφάλι. «Όχι.» 
  «Τι είναι, τότε; Έντομα, όπως εκείνα που συναντήσ–» 
  «Δεν είναι κάτι τόσο μικρό. Είναι κάτι μεγάλο. Και πολύ, πολύ 

ζωντανό. Δεν έχω αισθανθεί ποτέ τίποτα παρόμοιο· δε μπορώ να 
φανταστώ τι ίσως να είναι…» 
  «Σκατά…!» μούγκρισε ο Σκοτ. «Τελικά, δεν ήταν καλή ιδέα νάρ-
θουμε εδώ. Το παίρνω πίσω, αρχηγέ. Πάμε να φύγουμε· ίσως, 
όντως, το μέρος νάναι στοιχειωμένο, μα το Μυαλό του Σκοτο-

δαίμονος.» 
  «Το ξόρκι μου δεν εντοπίζει φαντάσματα, Σκοτ,» του είπε ο Νά-
ραλχεμ’νιρ. 
  «Δηλαδή, θες να μπεις εκεί μέσα;» Ο δολοφόνος έδειξε την κλει-

στή πόρτα– 
  –και τα δύο φύλλα της άνοιξαν, αιφνιδιάζοντάς τους όλους. 
  «Δεν το ήξερα ότι είχα τέτοιες δυνάμεις…» μουρμούρισε ο Σκοτ, 
καθώς αντίκριζαν την αίθουσα πίσω από την είσοδο του ναού. 

  Ο χώρος ήταν μεγάλος και στρογγυλός, περιτριγυρισμένος από 
ψηλούς, χοντρούς κίονες. Η οροφή του ήταν θολωτή, και καμω-
μένη από κρύσταλλο, επιτρέποντας στο ηλιακό φως να μπαίνει 
άπλετο. Στο κέντρο του πατώματος υπήρχε ένας λάκκος, απ’τον 

οποίο προερχόταν μια κοκκινωπή ακτινοβολία. Επίσης, από τις 
άκριες του λάκκου έβγαιναν παχιά καλώδια, σαν μακριά σκου-
λήκια, και πήγαιναν στις κολόνες τριγύρω, φτιάχνοντας ένα α-
στεροειδές σχήμα. 
  «Ποιος ακριβώς μας άνοιξε;» είπε ο Νικόδημος, ενώ όλοι είχαν 

υψώσει τα όπλα τους. 
  Κανένας δε φαινόταν μέσα στην αίθουσα. 
  Ο Ελπιδοφόρος πέρασε το κατώφλι πρώτος, κρατώντας το πι-
στόλι του εμπρός του. «Είναι κανείς εδώ;» φώναξε. 



ΟΙ ΦΥΛΑΚΕΣ ΤΩΝ ΠΑΓΩΝ  /  227 

 
 

 

  Είναι κανείς εδώ… κανείς εδώ… εδώ… δω… ακούστηκε η φωνή 
του ν’αντηχεί μέσα στο δωμάτιο. 

  «Αυτό,» είπε ο Σκοτ, «μάλλον σημαίνει όχι, αφεντικό,» και ακο-
λούθησε τον Ελπιδοφόρο στο εσωτερικό του δωματίου, κρατώ-
ντας δύο πιστόλια στα χέρια του. 
  Οι υπόλοιποι μπήκαν επίσης. Η Νάνσυ είχε υψωμένο το τουφέκι 

της στο επίπεδο του ώμου, κοιτάζοντας ολόγυρα. Η Φενίλδα 
κρατούσε το πιστόλι της με τα δύο χέρια, χωρίς να έχει τους α-
γκώνες τεντωμένους· δεν υπήρχε κανένας συγκεκριμένος στόχος 
για να σημαδέψει, άλλωστε. Ο Νάραλχεμ είχε το δικό του πιστόλι 
κατεβασμένο, κι έμοιαζε σχετικά ήρεμος. Ο Νικόδημος κρατούσε 

μια καραμπίνα σε ετοιμότητα, σχεδόν όπως η Νάνσυ. Η Κάτια 
ήταν πίσω απ’όλους, έχοντας στα γαντοφορεμένα χέρια της ένα 
κοντό τουφέκι. 
  «Μάγε,» είπε ο Ελπιδοφόρος, χωρίς να στραφεί να κοιτάξει τον 

Νάραλχεμ’νιρ, «μας είπες ότι αισθάνθηκες κάτι ζωντανό εδώ. 
Πού είναι;» 
  «Μέσα στον λάκκο, πιστεύω.» 
  «Τα καλώδια που βγαίνουν από εκεί δείχνουν ότι, μάλλον, μέσα 

στον λάκκο βρίσκεται κάποιο μηχάνημα.» 
  «Ίσως, Καπετάνιε, να είναι το ίδιο πράγμα.» 
  «Τώρα μιλάς παράλογα, και δε βγάζεις κανένα νόημα.» 
  Ο Νάραλχεμ βημάτισε, προσεχτικά, προς τον λάκκο, και οι άλλοι 

βάδισαν γύρω του με τα όπλα τους σε ετοιμότητα. Ο μάγος ακό-
μα δεν είχε υψώσει το πιστόλι του, αν κι εξακολουθούσε να το 
κρατά στο πλευρό του. 
  Φτάνοντας σχετικά κοντά στον λάκκο, κοίταξαν στο εσωτερικό 
του και, στενεύοντας τα μάτια τους, για να τα προστατέψουν 

από την κοκκινωπή ακτινοβολία, είδαν κάτι που παλλόταν. Κάτι 
που είχε σχήμα στρογγυλό, ή ωοειδές –δεν ήταν εύκολο να δια-
κριθεί–, και δε μπορούσες να το κοιτάς για πολλή ώρα. 
  «Τι πράμα είναι τούτο;» μούγκρισε ο Σκοτ. 



ΚΩΣΤΑΣ ΒΟΥΛΑΖΕΡΗΣ  /  228 

 
 

 

  «Είναι ζωντανό, Νάραλχεμ;» ρώτησε η Φενίλδα’σαρ. 
  Εκείνος ύφανε πάλι το Ξόρκι Εντοπισμού Ζωτικής Ενέργειας. 

«Νομίζω πως, ναι, αυτή είναι η ζωντανή οντότητα που αισθάν-
θηκα. Η ενέργεια που εντόπισες εσύ από πού έρχεται; Από εδώ;» 
  Η Φενίλδα έκανε το Ξόρκι Ενεργειακής Ανιχνεύσεως, και απο-
κρίθηκε στον Βιοσκόπο πως από εκεί προερχόταν, από αυτό το 

φωτεινό πράγμα, και πως μετά συνέχιζε, ακολουθώντας τα κα-
λώδια, φτάνοντας στις κολόνες, και πηγαίνοντας κάτω από το 
έδαφος. Βαθιά κάτω από το έδαφος. 
  «Ενδιαφέρον…» μουρμούρισε ο Νάραλχεμ’νιρ. Και, πιο δυνατά: 
«Νομίζω, Σκοτ, ότι ίσως ν’απαντήσαμε στο ερώτημά σου.» 

  «Ποιο ερώτημά μου;» 
  «Μας ρωτούσες πώς είναι δυνατόν να υπάρχουν δέντρα εδώ, 
μέσα σε τόσο δυνατό ψύχος. Η απάντηση είναι αυτό.» Ο Νάραλ-
χεμ έδειξε την ενεργειακή οντότητα μέσα στον λάκκο. 

  «Προσφέρει τροφή στη βλάστηση;» είπε ο Ελπιδοφόρος, παρα-
ξενεμένος. 
  «Αδυνατώ να καταλάβω τι άλλο μπορεί να κάνει. Δεν υπάρχει 
κανένας μηχανισμός, για να τον τροφοδοτεί.» 

  Ο Ελπιδοφόρος κοίταξε τη Φενίλδα, ερωτηματικά. 
  Εκείνη ανασήκωσε τους ώμους κάτω από τις γούνες της. «Ίσως 
ο Νάραλχεμ να έχει δίκιο. Ούτε εγώ μπορώ να βγάλω κανένα άλ-
λο συμπέρασμα. Ωστόσο, αυτό δεν σημαίνει ότι τα πράγματα εί-

ναι, όντως, έτσι. Πιθανώς να κάνουμε λάθος.» 
  Η πόρτα ακούστηκε να κλείνει πίσω τους– 
  Στράφηκαν. 
  «Εγώ την έκλεισα,» τους είπε ο Νικόδημος, ο οποίος είχε απο-
μακρυνθεί από το κέντρο της αίθουσας και είχε πάει στην είσο-

δο, «για να μη μπαίνει το χιόνι.» 
  «Καλή ιδέα,» ένευσε ο Ελπιδοφόρος. «Αλλά,» πρόσθεσε, «ακόμα 
δεν έχουμε απαντήσει σε κάτι πολύ σοβαρό.» Και κοίταξε μια τον 



ΟΙ ΦΥΛΑΚΕΣ ΤΩΝ ΠΑΓΩΝ  /  229 

 
 

 

Νάραλχεμ μια τη Φενίλδα. «Ποιος μας άνοιξε για να μπούμε; Και 
μη μου πείτε ότι ήταν ο Σκοτ…» 

  «Γιατί, Καπετάνιε;» παρενέβη ο δολοφόνος· «αμφιβάλλεις για 
τις ικανότητές μου;» 
  Οι άλλοι τον αγνόησαν. 
  «Δεν έχω ιδέα,» απάντησε ο Νάραλχεμ’νιρ στον Ελπιδοφόρο. 

  «Ούτε εγώ,» συμφώνησε η Φενίλδα, νιώθοντας μια ανησυχία 
βαθιά εντός της, τώρα που ο Ελπιδοφόρος είχε αναφέρει ξανά το 
μυστηριώδες άνοιγμα της εισόδου. 
  «Μπορεί,» είπε ο Νικόδημος, πλησιάζοντάς τους, «να είναι προ-
γραμματισμένη έτσι ώστε ν’ανοίγει όταν κάποιος ζυγώνει, έχο-

ντας αισθητήρες επάνω της.» 
  «Αισθητήρες;» είπε, σκεπτικά, ο Ελπιδοφόρος. «Ας το ψάξουμε. 
Δείτε αν υπάρχουν.» 
  Η Κάτια και η Νάνσυ πλησίασαν την πόρτα, εξετάζοντάς την 

από πάνω ώς κάτω. 
  «Δεν υπάρχουν αισθητήρες, Καπετάνιε,» κατέληξε η πρώτη. «Ε-
κτός αν είναι, κάπως, βαλμένοι μέσα στο μέταλλο.» 
  «Μπορούμε να τους βρούμε, αν είναι;» Ο Ελπιδοφόρος κοίταξε 

ξανά τη Φενίλδα και τον Νάραλχεμ. 
  Η Ερευνήτρια δεν γνώριζε πώς να χρησιμοποιεί το Ξόρκι Εντο-
πισμού Αισθητήρων, έτσι έμεινε σιωπηλή. Ο Βιοσκόπος, όμως, 
είπε: «Θα το κοιτάξω,» και ζύγωσε την πόρτα, αρθρώνοντας τα 

λόγια για το ξόρκι και υψώνοντας τα χέρια του μπροστά από το 
μέταλλο των δύο φύλλων. Μετά, στράφηκε στον Ελπιδοφόρο. 
«Δεν υπάρχουν αισθητήρες. Ή, αν υπάρχουν, δεν μπορώ να τους 
βρω. Δεν είμαι Τεχνομαθής, Καπετάνιε.» 
  «Αν δεν υπάρχουν αισθητήρες,» συμπέρανε ο Ελπιδοφόρος, 

«τότε κάποιος –ή κάτι– μας άνοιξε.» 
  «Αυτό το πράγμα στο λάκκο;» Ο Σκοτ έριξε μια φευγαλέα ματιά 
εκεί. «Γιατί; Αισθανόταν μοναξιά;» 



ΚΩΣΤΑΣ ΒΟΥΛΑΖΕΡΗΣ  /  230 

 
 

 

  «Δεν ξέρω,» αποκρίθηκε ο Ελπιδοφόρος. «Νομίζω, όμως, πως 
εδώ είναι ένα καλό μέρος για να καταυλιστούμε προσωρινά. 

Τουλάχιστον, δεν μας χτυπούν το χιόνι κι οι παγοκρύσταλλοι.» 
  Οι υπόλοιποι δε διαφώνησαν, γιατί, παρότι αναμφίβολα συνέ-
βαινε κάτι το παράξενο σε τούτο τον ναό, δεν υπήρχε κανένας 
φανερός κίνδυνος. 

  Το πέτρινο πάτωμα δεν ήταν καλυμμένο ούτε με χιόνι ούτε με 
πάγο, και, όταν κάθισαν εκεί, διαπίστωσαν ότι ήταν ζεστό. Δια-
τηρούσε μια σταθερή θερμοκρασία, εξαιτίας της ενέργειας που 
πρόσφερε η ζωντανή οντότητα στον λάκκο. Και δεν ήταν μόνο 
το πάτωμα ζεστό· σύντομα, κατάλαβαν ότι ολόκληρη η αίθουσα 

ήταν ζεστή. Όχι, βέβαια, τόσο ζεστή που να σε κάνει να ιδρώνεις, 
αλλά αρκετά ζεστή για να νιώθεις άνετα. Έβγαλαν τις γούνες 
τους, για πρώτη φορά ύστερα από τότε που είχαν εγκαταλείψει 
τον Παγογέρακα, πριν από τα βουνά. 

  «Αυτό το μέρος,» είπε η Κάτια, καθώς έτρωγαν, «ίσως να είναι 
κάποιο αρχαίο καταφύγιο. Ίσως να το είχαν φτιάξει για τους τα-
ξιδιώτες που περνάνε από εδώ.» 
  «Δε νομίζω πως, όταν οικοδομήθηκε, η διάσταση ήταν παγωμέ-

νη,» διαφώνησε ο Νάραλχεμ. «Μοιάζει πανάρχαιο. Και θυμίζει 
ναό.» 
  «Μπορεί η Ταρασμάλθη να μην είχε παγώσει τελείως, αλλά να 
είχε αρχίσει να παγώνει,» επέμεινε η Κάτια. «Και μπορεί αυτός να 

είναι ναός κάποιου θεού των ταξιδιωτών, που το όνομά του έχει 
ξεχαστεί πλέον.» 
  Ο Νάραλχεμ δεν αποκρίθηκε, πίνοντας μια γουλιά καφέ από την 
αχνιστή κούπα του. 
  Η Φενίλδα τεντώθηκε επάνω στην κουβέρτα που είχε στρώσει 

στο πάτωμα, και χασμουρήθηκε. Η θερμότητα του θαλάμου την 
έκανε να νυστάζει. Ήταν πολύ βολικά εδώ· σχεδόν παραδεισένια, 
ύστερα από τα παγωμένα βουνά. Και οι υπόλοιποι τής φαίνο-
νταν παρόμοια νυσταγμένοι. 



ΟΙ ΦΥΛΑΚΕΣ ΤΩΝ ΠΑΓΩΝ  /  231 

 
 

 

  Χασμουρήθηκε πάλι. Θα έπαιρνε το φάρμακό της, για τον πονο-
κέφαλο, και θα κοιμόταν. Έβγαλε από τον σάκο της ένα από τα 

τυλιγμένα χαρτάκια, το ξετύλιξε, και πίεσε την αλοιφή του επά-
νω στο μέτωπό της, ώσπου να απορροφηθεί. 
  «Τι είν’αυτό, Φενίλδα;» τη ρώτησε ο Σκοτ, που δεν ήταν καθι-
σμένος μακριά της. 

  «Τίποτα,» αποκρίθηκε εκείνη, τσακίζοντας το χαρτάκι μέσα στο 
χέρι της και ρίχνοντάς το στον σάκο. 
  «Σ’έχω ξαναδεί να το χρησιμοποιείς. Φοβάσαι ότι το κρύο θα 
κάνει το δέρμα στο πρόσωπό σου να χαλάσει;» 
  «Σου είπα: δεν είναι τίποτα!» 

  «Καλά, μην αρπάζεσαι. Από περιέργεια ρώτησα.» 
  Η Φενίλδα ξάπλωσε πάνω στην κουβέρτα της. «Ποιος θα φυλά-
ξει σκοπιά;» ρώτησε, νυσταγμένα. 
  Ο Ελπιδοφόρος, ακούγοντας τα λόγια της μάγισσας, κοίταξε 

τους συντρόφους του, έναν-έναν. Κανένας δεν του έμοιαζε πρό-
θυμος για σκοπιά· όλοι τους ήταν έτοιμοι για ύπνο. Πράγμα λο-
γικό, άλλωστε: αυτό ήταν το πιο ζεστό μέρος που είχαν συνα-
ντήσει στην Ταρασμάλθη. Κι ο ίδιος ήθελε να κοιμηθεί. 

  «Σκοτ,» ρώτησε, «θα φυλάξεις;» 
  Ο γαλανόδερμος δολοφόνος έτριψε τα μάτια του. «Σκεφτόμουν 
να πέσω για ύπνο, αρχηγέ.» 
  «Νικόδημε;» 

  «Το ίδιο. Ποιος θάρθει εδώ, εξάλλου;» 
  Ο Νάραλχεμ είπε: «Καλύτερα να είμαστε προσεχτικοί. Θα φυλά-
ξουμε σκοπιές κανονικά.» 
  «Θα κάνω εγώ την πρώτη βάρδια,» προθυμοποιήθηκε η Νάνσυ. 
  «Εντάξει,» είπε ο Ελπιδοφόρος. «Να με ξυπνήσεις μετά από μιά-

μιση ώρα.» 
  «Καλώς, Καπετάνιε.» 
  Η λευκόδερμη πολεμίστρια σηκώθηκε όρθια με το τουφέκι της 
στα χέρια. Είχε βγάλει τα ζεστά της ρούχα και είχε μείνει με μια 



ΚΩΣΤΑΣ ΒΟΥΛΑΖΕΡΗΣ  /  232 

 
 

 

αμάνικη μπλούζα, που άφηνε τα μυώδη χέρια της να φαίνονται. 
Από κάτω φορούσε το γούνινο παντελόνι της και μπότες. 

  Ο Ελπιδοφόρος ήπιε μια τελευταία γουλιά απ’τη ζεστή σοκολά-
τα του, και ξάπλωσε, βλέποντας ότι η Φενίλδα, η Κάτια, και ο Νι-
κόδημος είχαν ήδη ξαπλώσει. Η δεύτερη, μάλιστα, πρέπει να είχε 
αποκοιμηθεί. 

  Ο Ελπιδοφόρος αισθάνθηκε τα βλέφαρά του να βαραίνουν. Χα-
σμουρήθηκε· ξαναχασμουρήθηκε· και κοιμήθηκε 
  Σε λίγο, κανένας τους δεν ήταν ξύπνιος· η γλυκιά ζεστασιά του 
ναού τούς είχε νανουρίσει όλους, ταλαιπωρημένοι καθώς ήταν 
από τα βουνά. 

  Μονάχα η Νάνσυ στεκόταν όρθια. 
  Κρατώντας το τουφέκι της αγκαλιά, έκανε πέρα-δώθε, παρότι 
αισθανόταν μια έντονη παρόρμηση να καθίσει, και συχνά-πυκνά 
χασμουριόταν. 

  Κοίταξε το ρολόι της, για να δει πόση ώρα είχε περάσει. Ούτε 
καν ένα τέταρτο, ακόμα, παρατήρησε. Δε μπορώ να τον ξυπνήσω 
τόσο νωρίς. Έτριψε τα μάτια της. Νόμιζε πως η θερμοκρασία είχε 
αυξηθεί, αλλά, μάλλον, η ιδέα της θα ήταν. 

  Αναστέναξε. Έκανε τόση ζέστη που το γούνινο παντελόνι κι οι 
μπότες της την ενοχλούσαν. Και τα βλέφαρά της βάραιναν· 
τ’ανοιγόκλεινε, βεβιασμένα, για να τα κρατά ανοιχτά. 
  Τελικά κάθισε, ακουμπώντας την πλάτη της σε μια από τις κο-

λόνες της αίθουσας και βάζοντας το τουφέκι της ανάμεσα στα 
γόνατά της. Δε θα την έπαιρνε ο ύπνος: αφού είχε πει ότι θα φυ-
λούσε μιάμιση ώρα σκοπιά, θα τη φυλούσε. 
  Ποτέ άλλοτε δεν την είχε πιάσει τέτοιο πράγμα. Κι έχω φυλάξει 
πολλές σκοπιές στη ζωή μου… Θυμήθηκε έναν λοχαγό, τον Πάν-

δημο. Απολλώνιος ήταν. Την είχε βάλει να κάνει τέσσερις σκο-
πιές μέσα σε μία ημέρα. Τι κόπανος… Η Νάνσυ, όμως, δεν είχε 
κοιμηθεί. Δε θα του έδινε καμία δικαιολογία για να έχει να πει 
κάτι εναντίον της. 



ΟΙ ΦΥΛΑΚΕΣ ΤΩΝ ΠΑΓΩΝ  /  233 

 
 

 

  «Μάλιστα, κύριε Λοχαγέ!» αποκρίθηκε, χαιρετώντας στρατιωτι-
κά, και έφυγε απ’το μικρό, βρόμικο γραφείο του, διασχίζοντας το 

στρατόπεδο. Ο άνεμος λυσσομανούσε, και η Νάνσυ κούμπωσε το 
πανωφόρι της, για να μην την περονιάζει. Πλησίασε το φυλάκιο, 
πιάστηκε απ’τη σιδερένια σκάλα, και σκαρφάλωσε επάνω– 
  –ενώ μέσα στη ζεστή αίθουσα, σ’έναν αρχέγονο ναό της Ταρα-

σμάλθης, είχε ήδη αποκοιμηθεί. Το κεφάλι της έγερνε στο πλάι, 
πάνω στον ώμο της, και τα βλέφαρά της ήταν κλειστά. Το του-
φέκι συνέχιζε να στηρίζεται ανάμεσα στα γόνατά της. 
  Κανένας δεν ήταν ξύπνιος τώρα· και η θερμότητα αυξανόταν, 
σα να προσπαθούσε να τους κρατήσει σε αιώνιο λήθαργο, τε-

λειώνοντας το ταξίδι τους εδώ. 
  Τα μάτια του Ελπιδοφόρου άνοιξαν. Το σώμα του σηκώθηκε 
από την κουβέρτα, μηχανικά. Όρθιος ανάμεσα στους συντρό-
φους του, κοίταξε ολόγυρα. Η οντότητα που τον οδηγούσε πήρε 

τις πληροφορίες που ήθελε. Ο Ελπιδοφόρος εξακολουθούσε να 
κοιμάται. 
  Το σώμα του ζύγωσε τη Νάνσυ· την άρπαξε απ’τους ώμους και 
την ταρακούνησε. Εκείνη αμέσως ξύπνησε. 

  «Καπετάνιε!» είπε, βλέποντάς τον από πάνω της. Ορθώθηκε, 
βιαστικά. «Με συγχωρείς, Καπετάνιε! Με… Δεν ξέρω τι μ’έπιασε. 
Δε θα επαν–!» 
  Ο Ελπιδοφόρος στράφηκε απ’την άλλη, αμίλητα. 

  «Είσαι καλά, Καπετάνιε;» ρώτησε η Νάνσυ, παραξενεμένη απ’τη 
συμπεριφορά του. Σαν υπνοβάτης τής έμοιαζε. 
  Ο Ελπιδοφόρος πλησίασε τη Φενίλδα’σαρ· έσκυψε και την τρά-
νταξε από τον ώμο, ξυπνώντας την. 
  Η γαλανόδερμη μάγισσα ανασηκώθηκε. «Τι είναι;» είπε, βλεφα-

ρίζοντας. «Μα τους θεούς, τι ζέστη…» Συνοφρυώθηκε. «Είσαι 
καλά, Στιβ– Ελπιδοφόρε;» Το βλέμμα του της φαινόταν απλανές. 
  Ο Ελπιδοφόρος πήγε στον Νάραλχεμ’νιρ, ταρακουνώντας τον κι 
αυτόν. 



ΚΩΣΤΑΣ ΒΟΥΛΑΖΕΡΗΣ  /  234 

 
 

 

  Και η Φενίλδα σκέφτηκε: Θεοί…! Εκείνοι είναι μέσα του! Εκείνοι 
τον ελέγχουν! Δεν ξέρει τι του γίνεται. 

  Και γιατί κάνει τόση ζέστη; Γιατί; Σηκώθηκε απ’την κουβέρτα 
της. 
  Εν τω μεταξύ, ο Ελπιδοφόρος ξυπνούσε και τους υπόλοιπους, 
και ο ένας μετά τον άλλο ορθώνονταν. 

  «Τι συμβαίνει, ρε αρχηγέ;» μούγκρισε ο Σκοτ. 
  «Γιατί δε μιλάς, Καπετάνιε;» απόρησε η Κάτια. 
  «Δεν είναι καλά, δε βλέπετε;» είπε η Νάνσυ. «Κάτι έχει πάθει!» 
  «Γιατί κάνει τόση ζέστη;» ρώτησε ο Νικόδημος. «Πριν, δεν έκα-
νε τόση ζέστη!» 

  Ο Ελπιδοφόρος κάθισε στην κουβέρτα του. Ξάπλωσε. Τα μάτια 
του έκλεισαν. 
  «Τι σκατά κάνει;» γρύλισε ο Σκοτ, και τον ζύγωσε, σκουντώντας 
τον με τη μπότα του. «Καπετάνιε! Σήκω! Τι κάνεις;» 

  Ο Ελπιδοφόρος ανασηκώθηκε πάνω στην κουβέρτα. «Τι είναι, 
Σκοτ;» 
  «Εσύ πες μας. Εσύ μας ξύπνησες!» 
  Ο Ελπιδοφόρος συνοφρυώθηκε. «Εγώ σας ξύπνησα;…» 

  «Πας να μας τρελάνεις;» φώναξε ο Σκοτ. 
  Οι Υπερασπιστές! σκέφτηκε ο Ελπιδοφόρος. Αυτοί πρέπει να 
ήταν. Αλλά γιατί; Σηκώθηκε. «Ναι, με συγχωρείς… Εγώ σας ξύ-
πνησα.» 

  «Και γιατί ξανάπεσες να κοιμηθείς; Πλάκα μάς κάνεις;» 
  «Ξανάπεσα να κοιμηθώ;» 
  «Αισθάνεσαι καλά, Καπετάνιε;» τον ρώτησε η Νάνσυ. 
  Τι ζέστη είν’αυτή; σκέφτηκε ο Ελπιδοφόρος. Ο θάλαμος είναι 
τόσο ζεστός… Πριν, δεν ήταν έτσι· απλά δεν παγώναμε– 

  Η Φενίλδα είπε αυτό που ήταν έτοιμος να πει κι εκείνος: «Πρέ-
πει να φύγουμε! Υπάρχει κάτι το επικίνδυνο εδώ!» 
  «Τι;» ρώτησε ο Σκοτ. 
  «Η θερμοκρασία! Δε νιώθεις τη ζέστη;» 



ΟΙ ΦΥΛΑΚΕΣ ΤΩΝ ΠΑΓΩΝ  /  235 

 
 

 

  «Η Φενίλδα έχει δίκιο,» είπε ο Νάραλχεμ’νιρ. «Πρέπει να φύ-
γουμε. Τώρα.» Και ζύγωσε τη δίφυλλη, μεταλλική πόρτα, προ-

σπαθώντας να την ανοίξει. 
  Αυτή δεν κουνήθηκε. 
  «Βοηθήστε με!» είπε ο Νάραλχεμ. 
  Ο Ελπιδοφόρος, ο Σκοτ, και η Νάνσυ πήγαν να τον βοηθήσουν, 

πιάνοντας ο καθένας την κλειστή θύρα απ’όπου μπορούσε και 
τραβώντας. 
  Δεν κατάφεραν, όμως, να την ανοίξουν. 
  «Κάτι την κρατά κλειστή!» φώναξε ο Σκοτ. «Αυτό το διαβολό-
πραμα στο λάκκο!» Έδειξε την κοκκινωπή ακτινοβολία. 

  «Θα μας ψήσει ζωντανούς!» ούρλιαξε η Κάτια. 
  Ο Σκοτ έτρεξε κοντά στον λάκκο και, τραβώντας τα πιστόλια 
του, πυροβόλησε μέσα. Οι κρότοι αντήχησαν δυνατοί στη μεγάλη 
αίθουσα. Τίποτ’άλλο, όμως, δε συνέβη· δεν ακούστηκε καμια 

κραυγή πόνου από την ενεργειακή οντότητα. 
  «Δε νομίζω ότι μπορώ να το σκοτώσω!» 
  «Να κόψουμε τα καλώδια!» πρότεινε η Νάνσυ, πατώντας το 
καλώδια πλάι της. 

  «Όχι!» φώναξε η Κάτια. «Όχι! Δεν ξέρεις τι μπορεί να συμβεί. 
Ίσως όλος ο ναός να καταρρεύσει επάνω μας.» 
  «Σωστά,» συμφώνησε ο Νάραλχεμ. «Εκείνο που πρέπει να κά-
νουμε είναι ν’ανοίξουμε την καταραμένη πόρτα!» 

  «Εκρηκτικά!» είπε η Νάνσυ. «Θα βάλουμε εκρηκτικά επάνω 
της.» Και πλησίασε τον σάκο της, ψάχνοντας μέσα. 
  Ο Ελπιδοφόρος κοίταξε τον Νάραλχεμ και την Κάτια, ερωτημα-
τικά. Κανένας δε διαφώνησε με το σχέδιο της Νάνσυς, ούτε μί-
λησε. 

  Η λευκόδερμη λοχίας πήρε εκρηκτικά από τον σάκο της, πήγε 
στην πόρτα, και τα κόλλησε επάνω, λέγοντας στους συντρόφους 
της ν’απομακρυνθούν, να πάνε στην άλλη μεριά της αίθουσας. 



ΚΩΣΤΑΣ ΒΟΥΛΑΖΕΡΗΣ  /  236 

 
 

 

Εκείνοι υπάκουσαν. Η Νάνσυ έθεσε το χρονόμετρο στα δέκα 
δευτερόλεπτα, κι έτρεξε να πάει κοντά τους. 

  Η έκρηξη τράνταξε ολάκερο το ναό. 
  Η πόρτα δεν έπαθε ούτε γρατσουνιά. 
  «ΤΙ!» γκάριξε ο Σκοτ, κοιτάζοντας με γουρλωμένα μάτια. «Πώς 
σκατά είναι ΔΥΝΑΤΟΝ!» 

  Τότε, ξαφνικά, μια φωνή αντήχησε· μια φωνή που γέμιζε την 
αίθουσα, σα να ερχόταν από παντού: 
  ΕΛΚΡΑΣ’ΝΑΡΧ… ΕΠΡΕΠΕ ΝΑ ΕΙΧΕΣ ΕΡΘΕΙ Ο ΙΔΙΟΣ: ΤΟΤΕ ΘΑ ΕΙ-
ΧΑΜΕ ΤΗ ΧΑΡΑ ΝΑ ΕΞΟΛΟΘΡΕΥΣΟΥΜΕ ΕΣΕΝΑ, ΟΧΙ ΚΑΤΩΤΕΡΕΣ 
ΜΟΡΦΕΣ ΖΩΗΣ! 

  Ελκράσ’ναρχ… σκέφτηκε ο Ελπιδοφόρος. Πού το έχω ξανακού-
σει αυτό το όνομα; 
  «Ποιος είσαι;» φώναξε ο Σκοτ. «Δεν είμαστε αυτοί που νομίζεις! 
Περνάμε μόνο από εδώ! Δε θα μείνουμε!» 

  «Σκάσε,» του είπε ο Νάραλχεμ’νιρ, αγγίζοντας τον ώμο του. 
«Μάλλον, ξέρει ακριβώς ποιοι είμαστε.» 
  Ο Ελπιδοφόρος θυμήθηκε. Ναι! Ελκράσ’ναρχ. Το ανέφερε ο Αρ-
γαίος’μορ, στην Υπερυδάτια, όταν του μιλούσα για τους Υπερα-

σπιστές. «Ποιος είσαι;» φώναξε, κοιτάζοντας γύρω. «Είσαι η ο-
ντότητα στο λάκκο;» 
  ΧΑ-ΧΑ-ΧΑ-ΧΑ-ΧΑ-ΧΑ… (Το γέλιο τράνταξε την αίθουσα, σχεδόν 
όπως την είχε τραντάξει και η έκρηξη.) ΟΧΙ, ΔΕΝ ΕΙΜΑΙ Η… «Ο-

ΝΤΟΤΗΤΑ ΣΤΟ ΛΑΚΚΟ», ΦΟΡΕΑ ΤΟΥ ΕΛΚΡΑΣ’ΝΑΡΧ. ΕΙΜΑΣΤΕ 
ΠΟΛΥ ΜΑΚΡΙΑ ΑΠΟ ΤΟΥΤΟ ΤΟ ΜΕΡΟΣ –ΕΙΜΑΣΤΕ ΕΚΕΙ ΟΠΟΥ ΠΟ-
ΤΕ ΔΕ ΘΑ ΦΤΑΣΕΙΣ! 
  Στην Αρταλδάφρα… συνειδητοποίησε ο Ελπιδοφόρος. 
  ΕΔΩ, ΤΟ ΤΑΞΙΔΙ ΣΟΥ ΤΕΛΕΙΩΝΕΙ! ΚΑΙ Ο ΑΦΕΝΤΗΣ ΣΟΥ ΠΑΡΑΚΟ-

ΛΟΥΘΕΙ ΤΟΝ ΘΑΝΑΤΟ ΣΟΥ, ΠΡΑΓΜΑ ΤΟ ΟΠΟΙΟ ΜΑΣ ΔΙΝΕΙ ΜΕΓΑ-
ΛΗ ΕΥΧΑΡΙΣΤΗΣΗ. 
  Ο Ελπιδοφόρος αισθάνθηκε να χάνει τον έλεγχο του σώματός 
του· μετατράπηκε σε απλός παρατηρητής μέσα από τα μάτια 



ΟΙ ΦΥΛΑΚΕΣ ΤΩΝ ΠΑΓΩΝ  /  237 

 
 

 

του. Είδε τον εαυτό του να πηγαίνει, τρέχοντας, στον σάκο του 
και να παίρνει ένα τσεκούρι από εκεί. 

  «Ελπιδοφόρε!» φώναξε η Φενίλδα, διακρίνοντας την αλλαγή 
στον αρχηγό τους. «Ελπιδοφόρε!» Και έτρεξε πίσω του, παρότι 
αισθανόταν τα γόνατά της να τρέμουν από όσα συνέβαιναν γύ-
ρω της. 

  «Τρελάθηκαν όλοι τους!…» γρύλισε ο Σκοτ. 
  Η Κάτια έμοιαζε να βρίσκεται στα πρόθυρα υστερίας. Ο Νικό-
δημος στεκόταν σαν μουδιασμένος, μην ξέροντας τι να κάνει. Τα 
μάτια της Νάνσυς ήταν γουρλωμένα· τα χέρια της έσφιγγαν το 
τουφέκι της. Ο Νάραλχεμ’νιρ φαινόταν να σκέφτεται πυρετω-

δώς· τα φρύδια του ήταν σουφρωμένα, το ίδιο και το μέτωπό 
του. 
  Ο Ελπιδοφόρος ζύγωσε ένα από τα καλώδια, υψώνοντας το 
τσεκούρι του πάνω απ’το κεφάλι. 

  «Όχι!» του φώναξε ο Νάραλχεμ. 
  ΤΙ ΠΑΣ ΝΑ ΚΑΝΕΙΣ; τράνταξε την αίθουσα η απόκοσμη φωνή. 
  Ο Ελπιδοφόρος κατέβασε το τσεκούρι, κόβοντας το καλώδιο. 
  ΟΧΙ! 

  Η Φενίλδα στεκόταν πίσω από τον αρχηγό τους, αναποφάσι-
στη, παρακολουθώντας. 
  Το σώμα του Ελπιδοφόρου πλησίασε ένα άλλο καλώδιο, και 
ύψωσε πάλι το τσεκούρι. Το πρόσωπό του συσπάστηκε, και φω-

νή βγήκε απ’τα χείλη του με δυσκολία: «…Ελευθερώστε τους…» 
Μια φωνή τόσο απόκοσμη όσο κι αυτή που αντηχούσε μέσα στο 
ναό. 
  ΟΧΙ! ΟΙ ΥΠΗΡΕΤΕΣ ΣΟΥ ΘΑ ΠΕΘΑΝΟΥΝ, ΕΛΚΡΑΣ’ΝΑΡΧ! 
  Το τσεκούρι κατέβηκε, κόβοντας το καλώδιο. 

  Το κοκκινωπό φως στον λάκκο τρεμόπαιξε. 
  Ένα ουρλιαχτό αντήχησε· ο ναός ταρακουνήθηκε. 
  ΕΛΚΡΑΣ’ΝΑΑΑΑΑΑΑΡΧ! 



ΚΩΣΤΑΣ ΒΟΥΛΑΖΕΡΗΣ  /  238 

 
 

 

  Το σώμα του Ελπιδοφόρου ζύγωσε ακόμα ένα καλώδιο. Το 
τσεκούρι υψώθηκε, γυαλίζοντας στο ηλιακό φως που περνούσε 

μέσα από τον κρυστάλλινο θόλο. 
  Η διπλή, μεταλλική θύρα με τα λαξεύματα άνοιξε αναπάντεχα, 
με μεγάλο κρότο. Το δυνατό ψύχος της Ταρασμάλθης εισέβαλε 
εκδικητικά στο ναό, φέρνοντας χιόνι και παγοκρυστάλλους. 

  Ο Ελπιδοφόρος αισθάνθηκε να ανακτά τον έλεγχο του σώματός 
του. «Τρέξτε!» φώναξε μ’όλη του τη δύναμη. «ΤΡΕΞΤΕ!» 
  Οι σύντροφοί του δε χρειάζονταν άλλη παρότρυνση: έτρεξαν σα 
να τους κυνηγούσε ολόκληρη η Γενιά του Σκοτοδαίμονος. Άρπα-
ξαν τους σάκους και τα πράγματά τους και βγήκαν από το ναό. 

  Ο Ελπιδοφόρος τούς ακολούθησε. 
  Από την αφόρητη ζέστη στο απόλυτο ψύχος της Ταρασμάλθης. 
  ΘΑ ΠΛΗΡΩΣΕΙΣ ΓΙ’ΑΥΤΟ, ΕΛΚΡΑΣ’ΝΑΡΧ, ΦΟΡΕΑ ΤΗΣ ΚΑΤΑ-
ΣΤΡΟΦΗΣ! ΟΙ ΥΠΗΡΕΤΕΣ ΣΟΥ ΘΑ ΠΕΘΑΝΟΥΝ! ΔΕΝ ΕΙΝΑΙ ΠΑΡΑ 

ΘΕΜΑ ΧΡΟΝΟΥ –ΚΙ ΕΔΩ, ΣΤΟΥΣ ΠΑΓΟΥΣ, Ο ΧΡΟΝΟΣ ΕΙΝΑΙ ΜΕ ΤΟ 
ΜΕΡΟΣ ΜΑΣ! 
  Η διπλή πόρτα έκλεισε με πάταγο. 



ΟΙ ΦΥΛΑΚΕΣ ΤΩΝ ΠΑΓΩΝ  /  239 

 
 

 

Κεφάλαιο 18 
 
 
Οχτώ φαντάσματα είχαν συγκεντρωθεί κάτω από τον κρυστάλ-

λινο θόλο, όταν ένα υπόκωφο βουητό ήρθε από τα μηχανήματα 
και ορισμένα σημεία επάνω τους φάνηκαν να φωτίζουν. Πολλά 
από τα καλώδια κοκκίνισαν, από την ενέργεια που περνούσε 
από μέσα τους. 

  «Λειτουργούν!» έκανε ο Προαιρέσιος, έκπληκτος. «Λειτουργούν, 
από μόνα τους!» 
  «Είχες δίκιο, Σέλιρ,» είπε ο Γεράρδος, καθώς όλοι τους στέκο-
νταν πίσω από την καμάρα που οδηγούσε στο στρογγυλό δωμά-
τιο. 

  Ο μάγος δεν αποκρίθηκε· δεν είχε χρόνο για κουβέντες: αν ήταν 
να μάθει τι έκανε τα μηχανήματα να ενεργοποιούνται, όφειλε να 
δράσει γρήγορα. Άρθρωσε ένα Ξόρκι Ενεργειακής Ανιχνεύσεως, 
για να δει, αρχικά, τι είδους ενέργεια ήταν αυτή που περνούσε 

από τα καλώδια: και η απάντηση που ήρθε στο μυαλό του ήταν 
μπερδεμένη. Δεν είχε ξανανιώσει ενέργεια σαν ετούτη, πράγμα 
το οποίο δεν τον εξέπληττε· το μέρος ήταν πανάρχαιο. Προσπα-
θώντας να εστιάσει, και να κάνει συγκρίσεις μέσα στο μυαλό 

του, και χρησιμοποιώντας ως εργαλεία τη λογική και τη μνήμη, 
συμπέρανε ότι δεν μπορεί παρά να επρόκειτο για κάποια μορφή 
τηλεπικοινωνιακής ενέργειας, αν και ξεχασμένης πλέον. 
  Ο πατέρας της Μάρθας πρέπει να είχε δίκιο, λοιπόν: ετούτα τα 

ερείπια, όντως, κάποτε ήταν τηλεπικοινωνιακά κέντρα! Κι αφού 
ίσχυε αυτό, μάλλον εξέπεμπαν κάποιο τηλεπικοινωνιακό σήμα –
το οποίο μπορούσε να ανιχνευθεί. 
  Ο Σέλιρ’χοκ ύφανε ένα Ξόρκι Εντοπισμού Τηλεπικοινωνιακού 
Σήματος… 

  …και δε βρήκε τίποτα. 



ΚΩΣΤΑΣ ΒΟΥΛΑΖΕΡΗΣ  /  240 

 
 

 

  Έκανα λάθος, συμπέρανε, αιφνιδιασμένος. Τα μηχανήματα δεν 
εκπέμπουν καμία απολύτως συχνότητα. Η τηλεπικοινωνία που 

παρέχουν γίνεται μόνο μέσω των καλωδίων: μέσω της άγνωστης 
ενέργειας… 
  Επομένως, δεν ήταν κατασκευασμένα προκειμένου να μιλάνε 
κάποιοι άνθρωποι αναμεταξύ τους. Ο Σέλιρ’χοκ δε νόμιζε ότι η 

μορφή ενέργειας που είχε παρατηρήσει ήταν ικανή να προσφέ-
ρει προφορική επικοινωνία. 
  Τι νόημα έχουν τα μηχανήματα, τότε; 
  Και ποιος τα χρησιμοποιεί; 
  Τα φαντάσματα είχαν αρχίσει να κινούνται κυκλικά μέσα στο 

κυκλικό δωμάτιο, κάνοντας τους παγοκρυστάλλους που τα α-
πάρτιζαν να κροταλίζουν. Χόρευαν; Επικοινωνούσαν; Ήταν ε-
τούτη κάποια μορφή επικοινωνίας; Ο Σέλιρ’χοκ δεν το νόμιζε. Τα 
φαντάσματα τού έδιναν την αίσθηση ότι προσελκύονταν από 

την ενέργεια όπως τα έντομα από τη φωτιά. Και πρέπει να είχαν 
κάποια διαίσθηση: είχαν προβλέψει ότι τα μηχανήματα θα έ-
μπαιναν σε λειτουργία· ή κάτι τα είχε, ακούσια, καλέσει εδώ… 
  Δεν είχε σημασία τώρα. Οι μηχανές δε θα συνέχιζαν να βρίσκο-

νται σε λειτουργία για πάντα. Ο Σέλιρ’χοκ έπρεπε να βρει έναν 
τρόπο να μάθει από πού ερχόταν η ενέργεια. 
  Χρησιμοποίησε πάλι το Ξόρκι Ενεργειακής Ανιχνεύσεως, και 
άντλησε ενέργεια από τους κρυστάλλους στο ραβδί του –

ενέργεια που δεν είχε καμία σχέση μ’αυτή των μηχανημάτων, 
ασφαλώς, αλλά πρόσφερε δύναμη στις μαγείες του. 
  Ο Σέλιρ’χοκ προσπάθησε να ακολουθήσει τα καλώδια, υπογεί-
ως. Να ακολουθήσει τη ροή της ενέργειας. Τα μάτια του έκλει-
σαν, ο κόσμος γύρω του χάθηκε, και ο νους του βούτηξε στον ε-

νεργειακό χείμαρρο, σπρωγμένος από τη δύναμη του Ξορκιού 
Ενεργειακής Ανιχνεύσεως. 



ΟΙ ΦΥΛΑΚΕΣ ΤΩΝ ΠΑΓΩΝ  /  241 

 
 

 

  Παρασύρθηκε· πόσο γρήγορα ή πόσο αργά δεν μπορούσε να 
ξέρει –ο χρόνος έχανε το νόημά του εδώ, στον συγκεχυμένο κό-

σμο όπου η καθαρή ενέργεια και η νόηση συναντιόνταν. . . . . . . . . .  
. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  
. . . . . .Μεταφέρεται σ’ένα μέρος που η ενέργεια ρέει παντού και, 
ξαφνικά, μοιάζει να εκρήγνυται, δημιουργώντας μια τρομερή 

σφαίρα, σταθερή και πανίσχυρη, από την οποία κυλάνε κι άλλα 
ποτάμια– 
  Μια φωνή αντηχεί σαν κεραυνός: ΤΙ ΠΑΣ ΝΑ ΚΑΝΕΙΣ; 
  Δεν αναφέρεται σε μένα, συνειδητοποιεί ο Σέλιρ’χοκ. 
  Και μετά, η φωνή αντηχεί πάλι: ΟΧΙ! 

  Ποιος είναι; Ποιος μιλάει; Από πού έρχεται; 
  Τα ενεργειακά ρεύματα μπερδεύουν τον Σέλιρ’χοκ. Αλλά, όποιος 
κι αν είναι ο ομιλητής, βρίσκεται μακριά από εδώ. Και πού είναι το 
εδώ; 

  ΟΙ ΥΠΗΡΕΤΕΣ ΣΟΥ ΘΑ ΠΕΘΑΝΟΥΝ, ΕΛΚΡΑΣ’ΝΑΡΧ! 
  Αυτό το όνομα! Το αναγνωρίζει. 
  ΕΛΚΡΑΣ’ΝΑΑΑΑΑΑΑΡΧ! 
  Ενεργειακό χάος, παντού. Δε μπορώ να εστιάσω! Και πρέπει να 

τον ακολουθήσω –να βρω την προέλευση της φωνής! Με δυσκο-
λία κρατιέται εδώ. Καταλαβαίνει ότι η δύναμη που του προσφέ-
ρουν οι κρύσταλλοι στο ραβδί του εξαντλείται, και μετά… μετά θα 
παρασυρθεί ανεξέλεγκτα από τα ενεργειακά ρεύματα. Πρέπει να 

γυρίσει πίσω– Λίγο ακόμα, όμως! 
  ΘΑ ΠΛΗΡΩΣΕΙΣ ΓΙ’ΑΥΤΟ, ΕΛΚΡΑΣ’ΝΑΡΧ, ΦΟΡΕΑ ΤΗΣ ΚΑΤΑ-
ΣΤΡΟΦΗΣ! ΟΙ ΥΠΗΡΕΤΕΣ ΣΟΥ ΘΑ– 
  Αγνοεί τα λόγια· προσπαθεί να βρει την προέλευση της φωνής. 
Ακολουθεί έναν ενεργειακό χείμαρρο. 

  Τόσα πολλά ποτάμια εδώ… Τι μεγάλο βουητό ενέργειας! 
  Τον παρασέρνουν. 
  Πρέπει να επιστρέψω! 
  Η δύναμη στους κρυστάλλους τελειώνει· το νιώθει. 



ΚΩΣΤΑΣ ΒΟΥΛΑΖΕΡΗΣ  /  242 

 
 

 

  Είμαι πολύ μακριά από την πηγή προέλευσης της φωνής!  
  Προσπαθεί να επιστρέψει στο ερείπιο, στο στρογγυλό δωμάτιο, 

στους συντρόφους του, στο σώμα του– 
  Το δαιμονικό βουητό της αρχέγονης ενέργειας! 
 
 

 
Ο Γεράρδος είδε τον Σέλιρ’χοκ να παραπατά, να χάνει την ισορ-
ροπία του– 
  Τον έπιασε, προτού πέσει στο παγωμένο πάτωμα, τυλίγοντας 
το χέρι του γύρω απ’τη μέση του μάγου. 

  «Σέλιρ! Είσαι ’ντάξει;» 
  Εκείνος δεν του απάντησε. Τα μάτια του ήταν κλειστά, το στό-
μα του μισάνοιχτο· και το σώμα του έγερνε στο πλάι. Το ραβδί 
έφυγε απ’το χέρι του, κάνοντας έναν ελαφρύ χτύπο στο πάτωμα, 

καθώς ήταν τυλιγμένο με γούνες. 
  «Τι έπαθε;» ρώτησε ο Προαιρέσιος. 
  «Έκανε κάποιο ξόρκι,» είπε ο Γεράρδος. 
  «Ναι, κι εγώ το κατάλαβα αυτό· αλλά δεν είναι η πρώτη φορά 

που έχει κάνει ξόρκι!» 
  Ο Γεράρδος αναστέναξε. «Δεν ξέρω τι τον έπιασε.» Ταρακούνη-
σε τον μάγο, που έμοιαζε νάναι αναίσθητος στα χέρια του. «Σέ-
λιρ! Σύνελθε!» 

  Καμία απάντηση. 
  «Τη γάμησε,» είπε η Μάρθα. «Προσπάθησε, μάλλον, να κάνει 
κάτι με τα μηχανήματα, και τη γάμησε.» 
  Ο Γεράρδος καταράστηκε, και ταρακούνησε πάλι τον μάγο. 
«Σέλιρ’χοκ! Σύνελθε!» 

  «Σσς!» του έκανε ο Προαιρέσιος, έχοντας το βλέμμα του στραμ-
μένο στο στρογγυλό δωμάτιο και στα φαντάσματα εκεί. 



ΟΙ ΦΥΛΑΚΕΣ ΤΩΝ ΠΑΓΩΝ  /  243 

 
 

 

  Ο Γεράρδος κοίταξε τα αλλόκοτα πλάσματα των πάγων, και τα 
είδε να συνεχίζουν να βαδίζουν γύρω-γύρω. «Είναι απασχολημέ-

να.» 
  Πρόλαβε δεν πρόλαβε να τελειώσει τη φράση του και το βουη-
τό των μηχανών έπαψε, τα φώτα τους έσβησαν· καθ’όλα τα φαι-
νόμενα, έπαψαν να λειτουργούν. 

  Τα φαντάσματα διέκοψαν τον παράξενο, άκομψο χορό τους. 
Δύο απ’αυτά στράφηκαν προς τους επαναστάτες, γυρίζοντας τα 
εφιαλτικά κορμιά τους. 
  «…Τη γαμήσαμε,» μουρμούρισε η Μάρθα μ’ένα τρέμουλο στη 
φωνή της. 

  Τα φαντάσματα τραντάχτηκαν, σύγκορμα, σαν άγνωστης 
προέλευσης δονήσεις να διέτρεχαν τα αποτελούμενα από παγο-
κρυστάλλους σώματά τους. 
  Και διαλύθηκαν. Κατέρρευσαν σε κομμάτια, θραύσματα παγο-

κρυστάλλων. Μετατράπηκαν σε σωρούς που γυάλιζαν στο φως 
που έμπαινε από τον θόλο του στρογγυλού δωματίου. 
  «Οι θεοί είναι μαζί μας…» ψέλλισε ο Προαιρέσιος με δέος. Η όλη 
κατάσταση έμοιαζε να τον έχει τρομοκρατήσει όσο καμία άλλη 

στη ζωή του. 
  Η Μάρθα ήταν κοκαλωμένη στη θέση της: πράγμα που δεν ο-
φειλόταν στο πανίσχυρο ψύχος της Ταρασμάλθης. 
  Ο Γεράρδος απόθεσε τον Σέλιρ’χοκ στο πάτωμα. «Φέρτε μου 

νερό!» ζήτησε. 
  Η Μάρθα τού έδωσε ένα παγούρι, και εκείνος πιτσίλησε το κα-
τάμαυρο πρόσωπο του μάγου. Χωρίς να τον συνεφέρει. 
  «Νεκρός είναι;» ρώτησε ο Προαιρέσιος. 
  «Όχι· αναπνέει.» 

  «Γεράρδε… γνωρίζεις, βέβαια, πως, αν του συνέβη κάτι ανεπα-
νόρθωτο, δε θα μπορούμε να φύγουμε από τούτη την καταραμέ-
νη διάσταση…» 



ΚΩΣΤΑΣ ΒΟΥΛΑΖΕΡΗΣ  /  244 

 
 

 

  Ο Γεράρδος γύρισε, για να τον κοιτάξει πάνω απ’τον ώμο του. 
«Δε βοηθάς, Απολλώνιε.» 

  «Τι θες να κάνω!» διαμαρτυρήθηκε ο Προαιρέσιος. «Εγώ δεν 
είμαι μάγος! Δεν ξέρω τι έπαθε!» 
  «Ας περιμένουμε–» 
  Τα μάτια του Σέλιρ’χοκ άνοιξαν, και ο μάγος ούρλιαξε, καθώς 

ανασηκωνόταν, τρομάζοντάς τους. Ύστερα, κοίταξε γύρω του 
και φάνηκε να ηρεμεί. Έστρεψε το βλέμμα του προς το στρογγυ-
λό δωμάτιο. «Τα φαντάσματα;» ρώτησε. 
  «Διαλύθηκαν,» εξήγησε ο Γεράρδος, «όταν οι μηχανές σταμάτη-
σαν να λειτουργούν.» 

  Ο Σέλιρ’χοκ σηκώθηκε όρθιος, και πήρε και το ραβδί του από 
κάτω. 
  «Τι έπαθες εσύ;» τον ρώτησε ο Προαιρέσιος. «Νομίζαμε ότι πέ-
θανες, ή ότι έπεσες σε κώμα!» 

  «Παρασύρθηκα,» είπε ο Σέλιρ’χοκ, στωικά, περνώντας κάτω 
απ’την καμάρα και μπαίνοντας στο στρογγυλό δωμάτιο με τα 
μηχανήματα. 
  Ο Προαιρέσιος τον ακολούθησε. «Παρασύρθηκες; Από τι;» 

  Ο Γεράρδος και η Μάρθα μπήκαν, επίσης, στην αίθουσα. 
  «Προσπάθησα να εντοπίσω από πού ερχόταν η ενέργεια,» απά-
ντησε ο μάγος, σταματώντας μπροστά στα μηχανήματα, «και… 
πρέπει να ερχόταν από πολύ μακριά… Έφτασα σ’ένα… μέρος 

όπου υπάρχει μια έντονη συγκέντρωση ενέργειας. Σαν κόμβος. 
Κι εκεί κάτι συνέβαινε: μια φωνή αντηχούσε. Επιχείρησα να πάω 
στην πηγή προέλευσής της, αλλά δεν ήταν δυνατόν. Τα ποτάμια 
ήταν τόσα πολλά, και η πηγή πρέπει να βρισκόταν ακόμα πιο 
μακριά…» 

  «Ποια ποτάμια;» απόρησε ο Προαιρέσιος. «Μπορείς να μας τα 
δείξεις στον χάρτη;» 



ΟΙ ΦΥΛΑΚΕΣ ΤΩΝ ΠΑΓΩΝ  /  245 

 
 

 

  Ο Σέλιρ στράφηκε να τον κοιτάξει. «Δεν αναφέρομαι σε τέτοια 
ποτάμια. Μιλώ για ποταμούς ενέργειας. Σαν αυτούς, ίσως.» Έδει-

ξε τα καλώδια στο πάτωμα. 
  «Η φωνή τι έλεγε;» ρώτησε ο Γεράρδος. «Μιλούσε σ’εσένα;» 
  Ο Σέλιρ κούνησε το κεφάλι. «Όχι· μιλούσε σε κάποιον άλλο, ή σε 
κάποιους άλλους. Έλεγε… Τους απειλούσε, μάλλον.» Κι ανέφερε 

εκείνο το όνομα… σκέφτηκε. Το όνομα της οντότητας που είναι οι 
Υπερασπιστές της Παντοκράτειρας. Το όνομα που ανακάλυψε ο 
Αρίσταρχος. Το όνομα που του φανέρωσαν οι οντότητες της Αρ-
ταλδάφρα… 
  «Τους απειλούσε;» είπε ο Προαιρέσιος. «Πώς; Τι τους έλεγε;» 

  «Ότι θα τους σκοτώσει.» 
  «Ποιοι ήταν, Σέλιρ;» ρώτησε ο Γεράρδος. «Κάποιοι άλλοι εξε-
ρευνητές;» 
  «…Ναι,» είπε διστακτικά ο Σέλιρ’χοκ, «πολύ πιθανόν.» 

  «Οι Παντοκρατορικοί;» 
  «Δεν αποκλείεται.» 
  «Δεν καταλαβαίνω…» παραδέχτηκε ο Γεράρδος. 
  «Ούτε κι εγώ, Καπετάνιε. Δεν ξέρω, κατ’αρχήν, τι ήταν αυτό που 

τους μιλούσε. Δε νομίζω, όμως, να ήταν άνθρωπος. Ήταν κάτι 
που χρησιμοποιούσε αυτό το αλλόκοτο τηλεπικοινωνιακό σύ-
στημα…» Έδειξε τα μηχανήματα μ’ένα ανασήκωμα του χεριού 
του. «Δεν εκπέμπουν σε κάποια συχνότητα. Η επικοινωνία γίνε-

ται μέσω μιας αρχαίας μορφής τηλεπικοινωνιακής ενέργειας· και 
είμαι σχεδόν σίγουρος ότι αυτή η ενέργεια δεν χρησιμοποιείται 
για προφορική επικοινωνία ανάμεσα σε ανθρώπους.» 
  «Εν ολίγοις, αυτό που μιλούσε ήταν κάποιο… πνεύμα,» συμπέ-
ρανε ο Προαιρέσιος. «Κάποιος θεός, ίσως.» 

  «Κάποια οντότητα,» είπε ο Σέλιρ’χοκ. 
  «Σαν αυτές με τις οποίες μίλησε ο Αρίσταρχος;» ρώτησε ο Γε-
ράρδος. 
  «Πιθανώς.» 



ΚΩΣΤΑΣ ΒΟΥΛΑΖΕΡΗΣ  /  246 

 
 

 

  «Αυτές οι οντότητες είναι στην Αρταλδάφρα, Σέλιρ. Η ενεργεια-
κή συγκέντρωση που εντόπισες είναι επίσης στην Αρταλδά-

φρα;» 
  Ο μάγος κούνησε το κεφάλι. «Δε μπορώ να το ξέρω αυτό. Αλλά 
δεν το νομίζω· γιατί, όπως σας είπα, η φωνή ερχόταν από κάπου 
αλλού, και χρησιμοποιούσε την τηλεπικοινωνιακή ενέργεια για 

να μεταφέρεται.» 
  «Κατεύθυνση;» ρώτησε η Μάρθα. 
  Οι άλλοι την κοίταξαν. 
  «Βόρεια, νότια, ανατολικά, δυτικά;» διευκρίνισε εκείνη. 
  «Νότια, νομίζω,» είπε ο Σέλιρ. «Μα δε μπορώ να είμαι σίγουρος. 

Όταν παρασύρεσαι από ποτάμια ενέργειας, δεν βλέπεις τον κό-
σμο όπως τον βλέπουμε τώρα.» 
  «Δηλαδή, δε μπορείς να μας δείξεις στον χάρτη πού είναι αυτή η 
ενεργειακή συγκέντρωση που είπες, έτσι;» 

  «Ακριβώς.» 
  «Μαλακίες, λοιπόν. Δε μάθαμε, ουσιαστικά, τίποτα.» 
  «Θα πάμε νότια,» είπε ο Γεράρδος. 
  «Αυτό,» αποκρίθηκε η Μάρθα, «θα το κάναμε ούτως ή άλλως. 

Κάπου στο Νότο είναι η Αρταλδάφρα· όλοι το ξέρουν.» 
  «Θα μας πας στο επόμενο τηλεπικοινωνιακό κέντρο,» της είπε ο 
Σέλιρ’χοκ. 
  «Εκεί όπου σταμάτησε η αναζήτηση του πατέρα μου…» 

  Ο Σέλιρ κατένευσε. 
  Ο Γεράρδος είπε: «Αν αυτές οι οντότητες προσπαθούν να διώ-
ξουν τους Παντοκρατορικούς, τότε ίσως θα μπορούσαμε, κάπως, 
να τις φέρουμε με το μέρος μας –να τις κάνουμε να μας δείξουν 
πού είναι η χαμένη πόλη.» 

  «Ας μη βγάζουμε βιαστικά συμπεράσματα, Καπετάνιε,» πρότει-
νε ο Σέλιρ’χοκ. «Δε γνωρίζουμε αν, όντως, η φωνή που άκουσα 
ανήκε σε κάποια από τις οντότητες της Αρταλδάφρα.» Αλλά, 
πρόσθεσε νοερά, μάλλον μία απ’αυτές ήταν. Ανέφερε το όνομα 



ΟΙ ΦΥΛΑΚΕΣ ΤΩΝ ΠΑΓΩΝ  /  247 

 
 

 

Ελκράσ’ναρχ· δε μπορεί νάναι τυχαίο. Και πρέπει να αντιμετώπιζε 
πράκτορες της Παντοκράτειρας… 



ΚΩΣΤΑΣ ΒΟΥΛΑΖΕΡΗΣ  /  248 

 
 

 

Οι πάγοι µιλούν 
 

 
Αφυπνίζονται: η μία φωτιά κατόπιν της άλλης. Αναστάτωση. 
Οργή. 
 

Άφρονα! 
ουρλιάζει ο πρώτος που καταλαβαίνει: ο πρώτος που τα φλογε-

ρά ποτάμια φέρνουν γνώση στη νόησή του. 

 
Τι έκανες! 

 
Προσπάθησα να κάνω κάτι! 

ισχυρίζεται η συνείδηση που έχει επιστρέψει. 

Εσείς τι κάνετε; Περιµένετε! 
 

Μεγάλη οργή. 

Του έδωσες πρόσβαση! 
 

Όχι σ’εκείνον– 
 

Στον υπηρέτη του! Το ίδιο είναι! 
 

Έπρεπε να το ξέρεις ότι θα ήταν προετοιµασµένος για 
παγίδα. Μας γνωρίζει όπως τον γνωρίζουµε. 

 
Έπραξες ασύνετα! 

 
Αν τους είχα εξολοθρεύσει, τότε– 

 
∆ΕΝ ΘΑ ΤΟΥΣ ΕΙΧΕΣ ΕΞΟΛΟΘΡΕΥΣΕΙ! ΠΟΤΕ! 



ΟΙ ΦΥΛΑΚΕΣ ΤΩΝ ΠΑΓΩΝ  /  249 

 
 

 

 
Μην δικαιολογείσαι! 

 
Μα, δεν κάνετε τίποτα! 

 
ΣΙΩΠΗ! Τώρα θα είναι πιο προσεχτικοί: και αυτοί και 

εκείνος. 
 

Ένας, που ήταν μέχρι τώρα σιωπηλός, μιλά: 

∆εν πρόσεξε κανένας σας την άλλη παρουσία; 
 

Ποια άλλη παρουσία; 
 

Εµφανίστηκε όταν ο εχθρός µας χρησιµοποίησε το πιόνι 
του. –∆είτε! 

 
Ένα σύντομο ταξίδι στις μνήμες του χρόνου. 
 

Σωστά µίλησες. 
 

Ανησυχητικό; 
 

Ίσως… 
 
 

Οι πάγοι σιωπούν 



ΚΩΣΤΑΣ ΒΟΥΛΑΖΕΡΗΣ  /  250 

 
 

 

Κεφάλαιο 19 
 
 
Αμέσως, άρχισαν να φοράνε τις γούνες τους, τις κουκούλες, και 

τα γάντια. 
  Από την ολοένα αυξανόμενη θερμότητα στο εσωτερικό του αρ-
χέγονου ναού είχαν βγει στο διαπεραστικό ψύχος της Ταρα-
σμάλθης, κι αισθάνονταν να ξεπαγιάζουν. 

  «Τι στο Μυαλό του Σκοτοδαίμονος έγινε εκεί μέσα;» μούγκρισε 
ο Σκοτ. «Τι ήταν αυτό το πνεύμα; Και πώς ήξερες ότι θα μας ε-
λευθέρωνε, αν απειλούσες να κόψεις τα τρισκατάρατα καλώδι-
α;» Η ερώτηση απευθυνόταν στον Ελπιδοφόρο. 
  Δεν το ήξερα, σκέφτηκε εκείνος, καθώς έβαζε τα γάντια του. Δεν 

ήμουν εγώ που έκοβα τα καλώδια· οι Υπερασπιστές οδηγούσαν το 
σώμα μου. Αλλά είπε: «Δε φαινόταν να υπήρχε άλλη λύση. Κι ό-
πως είδες, έπιασε– Τι!» 
  Ολόκληρο το δάσος γύρω τους τους έδωσε την αίσθηση ότι 

τρανταζόταν, ότι μετακινιόταν. 
  «Τα δέντρα!» ούρλιαξε η Κάτια. «Τα δέντρα αλλάζουν θέσεις!» 
  Μα τους θεούς, έχει δίκιο! Κοιτάζοντας ολόγυρα, ο Ελπιδοφόρος 
είδε πως τα πανύψηλα δέντρα κινούνταν, σα να σέρνονταν επά-

νω στο έδαφος. Πίσω τους άφηναν ανοίγματα, μικρά χαντάκια, 
που πάραυτα έκλειναν. Και τα κλαδιά τους λύγιζαν, σα να προ-
σπαθούσαν να φτιάξουν κάποιους συγκεκριμένους σχηματι-
σμούς. 

  Οι ομίχλες πύκνωναν· το τοπίο σκοτείνιαζε. 
  Και ο ναός–! Τα μάτια του Ελπιδοφόρου γούρλωσαν. Ο ναός, 
ολόκληρος τυλιγμένος απ’τις ομίχλες, έμοιαζε να βυθίζεται! Να 
βυθίζεται μέσα στους πάγους και στη γη. Δεν είναι δυνατόν! Κά-
ποια ψευδαίσθηση! 

  «Το μέρος είναι στοιχειωμένο, σας το είπα!» φώναξε ο Σκοτ. 
«Σας το είπα απ’την αρχή! Είναι στοιχειωμένο!» 



ΟΙ ΦΥΛΑΚΕΣ ΤΩΝ ΠΑΓΩΝ  /  251 

 
 

 

  «Σκασμός!» αντιγύρισε ο Ελπιδοφόρος. «Πάμε να φύγουμε από 
δω! Πάρτε τα πράγματά σας και πάμε να φύγουμε!» 

  Πέρασαν τους μεγάλους σάκους τους στην πλάτη και έτρεξαν– 
  –για να βρουν, ξαφνικά, τον δρόμο τους κλεισμένο από πανύ-
ψηλα δέντρα και κλαδιά που είχαν διαμορφώσει ένα δίχτυ 
μπροστά τους. 

  «Προσπαθούν να μας παγιδέψουν!» είπε η Φενίλδα’σαρ. «Όλος 
τούτος ο τόπος είναι ζωντανός! Ολόκληρο το δάσος!» 
  «Από δω!» φώναξε ο Νικόδημος, ανάβοντας έναν μεγάλο φακό 
που έβγαλε απ’τον σάκο του. «Ελάτε από δω! Γρήγορα!» 
  Τον ακολούθησαν, καθώς το φως περνούσε με δυσκολία μέσα 

από την ολοένα και πιο πυκνή ομίχλη, και είδαν ένα πέρασμα 
εμπρός τους: ένα πέρασμα ανάμεσα στα ζωντανά δέντρα, το ο-
ποίο ήταν έτοιμο να κλείσει. Ένας γιγάντιος κορμός πλησίαζε, 
διαλύοντας πάγους και εκτοξεύοντας χιόνι στο διάβα του· και 

μερικά κλαδιά απλώνονταν, για να σχηματίσουν δίχτυ: τα βελο-
νοειδή φύλλα τους έμοιαζαν με αιχμές ξιφιδίων, και οι παγοκρύ-
σταλλοι επάνω τους γυάλιζαν. 
  «Τρέξτε!» γκάριξε ο Σκοτ. «Τρέξτε!» 

  Και, κινώντας τα πόδια τους όσο πιο γρήγορα μπορούσαν, νιώ-
θοντας τον παγερό αέρα να μπαίνει στα πνευμόνια τους, πέρα-
σαν ανάμεσα από τα δέντρα που σχημάτιζαν το στενό μονοπάτι, 
καθώς κλαδιά έρχονταν από παντού για να τους σταματήσουν. 

  «ΑΑΑΑΑΑ!» αντήχησε, ξαφνικά, η φωνή του Νάραλχεμ’νιρ, ενώ 
νόμιζαν ότι είχαν περάσει τον κίνδυνο. «Όχι! ΟΧΙ!» 
  «Σταματήστε!» φώναξε ο Ελπιδοφόρος, γυρίζοντας για να δει 
τον μάγο πεσμένο μπρούμυτα στο χιόνι, με κλαδιά μπερδεμένα 
ανάμεσα στα πόδια του· ο σάκος του τον είχε πλακώσει, και δεν 

έμοιαζε να μπορεί να σηκωθεί από μόνος του. «Σταματήστε!» 
  Ο Ελπιδοφόρος έτρεξε κοντά του, το ίδιο κι ο Σκοτ. Ο δεύτερος 
έκοψε τα λουριά του σάκου μ’ένα ξιφίδιο και πήρε το βάρος από 
την πλάτη του Νάραλχεμ· ο πρώτος βοήθησε τον Βιοσκόπο να 



ΚΩΣΤΑΣ ΒΟΥΛΑΖΕΡΗΣ  /  252 

 
 

 

σηκωθεί. Ευτυχώς, τα κλαδιά δεν τυλίγονταν γύρω απ’τα πόδια 
του, σαν πλοκάμια· απλώς, τον είχαν κάνει να σκοντάψει. Ήταν 

δύσκαμπτα και σκληρά –πράγμα όχι παράλογο, σε τούτη την 
παγωμένη διάσταση. 
  Καθώς, όμως, ο αρχηγός της αποστολής και ο δολοφόνος βοη-
θούσαν τον μάγο να ορθωθεί, κι άλλα κλαδιά έρχονταν, για να 

τους χωρίσουν απ’τους υπόλοιπους συντρόφους τους, και πε-
λώριοι κορμοί ζύγωναν, τινάζοντας πάγους και ανοίγοντας χα-
ντάκια στη γη και στο χιόνι, τα οποία έκλειναν σαν το έδαφος να 
ήταν κάποιο ζωντανό πλάσμα με εξωφρενικές θεραπευτικές ι-
διότητες. 

  Πυροβολισμοί αντήχησαν, και κλαδιά κόπηκαν. Παγοκρύσταλ-
λοι διαλύθηκαν σε θραύσματα. Βελονοειδή φύλλα πετάχτηκαν 
ολόγυρα. 
  Η Νάνσυ κρατούσε τη σκανδάλη του τουφεκιού της πατημένη, 

χτυπώντας τα δέντρα. Και ο Νικόδημος έριχνε απανωτές ριπές 
με την καραμπίνα του. 
  Ο Ελπιδοφόρος, ο Σκοτ, και ο Νάραλχεμ’νιρ έτρεξαν, περνώντας 
ανάμεσα απ’τα κλαδιά. Ένα απ’αυτά θα έβγαζε το αριστερό μάτι 

του πρώτου, αν εκείνος δεν είχε προλάβει να φορέσει τα γυαλιά 
του πιο πριν. 
  «Απομακρυνθείτε!» είπε ο Ελπιδοφόρος, λαχανιασμένα. «Δε 
μπορεί να ελέγχει όλο το γαμημένο δάσος! Απομακρυνθείτε 

απ’το ναό!» 
  Κι έτρεξαν όλοι μαζί. 
  Η Κάτια φαινόταν νάχει ξεχάσει ότι, κάποτε, είχε χτυπήσει το 
πόδι της· οι γούνινες μπότες της έμοιαζαν νάχουν φυτρώσει 
φτερά. 

  Τα κλαδιά συνέχιζαν να προσπαθούν να τους κλείσουν το δρό-
μο, και τα δέντρα συνέχιζαν να μετακινούνται απ’τις θέσεις τους, 
σπάζοντας τους πάγους και τη γη με μεγάλους κρότους, και τι-
νάζοντας επικίνδυνα θραύσματα. 



ΟΙ ΦΥΛΑΚΕΣ ΤΩΝ ΠΑΓΩΝ  /  253 

 
 

 

  «Θεοί!…» έκανε λαχανιασμένα ο Νικόδημος. «Ελπιδοφόρε, όλο 
το δάσος είναι ζωντανό! Το ελέγχει όλο –ό,τι κι αν είν’αυτό που 

το ελέγχει! Θα πεθάνουμε εδώ!» Ακουγόταν πανικόβλητος, τρο-
μοκρατημένος, κι ο Ελπιδοφόρος ήταν έτοιμος να του απαντήσει 
ανάλογα: να του πει κάτι που θα έδιωχνε –όσο ήταν δυνατόν– 
τον τρόμο και τον πανικό του: κάτι παρόμοιο μ’αυτό που θα έλε-

γε στους στρατιώτες του, ως ταγματάρχης. 
  Αλλά, τότε, έχασε ξανά την κυριαρχία του σώματός του. Έγινε 
παρατηρητής –και καταράστηκε, εσωτερικά, τους Υπερασπι-
στές. 
  Ο Ελπιδοφόρος είδε τον εαυτό του να βγάζει έναν στιλογράφο 

από μια εσωτερική τσέπη της ενδυμασίας του, καθώς κι ένα ση-
μειωματάριο. Τι κάνουν; Είναι τρελοί; 
  Άρχισε να γράφει: ΝΙΩΘΟΥΝ ΤΗΝ ΠΑΡΟΥΣΙΑ ΜΑΣ: ΕΤΣΙ ΣΑΣ ΒΡΗΚΑΝ. 
ΝΟΜΙΖΑΜΕ ΟΤΙ Ο ΥΠΝΟΣ ΤΟΥΣ ΘΑ ΗΤΑΝ ΒΑΘΥΣ ΚΑΙ ΔΕΝ ΘΑ ΜΑΣ ΚΑΤΑΛΑΒΑΙ-

ΝΑΝ: ΚΑΝΑΜΕ ΛΑΘΟΣ. ΘΑ ΣΕ ΕΓΚΑΤΑΛΕΙΨΟΥΜΕ ΤΩΡΑ, ΓΙΑ ΝΑ ΣΑΣ ΧΑΣΟΥΝ. 
ΑΛΛΑ ΘΑ ΕΠΙΣΤΡΕΨΟΥΜΕ, ΑΡΓΑ Η ΓΡΗΓΟΡΑ, ΓΙΑ ΝΑ ΜΑΘΟΥΜΕ ΤΗΝ ΠΡΟΟΔΟ 
ΣΑΣ. ΜΗΝ ΑΝΑΦΕΡΕΙΣ ΤΙΠΟΤΑ ΣΤΟΥΣ ΣΥΝΤΡΟΦΟΥΣ ΣΟΥ. ΑΥΤΟ ΤΟ ΦΥΛΛΟ ΝΑ 
ΤΟ ΚΑΤΑΣΤΡΕΨΕΙΣ. 

  Ο Ελπιδοφόρος ανάκτησε τον έλεγχο του σώματός του. Ευτυ-
χώς, οι Υπερασπιστές δεν ήταν τόσο παλαβοί ώστε να τον κά-
νουν να σταματήσει να τρέχει· καθώς, όμως, αποκτούσε πάλι την 
κυριαρχία του εαυτού του, παραλίγο να μπερδέψει τα πόδια του 

και να πέσει. 
  Η Νάνσυ τον έπιασε απ’τη μασκάλη. «Καπετάνιε;» 
  «Εντάξει είμαι.» 
  «Τι γράφεις;» 
  «Τίποτα.» Ο Ελπιδοφόρος έχωσε τον στιλογράφο και το σημει-

ωματάριο μέσα στα ρούχα του. «Δε σταματάμε!» φώναξε, για να 
τον ακούσουν όλοι. «Τρέχουμε, μέχρι να μας χάσουν!» 
 
 



ΚΩΣΤΑΣ ΒΟΥΛΑΖΕΡΗΣ  /  254 

 
 

 

 
Τα δέντρα δεν έπαψαν να μετακινούνται: συνέχισαν ν’αλλάζουν 

θέσεις, τραντάζοντας το έδαφος και σπάζοντας τους πάγους· 
αλλά τώρα έμοιαζε να τους λείπει ο προσανατολισμός. Έμοιαζε, 
πράγματι, να έχουν «χάσει» τους συντρόφους, ακριβώς όπως 
είχε πει ο Ελπιδοφόρος. Ή, μάλλον, η δύναμη, ή η πνευματική ο-

ντότητα, που έλεγχε τα δέντρα τούς είχε χάσει. 
  Κι αυτό ήταν, αναμφίβολα, θετικό σημάδι, γιατί είχαν όλοι τους 
λαχανιάσει και ήθελαν να σταματήσουν κάπου, ν’ανασάνουν. Το 
μέρος δεν είχε σημασία, αφού το δάσος συνεχώς μεταλλασσό-
ταν: έτσι σταμάτησαν όπου βρήκαν, κι έπεσαν στα γόνατα, α-

σθμαίνοντας. Η αναπνοή τους έβγαινε σαν σύννεφα καπνού 
απ’τα ανοίγματα της δερμάτινης προσωπίδας τους. 
  Οι ομίχλες είχαν αραιώσει, παρατήρησαν. 
  «Πώς…» έκανε ο Σκοτ, «πώς μπορεί… να συμβαίνει… αυτό; Πώς, 

Φενίλδα’σαρ;» 
  Η Φενίλδα δεν απορούσε που απεύθυνε την ερώτησή του 
σ’εκείνη: ανήκε στο τάγμα των Ερευνητών, και οι Ερευνητές υ-
ποτίθεται πως ήξεραν πολλά για τη φύση των διαστάσεων. Τέ-

τοιο πράγμα, όμως, δεν έχω ξαναδεί. Ποτέ. 
  Ξεροκατάπιε. Έβγαλε το παγούρι της και ήπιε νερό, γιατί το 
στόμα της είχε ξεραθεί απ’το τρέξιμο. Μέσα απ’τις γούνες της 
αισθανόταν το σώμα της ζεστό και ιδρωμένο, παρά το Ταρα-

σμάλθιο ψύχος· και γνώριζε πως αυτό δεν ήταν καλό. Δεν ήταν 
καλό να ζεσταίνεσαι τόσο σε μια τόσο κρύα διάσταση: υπήρχε 
κίνδυνος να πάθεις πνευμονία, ή τίποτα χειρότερο. 
  «Η ενεργειακή οντότητα,» είπε η Φενίλδα, όταν είχε ξελαχανιά-
σει λίγο. «Η ενεργειακή οντότητα πρέπει να τα έκανε όλα. Τα κα-

λώδια που έβγαιναν απ’το λάκκο. Αυτά πρέπει να τροφοδοτούν 
ολόκληρο το δάσος, να του δίνουν ζωή, όπως υπέθεσε ο Νάραλ-
χεμ. Και η ενέργεια πρέπει, επίσης, να…» πήρε μια βαθιά ανάσα, 



ΟΙ ΦΥΛΑΚΕΣ ΤΩΝ ΠΑΓΩΝ  /  255 

 
 

 

ξεροκατάπιε, «να είναι που κινεί τα δέντρα… Το δάσος είναι, ου-
σιαστικά, τεχνητό.» 

  «Και η ομίχλη;» ρώτησε ο Νικόδημος. 
  «Και η ομίχλη.» 
  «Ο ναός,» είπε ο Σκοτ, «φάνηκε να βυθίζεται στο έδαφος, προ-
τού φύγουμε!» 

  «Και λοιπόν;» του είπε ο Νάραλχεμ’νιρ, κάπως απότομα. «Σε 
εκπλήσσει;» 
  «Οφείλω να πω πως ναι, μάγε. Δεν έχω ξαναδεί ναούς να βυθί-
ζονται μες στους πάγους, σαν οι πάγοι να ήταν νερό!» 
  «Στην Ταρασμάλθη,» τον πληροφόρησε ο Νάραλχεμ, «υπάρ-

χουν πράγματα που ποτέ δεν έχεις ονειρευτεί· να είσαι βέβαιος 
γι’αυτό.» 
  «Η φωνή που ακούσαμε, πάντως, είπε πως δεν ήταν η οντότητα 
στο λάκκο,» τους θύμισε ο Νικόδημος. «Και απευθυνόταν σε κά-

ποιον Ελκάρ… Ελκράχ… Δε θυμάμαι τ’όνομα. Μας θεωρούσε, 
όμως, υπηρέτες του. Πρέπει να πρόκειται για λάθος· δεν εξηγεί-
ται αλλιώς.» 
  Ο Νάραλχεμ γέλασε κοφτά. «Δεν είναι λάθος.» 

  «Γνωρίζεις σε ποιον αναφερόταν;» 
  «Στους Υπερασπιστές, φυσικά.» 
  «Στους Υπερασπιστές;» απόρησε ο Νικόδημος. 
  «Εσύ τι νόμιζες;» 

  «Τους αποκάλεσε Ελκράσ’ναρχ,» είπε ο Ελπιδοφόρος. «Αυτό εί-
ναι τ’όνομά τους.» 
  Ο Νάραλχεμ’νιρ ένευσε, αμίλητα. Σηκώθηκε όρθιος. «Καλύτερα 
να συνεχίσουμε. Τούτο το δάσος δεν έχει σταματήσει να σαλεύει 
γύρω μας.» 

  «Και πιστεύεις ότι θα καταφέρουμε να το διασχίσουμε σήμε-
ρα;» είπε ο Νικόδημος. «Σύμφωνα με τον χάρτη μας, εκτείνεται 
για τουλάχιστον εκατό χιλιόμετρα, μάγε.» 
  «Το ξέρω. Αλλά δεν υπάρχει λόγος να καθυστερούμε.» 



ΚΩΣΤΑΣ ΒΟΥΛΑΖΕΡΗΣ  /  256 

 
 

 

  «Η οντότητα που μας επιτέθηκε τι ήταν;» ρώτησε ο Σκοτ τον 
Νάραλχεμ, καθώς κι εκείνος σηκωνόταν από το χιόνι. «Γνωρί-

ζεις;» 
  Ο μάγος κούνησε το κεφάλι του. «Δε μπορώ να ξέρω. Πάντως, 
δε μας ήθελε εδώ.» 
  Ο Σκοτ ρουθούνισε. «Σώπα…» 

  «Θα ξαναπροσπαθήσει να μας σκοτώσει,» είπε η Φενίλδα, ενώ 
σηκωνόταν όρθια, τινάζοντας χιόνι από τα ρούχα της. «Ό,τι κι αν 
είναι, δε φαίνεται να περιορίζεται από τις αποστάσεις.» 
  «Μπορεί να βρίσκεται μόνο στο ναό,» υπέθεσε ο Σκοτ. 
  «Η φωνή είπε ότι δεν ήταν η οντότητα στο λάκκο· επομένως, 

όχι, μάλλον δεν βρίσκεται μόνο στο ναό, Σκοτ. Μάλλον, βρίσκεται 
σ’ολόκληρη την Ταρασμάλθη.» 
  «Κάποιος θεός;…» ρώτησε η Κάτια, τρέμοντας. 
  «‘Θεός’…» είπε η Φενίλδα. «Υποκειμενική έννοια.» 

 
 
 
Ήταν δύσκολο να διασχίζουν το δάσος, τώρα που τα δέντρα με-

τακινούνταν. Ακόμα πιο δύσκολο από πριν. Μπορεί η παγωμένη 
βλάστηση να μην προσπαθούσε, συγκεκριμένα, να τους παγιδέ-
ψει, μπορεί να τους είχε «χάσει», αλλά το γεγονός ότι αλλού μο-
νοπάτια άνοιγαν κι αλλού έκλειναν –αποκλείονταν από παχείς 

κορμούς και πλεγμένα κλαδιά– δεν άφηνε τους ταξιδιώτες 
ν’ακολουθήσουν μια σταθερή πορεία. Και δεν τολμούσαν να 
βγάλουν τσεκούρια και να χτυπήσουν τα δέντρα, γιατί φοβό-
νταν ότι ίσως, τότε, η οντότητα που έλεγχε τούτο το τεχνητό 
δάσος να ανίχνευε τη θέση τους –κι αυτό δεν ήταν κάτι που επι-

θυμούσαν. Πιθανώς, μάλιστα, οι τυχαίες μετακινήσεις των δέ-
ντρων να ήταν ένα ύπουλο κόλπο, τόνισε ο Νάραλχεμ’νιρ, προ-
κειμένου η οντότητα να τους θυμώσει και να τους αναγκάσει να 
πελεκήσουν τους κορμούς ή να κόψουν τα κλαδιά, ώστε μετά να 



ΟΙ ΦΥΛΑΚΕΣ ΤΩΝ ΠΑΓΩΝ  /  257 

 
 

 

«δει» πού βρίσκονταν και να τους αποκλείσει. «Καλύτερα να εί-
μαστε… διακριτικοί,» είπε ο μάγος. Και κανείς δε διαφώνησε· ού-

τε καν ο Σκοτ, τρομαγμένος από τα τελευταία συμβάντα καθώς 
ήταν. 
  Τη νύχτα, δε μπορούσαν να βρουν ησυχία. Κάθε τρεις και λίγο, 
έπρεπε να μετακινούν τις σκηνές τους για να αποφεύγουν τα δέ-

ντρα που έρχονταν καταπάνω τους. Ευτυχώς, κατάφεραν να 
κοιμηθούν μερικές ώρες και ν’αναπληρώσουν τις δυνάμεις τους, 
μέχρι νάρθει το πρωί. Αλλά ο ύπνος τους ήταν διακεκομμένος και 
δυσάρεστος –πιο δυσάρεστος απ’ό,τι συνήθως, μέσα στους πά-
γους της Ταρασμάλθης. 

  Συγχρόνως, ο άνεμος ούρλιαζε γύρω τους, φέρνοντας χιόνι και 
παγοκρυστάλλους. Και παραδόξως, τελείως παράλογα και πα-
ραφυσικά, η λευκή ομίχλη των δασών παρέμενε· δεν παρασυρό-
ταν από τον άγριο αγέρα. Πράγμα το οποίο είχαν προσέξει εξαρ-

χής, από όταν πρωτομπήκαν σε τούτους τους τόπους, αλλά τότε, 
για κάποιο λόγο, δεν τους είχε κάνει τόση εντύπωση: ίσως επει-
δή η ομίχλη ήταν πιο αραιή, ενώ τώρα ήταν πολύ, πολύ πυκνή, 
σα να είχε δική της βούληση και να ήθελε να τους κάνει να χά-

σουν το δρόμο τους, να τους καταδικάσει να περιπλανιούνται 
για πάντα μέσα στα διαρκώς μεταβαλλόμενα μονοπάτια του πα-
γωμένου δάσους. 
  Τα πάντα θύμιζαν εφιάλτη, απ’τον οποίο προσπαθείς να ξυπνή-

σεις και δεν μπορείς. 
  Σύντομα, ο Ελπιδοφόρος ανακάλυψε πως ούτε οι πυξίδες τους 
δεν ήταν άξιες εμπιστοσύνης: έδειχναν ό,τι ήθελαν· μια από δω 
μια από κει· δεν μπορούσαν να τις χρησιμοποιήσουν για να προ-
σανατολιστούν. 

  «Η ενέργεια,» εξήγησε η Φενίλδα’σαρ, «αυτή που διατηρεί το 
δάσος, κάνει και τις πυξίδες μας να τρελαίνονται. Την αισθάνο-
μαι· κυλά κάτω απ’το έδαφος.» 
  «Μπορείς, κάπως, να την μπλοκάρεις;» 



ΚΩΣΤΑΣ ΒΟΥΛΑΖΕΡΗΣ  /  258 

 
 

 

  «Αδύνατον. Είναι πολύ ισχυρή. Σαν ανεξέλεγκτος χείμαρρος.» 
  «Όταν πρωτομπήκαμε στα δάση, δεν την αισθανόσουν;» 

  «Δεν είχα λόγο να χρησιμοποιήσω το Ξόρκι Ενεργειακής Ανι-
χνεύσεως, Ελπιδοφόρε. Αλλά, ακόμα κι αν το είχα χρησιμοποιή-
σει, δε νομίζω ότι θα είχα βρει τίποτα· η ενέργεια δε βρισκόταν 
σε εντατική λειτουργία, όπως τώρα που συνεχώς τα δέντρα με-

τακινούνται. Και είναι βαθιά κάτω απ’τη γη: θα έπρεπε να ε-
στιάσω τις δυνάμεις μου για να την εντοπίσω. Εν ολίγοις, θα έ-
πρεπε να ξέρω για τι ψάχνω.» 
  Αυτά, φυσικά, ήταν όλα ανούσιες κουβέντες, αντιλαμβανόταν ο 
Ελπιδοφόρος· δεν έλυναν κανένα πραγματικό πρόβλημα. Και το 

παρόν πρόβλημα ήταν να βγουν από τα δάση, χωρίς να καταλή-
ξουν σε κάποιο άσχετο σημείο που θα πρόσθετε ημέρες ολόκλη-
ρες στο ήδη κοπιαστικό ταξίδι τους. Από την άλλη, βέβαια, υ-
πήρχε κι ένα πολύ χειρότερο ενδεχόμενο: να περιπλανιούνται 

εδώ πέρα ώσπου να τους τελειώσουν τα τρόφιμα… 
  «Φενίλδα,» ρώτησε, «δεν μπορείς, τουλάχιστον, να κάνεις μία 
από τις πυξίδες μας να λειτουργήσει σωστά; Δεν μπορείς να την 
προστατέψεις από την ενέργεια αυτού του τόπου;» 

  Η Φενίλδα το σκέφτηκε, και είπε: «Για λίγο, ίσως… Και πιθανώς 
να είναι επικίνδυνο.» 
  Ο Ελπιδοφόρος συνοφρυώθηκε. «Επικίνδυνο;» 
  «Για εμένα, εννοώ. Αλλά θα το προσπαθήσω. Έχε υπόψη σου, 

όμως, ότι δε θα μπορέσω να το διατηρήσω για πάνω από ένα-
δυο λεπτά –δε νομίζω, τουλάχιστον.» 
  Ο Ελπιδοφόρος ένευσε. «Εντάξει.» 
  «Βγάλε την πυξίδα σου.» 
  Ο Ελπιδοφόρος έκανε νόημα στους συντρόφους του να σταμα-

τήσουν και τράβηξε απ’την τσέπη του την πυξίδα, η οποία δε 
φαινόταν να μπορεί ν’αποφασίσει πού ήταν ο Βορράς, πού ο Νό-
τος, πού η Ανατολή, και πού η Δύση. 



ΟΙ ΦΥΛΑΚΕΣ ΤΩΝ ΠΑΓΩΝ  /  259 

 
 

 

  Η Φενίλδα έφερε στο μυαλό της την υφή της υπόγειας ενέργει-
ας του δάσους, όπως την εντόπιζε το Ξόρκι Ενεργειακής Ανι-

χνεύσεως που είχε επανειλημμένως χρησιμοποιήσει. Δεν ήταν 
βέβαιη ότι θα κατόρθωνε αυτό που είχε στο νου της, αλλά θα το 
προσπαθούσε, γιατί, αλλιώς, μπορούσαν να χαθούν για πάντα σε 
τούτα τα μέρη· και, αν ήταν κάποτε να πεθάνει, προτιμούσε να 

είναι κάπου ζεστά: κατά προτίμηση σ’ένα μαλακό κρεβάτι, α-
κούγοντας απαλή μουσική, και μ’έναν όμορφο άντρα κοντά της. 
  Πήρε την πυξίδα από το χέρι του Ελπιδοφόρου και την κράτησε 
εμπρός της, αρθρώνοντας τα λόγια για το Ξόρκι Ενεργειακού Ε-
λέγχου. Σκόπευε να απομακρύνει, για λίγο, τα ενεργειακά κύμα-

τα που έρχονταν από τη γη και μπέρδευαν την πυξίδα: Για να το 
κατορθώσει αυτό, έπρεπε να ξέρει καλά την ενέργεια που θα ε-
πηρέαζε· και πίστευε ότι, στη συγκεκριμένη περίπτωση, την είχε 
ανιχνεύσει αρκετές φορές ώστε να την ξέρει κάμποσο, αν και 

ήταν πανάρχαια και δεν την ξανάχε συναντήσει ποτέ της. 
  Τα πράγματα αποδείχτηκαν δύσκολα, όπως το περίμενε. Τα ε-
νεργειακά κύματα έρχονταν μανιασμένα και χαοτικά από το πα-
γωμένο έδαφος, και η Φενίλδα χρειάστηκε να παλέψει με όπλο 

το μυαλό της για να τα μετατρέψει σε μια σταθερή, κυκλική δίνη 
γύρω από την πυξίδα: να τα μετατρέψει σ’έναν κύκλο που το 
εσωτερικό του δεν αγγιζόταν από την ενέργεια. 
  Η πυξίδα έδειξε τον Βορρά, και συνέχισε να τον δείχνει. 

  «Τα κατάφερες!» γέλασε ο Ελπιδοφόρος, πίσω από τη δερμάτι-
νη προσωπίδα του· κι αμέσως, άνοιξε τον χάρτη τους, για να 
προσανατολιστεί όσο καλύτερα μπορούσε. 
  Η Φενίλδα έσμιξε τα φρύδια μετά από λίγο, νιώθοντας την ε-
νέργεια να προσπαθεί να ξεφύγει από τον κυκλικό σχηματισμό 

που είχε επιβάλει με τη θέλησή της. Το κεφάλι της θ’άρχιζε να 
πονά –ο φριχτός πονοκέφαλος θα επέστρεφε, εκδικητικά–, αν 
συνέχιζε να διατηρεί το Ξόρκι Ενεργειακού Ελέγχου. «Ελπίζω να 
τελειώνεις!» είπε, τρίζοντας τα δόντια. 



ΚΩΣΤΑΣ ΒΟΥΛΑΖΕΡΗΣ  /  260 

 
 

 

  «Έχω τελειώσει.» Ο Ελπιδοφόρος σημείωσε, με τον στιλογράφο 
του, κάποια πράγματα πάνω στον χάρτη, και τον τύλιξε πάλι. 

  Η Φενίλδα ελευθέρωσε την ενέργεια, και αναστέναξε. 
  Η πυξίδα άρχισε να ξαναδείχνει τρελά πράγματα. Αλλά ο Ελπι-
δοφόρος είχε πάρει, προς το παρόν, την πληροφορία που επιθυ-
μούσε. 

 
 
 
Η Φενίλδα ξαναχρησιμοποίησε το Ξόρκι Ενεργειακού Ελέγχου, 
τις επόμενες μέρες, προκειμένου να προσανατολιστούν. Ποτέ, 

όμως, δεν μπορούσε να το κρατήσει σε λειτουργία για πολύ, ε-
πομένως ο Ελπιδοφόρος όφειλε να είναι γρήγορος και ευρηματι-
κός στις αποφάσεις του· ενώ τα μονοπάτια διαρκώς άλλαζαν –τα 
δέντρα μετακινούνταν, διαλύοντας τους πάγους του εδάφους– 

και οι ομίχλες, ασφαλώς, δεν αραίωναν, παρά μονάχα σπάνια, σε 
ορισμένες στιγμές. 
  Οι ταξιδιώτες είχαν την αίσθηση ότι αντιμετώπιζαν έναν ολό-
κληρο κόσμο, ο οποίος προσπαθούσε, ενεργά, να τους συνθλίψει. 

  Η Φενίλδα είπε, ένα βράδυ, στον Ελπιδοφόρο ότι φοβόταν πως 
το Ξόρκι Ενεργειακού Ελέγχου ίσως να ήταν επικίνδυνο και για 
έναν επιπλέον λόγο –επικίνδυνο για όλους τους, όχι μονάχα για 
εκείνη. 

  «Τι λόγο, Φενίλδα;» 
  «Μπορεί η οντότητα να καταλάβει τι κάνω. Ίσως όχι ακριβώς, 
αλλά μπορεί να αισθανθεί ότι μεταχειρίζομαι την ενέργεια με 
κάποιο τρόπο.» 
  Ο Ελπιδοφόρος καταράστηκε. 

  «Δεν είναι και πολύ πιθανό,» είπε η Φενίλδα, «αλλά είναι ένα 
ενδεχόμενο.» 
  Το βλέμμα του ζητούσε περαιτέρω ανάλυση. 



ΟΙ ΦΥΛΑΚΕΣ ΤΩΝ ΠΑΓΩΝ  /  261 

 
 

 

  «Ο έλεγχος που ασκώ στην ενέργεια είναι πολύ μικρός,» εξήγη-
σε η Φενίλδα. «Σχεδόν αμελητέος, για μια οντότητα που, ουσια-

στικά, ασκεί έλεγχο επάνω σ’ολόκληρο δάσος. Καταλαβαίνεις; 
Εγώ είμαι ένα μυγάκι, αυτή είναι ένας άνθρωπος. Δεν είναι εύκο-
λο να με προσέξει· αλλά δεν αποκλείεται κιόλας.» 
  Ο Ελπιδοφόρος ένευσε· και είπε: «Είσαι πολύτιμη, μάγισσα. Χω-

ρίς εσένα, θα είχαμε χαθεί εδώ μέσα.» 
  «Γι’αυτό μ’έστειλαν μαζί σας,» αποκρίθηκε η Φενίλδα. «Αλλά 
σ’ευχαριστώ, Στίβεν.» 
  «Μη λες Στίβεν!» 
  «Εντάξει, μη θυμώνεις. Γιατί, όμως, έχεις απαρνηθεί έτσι το 

πραγματικό σου όνομα;» 
  «Γιατί ο Στίβεν Νέλκος είναι νεκρός, Φενίλδα. Νεκρός.» Η έκ-
φραση στο πρόσωπό του ήταν κενή. Ύψωσε την αχνιστή κούπα 
του και ήπιε μια γουλιά ζεστό καφέ, για να υγράνει το στόμα 

του, καθώς εκείνος κι η μάγισσα βρίσκονταν μέσα σε μια απ’τις 
σκηνές τους με μια αναμμένη ενεργειακή θερμάστρα πλάι τους. 
  Η Φενίλδα αναστέναξε, κι έμεινε σιωπηλή· γιατί, παρότι ήθελε, 
δεν μπορούσε να διαφωνήσει μ’αυτό. Ο Στίβεν Νέλκος ήταν, 

πράγματι, νεκρός: είχε εξαφανιστεί από όλο το Γνωστό Σύμπαν, 
ύστερα από τη δολοφονία της Αγγελικής που δεν διέπραξε… 
  Η Φενίλδα ήπιε μια γουλιά καφέ από τη δική της κούπα. Και τό-
τε, ναι, σκέφτηκε κάτι σωστό για να πει· κάτι που, τουλάχιστον, 

ήλπιζε ότι θα ήταν σωστό. «Για μένα, ο Στίβεν είναι ζωντανός,» 
δήλωσε, και χαμογέλασε. 
  Ο Ελπιδοφόρος τής επέστρεψε το χαμόγελο. «Αν δε σε ήξερα 
καλύτερα, μάγισσα, και αν δεν ήξερες εσύ ότι είμαι μολυσμένος, 
θα έλεγα ότι προσπαθείς να με αποπλανήσεις.» 

  Τα γαλανά μάγουλα της Φενίλδα πήραν, άθελά της, μια πιο 
σκούρα χροιά. 
  «Βέβαια,» πρόσθεσε ο Ελπιδοφόρος, «αυτό δε θα ήταν και πολύ 
δύσκολο, για μια γυναίκα σαν εσένα.» 



ΚΩΣΤΑΣ ΒΟΥΛΑΖΕΡΗΣ  /  262 

 
 

 

  «Σε παρακαλώ, πάψε,» είπε η Φενίλδα, κρύβοντας την όψη της 
πίσω από την αχνιστή της κούπα. Και γέλασε, χαριτωμένα, μη 

μπορώντας να σταματήσει τον εαυτό της. 
 
 
 

Ένα απόγευμα βγήκαν από τον εφιάλτη του ομιχλώδους δάσους, 
και αισθάνθηκαν σαν απελευθερωμένοι ύστερα από χρόνια φυ-
λάκισης. Μπροστά τους τώρα απλωνόταν ένας πλατύς παγωμέ-
νος ποταμός, και ο Ελπιδοφόρος νόμιζε ότι ήξερε πού βρίσκο-
νταν. Περίπου. 



ΟΙ ΦΥΛΑΚΕΣ ΤΩΝ ΠΑΓΩΝ  /  263 

 
 

 

Κεφάλαιο 20 
 
 
Αφήνοντας πίσω τους το ερείπιο στη συμβολή των παγωμένων 

ποταμών, οι επαναστάτες ταξίδεψαν νότια, επάνω σε μια ανοι-
χτή πεδιάδα· μετά από ταξίδι τριών ημέρων, έφτασαν στο τέλος 
της, και τώρα τα ψηλά βουνά βρίσκονταν εμπρός τους. 
  «Μην ανησυχείτε,» είπε η Μάρθα στους συντρόφους της· «γνω-

ρίζω κάμποσα μονοπάτια εδώ. Έχω ξαναπεράσει πολλές φορές· 
δε θα χαθούμε. Βέβαια, μη νομίζετε ότι θα είναι σα να κάνουμε 
και περίπατο σε λουλουδιασμένο λιβάδι.» 
  «Είχα μια υποψία ότι δεν θα ήταν καθόλου έτσι,» αποκρίθηκε ο 
Προαιρέσιος, καθώς βάδιζαν κόντρα σ’έναν δυνατό άνεμο που 

έφερνε παγοκρυστάλλους και χιόνι καταπάνω τους, κι αν δε φο-
ρούσαν τις προσωπίδες τους και τα γυαλιά τους, τα πρόσωπα 
και τα μάτια τους θα κινδύνευαν. 
  Διέσχισαν τις υπώρειες των βουνών και μπήκαν σ’ένα πέρασμα 

που δεν ήταν αμέσως ορατό, αλλά η Μάρθα το γνώριζε και οδή-
γησε τους υπόλοιπους εκεί χωρίς καθυστέρηση· έτσι, βρέθηκαν 
να βαδίζουν σ’ένα μέρος όπου πανύψηλοι κρημνοί ορθώνονταν 
ολόγυρά τους και οι προεξέχοντες βράχοι έμοιαζαν επίφοβοι να 

σπάσουν και να πέσουν επάνω τους. 
  Ο Γεράρδος το είπε αυτό στη Μάρθα, όμως εκείνη αποκρίθηκε 
ότι ο κίνδυνος δεν ήταν τόσο μεγάλος όσο φαινόταν. Δε γίνονταν 
εδώ κατολισθήσεις τόσο συχνά. 

  Το μεσημέρι, κατασκήνωσαν μέσα στο στενό πέρασμα, όπου ο 
άνεμος ούρλιαζε μ’έναν ιδιαίτερο τρόπο, σα να είχε αποκτήσει 
καινούργια φωνή. Και, καθώς το απόβραδο πλησίαζε και οι επα-
ναστάτες οδοιπορούσαν πάλι, συνάντησαν ένα σημείο του πε-
ράσματος όπου ήταν φανερό πως είχε γίνει κατολίσθηση. Οι πά-

γοι και οι πέτρες τούς έκλειναν τον δρόμο. 



ΚΩΣΤΑΣ ΒΟΥΛΑΖΕΡΗΣ  /  264 

 
 

 

  Η Μάρθα είπε να βγάλουν τις αξίνες τους. «Δε θ’αργήσουμε να 
δημιουργήσουμε ένα άνοιγμα αρκετά μεγάλο για να περάσουμε,» 

πρόσθεσε. Οι άλλοι υπάκουσαν, κι άρχισαν να χτυπούν το πα-
γωμένο εμπόδιο εμπρός τους. 
  Σύντομα, διαπίστωσαν ότι άνθρωποι ήταν θαμμένοι εδώ. Κα-
τεψυγμένοι, για την ακρίβεια. Τέσσερις άντρες και μία γυναίκα. 

Τα πρόσωπα δύο από τους άντρες ήταν παραμορφωμένα, από 
τα χτυπήματα που είχαν υποστεί εξαιτίας της κατολίσθησης. Η 
γυναίκα είχε στο γαντοφορεμένο χέρι της ένα κρυσταλλωμένο 
πιστόλι. Ένας άντρας –ο ένας απ’τους δύο με τα διαλυμένα πρό-
σωπα– βαστούσε μια καραμπίνα στην αγκαλιά του. Ένας άλλος 

–με πρόσωπο σχεδόν άθικτο– είχε παγωμένο αίμα στο στήθος. 
Και οι επαναστάτες, όταν καθάρισαν λίγο περισσότερο τους πά-
γους και τις πέτρες πάνω από τη γυναίκα, είδαν ότι κι αυτή ήταν 
τραυματισμένη, στο αριστερό πόδι. 

  Ο Προαιρέσιος στράφηκε στη Μάρθα. «Εσύ δεν είπες ότι οι κα-
τολισθήσεις είναι σπάνιες εδώ;» Η φωνή του ακουγόταν λαχα-
νιασμένη· η αναπνοή του έβγαινε σε μορφή σύννεφου απ’το 
στόμα και τα ρουθούνια του. 

  «Οι κατολισθήσεις είναι σπάνιες εδώ,» επέμεινε η Μάρθα. «Αυ-
τοί οι μαλάκες, όμως, θέλανε να παίξουν πιστολίδι! Δε βλέπεις; 
κρατάνε όπλα, κι έχουν τραυματιστεί. Όταν πυροβολείς σ’ένα 
τέτοιο μέρος, μπορεί εσύ να προκαλέσεις την κατολίσθηση!» 

  «Πράγματι,» συμφώνησε ο Προαιρέσιος, που δεν ήταν τελείως 
άσχετος από τέτοια θέματα και γνώριζε ότι η Μάρθα έλεγε αλή-
θεια. «Μεγάλη ανοησία. Πρέπει οι μισοί να είχαν αποφασίσει να 
προδώσουν τους άλλους μίσους, για κάποιο λόγο, και να νόμιζαν 
ότι εδώ θα μπορούσαν να τους στρι– Τι κάνεις εκεί;» 

  Η Μάρθα, ξεθηκαρώνοντας ένα πλατύ μαχαίρι, άρχισε να σκίζει 
τους σάκους των νεκρών. «Ψάχνω να μάθω γιατί σκοτώθηκαν.» 
  «Μπορεί να μη σκοτώθηκαν για κάποιο αντικείμενο,» είπε ο Γε-
ράρδος. 



ΟΙ ΦΥΛΑΚΕΣ ΤΩΝ ΠΑΓΩΝ  /  265 

 
 

 

  Η Μάρθα, όμως, έσχισε όλους τους σάκους, χύνοντας έξω τα 
παγωμένα περιεχόμενά τους. «Τίποτα,» παρατήρησε. «Τίποτα το 

ιδιαίτερο. Οι σάκοι, όμως, δεν είναι όσοι θα έπρεπε. Είναι λιγότε-
ροι…» 
  «Ναι,» συμφώνησε ο Γεράρδος. «Μάλλον, ο ‘έξυπνος’ της υπό-
θεσης άρπαξε αυτό που ήθελε κι έφυγε.» 

  «Ναι…» ένευσε η Μάρθα. 
  Ο Προαιρέσιος ρώτησε: «Συμβαίνουν συχνά τέτοια ανάμεσα 
στους εξερευνητές της Ταρασμάλθης;» 
  «Ανάλογα,» απάντησε η Μάρθα. 
  «Εσένα σου έχουν συμβεί;» 

  «Θα σας πω όταν κατασκηνώσουμε. Ας προχωρήσουμε τώρα.» 
  Και προχώρησαν, τραβώντας το έλκηθρό τους από τα λουριά 
του, για να το βοηθήσουν να περάσει πάνω από τους διαλυμέ-
νους πάγους, τις πέτρες, το χιόνι, και τα παγωμένα πτώματα. Ο 

ήλιος ήταν κρυμμένος πίσω από τα δυτικά βουνά, και το φως 
του ερχόταν ασθενικό, γεμίζοντας τον τόπο με σκιές και κοκκι-
νωπές αντανακλάσεις πάνω στους πάγους. 
  Όταν η νύχτα έπεσε και τα δύο γαλανόγκριζα φεγγάρια φάνη-

καν στον σκοτεινό ουρανό, το ένα μισοφαγωμένο και το άλλο 
σχεδόν ολόκληρο, οι επαναστάτες είχαν βγει από το στενό πέρα-
σμα και βρίσκονταν στις αρχές μιας πλαγιάς. Εκεί, έστησαν μια 
σκηνή και μπήκαν όλοι μέσα, για να ζεσταθούν, να φάνε, και να 

ξεκουραστούν. Και η Μάρθα τούς διηγήθηκε, εν συντομία, μια 
από τις περιπέτειές της στην Ταρασμάλθη. 
  Τους είπε για ένα περιστατικό όπου δύο ελεεινοί λεχρίτες –κι οι 
δυο τους Φεηνάρκιοι, ο ένας κοκκινόδερμος κι ο άλλος μαυρό-
δερμος, «σαν εσένα, Σέλιρ’χοκ, αλλά καμία σχέση μ’εσένα»– προ-

σπάθησαν να δολοφονήσουν τους υπόλοιπους της ομάδας της, 
για να κλέψουν κάτι αρχαία νομίσματα που είχε βρει ο εργοδό-
της της Μάρθας. «Ήμασταν σ’ένα σπήλαιο, βαθιά κάτω απ’τη γη, 
στα βουνά ανατολικά από δω· και είχαμε σπάσει τον κώλο μας 



ΚΩΣΤΑΣ ΒΟΥΛΑΖΕΡΗΣ  /  266 

 
 

 

για να φτάσουμε εκεί, σκάβοντας και τρυπανίζοντας. Είχαμε 
βρει ένα παλιό χωριό– ή, αν δεν ήταν χωριό, δεν ξέρω τι ήταν, 

τέλος πάντων. Πάντως, μέσα στο σπήλαιο βρίσκονταν πετρόχτι-
στα σπίτια, άγνωστης τεχνοτροπίας. Τελείως άδεια σπίτια, σαν 
οι κάτοικοί τους να είχαν μαζέψει στα γρήγορα τα υπάρχοντά 
τους και να την είχαν κοπανήσει, προτού γίνει κάποια μεγάλη 

καταστροφή. Ο εργοδότης μου μου είπε ότι υπέθετε πως το χω-
ριό είχε φτιαχτεί εδώ, κάτω από τη γη, ώστε οι κάτοικοι να προ-
στατευτούν από το ψύχος που είχε αρχίσει να σκεπάζει τη διά-
σταση. Δεν μπορούσε, όμως, να υποθέσει τίποτα για την κατα-
στροφή που είχε αναγκάσει τους πάντες να το εγκαταλείψουν. 

‘Μπορεί κιόλας να μην το εγκατέλειψαν,’ μου είπε· ‘μπορεί κάτι 
να τους αφάνισε…’ 
  »Για να μην τα πολυλογώ, σ’ένα απ’αυτά τα σπίτια ήταν που 
βρήκαμε τα νομίσματα, στο πάτωμα, κάτω από ένα λεπτό στρώ-

μα πάγου.» Και την επόμενη μέρα οι μπαγαπόντηδες είχαν κιό-
λας ετοιμαστεί να τους προδώσουν. Ήταν δύο μισθοφόροι, που ο 
εργοδότης της Μάρθας τούς είχε προσλάβει για να μεταφέρουν 
πράγματα και για να τον προφυλάσσουν. Η ίδια, εξαρχής, τους 

είχε υποψιαστεί, γιατί της φαίνονταν λωποδύτες κατά βάθος. 
«Και ξέρω από λωποδύτες· τους γνώρισα καλά στη φυλακή.» 
Αυτοί οι δύο γαμιόληδες χτύπησαν με ρόπαλα τον εργοδότη της 
και, αρπάζοντας τα νομίσματα, έκαναν να σκαρφαλώσουν τη 

σκαλωσιά και να βγουν έξω απ’το σπήλαιο, ενώ, συγχρόνως, ε-
τοίμαζαν εκρηκτικά, για να κλείσουν τους άλλους μέσα. (Ο μάγος 
της ομάδας περίμενε μακριά από εδώ, μαζί με το αεροσκάφος: 
και, μάλλον, σκόπευαν να τον απειλήσουν ή να τον δωροδοκή-
σουν, για να χρησιμοποιήσει τη Μαγγανεία Κινήσεως και να τους 

περάσει από τον Αιθέρα.) Η Μάρθα, όμως, κι ένας άλλος τύπος 
τούς πρόλαβαν και τους έχωσαν το ξύλο της ζωής τους. Μετά 
απ’αυτό, τον έναν προδότη τον σκότωσαν και τον δεύτερο τον 



ΟΙ ΦΥΛΑΚΕΣ ΤΩΝ ΠΑΓΩΝ  /  267 

 
 

 

έδεσαν, και δεν τον έλυσαν παρά μόνο όταν επέστρεψαν στην 
Υπερυδάτια. 

  «Αλλ’ας κοιμηθούμε τώρα, γιατί έχω αρχίσει να σας βλέπω δι-
πλούς.» 
  «Αυτό είναι το μόνο τέτοιο περιστατικό που σου έχει τύχει;» τη 
ρώτησε ο Προαιρέσιος. 

  «Ευτυχώς, ναι.» 
  «Τα νομίσματα, τελικά, ήταν μεγάλης αξίας;» είπε ο Γεράρδος. 
  «Δεν ξέρω,» χασμουρήθηκε η Μάρθα. «Ο εργοδότης μου τα πή-
ρε και έφυγε. Αφού με πλήρωσε όσο είχαμε συμφωνήσει. Ήταν 
εντάξει.» 

  Ο Σέλιρ’χοκ ύφανε μια Μαγγανεία Υλικής Διαισθήσεως· αλλά οι 
επαναστάτες είχαν ήδη αποφασίσει ότι αυτή δε θα ήταν η μονα-
δική προφύλαξή τους τα βράδια. Την πρώτη σκοπιά τη φύλαξε ο 
Γεράρδος, ακούγοντας τα ουρλιαχτά του ανέμου μέσα στη νύ-

χτα. Οι φωνές του αέρα εδώ, στην Ταρασμάλθη, του έφερναν 
στο νου τον άνεμο που σφύριζε ανάμεσα στα δέντρα των δασών 
της γενέτειράς του, της Χάρνταβελ: ένα μέρος που είχε αφήσει 
για πάντα πίσω του, και όπου δεν μπορούσε –και δεν ήθελε– να 

επιστρέψει. Γιατί φοβόταν πως, αν επέστρεφε εκείνος, τότε ίσως 
επέστρεφε και το Θηρίο μέσα του. Το Εσώτερο Θηρίο, το οποίο 
ενοικούσε στην καρδιά κάθε παιδιού που γεννιόταν με πεπρω-
μένο να γίνει ιερέας του Θεού της Χάρνταβελ. Τα Ιερά Βιβλία έ-

λεγαν ότι ένας ιερέας που έφευγε από τη Χάρνταβελ ήταν κατα-
δικασμένος να πεθάνει με φρικτούς πόνους, καθώς το Θηρίο του 
θα τον κατασπάραζε· ο Γεράρδος είχε, όμως, αποδείξει τις Γρα-
φές ψευδείς: είχε εγκαταλείψει τη Χάρνταβελ και είχε επιβιώσει. 
Φυσικά, λίγο έλειψε να πεθάνει, αλλά νίκησε το Θηρίο. Το σκό-

τωσε, πίστευε. Ωστόσο φοβόταν πως ίσως να ξαναγεννιόταν, αν 
ποτέ επέστρεφε στην πατρίδα του. 
  Ο Γεράρδος δεν είχε πει σε πολλούς ότι ήταν κάποτε ιερέας της 
Χάρνταβελ· προτιμούσε οι άλλοι να μην το ξέρουν. Όπως επίσης 



ΚΩΣΤΑΣ ΒΟΥΛΑΖΕΡΗΣ  /  268 

 
 

 

προτιμούσε να μην ξέρουν και τον λόγο που τον έκανε να εγκα-
ταλείψει τη γενέτειρά του. Τον λόγο που δεν ήθελε ούτε ο ίδιος 

να θυμάται. Γιατί είχε ένα όνομα το οποίο ακόμα τον στοίχειω-
νε… 
  …Μελισσάνθη… 
  …και μάτια τα οποία ακόμα νόμιζε πως μπορούσε να κοιτάξει… 

  …και στα όνειρά του, ναι, ορισμένες φορές την έβλεπε στα όνει-
ρά του… 
  Μελισσάνθη… 
  Το Θηρίο την είχε σκοτώσει· κι από τότε, ο Γεράρδος δεν ήθελε 
να έχει άλλο σχέση μαζί του. Ούτε με τους ιερείς. Ούτε με τον Θεό 

τους. Έστω κι αν αυτό τού κόστιζε τη ζωή του. 
  Καθισμένος κοντά στο άνοιγμα της σκηνής όπου κοιμόνταν οι 
σύντροφοί του, αισθάνθηκε δάκρυα να κυλάνε στα μάγουλά του, 
και σκέφτηκε: Είναι πια αργά για δάκρυα. Τόσος πολύς καιρός έ-

χει περάσει. Είναι ανόητο… 
  Τι τον είχε κάνει να θυμηθεί μια τόσο παλιά εποχή της ζωής 
του; Η διήγηση της Μάρθας από το δικό της παρελθόν; Η ατε-
λείωτη ασπρίλα του χιονισμένου τοπίου; Η μονοτονία του ταξι-

διού; Η φωνή του ανέμου; 
  Δύσκολο ν’απαντήσει. 
  Έβγαλε ένα τσιγάρο, το άναψε, και κάπνισε μέσα στην παγερή 
νύχτα. 

 
 
 
Την πέμπτη ημέρα του ταξιδιού τους μέσα στα βουνά, κι ενώ 
βρίσκονταν σ’ένα ψηλό μέρος, νιώθοντας τ’αφτιά τους βουλω-

μένα απ’την ατμοσφαιρική πίεση, είδαν από κάτω τους ατελείω-
τα δάση, τυλιγμένα σε λευκές ομίχλες. 
  «Δέντρα…» μουρμούρισε ο Γεράρδος. «Τόσα πολλά δέντρα…» 



ΟΙ ΦΥΛΑΚΕΣ ΤΩΝ ΠΑΓΩΝ  /  269 

 
 

 

  Η Μάρθα, που βρισκόταν πλάι του, τον άκουσε, και είπε: «Δεν 
είσαι ο μόνος που παραξενεύεται από την ύπαρξή τους. Έχουν 

κάτι το περίεργο· όλοι το λένε. Και η ομίχλη, επίσης, δεν είναι κα-
νονική· ο άνεμος δεν τη διώχνει, όσο κι αν δυναμώσει.» 
  «Θα πάμε εκεί μέσα;» ρώτησε ο Προαιρέσιος. 
  «Τώρα όχι. Το ερείπιο όπου κατευθυνόμαστε βρίσκεται κοντά 

σε μια πλαγιά των βουνών, στις όχθες του ποταμού, όπως σας 
έδειξα.» 
  Και αργότερα, όταν είχαν κατεβεί έναν σχετικά απότομο κρη-
μνό, χρησιμοποιώντας σχοινιά και ατσαλόπροκες, η Μάρθα τούς 
είπε έναν θρύλο της περιοχής. Ήταν όλοι τους καθισμένοι μέσα 

στη σκηνή τους, γύρω από την ενεργειακή τους θερμάστρα, 
τρώγοντας για μεσημέρι, και εκείνη τούς μίλησε για τον «Ναό 
της Ομίχλης», όπως τον ονόμαζαν οι εξερευνητές που τον είχαν 
αντικρίσει. «Είναι ένα πανάρχαιο οικοδόμημα που εμφανίζεται 

και εξαφανίζεται σε διάφορα μέρη των δασών, ξεπροβάλλοντας 
μέσα απ’τις ομίχλες. Και δε μιλάω μεταφορικά· κυριολεκτώ. Ο 
Ναός αλλάζει θέσεις, και όσοι τον έχουν δει λένε πως είναι σαν η 
ομίχλη να τον γεννά ή να τον καταπίνει.» 

  «Ανοησίες,» είπε ο Προαιρέσιος. «Αποκλείεται νάναι αλήθεια. 
Εσύ τον έχεις δει;» 
  Η Μάρθα κούνησε το κεφάλι. «Όχι. Παρότι μπήκα στα δάση, για 
να ψάξω για τον πατέρα μου και τον αδελφό μου, δεν έτυχε να 

συναντήσω τον Ναό.» 
  «Αλλά πιστεύεις ότι υπάρχει;» 
  «Δεν ξέρω, όμως δε θα μου φαινόταν απίθανο. Έχω αντικρίσει 
και χειρότερες μαλακίες στη ζωή μου.» 
  «Αυτοί που τον έχουν δει,» ρώτησε ο Γεράρδος, «έχουν μπει μέ-

σα;» 
  Η Μάρθα κούνησε πάλι το κεφάλι. «Κανένας δεν έχει καταφέρει 
να μπει. Η πόρτα είναι πάντα αμπαρωμένη με τέτοιο τρόπο που 



ΚΩΣΤΑΣ ΒΟΥΛΑΖΕΡΗΣ  /  270 

 
 

 

είναι αδύνατον να την ανοίξεις, ακόμα και με εκρηκτικά, όπως 
λένε.» 

  «Βλέπεις;» επέμεινε ο Προαιρέσιος. «Παραμύθια.» 
  «Γιατί να θέλει κάποιος να διαδώσει ένα τέτοιο ψέμα, ρε κατε-
στραμμένε;» είπε η Μάρθα, πίνοντας μια γουλιά απ’το ζεστό νε-
ρό της. «Δεν εξυπηρετεί κανέναν.» 

  «Για εντυπωσιασμό, προφανώς! Και μη μ’αποκαλείς όπως είχες 
μάθει ν’αποκαλείς τον συγκάτοικο στο κελί σου!» 
  «Παρντόν. Το ξέχασα ότι είσαι ευερέθιστος στ’αφτιά.» 
  Ο Γεράρδος μειδίασε, αλλά έμεινε σιωπηλός. 
  Ο Σέλιρ’χοκ τούς παρατηρούσε όλους στωικά. 

 
 
 
«Γεράρδε,» είπε η Μάρθα, βγαίνοντας από τη σκηνή, μέσα στη 

νύχτα. «Τι κοιτάζεις;» 
  Ο Γεράρδος, που φυλούσε την πρώτη σκοπιά, κατέβασε τα κιά-
λια από τα μάτια του. «Ψάχνω εκείνους που ήταν στο εξάτροχο 
όχημα,» αποκρίθηκε, γυρίζοντας να την αντικρίσει. 

  Η Μάρθα –που δεν φορούσε την προσωπίδα της, ούτε τα γυα-
λιά της, αλλά είχε την κουκούλα της σηκωμένη και τραβηγμένη 
έτσι ώστε να προστατεύει αρκετά το πρόσωπό της από τον άνε-
μο– τον πλησίασε, υπομειδιώντας. «Περιμένεις να δεις όχημα να 

κυλά σε τούτα τα βουνά; Κανένα όχημα δεν έρχεται εδώ, Γεράρ-
δε. Δεν μπορεί να έρθει.» 
  «Το αντιλαμβάνομαι· και δεν είπα ότι ψάχνω για το όχημα, αλ-
λά για εκείνους που μετέφερε. Τώρα, βέβαια, μπορείς να μου 
πεις ότι δεν έχω ιδέα ούτε καν πόσοι είναι. Όμως έχω την αίσθη-

ση πως, όταν τους δω, θα το καταλάβω ότι είν’αυτοί.» 
  «Από τι;» 
  Ο Γεράρδος κούνησε το κεφάλι. «Δεν ξέρω… Ίσως να ακούγομαι 
παράλογος· η διαίσθησή μου, όμως, μου λέει ότι το εξάτροχο ό-



ΟΙ ΦΥΛΑΚΕΣ ΤΩΝ ΠΑΓΩΝ  /  271 

 
 

 

χημα και το Παντοκρατορικό αεροσκάφος στον Αιθέρα συνδέο-
νται, και ότι το γεγονός πως Παντοκρατορικοί βρίσκονται εδώ 

μαζί μας δεν είναι τυχαίο.» 
  «Δεν μας ακολουθούν, όμως. Αν μας ακολουθούσαν, θα τους εί-
χα εντοπίσει, Γεράρδε. Δε χρειάζεται ν’ανησυχείς.» 
  «Παρ’όλ’αυτά, ανησυχώ,» αποκρίθηκε εκείνος. Και, γυρίζοντας 

από την άλλη, ύψωσε πάλι τα κιάλια στα μάτια του, ψάχνοντας 
στα βουνά και στα δάση: ψάχνοντας για τεχνητά φώτα, που θα 
πρόδιδαν τη θέση ταξιδιωτών μέσα στη νύχτα. 
  Τίποτα, όμως. Δεν έβρισκε τίποτα. 
  «Γιατί δεν κοιμάσαι εσύ;» ρώτησε τη Μάρθα, κατεβάζοντας τα 

κιάλια. 
  «Κοιμόμουν,» αποκρίθηκε εκείνη. «Είδα ένα όνειρο και ξύπνη-
σα.» 
  Ναι, κάτι ξέρω κι εγώ από όνειρα… και από εφιάλτες, σκέφτηκε ο 

Γεράρδος. 
  «Πώς έμπλεξες με την Επανάσταση;» τον ρώτησε η Μάρθα, 
βλέποντάς τον σιωπηλό. «Οικιοθελώς ή από μπουρδούκλωμα;» 
  Ο Γεράρδος μειδίασε. «Οικιοθελώς. Παλιά ιστορία, όμως. Κυρί-

ως, στο Πορφυρό Κενό έχω υπηρετήσει την Επανάσταση, Μάρ-
θα. Ήμουν στην Άκρη, μια πόλη της Σεργήλης· την έχεις ακου-
στά;» 
  «Ναι. Γιατί έφυγες από εκεί;» 

  «Έχασα το πλοίο μου, και το πλήρωμά μου. Πέθαναν πολλοί άν-
θρωποι… και δεν ήθελα πάλι ν’αρχίσω από την αρχή σαν Καπε-
τάνιος. Προτίμησα ν’ακολουθήσω τον αγώνα της Επανάστασης 
αλλού.» 
  Η Μάρθα ένευσε. Και είπε: «Δεν κατάλαβα, όμως, γιατί μπλέ-

χτηκες με την Επανάσταση εξαρχής. Είπες ότι το έκανες οικιοθε-
λώς. Ξύπνησες μια μέρα κι αποφάσισες ότι σιχαίνεσαι τους αν-
θρώπους της Παντοκράτειρας;» 



ΚΩΣΤΑΣ ΒΟΥΛΑΖΕΡΗΣ  /  272 

 
 

 

  «Όχι ακριβώς. Η αλήθεια είναι πως μπλέχτηκα με την Επανά-
σταση πολύ προτού βρεθώ στη Σεργήλη ή στο Πορφυρό Κενό.» 

Ήμουν στη Χάρνταβελ, τότε. Ιερέας… «Αλλά δεν έχει μεγάλη ση-
μασία. Από πεποίθηση το έκανα, μπορείς να πεις. Η… ομάδα στην 
οποία ανήκα δεν ήθελε να εξουσιάζεται από την Παντοκράτειρα. 
Ο Πρίγκιπας Ανδρόνικος δεν είχε ακόμα ξεκινήσει επισήμως την 

Επανάσταση, Μάρθα. Δεν είχε ‘αποστατήσει’, όπως λένε οι Πα-
ντοκρατορικοί.» 
  «Θες να πεις ότι είσαι πιο παλιός απ’τον Πρίγκιπα Ανδρόνικο;» 
εξεπλάγη η Μάρθα. 
  «Όχι πως αυτό είναι τίποτα το σπουδαίο.» 

  «Σε ποια ομάδα ανήκες; Σε ποια διάσταση βρισκόσουν;» 
  «Δεν έχει σημασία πλέον.» Ο Γεράρδος ύψωσε τα κιάλια του και 
κοίταξε τα βουνά: αλλά όχι επειδή πίστευε ότι μπορεί να εντόπι-
ζε κάτι που του είχε διαφύγει πριν. 

  «Μυστικά, ε;» 
  «Δεν είναι ‘μυστικά’, Μάρθα,» αποκρίθηκε, κατεβάζοντας, κά-
πως απότομα, τα κιάλια και γυρίζοντας να την αντικρίσει. «Είναι 
κάτι που, πραγματικά, δεν έχει σημασία πλέον. Ήμουν άλλος άν-

θρωπος, τότε. Πολύ, πολύ διαφορετικός απ’ό,τι με βλέπεις τώ-
ρα.» 
  «Τέλος πάντων. Πάω να την πέσω. Συγνώμη άμα έγινα περίερ-
γη.» 

  «Δεν πειράζει. Δεν έγινες περίεργη. Απλά, είναι μερικά πράγμα-
τα που έχω αφήσει πίσω μου –για πάντα.» 
  Η Μάρθα ένευσε. «Το καταλαβαίνω αυτό,» είπε. «Κι εγώ κάποια 
πράγματα δε γουστάρω να τα θυμάμαι.» Και επέστρεψε στη 
σκηνή. 

  Ο Γεράρδος περίμενε να περάσει η ώρα, για να ξυπνήσει τον 
Προαιρέσιο, που θα φυλούσε την επόμενη βάρδια. 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  273 

 
 

 

 
Το απόγευμα της έβδομης ημέρας του ταξιδιού τους μέσα στα 

βουνά, η Μάρθα τούς οδήγησε στο τρίτο αρχέγονο τηλεπικοινω-
νιακό κέντρο. Βρέθηκαν στην κορφή μιας χιονισμένης πλαγιάς 
και την κατέβηκαν, πατώντας σταθερά με τα παγοπέδιλά τους, 
μπήγοντας γερά τα μπαστούνια τους στο χιόνι, και τραβώντας 

με προσοχή το ενεργειακό έλκηθρο με τα πράγματά τους (χωρίς 
να το έχουν σε λειτουργία, αφού εδώ δεν υπήρχε λόγος: τσου-
λούσε άνετα από μόνο του· το ζητούμενο ήταν να μην το αφή-
σουν να τσουλήσει πολύ γρήγορα και διαλυθεί). 
  Το ερείπιο βρισκόταν στην όχθη του παγωμένου ποταμού, αμέ-

σως μετά την πλαγιά, και δε φαινόταν μεγαλύτερο από τα προη-
γούμενα. Ήταν το μέρος όπου η αναζήτηση του πατέρα της 
Μάρθας είχε τελειώσει· ή, τουλάχιστον, το τελευταίο μέρος που 
ήταν γνωστό πως είχε επισκεφτεί προτού εξαφανιστεί. 

  Οι τρεις επαναστάτες το πλησίασαν και στάθηκαν μπροστά 
στην είσοδό του, για να διαπιστώσουν ότι ήταν μερικώς φραγ-
μένη από πάγους. Ο Γεράρδος και ο Προαιρέσιος έβγαλαν τσε-
κούρια από τους σάκους τους, κι ύστερα από κάμποσα χτυπήμα-

τα, η θύρα ήταν και πάλι ανοιχτή. 
  Η Μάρθα φώτισε στο εσωτερικό με τον φακό της. Τα πάντα 
ήταν όπως τα θυμόταν: παγωμένα και άδεια. Και της έφερναν 
αναμνήσεις, από τον καιρό που αναζητούσε τον πατέρα της και 

τον αδελφό της. Τώρα θα είναι νεκροί. Αποκλείεται πλέον να ζουν. 
Το μόνο που μπορεί να βρω είναι τα παγωμένα πτώματά τους… 
αν και δεν πίστευε ότι θα έβρισκε ούτε αυτά. 
  Οδήγησε τους συντρόφους της στο εσωτερικό του ερειπίου. 
Διέσχισαν στενούς διαδρόμους και δωμάτια, πέρασαν δίπλα από 

δύο κανόνια αρχαίας τεχνοτροπίας, και έφτασαν σε μια παραλ-
ληλόγραμμη αίθουσα με μηχανήματα και καλώδια, παρόμοια 
μ’αυτά που είχαν ξανασυναντήσει. Τα περισσότερα ήταν ξεπά-



ΚΩΣΤΑΣ ΒΟΥΛΑΖΕΡΗΣ  /  274 

 
 

 

γωτα, παρατήρησαν. Πρέπει πάλι να είχαν χρησιμοποιηθεί πρό-
σφατα. 

  Στο πάτωμα του δωματίου ήταν συγκεντρωμένοι μερικοί σωροί 
από παγοκρυστάλλους: κανένας από τους επαναστάτες δεν αμ-
φέβαλλε από τι είχαν δημιουργηθεί. Φαντάσματα είχαν έρθει 
εδώ, προσελκυσμένα από την ενέργεια, και μετά είχαν διαλυθεί. 

  Έβγαλαν τα γυαλιά και τις προσωπίδες τους. 
  «Μάρθα,» είπε ο Σέλιρ’χοκ, «καθώς ταξιδεύαμε, αναρωτιόμουν 
τι μέθοδο μπορεί να είχε ο πατέρας σου στο μυαλό του για να 
βρει την Αρταλδάφρα, και γιατί θεωρούσε τόσο σημαντικά ε-
τούτα τα τηλεπικοινωνιακά κέντρα…» Ο μάγος βημάτισε αργά, 

κάνοντας παγοκρυστάλλους να τρίξουν κάτω απ’τα μποτοφορε-
μένα πόδια του. 
  «Και πού κατέληξες;» ρώτησε η Μάρθα. 
  Ο Σέλιρ στράφηκε να την κοιτάξει. «Είχε μαζί του κάποιον Τε-

χνομαθή μάγο, την τελευταία φορά που ήρθε εδώ;» 
  Η Μάρθα ένευσε. «Μια μάγισσα. Ούτε αυτή επέστρεψε.» 
  «Μάλιστα… Επομένως, μου φαίνεται όλο και πιο πιθανό…» 
  «Ποιο πράγμα;» τον ρώτησε ο Γεράρδος. 

  «Τα καλώδια που τρέχουν κάτω απ’το έδαφος ίσως να οδηγούν 
στην Αρταλδάφρα, Γεράρδε,» εξήγησε ο Σέλιρ’χοκ· «και ο πατέ-
ρας της Μάρθας ίσως να σκόπευε να τα χρησιμοποιήσει για να 
φτάσει στη χαμένη πόλη.» 

  «Και η μέθοδος, την οποία ανέφερες;» 
  «Ενέσεις ενέργειας και ανίχνευση της ενεργειακής πορείας.» 
  «Τι ακριβώς σημαίνει αυτό;» 
  «Αφήνεις μια μικρή ποσότητα ενέργειας να κυλήσει μέσα στα 
καλώδια, και την ακολουθείς για να δεις πού σε οδηγεί. Όταν 

φτάσεις εκεί, αφήνεις άλλη μια μικρή ποσότητα ενέργειας να κυ-
λήσει μέσα στα καλώδια και την ακολουθείς πάλι. Επαναλαμβά-
νοντας αυτή τη διαδικασία, πρέπει τελικά να βρεθείς στο μέρος 
όπου καταλήγουν τα καλώδια –στην Αρταλδάφρα, πιθανώς.» 



ΟΙ ΦΥΛΑΚΕΣ ΤΩΝ ΠΑΓΩΝ  /  275 

 
 

 

  «Δεν καταλαβαίνω κάτι,» είπε ο Γεράρδος. «Ας πούμε ότι από 
εδώ, από ετούτο το δωμάτιο, μπορείς να στείλεις μια μικρή πο-

σότητα ενέργειας μέσα στα καλώδια. Κι ας πούμε ότι την ακο-
λουθείς διακόσια μέτρα έξω από το ερείπιο. Εκεί, τι κάνεις; Πώς 
ξαναστέλνεις ενέργεια μέσα στα υπόγεια καλώδια;» 
  «Πρέπει να σκάψεις, Καπετάνιε. Δεν υπάρχει άλλος τρόπος. 

Σκάβεις, βρίσκεις τα καλώδια, στέλνεις την ενέργεια, και την α-
κολουθείς. Και μετά, στην επόμενη ‘στάση’, ξανασκάβεις και ού-
τω καθεξής.» 
  «Τα καλώδια πηγαίνουν βαθιά, Σέλιρ· το διαπιστώσαμε αυτό 
στο πρώτο ερείπιο που συναντήσαμε.» 

  Ο μάγος ένευσε. «Ναι. Γι’αυτό κιόλας πιστεύω πως, αν ο πατέ-
ρας της Μάρθας χρησιμοποίησε τη μέθοδο που περιγράφω, θα 
έχουν μείνει λάκκοι στο έδαφος–» 
  «Οι οποίοι θα είναι καλυμμένοι από το χιόνι και τους πάγους.» 

  «Επομένως, η δουλειά για εμάς θα είναι ευκολότερη, Καπετάνιε: 
δε θα χρειαστεί να σκάψουμε την ίδια τη γη.» 
  «Να σπας πάγους δεν είναι εύκολο,» τους προειδοποίησε η 
Μάρθα. 

  «Δεν είπα πως είναι,» αποκρίθηκε ο Σέλιρ’χοκ. «Αλλά, τώρα που 
μοιάζει να είμαστε σε αδιέξοδο, δεν μπορώ να σκεφτώ άλλο 
τρόπο για να συνεχίσουμε. Εκτός αν προτείνετε ν’αρχίσουμε να 
ψάχνουμε τυχαία για την πόλη…» 

  «Εντάξει,» είπε ο Γεράρδος· «ας βάλουμε σ’εφαρμογή το σχέδιό 
σου, να δούμε τι θα συμβεί.» 
  Ο Σέλιρ’χοκ πήρε μια ενεργειακή φιάλη από τα πράγματα στο 
έλκηθρό τους και τη συνέδεσε με μια συσκευή που διέθετε ένα 
λεπτό καλώδιο και, στο πέρας του, μια βελόνα. Έδωσε τη φιάλη 

στον Γεράρδο και του είπε να περάσει τη βελόνα σ’εκείνο εκεί το 
καλώδιο (το έδειξε) και να πατήσει αυτό εδώ το κουμπί της συ-
σκευής (το έδειξε, επίσης). Ο Γεράρδος υπάκουσε, γονατίζοντας 
στο παγωμένο πάτωμα και τρυπώντας το ξεπάγωτο καλώδιο με 



ΚΩΣΤΑΣ ΒΟΥΛΑΖΕΡΗΣ  /  276 

 
 

 

τη βελόνα. Ο Σέλιρ’χοκ είχε ήδη αρχίσει να υφαίνει ένα ξόρκι. Ο 
Γεράρδος πάτησε το κουμπί, και μια μικρή ποσότητα ενέργειας 

στάλθηκε μέσα στο καλώδιο. 
  «Από εκεί.» Ο Σέλιρ’χοκ ύψωσε το χέρι του, δείχνοντας τον τοί-
χο. 
  Ο Προαιρέσιος έβγαλε μια πυξίδα. «Νοτιοδυτικά, δηλαδή. Και τι 

κάνουμε τώρα;» 
  «Βγαίνουμε απ’το ερείπιο και ψάχνουμε να βρούμε πού είχε 
σκάψει ο πατέρας της Μάρθας,» απάντησε ο μάγος. 
  «Σε πόσα μέτρα απόσταση;» 
  Ο Σέλιρ’χοκ φάνηκε σκεπτικός. «Εφόσον η μάγισσα ήταν Τε-

χνομαθής, πιστεύω ότι θα μπορούσε να ανιχνεύσει τις καλωδιώ-
σεις πιο μακριά απ’ό,τι εγώ. Επομένως… μισό χιλιόμετρο, υποθέ-
τω. Εκεί γύρω. Η πρώτη φορά θα πρέπει, υποχρεωτικά, να είναι 
δοκιμαστική· μετά, θα ξέρουμε κάθε πόσα μέτρα περίπου να 

σκάβουμε.» 
  «Δεδομένου, βέβαια, πως όντως ο πατέρας της Μάρθας χρησι-
μοποίησε αυτή τη μέθοδο,» τόνισε ο Προαιρέσιος. 
  Φόρεσαν τις προσωπίδες και τα γυαλιά τους και βγήκαν από το 

ερείπιο, διανύοντας απόσταση μισού χιλιομέτρου, μέσα στον ά-
νεμο και στο μειούμενο φως του απογεύματος. Ο ήλιος είχε κρυ-
φτεί πίσω από τα ψηλά βουνά στα δυτικά, αλλά ακόμα ορισμέ-
νες αχτίνες του αντανακλούσαν στους αέναους πάγους. 

  Το βραδύ είχε έρθει, όταν έφτασαν στον προορισμό τους και 
σταμάτησαν να οδοιπορούν. Έβγαλαν φτυάρια και αξίνες από 
τους σάκους τους κι άρχισαν να σκάβουν, ψάχνοντας τον λάκκο 
που μπορεί να είχε κάνει ο πατέρας της Μάρθας. Αφού κατάφε-
ραν να διώξουν το χιόνι και να σπάσουν τους πάγους σε μια αρ-

κετά μεγάλη περιοχή, έφτασαν σε έδαφος: παγωμένο έδαφος, 
αλλά έδαφος. Γη. Και κανένας δεν είχε σκάψει εδώ πριν από εκεί-
νους. 
  Ο Προαιρέσιος καταράστηκε. «Άδικος κόπος.» 



ΟΙ ΦΥΛΑΚΕΣ ΤΩΝ ΠΑΓΩΝ  /  277 

 
 

 

  «Πάμε πιο πίσω,» πρότεινε ο Σέλιρ’χοκ. «Ίσως να υπερεκτίμησα 
τις ικανότητες αυτής της μάγισσας. Πάμε στα τριακόσια μέτρα.» 

  Χωρίς να παραπονεθούν, βάδισαν προς τη μεριά απ’την οποία 
είχαν έρθει και, σε λίγο, σταμάτησαν. Έβγαλαν πάλι τα εργαλεία 
τους και έσκαψαν. Για κάμποση ώρα. Ο πάγος ήταν πιο σκληρός 
εδώ· αντιστεκόταν περισσότερο. Είχαν όλοι αρχίσει να ιδρώνουν 

μέσα απ’τα ζεστά ρούχα τους, όταν τελικά έφτασαν σε έδαφος. 
Κανένας λάκκος δεν υπήρχε. 
  «Δεν πρέπει νάχεις δίκιο, μάγε,» είπε ο Γεράρδος. «Δεν πρέπει 
ν’ακολούθησαν αυτή τη μέθοδο.» 
  «Κι όμως, δεν υπάρχει κάτι άλλο,» επέμεινε ο Σέλιρ’χοκ. «Πάμε 

στα τετρακόσια μέτρα, Καπετάνιε.» 
  «Θα χρησιμοποίησαν κάποιο διαφορετικό στοιχείο!» είπε ο 
Προαιρέσιος. «Σιγά μην κάθονταν να σκάβουν μες στους πά-
γους!» 

  «Δε θα ήταν η πρώτη φορά που εξερευνητές σκάβουν στους 
πάγους της Ταρασμάλθης,» τον πληροφόρησε η Μάρθα. 
  «Πάμε στα τετρακόσια μέτρα, να το διαπιστώσουμε,» είπε ο Σέ-
λιρ’χοκ. 

  Ο Γεράρδος δίστασε λίγο, καθότι κουρασμένος από όλη την η-
μέρα, αλλά μετά έκανε νόημα στους συντρόφους του 
ν’ακολουθήσουν τον μάγο. 
  Προχώρησαν μέσα στον παγωμένο αέρα και τη νύχτα, και στα-

μάτησαν ύστερα από εκατό μέτρα. Έβγαλαν τα εργαλεία τους 
και έσκαψαν την περιοχή, τινάζοντας χιόνι και σπάζοντας πά-
γους. Και, με κάθε χτύπημα ή φτυαριά, η κούρασή τους μεγάλω-
νε. Η πλάτη και τα χέρια τους πονούσαν. Όλοι τους ήξεραν ότι δε 
θα είχαν το κουράγιο να ξανασκάψουν απόψε· δε θα είχαν καν 

το κουράγιο να επιστρέψουν στο ερείπιο με τα αρχαία τηλεπι-
κοινωνιακά μηχανήματα. 
  Η ανακάλυψή τους, όμως, ήταν μια κάποια ανταμοιβή για τον 
κόπο τους. Από τη μεριά όπου έσκαβε, ο Γεράρδος διαπίστωσε 



ΚΩΣΤΑΣ ΒΟΥΛΑΖΕΡΗΣ  /  278 

 
 

 

ότι είχε φτάσει κοντά στο έδαφος, αλλά παραδίπλα δεν υπήρχε 
γη· υπήρχε χιόνι, σα να είχε συγκεντρωθεί μέσα σε μια λεκάνη. 

Αμέσως, άρχισε να το φτυαρίζει, και να το φτυαρίζει, και να το 
φτυαρίζει– Πάρα πολύ! Σίγουρα, είναι λάκκος εδώ! 
  «Σέλιρ!» φώναξε. «Το βρήκα! Ή, τουλάχιστον, βρήκα κάτι!» 
  Οι σύντροφοί του ήρθαν κοντά του. 

  «Καπετάνιε,» είπε ο μάγος, λαχανιασμένα, «αυτό πρέπει να εί-
ναι! Αυτό!» Ακουγόταν ενθουσιασμένος, πράγμα όχι συχνό για 
τον πάντοτε στωικό Σέλιρ’χοκ. Ο Γεράρδος, όμως, γνώριζε τη 
μανία του με τον Ενιαίο Κόσμο –και η Αρταλδάφρα φημολογείτο 
πως είχε άμεση σχέση με τον Ενιαίο Κόσμο. Αυτός ήταν κι ο λό-

γος που ο Πρίγκιπας Ανδρόνικος είχε στείλει τον μάγο σε τούτη 
την αποστολή. Κι αυτός είναι, επίσης, ο λόγος που ο Σέλιρ ξέρει 
περισσότερα από εμάς για την επίσκεψη του Αρίσταρχου στην 
Αρταλδάφρα… 

  Χρησιμοποιώντας όλοι τα φτυάρια τους, έβγαλαν χιόνι από τον 
λάκκο, κι άλλο χιόνι, κι άλλο χιόνι. Το μέρος ήταν πολύ βαθύ, 
όπως σύντομα διαπίστωσαν: έφτανε στα πέντε μέτρα κάτω από 
την επιφάνεια του εδάφους· κι αν οι πλευρές του δεν είχαν την 

κλίση που είχαν, θα ήταν δύσκολο να βγεις από εκεί μέσα, όταν 
είχες κατεβεί. 
  Τα καλώδια βρίσκονταν στον πάτο του λάκκου. 
  «Κάναμε, λοιπόν, την αρχή,» είπε ο Σέλιρ’χοκ, κουρασμένα αλλά 

ικανοποιημένα. «Το ταξίδι μας προς την Αρταλδάφρα ξεκινά.» 
  Ο Γεράρδος πρότεινε να κατασκηνώσουν εδώ, μέσα στον λάκ-
κο, για να διανυκτερεύσουν. 
  «Δεν είναι κακό μέρος,» συμφώνησε η Μάρθα. «Μας προφυ-
λάσσει κιόλας από τον άνεμο.» 



ΟΙ ΦΥΛΑΚΕΣ ΤΩΝ ΠΑΓΩΝ  /  279 

 
 

 

Οι πάγοι µιλούν 
 

 
Ένα αρχαίο τείχος ορθώνεται μέσα σε μια παγωμένη ερημιά. Ο-
ρισμένα τμήματά του είναι τελείως κατεστραμμένα, ορισμένα 
έχουν μεγάλες τρύπες, ορισμένα στέκουν άθικτα. Τα οικοδομή-

ματα που υποτίθεται πως έπρεπε να προστατεύει έχουν προ 
πολλού καταστραφεί και θαφτεί στους πάγους. Ένα από αυτά, 
όμως, είναι ακόμα όρθιο, γέρνοντας στο πλάι, θαμμένο κατά το 
ήμισυ. Κανένας από τους εξερευνητές των τελευταίων χρόνων 

δεν έχει ποτέ φτάσει μέχρι εδώ. Το μικρό φρούριο είναι ξεχασμέ-
νο. 
  Στο εσωτερικό του βρίσκονται μηχανήματα που είχαν πρόσφα-
τα μπει σε λειτουργία, λιώνοντας τους πάγους αιώνων από πά-

νω τους. Και τώρα, μπαίνουν σε λειτουργία ξανά. Αρχέγονη ε-
νέργεια τα διατρέχει, προερχόμενη από καλώδια και συνεχίζο-
ντας σε άλλα καλώδια, και σε ένα συγκεκριμένο καλώδιο που 
περνά κάτω απ’το αρχαίο τείχος και φτάνει σ’ένα θολωτό οίκη-
μα, σκεπασμένο από τόνους χιονιού και πάγου. 

  Μέσα στο οίκημα, το καλώδιο καταλήγει στο πόδι ενός μηχανή-
ματος. Η ενέργεια περνά με δυσκολία, λιώνοντας τα πανάρχαια 
στρώματα πάγου. Και το μηχάνημα ξυπνά. Σπάει το καλώδιο κι 
αρχίζει να σκάβει με τρομερή δύναμη. 

  Στο κέντρο της ύπαρξής του πάλλεται ξανά η ενεργειακή του 
καρδιά. 
  Σκοπός του ήταν να είναι φύλακας· και τώρα, οι αφέντες του το 
καλούν πάλι, για να κάνει εκείνο που γνωρίζει. Να προστατέψει 

την Αυτοκρατορία. 
  Οι πάγοι στην επιφάνεια της Ταρασμάλθης σπάζουν, τινάζονται 
σε θραύσματα, μαζί με χιόνι, και ο Φύλακας πετάγεται πάνω, μέ-
σα στον λυσσασμένο άνεμο, για ν’αντικρίσει ένα τοπίο που, 



ΚΩΣΤΑΣ ΒΟΥΛΑΖΕΡΗΣ  /  280 

 
 

 

σύμφωνα με τις μνήμες του, όφειλε να είναι πολύ, πολύ διαφο-
ρετικό. 

  Χρόνος έχει κυλήσει. Αιώνες. Χιλιετίες. Τα συστήματα του Φύ-
λακα τού το λένε ξεκάθαρα αυτό. 
  Εκείνος, όμως, πρέπει να προφυλάξει την Αυτοκρατορία από 
τους εισβολείς, όπως τον πρόσταξαν οι αφέντες του. Και ως ει-

σβολείς έχουν ορίσει όλους τους ανθρώπους που θα συναντήσει. 
  Ο Φύλακας αρχίζει την αναζήτησή του μέσα στους πάγους και 
στον άνεμο, ακούραστος και πιστός. 
 
 

Οι πάγοι σιωπούν 



ΟΙ ΦΥΛΑΚΕΣ ΤΩΝ ΠΑΓΩΝ  /  281 

 
 

 

Κεφάλαιο 21 
 
 
Διέσχισαν τον παγωμένο ποταμό με μεγάλη προσοχή, ενώ ο άνε-

μος τούς χτυπούσε λυσσασμένα με χιόνι και παγοκρυστάλλους. 
Ο πάγος κάτω απ’τα πόδια τους έμοιαζε σκληρός, αλλά υπήρχαν 
και πιο αδύναμα σημεία, όπως ανακάλυψαν. Ο Σκοτ πάτησε 
σ’ένα απ’αυτά και αμέσως μεγάλες, σπαστές χαρακιές δημιουρ-

γήθηκαν. Βλαστήμησε και πετάχτηκε παραδίπλα, με αποτέλεσμα 
να δημιουργηθούν περισσότερες χαρακιές. 
  «Μην κάνεις απότομες κινήσεις, ανόητε!» του φώναξε ο Νάραλ-
χεμ’νιρ. «Θες να μας σκοτώσεις όλους; Όποιος πέσει στο νερό 
είναι νεκρός!» 

  Ο Σκοτ έμεινε ακίνητος για μερικές στιγμές, κοιτάζοντας τον 
χαραγμένο πάγο γύρω του, κι ύστερα άρχισε να βαδίζει αργά, με 
επιφύλαξη. 
  Οι υπόλοιποι, που είχαν προς στιγμή σταματήσει, προχώρησαν 

επίσης· όσο πιο γρήγορα περνούσαν από τούτο τον ποταμό, τό-
σο το καλύτερα. 
  Ο πάγος, ευτυχώς, δεν διαλύθηκε από κάτω τους και, τελικά, 
βρέθηκαν στην αντικρινή όχθη. Ανατολικά τους, μπορούσαν 

ν’ατενίσουν πανύψηλα βουνά. Στα νότια, υπήρχε μια πεδιάδα. 
  «Εκτός αν κάνω κάποιο τρομερό λάθος,» είπε ο Ελπιδοφόρος, 
«πρέπει από εδώ να πάμε νοτιοδυτικά.» 
  Κανένας δεν έφερε αντίρρηση, οπότε συνέχισαν προς εκείνη 

την κατεύθυνση. Και ταξίδεψαν ήσυχα για πέντε ημέρες· ή, του-
λάχιστον, πιο ήσυχα απ’ό,τι πριν, στο στοιχειωμένο δάσος και 
στα βουνά. Η παγωμένη πεδιάδα τούς άφηνε εκτεθειμένους 
στους άγριους ανέμους, αλλά αυτό ήταν το μόνο πραγματικό ε-
μπόδιο που τους παρουσίαζε. Τα άλλα εμπόδια –το αφόρητο ψύ-

χος, το γλιστερό έδαφος, το χιόνι, και οι παγοκρύσταλλοι– υπήρ-
χαν παντού στην Ταρασμάλθη, και δεν θεωρούνταν παρά δεδο-



ΚΩΣΤΑΣ ΒΟΥΛΑΖΕΡΗΣ  /  282 

 
 

 

μένα. Η ομάδα έστηναν τις σκηνές τους, όποτε ήθελαν να ξεκου-
ραστούν, μετά τις μάζευαν πάλι και συνέχιζαν την πορεία τους. 

  Στα νότια, μια οροσειρά ερχόταν ολοένα και πιο κοντά τους, 
απειλητική και υποσχόμενη δύσκολες ημέρες στο σύντομο μέλ-
λον. Όταν έφτασαν εκεί, ήταν νύχτα, και κατασκήνωσαν για να 
αναπαυθούν. 

  Η Φενίλδα είπε στον Ελπιδοφόρο, καθώς έπινε μια γουλιά ζε-
στό νερό: «Τριάντα μέρες.» 
  «Τι πράγμα;» 
  «Ταξιδεύουμε τριάντα μέρες, από τότε που ήρθαμε στην Ταρα-
σμάλθη.» 

  «Έχουμε ακόμα αρκετά τρόφιμα,» είπε ο Ελπιδοφόρος. 
  «Δεν είναι αυτό που μ’ανησυχεί· απλώς απορώ που εξακολου-
θούμε να είμαστε ζωντανοί.» 
  «Μην το γρουσουζεύεις, Φενίλδα’σαρ. Γιατί κάτι μού λέει πως, 

όταν φτάσουμε στην Αρταλδάφρα, θα συναντήσουμε περισσό-
τερη αντίσταση απ’ό,τι περιμέναμε.» 
  Το επόμενο πρωί, ζύγωσαν τις πλαγιές των βουνών, και τις 
βρήκαν βατές. Για λίγο. Μετά, μετατράπηκαν σε απότομους κρη-

μνούς, τους οποίους έπρεπε να σκαρφαλώσουν με σχοινιά, αν 
ήθελαν να συνεχίσουν. Ο Σκοτ και η Κάτια επέμειναν να ψάξουν 
για κανένα πέρασμα εδώ κοντά· δεν μπορεί, είπαν, σίγουρα κά-
ποιο πιο ομαλό σημείο θα υπήρχε! Ο Ελπιδοφόρος συμφώνησε, 

επειδή δεν ήθελε να έχει συγκρούσεις μέσα στην ομάδα του με 
τέτοια εμπόδια που είχαν να αντιμετωπίσουν στην Ταρασμάλθη, 
τα οποία τους έφθειραν όλους, ψυχικά και σωματικά. Ύστερα 
από δύο ώρες αναζήτησης, δεν βρήκαν τίποτα. Όπως το περίμε-
νε. 

  «Αυτά τα καταραμένα βουνά είναι σαν εκείνα τα πρώτα που 
συναντήσαμε!» είπε ο Σκοτ. «Ίσως θα έπρεπε να τ’αποφύγουμε, 
Καπετάνιε.» 



ΟΙ ΦΥΛΑΚΕΣ ΤΩΝ ΠΑΓΩΝ  /  283 

 
 

 

  «Δεν ξέρουμε αν υπάρχει καλύτερος δρόμος,» αποκρίθηκε ο Ελ-
πιδοφόρος. «Και ο χάρτης μας δείχνει ότι παντού βουνά βρίσκο-

νται τώρα μπροστά μας. Αρκετό χρόνο χάσαμε ήδη· αρχίζουμε 
την αναρρίχηση.» 
  Και, χρησιμοποιώντας σχοινιά, σφυριά, και ατσαλόπροκες, ξε-
κίνησαν ν’ανεβαίνουν έναν απ’τους κρημνούς: εκείνον που τους 

φαινόταν λιγότερο απότομος –ο οποίος, με αντικειμενικά κριτή-
ρια, ήταν πολύ απότομος. Η ομάδα του Ελπιδοφόρου σκαρφά-
λωνε κατακόρυφα· δεν υπήρχε ούτε μια ελάχιστη κλίση για να 
τους βοηθήσει. Ο ένας ήταν δεμένος πίσω από τον άλλο, ώστε, σε 
περίπτωση που κάποιος γλιστρούσε, οι υπόλοιποι να τον πιά-

σουν. 
  Ο άνεμος γινόταν ολοένα και πιο άγριος, όσο πιο ψηλά ανέβαι-
ναν. Και οι παγοκρύσταλλοι που έφερνε τους χτυπούσαν δυνα-
τά· πολλές φορές, τους έκαναν να πονάνε κάτω απ’τα βαριά 

ρούχα τους· και προσπαθούσαν όλοι να έχουν το κεφάλι τους 
προστατευμένο ανάμεσα στους βραχίονες των τεντωμένων τους 
χεριών. 
  Ο κρημνός πήρε, τελικά, κλίση. Όμως δεν ήταν μια κλίση που 

τους βόλευε· το τείχος από πέτρα και πάγο που σκαρφάλωναν 
δεν έγερνε αντίθετα από αυτούς, αλλά προς το μέρος τους, σα 
ν’άρχιζαν να βρίσκονται στο εσωτερικό ενός σωλήνα. 
  «Καπετάνιε!» ούρλιαξε ο Νικόδημος, μέσα στον άνεμο. «Ίσως αν 

πηγαίναμε δεξιά ή αριστερά…! Προς τα πάνω δεν μπορούμε άλ-
λο!» 
  «Η κλίση τελειώνει λίγο παραπέρα!» του απάντησε ο Ελπιδο-
φόρος, στρεφόμενος για να τον κοιτάξει· τα χέρια και τα πόδια 
και η ράχη του πονούσαν από την πολύωρη αναρρίχηση. «Μετά, 

πρέπει να υπάρχει κάποιο άνοιγμα! Κάποιο επίπεδο μέρος! Κά-
ντε λίγο κουράγιο –φτάνουμε!» 
  Και συνέχισαν, επίμονα, ξέροντας πως δεν μπορούσαν να στα-
ματήσουν ούτε στιγμή. Αν σταματούσαν εδώ, σίγουρα θα έπε-



ΚΩΣΤΑΣ ΒΟΥΛΑΖΕΡΗΣ  /  284 

 
 

 

φταν. Το ψύχος θα κοκάλωνε τα σώματά τους και ο άνεμος θα 
τους παρέσερνε και θα τους τσάκιζε στους πάγους. 

  Καρφώνοντας τις διπλάσιες ατσαλόπροκες απ’ό,τι πριν, σκαρ-
φάλωσαν προς το πέρας της αντίστροφης κλίσης, και εκεί ο Ελ-
πιδοφόρος, που προπορευόταν, προσπάθησε ν’ανεβεί σ’ένα επί-
πεδο μέρος, μπήγοντας δύο πλατιά ατσάλινα μαχαίρια στους 

πάγους και τραβώντας το σώμα του επάνω, μουγκρίζοντας 
απ’την έντονη προσπάθεια, νιώθοντας τους ώμους του να φλέ-
γονται. Έβαλε τα γόνατά του από κάτω του και… αυτό ήταν. Εί-
χε ανεβεί. Ήταν σ’ένα σημείο όπου μπορούσε να καθίσει, να ξε-
κουραστεί. Έλυσε το σχοινί απ’τη ζώνη του και φώναξε στους 

υπόλοιπους ότι εδώ όλα ήταν καλά. Μπορούσαν να καταυλι-
στούν. 
  Και περίμενε, βλέποντάς τους να έρχονται, ο ένας μετά τον άλ-
λο, και βοηθώντας τους να ανεβούν το τελευταίο σημείο της α-

πότομης πλαγιάς. Κανένας τους δεν είχε όρεξη για κουβέντες 
τώρα· όταν όλοι τους βρίσκονταν επάνω, έστησαν τις σκηνές 
τους και μπήκαν μέσα, για να κρυφτούν από τον άνεμο και να 
ξεκουραστούν. 

  Η συνέχεια του σημερινού ταξιδιού τους αποδείχτηκε ευκολό-
τερη: μέχρι να πέσει το βράδυ οδοιπορούσαν σ’ένα σχετικά βατό 
πέρασμα των βουνών. Βατό όχι όπως ήταν η πεδιάδα βατή, αλλά 
δεν είχαν παράπονο ύστερα απ’όσα είχαν μόλις περάσει. Το να 

χρειάζεται να σπάζουν πάγους πού και πού, οι οποίοι τους έκλει-
ναν το δρόμο, δεν τους φαινόταν και τίποτα σπουδαίο. Ούτε 
τους φαινόταν σπουδαίο το να ανηφορίζουν κανένα λιγάκι από-
τομο σημείο, ή να πρέπει να στριμωχτούν για να περάσουν από 
μέρη που ήταν στενά. 

  Τα πράγματα, όμως, δεν έμειναν τόσο εύκολα για πάντα. Την 
άλλη μέρα οι δυσκολίες αυξήθηκαν πάλι, κι εκείνοι δεν είχαν πα-
ρά να παλεύουν για να τις αντιμετωπίσουν: να παλεύουν ενάντια 
στα βουνά, στους κρημνούς, στις πέτρες, στους πάγους, στα χιό-



ΟΙ ΦΥΛΑΚΕΣ ΤΩΝ ΠΑΓΩΝ  /  285 

 
 

 

νια, στον άνεμο, στους παγοκρυστάλλους, και στα στενά μονο-
πάτια που ανοίγονταν ανάμεσα σε πλαγιές ή που πλάι τους βρί-

σκονταν γκρεμοί. 
  Οι ταξιδιώτες αισθάνονταν τις αισθήσεις τους μουδιασμένες, το 
κεφάλι τους θολό. Το μόνο καλό, κατά τη γνώμη της Φενίλδα, 
ήταν ότι ο πονοκέφαλός της δεν την έπιανε καθόλου συχνά: έ-

πρεπε μονάχα να βάζει το φάρμακό της μία φορά την ημέρα και, 
μετά, όλα ήταν εντάξει· το κεφάλι της δεν την ενοχλούσε, όσο 
δύσκολα εμπόδια κι αν είχαν ν’αντιμετωπίσουν στα βουνά. Το 
κρύο ίσως να μου κάνει καλό, συμπέρανε. Για κάποιο λόγο, ίσως 
να μου κάνει καλό. Αλλά δεν το θεωρούσε και πολύ ελκυστικό να 

έρθει να ζήσει στην Ταρασμάλθη την υπόλοιπη ζωή της, ώστε να 
είναι ηπιότερος ο πονοκέφαλός της… 
  Τα άλλα μέλη της ομάδας, που δεν υπέφεραν από μυστηριώδεις 
πονοκεφάλους, δεν έβρισκαν απολύτως κανένα καλό σε τούτο 

το ταξίδι στα παγερά βουνά. 
  Το πρωί της τέταρτης ημέρας, όμως, έφτασαν σ’ένα μέρος που 
τους εμψύχωσε. 
  Ένα οροπέδιο. 

  Αφότου σκαρφάλωσαν μια όχι και τόσο απότομη πλαγιά (για 
τα δεδομένη της Ταρασμάλθης), βρέθηκαν να κοιτάζουν ένα 
φαινομενικά απέραντο πεδίο εμπρός τους, στρωμένο με χιόνι και 
πάγο. Ένα πεδίο όπου καμάρες σχηματίζονταν, άλλες ψηλότερες 

κι άλλες χαμηλότερες, άλλες μοναχικές κι άλλες πλεγμένες ανα-
μεταξύ τους, φτιάχνοντας λαβυρίνθους. Κι όλες τους ήταν κα-
μωμένες από πάγο, που αντανακλούσε έντονα το φως του ήλιου. 
Καθαρό πάγο, όχι παγωμένη πέτρα, ή πέτρα καλυμμένη από 
στρώματα πάγου ή χιονιού. 

  Το θέαμα ήταν μεγαλειώδες και μαγευτικό. Ακόμα και μετά από 
τόση ταλαιπωρία, δεν μπορούσαν να μην το εκτιμήσουν. Ο πιο 
ηλίθιος άνθρωπος του Γνωστού Σύμπαντος θα το εκτιμούσε, ε-
κτός αν ήταν τυφλός. 



ΚΩΣΤΑΣ ΒΟΥΛΑΖΕΡΗΣ  /  286 

 
 

 

  «Απίστευτο…!» είπε η Κάτια, λαχανιασμένα. «Πώς φτιάχτηκαν, 
Φενίλδα;» ρώτησε, δείχνοντας τις καμάρες. 

  «Δεν ξέρω,» αποκρίθηκε εκείνη. «Δεν πρέπει, πάντως, νάναι τε-
χνητές.» 
  Ο Νάραλχεμ’νιρ ένευσε. «Ναι, σίγουρα δεν είναι τεχνητές. Φυσι-
κές είναι. Η Ταρασμάλθη λαξεύει πολλά θαύματα…» 

  «Και πολλούς εφιάλτες,» τόνισε ο Νικόδημος, φέρνοντας στο 
μυαλό όλων τους τον μυστηριώδη ναό στο στοιχειωμένο δάσος. 
  «Το δείχνει ο χάρτης μας αυτό το οροπέδιο, αρχηγέ;» ρώτησε ο 
Σκοτ τον Ελπιδοφόρο. 
  Εκείνος κούνησε το κουκουλωμένο του κεφάλι καταφατικά. 

«Ναι, νομίζω πως το δείχνει. Δεν ήμουν βέβαιος, όμως, ότι ήμα-
σταν τόσο κοντά, ή ότι θα το συναντούσαμε. Είμαστε τυχεροί, 
πάντως· εδώ τα πράγματα θάναι εύκολα.» 
  «Πόσο μεγάλο είναι; Για πόσα χιλιόμετρα εκτείνεται;» 

  «Για ν’ανοίξω εδώ τον χάρτη μου, θα πρέπει να στήσουμε σκη-
νή,» είπε ο Ελπιδοφόρος, γιατί ο άνεμος τούς χτυπούσε δυνατά, 
φέρνοντας χιόνι και παγοκρυστάλλους. «Καλύτερα να βαδίσου-
με και να τον κοιτάξουμε όταν σταματήσουμε για μεσημέρι.» 

  Οδοιπόρησαν επάνω στο οροπέδιο, περνώντας κάτω από κα-
μάρες παγοκρυστάλλου και μέσα από συμπλέγματα από καμά-
ρες, που θύμιζαν κάτι φτιαγμένο σε πάρκο αναψυχής. Το μεση-
μέρι, σταμάτησαν, έστησαν τις σκηνές τους, και κοίταξαν τον 

χάρτη τους. Μετρώντας το οροπέδιο από τη μια άκρη ώς την άλ-
λη, είδαν πως εκτεινόταν για εκατό χιλιόμετρα. Εκατό χιλιόμε-
τρα σχετικά εύκολου ταξιδιού. Τους χρειαζόταν, ύστερα από τη 
δύσκολη αναρρίχηση των βουνών. Το δυστυχές ήταν ότι, μετά το 
οροπέδιο, υπήρχαν κι άλλα βουνά που θα έπρεπε να διασχίσουν· 

αλλά αυτό θα τους απασχολούσε όταν έφταναν εκεί. 
  Το πρωί της τρίτης ημέρας της οδοιπορίας τους επάνω στο ο-
ροπέδιο, και λίγο πριν από το μεσημέρι, ο Σκοτ έδειξε κάτι αντί-



ΟΙ ΦΥΛΑΚΕΣ ΤΩΝ ΠΑΓΩΝ  /  287 

 
 

 

κρυ τους, σε αρκετή απόσταση. Κάτι που γυάλιζε στον ήλιο. Και 
που έμοιαζε να κινείται. 

  Ο Ελπιδοφόρος ύψωσε τα κιάλια του στα μάτια και κοίταξε. 
  Αυτό που είδε τον εξέπληξε. Ήταν ένα τετράποδο πλάσμα που 
θύμιζε σκύλο. Γιγάντιο σκύλο, ο οποίος πρέπει να έφτανε ώς τον 
ώμο του Ελπιδοφόρου. Και το πετσί του ήταν από μέταλλο (!). 

Μα τους θεούς! πώς ήταν δυνατόν να υπάρχει ζωντανό πλάσμα 
από μέταλλο; Ο Ελπιδοφόρος κοίταξε καλύτερα, μήπως είχε κά-
νει λάθος, μήπως, στην πραγματικότητα, έβλεπε κάποιου είδους 
πανοπλία. Μα, όχι, το πλάσμα ήταν μεταλλικό! Το μοναδικό 
πράγμα που το κάλυπτε ήταν κάποια στρώματα χιονιού 

σ’ορισμένα σημεία του σώματός του. 
  Τα μάτια του είχαν μια εσωτερική κατακόκκινη λάμψη, σαν 
φωτιές να έκαιγαν μέσα στο κεφάλι του. 
  «Τι είν’αυτό το πράμα;» αναφώνησε ο Σκοτ. 

  Ο Ελπιδοφόρος κατέβασε τα κιάλια του και στράφηκε να τον 
κοιτάξει. Είδε πως ο δολοφόνος είχε υψωμένα τα δικά του κιάλι-
α. Και το ίδιο κι ο Νάραλχεμ’νιρ, λίγο παραπέρα. 
  «Δε νομίζω πως έρχεται τυχαία προς τα εδώ,» είπε ο μάγος. 

«Πρέπει να μας έχει δει.» 
  «Τα όπλα σας!» είπε ο Ελπιδοφόρος, βγάζοντας το τουφέκι του 
και οπλίζοντάς το. 
  Οι σύντροφοί του υπάκουσαν, καθώς το μεταλλικό πλάσμα 

φαινόταν να τους ζυγώνει ολοένα και πιο γρήγορα. 
  –Έτρεχε τώρα. 
  Ο Σκοτ και η Νάνσυ το σημάδεψαν με τουφέκια. Ο Νικόδημος 
το σημάδεψε με την καραμπίνα του, και η Κάτια με το κοντό της 
τουφέκι. Ο Νάραλχεμ και η Φενίλδα με πιστόλια. 

  «Πυρ!» φώναξε ο Ελπιδοφόρος. 
  Οι κάννες εξαπέλυσαν σφαίρες και φωτιά. 



ΚΩΣΤΑΣ ΒΟΥΛΑΖΕΡΗΣ  /  288 

 
 

 

  Το μεταλλικό πλάσμα δε σταμάτησε την πορεία του, παρότι 
πολλές ριπές φάνηκε, ξεκάθαρα, ότι το πέτυχαν. Το πετσί του δε 

μπορούσε να τρυπηθεί τόσο εύκολα. 
  Και ήταν πολύ κοντά τώρα: δεν πρέπει ν’απείχε πάνω από εί-
κοσι μέτρα. 
  Ο Ελπιδοφόρος σημάδεψε μια μεγάλη καμάρα από παγοκρύ-

σταλλο, και άδειασε τον γεμιστήρα του τουφεκιού του επάνω 
της, ενώ, συγχρόνως, φώναζε: «Κάντε ό,τι κάνω! Ό,τι κάνω!» 
  Η Νάνσυ και ο Σκοτ αμέσως κατάλαβαν, και τον μιμήθηκαν. 
  Η καμάρα διαλύθηκε– 
  –καθώς το θηρίο περνούσε από κάτω της. 

  Τα κομμάτια της το πλάκωσαν. 
  «Απομακρυνθείτε!» φώναξε ο Ελπιδοφόρος, κι έτρεξε, όσο πιο 
γρήγορα μπορούσε με τα παγοπέδιλά του. 
  Οι άλλοι τον ακολούθησαν. 

  «Καπετάνιε!» είπε η Νάνσυ, μετά από μερικές στιγμές. «Έρχεται 
πάλι! Κατάφερε να ξεθαφτεί, το τρισκατάρατο!» 
  «Είχα μια υποψία ότι θα τα κατάφερνε…» μουρμούρισε ο Ελπι-
δοφόρος, κάτω απ’την ανάσα του· και κοίταξε πάνω απ’τον ώμο 

του. 
  Το μεταλλικό θηρίο έτρεχε ξανά. Έτρεχε πίσω τους. Ο κυνηγός 
που καταδιώκει το θήραμά του. 
  Αυτοί! σκέφτηκε ο Ελπιδοφόρος. Αυτοί για τους οποίους μου εί-

παν οι Υπερασπιστές, όταν μ’έβαλαν να γράψω χωρίς τη θέλησή 
μου. Αυτοί πρέπει να έστειλαν τούτο το τέρας! Οι Υπερασπιστές, 
όμως, του είχαν επίσης πει ότι, φεύγοντας από το μυαλό του, οι 
εχθροί τους δε θα μπορούσαν να εντοπίσουν την παρουσία του 
Ελπιδοφόρου και της ομάδας του. 

  Εκτός… εκτός αν είναι πάλι μέσα μου, οι δαιμονισμένοι! 
  «Σταματήστε!» φώναξε. «Σημαδέψτε!» Σταμάτησε πρώτος, και 
ύψωσε το τουφέκι του, αλλάζοντας γεμιστήρα. 
  Οι σύντροφοί του υπάκουσαν. 



ΟΙ ΦΥΛΑΚΕΣ ΤΩΝ ΠΑΓΩΝ  /  289 

 
 

 

  Τα πεπειραμένα μάτια του Ελπιδοφόρου ανίχνευσαν γρήγορα 
το πεδίο εμπρός του. «Την τρίτη καμάρα!» πρόσταξε. «Πυροβο-

λούμε την τρίτη κατά σειρά καμάρα! –Πυρ!» 
  Οι κάννες των όπλων τους βρυχήθηκαν. 
  Παγοκρύσταλλοι έσπασαν· τινάχτηκαν τριγύρω, σε μεγάλη α-
πόσταση από τους συντρόφους. 

  Η καμάρα κατέρρευσε. Το θηρίο προσπάθησε να την αποφύγει, 
μα δεν τα κατάφερε. Πλακώθηκε.  
  «Δεν φεύγουμε!» φώναξε ο Ελπιδοφόρος. «Χτυπάμε τη δεύτερη 
κατά σειρά καμάρα! –Πυρ!» 
  Η δεύτερη καμάρα κατέρρευσε, κάνοντας κι άλλες να καταρ-

ρεύσουν μαζί της, καθώς στηρίζονταν επάνω της. 
  Οι σύντροφοι άλλαξαν γεμιστήρες. 
  «Χτυπάμε την πρώτη κατά σειρά καμάρα! –Πυρ!» 
  Η καμάρα κατέρρευσε, όπως επίσης και μερικές ακόμα που 

στηρίζονταν σ’αυτήν. 
  Ψηλοί σωροί από παγοκρυστάλλους είχαν συγκεντρωθεί μπρο-
στά στην ομάδα, γεμίζοντας το πεδίο με εμπόδια και χαλάσματα. 
  «Τώρα,» είπε ο Ελπιδοφόρος, κατεβάζοντας το τουφέκι του, 

που κάπνιζε, «τρέχουμε!» 
  Και έφυγαν, κινούμενοι νοτιοανατολικά, γιατί το μεταλλικό 
πλάσμα είχε έρθει από τα δυτικά, και έπρεπε οπωσδήποτε να το 
κάνουν να τους χάσει. 

  Το οροπέδιο δε μας βολεύει τώρα, σκέφτηκε ο Ελπιδοφόρος. Θέ-
λουμε ένα μέρος να κρυφτούμε –κι εδώ τα πάντα είναι ανοιχτά! 
Γαμώ το Μυαλό του Σκοτοδαίμονος, πέσαμε στη χειρότερη δυνα-
τή παγίδα μ’αυτό το έκτρωμα στο κατόπι μας! 
  «Καπετάνιε,» είπε λαχανιασμένα ο Σκοτ, μετά από κάποια ώρα 

τρεξίματος, «δεν το βλέπω πίσω μας… Δεν το βλέπω καθόλου… 
Ίσως… ίσως να το σκοτώσαμε…» 



ΚΩΣΤΑΣ ΒΟΥΛΑΖΕΡΗΣ  /  290 

 
 

 

  «Δεν το νομίζω, Σκοτ. Μπορεί απλά να μας έχασε… προς το πα-
ρόν… γιατί… γιατί εδώ, όπου και να πάμε, κάποτε θα μας δει… 

από απόσταση.» 
  Ο δολοφόνος γρύλισε μια κατάρα, καταλαβαίνοντας πολύ καλά 
τι εννοούσε ο αρχηγός της αποστολής. 
  Μετά από λίγο: «…Σταματάμε,» είπε κουρασμένα ο Ελπιδοφό-

ρος, υψώνοντας το χέρι του. «Σταματάμε!…» 
  Κι έπαψαν να τρέχουν, πίσω από ένα σύμπλεγμα κρυσταλλικών 
καμάρων, όπου το ηλιακό φως του μεσημεριού αντανακλούσε 
εκτυφλωτικά. 
  «Τι θα κάνουμε;» ρώτησε ο Νικόδημος. «Οι σφαίρες δε μπορούν 

να το σκοτώσουν… Ούτε οι παγοκρύσταλλοι μπορούν…» 
  «Αναρωτιέμαι πώς ζει…» είπε ο Νάραλχεμ’νιρ, στηριζόμενος 
στο ατσάλινο μπαστούνι του· η αναπνοή του έβγαινε σαν ομίχλη 
απ’τα ανοίγματα της δερμάτινης προσωπίδας του. 

  Ο Νικόδημος γέλασε, κοφτά. «Αυτό είναι το λιγότερο που θά-
πρεπε να σ’απασχολεί, μάγε.» 
  «Το λιγότερο; Μα, αν βρούμε πώς ζει, θα βρούμε και πώς πεθαί-
νει.» 

  «Τι εννοείς, ‘πώς ζει’; Ζει!» 
  «Δεν είδες ότι είναι φτιαγμένο από μέταλλο; Μοιάζει με μηχανή 
κι όμως δεν είναι μηχανή!» 
  Η Κάτια είπε: «Δεν υπάρχουν μηχανές που να κινούνται έτσι και 

να φέρονται σαν θηρία.» 
  Ο Νάραλχεμ ένευσε. «Ακριβώς.» 
  «Μάλλον,» είπε ο Ελπιδοφόρος, «είναι κάποιου είδους μηχάνη-
μα άγνωστο σ’εμάς. Αλλιώς, αδυνατώ να καταλάβω τι μπορεί να 
είναι. Σίγουρα, δεν είναι κάτι έμβιο –όχι με τη συνηθισμένη έν-

νοια, τουλάχιστον.» Και μετά, θυμήθηκε πως ο Νάραλχεμ ήταν 
Βιοσκόπος. «Κανονικά, εσύ θα έπρεπε να μας πεις αν είναι έμβιο 
ή όχι.» 
  «Δεν είχα χρόνο να χρησιμοποιήσω τη μαγεία μου, Καπετάνιε.» 



ΟΙ ΦΥΛΑΚΕΣ ΤΩΝ ΠΑΓΩΝ  /  291 

 
 

 

  «Την επόμενη φορά που θα το αντικρίσουμε, να βρεις χρόνο.» 
  «Να εύχεσαι,» είπε ο Νικόδημος, «να μην το ξαναδούμε.» 

  «Θα το ξαναδούμε,» αποκρίθηκε, με βεβαιότητα, ο Ελπιδοφό-
ρος. 
  «Ναι,» μούγκρισε ο Σκοτ. «Είναι κυνηγός. Δεν τα παρατά τόσο 
εύκολα.» 

  «Κι εσύ πού το ξέρεις;» τον ρώτησε ο Νικόδημος. 
  «Χα! Πού το ξέρω; Μα, κι εγώ το ίδιο κάνω όταν κυνηγώ έναν 
στόχο, φίλε μου.» 
  «…Τι ήθελα και ρώτησα;» 
  «Δε θα πρέπει να κάνεις ερωτήσεις όταν δε θέλεις πραγματικά 

ν’ακούσεις τις απαντήσεις,» είπε η Νάνσυ στον Νικόδημο. 
  «Θα κατασκηνώσουμε;» ρώτησε η Φενίλδα τον Ελπιδοφόρο. 
  «Όχι· δεν είναι καλή ιδέα, όσο έχουμε αυτό το τέρας πίσω μας. 
Πρέπει να βγούμε απ’το οροπέδιο. Στα βουνά, θα έχουμε καλύ-

τερες πιθανότητες να του κρυφτούμε και να το κάνουμε να μας 
χάσει, μόνιμα.» 
  «Το οροπέδιο,» είπε ο Νικόδημος, «εκτείνεται κάπου πενήντα 
χιλιόμετρα προς τα νότια, Καπετάνιε.» 

  «Το ξέρω· προφανώς, δε θα φτάσουμε σήμερα στο τέλος του. 
Αλλά πρέπει να κινηθούμε όσο το δυνατόν πιο γρήγορα. Επομέ-
νως, μόλις έχετε ξεκουραστεί κάπως, θα ξεκινήσουμε. Φάτε και 
κάτι πρόχειρο, αν θέλετε· δεν υπάρχει χρόνος για τίποτα περισ-

σότερο.» 
 
 
 
Καθώς ο ήλιος έγερνε προς τη Δύση, γεμίζοντας το οροπέδιο και 

τις κρυσταλλικές καμάρες με κοκκινωπή ακτινοβολία, και καθώς 
η ομάδα του Ελπιδοφόρου οδοιπορούσε νοτιοανατολικά, η Νάν-
συ εντόπισε πάλι το μεταλλικό πλάσμα και προειδοποίησε τους 
συντρόφους της. 



ΚΩΣΤΑΣ ΒΟΥΛΑΖΕΡΗΣ  /  292 

 
 

 

  Στράφηκαν και το είδαν να έρχεται, περνώντας κάτω από κα-
μάρες: τρέχοντας καταπάνω τους. Βρισκόταν ακόμα μακριά, αλ-

λά δε χρειάζονταν κιάλια για να το διακρίνουν: ήταν το μοναδικό 
κινούμενο πράγμα επάνω στο παγωμένο οροπέδιο, ώς εκεί όπου 
έφτανε η ματιά τους. 
  «Οι σφαίρες δεν το πειράζουν,» είπε η Νάνσυ, προσαρμόζοντας 

έναν εκτοξευτή χειροβομβίδων επάνω στο τουφέκι της, «αλλά οι 
βόμβες ίσως να το ανατινάξουν.» 
  Το αμφιβάλλω, σκέφτηκε ο Ελπιδοφόρος, αλλά δε διαφώνησε 
μαζί της. «Νάραλχεμ,» είπε, «όπως συμφωνήσαμε, έτσι;» 
  «Δεν είναι ακόμα αρκετά κοντά για να το ελέγξω για σημάδια 

ζωής,» εξήγησε ο μάγος. 
  Ο Ελπιδοφόρος ετοίμασε το τουφέκι του, κοιτάζοντας το πεδίο 
εμπρός τους. «Χτυπήστε την καμάρα που θα χτυπήσω!» πρόστα-
ξε· και, μόλις το μεταλλικό θηρίο είχε ζυγώσει κάμποσο, πάτησε 

τη σκανδάλη. 
  Οι σύντροφοί του τον μιμήθηκαν. 
  Παγοκρύσταλλοι θρυμματίστηκαν, καθώς τα όπλα τους κροτά-
λιζαν. Η καμάρα έσπασε, και κατέρρευσε. 

  Το πλάσμα, όμως, ήταν τώρα προετοιμασμένο· πήδησε, απότο-
μα, αποφεύγοντας την προσωρινή παγίδευση. 
  Είναι ευφυές, συμπέρανε ο Ελπιδοφόρος. Μαθαίνει από τα λάθη 
του. 

  Η Νάνσυ εκτόξευσε μια χειροβομβίδα καταπάνω του. Η έκρηξη 
τίναξε πάγους και χιόνια. Το ένα πόδι μιας καμάρας έσπασε, κι 
ολόκληρη η καμάρα γκρεμίστηκε. 
  Το μεταλλικό θηρίο πετάχτηκε μέσα απ’τον χαλασμό, φαινομε-
νικά αλώβητο. 

  Η Νάνσυ εκτόξευσε κι άλλη χειροβομβίδα· και μία ακόμα μετά 
απ’αυτήν, ενώ η πρώτη βρισκόταν στον αέρα. 
  Το πλάσμα τυλίχτηκε στις εκρήξεις, και τις προσπέρασε σα να 
μην ήταν καν ενόχληση –σα να μην υπήρχαν! 



ΟΙ ΦΥΛΑΚΕΣ ΤΩΝ ΠΑΓΩΝ  /  293 

 
 

 

  «Αυτή την καμάρα!» φώναξε ο Ελπιδοφόρος, έχοντας αλλάξει 
γεμιστήρα κι αρχίζοντας να πυροβολεί. «ΤΩΡΑ!» 

  Οι κάννες γρύλισαν. Φωτιά και σφαίρες πετάχτηκαν. Παγοκρύ-
σταλλοι έγιναν κομμάτια. Τα πόδια της καμάρας διαλύθηκαν· το 
πάνω μέρος της έπεσε, καθώς το μεταλλικό πλάσμα περνούσε 
από κάτω. 

  Και ο κυνηγός εξαφανίστηκε, για λίγο. 
  Η Νάνσυ έριξε στο χιόνι το τουφέκι της, έλυσε τον σάκο της 
απ’την πλάτη, πήρε από μέσα μια βόμβα, και έτρεξε προς το 
θαμμένο τέρας. 
  «Νάνσυ!» φώναξε ο Ελπιδοφόρος. «Μείνε πίσω!» 

  Η λευκόδερμη πολεμίστρια τον αγνόησε, ενεργοποιώντας τη 
βόμβα στα γαντοφορεμένα χέρια της, καθώς έτρεχε. 
  Ο Ελπιδοφόρος έκανε να την ακολουθήσει, αλλά ο Νάραλ-
χεμ’νιρ τον συγκράτησε, πιάνοντάς τον απ’τον ώμο. «Σε χρειαζό-

μαστε, αγάπη μου,» είπε. Και πρόσθεσε: «Δεν είναι ζωντανό· το 
έλεγξα. Είναι μηχανή.» 
  Η Νάνσυ είχε φτάσει στα συντρίμμια της κρυσταλλικής καμά-
ρας, και πέταξε τη βόμβα επάνω τους. Στράφηκε κι άρχισε να 

επιστρέφει στους συντρόφους της, γρήγορα. 
  Τα συντρίμμια τραντάχτηκαν. 
  Το θηρίο πετάχτηκε από μέσα, πηδώντας. Τα μάτια του έμοια-
ζαν να φλέγονται, κατακόκκινα σαν αναμμένα κάρβουνα. 

  Η βόμβα εξερράγη, σείοντας τους πάγους, τα χιόνια, και το έ-
δαφος. Καμάρες διαλύθηκαν, πέφτοντας. 
  Το θηρίο βρισκόταν στον αέρα, εκείνη τη στιγμή, και σωριά-
στηκε: δεν προσγειώθηκε στα τέσσερα, όπως συνήθως. 
  Αλλά δεν ήταν και νεκρό. 

  «Τρέξτε!» πρόσταξε ο Ελπιδοφόρος. «Τρέξτε!» 
  Και έτρεξαν, προσπαθώντας να βάλουν όσο το δυνατόν περισ-
σότερη απόσταση –και κρυσταλλικές καμάρες– ανάμεσα στους 
εαυτούς τους και στον κυνηγό τους. 



ΚΩΣΤΑΣ ΒΟΥΛΑΖΕΡΗΣ  /  294 

 
 

 

  Η Νάνσυ, όμως, ήταν πολύ πίσω· και είχε κι εκείνη σωριαστεί, 
εξαιτίας της έκρηξης. Και τα παγοπέδιλά της δεν την άφηναν να 

σηκωθεί γρήγορα και να τους ακολουθήσει. 
  Το μεταλλικό θηρίο βρέθηκε αμέσως στο κατόπι της. Τινάχτηκε 
και την πλάκωσε, κρατώντας την κάτω με τα μπροστινά του πό-
δια. 

  Η Νάνσυ ούρλιαξε. 
  Ο Ελπιδοφόρος έκανε να σταματήσει, αλλά ο Νάραλχεμ τον 
τράβηξε. «Τι κάνεις, Καπετάνιε; Είσαι τρελός; Είναι νεκρή!» 
  «Όχι!» 
  «Θες να πεθάνουμε όλοι;» 

  Ο Ελπιδοφόρος είδε αίμα να τινάζεται, καθώς τα σαγόνια του 
μεταλλικού θηρίου έκλειναν γύρω απ’το κεφάλι της Νάνσυς. 
Θεοί!… σκέφτηκε, καθώς έτρεχε. Θα πληρώσεις γι’αυτό, ελεεινό 
καθίκι της φάρας του Σκοτοδαίμονος! Θα πληρώσεις γι’αυτό! 

  Τα κατακόκκινα μάτια του μεταλλικού θηρίου τούς παρατήρη-
σαν για λίγο, ενόσω εκείνοι απομακρύνονταν· και μετά, το πλά-
σμα τούς κυνήγησε με μεγάλα πηδήματα πάνω στους πάγους και 
κάτω απ’τις κρυσταλλικές καμάρες. 

  «Βόμβες!» φώναξε ο Ελπιδοφόρος, μέσα στον άνεμο. «Βγάλτε 
βόμβες, ενεργοποιήστε τις, και πετάξτε τις πίσω σας! Κάντε το! 
Θα μας φτάσει!» Και ο ίδιος έβγαλε μια βόμβα απ’τον σάκο του, 
γνωρίζοντας πολύ καλά πως το καλύτερο που μπορούσαν να ε-

πιτύχουν ήταν να καθυστερήσουν λίγο το τέρας, όχι να το σκο-
τώσουν. 
  Τρέχοντας, πέταξαν τις βόμβες πίσω τους, και εκρήξεις τούς 
ακολούθησαν, τραντάζοντας το οροπέδιο. Παγοκρύσταλλοι α-
κούστηκαν να σπάζουν, μαζικά, και καμάρες να πέφτουν σαν 

από αλυσιδωτή αντίδραση. 
  Ο Ελπιδοφόρος κοίταξε πάνω απ’τον ώμο του. Δε μπορούσε 
πλέον να δει το θηρίο να τους καταδιώκει. Δε θ’αργήσουμε, όμως, 



ΟΙ ΦΥΛΑΚΕΣ ΤΩΝ ΠΑΓΩΝ  /  295 

 
 

 

να το ξαναβρούμε στο κατόπι μας... Δεν κουράζεται, και είναι α-
ποφασισμένο να μας σκοτώσει. 

  Και τώρα, η Νάνσυ είναι νεκρή εξαιτίας του… 
 
 
 

«Πρέπει να βρούμε μια μόνιμη λύση,» είπε ο Σκοτ, όταν ήταν νύ-
χτα και είχαν σταματήσει μέσα σ’ένα σύμπλεγμα από κρυσταλ-
λικές καμάρες. «Αυτά που του κάνουμε δεν το εμποδίζουν παρά 
προσωρινά.» 
  Ο Νικόδημος ήταν σκαρφαλωμένος στο ένα πόδι μιας καμάρας 

και κατόπτευε τον βόρειο ορίζοντα με τα κιάλια του, μήπως το 
μεταλλικό πλάσμα ξαναπαρουσιαζόταν. Μέχρι στιγμής, ήταν σι-
ωπηλός· άρα, ο κυνηγός δεν είχε φανεί, και η ομάδα ήταν ασφα-
λής. 

  «Ναι,» συμφώνησε ο Ελπιδοφόρος, «πρέπει, όντως, να βρούμε 
μια μόνιμη λύση…» 
  «Είναι μηχανή,» τους θύμισε ο Νάραλχεμ’νιρ. 
  «Ακόμα και για μηχανή,» είπε ο Σκοτ, «παραείναι ανθεκτικό. 

Ένα όχημα θα το είχαμε κάνει κομμάτια τώρα.» 
  «Λες να μην το ξέρω;» αντιγύρισε ο μάγος. 
  «Αφού είναι μηχανή,» έθεσε το ερώτημα η Κάτια, «από πού 
παίρνει ενέργεια;» 

  Ο Ελπιδοφόρος συνοφρυώθηκε πίσω απ’την προσωπίδα του. 
«Σωστά… Σωστά.» Στράφηκε στη Φενίλδα. 
  «Δεν έχω εντοπίσει τίποτα,» είπε εκείνη. «Δεν το προσπάθησα. 
Αν, πάντως, τροφοδοτείται με ενέργεια, η ενέργεια πρέπει να εί-
ναι κάπου μέσα του· δεν είδαμε να σέρνει καλώδια.» 

  «Αν είναι μέσα του, κάποια στιγμή θα τελειώσει, σωστά;» 
  «Ναι, αλλά θα είμαστε ζωντανοί ώς τότε;» 
  «Κι επιπλέον,» τόνισε ο Νάραλχεμ, «δεν ξέρουμε τι ακριβώς το 
τροφοδοτεί. Προφανώς, δεν πρόκειται για ενεργειακές φιάλες ή 



ΚΩΣΤΑΣ ΒΟΥΛΑΖΕΡΗΣ  /  296 

 
 

 

μπαταρίες. Η τεχνολογία που δημιούργησε αυτό το πλάσμα είναι 
πέρα από τις δικές μας γνώσεις –και πέρα από τις εικασίες μας, 

ίσως.» 
  «Την επόμενη φορά που θα το δούμε,» είπε ο Ελπιδοφόρος στη 
Φενίλδα, «να ανιχνεύσεις για πηγές ενέργειας.» 
  Εκείνη κατένευσε, σιωπηλά. 

  «Καπετάνιε,» είπε ο Σκοτ, «ο σκοπός είναι να κάνουμε κάτι για 
να το αποφύγουμε, όχι να το ξανασυναντήσουμε!» 
  «Δεν μπορούμε να του κρυφτούμε για πολύ, όσο είμαστε στο 
οροπέδιο,» αποκρίθηκε ο Ελπιδοφόρος. «Πρέπει να φύγουμε από 
εδώ, πρώτα.» 

 
 
 
Σήμερα δεν μπορούσαν να συνεχίσουν να οδοιπορούν άλλο· ήταν 

όλοι τους εξουθενωμένοι. Κατά πάσα πιθανότητα, είχαν διανύσει 
περισσότερη απόσταση από οποιαδήποτε άλλη ημέρα του ταξι-
διού τους. Αν προχωρούσαν μέσα στη νύχτα, απλά θα κατέρρε-
αν: κι αυτό θα ήταν το τέλος τους. Επομένως, χώθηκαν στους 

υπνόσακούς τους και, κρυμμένοι ανάμεσα στις κρυσταλλικές 
καμάρες, κοιμήθηκαν. 
  Ο Σκοτ μόνο έμεινε ξύπνιος, για να φυλάξει την πρώτη σκοπιά. 
Έπρεπε οπωσδήποτε κάποιος να παραφυλά, ώστε να τους ξυ-

πνήσει όλους σε περίπτωση που το μηχανικό θηρίο πλησίαζε 
πάλι. 
  Και ο Ελπιδοφόρος φοβόταν πως, πράγματι, θα πλησίαζε. Δεν 
περίμενε ότι θα κατόρθωναν να κοιμηθούν μέχρι την αυγή. Έτσι, 
ο ύπνος του ήταν ελαφρύς, όπως είχε μάθει να κοιμάται όταν 

βρισκόταν στον πόλεμο. 
  Το χέρι του Σκοτ στον ώμο του τον ξύπνησε αμέσως, προτού 
καν ο γαλανόδερμος δολοφόνος προλάβει να πει «Καπετάνιε». 



ΟΙ ΦΥΛΑΚΕΣ ΤΩΝ ΠΑΓΩΝ  /  297 

 
 

 

  «Τι ώρα είναι;» ρώτησε ο Ελπιδοφόρος, καθώς τα βλέφαρά του 
άνοιγαν. 

  «Θα σε σήκωνα σε λίγο, για τη δεύτερη βάρδια. Αλλά τώρα δε 
σε ξύπνησα γι’αυτό. Το θηρίο είναι κοντά. Δεν πρέπει να μας έχει 
δει, όμως.» 
  Ο Ελπιδοφόρος βγήκε απ’τον υπνόσακό του και σηκώθηκε όρ-

θιος. «Δείξε μου.» 
  Ο Σκοτ βάδισε, οδηγώντας τον στην άκρη μιας κρυσταλλικής 
καμάρας. Ύψωσε το χέρι του και έδειξε. 
  Ναι, το μεταλλικό πλάσμα ήταν ευδιάκριτο στο γαλανόγκριζο 
φεγγαρόφωτο. Δε χρειάζονταν κιάλια για να το δει κανείς. Ο Ελ-

πιδοφόρος, όμως, σήκωσε τα κιάλια του, για να το κοιτάξει από 
πιο κοντά. 
  «Έχεις δίκιο,» είπε: «δε φαίνεται να μας έχει εντοπίσει.»  
  «Μμμ,» έκανε ο Σκοτ. 

  «Εντοπίζει με την όραση, λοιπόν, όχι με την όσφρηση. Το σκο-
τάδι μπορεί να μας κρύψει από αυτό. Θα ήταν καλύτερα αν κι-
νούμασταν τη νύχτα· αλλά τώρα δε γίνεται. Αύριο πρέπει να 
προχωρήσουμε, αλλιώς θα μας βρει και θα μας επιτεθεί.» 

  Ο Σκοτ έμεινε σιωπηλός. 
  «Πήγαινε να κοιμηθείς,» του είπε ο Ελπιδοφόρος· «θα φυλάξω 
εγώ τώρα.» 
  «Αν μας πλησιάσει–» 

  «–θα σας ειδοποιήσω. Μην ανησυχείς γι’αυτό.» 
  Τον άκουσε ν’απομακρύνεται, ενώ εκείνος εξακολουθούσε να 
έχει τα κιάλια του στα μάτια και να κοιτάζει το μηχανικό θηρίο. 
Ναι, σκέφτηκε, σίγουρα δεν διαθέτει όσφρηση· μόνο όραση. Πώς 
θα μπορούσαμε, άραγε, να το εκμεταλλευτούμε τούτο; 

  Και η όρασή του τι είδους ήταν; Πώς τους έβλεπε; Έβλεπε χρώ-
ματα, ή όχι; 
  Ακοή; Διέθετε ακοή, ή ήταν κουφό; 



ΚΩΣΤΑΣ ΒΟΥΛΑΖΕΡΗΣ  /  298 

 
 

 

  Θα ήταν χρήσιμο να τα ήξεραν αυτά, αλλά ο Ελπιδοφόρος δε 
νόμιζε ότι είχαν τρόπο να τα μάθουν. Καλύτερα, επομένως, να 

θεωρούσαν ότι έβλεπε χρώματα και ότι άκουγε. Δεν πρέπει να 
υποτιμάς τον εχθρό σου… 
  Μετά από κάποια ώρα, είδε το θηρίο να πλησιάζει περισσότερο 
το μέρος όπου βρίσκονταν εκείνος κι οι σύντροφοί του. Δεν κοί-

ταζε, όμως, προς αυτούς· κοίταζε προς άλλη μεριά. Δεν τους είχε 
εντοπίσει. Ο Ελπιδοφόρος αποφάσισε να περιμένει, παρατηρώ-
ντας. 
  Το θηρίο τούς προσπέρασε, και συνέχισε την αναζήτησή του 
μες στη νύχτα. Η μορφή του ξεμάκρυνε. 

  Δεν κουράζεται. Ποτέ δεν κουράζεται… 



ΟΙ ΦΥΛΑΚΕΣ ΤΩΝ ΠΑΓΩΝ  /  299 

 
 

 

Κεφάλαιο 22 
 
 
Έσκαβαν, έβρισκαν καλώδια κάτω απ’την παγωμένη γη, έστελ-

ναν μικρές ποσότητες ενέργειας μέσα τους, ο Σέλιρ’χοκ ανίχνευε 
την πορεία της ενέργειας, και συνέχιζαν το δρόμο τους για κά-
ποια απόσταση, προτού σταματήσουν ξανά για να σκάψουν και 
να βρουν καλώδια. Μ’αυτό τον τρόπο, διένυαν περίπου πέντε 

χιλιόμετρα την ημέρα· κι αν ορισμένες ημέρες διένυαν περισσό-
τερα, δεν ήταν πολύ περισσότερα: έξι ή εφτά, το μέγιστο. Ο χρό-
νος του ταξιδιού τους πολλαπλασιαζόταν: κι αυτό ήταν άσχημο, 
γιατί, παρότι είχαν τρόφιμα για αρκετό καιρό μαζί τους και δε 
χρειαζόταν ν’ανησυχούν για το εγγύς μέλλον, δεν είχαν ιδέα πό-

σο μακριά μπορεί να ήταν η Αρταλδάφρα. Ίσως να απείχε χιλιά-
δες χιλιόμετρα… Επιπλέον, δεν ήταν και απόλυτα σίγουροι ότι τα 
καλώδια κατέληγαν στη χαμένη πόλη, αν και, σύμφωνα με τις 
ενδείξεις που είχαν και με τις υποθέσεις του πατέρα της Μάρθας, 

μάλλον εκεί κατέληγαν. 
  Το μεσημέρι της δέκατης-τρίτης ημέρας από τότε που ξεκίνη-
σαν ν’ακολουθούν τα καλώδια, είχαν πλέον διασχίσει τον παγω-
μένο ποταμό και, βρισκόμενοι στην αντίπερα όχθη του, είχαν 

φτάσει μπροστά σε μια ψηλή, σκεπασμένη με πάγους και χιόνι 
οροσειρά. 
  «Δεν είναι δυνατόν να συνεχίσουμε το σκάψιμο εδώ πέρα,» είπε 
ο Προαιρέσιος. 

  «Ας μη βιαζόμαστε να βγάλουμε συμπεράσματα,» αποκρίθηκε ο 
Σέλιρ’χοκ. «Ίσως τα καλώδια να περνούν από κάποιο βάτο μο-
νοπάτι.» 
  Δεν είχε δίκιο, όμως: η κατεύθυνση που τους πήγαιναν τους ο-
δηγούσε σε ψηλούς, σκληρούς βράχους και πάγους, τους οποί-

ους δεν μπορούσαν να σκάψουν, εκτός αν είχαν πολύ μεγάλα και 
ειδικά τρυπάνια –που δεν είχαν, ασφαλώς. 



ΚΩΣΤΑΣ ΒΟΥΛΑΖΕΡΗΣ  /  300 

 
 

 

  Έστησαν τη μία σκηνή τους και κάθισαν μέσα, για να φάνε, να 
ξεκουραστούν, και να συζητήσουν. 

  «Τι προτείνεις;» ρώτησε ο Γεράρδος τη Μάρθα. 
  «Αυτά τα μέρη δεν τα ξέρω,» αποκρίθηκε εκείνη. «Βαδίζουμε σε 
ανεξερεύνητη περιοχή. Δείτε.» Ξεδίπλωσε τον χάρτη της. Οι τό-
ποι πέρα απ’το σημείο όπου βρίσκονταν ήταν αχαρτογράφητοι. 

  «Το καλύτερο που μπορούμε να κάνουμε,» είπε ο Σέλιρ’χοκ, «εί-
ναι να συνεχίσουμε νότια, πέρα από τούτα τα βουνά. Εκεί φαίνε-
ται να μας πηγαίνουν τα καλώδια, εξάλλου.» 
  Ο Γεράρδος συμφώνησε, γνέφοντας καταφατικά. «Δεν έχουμε 
κανένα άλλο στοιχείο για ν’ακολουθήσουμε,» είπε. 

  Αφού πέρασαν το μεσημέρι στη σκηνή τους, μπήκαν στα βουνά 
και ξεκίνησαν να τα διασχίζουν. Το ταξίδι ήταν δύσκολο εδώ, 
δυσκολότερο από οπουδήποτε αλλού είχαν βρεθεί μέχρι στιγμής, 
αλλά κάλυπταν περισσότερα χιλιόμετρα ανά ημέρα απ’ό,τι όταν 

έσκαβαν για να βρίσκουν τα καλώδια. 
  Οι Ταρασμάλθιες γνώσεις της Μάρθας δεν μπορούσαν να τους 
βοηθήσουν, αφού εκείνη δεν είχε ξανάρθει σε τούτα τα μέρη και 
δεν γνώριζε εύκολα περάσματα· έτσι, έπρεπε να αναρριχούνται 

σε απότομες πλαγιές, να περνάνε δίπλα από επικίνδυνους κρη-
μνούς, και να διασχίζουν στενές διόδους. Το ενεργειακό τους έλ-
κηθρο ζορίζονταν πολύ να το τραβάνε, αλλά, ευτυχώς, δεν ανα-
γκάστηκαν και να το παρατήσουν· είχε επάνω του ένα σωρό 

χρήσιμα πράγματα και προμήθειες. Οι πάγοι έσπασαν σ’ένα ση-
μείο, και ο Προαιρέσιος παραλίγο να χάσει την ισορροπία του 
και να πέσει σ’ένα βάραθρο· όμως, καθώς ήταν δεμένος με τους 
άλλους, εκείνοι τον συγκράτησαν. 
  Το απόγευμα της πέμπτης ημέρας, ενώ ο ήλιος έγερνε στα δυτι-

κά τους, αντίκρισαν ένα δάσος, παρόμοιο μ’αυτό που είχαν αντι-
κρίσει την τελευταία φορά, αλλά χωρίς την παράξενη λευκή ομί-
χλη που πλανιόταν εκεί. 



ΟΙ ΦΥΛΑΚΕΣ ΤΩΝ ΠΑΓΩΝ  /  301 

 
 

 

  «Για φαντάσου…» είπε η Μάρθα, κοιτάζοντάς το με τα κιάλια 
της, καθώς στέκονταν επάνω σε μια κατηφορική πλαγιά. «Πρέ-

πει να το σημειώσω στον χάρτη μου. Ξέρετε πόσοι θα με πληρώ-
σουν γι’αυτή την πληροφορία; Θα βγει, τελικά, και κάτι καλό από 
τούτη τη γαμημένη κωλοκατάσταση…» 
  Καθώς το ηλιακό φως μειωνόταν και το σκοτάδι πλήθαινε, κα-

τηφόρισαν την πλαγιά και βρέθηκαν σ’ένα στενό πέρασμα, ανά-
μεσα σε ψηλούς βράχους. Στην αρχή του περάσματος υπήρχε 
κάτι παγωμένο, το οποίο, σύντομα, διαπίστωσαν πως ήταν ένας 
νεκρός, τυλιγμένος από πάγους. Τον φώτισαν με τους φακούς 
τους, για να δουν τι τον είχε σκοτώσει, αλλά δε μπορούσαν να 

διακρίνουν τίποτα. 
  «Να σπάσουμε τον πάγο;» πρότεινε ο Μάρθα. 
  «Δεν ξέρω,» είπε ο Γεράρδος. «Πιστεύεις ότι πρέπει; Ότι έχουμε 
να πάρουμε κάποια χρήσιμη πληροφορία;» 

  «Ίσως. Θα ήταν καλό να ξέρουμε αν πέθανε επειδή ξέμεινε εδώ 
ή επειδή κάτι τον σκότωσε. Μέχρι στιγμής, εγώ δεν είχα ξανα-
κούσει εξερευνητές νάχουν φτάσει σε τούτα τα μέρη.» 
  Ο Προαιρέσιος είπε: «Δεν ξέρουμε πόσο παλιός είναι αυτός ο 

τύπος. Μπορεί να βρίσκεται παγωμένος σε τούτο το σημείο εδώ 
και χιλιάδες χρόνια.» 
  Η Μάρθα ένευσε. «Δεν αποκλείεται. Ας τον ελέγξουμε, όμως.» 
  Χρησιμοποιώντας τα εργαλεία τους, έσπασαν τον πάγο και ξέ-

θαψαν τον νεκρό. Ήταν ένας πρασινόδερμος άντρας (σχετικά 
σπάνιος δερματικός χρωματισμός) με μαύρα μαλλιά και μούσια. 
Γκρίζες γούνες τον έντυναν, οι οποίες ήταν ποτισμένες με αίμα 
στα αριστερά του πλευρά. Κάτι τον είχε χτυπήσει εκεί. Ο Γεράρ-
δος έσκισε την ενδυμασία με το μαχαίρι του και κοίταξε το 

τραύμα. 
  «Δεν είναι από σφαίρα,» είπε. «Δεν τον σκότωσε κάποιος ε-
χθρός του.» 



ΚΩΣΤΑΣ ΒΟΥΛΑΖΕΡΗΣ  /  302 

 
 

 

  «Οι εχθροί δε σκοτώνουν μόνο με σφαίρες,» του θύμισε ο Προ-
αιρέσιος. 

  «Σωστά. Εκείνο που θέλω να πω είναι ότι, μάλλον, δεν τον σκό-
τωσε άνθρωπος με πυροβόλο όπλο. Η πληγή αυτή….» Φάνηκε 
σκεπτικός, καθώς ήταν γονατισμένος, στο ένα γόνατο, πλάι στον 
νεκρό. 

  Ο Προαιρέσιος είπε, κοιτάζοντας πάνω απ’τον Γεράρδο: «Μπο-
ρεί να προκλήθηκε από λεπίδα. Μεγάλη λεπίδα.» 
  «Σε τούτα τα μέρη;» 
  «Γιατί όχι;» 
  Ο Γεράρδος στράφηκε να τον κοιτάξει. «Λες κάποιος Απολλώνι-

ος να τον Κάλεσε;» 
  «Δεν το νομίζω,» αποκρίθηκε ο Προαιρέσιος, ξερά. 
  Ο Γεράρδος πήρε το πιστόλι που είχε ο πρασινόδερμος άντρας 
στη ζώνη του. Το θέρμανε με την ενεργειακή τους θερμάστρα για 

να λιώσουν οι πάγοι, και κατόρθωσε να ελέγξει αν υπήρχαν 
σφαίρες μέσα. Ήταν άδειο. 
  «Του τελείωσαν τα πυρομαχικά,» είπε ο Γεράρδος, «και οι ε-
χθροί του κατάφεραν να έρθουν κοντά και να τον τρυπήσουν με 

κάποιο αγχέμαχο όπλο.» 
  «Γιατί να μην τον πυροβολήσουν;» έθεσε το ερώτημα η Μάρθα. 
  «Το ίδιο αναρωτιέμαι κι εγώ.» 
  «Ίσως,» είπε ο Σέλιρ’χοκ, «να μην είμαστε μόνοι μας στην Τα-

ρασμάλθη.» 
  «Υποπτεύεσαι ότι μπορεί να κατοικούν κάποιοι άνθρωποι ε-
δώ;» απόρησε η Μάρθα. 
  Ο Σέλιρ έμεινε σιωπηλός. 
  «Δεν υπάρχει περίπτωση,» είπε η Μάρθα. «Το κλίμα είναι πολύ 

αφιλόξενο. Δε θα είχαν τι να φάνε, ακόμα κι αν είχαν βρει κάποιο 
μέρος για να προστατεύονται από τους αδιάκοπους ανέμους.» 
  Ο Γεράρδος πήρε το τουφέκι του στα χέρια και το όπλισε. «Κα-
λύτερα να είμαστε προσεχτικοί, όμως, για καλό και για κακό.» 



ΟΙ ΦΥΛΑΚΕΣ ΤΩΝ ΠΑΓΩΝ  /  303 

 
 

 

  Ο Προαιρέσιος και η Μάρθα τον μιμήθηκαν. Ο Σέλιρ’χοκ δεν έ-
κανε καμια κίνηση για να βγάλει όπλο. 

  Αφήνοντας τον νεκρό πίσω τους, διέσχισαν το μονοπάτι που 
ανοιγόταν ανάμεσα στους βράχους· και σ’ένα σημείο αναγκά-
στηκαν να χρησιμοποιήσουν τα τσεκούρια τους για να σπάσουν 
τους πάγους που τους έφραζαν το δρόμο. Κατά τα άλλα, όμως, η 

διαδρομή ήταν εύκολη· κι όταν είχε νυχτώσει, βρίσκονταν έξω 
απ’το πέρασμα και στις παρυφές του δάσους. 
  Τα δέντρα ήταν ψηλά και είχαν χοντρούς κορμούς· τα κλαδιά 
τους ήταν μακριά, και τα φύλλα τους βελονοειδή. Πάγοι τα τύλι-
γαν, σαν περίτεχνες ενδυμασίες. Παγοκρύσταλλοι είχαν σχημα-

τιστεί σ’ορισμένα σημεία επάνω τους, γυαλίζοντας στο γαλανό-
γκριζο φεγγαρόφωτο. Ο άνεμος σφύριζε ένα μυστηριακό τρα-
γούδι, καθώς περνούσε μέσα από το δάσος. 
  Οι επαναστάτες έστησαν δυο σκηνές και καταυλίστηκαν. Στη 

μία μπήκαν ο Σέλιρ’χοκ και ο Προαιρέσιος, στην άλλη ο Γεράρδος 
και η Μάρθα. Ο μάγος ύφανε μια Μαγγανεία Υλικής Διαισθήσε-
ως, και την πρώτη βάρδια προθυμοποιήθηκε να την κάνει ο Γε-
ράρδος. Στο εσωτερικό της σκηνής, η Μάρθα βάλθηκε να συ-

μπληρώσει τον χάρτη της με τα καινούργια μέρη που είχαν συ-
ναντήσει. 
  Όταν ο Γεράρδος τελείωσε τη σκοπιά του (και τη θέση του πή-
ρε ο Προαιρέσιος), βρήκε τη Μάρθα ακόμα ξύπνια, να κοιτά τον 

χάρτη της. Τα φρύδια της ήταν σμιγμένα και τα χείλη της σου-
φρωμένα. 
  «Ψάχνεις κάτι συγκεκριμένο;» τη ρώτησε, γεμίζοντας ένα πο-
τήρι με ζεστό νερό και πίνοντας. 
  Εκείνη ύψωσε το βλέμμα. «Απλά αναρωτιέμαι…» 

  «Τι πράγμα;» 
  «Πού μπορεί να χάθηκαν ο πατέρας μου κι ο αδελφός μου. Ήρ-
θαν, άραγε, από εδώ; Από ετούτα τα μέρη που τώρα διασχίζου-
με;» 



ΚΩΣΤΑΣ ΒΟΥΛΑΖΕΡΗΣ  /  304 

 
 

 

  Ο Γεράρδος δεν είχε τίποτα να πει. Δεν ήξερε καθόλου την Τα-
ρασμάλθη. Και η Μάρθα τού φαινόταν πως είχε πλέον συμβιβα-

στεί με την απώλεια του πατέρα της και του αδελφού της· το να 
της πει παρηγορητικά λόγια θα έμοιαζε αστείο. 
  «Τέλος πάντων,» αναστέναξε η Μάρθα, τυλίγοντας τον χάρτη 
και αφήνοντάς τον παραδίπλα. «Γάμα το.» Ξάπλωσε μέσα στον 

υπνόσακό της. Έκλεισε τα μάτια. 
  Ο Γεράρδος έμεινε ξύπνιος για λίγο ακόμα, ακούγοντας τον ά-
νεμο έξω απ’τη σκηνή τους. 
  Τι μπορεί να σκότωσε εκείνο τον πρασινόδερμο εξερευνητή; α-
ναρωτήθηκε. Δεν πρέπει ο Σέλιρ’χοκ να έχει δίκιο: αποκλείεται 

κάποιοι να κατοικούν στην Ταρασμάλθη, ακόμα κι αν βρίσκονται 
σε ημιάγρια, ή σε τελείως άγρια, κατάσταση. 
  Δεν είχε νόημα να το σκέφτεται. Εκείνος κι οι σύντροφοί του, 
ούτως ή άλλως, όφειλαν να είναι προσεχτικοί· και προσεχτικοί 

θα ήταν. 
  Μπήκε στον υπνόσακό του και κοιμήθηκε. 
  Την επόμενη μέρα, ταξίδεψαν μέσα στο παγωμένο δάσος, και 
βρήκαν το έδαφος βατό. Δεν έκανε σκαμπανεβάσματα, ούτε υ-

πήρχαν κρημνοί και χαράδρες. Μπορούσαν να βαδίζουν άνετα· ή, 
τέλος πάντων, όσο άνετα μπορούσε κανείς να βαδίζει στην Τα-
ρασμάλθη με τον άγριο άνεμο, τους παγοκρυστάλλους, και το 
χιόνι να τον χτυπούν σαν ακούραστη μάστιγα. 

  Ο Σέλιρ’χοκ είπε ότι κάπου θα έπρεπε να σκάψουν, για να 
βρουν πάλι καλώδια. Ο Προαιρέσιος, όμως, διαφώνησε: «Δεν έ-
χουμε ιδέα πού να σκάψουμε! Μπορεί να σκάψουμε όλη τούτη 
την περιοχή και να μη βρούμε τίποτα!» 
  «Προχωρώντας, όμως, έτσι όπως προχωράμε,» αποκρίθηκε ο 

μάγος, «δεν ξέρουμε αν ακολουθούμε τα καλώδια· κι άρα, δεν 
ξέρουμε αν πηγαίνουμε προς την Αρταλδάφρα ή προς κάποιο 
άλλο, τελείως άσχετο μέρος.» 



ΟΙ ΦΥΛΑΚΕΣ ΤΩΝ ΠΑΓΩΝ  /  305 

 
 

 

  «Κι οι δύο έχετε δίκιο,» είπε ο Γεράρδος· και προς τον μάγο, συ-
γκεκριμένα: «Πρέπει να βρούμε κάποιο στοιχείο που να μας κα-

θοδηγήσει, Σέλιρ· δε μπορούμε να σκάψουμε ολόκληρη την περι-
οχή.» 
  «Αν τα καλώδια φτάνουν ώς εδώ,» είπε η Μάρθα, «τότε θα υ-
πάρχει κάπου κοντά ένα από κείνα τα τηλεπικοινωνιακά κέντρα, 

έτσι δεν είναι;» 
  «Ας το ελπίσουμε,» αποκρίθηκε ο Σέλιρ’χοκ. «Γιατί από εκεί θα 
μπορέσουμε πάλι να προσανατολιστούμε προς τον προορισμό 
μας.» Δεν ακουγόταν, όμως, και πολύ βέβαιος ότι όντως θα έβρι-
σκαν τηλεπικοινωνιακό κέντρο. 

  Το βράδυ, καθώς έστηναν τις σκηνές τους μέσα στο δάσος, εί-
δαν μια αντανάκλαση, κι αμέσως όλοι τους στράφηκαν. 
  «Τεχνητό φως!» είπε η Μάρθα. 
  Ο Γεράρδος έπιασε το τουφέκι του, το ίδιο κι ο Προαιρέσιος. 

  Το φως ήταν μακριά τους, αλλά εστιάστηκε επάνω τους, σαν 
κάποιος να προσπαθούσε να τους διακρίνει μες στο σκοτάδι. 
  Η Μάρθα έφερε τα κιάλια της στα μάτια, θέλοντας κι εκείνη να 
διακρίνει τους αγνώστους· το μόνο, όμως, που κατόρθωσε να δει 

ήταν μερικές σκοτεινές φιγούρες ανάμεσα στα δέντρα. 
  «Ποιος είν’εκεί;» φώναξε ο Γεράρδος, χρησιμοποιώντας τη Συ-
μπαντική Γλώσσα, αλλά αβέβαιος αν την καταλάβαιναν όποιοι κι 
αν έμεναν εδώ– Μην είσαι ανόητος! είπε στον εαυτό του. Απο-

κλείεται να μένουν εδώ: το πολύ-πολύ νάχουν ξεμείνει. Κι επιπλέ-
ον, μπορεί να ήταν οι Παντοκρατορικοί… «Ποιος είν’εκεί;» 
  Καμία απάντηση δεν ήρθε. Το φως έσβησε. 
  «Σέλιρ,» είπε ο Γεράρδος, «φώτισέ τους!» 
  Ο μάγος έστρεψε έναν δυνατό φακό προς το μέρος των αγνώ-

στων, μα τίποτα δε φάνηκε. Είχαν εξαφανιστεί. 
  «Γαμώ την ανωμαλία μου, γαμώ…» μουρμούρισε η Μάρθα, κα-
τεβάζοντας τα κιάλια της. «Έγιναν καπνός.» 
  «Τους διέκρινες;» τη ρώτησε ο Γεράρδος. «Πώς έμοιαζαν;» 



ΚΩΣΤΑΣ ΒΟΥΛΑΖΕΡΗΣ  /  306 

 
 

 

  «Κάτι μαύρες φιγούρες είδα μόνο. Το σχήμα τους, όμως….» 
  «Τι είχε το σχήμα τους;» 

  «Δεν ξέρω… Ήταν περίεργο.» 
  «Δηλαδή;» 
  «Το σκοτάδι με δυσκόλευε να δω καλά.» 
  Ο Γεράρδος, όμως, είχε την αίσθηση ότι κάτι τού έκρυβε. «Εντά-

ξει,» είπε. «Κατασκηνώνουμε, κανονικά. Προαιρέσιε, θα φυλάξεις 
την πρώτη σκοπιά· αν δεις οτιδήποτε το ασυνήθιστο, μας ξυπνάς 
όλους, αμέσως.» 
  «Μάλιστα, Καπετάνιε!» αποκρίθηκε ο Απολλώνιος, κάνοντας 
έναν ψεύτικο στρατιωτικό χαιρετισμό. 

  Όταν έστησαν τις σκηνές τους και μπήκαν, ο Γεράρδος ρώτησε 
τη Μάρθα: «Τι ήταν αυτό που είδες; Θα μου πεις τώρα;» 
  «Δεν ήταν τίποτα το σπουδαίο. Μια μαλακία.» 
  «Θέλω να μάθω.» 

  «Είσαι παράξενος, το ξέρεις;» 
  «Προσπαθώ.» 
  Η Μάρθα γέλασε. «Μια οφθαλμαπάτη πρέπει να ήταν,» του εί-
πε, καθώς κάθιζε οκλαδόν, αντίκρυ του. «Νόμιζα, για λίγο, ότι 

ένας απ’αυτούς τους τύπους είχε τέσσερα χέρια.» 
  «Τέσσερα χέρια;» 
  Η Μάρθα γέλασε πάλι. «Βλέπεις; Σου φαίνεται αστείο. Κι απο-
κλείεται να ήταν αληθινό. Δεν υπάρχει άνθρωπος με τέσσερα χέ-

ρια.» 
  «Ναι…» είπε ο Γεράρδος, σκεπτικά, καθώς έτρωγε από το φα-
γητό τους, που ήταν ειδικά διατηρημένο για μακροχρόνιο ταξίδι. 
«Τι ήταν εκείνο που σ’έκανε, όμως, να νομίσεις ότι είχε τέσσερα 
χέρια;» 

  «Το φως, προφανώς! Οι σκιές. Νύχτα είναι, Γεράρδε. Τι σημασία 
έχει;» 
  Μετά από λίγο, ενώ είχαν τελειώσει το φαγητό τους, η Μάρθα 
τον ρώτησε: «Φοβάσαι ότι ίσως να ήταν οι Παντοκρατορικοί;» 



ΟΙ ΦΥΛΑΚΕΣ ΤΩΝ ΠΑΓΩΝ  /  307 

 
 

 

  «Για να είμαι ειλικρινής, ναι.» 
  «Αυτές οι περιοχές είναι ανεξερεύνητες, όμως…» του θύμισε η 

Μάρθα. 
  «‘Ανεξερεύνητες’ για σένα. Όπως διαπιστώσαμε πριν μπούμε 
στο δάσος, έχουν ξανάρθει άνθρωποι εδώ. Και, μάλλον, δεν έ-
χουν όλοι τους επιστρέψει.» 

  Η Μάρθα δε μίλησε. Άνοιξε τον υπνόσακό της και χώθηκε μέσα. 
Μετά, είπε: «Εκείνο που με παραξένεψε εμένα ξέρεις τι είναι;» 
  «Τι;» 
  «Ότι δεν έκαναν καμία προσπάθεια να επικοινωνήσουν μαζί 
μας, ακόμα κι όταν τους φώναξες. Κανονικά, αν ήταν εξερευνη-

τές, δε θα εξαφανίζονταν έτσι. Εκτός αν φοβούνται κάτι…» 
  Ο Γεράρδος πήγε στον δικό του υπνόσακο. «Αναρωτιέμαι αν θα 
τους συναντήσουμε κι αύριο,» είπε. 
  Η νύχτα πέρασε ήσυχα. Ο Προαιρέσιος δεν είδε τίποτα στη 

σκοπιά του, ούτε ο Γεράρδος στη δική του σκοπιά ύστερα από 
τον Απολλώνιο. Η Μάρθα, που η βάρδια της ήταν μετά του Γε-
ράρδου, επίσης δεν διέκρινε τίποτα το ανησυχητικό μέσα στο 
παγωμένο δάσος. Και η Μαγγανεία Υλικής Διαισθήσεως δεν ει-

δοποίησε τον Σέλιρ’χοκ ότι κάποιος ή κάτι τούς πλησίαζε. 
  «Συνεχίζουμε νότια;» είπε ο Γεράρδος, όταν είχαν σηκωθεί και 
είχαν μαζέψει τις σκηνές τους. 
  «Λογικά, ναι,» αποκρίθηκε ο Σέλιρ’χοκ. «Αν και δεν υπάρχει πε-

ρίπτωση πλέον να είμαστε στο δρόμο των ενεργειακών καλωδί-
ων, Καπετάνιε.» 
  «Στα νότια,» τους θύμισε ο Προαιρέσιος, «είδαμε και το φως, 
χτες.» 
  «Ναι,» αποκρίθηκε ο Γεράρδος. «Να έχετε τα όπλα σας έτοιμα.» 

  Ακόμα κι ο Σέλιρ’χοκ κρατούσε το πιστόλι του τώρα, καθώς ξε-
κίνησαν να οδοιπορούν. 
  Ολόκληρο το πρωί, ούτε είδαν ούτε άκουσαν τίποτα ανησυχη-
τικό ή ενδιαφέρον. Και, με τον ερχομό του απογεύματος, ο Σέλιρ 



ΚΩΣΤΑΣ ΒΟΥΛΑΖΕΡΗΣ  /  308 

 
 

 

είχε αρχίσει να δυσανασχετεί, όχι εξαιτίας των αγνώστων που 
είχαν εντοπίσει χτες βράδυ, αλλά εξαιτίας του ότι δεν έβρισκαν 

κάποιο από τα τηλεπικοινωνιακά κέντρα, ώστε να μπορέσουν να 
μπουν στη σωστή πορεία προς την Αρταλδάφρα. Το είπε αυτό 
στους υπόλοιπους, ενόσω βάδιζαν, και ο Γεράρδος τού αποκρί-
θηκε: 

  «Τι να κάνουμε, όμως; Πρέπει να συνεχίσουμε να ψάχνουμε. 
Έχεις καμια άλλη ιδέα;» 
  Ο Σέλιρ έμεινε σιωπηλός για λίγο· μετά, είπε: «Δυστυχώς, όχι, 
Καπετάνιε. Όχι…» 
  «Το μόνο που μπορούμε να κάνουμε,» είπε η Μάρθα, «είναι 

ν’αλλάξουμε κατεύθυνση: να πάμε ανατολικά ή δυτικά. Δυτικά, 
θα πρότεινα εγώ.» 
  «Γιατί;» τη ρώτησε ο Γεράρδος. 
  «Επειδή υπάρχουν πολύ περισσότερες ανεξερεύν– ΑΑΑΑΑΧΧ!…» 

ούρλιαξε, πέφτοντας, ενώ ένας πυροβολισμός αντηχούσε. 
  «Κάτω!» φώναξε, αμέσως, ο Γεράρδος. «Κάτω!» Και όλοι τους 
έπεσαν μπρούμυτα στο χιονισμένο έδαφος. 
  Ο Προαιρέσιος πυροβόλησε με το τουφέκι του, σπάζοντας κλα-

διά, κομμάτια κορμών, πάγους, και παγοκρυστάλλους. 
  Τσυρίγματα αντήχησαν από τις σκιές του δάσους. Δεν είχε νυ-
χτώσει ακόμα, ήταν απόγευμα, αλλά το σκοτάδι ήταν αρκετά 
πυκνό στα περισσότερα σημεία. 

  Ο Γεράρδος κοίταξε τη Μάρθα, που ήταν πεσμένη πλάι του. Οι 
γούνες της είχαν κοκκινίσει. Έτριξε τα δόντια της, μουγκρίζο-
ντας: «Οι γαμιόληδες…!» Δεν έμοιαζε ετοιμοθάνατη· το τραύμα 
ήταν στον ώμο της. 
  «Μην κινείσαι,» της είπε ο Γεράρδος, κι έψαξε για τους εχθρούς 

μέσα στα σκοτάδια. Τα μάτια του εντόπισαν σκιερές μορφές. 
  Ακόμα ένας πυροβολισμός ήρθε από το δάσος, χωρίς να χτυπη-
θεί κανένας. Και δεν τον ακολούθησαν άλλοι πυροβολισμοί. 



ΟΙ ΦΥΛΑΚΕΣ ΤΩΝ ΠΑΓΩΝ  /  309 

 
 

 

Προσέχουν τα πυρομαχικά τους, παρατήρησε ο Γεράρδος. Δεν τα 
ξοδεύουν άσκοπα. 

  «Ποιοι είστε;» φώναξε. «ΠΟΙΟΙ ΕΙΣΤΕ; ΜΙΛΗΣΤΕ ΜΟΥ! ΔΕΝ ΕΙ-
ΜΑΣΤΕ ΕΧΘΡΟΙ ΣΑΣ, ΕΚΤΟΣ ΑΝ ΜΑΣ ΚΑΝΕΤΕ ΕΧΘΡΟΥΣ ΣΑΣ!» 
  Καμια απόκριση δεν ήρθε αμέσως. Μετά, όμως, μια φωνή αντή-
χησε· και δε μιλούσε στη Συμπαντική: μιλούσε σε μια άλλη 

γλώσσα, νόμιζε ο Γεράρδος. Μια γλώσσα που… 
  Δεν είναι δυνατόν!… 
  Τι είχε να χάσει, όμως; Χρησιμοποίησε κι εκείνος την ίδια 
γλώσσα, γιατί την ήξερε αρκετά καλά. «Δεν είμαστε εχθροί σας!» 
φώναξε. «Εκτός αν προσπαθήσετε να μας σκοτώσετε! Βγείτε 

έξω να μιλήσουμε!» 
  «Τι σκατά λες, Καπετάνιε;» γρύλισε ο Προαιρέσιος. «Τι είν’αυτά 
τα ακαταλαβίστικα;» 
  Ο Γεράρδος δεν του αποκρίθηκε. Περίμενε, στενεύοντας τα μά-

τια και σημαδεύοντας με το τουφέκι του, καθώς ήταν ξαπλωμέ-
νος μπρούμυτα. 
  Σκιερές μορφές ξεπρόβαλαν, αργά, μέσα από το δάσος· και οι 
επαναστάτες είδαν πως δεν επρόκειτο για ανθρώπους, αν και η 

στάση τους θύμιζε τη στάση ανθρώπων. Τα πλάσματα στέκο-
νταν σε δύο πόδια, και είχαν τέσσερα χέρια. Γούνες τύλιγαν τα 
σώματά τους. Ορισμένα φορούσαν κουκούλα, ορισμένα όχι. Στο 
πρόσωπό τους είχαν χαρακτηριστικά που έμοιαζαν σχετικά αν-

θρώπινα. Στα κεφάλια τους υπήρχαν κεραίες. 
  Εκτός από ανθρώπους, θύμιζαν και έντομα. 
  Κρά’αν! τους αναγνώρισε ο Γεράρδος. Μα τους θεούς, Κρά’αν! Τι 
θέλουν εδώ, στην Ταρασμάλθη; Οι Κρά’αν ήταν πλάσματα του 
Πορφυρού Κενού· και τελευταία φορά που τους είχε δει ήταν ε-

κεί. 
  «Μιλάς τη γλώσσα μας!» είπε ένας από τους Κρά’αν, καθώς ο 
Γεράρδος σηκωνόταν στο ένα γόνατο. «Είσαι ο πρώτος που συ-
ναντάμε που μιλά τη γλώσσα μας.» 



ΚΩΣΤΑΣ ΒΟΥΛΑΖΕΡΗΣ  /  310 

 
 

 

  «Κάποτε, ήμουν καπετάνιος στο Πορφυρό Κενό. Είχα πολλές 
συναναστροφές μαζί σας.» 

  «Τι σκατά λες, Καπετάνιε;» απαίτησε ο Προαιρέσιος. «Σε ποια 
γλώσσα μιλάς; Και τι είν’αυτά τα τέρατα;» 
  «Και γιατί με πυροβόλησαν οι γαμιόληδες;» γρύλισε η Μάρθα, 
κρατώντας τον ώμο της. 

  «Κυκλώστε τους!» διέταξε ο Κρά’αν που μιλούσε στον Γεράρδο, 
και οι υπόλοιποι Κρά’αν κινήθηκαν αμέσως. Οι περισσότεροι 
κρατούσαν μακριά δόρατα· οι λεπίδες τους τυλίγονταν από παλ-
λόμενη γαλανή ενέργεια. Ορισμένοι είχαν καραμπίνες. 
  «Περιμένετε!» φώναξε ο Γεράρδος. «Θα σας πυροβολήσουμε, αν 

μας επιτεθείτε! Έχουμε αρκετά πυρομαχικά για να σας σκοτώ-
σουμε όλους!» 
  «Θα προλάβετε, όμως;» είπε ο Κρά’αν που του είχε μιλήσει και 
πριν. 

  «Τι θέλετε; Δεν ήρθαμε για να σας επιτεθούμε. Τυχαία είμαστε 
εδώ.» 
  «Τα πυρομαχικά σας θέλουμε, και ό,τι άλλο έχετε μαζί σας.» 
  «Θα σας κοστίσουν,» τον προειδοποίησε ο Γεράρδος, σημαδεύ-

οντάς τον με το τουφέκι του. «Δε χρειάζεται να χυθεί αίμα, όταν 
μπορούμε να κάνουμε μια ειρηνική συναλλαγή. Και δεν είναι η 
πρώτη φορά που έχω κάνει συναλλαγές με το είδος σας. Δε σας 
ήξερα για βαρβάρους.» 

  Ο Κρά’αν φάνηκε να σκέφτεται την πρότασή του. «Θα έρθετε 
μαζί μας,» είπε, τελικά. «Στην Πόλη του Νεκρού Θεού.» 



ΟΙ ΦΥΛΑΚΕΣ ΤΩΝ ΠΑΓΩΝ  /  311 

 
 

 

Κεφάλαιο 23 
 
 
Σηκώθηκαν με την αυγή, και ο Ελπιδοφόρος, κοιτάζοντας με τα 

κιάλια του, δεν μπορούσε τώρα να δει το μεταλλικό θηρίο που-
θενά στον ορίζοντα. Ίσως να τους είχε χάσει. Αλλά, δεδομένου 
του πόσο γρήγορα έτρεχε, μάλλον δε θ’αργούσε να τους ξανα-
βρεί. Επομένως, έπρεπε να κινηθούν. Χωρίς καμία καθυστέρηση. 

  «Δε μπορούμε να τρέχουμε για πάντα!» μούγκρισε ο Σκοτ, κα-
θώς έφευγαν από το σύμπλεγμα κρυσταλλικών καμαρών που 
τους είχε προφυλάξει τη νύχτα. 
  «Θα καταρρεύσουμε έτσι,» πρόσθεσε η Κάτια. 
  «Πρέπει να βγούμε απ’το οροπέδιο,» τους θύμισε ο Ελπιδοφό-

ρος· «μετά, τα πράγματα θα καλυτερεύσουν.» Ελπίζω, πρόσθεσε 
νοερά. 
  Μπορούσε να δει ότι οι σύντροφοί του ήταν εξουθενωμένοι από 
τη χτεσινή τους βιαστική πορεία. Πρέπει να είχαν καλύψει του-

λάχιστον είκοσι χιλιόμετρα· πιθανώς, τριάντα. Πράγμα που δε θα 
ήταν τίποτα σπουδαίο σε μια κανονική διάσταση με καλό καιρό 
και σε βατό έδαφος. Αλλά, στην Ταρασμάλθη, μπορούσες να το 
θεωρήσεις κατόρθωμα. 

  Ο άνεμος λυσσομανούσε, φέρνοντας χιόνι και παγοκρυστάλ-
λους, καθώς η ομάδα του Ελπιδοφόρου διέσχιζε το οροπέδιο 
προς τα νοτιοανατολικά. Ο Σκοτ κοίταζε τριγύρω με τα κιάλια 
του, ώστε να ειδοποιήσει τους υπόλοιπους σε περίπτωση που ο 

μεταλλικός κυνηγός πλησίαζε. Όταν κουράστηκε, τη θέση του 
παρατηρητή πήρε ο Νικόδημος… 
  …και, λίγο πριν από το μεσημέρι, είπε στους συντρόφους του: 
«Έρχεται!» Ύψωσε το χέρι του, δείχνοντας. 
  Ο Ελπιδοφόρος στράφηκε. Μέσα στη θολούρα του χιονιού, μια 

μορφή ξεχώριζε, γυαλίζοντας στις αχτίνες του ήλιου. Ο κυνηγός. 
«Φενίλδα: θυμάσαι τι είπαμε;» 



ΚΩΣΤΑΣ ΒΟΥΛΑΖΕΡΗΣ  /  312 

 
 

 

  «Ναι,» αποκρίθηκε η μάγισσα, νιώθοντας τα γόνατά της να 
τρέμουν. «Ναι, θυμάμαι.» Αλλά, σκέφτηκε, δεν ξέρω σε τι θα μας 

ωφελήσει. Τίποτα δε φαίνεται νάναι ικανό να σταματήσει αυτό το 
τέρας. Περίμενε, κοιτάζοντας το μηχανικό θηρίο να έρχεται, και 
ετοιμάζοντας ένα Ξόρκι Ενεργειακής Ανιχνεύσεως. 
  Ο Ελπιδοφόρος είχε ήδη βγάλει το τουφέκι του και είχε προ-

σαρμόσει έναν εκτοξευτή χειροβομβίδων επάνω. «Σημαδέψτε 
ό,τι σημαδεύω!» πρόσταξε. 
  Οι σύντροφοί του –εκτός από τη Φενίλδα– ύψωσαν τα όπλα 
τους. 
  Το μεταλλικό θηρίο ζύγωνε, γρήγορα, τρέχοντας και κάνοντας 

μεγάλα άλματα. Ορισμένοι από τους πάγους έσπαγαν κάτω 
απ’τα βαριά πέλματά του. 
  Θα βρω έναν τρόπο, σκέφτηκε ο Ελπιδοφόρος, σημαδεύοντας, 
να σε κάνω να πληρώσεις για τον θάνατο της Νάνσυς, καταραμέ-

νη μηχανή της φάρας του Σκοτοδαίμονος! Πατώντας τη σκανδά-
λη, εκτόξευσε μια χειροβομβίδα. 
  Το ένα πόδι μιας κρυσταλλικής καμάρας ανατινάχτηκε. 
  Αμέσως, πυροβολισμοί ήρθαν από τους συντρόφους του Ελπι-

δοφόρου. 
  Η καμάρα κατέρρευσε μπροστά στο θηρίο, κλείνοντάς του τον 
δρόμο. 
  «Καπετάνιε,» φώναξε ο Σκοτ, «δεν το παγιδεύουμε έτσι!» 

  «Έχει μάθει τα κόλπα μας: πρέπει να φανούμε απρόβλεπτοι,» 
αποκρίθηκε ο Ελπιδοφόρος. «Κάντε ό,τι κάνω!» 
  Ο κυνηγός πήδησε πάνω στα χαλάσματα της κρυσταλλικής κα-
μάρας. 
  «Πυρ!» πρόσταξε ο Ελπιδοφόρος, και εκτόξευσε μια χειροβομ-

βίδα καταπάνω στον σωρό των κρυστάλλων, ανατινάζοντάς 
τον. 
  Το θηρίο έχασε την ισορροπία του και έπεσε παραδίπλα. 



ΟΙ ΦΥΛΑΚΕΣ ΤΩΝ ΠΑΓΩΝ  /  313 

 
 

 

  «ΕΚΕΙ!» κραύγασε ο Ελπιδοφόρος, πυροβολώντας μια καμάρα 
πλάι στον κυνηγό. 

  Οι σύντροφοί του τον μιμήθηκαν, χτυπώντας το πόδι της καμά-
ρας που βρισκόταν πιο κοντά στον πεσμένο εχθρό τους. 
  Καθώς το μεταλλικό θηρίο ορθωνόταν πάλι, θραύσματα παγο-
κρυστάλλων το πλάκωσαν. 

  Η καμάρα σωριαζόταν, και μαζί της έριχνε κι άλλη μία, η οποία 
στηριζόταν επάνω της. 
  Εν τω μεταξύ, η Φενίλδα’σαρ είχε υφάνει το Ξόρκι Ενεργειακής 
Ανιχνεύσεως και είχε, πράγματι, εντοπίσει ενέργεια. Στο κέντρο 
του μεταλλικού θηρίου. Κάτι σαν ενεργειακή καρδιά. Κάτι σαν 

αυτό που συναντήσαμε στο ναό: σαν την οντότητα μέσα στο λάκ-
κο. Τι μπορούμε να κάνουμε για να διαλύσουμε κάτι τέτοιο; Θα 
έπιανε, άραγε, ένα ξόρκι που είχε η Φενίλδα στο νου της; Αυτή 
δεν ήταν καμια μορφή ενέργειας που γνώριζε· ήταν τελείως ανέ-

γνωρη. Κι επιπλέον, το ξόρκι –αν, όντως, έπιανε– δε θα σταμα-
τούσε το θηρίο παρά προσωρινά– 
  «Τρέξτε!» πρόσταξε ο Ελπιδοφόρος, διακόπτοντας τους συλλο-
γισμούς της· και η Φενίλδα ακολούθησε τους υπόλοιπους. Τα 

πόδια της πονούσαν από τη χτεσινή έντονη οδοιπορία, και τα 
γόνατά της επίσης. 
  «Για πόσο θα μείνει εκεί;» είπε η Κάτια, αναφερόμενη προφα-
νώς στο θαμμένο θηρίο. 

  «Αν κρίνουμε από τις προηγούμενες φορές,» της αποκρίθηκε ο 
Νάραλχεμ’νιρ, «όχι για πολύ.» 
  «Βρήκες τίποτα, Φενίλδα;» ρώτησε ο Ελπιδοφόρος, καθώς α-
πομακρύνονταν όσο πιο γρήγορα μπορούσαν να τους πάνε τα 
μποτοφορεμένα πόδια τους με τα παγοπέδιλα. «Υπάρχει ενέρ-

γεια;» 
  «Υπάρχει. Στην καρδιά του. Μια σταθερή πηγή ενέργειας, σαν 
αυτή μέσα στο ναό, στο δάσος.» 



ΚΩΣΤΑΣ ΒΟΥΛΑΖΕΡΗΣ  /  314 

 
 

 

  «Σταθερή; Τι σημαίνει αυτό; Ότι αποκλείεται ποτέ να τελειώ-
σει;» 

  «Δεν ξέρω· δεν έχω ξαναδεί ποτέ μου τέτοια μορφή ενέργειας. 
Πάντως, αν μπορεί να τελειώσει, δε θα στοιχημάτιζα ότι θα τε-
λειώσει σύντομα, Ελπιδοφόρε.» 
  Ο Ελπιδοφόρος καταράστηκε πίσω απ’τη δερμάτινη προσωπί-

δα του. 
  «Υπάρχει, όμως…» Η Φενίλδα αισθάνθηκε την αναπνοή της να 
κόβεται από το τρέξιμο –και δεν είχαν καν αρχίσει ακόμα να τρέ-
χουν! Ήταν πολύ κουρασμένη από χτες. «Υπάρχει ένα ξόρκι… Το 
Ξόρκι Ενεργειακής Συστολής… Μπορεί, ίσως, να το σταματήσει 

για λίγο. Αλλά δεν είναι μόνιμο, έτσι κι αλλιώς. Κι αυτό το είδος 
ενέργειας, σου είπα ήδη, δεν το ξέρω καθόλου…» 
  «Θα μας χρειαστεί το ξόρκι σου,» είπε ο Ελπιδοφόρος. «Την ε-
πόμενη φορά που θα συναντήσουμε το θηρίο–» 

  «Ναι, θα το χρησιμοποιήσω.» 
  «Καπετάνιε!» είπε ο Νικόδημος. «Δε μπορούμε να συνεχίσουμε 
να κινούμαστε· είναι μεσημέρι!» 
  «Φυσικά και μπορούμε,» αποκρίθηκε ο Ελπιδοφόρος. «Εκτός αν 

θες να σταματήσουμε για πάντα. Γιατί εμείς κουραζόμαστε, αλλά 
αυτό το τέρας δεν κουράζεται.» 
  «Για μερικά λεπτά μόνο, Καπετάνιε!» επέμεινε η Κάτια. «Δεν εί-
ναι πίσω μας τώρα! Το βλέπεις, Νικόδημε;» 

  «Όχι, δεν το βλέπω,» είπε εκείνος, κοιτάζοντας με τα κιάλια του. 
«Καπετάνιε, πρέπει να σταματήσουμε!» 
  «Εντάξει,» συμφώνησε ο Ελπιδοφόρος. «Αλλά για κανένα τέ-
ταρτο, όχι παραπάνω.» 
  Πήγαν πίσω από κάτι μπλεγμένες καμάρες και στάθηκαν, για να 

ξεκουραστούν. Ομιχλώδη σύννεφα έβγαιναν από τα ανοίγματα 
των προσωπίδων τους· η αναπνοή τους ακουγόταν βαριά, παρά 
τη λύσσα του ανέμου ολόγυρά τους. 



ΟΙ ΦΥΛΑΚΕΣ ΤΩΝ ΠΑΓΩΝ  /  315 

 
 

 

  «Τα βουνά δεν είναι μακριά,» είπε ο Ελπιδοφόρος, κοιτάζοντας 
νότια. «Είμαστε τυχεροί,» πρόσθεσε, για να τους εμψυχώσει. «Σε 

λίγο θα βρισκόμαστε σε έδαφος που μας συμφέρει. Ίσως το θη-
ρίο να τα παρατήσει.» Αν και δεν πίστευε ότι, πραγματικά, ο κυ-
νηγός τους θα εγκατέλειπε την καταδίωξη. 
  Όταν είχαν περάσει δέκα λεπτά, πρόσταξε να συνεχίσουν. «Μα, 

είπες ένα τέταρτο, Καπετάνιε!» του θύμισε η Κάτια, και ο Νικό-
δημος συμφώνησε. Ο Ελπιδοφόρος, όμως, δεν άκουσε καμία από 
τις διαμαρτυρίες τους, και ξεκίνησαν να οδοιπορούν, νιώθοντας 
τα πόδια τους να πονάνε μέσα στις μπότες τους. 
  Ο Σκοτ –που κοίταζε τον ορίζοντα με τα κιάλια του– είπε, μετά 

από λίγο: «Γαμώ τη μάνα του Σκοτοδαίμονος! Νάτο, πάλι!» 
  Η ομάδα στράφηκε, βλέποντας το θηρίο να περνά κάτω από μια 
απόμακρη καμάρα, τρέχοντας. Χιόνι τιναζόταν απ’το μεταλλικό 
του πετσί, και τα μάτια του γυάλιζαν κατακόκκινα. 

  «Φενίλδα,» είπε ο Ελπιδοφόρος, βγάζοντας το τουφέκι του με 
τον εκτοξευτήρα χειροβομβίδων, «κάνε ό,τι έχεις στο μυαλό 
σου.» 
  Η μάγισσα ένευσε, κι έφερε στο νου της τα λόγια για το Ξόρκι 

Ενεργειακής Συστολής. 
  Οι υπόλοιποι σημάδεψαν. 
  «Με το σύνθημά μου!» φώναξε ο Ελπιδοφόρος. «Τώρα περιμέ-
νετε.» 

  Το θηρίο ζύγωνε. 
  Ο Ελπιδοφόρος, έχοντας το όπλο του υψωμένο, ερευνούσε το 
πεδίο με το βλέμμα του. Ναι, εκεί… σκέφτηκε. Και πρόσταξε: 
«Σκοτ: χτυπάς την καμάρα που θα χτυπήσω! Οι άλλοι: χτυπάτε 
αυτήν αμέσως αντίκρυ της! –Τώρα!» Πάτησε τη σκανδάλη του 

τουφεκιού του. 
  Οι κάννες της ομάδας εξαπέλυσαν σφαίρες και φωτιά. 
  Παγοκρύσταλλοι θρυμματίστηκαν. Δύο καμάρες έγειραν, καθώς 
τα στηρίγματά τους καταστρέφονταν. 



ΚΩΣΤΑΣ ΒΟΥΛΑΖΕΡΗΣ  /  316 

 
 

 

  Η Φενίλδα’σαρ, παρατηρώντας ότι το μηχανικό θηρίο έμπαινε 
εντός της εμβέλειας που εκείνη επιθυμούσε, υποτονθόρυσε τα 

λόγια για το ξόρκι της. Τα γαντοφορεμένα χέρια της σχημάτιζαν 
σύμβολα εμπρός της. 
  Αισθάνθηκε την ενεργειακή καρδιά– 
  –και τη χτύπησε με όπλο την πνευματική της δύναμη: προσπα-

θώντας να την κάνει να αποτραβηχτεί από το σοκ. 
  Την ίδια στιγμή, το θηρίο απέφευγε τη μία καταρρέουσα καμά-
ρα, και έπεφτε θύμα της άλλης. Παγοκρύσταλλοι το σκέπαζαν, 
ενώ εκείνο προσπαθούσε να τους αποτινάξει. 
  Η Φενίλδα έτριξε τα δόντια, νιώθοντας αντίσταση από τον στό-

χο της. Αισθάνθηκε ιδρώτα να κυλά μέσα στα ρούχα της, παρά 
το απάνθρωπο ψύχος της Ταρασμάλθης. Χτύπησε και ξαναχτύ-
πησε και ξαναχτύπησε την ενεργειακή καρδιά, επαναλαμβάνο-
ντας το Ξόρκι Ενεργειακής Συστολής στο μυαλό της. 

  Μια φλογερή λόγχη διαπέρασε το κρανίο της: ο καταραμένος 
πονοκέφαλος! Ο εγκέφαλός της νόμιζε ότι ψηνόταν! 
  Όχι! Όχι τώρα! 
  Επέμεινε κι άλλο: δε θα τα παρατούσε! 

  Και νίκησε. 
  Καθώς το μηχάνημα θαβόταν, η Φενίλδα ένιωσε την ενεργειακή 
του καρδιά ν’αποτραβιέται, να σταματά τον «χτύπο» της. 
  Η μάγισσα έβγαλε μια κραυγή πόνου και έπεσε στα γόνατα, βά-

ζοντας τα χέρια της μέσα στη ζεστή της κουκούλα και κρατώ-
ντας το κεφάλι της ανάμεσά τους. 
  Ο Ελπιδοφόρος βρέθηκε αμέσως πλάι της, πιάνοντάς την από 
τη μασκάλη, προσπαθώντας να τη σηκώσει. «Φενίλδα! Πρέπει να 
φύγουμε!» 

  «…Έχει σταματήσει,» κατάφερε να ψελλίσει εκείνη. «Η καρδιά 
του… έχει σταματήσει…» 
  «Τι! Το σκότωσες;» 



ΟΙ ΦΥΛΑΚΕΣ ΤΩΝ ΠΑΓΩΝ  /  317 

 
 

 

  «Όχι… Θα ξαναρχίσει… Είναι προσωρινό…» Το κεφάλι μου…! Το 
κεφάλι μου…! ΤΟ ΚΕΦΑΛΙ ΜΟΥ! «Πρέπει να πάρω το φάρμακό μου. 

Πρέπει. Τώρα.» 
  «Εντάξει,» είπε ο Ελπιδοφόρος· και πρόσταξε τους άλλους: «Ση-
κώστε ένα ύφασμα, για να κόβει τον άνεμο!» 
  «Τι;» απόρησε ο Νικόδημος. «Καπετάνιε, δεν–!» 

  «Κάντε το, τώρα! Ο κυνηγός μας δε λειτουργεί προσωρινά.» 
  Ο Νικόδημος και ο Σκοτ έβγαλαν ένα κομμάτι ύφασμα και το 
σήκωσαν, κρατώντας το από τις άκρες. Η Φενίλδα, καλυμμένη 
πίσω του, έβγαλε την κουκούλα, τα γυαλιά, και την προσωπίδα 
της, και έβαλε το φάρμακο στο μέτωπό της. Ο πονοκέφαλος α-

μέσως υποχώρησε, κι εκείνη μπόρεσε ξανά να ανασάνει. 
  «Τι σ’έπιασε;» τη ρώτησε ο Σκοτ, καθώς ξεκινούσαν να βαδί-
ζουν, δίχως καθυστέρηση. 
  «Τίποτα σπουδαίο· με πόνεσε το κεφάλι μου,» εξήγησε εκείνη. 

«Έκανα την καρδιά του θηρίου να σταματήσει. Δε θάναι για πά-
ντα, αλλά θα χρειαστεί κάποια ώρα μέχρι να συνέλθει.» 
  «Αυτό,» είπε ο Ελπιδοφόρος προς όλους, «δε σημαίνει ότι ξε-
κουραζόμαστε τώρα. Συνεχίζουμε· γιατί τα βουνά είναι πολύ κο-

ντά μας.» Τα έδειξε, στα νότια. 
 
 
 

Το απόγευμα, καθώς βράδιαζε, έφτασαν στο πέρας του οροπεδί-
ου και μπροστά σε μια πλαγιά των παγωμένων βουνών. Ο Ελπι-
δοφόρος καταλάβαινε ότι οι περισσότεροι της ομάδας του θα 
ήθελαν να αναπαυθούν, ωστόσο τους είπε πως ήταν ώρα να 
σκαρφαλώσουν. 

  Η Κάτια διαμαρτυρήθηκε, όμως οι άλλοι φάνηκε να καταλαβαί-
νουν την αναγκαιότητα της αναρρίχησης. Ακόμα κι η Φενίλ-
δα’σαρ, που έμοιαζε νάναι στα όρια της λιποθυμίας έτσι όπως 
παραπατούσε, δεν είπε τίποτα. 



ΚΩΣΤΑΣ ΒΟΥΛΑΖΕΡΗΣ  /  318 

 
 

 

  Χρησιμοποιώντας σχοινιά, γάντζους, ατσαλόπροκες, και σφυ-
ριά, ανέβηκαν στην παγωμένη πλαγιά, η οποία ήταν αρκετά επι-

κίνδυνη, αλλά η απότομη κλίση της έκανε, επίσης, απίθανο το 
γεγονός να τους ακολουθήσει το μεταλλικό θηρίο: οπότε κανέ-
νας δεν είχε παράπονο. 
  Ο Ελπιδοφόρος έριχνε ματιές προς τα πίσω, καθώς σκαρφάλω-

νε, για καλό και για κακό· και σε κάποια στιγμή, όταν βρίσκο-
νταν στα μέσα της πλαγιάς και ο άνεμος είχε δυναμώσει, ατένισε 
τον κυνηγό τους να έρχεται, τρέχοντας και πηδώντας. Τα κατα-
κόκκινα μάτια του έκαναν έντονη αντίθεση μέσα στη γενικότερη 
ασπρίλα του τοπίου. 

  Το ξόρκι σου δε φαίνεται να κράτησε για πολύ, Φενίλδα, σκέ-
φτηκε ο Ελπιδοφόρος, χωρίς να πάψει καθόλου να σκαρφαλώ-
νει· αν μη τι άλλο, αύξησε τον ρυθμό του. 
  «Συμβαίνει κάτι;» ρώτησε η Φενίλδα (που ανέβαινε αμέσως με-

τά απ’αυτόν), παρατηρώντας τις κινήσεις του. 
  «Δες πίσω μας.» 
  «Προτιμώ να κοιτάζω μπροστά και επάνω. Είναι, όμως, αυτό 
που νομίζω;» 

  «Ναι. Επέστρεψε. Αλλά, μάλλον, δε θα μπορεί ν’ανεβεί εδώ.» 
  Το μεταλλικό θηρίο ζύγωσε την πλαγιά όπου σκαρφάλωνε η 
ομάδα και πιάστηκε πάνω της με τα δύο μπροστινά του πόδια, 
κάνοντας πηδήματα κι ανοιγοκλείνοντας τα μεγάλα σαγόνια 

του. Για μια στιγμή, ο Ελπιδοφόρος νόμισε πως ίσως –ίσως– το 
τέρας να κατόρθωνε να αναρριχηθεί· αλλά, όχι, δεν μπόρεσε να 
το κάνει αυτό, όπως κι ένας σκύλος δε θα μπορούσε ν’ανεβεί σε 
μια τόσο απότομη πλαγιά. 
  Την πάτησες, καθίκι, σκέφτηκε ο Ελπιδοφόρος. 

  Και μετά, είδε το θηρίο να παύει να προσπαθεί να σκαρφαλώσει 
και να φεύγει μέσα στη χιονοθύελλα. Κάτι μού λέει, όμως, ότι δεν 
τελειώσαμε μαζί του… 



ΟΙ ΦΥΛΑΚΕΣ ΤΩΝ ΠΑΓΩΝ  /  319 

 
 

 

  Φτάνοντας στην κορυφή της πλαγιάς, κατασκήνωσαν για να 
διανυκτερεύσουν, και ο Νάραλχεμ’νιρ ύφανε μια Μαγγανεία Υλι-

κής Διαισθήσεως γύρω τους. 
  «Ο εχθρός μας είπες πως δεν είναι έμβιο ον. Θα τον εντοπίσεις 
έτσι, αν πλησιάσει;» ρώτησε ο Ελπιδοφόρος. 
  «Η μαγγανεία αυτή εντοπίζει ύλη, αγάπη μου, όχι απαραίτητα 

έμβια ύλη,» εξήγησε ο μάγος. «Ωστόσο, θα ήταν συνετό να βά-
λουμε και σκοπούς.» 
  «Εννοείται.» 
  Ο Νάραλχεμ μπήκε στη σκηνή του, και ο Ελπιδοφόρος στη δική 
του, την οποία μοιραζόταν με τη Φενίλδα. 

  «Επιτέλους,» είπε η γαλανόδερμη μάγισσα, τυλιγμένη μέσα σε 
γούνινες, ζεστές κουβέρτες, «μπορούμε να ξεκουραστούμε.» Χα-
σμουρήθηκε· η θερμότητα της ενεργειακής θερμάστρας την είχε 
κάνει να νυστάζει. 

  «Ναι,» αποκρίθηκε ο Ελπιδοφόρος, καθίζοντας και βγάζοντας 
την κουκούλα, τα γυαλιά, και την προσωπίδα του. «Δεν είμαστε, 
όμως, ασφαλείς ακόμα. Ο κυνηγός μας δεν μπορούσε να σκαρ-
φαλώσει την πλαγιά, αλλά ίσως να βρει άλλο δρόμο για να μας 

ακολουθήσει.» 
  «Μέσα σε τούτα τα βουνά;» απόρησε η Φενίλδα. 
  «Γιατί όχι; Μην ξεχνάς ότι είναι μηχανή: δεν κουράζεται, δεν έ-
χει ανάγκη από ύπνο, και τρέχει πολύ, πολύ γρήγορα.» 

  Η Φενίλδα ρίγησε, παρά τη ζεστασιά της θερμάστρας. «Πώς το 
έφτιαξαν αυτό το πράγμα;» μουρμούρισε. «Ποιοι το έφτιαξαν;» 
  «Δεν ξέρω ποιοι το έφτιαξαν, ούτε πώς,» αποκρίθηκε ο Ελπιδο-
φόρος, «αλλά νομίζω πως ξέρω ποιοι το έστειλαν εναντίον μας.» 
  «Εκείνη η φωνή…» 

  «Ναι. Η οντότητα που είναι εχθρός των Κυρίων μας. Και, μάλ-
λον, δεν είναι μόνο μία.» 
  «Τι εννοείς;» 



ΚΩΣΤΑΣ ΒΟΥΛΑΖΕΡΗΣ  /  320 

 
 

 

  «Πρέπει να είναι τουλάχιστον δύο. Μου το είπαν οι Υπερασπι-
στές: μ’έβαλαν να το γράψω. Πιθανώς, είναι οντότητες που κα-

τοικούν στην Αρταλδάφρα, Φενίλδα· δεν εξηγείται αλλιώς. 
Γι’αυτό οι αφέντες μας θέλουν να καταστρέψουν την πόλη.» 
  Η Φενίλδα έμεινε σιωπηλή και, αφού έφαγε λίγο και ήπιε ζεστό 
κρασί, την πήρε ο ύπνος. 

  Ο Ελπιδοφόρος κοιμήθηκε πλάι της, περιμένοντας τον Σκοτ να 
έρθει να τον ξυπνήσει, για να φυλάξει τη δεύτερη βάρδια. 
 
 
 

«Προς τα πού θα πάμε τώρα;» ρώτησε ο Νικόδημος, το πρωί, κα-
θώς είχαν μαζέψει τις σκηνές τους. «Θα συνεχίσουμε νοτιοανα-
τολικά;» 
  «Για την ώρα, ναι,» απάντησε ο Ελπιδοφόρος. «Δε μπορούμε να 

γυρίσουμε πίσω: θα συναντήσουμε τον κυνηγό μας.» 
  «Πηγαίνοντας νοτιοανατολικά, όμως, βγαίνουμε τελείως εκτός 
πορείας.» 
  «Θα πρέπει να το υποστούμε. Η εναλλακτική λύση είναι να σκο-

τώσουμε το μεταλλικό θηρίο· και έχει κανένας σας καμια ιδέα 
πώς να το κάνουμε αυτό;» 
  Κανείς δε μίλησε. 
  «Ξεκινάμε, λοιπόν,» είπε ο Ελπιδοφόρος. 

  «Θα πρέπει, πάντως, κάποια στιγμή να στρίψουμε δυτικά, Κα-
πετάνιε,» τόνισε ο Νικόδημος, καθώς προχωρούσαν μέσα σ’ένα 
πέρασμα των βουνών. 
  «Ναι. Αλλά όταν κρίνω πως είμαστε ασφαλείς. Οι νεκροί δε βρί-
σκουν χαμένες πόλεις, Νικόδημε.» 

  Την υπόλοιπη ημέρα, συνάντησαν πολλά δύσβατα σημεία που 
έπρεπε να ξεπεράσουν για να συνεχίσουν το ταξίδι τους, αλλά 
πουθενά δεν είδαν το μεταλλικό θηρίο: πράγμα που ανέβασε το 
ηθικό τους. Πίστεψαν ότι δεν κινδύνευαν άμεσα πλέον, και οι 



ΟΙ ΦΥΛΑΚΕΣ ΤΩΝ ΠΑΓΩΝ  /  321 

 
 

 

σκέψεις τους στράφηκαν στη Νάνσυ, που είχε σκοτωθεί απ’αυτό 
το μηχάνημα. 

  «Θα τους κάνουμε να φτύσουν αίμα, Καπετάνιε,» μούγκρισε ο 
Σκοτ, το βράδυ, καθώς κατασκήνωναν. «Όταν βρούμε ποιοι το 
έστειλαν, θα τους κάνουμε να φτύσουν αίμα.» 
  «Θα τους βρούμε, όμως;» 

  «Δε μπορεί νάναι μακριά. Θα τους απαντήσουμε στο δρόμο μας 
για την Αρταλδάφρα.» 
  Ο Ελπιδοφόρος έστρεψε το βλέμμα του στον Νάραλχεμ’νιρ, αλ-
λά ο μάγος έμεινε σιωπηλός, είτε γνώριζε είτε δε γνώριζε για 
τους εχθρούς τους. 

  Το μεσημέρι της δεύτερης ημέρας, ο Νικόδημος είπε ότι ίσως 
ήταν ώρα να κατευθυνθούν πάλι δυτικά. Βόρεια, πρώτα, και με-
τά δυτικά. «Γιατί είμαστε τελείως εκτός πορείας,» ξαναθύμισε. 
  «Υπομονή,» του είπε ο Ελπιδοφόρος. «Δεν ξέρουμε αν έχουμε 

ακόμα ξεφύγει απ’το θηρίο–» 
  «Αν ήταν κοντά μας, θα μας ορμούσε· δε θα καθόταν να μας 
κοιτάζει.» 
  «Σήμερα συνεχίζουμε την πορεία μας κανονικά,» επέμεινε ο Ελ-

πιδοφόρος· «κι από αύριο, βλέπουμε.» 
  Το αύριο, όμως, δεν πρόφτασε να έρθει και ο κυνηγός έκανε την 
εμφάνισή του. Καθώς οι σκιές πλήθαιναν και η νύχτα πλησίαζε, 
τα μάτια του Σκοτ έπιασαν μια έντονη γυαλάδα στα δεξιά τους, 

επάνω σε μια πλαγιά. Αμέσως, ύψωσε το χέρι του, δείχνοντας 
και φωνάζοντας: «Το θηρίο!» 
  Οι υπόλοιποι στράφηκαν, βγάζοντας τα όπλα τους. 
  «Πώς είναι δυνατόν;» μούγκρισε ο Νικόδημος· η φωνή του έ-
μοιαζε με κραυγή απόγνωσης. 

  Ο Ελπιδοφόρος σημάδεψε τους παγωμένους βράχους πάνω 
απ’το μηχανικό θηρίο, καθώς αυτό κατέβαινε την πλαγιά. «Πυ-
ροβολήστε εκεί που πυροβολώ!» πρόσταξε, και πάτησε τη σκαν-
δάλη. 



ΚΩΣΤΑΣ ΒΟΥΛΑΖΕΡΗΣ  /  322 

 
 

 

  Κάννες κροτάλισαν μέσα στο απόβραδο. 
  Τα βράχια που σημάδευε ο Ελπιδοφόρος έσπασαν και κατρα-

κύλησαν προς το θηρίο. Η επίθεση, όμως, είχε και αποτελέσματα 
που δεν ήταν αναμενόμενα: Καθώς οι πυροβολισμοί αντήχησαν 
δυνατά στα χιονισμένα βουνά, κατολίσθηση προκλήθηκε, όχι 
μόνο απ’τη μεριά του κυνηγού, αλλά κι απ’τη μεριά της ομάδας. 

  «Προσέξτε!» ούρλιαξε η Κάτια, δείχνοντας επάνω. 
  Έτρεξαν, για ν’αποφύγουν χιόνια και μεγάλα κομμάτια πάγου, 
ενώ ο άνεμος λυσσομανούσε. 
  Ο Ελπιδοφόρος είδε, με τις άκριες των ματιών του, το μηχανικό 
θηρίο να παρασέρνεται από την κατολίσθηση, η οποία ήταν πο-

λύ πιο άγρια απ’το μέρος του. 
  Ο Νικόδημος ούρλιαξε. Χιόνια τον είχαν τυλίξει, και κουτρουβα-
λούσε. 
  «Πιάστε τον!» φώναξε ο Ελπιδοφόρος. «Πιάστε τον!» 

  Ο Σκοτ έτρεξε πίσω απ’τον Νικόδημο, κι έκανε ν’αρπάξει το πό-
δι του, αλλά γλίστρησε και σωριάστηκε, μπρούμυτα. Ένα κομμά-
τι πάγου έπεσε στην πλάτη. «Γαμώ τη Γενιά του Σκοτοδαίμονος!» 
κραύγασε. «ΚΑΠΕΤΑΝΙΕ!» 

  Ο Ελπιδοφόρος ζύγωσε τον δολοφόνο, ενώ έλεγε στους άλλους: 
«Πηγαίνετε να βοηθήσετε τον Νικόδημο! Πηγαίνετε!» 
  «Καπετάνιε!» Η φωνή του Σκοτ. 
  Ο Ελπιδοφόρος έσπρωξε το παγωμένο θραύσμα που είχε πλα-

κώσει τον δολοφόνο. Ήταν βαρύ, αλλά κατάφερε να το διώξει 
από πάνω του, ενώ από παντού έρχονταν μικρότερα κομμάτια 
πέτρας και πάγου, μαζί με χιόνια. 
  Ο Σκοτ πάλεψε να σηκωθεί. 
  «Είσαι καλά;» τον ρώτησε ο Ελπιδοφόρος, βοηθώντας τον. 

  «Σκατά είμ– ΑΑΑΑαααα!» 
  Χιόνια τούς πλάκωσαν και τους δύο, κάνοντάς τους να σωρια-
στούν. Ο Ελπιδοφόρος αισθάνθηκε κάτι βαρύ επάνω στο δεξί 
του πόδι –κάποιος βράχος ή μεγάλο κομμάτι πάγου. 



ΟΙ ΦΥΛΑΚΕΣ ΤΩΝ ΠΑΓΩΝ  /  323 

 
 

 

  «Κατάρες!» γρύλισε, και προσπάθησε να τραβήξει το τσεκούρι 
απ’τον σάκο του. «Σκοτ, πού είσαι;» 

  «Εδώ, αλλά δε μπορώ να κινηθώ!» 
  «Το τσεκούρι σου!» του φώναξε ο Ελπιδοφόρος. «Βγάλε το 
τσεκούρι σου!» ενώ έβγαζε το δικό του και, τινάζοντας χιόνια 
από πάνω του, χτυπούσε το πράγμα που του είχε πλακώσει το 

πόδι. Ένα παγωμένο κομμάτι πέτρας ήταν, τελικά. 
  Το κοπάνησε, και το ξανακοπάνησε, και ξανά, και ξανά, και ξα-
νά. Θραύσματα πετάγονταν τριγύρω, αλλά ο Ελπιδοφόρος ακό-
μα ένιωθε το πόδι του ακινητοποιημένο από μεγάλο βάρος. Γρύ-
λισε, αγριεμένος. 

  Και είδε, ξαφνικά, κάτι να γυαλίζει στο τελευταίο φως της ημέ-
ρας. Ένα σκυλί που ορθωνόταν από πάνω του. Καμωμένο από 
μέταλλο. Με μάτια κατακόκκινα, σαν αέναες φωτιές. 
  «Μακριά από κει, γαμημένη Γενιά του Σκοτοδαίμονος!» άκουσε ο 

Ελπιδοφόρος τον Σκοτ να κραυγάζει, και ο ήχος πυροβολισμών 
αντήχησε. Σφαίρες εξοστρακίστηκαν στο μεταλλικό πετσί του 
τέρατος. 
  Το κεφάλι του στράφηκε, προς στιγμή, στο πλάι, για να δει πού 

βρισκόταν ο δολοφόνος. 
  Αφού είναι να πεθάνω, θα σε πάρω μαζί μου, αν μπορώ! σκέφτη-
κε ο Ελπιδοφόρος, προσπαθώντας να βγάλει τα εκρηκτικά μέσα 
απ’τον σάκο του. 

  Δεν είχε χρόνο, όμως: το κεφάλι του κυνηγού στράφηκε ξανά 
προς το μέρος του. Το τέρας τον ζύγωσε περισσότερο, τα σαγό-
νια του άνοιξαν– 
  –κι έκανε πίσω, ζαλισμένα. 
  Τι συμβαίνει; 

  Οι φωτιές τρεμόπαιξαν μέσα στα μάτια του, σα να πολεμούσε 
κάποιον εσωτερικό πόνο. Κι ύστερα, έσβησαν τελείως. 



ΚΩΣΤΑΣ ΒΟΥΛΑΖΕΡΗΣ  /  324 

 
 

 

  Ο Σκοτ ζύγωσε, βαστώντας το τσεκούρι του και κοπανώντας 
τον παγωμένο βράχο που είχε πλακώσει το πόδι του Ελπιδοφό-

ρου. «Βοήθησέ με, Καπετάνιε! Βοήθησέ με!» 
  Εκείνος χτύπησε, επίσης, τον βράχο. Τι συνέβη; Τι το σταμάτη-
σε; 
  Το μεταλλικό θηρίο ήταν ακίνητο από πάνω του, σαν άγαλμα. 

  Ο βράχος διαλύθηκε, και ο Ελπιδοφόρος πήρε το πόδι του κάτω 
από τα θραύσματα. Κατάφερε να σηκωθεί όρθιος· δεν πρέπει να 
είχε σπάσει κανένα κόκαλο. 
  «Ελάτε! Γρήγορα!» 
  Στράφηκε, και είδε τη Φενίλδα’σαρ να τους γνέφει. 

  «Ελάτε!» 
  Έτρεξαν κοντά της, ενώ η κατολίσθηση έμοιαζε να έχει ξεθυμά-
νει. 
  «Εσύ;» τη ρώτησε ο Ελπιδοφόρος. «Εσύ το σταμάτησες;» 

  Η μάγισσα κατένευσε. «Πρέπει να φύγουμε!» 
  «Πού είν’οι άλλοι;» 
  «Δεν ξέρω· δεν τους ακολούθησα. Είδα το θηρίο να σας ζυγώνει 
κι αμέσως έκανα το Ξόρκι Ενεργειακής Συστολής.» 

  «Πάμε!» είπε ο Σκοτ. 
  «Όχι,» διαφώνησε ο Ελπιδοφόρος. «Μια στιγμή. Του χρωστάω 
κάτι. Για το θάνατο της Νάνσυς, και όχι μόνο.» 
  Έβγαλε όσα εκρηκτικά είχε στον σάκο του και ζύγωσε το μηχα-

νικό θηρίο. Τα κόλλησε επάνω στο μεταλλικό του πετσί και ε-
νεργοποίησε το χρονόμετρό τους στα τριάντα δευτερόλεπτα. 
  «Τρέξτε!» είπε. 
  Καθώς απομακρύνονταν, τα βουνά βρυχήθηκαν πίσω τους. 
Φωτιά τινάχτηκε μέσα στον λυσσαλέο άνεμο· και μια βροχή από 

χιόνι, παγωμένους βράχους, και κομμάτια καθαρού πάγου ξεκί-
νησε. Μια πολύ, πολύ επικίνδυνη βροχή… 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  325 

 
 

 

 
Το κεφάλι της Φενίλδα την πονούσε, ύστερα από τη χρήση του 

Ξορκιού Ενεργειακής Συστολής, και η δεύτερη κατολίσθηση δεν 
βοήθησε τον πονοκέφαλό της να περάσει· αν μη τι άλλο, τον επι-
δείνωσε. Καθώς εκείνη, ο Ελπιδοφόρος, και ο Σκοτ έτρεχαν πά-
νω σε μια κατηφορική πλαγιά, αισθανόταν το κρανίο της νάναι 

έτοιμο να θρυμματιστεί, και δάγκωνε τα χείλη της απ’τον πόνο. 
Τα μάτια της είχαν δακρύσει, και ίσα που έβλεπε μπροστά της, 
μέσα στη χιονοθύελλα και στις σκιές του απόβραδου. 
  «ΠΡΟΣΟΧΗ!» αντήχησε η φωνή του Σκοτ, και η Φενίλδα τον αι-
σθάνθηκε να τη σπρώχνει. 

  «Μηηηηηη…!» ούρλιαξε, χάνοντας την ισορροπία της και κα-
τρακυλώντας. Γύρω της μπορούσε να αντιληφτεί μόνο ότι επι-
κρατούσε ένα ανείπωτο χάος από πάγους, χιόνια, και σκοτάδι. 
  Χτύπησε κάπου και έχασε τις αισθήσεις της. 

 
 
 
Ο Ελπιδοφόρος αισθάνθηκε τον Σκοτ να τον σπρώχνει, και δεν 

έφερε αντίσταση, γιατί είχε κι εκείνος μόλις δει τα επικίνδυνα 
κομμάτια πάγου που κατρακυλούσαν προς το μέρος τους. Έ-
μοιαζαν θανατηφόρα, σαν λεπίδια. Η σπρωξιά του δολοφόνου 
έκανε τον Ελπιδοφόρο να πεταχτεί παραδίπλα και να κουτρου-

βαλήσει στην πλαγιά, μακριά από την πορεία των επικίνδυνων 
πάγων. Και ο ίδιος ο Σκοτ βούτηξε, αμέσως, πίσω του. 
  Σύντομα, παρατήρησαν ότι τσουλούσαν προς έναν τοίχο από 
συμπαγές πάγο, και προσπάθησαν να κόψουν τη φορά τους, α-
πλώνοντας τα χέρια για να γαντζωθούν όπου μπορούσαν. Δυ-

στυχώς, έπιαναν μονάχα χιόνι, το οποίο διαλυόταν ανάμεσα στα 
δάχτυλά τους. 
  Ο Ελπιδοφόρος διπλώθηκε, για να μη σπάσει κανένα μέλος, και 
προστάτεψε το κεφάλι του όσο καλύτερα μπορούσε– 



ΚΩΣΤΑΣ ΒΟΥΛΑΖΕΡΗΣ  /  326 

 
 

 

  Το χτύπημα πάνω στους πάγους ήταν δυνατό, αλλά όχι τόσο 
δυνατό όσο περίμενε. 

  Ο Σκοτ κοπάνησε δίπλα του. Και τα κομμάτια πάγου που τους 
κυνηγούσαν χτύπησαν αρκετή απόσταση παραπέρα, σπάζοντας 
σε μικρότερα θραύσματα. 
  Ο Ελπιδοφόρος σηκώθηκε. Πού είναι η Φενίλδα; «Φενίλδα!» 

φώναξε. «Φενίλδα!» Δεν την έβλεπε πουθενά. 
  «Εκεί είναι!» είπε ο Σκοτ, δείχνοντας· και τότε ο Ελπιδοφόρος 
τη διέκρινε, καθώς ήταν σκεπασμένη από το χιόνι. Βρισκόταν 
αρκετά μακριά, κι έμοιαζε νάχει χάσει τις αισθήσεις της. Εκεί, 
όμως, που είχε πέσει υπήρχαν μόνο χιονόλοφοι, όχι σκληροί πά-

γοι. Ήταν τυχερή. 
  Ο Ελπιδοφόρος πήγε κοντά της, γρήγορα. «Πάρε το σάκο της,» 
είπε στον Σκοτ, που τον είχε ακολουθήσει. 
  Εκείνος υπάκουσε, και ο Ελπιδοφόρος σήκωσε τη μάγισσα στα 

χέρια. «Πρέπει να βρούμε τους άλλους.» 
  «Δε μπορεί νάναι μακριά. Σ’αυτή την πλαγιά κατρακύλησε ο Νι-
κόδημος.» 
  Βάδισαν. 

  Το δεξί παγοπέδιλο του Ελπιδοφόρου είχε καταστραφεί, μα δε 
σταμάτησε για να το φτιάξει· δεν υπήρχε χρόνος τώρα. 
  «Νάραλχεμ!» φώναξε. «Νικόδημε! Κάτια! Νάραλχεμ! Κάτια!» Η 
φωνή του αντηχούσε μέσα στα βουνά και στον άνεμο, ενώ ακό-

μα έπεφταν κάποια κομμάτια απ’την κατολίσθηση. «ΝΑΡΑΛΧΕΜ! 
ΠΟΥ ΕΙΣΑΙ, ΜΑΓΕ; ΚΑΤΙΑ!» 
  «Εδώ!» ακούστηκε μια απόμακρη φωνή. «Εδώ, Καπετάνιε!» 
  Ο Ελπιδοφόρος κοίταξε τριγύρω, ψάχνοντας. 
  Ο Σκοτ, όμως, έμοιαζε να έχει καταλάβει από πού ήρθε ο ήχος. 

«Έλα,» είπε, και βάδισε προς ένα άνοιγμα των βουνών. 
  Ο Ελπιδοφόρος τον ακολούθησε και, σύντομα, βρέθηκαν κοντά 
στον Νάραλχεμ’νιρ, την Κάτια, και τον Νικόδημο. Ο τελευταίος 
δεν είχε χάσει τις αισθήσεις του, παρότι είχε κατρακυλήσει. 



ΟΙ ΦΥΛΑΚΕΣ ΤΩΝ ΠΑΓΩΝ  /  327 

 
 

 

  «Η Φενίλδα;» είπε η Κάτια, κοιτάζοντας τη μάγισσα στα χέρια 
του Ελπιδοφόρου. 

  «Δεν έχει τίποτα· λιποθύμησε μόνο,» αποκρίθηκε εκείνος. 
«Προτού λιποθυμήσει, όμως, μας έσωσε και τους δύο από το θη-
ρίο· το έκανε να σταματήσει. Πρέπει να φύγουμε τώρα. Πρέπει 
να απομακρυνθούμε. Του έριξα ό,τι εκρηκτικά είχα, αλλά δεν ξέ-

ρω αν είναι νεκρό –και φοβάμαι πως δεν είναι.» 
  Κανένας δε διαφώνησε. Προχώρησαν όσο πιο γρήγορα μπο-
ρούσαν. 
 
 

 
«Πώς μας βρήκε, το τρισκατάρατο;» είπε ο Νικόδημος, το επόμε-
νο πρωί. «Νόμιζα ότι μας είχε χάσει τελείως!» 
  «Εγώ δεν το νόμιζα,» τον διαβεβαίωσε ο Ελπιδοφόρος, με σκο-

τεινή όψη. 
  «Γιατί όχι; Πώς να μας εντοπίσει μέσα στα βουνά; Και πώς 
στ’ανάθεμα σκαρφάλωσε, μπορείς να μου πεις;» 
  «Προφανώς,» παρενέβη ο Νάραλχεμ’νιρ, «βρήκε κάποιο πέρα-

σμα βατό για τα τέσσερα πόδια του. Κινείται πολύ γρήγορα –
σίγουρα πολύ πιο γρήγορα από εμάς– και ποτέ δεν κουράζεται: 
πράγμα που σημαίνει ότι μπορεί και καλύπτει μεγαλύτερη περι-
οχή, μέχρι να εντοπίσει το μέρος που το συμφέρει να διασχίσει. 

Αν ήταν ένα κανονικό ζώο, όσο δυνατό κι αν ήταν, θα μας είχε 
χάσει.» 
  «Ακριβώς,» ένευσε ο Ελπιδοφόρος. «Και τώρα, τέρμα οι κουβέ-
ντες. Ώρα να ξεκινήσουμε.» 
  Μάζεψαν τις σκηνές τους και οδοιπόρησαν. Κανένας δεν πρό-

τεινε να πάνε δυτικά· η ανατολική κατεύθυνση έμοιαζε σε όλους 
υπέροχη, αυτή τη στιγμή, ακόμα κι αν τους οδηγούσε, προσωρι-
νά, μακριά από τον προορισμό τους. Εξάλλου, ο αρχηγός τους 
είχε δίκιο: Οι νεκροί δε βρίσκουν χαμένες πόλεις. 



ΚΩΣΤΑΣ ΒΟΥΛΑΖΕΡΗΣ  /  328 

 
 

 

 
 

 
Όταν η Φενίλδα είχε ξυπνήσει μέσα στη σκηνή που μοιραζόταν 
με τον Ελπιδοφόρο, τον είχε βρει να κάθεται κοντά της. Το κε-
φάλι της πονούσε, και του ζήτησε να τη βοηθήσει να σηκωθεί, 

για να βάλει το φάρμακό της. Εκείνος τη βοήθησε, κι ύστερα της 
έδωσε κάτι να πιει και να φάει. Τη ρώτησε πώς αισθανόταν. Έ-
νιωθε να έχει χτυπήσει πουθενά; Η Φενίλδα δεν ένιωθε κανέναν 
έντονο πόνο. Καλά είμαι, του απάντησε· κι εκείνος τής είπε: Ή-
σουν τυχερή. Έπεσες πάνω σε κάτι χιονόλοφους. 

  Τώρα, η μάγισσα βάδιζε μαζί με τους υπόλοιπους, όπως και τις 
προηγούμενες ημέρες. Το κατρακύλισμά της δεν της είχε προκα-
λέσει καμια μόνιμη ή ημιμόνιμη δυσχέρεια· αν μη τι άλλο, μετά 
από την ξεκούρασή της, αισθανόταν καλύτερα από πριν. 

  Λίγη ώρα αφότου ξεκίνησαν να οδοιπορούν, έφτασαν μπροστά 
σ’έναν κρημνό και τον σκαρφάλωσαν, χωρίς παράπονα, γιατί 
γνώριζαν πως στα απότομα μέρη ο κυνηγός τους δεν μπορούσε 
να έρθει. Το απόγευμα, βρέθηκαν μέσα σε μια χαράδρα γεμάτη 

πάγους, τους οποίους έπρεπε να σπάνε για να προχωρούν. Τη 
νύχτα, κοιμήθηκαν υπό την προστασία της Μαγγανείας Υλικής 
Διαισθήσεως του Νάραλχεμ’νιρ, και με σκοπιές. 
  Το νοτιοανατολικό τους ταξίδι συνεχίστηκε για δύο μέρες ακό-

μα, δίχως να συναντήσουν πουθενά τον κυνηγό· αλλά δεν πί-
στεψαν και ότι ήταν ασφαλείς από αυτόν. Είχαν καταλάβει πλέ-
ον πως έπρεπε να απομακρυνθούν πολύ για να έχουν ελπίδες να 
τους χάσει μόνιμα. Δεν σκέφτονταν ν’αλλάξουν πορεία, επειδή 
γνώριζαν πως τα χιλιόμετρα που είχαν καλύψει μέσα στην ορει-

νή, παγωμένη περιοχή δεν ήταν και τόσα πολλά. Έπρεπε να τα-
ξιδέψουν κι άλλες μέρες ακόμα· και μακάρι να μην ξανάβρισκαν 
μπροστά τους το μηχανικό θηρίο. 
  Δυστυχώς, όμως, το βρήκαν. 



ΟΙ ΦΥΛΑΚΕΣ ΤΩΝ ΠΑΓΩΝ  /  329 

 
 

 

  Το πρωί της επόμενης ημέρας, καθώς έβγαιναν απ’τις σκηνές 
τους κι ετοιμάζονταν να τις μαζέψουν, ο Ελπιδοφόρος, κοιτάζο-

ντας τις τριγυρινές πλαγιές με τα κιάλια του, το είδε να έρχεται. 
Αμέσως, ειδοποίησε τους υπόλοιπους. Τους είπε να μαζέψουν –
γρήγορα!– τις σκηνές και να ετοιμάσουν τα όπλα τους. 
  Ο κυνηγός δεν υπήρχε αμφιβολία ότι τους είχε εντοπίσει· κα-

θώς ατένιζε το θηρίο, ο Ελπιδοφόρος νόμιζε ότι τα κατακόκκινα 
μάτια του τον διαπερνούσαν. Και δε μοιάζει τραυματισμένο· δεν 
του έκαναν τίποτα τα εκρηκτικά μου. Από τι είναι φτιαγμένο; Ο-
ποιουδήποτε είδους μέταλλο γνώριζε ο Ελπιδοφόρος θα είχε κα-
ταστραφεί, ύστερα από εκείνη την έκρηξη· κι οποιουδήποτε εί-

δους μηχανή θα είχε γίνει κομμάτια. 
  «Τι πράγμα είν’αυτό;» γρύλισε, κάτω απ’την ανάσα του, κατε-
βάζοντας τα κιάλια του. 
  «Νομίζω, αγάπη μου, ότι έχουμε να κάνουμε με κάτι απ’τον Ε-

νιαίο Κόσμο.» 
  Ο Ελπιδοφόρος στράφηκε να κοιτάξει τον Νάραλχεμ’νιρ. Τον 
Ενιαίο Κόσμο… 
  «Δεν πιστεύεις στον Ενιαίο Κόσμο, ε; Βρες τρόπο, τότε, να εξη-

γήσεις αυτό το θηρίο που δεν είναι θηρίο,» τον προκάλεσε ο μά-
γος. 
  Ο Ελπιδοφόρος πήρε το τουφέκι του στα χέρια. «Για την ώρα, 
προτιμώ να βρω τρόπο να το σταματήσω απ’το να μας κάνει 

κομμάτια. Αγάπη μου.» Και έφερε το στόχαστρο του όπλου –που 
λειτουργούσε, συγχρόνως, και ως τηλεσκόπιο– στο δεξί του μάτι, 
ερευνώντας την περιοχή απ’την οποία θα περνούσε το τέρας για 
να τους φτάσει. 
  Κοίτα να δεις που είμαστε τυχεροί… συμπέρανε. Εκτός του ότι 

υπήρχε ανοιχτό πεδίο βολής, ήταν προφανές ότι το μηχανικό 
πλάσμα θα έπρεπε να διασχίσει ένα στενό πέρασμα, δίπλα 
σ’έναν κρημνό. Το πλεονέκτημα είναι, για μια φορά, καθαρά δικό 
μας. 



ΚΩΣΤΑΣ ΒΟΥΛΑΖΕΡΗΣ  /  330 

 
 

 

  «Βγάλτε τα όπλα σας!» πρόσταξε ο Ελπιδοφόρος, ακούγοντας 
πως είχαν μαζέψει τις σκηνές τους. 

  «Τα έχουμε ήδη έτοιμα, Καπετάνιε,» αποκρίθηκε ο Σκοτ. 
  «Θα χτυπήσουμε το μονοπάτι, μόλις δούμε το θηρίο να το δια-
σχίζει,» είπε ο Ελπιδοφόρος, με αρκετά δυνατή φωνή ώστε να 
τον ακούσουν όλοι μέσα στον άνεμο. «Μη ρίξει κανένας ώσπου 

να με δείτε εμένα να ρίχνω!» 
  Και περίμενε, σημαδεύοντας. 
  Το μηχανικό πλάσμα είχε τα κατακόκκινα μάτια του καρφωμέ-
να επάνω τους, παρατήρησε ο Ελπιδοφόρος. Μας βλέπει. Μας 
διακρίνει καθαρά, παρά την απόσταση. Τα μάτια του πρέπει να 

έχουν τηλεσκοπικές ιδιότητες. Επομένως, βλέπει και ότι το σημα-
δεύουμε· αλλά εξακολουθεί να έρχεται. 
  Το θηρίο ανέβηκε στο στενό πέρασμα πλάι στον κρημνό, τρέχο-
ντας όπως ένα άλογο, ή ίσως γρηγορότερα. 

  «ΤΩΡΑ!» φώναξε ο Ελπιδοφόρος, πιέζοντας το δάχτυλό του στη 
σκανδάλη και πυροβολώντας συνεχόμενα. 
  Οι σύντροφοί του τον μιμήθηκαν. Το κροτάλισμα των όπλων 
γέμισε τον πρωινό αέρα των βουνών. 

  Κομμάτια πάγου, πέτρας, και χιονιού τινάζονταν από το πέρα-
σμα· και το μηχανικό θηρίο πηδούσε απ’το ένα σταθερό σημείο 
στο άλλο, στο άλλο, στο άλλο, ενώ η γη κατέρρεε πίσω του. 
  Δεν μπορούμε να το προλάβουμε, το δαιμονισμένο! γρύλισε ε-

ντός του ο Ελπιδοφόρος. Άλλαξε, πάραυτα, γεμιστήρα στο όπλο 
του και συνέχισε να πυροβολεί. Γύρω του, άκουσε κι άλλους 
ν’αλλάζουν γεμιστήρα. 
  Το πέρασμα διαλυόταν. 
  Το θηρίο, όμως, βρισκόταν στο τέλος του. Όχι πολύ μακριά τους 

τώρα. Κάπου δεκαπέντε μέτρα. 
  Αν μας φτάσει, είμαστε νεκροί. Ο Ελπιδοφόρος πάτησε τη σκαν-
δάλη του εκτοξευτή χειροβομβίδων. 



ΟΙ ΦΥΛΑΚΕΣ ΤΩΝ ΠΑΓΩΝ  /  331 

 
 

 

  Μια έκρηξη έγινε μπροστά στα πόδια του μηχανικού πλάσμα-
τος, η οποία το ανάγκασε να χάσει λίγη από τη φόρα του. Το μο-

νοπάτι κομματιάστηκε από κάτω του. 
  Χωρίς να βγάλει την παραμικρή κραυγή, το θηρίο έπεσε στον 
κρημνό, κατρακυλώντας. 
  Ο Σκοτ και ο Νικόδημος ζητωκραύγασαν, σαν άγριοι. 

  Ο Ελπιδοφόρος μειδίασε πίσω απ’την προσωπίδα του, κατεβά-
ζοντας το τουφέκι του, που κάπνιζε. Στράφηκε στους συντρό-
φους του, λέγοντας: «Φεύγουμε. Τώρα.» 
 
 

 
Τις δύο μέρες που ακολούθησαν δεν ξαναείδαν το θηρίο. «Το κα-
τακρημνίσαμε για τα καλά, μου φαίνεται,» είπε ο Σκοτ, το δεύτε-
ρο απόγευμα· μα δεν πρότεινε ν’αλλάξουν κατεύθυνση, παρότι 

εξακολουθούσαν να πηγαίνουν νοτιοανατολικά, απομακρυνόμε-
νοι από την Αρταλδάφρα. 
  Ο Ελπιδοφόρος αναρωτιόταν αν οι Υπερασπιστές είχαν δει κάτι 
από όλα τούτα, κάποια από τις συγκρούσεις τους με το μεταλλι-

κό θηρίο. Είχαν πει ότι θα τον «επισκέπτονταν» πού και πού. Α-
κόμα κι αν είχαν δει τι τους καταδίωκε, πάντως, δεν είχαν προ-
σφέρει καμία συμβουλή ή πληροφορία για το πώς να νικήσουν 
τον εχθρό τους. Και τη χρειαζόμαστε. Τη χρειαζόμαστε, απεγνω-

σμένα. Εκτός αν καταφέρουμε να τον κάνουμε να μας χάσει μόνι-
μα… πράγμα που του έμοιαζε ολοένα και πιο δύσκολο. Να πάρ’ η 
Οργή του Κρόνου! Δεν μπορούμε να τον απωθούμε για πάντα! Ο-
ρισμένες στιγμές σκέφτηκε ότι ίσως θα ήταν συνετό να υποχω-
ρήσουν: να φύγουν από την Ταρασμάλθη και να αναφέρουν α-

ποτυχία στους αφέντες τους. Θα προλάβαιναν, όμως, να φτά-
σουν στον Παγογέρακα, προτού το μεταλλικό τέρας φτάσει εκεί-
νους; Τον Ελπιδοφόρο δεν τον ενδιέφερε τόσο για τον εαυτό του 
όσο για τους συντρόφους του. Εξάλλου, αυτός ήταν, ουσιαστικά, 



ΚΩΣΤΑΣ ΒΟΥΛΑΖΕΡΗΣ  /  332 

 
 

 

νεκρός. Καταζητούμενος, μολυσμένος, πλήρως ελεγχόμενος. 
Γι’αυτό κιόλας οι μπάσταρδοι οι Υπερασπιστές τον είχαν στείλει 

εδώ: ήθελαν κάποιον τρελό για να ηγηθεί τούτης της τρελής α-
ποστολής… Αναρωτιόταν γιατί είχαν στείλει τους υπόλοιπους. 
Τη Φενίλδα γνώριζε πώς την έλεγχαν, αλλά για τους άλλους δεν 
ήξερε τίποτα. Του ήταν άγνωστοι, παρότι, λόγω των όσων είχαν 

περάσει μαζί, τους είχε πλέον συμπαθήσει. Είναι οι στρατιώτες 
μου, κι εγώ ο αρχηγός τους. Δεν μπορώ να τους εγκαταλείψω. Πα-
λιά ένστικτα, που ποτέ δεν πεθαίνουν. 
  Το μεσημέρι της επόμενης ημέρας κατασκήνωσαν σε μια χιονι-
σμένη πλαγιά, ενώ ο άνεμος ούρλιαζε σα να τον έσφαζαν, και 

τους χτυπούσε με παγοκρυστάλλους και χιόνι σαν γυναίκα που 
προσπαθούν να τη βιάσουν. Ο Ελπιδοφόρος, κοιτάζοντας με τα 
κιάλια του τριγύρω, για να δει ότι δεν τους πλησίαζε ο κυνηγός 
τους, διέκρινε κάτι άλλο μέσα στη χιονοθύελλα. 

  «Σκοτ!» φώναξε. «Έλα δω!» 
  Ο δολοφόνος τον πλησίασε. «Τι είναι, Καπετάνιε;» 
  «Δες εκεί.»Ύψωσε το χέρι του, δείχνοντας. «Βλέπεις το ίδιο που 
βλέπω;» 

  Ο Σκοτ έφερε τα κιάλια του στα μάτια. «Μα τους θεούς! Κι άλλο 
δάσος!» 
  «Δεν κάνω λάθος, λοιπόν.» 
  Πλησίασαν τους υπόλοιπους και, ενώ είχαν όλοι τους μπει σε 

μια σκηνή, τους είπαν τι βρισκόταν σχετικά κοντά τους. 
  «Μπορούμε να φτάσουμε εκεί ώς το βράδυ,» εξήγησε ο Ελπι-
δοφόρος. 
  «Εγώ, πάντως, τα έχω φοβηθεί τα δάση, ύστερα από το προη-
γούμενο,» δήλωσε η Κάτια. 

  «Αυτή τη φορά, δε θα μπούμε σε άγνωστους ναούς,» τη διαβε-
βαίωσε ο Ελπιδοφόρος. «Κι αν δεν κάνουμε κάτι ιδιαίτερο για να 
τραβήξουμε την προσοχή των εχθρών μας, δεν μπορούν να μας 
εντοπίσουν.» 



ΟΙ ΦΥΛΑΚΕΣ ΤΩΝ ΠΑΓΩΝ  /  333 

 
 

 

  «Πώς το ξέρεις;» 
  «Το ξέρω.» Οι Υπερασπιστές δεν κοιτάζουν μέσα απ’τα μάτια 

μου, αλλιώς τώρα αυτοί που μας θέλουν νεκρούς θα γνώριζαν α-
κριβώς τη θέση μας. 
  Ο Νικόδημος ρώτησε: «Πιστεύεις ότι το θηρίο θα μας χάσει στο 
δάσος;» 

  «Μ’αυτό το πράγμα δεν μπορώ να θεωρήσω τίποτα βέβαιο. Αλ-
λά, δεδομένου ότι βασίζεται στην όρασή του για να μας βρίσκει, 
ναι, νομίζω ότι οι πιθανότητές μας ίσως νάναι καλύτερες εκεί.» 
  «Δεν έχουμε να χάσουμε τίποτα,» είπε ο Νάραλχεμ’νιρ. «Πάμε 
στο δάσος.» 

  «Συμφωνώ,» δήλωσε ο Σκοτ, και ρούφηξε μια γουλιά ζεστό κα-
φέ. 
  Ο Ελπιδοφόρος κοίταξε τη Φενίλδα, ερωτηματικά. 
  «Πάμε,» είπε εκείνη. 

 
 
 
Καθώς νύχτωνε, βρίσκονταν στις παρυφές του δάσους, παρατη-

ρώντας ότι δεν διέφερε και πολύ από το προηγούμενο που είχαν 
συναντήσει. Τα δέντρα του ήταν ψηλά και χοντρόκορμα, με μα-
κριά κλαδιά που είχαν βελονοειδή φύλλα. Από την κορυφή ώς 
τις ρίζες τους, φορέματα και μανδύες από πάγο τα έντυναν, γυα-

λίζοντας στο τελευταίο φως της ημέρας. 
  Η ομάδα προχώρησε ακόμα για όσο μπορούσε, και μετά, όταν 
είχε σκοτεινιάσει, σταμάτησε. Έστησαν τις σκηνές τους και μπή-
καν για να διανυκτερεύσουν. 
  Ο Ελπιδοφόρος φύλαξε την πρώτη σκοπιά, κοιτάζοντας τα 

σκοτεινά βάθη του δάσους και έχοντας το νου του για δύο κατα-
κόκκινα σημεία που μπορεί να εμφανίζονταν σαν τα μάτια δαι-
μονικού πνεύματος. 



ΚΩΣΤΑΣ ΒΟΥΛΑΖΕΡΗΣ  /  334 

 
 

 

Κεφάλαιο 24 
 
 
«Τι είν’αυτοί οι πούστηδες;» γρύλισε η Μάρθα, κρατώντας τον 

ματωμένο αριστερό της ώμο με το δεξί γαντοφορεμένο χέρι της. 
«Πώς ξέρεις τη γλώσσα τους, Γεράρδε;» 
  Οι επαναστάτες βάδιζαν μέσα στο παγωμένο δάσος, περιτριγυ-
ρισμένοι από τους Κρά’αν, οι οποίοι είχαν τα ενεργειακά τους 

δόρατα στραμμένα προς το μέρος τους, και πολλοί ακόμα τους 
σημάδευαν με καραμπίνες. Αυτός που φαινόταν για αρχηγός πή-
γαινε πρώτος. 
  Το ενεργειακό έλκηθρο των επαναστατών τούς ακολουθούσε, 
γλιστρώντας στο χιόνι· και, εκτός από τα συνηθισμένα που είχε 

φορτωμένα επάνω του, τώρα είχε και τον σάκο της Μάρθας, η 
οποία, εξαιτίας του τραύματός της, αδυνατούσε να τον κουβαλά. 
  «Αυτοί οι ‘πούστηδες’,» αποκρίθηκε ο Γεράρδος, «ονομάζονται 
Κρά’αν, και είναι πλάσματα του Πορφυρού Κενού.» 

  «Του Πορφυρού Κενού;» απόρησε ο Προαιρέσιος. «Και τι κά-
νουν εδώ;» 
  «Την ίδια απορία έχουμε,» τον διαβεβαίωσε ο Γεράρδος. «Ούτε 
εγώ ξέρω. Πάντως, απ’ό,τι κατάλαβα, θα μας σκότωναν αν δεν 

τους μιλούσα. Τώρα, μάλλον, τους έχω εντυπωσιάσει, καθώς εί-
μαι ο πρώτος άνθρωπος που συναντάνε εδώ πέρα ο οποίος γνω-
ρίζει τη γλώσσα τους.» 
  «Δε μ’εκπλήσσει,» είπε ο Προαιρέσιος. «Ποιον άλλο να συνα-

ντήσουν; Έρχεται κανένας σε τούτα τα μέρη; Αλλά γιατί να θέ-
λουν να μας σκοτώσουν;» 
  «Μα, δεν είναι προφανές; Για τα εφόδιά μας, και για τα όπλα 
μας.» 
  «Δηλαδή, θες να πεις ότι ζουν εδώ ληστεύοντας; Δε με πείθει 

αυτό, Καπετάνιε. Όπως είπα: ποιος έρχεται σε τούτα τα μέρη;» 



ΟΙ ΦΥΛΑΚΕΣ ΤΩΝ ΠΑΓΩΝ  /  335 

 
 

 

  «Υποθέτω,» αποκρίθηκε ο Γεράρδος, «ότι δεν ζουν μόνο λη-
στεύοντας.» 

  «Και πώς επιβιώνουν μέσα σ’αυτό το δαιμονισμένο ψύχος;» 
  «Θα μάθουμε, σύντομα. Μας πηγαίνουν στην Πόλη του Νεκρού 
Θεού.» 
  «Πόλη;» έκανε ο Προαιρέσιος. 

  «Η Αρταλδάφρα;» είπε η Μάρθα, και τα μάτια της διαστάλθη-
καν πίσω από τα σκούρα γυαλιά της. 
  Ο Γεράρδος κοίταξε τον Σέλιρ’χοκ. 
  «Δεν ξέρω, Καπετάνιε,» είπε ο μάγος. «Είναι πιθανό, υποθέτω. 
Αλλά όχι βέβαιο. Δεν έχω ξανακούσει να την ονομάζουν ‘Πόλη 

του Νεκρού Θεού’.» 
  «Ούτε εγώ,» παραδέχτηκε η Μάρθα. «Κι αφού μιλάς τη γλώσσα 
τους, Γεράρδε, πες τους να σταματήσουμε, για να βγάλω τούτη 
τη γαμημένη σφαίρα απ’τον ώμο μου. Μ’έχει γαμήσει κανονικά!» 

  «Δε νομίζω να μ’ακούσουν. Με το ζόρι κατάφερα να τους πείσω 
να μη μας σκοτώσουν αμέσως. Τους είπα ότι θα διαπραγματευ-
τούμε μαζί τους.» 
  «Θα διαπραγματευτούμε;» έκανε ο Προαιρέσιος. «Πώς; Με τι; 

Μη μου πεις ότι σκοπεύεις να τους δώσεις τις προμήθειές μας ή 
τα όπλα μας! Θα ψοφήσουμε σαν μυρμήγκια εδώ πέρα!» 
  «Δε σκοπεύω να τους δώσω τίποτα· το θεώρησα, όμως, καλύ-
τερο να φανώ διαλλακτικός μαζί τους, παρά να μας σκοτώσουν 

όλους. Και θα σου πρότεινα να μη λες πολλά για μυρμήγκια 
μπροστά στους Κρά’αν… εκτός αν ετούτοι οι Κρά’αν είναι τελεί-
ως διαφορετικοί απ’αυτούς που ξέρω εγώ.» 
  «Τι εννοείς;» 
  «Στο Πορφυρό Κενό, οι άνθρωποι αποκαλούν τους Κρά’αν 

‘μυρμήγκια’, εξαιτίας της φυσικής τους ομοιότητας με τα εν λό-
γω έντομα. Οι Κρά’αν, όμως, προσβάλλονται από αυτό. Ονομά-
ζουν τους εαυτούς τους ‘Συλλέκτες’, γιατί συλλέγουν τον διαλύ-



ΚΩΣΤΑΣ ΒΟΥΛΑΖΕΡΗΣ  /  336 

 
 

 

τη Κενού: το καύσιμο που κάνει τα πλοία να κινούνται στο Πορ-
φυρό Κενό.» 

  «Εντάξει,» είπε ο Προαιρέσιος, «θα το έχω υπόψη μου.» 
  Η Μάρθα ρώτησε τον Γεράρδο: «Είσαι σίγουρος ότι δεν κατα-
λαβαίνουν τη Συμπαντική;» 
  «Δε νομίζω να την καταλαβαίνουν.» 

  «Αυτοί που ήξερες στο Πορφυρό Κενό την καταλάβαιναν;» 
  «Ναι, και τη μιλούσαν κιόλας, αλλά όχι όλοι πολύ καλά–» 
  Η Μάρθα φώναξε ξαφνικά: «Τι θα γίνει μ’αυτά τα γαμημένα 
μυρμήγκια; Θα μας αφήσουν να φύγουμε, γαμώ τη φάρα τους; 
Λέω να τα σκοτώσουμε όλα και να ξεμπερδεύουμε μαζί τους!» 

  Ο αρχηγός των Κρά’αν στράφηκε να την κοιτάξει· μετά, κοίταξε 
τον Γεράρδο. «Γιατί φωνάζει;» ρώτησε, στη γλώσσα των Κρά’αν. 
  «Την πονάει ο ώμος της,» εξήγησε εκείνος. «Είναι μακριά η πόλη 
σας; Νυχτώνει.» 

  «Θα είμαστε κει αύριο βράδυ.» 
  «Γιατί είχατε έρθει τόσο μακριά;» 
  «Είχαμε πάει κυνήγι.» 
  «Υπάρχει τίποτα να κυνηγήσετε σε τούτα τα μέρη;» 

  «Κάποια ζώα που ζουν μονάχα εδώ, στο Δάσος του Θεού.» 
  Το Δάσος του Θεού; 
  Ο αρχηγός στράφηκε πάλι από την άλλη, συνεχίζοντας να προ-
πορεύεται. 

  «Τι σου είπε;» ψιθύρισε η Μάρθα στον Γεράρδο. 
  Εκείνος τής απάντησε, και πρόσθεσε: «Ήταν ανόητο αυτό που 
έκανες!» 
  «Ήθελα να διαπιστώσω ότι όντως δεν καταλαβαίνουν τη Συ-
μπαντική.» 

 «Αν διαπίστωνες ότι την καταλαβαίνουν, όμως, θα μας είχαν 
σκοτώσει τώρα· ή θα μας είχαν σωριάσει και θα μας είχαν δέσει, 
στην καλύτερη περίπτωση!» 
  Η Μάρθα δεν αποκρίθηκε. 



ΟΙ ΦΥΛΑΚΕΣ ΤΩΝ ΠΑΓΩΝ  /  337 

 
 

 

  Ο Γεράρδος αναστέναξε. Ο πόνος στον ώμο της είναι που την έ-
κανε τόσο απρόσεχτη, σκέφτηκε, γιατί δε μοιάζει γενικά για α-

πρόσεχτη γυναίκα. Αν ήταν, δε θα είχε μείνει ζωντανή ώς τώρα, με 
τη ζωή που ακολουθεί. 
  «Υπάρχουν ζώα σε τούτα τα μέρη;» ρώτησε ο Προαιρέσιος, έχο-
ντας ακούσει αυτά που είπε ο Γεράρδος: ότι οι Κρά’αν είχαν έρ-

θει εδώ για κυνήγι. 
  «Φυσικά και υπάρχουν, όπως και στο άλλο δάσος,» του είπε η 
Μάρθα. 
  «Δηλαδή, μπορεί πραγματικά κάποιος να ζήσει εδώ;» 
  «Κανονικά, όχι. Ή, μόνο με τρομερή δυσκολία. Επιπλέον, πού 

βρίσκουν την ενέργεια;» Η Μάρθα κοίταξε τις λεπίδες των δορά-
των των Κρά’αν, οι οποίες λαμπύριζαν από την παλλόμενη ενέρ-
γεια που τις τύλιγε. 
  «Καλό ερώτημα,» είπε ο Γεράρδος. Και πώς κατέληξαν εδώ; α-

ναρωτήθηκε. Ήρθαν στην Ταρασμάλθη από το Πορφυρό Κενό; 
  Μετά από μερικές ώρες σταμάτησαν, και οι Κρά’αν έβγαλαν 
σκηνές, για να καταυλιστούν. Οι επαναστάτες έστησαν τις δύο 
δικές τους σκηνές. Μέσα στη μία απ’αυτές άναψαν μια ενεργεια-

κή θερμάστρα, και η Μάρθα έβγαλε τα ρούχα της, ώστε ο Γεράρ-
δος να περιποιηθεί την πληγή στον ώμο της. Σε λίγο, η σφαίρα 
βρισκόταν ριγμένη σε μια μεταλλική κούπα, και το τραύμα ήταν 
καυτηριασμένο και δεμένο με επιδέσμους. 

  «Γιατί δε μιλούσαν πρώτα, οι καριόληδες;» μούγκρισε η Μάρθα. 
«Είναι απ’αυτούς που πρώτα πυροβολούν και μετά μιλούν;» 
  «Ανάλογα,» αποκρίθηκε ο Γεράρδος. «Επιπλέον, ετούτοι δω οι 
Κρά’αν δε νομίζω νάναι ακριβώς σαν εκείνους που ήξερα εγώ 
στο Πορφυρό Κενό. Σίγουρα, έχουν αναπτύξει έναν πολύ διαφο-

ρετικό τρόπο ζωής για να επιβιώσουν στην Ταρασμάλθη.» Πλη-
σιάζοντας την είσοδο της σκηνής, παραμέρισε λίγο την κουρτίνα 
και κοίταξε έξω. Είδε ότι οι Κρά’αν είχαν βάλει σκοπούς τριγύρω, 



ΚΩΣΤΑΣ ΒΟΥΛΑΖΕΡΗΣ  /  338 

 
 

 

ορισμένοι απ’τους οποίους έβλεπαν προς τη μεριά των επανα-
στατών. Δε θέλουν να τους ξεφύγουμε. 

  Και, σαν να είχε ακούσει τη σκέψη του, η Μάρθα είπε: «Πρέπει 
να τους ξεφύγουμε, Γεράρδε. Δε μπορούμε να τους δώσουμε τα 
εφόδιά μας.» 
  «Ναι,» συμφώνησε εκείνος, κλείνοντας πάλι την είσοδο της 

σκηνής κι επιστρέφοντας κοντά στη Μάρθα, «σίγουρα αυτό 
πρέπει να κάνουμε, αν και δεν ξέρω πώς θα το καταφέρουμε… 
  »Η Πόλη του Νεκρού Θεού, πάντως, παρουσιάζει ενδιαφέρον, 
έτσι δεν είναι;» πρόσθεσε. «Ακόμα κι αν δεν είναι η Αρταλδάφρα, 
ίσως νάχει κάποια σχέση μ’αυτήν. Ίσως να μπορούμε από εκεί να 

πάρουμε χρήσιμες πληροφορίες. Ίσως να υπάρχει κάποιο από 
εκείνα τα τηλεπικοινωνιακά κέντρα.» 
  Η Μάρθα ένευσε, πίνοντας μια γουλιά ζεστό νερό. «Πράγματι, 
είναι αρκετά πιθανό. Αλλά, ως αιχμάλωτοι των Κρά’αν, θα μπο-

ρούμε να κάνουμε καμία έρευνα;» 
  «Θα δείξει,» είπε ο Γεράρδος. «Αφού έχουμε τη δυνατότητα να 
μιλήσουμε στη γλώσσα τους, ίσως καταφέρουμε να φτάσουμε 
σε κάποιου είδους συνεννόηση μαζί τους.» 

 
 
 
«Ποιο είναι τ’όνομά σου;» ρώτησε ο Γεράρδος τον αρχηγό των 

Κρά’αν, το επόμενο πρωί, καθώς ξεκινούσαν να οδοιπορούν προς 
τα νότια, έχοντας μαζέψει τις σκηνές τους. 
  «Τσαρέν’κραμ,» αποκρίθηκε εκείνος. «Το δικό σου;» 
  «Γεράρδος.» 
  «Είπες ότι ήσουν καπετάνιος στο Κενό…» 

  «Ναι, ήμουν. Είχα πολλές συναναστροφές μαζί σας, στη Νήσο 
Κρά’αν’φεγκ.» 
  «Αγόραζες διαλύτη;» 



ΟΙ ΦΥΛΑΚΕΣ ΤΩΝ ΠΑΓΩΝ  /  339 

 
 

 

  «Ναι, και σας πουλούσα πράγματα. Εσείς, όμως, πώς βρεθήκατε 
εδώ, στην Ταρασμάλθη;» 

  Ο αρχηγός, που μέχρι στιγμής βάδιζε κοιτάζοντας μπροστά, τώ-
ρα στράφηκε να τον αντικρίσει. «‘Ταρασμάλθη’; Έτσι λέγεται 
τούτο το μέρος;» 
  «Ναι, δεν το ξέρατε;» 

  «Όχι.» 
  «Πώς φτάσατε εδώ;» 
  «Από το Κενό· πώς αλλιώς, Γεράρδε;» απάντησε ο Κρά’αν, ενώ 
συνέχιζαν να προχωρούν επάνω στο χιονισμένο έδαφος του δά-
σους. «Είχαμε ταξιδέψει πολύ, πολύ μακριά. Ήμασταν εξερευνη-

τές! Είχαμε περάσει το Ξίφος και το Πηγάδι! Είχαμε κι εμείς οι 
ίδιοι ξεχάσει πόσα μίλια είχαμε διανύσει. Φτάσαμε σε νησιά που 
κανείς δεν έχει ποτέ χαρτογραφήσει. Είδαμε πλάσματα αποτρό-
παια και μαγευτικά. Αποφύγαμε τον Δράκοντα, γλιτώνοντας 

σχεδόν από τύχη τη ζωή μας. Και μετά, μας παρέσυρε ένας άλλος 
Άνεμος, πολύ ισχυρός, ίσως τόσο ισχυρός όσο ο Δράκοντας. Μας 
πέταξε σε ακόμα πιο μακρινά μέρη του Κενού, και δεν μπορού-
σαμε να σταματήσουμε. Μας πήγαινε και μας πήγαινε και μας 

πήγαινε, σα νάχε νοημοσύνη και νάθελε να μας φτάσει σ’έναν 
συγκεκριμένο προορισμό. Που δεν αποκλείεται, Γεράρδε: λένε 
ότι υπάρχουν Άνεμοι ευφυείς, που άλλοτε η ευφυία τους είναι 
ουδέτερη, άλλοτε διεστραμμένη, διαβολική. 

  »Αυτός ο Άνεμος μάς παρέσυρε πολύ μακριά, και έριξε το σκά-
φος μας σε μια ανέγνωρη ακτή. Σ’ένα παγωμένο μέρος. Τέτοιο 
κρύο δεν ξαναείχαμε γνωρίσει ποτέ μας, Γεράρδε· είχαμε ακού-
σει μονάχα γι’αυτό σε ιστορίες που οι άνθρωποι έλεγαν στην 
Κρά’αν’φεγκ. Και δε μπορούσαμε τώρα να φύγουμε από τούτον 

εδώ τον καταραμένο τόπο: το πλοίο μας είχε διαλυθεί, δεν είχαμε 
τρόπο να το επισκευάσουμε…» Η φωνή του έγινε θλιμμένη. «Ή-
μασταν, επομένως, καταδικασμένοι… Εγώ, που σου μιλάω, είμαι 



ΚΩΣΤΑΣ ΒΟΥΛΑΖΕΡΗΣ  /  340 

 
 

 

τέκνο της τρίτης γενιάς. Δεν είμαι από κείνους τους πρώτους. Το 
αβγό μου έσκασε εδώ, στην… πώς την είπες;» 

  «Ταρασμάλθη.» 
  «Ναι, στην Ταρασμάλθη. 
  »Ο Γηραιός θα θέλει να μιλήσει μαζί σου, Γεράρδε. Δεν έχουμε 
πολλούς επισκέπτες εδώ, και κανέναν που να μιλά τη γλώσσα 

μας.» 
  «Δε γνωρίζετε τη γλώσσα των ανθρώπων; Στο Κρά’αν’φεγκ τη 
γνωρίζουν.» 
  «Όχι όλοι.» 
  «Αρκετοί, όμως.» 

  «Τότε,» είπε ο Τσαρέν’κραμ, «ίσως ο Γηραιός να τη μιλά. Είναι 
τέκνο της πρώτης γενιάς, βλέπεις. Πολύ μεγάλος.» 
  Ο Γεράρδος έμεινε σιωπηλός, και τότε θυμήθηκε έναν μύθο των 
Κρά’αν του Κρά’αν’φεγκ. Τον μύθο των Μαύρων Κρά’αν. Κάποιοι 

από το είδος τους που είχαν ταξιδέψει πολύ μακριά στο Πορφυ-
ρό Κενό, και είχαν εξαφανιστεί. Μα τους Ανέμους! αυτοί πρέπει 
να είναι. Πρέπει να βρήκα τους Μαύρους Κρά’αν! 
  «Τι λέτε τόση ώρα;» ρώτησε ο Προαιρέσιος τον Γεράρδο. 

  «Μου εξήγησε πώς έφτασαν εδώ. Στην Ταρασμάλθη πρέπει να 
υπάρχει κάποιο άνοιγμα που οδηγεί στο Πορφυρό Κενό.» Και 
προς τον Τσαρέν’κραμ, μιλώντας στη γλώσσα του: «Είναι μακριά 
η ακτή όπου ναυαγήσατε;» 

  «Αρκετά, αλλά όχι πολύ. Λιγότερο από τέσσερις μέρες δρόμος 
μετά την Πόλη του Νεκρού Θεού.» 
 
 
 

Το τραύμα της Μάρθας την ενοχλούσε, αλλά εκείνη συνέχιζε να 
βαδίζει, στηριζόμενη στο ατσάλινο μπαστούνι της και έχοντας 
τον σάκο της φορτωμένο στο ενεργειακό έλκηθρο. Παρ’όλ’αυτά, 
αισθανόταν κάπου-κάπου να ζαλίζεται. Τι γαμημένοι πούστηδες, 



ΟΙ ΦΥΛΑΚΕΣ ΤΩΝ ΠΑΓΩΝ  /  341 

 
 

 

αυτοί οι Κρά’αν! Η Ταρασμάλθη ήταν απ’τα χειρότερα μέρη για 
να τραυματιστείς. Εξαιρώντας, ίσως, το να βρίσκεσαι κάτω από 

μια απ’τις ηπείρους της Υπερυδάτιας, μέσα στο νερό. 
  Το δάσος συνεχιζόταν καθώς οι επαναστάτες ταξίδευαν, περι-
τριγυρισμένοι από τους Κρά’αν, και δε φαινόταν ότι θα τελείωνε 
σύντομα. Ίσως, υπέθεσε η Μάρθα, να ήταν τόσο μεγάλο όσο το 

άλλο, το γνωστό δάσος της Ταρασμάλθης. Αξίζει να το χαρτο-
γραφήσω. Να χαρτογραφήσω από πού αρχίζει και πού τελειώνει. 
Θα κονομήσω κάμποσα οχτάρια για έναν τέτοιο χάρτη –και, τώρα 
που βρίσκομαι στην κάτω μεριά του πλοίου, τα χρειάζομαι. Όλα 
τούτα, βέβαια, θα είχαν νόημα αν οι Κρά’αν τούς άφηναν να ζή-

σουν… 
  Ο Γεράρδος, πάντως, μοιάζει να τα πηγαίνει καλά μαζί τους. Θε-
τικό σημάδι. Αλλά, από την άλλη, η επιβίωση είναι το παν στην 
Ταρασμάλθη: ίσως να μας πάρουν τα εφόδιά μας, ακόμα κι αν μας 

έχουν συμπαθήσει. Και, χωρίς εφόδια, θα πεθάνουμε· δε θα μπο-
ρέσουμε να επιστρέψουμε στην Πλωτή Βασίλισσα: είναι πολύ μα-
κριά από δω. Εκατοντάδες χιλιόμετρα. 
  Το μεσημέρι, όταν σταμάτησαν για να αναπαυθούν, η Μάρθα 

είδε τέσσερις Κρά’αν να απομακρύνονται από τον καταυλισμό, 
κουβαλώντας καραμπίνες και ενεργειακά δόρατα. 
  «Πού πηγαίνουν;» ρώτησε τον Γεράρδο. 
  «Να κυνηγήσουν.» 

  Αργότερα, προτού διαλυθεί ο καταυλισμός, οι κυνηγοί επέ-
στρεψαν, φέρνοντας μαζί τους ένα σκοτωμένο ζώο που η Μάρθα 
αναγνώριζε. Ονομαζόταν βελόμορφος, και η λεία που προτιμούσε 
ήταν τα πτηνά της Ταρασμάλθης. Επρόκειτο για ένα μακρύ, τρι-
χωτό πλάσμα που είχε μόνο δύο μπροστινά πόδια, τα οποία ό-

μως ήταν πολύ ευκίνητα και δυνατά. Τα χρησιμοποιούσε για να 
τινάζεται και να πιάνει τα θηράματά του: τα άλματά του, ορι-
σμένες φορές, το πήγαιναν έως και δέκα μέτρα πάνω απ’το έδα-
φος· έτσι, δεν ήταν απίθανο να βρεις βελόμορφους πιασμένους 



ΚΩΣΤΑΣ ΒΟΥΛΑΖΕΡΗΣ  /  342 

 
 

 

στα κλαδιά των δέντρων, όταν δεν κρύβονταν στις τρύπες τους 
κάτω από το χιόνι. Το κεφάλι τους ήταν μακρόστενο με μεγάλη 

μουσούδα· στην κορυφή του είχε τρίχωμα χρώματος μπεζ, ενώ 
σ’όλο το υπόλοιπο σώμα το τρίχωμα ήταν λευκό. Τα μάτια τους 
ήταν στενά και γυαλιστερά: κατάμαυρα, χωρίς να φαίνεται να 
έχουν καθόλου κόρη. 

  Οι βελόμορφοι ζούσαν μόνο στα δάση της Ταρασμάλθης, απ’ό,τι 
γνώριζε η Μάρθα· και δεν ήταν εύκολο να τους πιάσεις: έπρεπε 
να είσαι καλός κυνηγός. Οι Κρά’αν, προφανώς, είχαν εκπαιδευτεί 
χρόνια στο κυνήγι, για να καταφέρουν να πιάσουν τόσο γρήγορα 
έναν βελόμορφο. Ή ίσως να ήταν τυχεροί. Πάντως, αναμφίβολα, 

η ανάγκη για επιβίωση θα τους είχε διδάξει πολλά κόλπα. 
  «Τι πλάσμα είν’αυτό;» ρώτησε ο Γεράρδος τη Μάρθα. «Το έχεις 
ξαναδεί;» 
  Εκείνη κατένευσε και του είπε για τους βελόμορφους, ενόσω 

μάζευαν τις σκηνές τους. 
 
 
 

Καθώς νύχτωνε, βρέθηκαν σ’ένα ξέφωτο των δασών που στο 
κέντρο του ορθωνόταν ένα άγαλμα. Ή, μάλλον, κάτι που έμοιαζε 
με άγαλμα. Είχε τη γενικότερη μορφή πολύποδου εντόμου, και 
ήταν καλυμμένο από αρχέγονους πάγους, οι οποίοι το έκαναν να 

λαμπυρίζει στο γαλανόγκριζο φως των δύο φεγγαριών που ξε-
χώριζαν μέσα από τα πυκνά σύννεφα. Οι παγοκρύσταλλοι που 
έφερνε ο άνεμος τραγουδούσαν ένα μυστηριακό τραγούδι, κα-
θώς συγκρούονταν επάνω του. Το μισό σώμα του εντόμου ήταν 
θαμμένο κάτω από το χιόνι και τους πάγους του εδάφους· το άλ-

λο μισό ορθωνόταν ψηλό, στηριζόμενο σε τέσσερα μακριά πόδια. 
Το ύψος του ξεπερνούσε τα πέντε μέτρα. Από ένα σημείο του 
στήθους του, όπου ο πάγος ήταν διεξοδικά λιωμένος, καλώδια 



ΟΙ ΦΥΛΑΚΕΣ ΤΩΝ ΠΑΓΩΝ  /  343 

 
 

 

ξεκινούσαν, διασχίζοντας το χιονισμένο έδαφος και καταλήγο-
ντας στο στόμιο μιας μεγάλης σπηλιάς. 

  Κάπου τριάντα βήματα πίσω από το παγωμένο έντομο βρισκό-
ταν ένα πέτρινο οίκημα, επίσης καλυμμένο από πάγους. Ένα οί-
κημα που θύμιζε τα τηλεπικοινωνιακά κέντρα που είχαν συνα-
ντήσει οι επαναστάτες μέχρι στιγμής, αν και από τους τοίχους 

που έβλεπαν δεν ξεπρόβαλλαν οι μουσούδες κανονιών άγνωστης 
τεχνοτροπίας. Μάλλον, αυτό δεν ήταν φρούριο στον καιρό του· 
ήταν εδώ μόνο για επικοινωνιακούς λόγους. 
  Από το σκοτεινό στόμιο της σπηλιάς, δύο Κρά’αν βγήκαν, κρα-
τώντας ενεργειακά δόρατα και τυλιγμένοι σε γούνες. Οι κεραίες 

στα κεφάλια τους έκαναν, νευρικά, πέρα-δώθε. Είχαν, προφα-
νώς, δει τους επαναστάτες που συνόδευαν οι ομοειδείς τους. 
  Ο Τσαρέν’κραμ είπε: «Φέρνουμε ταξιδιώτες.» 
  «Αιχμαλώτους; Γιατί;» ρώτησε ο ένας από τους δύο φρουρούς. 

  «Αυτός εδώ» –ο Τσαρέν’κραμ, υψώνοντας ένα από τα τέσσερα 
χέρια του, έδειξε τον Γεράρδο– «ξέρει τη γλώσσα μας. Λέει πως 
ήταν, κάποτε, καπετάνιος στο Κενό!» 
  Οι κεραίες των φρουρών κινήθηκαν πιο νευρικά από πριν. «Ο 

Γηραιός θα θέλει να του μιλήσει…» 
  «Ναι, φυσικά και θα θέλει.» 
  «Να τους πάρετε τα όπλα τους, όμως· δε μπορεί να φέρουν ό-
πλα μέσα στην Πόλη!» 

  Ο Τσαρέν’κραμ στράφηκε στον Γεράρδο: «Τον άκουσες, σω-
στά;» 
  Ο Γεράρδος ένευσε. «Τον άκουσα, αλλά δεν θα σας δώσουμε τα 
όπλα μας. Θα κατασκηνώσουμε έξω απ’την Πόλη, αν θέλετε.» 
  «Δε θα τους αφήσεις να ξεφύγουν!» τσύριξε ο ένας από τους 

δύο φρουρούς προς τον Τσαρέν’κραμ. «Έχουν μαζί τους πράγ-
ματα! Χρήσιμα πράγματα!» 
  «Δυστυχώς, πρέπει να μπείτε στην Πόλη, Γεράρδε,» δήλωσε ο 
Τσαρέν’κραμ. «Και χωρίς τα όπλα σας.» 



ΚΩΣΤΑΣ ΒΟΥΛΑΖΕΡΗΣ  /  344 

 
 

 

  «Δε σας εμπιστευόμαστε αρκετά για να σας παραδώσουμε τα 
όπλα μας· έχεις, όμως, το λόγο μου ότι δεν πρόκειται να επιτε-

θούμε σε κανέναν. Επιπλέον, αν φανούμε τόσο ανόητοι ώστε να 
κάνουμε κάτι τέτοιο, σίγουρα δεν έχουμε πιθανότητες να επι-
βιώσουμε. Είμαστε μόνο τέσσερις.» 
  «Χτυπήστε τους και αφοπλίστε τους!» φώναξε ο φρουρός. 

  «Όχι!» παρενέβη ο Τσαρέν’κραμ, προτού κανένας Κρά’αν κινη-
θεί. «Ο Γηραιός θα θέλει να μιλήσει ειρηνικά με τον Γεράρδο. 
Γιατί, εκτός του ότι γνωρίζει τη γλώσσα μας, γνωρίζει επίσης και 
πού βρισκόμαστε. Ταρασμάλθη, ονομάζεται αυτό το μέρος.» 
  Οι δύο φρουροί έμειναν σιωπηλοί και ακίνητοι· μονάχα οι κε-

ραίες τους κινούνταν. 
  Ο Τσαρέν’κραμ είπε στον Γεράρδο: «Καλωσορίσατε στην Πόλη 
του Νεκρού Θεού.» 
  Και τους οδήγησε στο εσωτερικό της μεγάλης σπηλιάς. 



ΟΙ ΦΥΛΑΚΕΣ ΤΩΝ ΠΑΓΩΝ  /  345 

 
 

 

Κεφάλαιο 25 
 
 
Στην αρχή, τα τοιχώματα και το πάτωμα του σπηλαίου ήταν γε-

μάτα με πάγο· μετά, όμως, καθώς προχωρούσαν, είδαν πως πά-
γοι δεν υπήρχαν, παρά μόνο πέτρα και χώμα. Οι Κρά’αν πρέπει 
να καθάριζαν το μέρος, μεθοδικά και διεξοδικά –πράγμα όχι πα-
ράξενο για το είδος τους, όπως ήξερε ο Γεράρδος. Τριγύρω 

φρουροί στέκονταν, οι οποίοι κοίταζαν τους ανθρώπους με πε-
ριέργεια. Δαυλοί ήταν αναμμένοι, και κρεμασμένοι στους τοίχους 
από μεταλλικούς βρόχους. 
  Ολοένα και πιο βαθιά πήγαινε ο Τσαρέν’κραμ τους επαναστά-
τες, και το σπήλαιο χωριζόταν σε μικρότερες σπηλιές και περά-

σματα, ενώ μεγάλοι σταλαγμίτες φύτρωναν από το έδαφός του 
και σταλακτίτες κρέμονταν από το ταβάνι. Πάγοι δεν υπήρχαν 
εδώ, ούτε για δείγμα. Το κρύο, ωστόσο, εξακολουθούσε να είναι 
δυνατό· βρίσκονταν στην Ταρασμάλθη, άλλωστε. 

  Τα καλώδια που ξεκινούσαν από το στήθος εκείνου του παγω-
μένου γιγάντιου εντόμου έξω απ’το σπήλαιο περνούσαν την εί-
σοδο, προχωρούσαν για κάμποσο, και μετά έστριβαν σε κάποιο 
σημείο που οι επαναστάτες άφησαν πίσω τους καθώς τους οδη-

γούσαν ο Τσαρέν’κραμ και οι μαχητές του· έτσι, δεν έμαθαν πού 
κατέληγαν –για την ώρα, τουλάχιστον. 
  Διασχίζοντας τις σπηλιές, που πρέπει να πήγαιναν αρκετά κάτω 
από την παγωμένη γη της Ταρασμάλθης, οι επαναστάτες είδαν 

γύρω τους κάμποσα μέρη όπου ήταν συγκεντρωμένοι οι Κρά’αν 
και κοιμόνταν, έχοντας ανάψει φωτιές μέσα σε λάκκους, ενώ 
φρουροί με ενεργειακά δόρατα βρίσκονταν σε εισόδους ή σε 
κομβικά σημεία. Ο Γεράρδος όφειλε να παρατηρήσει ότι υπήρ-
χαν πολλές αξιοσημείωτες διαφορές στον τρόπο ζωής τους εδώ 

και στον τρόπο ζωής τους στη Νήσο Κρά’αν’φεγκ· κι αυτό δεν 
ήταν παράλογο, ούτε περίεργο. Οι περισσότεροι από ετούτους 



ΚΩΣΤΑΣ ΒΟΥΛΑΖΕΡΗΣ  /  346 

 
 

 

τους Κρά’αν δεν είχαν ποτέ δει την πατρίδα τους· η Ταρασμάλθη 
ήταν πατρίδα τους τώρα. Το μόνο που είχαν δει θα ήταν το 

Πορφυρό Κενό· θα στέκονταν στις ακτές του, ατενίζοντας την 
κατακόκκινη απεραντοσύνη, ενώ οι γεροντότεροι ανάμεσά τους 
θα τους διηγούνταν ιστορίες. 
  Το πλοίο τους πρέπει να είχε πάθει πολύ σοβαρές ζημιές, όταν 

ναυάγησε εδώ, σκέφτηκε ο Γεράρδος, αλλιώς θα είχαν κάνει το 
παν για να το επισκευάσουν και να φύγουν. 
  Ο Τσαρέν’κραμ πήγε τους επαναστάτες μπροστά σε μια σχετικά 
μικρή σπηλιά, που βρισκόταν στο πλάι ενός άλλου, πολύ μεγαλύ-
τερου σπηλαίου και είχε μονάχα μία είσοδο/έξοδο, όπου εκείνοι 

έπρεπε να σκύψουν για να περάσουν. 
  «Θα κοιμηθείτε εδώ γι’απόψε,» τους είπε ο Τσαρέν’κραμ. «Και 
το πρωί, ο Γηραιός θα μιλήσει μ’εσένα, Γεράρδε.» 
  «Σ’ευχαριστούμε,» αποκρίθηκε ο Γεράρδος, στη γλώσσα των 

Κρά’αν. 
  Ο Τσαρέν’κραμ και οι μαχητές του περίμεναν οι επαναστάτες να 
μπουν στη μικρή σπηλιά (τραβώντας μαζί το έλκηθρό τους, του 
οποίου την αυτόματη κίνηση είχαν απενεργοποιήσει, για λόγους 

εξοικονόμησης ενέργειας), και μετά έφυγαν, αφού έθεσαν τέσ-
σερις φρουρούς έξω απ’το άνοιγμα. 
  «Δε μας εμπιστεύονται και τόσο…» παρατήρησε ο Προαιρέσιος, 
κοιτάζοντας τους πολεμιστές με τα ενεργειακά δόρατα. 

  «Ούτε κι εγώ θα μας εμπιστευόμουν, αν ήμουν στη θέση τους,» 
είπε ο Γεράρδος, καθώς άπλωναν τους υπνόσακούς τους στο έ-
δαφος και κάθιζαν επάνω. Τις κουκούλες, τις προσωπίδες, και τα 
γυαλιά τους τα είχαν βγάλει από πριν, και τώρα έβγαλαν και τα 
γάντια τους, καθώς και τα πιο βαριά τους ρούχα. 

  «Είμαστε παγιδευμένοι τώρα,» τόνισε ο Προαιρέσιος. «Τελείως 
παγιδευμένοι. Όποτε θέλουν μας σκοτώνουν, για να πάρουν τα 
υπάρχοντά μας. Είσαι σίγουρος ότι αυτό που κάναμε ήταν σω-
στό, Γεράρδε;» 



ΟΙ ΦΥΛΑΚΕΣ ΤΩΝ ΠΑΓΩΝ  /  347 

 
 

 

  «Δεν είχαμε και πολλές επιλογές. Νομίζεις ότι θα καταφέρναμε 
να τους νικήσουμε;» 

  «Μπορούσαμε να προσπαθήσουμε.» 
  «Και να πεθάνουμε ηρωικά, και τα λοιπά και λοιπά; Κάποια άλ-
λη μέρα, ίσως. Σήμερα, προτιμώ να επιβιώσουμε –και, ει δυνα-
τόν, να βρούμε την Αρταλδάφρα.» 

  «Εμένα,» είπε η Μάρθα, «μου φτάνει να επιβιώσουμε. Τι σκο-
πεύεις να τους δώσεις, Γεράρδε; Γιατί, αν δεν τους δώσεις κάτι, 
πραγματικά δεν έχουν κανέναν λόγο να μη μας καθαρίσουν.» 
  «Πληροφορίες. Αυτό είναι το μόνο που έχω να τους δώσω. Το 
μόνο που χρειάζονται, εκτός από τα εφόδιά μας.» 

  «Θα μας σκοτώσουν, αφού σ’έχουν ακούσει,» είπε η Μάρθα, 
«και θα πάρουν ό,τι έχουμε. Τι μπορεί να τους σταματήσει;» 
  «Θα τους εξηγήσω πως, αν προσπαθήσουν να μας σκοτώσουν, 
θα πάρουμε μαζί μας όσους περισσότερους από αυτούς μπορού-

με.» 
  «Θα είναι, όμως, αυτό αρκετό για να τους κάνει να κωλώσουν;» 
  «Θα το ανακαλύψουμε, σύντομα,» αποκρίθηκε ο Γεράρδος. 
  Ο Προαιρέσιος στράφηκε στον Σέλιρ’χοκ. «Εσύ τι λες ότι πρέπει 

να κάνουμε, μάγε; Είσαι πιο σιωπηλός απ’ό,τι συνήθως, από τότε 
που μας αιχμαλώτισαν οι Κρά’αν.» 
  «Σκέφτομαι,» απάντησε εκείνος. 
  «Τι σκέφτεσαι; Πώς θα ξεφύγουμε;» 

  «Το ζητούμενο δεν είναι μόνο να ξεφύγουμε· είναι και να βρού-
με την Αρταλδάφρα. Και σ’ετούτο το μέρος υπάρχει ένα τηλεπι-
κοινωνιακό κέντρο, απ’ό,τι φαίνεται, καθώς κι ένα παγωμένο… 
πράγμα, απ’όπου βγαίνουν καλώδια, μέσα από τα οποία πι-
στεύω ότι περνά κάποιου είδους ενέργεια. Η ενέργεια που οι 

Κρά’αν χρησιμοποιούν για να φορτίζουν τα ενεργειακά τους δό-
ρατα, πιθανώς.» 
  «Καλά όλ’αυτά,» είπε ο Προαιρέσιος, «αλλά πώς θα μας βοηθή-
σουν όταν είμαστε νεκροί;» 



ΚΩΣΤΑΣ ΒΟΥΛΑΖΕΡΗΣ  /  348 

 
 

 

  «Θα πρέπει, προφανώς, να μην είμαστε νεκροί,» αποκρίθηκε ο 
Σέλιρ’χοκ, σα να μην ήταν δικό του πρόβλημα. «Γιατί όλ’αυτά 

ίσως να μας βοηθήσουν να εντοπίσουμε τη θέση της Αρταλδά-
φρα.» 
  «Υπέροχα…» μουρμούρισε ο Προαιρέσιος, κάτω απ’την ανάσα 
του. 

 
 
 
Ο Γεράρδος πρότεινε να κοιμηθούν όλοι, για να είναι ξεκούρα-
στοι. Δεν είχε νόημα να φυλάξουν σκοπιές· αν οι Κρά’αν ήθελαν 

να τους επιτεθούν, θα τους είχαν επιτεθεί. Οι σύντροφοί του 
συμφώνησαν, και, αφού έφαγαν, χώθηκαν στους υπνόσακούς 
τους. 
  Ο Γεράρδος έκλεισε τα μάτια και προσπάθησε να κοιμηθεί· μα 

δεν μπορούσε. Δεν είχε αποφασίσει τι θα έλεγε, αύριο, στον Γη-
ραιό, κι αν δεν διαπραγματευόταν σωστά μαζί του, τότε και ε-
κείνος και οι σύντροφοί του θα πέθαιναν. Πώς μπορούσε να βε-
βαιωθεί ότι θα κρατούσαν και τα εφόδιά τους και τις ζωές τους; 

και ότι οι Κρά’αν θα τους άφηναν να ερευνήσουν την παράξενη 
πηγή ενέργειας μέσα στο παγωμένο έντομο, καθώς και το τηλε-
πικοινωνιακό κέντρο; 
  Το μόνο που έχω να τους προσφέρω είναι πληροφορίες. Σχετικά 

με την Ταρασμάλθη. Σχετικά με το πού μέσα στο Γνωστό Σύμπαν 
βρίσκονται. 
  Δεν είναι και τόσο σπουδαίο αυτό. Περισσότερο θα τους ενδια-
φέρουν τα όπλα μας, τα ρούχα μας, τα εργαλεία μας, ακόμα και τα 
τρόφιμά μας. Ζουν σ’ένα μέρος απομονωμένο, παγωμένο, επικίν-

δυνο– 
  Και τότε, η σκέψη πέρασε απ’το νου του σαν ξαφνική λάμψη: 
Αυτό είναι! Αυτό είναι! Πρέπει να παίξω με τις ελπίδες τους. 
  Αν έχουν ακόμα ελπίδες… 



ΟΙ ΦΥΛΑΚΕΣ ΤΩΝ ΠΑΓΩΝ  /  349 

 
 

 

 
 

 
Οι επαναστάτες είχαν ξυπνήσει, όταν ο Τσαρέν’κραμ ήρθε και 
είπε στον Γεράρδο ότι ο Γηραιός ζητούσε να του μιλήσει. Εκείνος 
σηκώθηκε απ’τη θέση του, φορώντας τις γούνες του. 

  Η Μάρθα σηκώθηκε επίσης, αλλά ο Τσαρέν’κραμ τόνισε: «Μόνο 
εσύ, Γεράρδε.» 
  Ο Γεράρδος τής είπε: «Θα πάω μόνος.» 
  «Αυτός το είπε;» Η Μάρθα έδειξε τον Κρά’αν με μια κίνηση του 
σαγονιού. 

  «Ναι.» 
  «Πες του να πάει να γαμηθεί.» 
  «Θα το έχω υπόψη,» μειδίασε ο Γεράρδος· κι έκανε νόημα στον 
Τσαρέν’κραμ να τον οδηγήσει στον Γηραιό. 

  Εκείνος βγήκε απ’τη μικρή σπηλιά, χωρίς να χρειαστεί να σκύ-
ψει, γιατί οι Κρά’αν ήταν κοντύτεροι από τους ανθρώπους. Ο Γε-
ράρδος τον ακολούθησε μέσα στα σπήλαια και στις σήραγγες, 
βλέποντας παντού γύρω του Κρά’αν να τον παρατηρούν. Τα μά-

τια τους γυάλιζαν στο φως των δαυλών, και οι κεραίες τους κου-
νιόνταν νευρικά. Αναμφίβολα, είχαν ακούσει ότι ήταν, κάποτε, 
καπετάνιος στο Πορφυρό Κενό, κι αυτό τούς είχε εξάψει την πε-
ριέργεια για το άτομό του. Ο Γεράρδος υπέθετε ότι πολλοί ανά-

μεσά τους ήθελαν, απεγνωσμένα, να ταξιδέψουν στην κόκκινη 
απεραντοσύνη. Ελπίδες… Ελπίδες… 
  Ο Τσαρέν’κραμ τον οδήγησε σε μια αρκετά μεγάλη σπηλιά, που 
ψηλοί δαυλοί ήταν αναμμένοι στην περιφέρειά της, και στο βά-
θος της βρισκόταν ένας θρόνος λαξεμένος στον βράχο. Επάνω 

στον θρόνο καθόταν ένας χοντρός Κρά’αν με κουρασμένες κε-
ραίες, ο οποίος ήταν, φανερά, στα βαθιά του γεράματα. Γούνες 
και ένας μακρύς χιτώνας τον έντυναν. 



ΚΩΣΤΑΣ ΒΟΥΛΑΖΕΡΗΣ  /  350 

 
 

 

  Τριγύρω φρουροί στέκονταν, βαστώντας όχι μόνο ενεργειακά 
δόρατα αλλά και πυροβόλα όπλα. Ατένιζαν τον Γεράρδο με κα-

χυποψία, όμως κανένας δεν είχε υψώσει το όπλο του για να τον 
σημαδέψει. Και ο ίδιος ο Γεράρδος, φυσικά, δεν είχε πάρει όπλα 
μαζί του –ούτε καν ένα ξιφίδιο–, ώστε να δείξει τις αγαθές του 
προθέσεις. Έτσι κι αλλιώς, ακόμα κι οπλισμένος να είχε έρθει, 

αυτό δε θα τον ωφελούσε σε τίποτα, αν οι Κρά’αν αποφάσιζαν 
να φανούν εχθρικοί. 
  «Σας παρουσιάζω τον Γεράρδο, Γηραιέ!» δήλωσε, επίσημα, ο 
Τσαρέν’κραμ. «Τον άνθρωπο που ήταν καπετάνιος στο Πορφυρό 
Κενό!» 

  Τα μάτια του Γηραιού στένεψαν, ατενίζοντας τον Γεράρδο· οι 
κεραίες του έκαναν μερικές νωχελικές κινήσεις. «Πλησίασε,» 
πρόσταξε· η φωνή του ήταν αργή και ξερή, σαν πέτρες που τρί-
βονται. 

  Ο Γεράρδος ζύγωσε τον θρόνο, αλλά δεν πήγε πολύ κοντά, για 
να μην ανησυχήσει τους φρουρούς: τους οποίους και είδε, αμέ-
σως, να τσιτώνονται. Έκανε μια σύντομη υπόκλιση. «Σας χαιρε-
τώ, Γηραιέ.» 

  «Είναι αλήθεια, λοιπόν…» μουρμούρισε ο Κρά’αν. «Γνωρίζεις τη 
γλώσσα μας… Χμμμμ…» Η μία κεραία του έκανε πέρα-δώθε πά-
νω απ’το αριστερό του μάτι. «Και είπες ότι ετούτο το παγωμένο 
μέρος ονομάζεται Ταρασμάλθη;» 

  «Μάλιστα, Γηραιέ. Η διάσταση όπου βρεθήκατε, ύστερα από το 
ταξίδι σας στο Κενό, ονομάζεται Ταρασμάλθη.» 
  «Κι εσύ πώς ήρθες εδώ; Από το Κενό, επίσης; Δε μου είπαν ότι 
σε είδαν να περιπλανιέσαι κοντά στην ακτή: κι έχω ανιχνευτές 
σ’εκείνα τα μέρη.» 

  «Δεν ήρθα από το Κενό,» εξήγησε ο Γεράρδος. «Ήρθα από τον 
Αιθέρα. Γνωρίζετε για τη διάσταση που αποκαλούν Αιθήρ, Γη-
ραιέ;» 



ΟΙ ΦΥΛΑΚΕΣ ΤΩΝ ΠΑΓΩΝ  /  351 

 
 

 

  Ο Κρά’αν κούνησε το κεφάλι του, αργά. «Όχι. Πώς μπορείς να 
φτάσεις εκεί;» 

  «Πετώντας. Πετώντας πολύ ψηλά στον ουρανό. Κι αυτός είναι ο 
μόνος τρόπος για να έρθεις στην Ταρασμάλθη· ή, τουλάχιστον, 
έτσι νομίζαμε: δεν ξέραμε ότι συνόρευε με το Πορφυρό Κενό.» 
  «Ο Τσαρέν’κραμ αποφάσισε να μη σκοτώσει εσένα και τους δι-

κούς σου επειδή μιλάς τη γλώσσα μας, και επειδή είπε ότι θα εί-
χες σημαντικές πληροφορίες να μας δώσεις…» Ο Γηραιός δεν έ-
κανε καμία ερώτηση, αλλά ο ερωτηματικός τόνος ήταν ξεκάθα-
ρος στα λόγια του. Τι πληροφορίες; 
  «Νομίζω,» αποκρίθηκε ο Γεράρδος, «πως αυτό που ήδη σας εί-

πα είναι εξαιρετικά σημαντικό. Υπάρχει τρόπος να φύγετε από 
εδώ.» 
  Ο Γηραιός φάνηκε σκεπτικός για λίγο· ύστερα, είπε: «Δε μπο-
ρούμε, όμως, να πάμε σ’αυτόν τον Αιθέρα! Ούτε τα πουλιά δεν 

μπορούν να πετάξουν πολύ ψηλά στην Ταρασμάλθη. Νομίζω ότι 
μας λες ψέματα, Γεράρδε!» 
  Ο Γεράρδος κούνησε το κεφάλι, χωρίς να χάσει την ψυχραιμία 
του. «Δε σας λέω ψέματα. Από τον Αιθέρα ήρθαμε. Με αεροπλά-

νο. Ξέρεις τι είναι το αεροπλάνο;» 
  «Ξέρω. Όταν ήμουν νέος, στην Κρά’αν’φεγκ, είχα ακούσει, από 
ανθρώπους.» 
  «Τα αεροπλάνα,» εξήγησε ο Γεράρδος, «δεν μπορούν να πετά-

ξουν για πολύ μέσα στην Ταρασμάλθη, όμως μπορούν να πετά-
ξουν αρκετά ώστε να προσγειωθούν, αφότου έχουν έρθει από 
τον Αιθέρα. Το δικό μας βρίσκεται εκατοντάδες χιλιόμετρα μα-
κριά από εδώ, Γηραιέ.» 
  «Και προτείνεις να μας πάρετε μαζί σας;» 

  «Είστε πάρα πολλοί για να χωρέσετε όλοι στο σκάφος μας–» 
  Ο Γηραιός τον διέκοψε: «Γιατί ήρθατε εδώ, Γεράρδε;» 
  «Αναζητούμε μια χαμένη πόλη, την Αρταλδάφρα. Τη γνωρίζε-
τε;» 



ΚΩΣΤΑΣ ΒΟΥΛΑΖΕΡΗΣ  /  352 

 
 

 

  «Όχι. Η μοναδική πόλη που γνωρίζουμε είναι η Πόλη του Νε-
κρού Θεού: η δική μας πόλη.» 

  «Ετούτα τα σπήλαια;» 
  Ο Γηραιός κούνησε τις κεραίες του καταφατικά. 
  «Γιατί την ονομάζετε ‘του Νεκρού Θεού’;» 
  «Δεν είδες τον παγωμένο θεό απέξω; Αυτός είναι που μας κρατά 

ζωντανούς, Γεράρδε, και έχουμε ονομάσει την πόλη μας έτσι για 
να τον τιμήσουμε.» 
  «Με τι τρόπο σάς κρατά ζωντανούς; Έχει ενέργεια μέσα του;» 
  «Ναι,» αποκρίθηκε ο Γηραιός. «Στο στήθος του πάλλεται μια 
άγνωστη πηγή ενέργειας, που, αν τη χρησιμοποιούμε με σύνεση, 

δεν εξαντλείται.» 
  «Ανατροφοδοτείται;» 
  «Από μόνη της. Είναι, σίγουρα, η καρδιά κάποιου αρχαίου θεού, 
παγωμένου εδώ για χιλιετίες, πολύ προτού έρθουμε εμείς. Ωστό-

σο, πρέπει να μας περίμενε· είναι φανερό. Μερικά από τα χαρα-
κτηριστικά του μοιάζουν με τα δικά μας.» 
  Ναι, σκέφτηκε ο Γεράρδος, πράγματι. Είναι έντομο, όπως κι ε-
σείς είστε, εν μέρει, έντομα. Και: Ο Σέλιρ’χοκ θα ενδιαφερθεί να 

μάθει ότι η πηγή ενέργειας ανατροφοδοτείται από μόνη της, όπως 
οι κρύσταλλοι στο ραβδί του… 
  «Γιατί είσαι σιωπηλός;» απαίτησε ο Γηραιός. 
  «Συλλογιζόμουν κάποια πράγματα,» αποκρίθηκε ο Γεράρδος. 

Και είπε: «Έχω μια πρόταση να σας κάνω.» 
  «Τι πρόταση;» 
  «Να μη μας σκοτώσετε, και να μην πάρετε τα εφόδιά μας· κι ε-
μείς, ως αντάλλαγμα, θα σας βρούμε τρόπο για να επιστρέψετε 
στην πατρίδα σας, την Κρά’αν’φεγκ.» 

  «Τι τρόπο; Τι τρόπος υπάρχει;» 
  Ο Γεράρδος είχε το βλέμμα του εστιασμένο στον Γηραιό, αλλά 
με τις άκριες των ματιών του μπορούσε να παρατηρήσει έντονο 
ενδιαφέρον και στους υπόλοιπους Κρά’αν που βρίσκονταν τρι-



ΟΙ ΦΥΛΑΚΕΣ ΤΩΝ ΠΑΓΩΝ  /  353 

 
 

 

γύρω. Τα μάτια τους γυάλιζαν, και οι κεραίες τους κινούνταν α-
νήσυχα. 

  «Το παλιό σας πλοίο το έχετε;» ρώτησε ο Γεράρδος. «Το πλοίο 
με το οποίο ήρθατε από το Κενό.» 
  «Το έχουμε,» απάντησε ο Γηραιός. «Το διατηρούμε, στις ακτές. 
Κρατάμε μακριά τον πάγο, αλλά όχι τελείως. Είναι αδύνατον.» 

  «Θα με οδηγήσετε σ’αυτό, για να το δω. Να δω τι ανταλλακτικά 
ακριβώς χρειάζεται. Και, όταν φύγω από την Ταρασμάλθη, θα 
βρω τα ανταλλακτικά και θα επιστρέψω, για να σας τα φέρω.» 
  «Γιατί να πιστέψουμε ότι θα κρατήσεις το λόγο σου, Γεράρδε;» 
  «Επειδή είμαι η μοναδική σας ελπίδα να φύγετε από την Ταρα-

σμάλθη, Γηραιέ. Νομίζετε ότι θα σας ξανατύχει περίπτωση σαν 
τη δική μου; Θα έλεγα ότι αξίζει να πάρετε αυτό το μικρό ρίσκο.» 
  Ο Γηραιός έμεινε αμίλητος, για κάμποση ώρα. Τελικά, είπε: «Θα 
το σκεφτούμε, Γεράρδε. Στο μεταξύ, θα μείνεις εδώ, μαζί μας, 

στην Πόλη του Νεκρού Θεού.» 
  Ο Γεράρδος ένευσε. «Σύμφωνοι. Θέλω μόνο να ζητήσω μια χά-
ρη.» 
  Ο Γηραιός τον περίμενε να συνεχίσει· οι κεραίες του κινήθηκαν, 

βαριεστημένα. 
  Ο Γεράρδος είπε: «Θέλουμε να ερευνήσουμε το οίκημα έξω 
απ’τη σπηλιά σας, καθώς και τον παγωμένο θεό σας.» 
  «Να ερευνήσετε τον παγωμένο θεό;» Ο Γηραιός φάνηκε έκπλη-

κτος και θυμωμένος, συγχρόνως. 
  «Δε θα τον πειράξουμε με κανέναν τρόπο· σας διαβεβαιώνω, 
Γηραιέ. Ένας από τους συντρόφους μου είναι μάγος, και ίσως να 
κάνει κάποιο ανιχνευτικό ξόρκι: αυτό είναι όλο. Και ο λόγος που 
θα γίνει τούτο είναι επειδή, όπως σας είπα, ψάχνουμε για την 

Αρταλδάφρα, και πιστεύουμε ότι κάποια καλώδια ίσως να οδη-
γούν εκεί.» 
  «Τι καλώδια;» Ο Γηραιός ήταν παραξενεμένος. 
  «Στο οίκημα έξω απ’την Πόλη, δεν υπάρχουν μηχανήματα;» 



ΚΩΣΤΑΣ ΒΟΥΛΑΖΕΡΗΣ  /  354 

 
 

 

  «Υπάρχουν, αλλά δεν ξέρουμε πώς λειτουργούν–» 
  Ο Τσαρέν’κραμ έκανε έναν χαρακτηριστικό ήχο των Κρά’αν, ένα 

τσικ-τσακ-τσικ από το βάθος του λαιμό του, το οποίο υποδήλωνε 
ότι είχε κάτι σημαντικό να πει. 
  Ο Γηραιός στράφηκε να τον κοιτάξει. «Τι είναι;» 
  «Τα μηχανήματα στο ερείπιο είδαμε ότι έλιωσαν τον πάγο τους, 

τις τελευταίες μέρες.» 
  «Σοβαρά;» 
  «Νόμιζα ότι το γνωρίζατε, Γηραιέ…» 
  Ένας από τους φρουρούς είπε: «Σας το είχαμε αναφέρει, Γη-
ραιέ.» 

  «Δεν το θυμάμαι,» παραδέχτηκε εκείνος. «Και γιατί είναι σημα-
ντικό αυτό;» 
  «Δεν ξέρω αν είναι σημαντικό,» αποκρίθηκε ο Τσαρέν’κραμ. 
«Μπήκαν, όμως, σε λειτουργία από μόνα τους, χωρίς καμία φα-

νερή αιτία!» 
  «Το ίδιο,» είπε ο Γεράρδος, «έχει συμβεί και σ’άλλα μηχανήματα 
στην Ταρασμάλθη, τα οποία βρίσκονται μέσα σε παρόμοια ερεί-
πια.» 

  Οι Κρά’αν κουνούσαν τις κεραίες τους, παρατηρώντας τον· η 
έκφραση στα πρόσωπά τους φανέρωνε ότι απαιτούσαν να μά-
θουν περισσότερα. 
  «Τα μηχανήματα,» εξήγησε ο Γεράρδος, «πιστεύουμε ότι είναι 

κάποιου είδους τηλεπικοινωνιακές συσκευές. Τα καλώδιά τους 
τρέχουν κάτω από το έδαφος της Ταρασμάλθης, και ίσως να ο-
δηγούν στην Αρταλδάφρα, που, σύμφωνα μ’ό,τι ξέρουμε, ήταν 
μια πολύ μεγάλη πόλη στον καιρό της.» 
  «Γιατί τα μηχανήματα μπήκαν τώρα σε λειτουργία;» ρώτησε ο 

Γηραιός. «Τόσα χρόνια που είμαστε εδώ, δεν το έχουμε ξαναδεί 
αυτό.» Και, σα να μην ήταν βέβαιος, στράφηκε στους φρουρούς 
του. «Το έχουμε ξαναδεί;» 
  «Όχι, Γηραιέ.» 



ΟΙ ΦΥΛΑΚΕΣ ΤΩΝ ΠΑΓΩΝ  /  355 

 
 

 

  «Δεν το έχουμε ξαναδεί,» είπε ο Γηραιός στον Γεράρδο. «Γιατί 
συμβαίνει τώρα;» 

  «Η αλήθεια είναι πως δεν γνωρίζω,» παραδέχτηκε εκείνος. «Ε-
γώ κι οι σύντροφοί μου, όμως, θέλουμε να το ερευνήσουμε. Και 
υποσχόμαστε να μη φύγουμε.» 
  «Ο Τσαρέν’κραμ θα σας συνοδεύει, μαζί με κάποιους άλλους,» 

δήλωσε ο Γηραιός. 
  «Όπως επιθυμείτε.» 
  «Μπορείς να πηγαίνεις τώρα, Γεράρδε. Θα σκεφτούμε το αίτη-
μά σου. Η πρότασή σου είναι, ομολογώ, δελεαστική.» 
  Ο Γεράρδος έκανε άλλη μια σύντομη υπόκλιση. «Σας ευχαριστώ, 

Γηραιέ.» 



ΚΩΣΤΑΣ ΒΟΥΛΑΖΕΡΗΣ  /  356 

 
 

 

Κεφάλαιο 26 
 
 
«Τουλάχιστον, δεν είμαστε ακόμα νεκροί,» παρατήρησε ο Προ-

αιρέσιος, όταν ο Γεράρδος τούς μίλησε για τις διαπραγματεύσεις 
του με τον Γηραιό. 
  «Δε νομίζω πως θα πάρουν τη λάθος απόφαση. Θα είναι πολύ 
ανόητοι για να το κάνουν· έχουν μείνει τόσα χρόνια μακριά από 

την πατρίδα τους. Θέλουν να επιστρέψουν· το ξέρω πως θέλουν: 
το βλέπω στα πρόσωπά τους.» 
  «Θα τηρήσεις την υπόσχεσή σου;» ρώτησε η Μάρθα. «Θα τους 
βρεις τα ανταλλακτικά και θα επιστρέψεις;» 
  Ο Γεράρδος ένευσε. «Ναι.» 

  «Δεν υπάρχει τίποτα που να σε υποχρεώνει, αφότου έχουμε 
φύγει από εδώ…» 
  «Το ξέρω, και δεν είν’αυτό που με απασχολεί–» 
  «Δεν είμαστε όλοι σαν εσένα,» της είπε ο Προαιρέσιος. 

  «Είσαι διανοητικά καθυστερημένος και πιο γαμημένα ανώμα-
λος από έκφυλο ψάρι που κολυμπά στην ξηρά!» τον έβρισε η 
Μάρθα. 
  Τα μάτια του Προαιρέσιου στένεψαν, θυμωμένα, αλλά ο Γεράρ-

δος γέλασε και είπε: «Εντάξει, Μάρθα, αρκετά. Δεν αμφιβάλλου-
με ότι μπορείς να φανείς πολύ δημιουργική στις βρισιές σου.» 
  Η Μάρθα μειδίασε, παίρνοντας το βλέμμα της από τον Προαι-
ρέσιο και στρέφοντάς το στον Γεράρδο. 

  Ο Σέλιρ’χοκ ρώτησε: «Μπορούμε τώρα να πάμε να ρίξουμε μια 
ματιά στο τηλεπικοινωνιακό κέντρο;» 
  «Νομίζω πως ναι.» Ο Γεράρδος σηκώθηκε όρθιος και ζύγωσε 
την είσοδο της μικρής σπηλιάς. Σκύβοντας, μίλησε στους φρου-
ρούς απέξω, χρησιμοποιώντας τη γλώσσα των Κρά’αν. 

  «Τι τους είπες;» ρώτησε η Μάρθα. 



ΟΙ ΦΥΛΑΚΕΣ ΤΩΝ ΠΑΓΩΝ  /  357 

 
 

 

  «Να φωνάξουν τον Τσαρέν’κραμ,» απάντησε ο Σέλιρ’χοκ, πριν 
από τον Γεράρδο. 

  Η Μάρθα στράφηκε στον μάγο, παραξενεμένη. «Γνωρίζεις τη 
γλώσσα τους;» 
  «Ναι,» είπε απλά ο Σέλιρ’χοκ, που μέχρι στιγμής δεν είχε φανεί 
να την ξέρει. 

  Ο Γεράρδος μειδίασε, βλέποντας την έκφραση στα πρόσωπα 
της Μάρθας και του Προαιρέσιου. 
 
 
 

Ο Τσαρέν’κραμ δεν άργησε να έρθει, και οι επαναστάτες βγήκαν 
από την Πόλη του Νεκρού Θεού με τη συνοδεία έξι Κρά’αν πολε-
μιστών. Δεν ήταν ακόμα μεσημέρι, αλλά ο ήλιος της Ταρασμάλ-
θης βρισκόταν αρκετά ψηλά στον ουρανό. Ο άνεμος που φυσού-

σε ήταν παγερός και έφερνε παγοκρυστάλλους και πυκνό χιόνι, 
όπως συνήθως. Ο Σέλιρ’χοκ και η Μάρθα προπορεύτηκαν προς 
το οικοδόμημα πίσω από το άγαλμα του παγωμένου θεού, το 
οποίο ήταν αξιοσημείωτα μικρότερο από τα άλλα παρόμοια οι-

κοδομήματα που είχαν βρει στις όχθες των ποταμών. 
  Ο Γεράρδος ρώτησε τον Τσαρέν’κραμ, καθώς βάδιζαν: «Δεν υ-
πάρχει κίνδυνος μέσα σ’αυτό το ερείπιο, έτσι;» 
  «Κανένας κίνδυνος που να ξέρουμε,» απάντησε ο Κρά’αν, επι-

φυλακτικά. 
  Το εσωτερικό του τηλεπικοινωνιακού κέντρου δεν ήταν μεγά-
λο: είχε μονάχα μερικά δωμάτια, που οι τοίχοι, το ταβάνι, και το 
πάτωμά τους ήταν σκεπασμένα από στρώματα πάγου. Τα μηχα-
νήματα βρίσκονταν στο κεντρικότερο δωμάτιο, και ήταν σχεδόν 

ξεπάγωτα: ελάχιστος πάγος είχε δημιουργηθεί επάνω τους, ύ-
στερα από την τελευταία φορά που είχαν, αυτόβουλα, ενεργο-
ποιηθεί. 



ΚΩΣΤΑΣ ΒΟΥΛΑΖΕΡΗΣ  /  358 

 
 

 

  «Τα πάντα θυμίζουν τα άλλα τηλεπικοινωνιακά κέντρα,» παρα-
τήρησε η Μάρθα, κοιτάζοντας τριγύρω, ενώ ο Σέλιρ’χοκ ζύγωνε 

τα μηχανήματα για να τα εξετάσει από κοντά. 
  Οι Κρά’αν στάθηκαν στην περιφέρεια του δωματίου, ακουμπώ-
ντας το πέρας των δοράτων τους στο παγωμένο πάτωμα. Δύο 
ανάμεσά τους κρατούσαν καραμπίνες. Η ομάδα του Γεράρδου 

δεν έφερε κανένα όπλο· ο Τσαρέν’κραμ το είχε απαιτήσει, «για 
λόγους ασφάλειας», όπως είχε πει. Και, προφανώς, εννοούσε την 
ασφάλεια των ομοειδών του, όχι των επαναστατών. 
  Η Μάρθα είπε στον Γεράρδο: «Λες και ο πατέρας μου να ήταν 
κάποτε εδώ; Ή ο αδελφός μου;» 

  Εκείνος δε μίλησε, καθώς ήξερε τι υπονοούσε με την ερώτησή 
της. Και ήλπιζε να μη συνέχιζε τον συλλογισμό της. 
  Δυστυχώς, η Μάρθα τον συνέχισε: «Λες αυτά τα γαμημένα μυρ-
μήγκια να τους σκότωσαν;» Τώρα, υπήρχε θυμός στη φωνή της. 

  Ο Γεράρδος κοίταξε, με τις άκριες των ματιών του, τον Τσα-
ρέν’κραμ: ο Κρά’αν δεν είχε πάρει είδηση τίποτα, πράγμα όχι πε-
ρίεργο. Δεν καταλαβαίνει τη γλώσσα μας, εξάλλου. Από την άλλη, 
όμως, η οργή της είναι φανερή στο πρόσωπό της… 

  Είπε στη Μάρθα: «Δεν το ξέρουμε αυτό.» 
  «Κι αν το ξέραμε, τι θα κάναμε;» 
  Ο Γεράρδος αναστέναξε. «Εσύ τι νομίζεις;» 
  «Τίποτα.» 

  «Αν μη τι άλλο, ξέρεις από επιβίωση.» 
  «Μόλις και μετά βίας, και πάντοτε στα όρια του πεθαμού,» α-
ποκρίθηκε η Μάρθα. 
  Ο Γεράρδος μειδίασε, άθελά του. 
  «Πρέπει να χαμογελάς πιο συχνά,» του είπε η Μάρθα. 

  Εκείνος συνοφρυώθηκε. «Γιατί;» 
  «Σου πάει.» 
  «Ακόμα κι έτσι, αξύριστος;» 
  «Περισσότερο έτσι.» 



ΟΙ ΦΥΛΑΚΕΣ ΤΩΝ ΠΑΓΩΝ  /  359 

 
 

 

  «Καπετάνιε,» τους διέκοψε ο Σέλιρ’χοκ, στρεφόμενος να τους 
κοιτάξει. «Μπορούμε να κάνουμε μια δοκιμή με τα καλώδια;» 

  «Τι δοκιμή;» 
  «Τη συνηθισμένη. Θα στείλουμε λίγη ενέργεια μέσα τους και θα 
ανιχνεύσω την κατεύθυνσή της.» 
  «Εντάξει.» 

  Ο Γεράρδος πήρε μια ενεργειακή φιάλη, προσάρμοσε επάνω της 
την κατάλληλη συσκευή, τρύπησε ένα καλώδιο του πατώματος 
με τη βελόνα στο πέρας του καλωδίου της συσκευής, και πάτησε 
το κουμπί που έστελνε μια ελάχιστη ποσότητα ενέργειας. Ο Σέ-
λιρ’χοκ, εν τω μεταξύ, είχε αρχίσει να μουρμουρίζει τα λόγια για 

το Ξόρκι Ενεργειακής Ανιχνεύσεως· και, μετά από λίγο, είπε: 
«Προς τα κει,» δείχνοντας με το ραβδί του. 
  Ο Προαιρέσιος άνοιξε την πυξίδα του. «Δυτικά,» παρατήρησε. 
  Η Μάρθα ξετύλιξε τον χάρτη τους και τον κράτησε εμπρός της 

με τα δύο χέρια. «Βλέπετε την κόκκινη κουκίδα που έχω κάνει;» 
τους ρώτησε, καθώς συγκεντρώνονταν γύρω της. «Εκεί είναι 
που σκάψαμε την τελευταία τρύπα για να βρούμε καλώδια. Και 
τώρα, πρέπει να είμαστε εδώ.» Αφήνοντας τον χάρτη από τη μια 

μεριά, έδειξε επάνω του. 
  «Δεν έχουμε βγει και τόσο απ’την πορεία μας,» παρατήρησε ο 
Γεράρδος. 
  «Ακριβώς,» συμφώνησε ο Σέλιρ’χοκ. «Η Αρταλδάφρα είναι κά-

που δυτικά από εδώ· και κάπου νοτιοδυτικά από το τελευταίο 
τηλεπικοινωνιακό κέντρο, όπως υποθέσαμε εξαρχής.» 
  Η Μάρθα έκλεισε τον χάρτη της. «Μπορούμε, λοιπόν, 
ν’αρχίσουμε να ξανασκάβουμε τρύπες… ή να προσπαθήσουμε να 
βρούμε το επόμενο τηλεπικοινωνιακό κέντρο.» 

  «Προς το παρόν,» είπε ο Σέλιρ’χοκ, «θα ήθελα να πάμε σ’αυτόν 
τον παγωμένο θεό, παραδίπλα.» 
  Ο Γεράρδος πληροφόρησε τον Τσαρέν’κραμ ότι θα έβγαιναν. Ο 
Κρά’αν ένευσε με τις κεραίες του. 



ΚΩΣΤΑΣ ΒΟΥΛΑΖΕΡΗΣ  /  360 

 
 

 

  Φόρεσαν τις προσωπίδες και τα γυαλιά τους –τα οποία είχαν 
βγάλει μπαίνοντας στο τηλεπικοινωνιακό κέντρο– και, αφήνο-

ντας το ερείπιο πίσω τους, πλησίασαν το μισοθαμμένο έντομο 
που ήταν καλυμμένο από πάγο. 
  Ο Σέλιρ’χοκ στάθηκε εμπρός του, στηριζόμενος στο ραβδί του. 
Ο Τσαρέν’κραμ και οι άλλοι Κρά’αν τον κοίταζαν καχύποπτα. Δεν 

τους αρέσει που ζητήσαμε να «ερευνήσουμε» τον θεό τους, σκέ-
φτηκε ο Γεράρδος. Απορώ, όμως, πώς μπορούν και θεωρούν αυτό 
το… πράγμα θεό. Αποκλείεται να ήταν τίποτα περισσότερο από 
κάποιο πλάσμα που είχε πεθάνει, εδώ και αιώνες, από το ψύχος 
της Ταρασμάλθης. Ή ίσως να μην ήταν καν πλάσμα, αλλά κάτι 

κατασκευασμένο: ένα άγαλμα, πιθανώς. Γιατί, αν κάποτε ήταν 
ζωντανό, τότε πώς ήταν δυνατόν να υπάρχει μέσα του πηγή ε-
νέργειας; 
  Κάτι πολύ παράξενο συμβαίνει εδώ, κατέληξε ο Γεράρδος, σταυ-

ρώνοντας τα χέρια του μπροστά του. 
  Ο Σέλιρ’χοκ άρθρωσε ένα ξόρκι και, μετά από λίγο, είπε: «Οι 
Κρά’αν έχουν δίκιο, Γεράρδε: υπάρχει, πράγματι, μια πολύ ισχυ-
ρή πηγή ενέργειας εδώ. Και δεν κυλά μόνο προς το σπήλαιο, μέ-

σω των καλωδίων.» 
  «Τι εννοείς; Πού αλλού πηγαίνει;» 
  «Προς τα κάτω: στο έδαφος, περνώντας μέσα από τα πόδια του 
εντόμου και μέσα από το σώμα του που είναι θαμμένο στους πά-

γους.» 
  «Μπορείς να την ακολουθήσεις; Να δεις πού καταλήγει;» 
  «Το έχω κάνει ήδη,» αποκρίθηκε ο Σέλιρ’χοκ. «Διαχέεται πα-
ντού γύρω, στο δάσος.» 
  «…Τα δέντρα!» είπε η Μάρθα. «Γι’αυτό, παρά το ψύχος, μπο-

ρούν και υπάρχουν τόσο ψηλά και μεγάλα δέντρα εδώ!» 
  «Ναι,» ένευσε ο Σέλιρ’χοκ, «είναι πολύ πιθανό.» 
  «Και το άλλο δάσος που είδαμε;» έθεσε το ερώτημα ο Προαιρέ-
σιος. «Τι τροφοδοτεί τα δέντρα εκεί;» 



ΟΙ ΦΥΛΑΚΕΣ ΤΩΝ ΠΑΓΩΝ  /  361 

 
 

 

  «Ποιος ξέρει;» του είπε ο Σέλιρ’χοκ. «Κάποια παρόμοια πηγή 
ενέργειας, ίσως.» 

  «Ενδιαφέρον…» παρατήρησε ο Γεράρδος, ατενίζοντας το έντο-
μο. «Θα μπορούσαμε, κάπως, να χρησιμοποιήσουμε αυτή την ε-
νέργεια για να βρούμε την Αρταλδάφρα, Σέλιρ;» 
  «Δεν ξέρω. Δεν ξέρω ακόμα…» 

  «Το σκέφτεσαι, όμως;» 
  «Σκέφτομαι διάφορα πράγματα, Καπετάνιε· δεν είναι όλα τους 
εφικτά.» 
  «Μας έβαλες, όμως, να σκάβουμε λάκκους μες στους πάγους…» 
μούγκρισε ο Προαιρέσιος. 

  «Δυστυχώς, ήταν απαραίτητο,» είπε ο Σέλιρ’χοκ. 
  Ο Τσαρέν’κραμ ρώτησε: «Συμβαίνει κάτι, Γεράρδε; Συμβαίνει 
κάτι με τον θεό μας;» 
  «Όχι,» του αποκρίθηκε ο Γεράρδος, «μην ανησυχείς· τίποτα δε 

συμβαίνει με τον θεό σας. Να σου κάνω μια ερώτηση, όμως;» 
  «Σχετικά με τι;» 
  «Με τον θεό.» 
  «Σ’ακούω.» 

  «Γνωρίζετε γιατί υπάρχει ενέργεια μέσα του;» 
  «Απ’όσο ξέρω,» είπε ο Τσαρέν’κραμ, «έτσι ήταν τα πράγματα 
από όταν πρωτοήρθαμε.» 
  Ο Σέλιρ’χοκ τού είπε: «Ο θεός σας, κατά πάσα πιθανότητα, κρα-

τά ετούτο το δάσος ζωντανό.» 
  Ο Τσαρέν’κραμ ξαφνιάστηκε· οι κεραίες του τεντώθηκαν, βγαί-
νοντας από τις άκριες της κουκούλας του. «Μιλάς τη γλώσσα 
μας;» 
  «Ναι.» 

  «Γιατί μας το έκρυψες αυτό, Γεράρδε;» απαίτησε ο Κρά’αν. 
  «Δε με ρωτήσατε,» αποκρίθηκε εκείνος. 
  Τα μάτια του Τσαρέν’κραμ γυάλισαν θυμωμένα, μέσα απ’την 
κουκούλα του. «Υπάρχει και κανένας άλλος που να μιλά τη 



ΚΩΣΤΑΣ ΒΟΥΛΑΖΕΡΗΣ  /  362 

 
 

 

γλώσσα μας;» απαίτησε, κοιτάζοντας τη Μάρθα και τον Προαι-
ρέσιο. 

  «Όχι,» του είπε ο Γεράρδος, «μόνο εγώ κι ο Σέλιρ’χοκ.» 
  «Τέλος πάντων· τσικ τσικ, τσακ…» μουρμούρισε ο Τσαρέν’κραμ. 
  Ο Γεράρδος ρώτησε τον μάγο: «Είναι κάτι άλλο που πρέπει να 
κάνουμε εδώ, Σέλιρ;» 

  «Δε νομίζω. Για την ώρα, όχι–» 
  «Μισό λεπτό!» είπε η Μάρθα. «Για να διατηρείται αυτή η ενερ-
γειακή πηγή στη ζωή, δεν πρέπει να υπάρχει κάτι που να τη 
φορτίζει;» 
  «Ανάλογα,» αποκρίθηκε ο Σέλιρ’χοκ. «Γιατί ρωτάς;» 

  «Επειδή μπορεί, ουσιαστικά, να φορτίζεται από την Αρταλδά-
φρα, μέσω υπόγειων καλωδίων.» 
  Ο Σέλιρ’χοκ στράφηκε να κοιτάξει πάλι το παγωμένο έντομο. 
«Δεν το νομίζω,» είπε. «Δεν εντόπισα ροή προς την ενεργειακή 

πηγή· εντόπισα μόνο ροή από αυτήν και προς το έδαφος.» 
  «Δηλαδή,» ρώτησε η Μάρθα, «είναι αυτοσυντηρούμενη;» 
  «Έτσι φαίνεται.» Γύρισε, για να κοιτάξει αυτήν, τον Γεράρδο, 
και τον Προαιρέσιο. «Μην ξεχνάτε πως και οι κρύσταλλοι στο 

ραβδί μου είναι αυτοσυντηρούμενοι. Δεν είναι, όμως, κι αθάνα-
τοι: κάποια στιγμή θα πεθάνουν. Τα πάντα κάποια στιγμή πε-
θαίνουν.» 
  «Η καρδιά αυτού του εντόμου, πάντως, έχει κρατήσει πολύ,» 

παρατήρησε ο Γεράρδος. Και ρώτησε: «Πιστεύεις ότι, κάποτε, 
αυτό το πράγμα ήταν ζωντανό;» 
  «Δε θα το απέκλεια.» 
  «Ένα ζωντανό πλάσμα που μέσα του υπάρχει μια πηγή ενέργει-
ας;» Η δυσπιστία ήταν έκδηλη στη φωνή του Γεράρδου. 

  «Γιατί σε εκπλήσσει; Στην Ταρασμάλθη είμαστε, Καπετάνιε. 
Υπάρχουν ένα σωρό θρύλοι για τούτη τη διάσταση. Νομίζεις ότι 
η ύπαρξη της Αρταλδάφρα είναι πιο φυσιολογική από ένα πλά-
σμα που έχει εντός του μια ζωντανή πηγή ενέργειας;» 



ΟΙ ΦΥΛΑΚΕΣ ΤΩΝ ΠΑΓΩΝ  /  363 

 
 

 

  «Τέλος πάντων,» αποκρίθηκε ο Γεράρδος. «Είπες ότι δεν υπάρ-
χει κάτι άλλο να κάνουμε εδώ;» 

  «Για την ώρα, όχι. Εκτός αν θέλετε να σκάψουμε, για 
ν’ακολουθήσουμε τα καλώδια κάτω απ’το έδαφος.» 
  «Καλύτερα να περιμένουμε, μέχρι να δούμε τι απόφαση θα πά-
ρουν οι Κρά’αν σχετικά με την πρόταση που έκανα στον Γηραιό 

τους.» 
  Ο Σέλιρ’χοκ ένευσε, δίχως να φέρει αντίρρηση. 
  Ο Γεράρδος είπε στον Τσαρέν’κραμ ότι τώρα μπορούσαν να ε-
πιστρέψουν στην Πόλη. 
 

 
 
Το επόμενο πρωί, ο Τσαρέν’κραμ ζήτησε από τον Γεράρδο να τον 
ακολουθήσει. Ο Γηραιός επιθυμούσε να του ανακοινώσει την 

απόφασή του. 
  «Δε μου μοιάζει και τόσο χαρούμενος ο φίλος μας,» είπε ο Προ-
αιρέσιος στον Γεράρδο, κοιτάζοντας τον Κρά’αν, που στεκόταν 
στην είσοδο της μικρής σπηλιάς. «Να ετοιμάζουμε τα όπλα μας;» 

  Ο Γεράρδος ένευσε. «Ναι, να τα έχετε έτοιμα. Αλλά όχι απότομες 
κινήσεις–» 
  «Αυτή τη φορά, θα έρθω μαζί σου,» δήλωσε η Μάρθα, καθώς 
σηκωνόταν όρθια. 

  Ο Γεράρδος κούνησε το κεφάλι αρνητικά. «Δε χρειάζεται. Ο Γη-
ραιός είναι σε μια σπηλιά περιτριγυρισμένη από φρουρούς, πολ-
λοί απ’τους οποίους κρατούν πυροβ–» 
  «Τι λέτε, τόση ώρα;» απαίτησε ο Τσαρέν’κραμ. 
  «Τίποτα ιδιαίτερο,» του απάντησε ο Γεράρδος. «Οδήγησέ με 

στον Γηραιό.» 
  Ο Κρά’αν βγήκε απ’τη σπηλιά, και ο Γεράρδος τον ακολούθησε, 
σκύβοντας. 



ΚΩΣΤΑΣ ΒΟΥΛΑΖΕΡΗΣ  /  364 

 
 

 

  Πίσω του, η Μάρθα όπλισε την καραμπίνα της· και ο Προαιρέ-
σιος μιμήθηκε το παράδειγμά της, οπλίζοντας το τουφέκι του. Ο 

Σέλιρ’χοκ συνέχισε να κάθεται εκεί όπου καθόταν, στωικός. 
  Ο Τσαρέν’κραμ οδήγησε τον Γεράρδο, μέσα από σπηλιές και 
σήραγγες, στη φυσική αίθουσα του θρόνου του Γηραιού. Ο ηλι-
κιωμένος Κρά’αν καθόταν στο πέτρινο κάθισμα κι έμοιαζε να 

βαριέται· μόλις, όμως, αντίκρισε τον πρώην καπετάνιο του Κε-
νού να μπαίνει, τα μάτια του γυάλισαν και οι κεραίες του κινή-
θηκαν. Ολόγυρα, οι φρουροί τσιτώθηκαν, και τα χέρια τους κρά-
τησαν πιο γερά τα όπλα τους. 
  Ο Γεράρδος δεν ήξερε πώς έπρεπε να πάρει αυτά τα σημάδια. Οι 

Κρά’αν ήταν πάντοτε επιφυλακτικοί με τους ανθρώπους, ακόμα 
και στο Πορφυρό Κενό· πόσο μάλλον εδώ, λοιπόν. Επιπλέον, αν 
σκέφτονταν να μας σκοτώσουν, θα με καλούσε ο Γηραιός για να 
μου μιλήσει; Από την άλλη, βέβαια, ίσως να μην ήθελε να τους 

σκοτώσει, επειδή του είχαν δώσει κάποιες χρήσιμες πληροφορί-
ες, αλλά να ήθελε να τους προτείνει να του παραδώσουν τα εφό-
διά τους χωρίς να χυθεί αίμα… ασχέτως αν αυτό θα σήμαινε, ου-
σιαστικά, τον θάνατο της ομάδας του Γεράρδου, αφού, δίχως 

εφόδια, αποκλείεται ποτέ να κατόρθωναν να επιστρέψουν στην 
Πλωτή Βασίλισσα των Ουρανών και να φύγουν από την Ταρα-
σμάλθη. 
  «Γεράρδε…» είπε ο Γηραιός, ατενίζοντάς τον. 

  «Γηραιέ. Ποια είναι η απόφασή σας;» 
  «Δεχόμαστε.» 
  Ο Γεράρδος έμεινε για λίγο ακίνητος, ξαφνιασμένος. Έτσι α-
πλά;… «Δεχόσαστε την πρότασή μου;» 
  «Ναι,» αποκρίθηκε ο Γηραιός. «Μπορείτε να φύγετε: με την υ-

πόσχεση, όμως, ότι θα επιστρέψεις για να μας φέρεις τα ανταλ-
λακτικά.» 
  «Το υπόσχομαι, Γηραιέ. Θα επιστρέψω.» 



ΟΙ ΦΥΛΑΚΕΣ ΤΩΝ ΠΑΓΩΝ  /  365 

 
 

 

  «Ένας από εμάς θα έρθει μαζί σου,» του είπε ο Γηραιός, «για να 
βεβαιωθεί ότι θα κρατήσεις το λόγο σου.» 

  «Όπως επιθυμείτε. Θα πρέπει, όμως, να σας υπενθυμίσω ότι δεν 
θα φύγουμε αμέσως από την Ταρασμάλθη. Έχουμε να βρούμε 
μια χαμένη πόλη εδώ, την Αρταλδάφρα· κι αυτό προηγείται της 
υπόσχεσης που σας έδωσα. Ελπίζω να το καταλαβαίνετε.» 

  Ο Γηραιός έμεινε σιωπηλός, για μερικές στιγμές· η δεξιά κεραία 
του λύγισε, συλλογισμένα. Μετά, είπε: «Καλώς, Γεράρδε. Ο απε-
σταλμένος μου θα έρθει μαζί σου, σ’αυτή την Αρταλδάφρα.» 
  «Η αναζήτησή μας ίσως να αποδειχτεί επικίνδυνη,» τον προει-
δοποίησε ο Γεράρδος. 

  Ο Γηραιός στράφηκε στον Κρά’αν δίπλα στον Γεράρδο. «Τσα-
ρέν’κραμ, θέλεις να παραιτηθείς; Επιθυμείς να πάρει κάποιος άλ-
λος τη θέση σου;» 
  «Ασφαλώς και όχι, Γηραιέ!» αποκρίθηκε αμέσως εκείνος. «Θα 

συνοδέψω τον Γεράρδο και τους συντρόφους του, όπως ορκί-
στηκα, και, όταν επιστρέψω στην Πόλη, θα ταξιδέψουμε όλοι 
στο Πορφυρό Κενό!» 
  «Όπως άκουσες, Γεράρδε, οι Κρά’αν της Πόλης του Νεκρού 

Θεού δεν είναι δειλοί,» είπε ο Γηραιός. 
  «Δεν το αμφέβαλλα,» αποκρίθηκε ο Γεράρδος, υπομειδιώντας. 
  «Ο Τσαρέν’κραμ θα οδηγήσει εσένα και τους συντρόφους σου 
στο πλοίο μας, στις ακτές του Πορφυρού Κενού, ώστε να δεις τις 

ζημιές του και να κρίνεις τι ανταλλακτικά χρειάζεται.» 
  Ο Γεράρδος ένευσε. «Είμαστε έτοιμοι να ξεκινήσουμε, Γηραιέ.» 



ΚΩΣΤΑΣ ΒΟΥΛΑΖΕΡΗΣ  /  366 

 
 

 

Κεφάλαιο 27 
 
 
«Αν θέλετε,» είπε ο Γεράρδος στους συντρόφους του, «μπορείτε 

να μην έρθετε μαζί μου· μπορείτε να περιμένετε εδώ. Η ακτή του 
Πορφυρού Κενού είναι τρεισήμισι μέρες δρόμος προς τα νότια.» 
  «Δε θα χάσω την ευκαιρία να δω το Κενό,» δήλωσε η Μάρθα, 
που, έχοντας ακούσει ότι ο Γηραιός είχε αποφασίσει να μην τους 

σκοτώσει, είχε χαλαρώσει. 
  «Εντάξει,» είπε ο Γεράρδος, νεύοντας· και στράφηκε στον Σέ-
λιρ’χοκ. «Θα έρθεις, ή θέλεις να μείνεις εδώ, για να μελετήσεις 
την ενεργειακή πηγή του παγωμένου θεού των Κρά’αν;» 
  «Θα έρθω,» αποκρίθηκε ο μάγος. «Δε νομίζω ότι υπάρχει τίποτα 

πια για να μελετήσω. Όχι, τουλάχιστον, χωρίς να μπορώ 
ν’ακολουθήσω τη ροή της ενέργειας.» 
  «Κι εγώ,» είπε ο Προαιρέσιος, «δε μένω εδώ μόνος μου, μαζί 
μ’αυτά τα μυρμήγκια. Με τρομάζουν.» Μειδίασε. «Επιπλέον,» 

πρόσθεσε, «το κακοποιό στοιχείο από δω,» έδειξε τη Μάρθα με 
μια λοξή κίνηση του σαγονιού του, «έχει δίκιο αυτή τη φορά: Δε 
θα χάσω την ευκαιρία να δω το Πορφυρό Κενό.» 
  Ο Γεράρδος ένευσε. «Ωραία. Ας μην αργοπορούμε άλλο, λοιπόν.» 

  Φορτώθηκαν τα πράγματά τους και βγήκαν απ’τη μικρή σπη-
λιά, σκύβοντας. Το έλκηθρό τους δεν το πήραν μαζί, για να εξοι-
κονομήσουν ενέργεια. Οι Κρά’αν, λογικά, δε θα το πείραζαν, ε-
φόσον είχαν υποσχεθεί να μη ληστέψουν τα εφόδιά τους. 

  Ο Τσαρέν’κραμ τούς περίμενε έξω απ’τη σπηλιά, μαζί μ’άλλους 
δύο πολεμιστές. Όλοι τους ήταν έτοιμοι για ταξίδι, φορώντας 
γούνες, κουβαλώντας σάκους, και έχοντας όπλα κρεμασμένα ε-
πάνω τους. 
  Οι επαναστάτες ακολούθησαν τους Κρά’αν και βγήκαν από την 

Πόλη του Νεκρού Θεού, ξεκινώντας να οδοιπορούν προς τα νό-
τια, μέσα στο δάσος. Ο παγερός άνεμος της Ταρασμάλθης λυσ-



ΟΙ ΦΥΛΑΚΕΣ ΤΩΝ ΠΑΓΩΝ  /  367 

 
 

 

σομανούσε, σφυρίζοντας ανάμεσα στα δέντρα και στις φυλλω-
σιές, και μαστιγώνοντας βάναυσα τα πάντα με χιόνι και λεπτούς 

παγοκρυστάλλους. 
  «Αααχχ,» έκανε ο Προαιρέσιος, «και μου είχε λείψει για λίγο αυ-
τό το υπέροχο περιβάλλον…» 
 

 
 
Η ομάδα του Ελπιδοφόρου ταξίδευε μέσα στο παγωμένο δάσος, 
ενώ συχνά-πυκνά κοίταζαν πίσω τους, για να δουν μήπως το με-
ταλλικό θηρίο τούς ακολουθούσε. Ούτε μία φορά, όμως, δεν το 

είχαν δει. Πράγμα που δε σήμαινε κιόλας ότι αυτό είχε εγκατα-
λείψει την καταδίωξη. Το πρόβλημα, μέσα σε τούτο το δάσος, 
ήταν πως θα ατένιζαν τον κυνηγό τους μόνο όταν εκείνος βρι-
σκόταν πλέον κοντά· τα δέντρα δεν τους επέτρεπαν να κοιτά-

ζουν σε μεγάλη απόσταση. 
  «Μπορεί να μας έχει χάσει,» είπε η Φενίλδα’σαρ στον Ελπιδο-
φόρο, το βράδυ της δεύτερης ημέρας. 
  Εκείνος, όμως, ήταν διστακτικός να συμφωνήσει ή να διαφω-

νήσει μαζί της, ή να κάνει την οποιαδήποτε υπόθεση. Το μεταλ-
λικό θηρίο έμοιαζε συνεχώς να εμφανίζεται από το πουθενά, εκεί 
όπου δεν το περίμεναν. 
  Έβγαλε τον χάρτη του, για να κοιτάξει τις περιοχές όπου βρί-

σκονταν. Το δάσος που διέσχιζαν ήταν σημειωμένο, αλλά στα 
νότιά του υπήρχε μονάχα μια ατελείωτη ασπρίλα: ένα κενό στον 
χάρτη. Μάλλον, οι Υπερασπιστές δε γνώριζαν, τελικά, τα πάντα 
για τη γεωγραφία της Ταρασμάλθης και είχαν αφήσει σημεία 
του χάρτη άδεια. Βόρεια του δάσους υπήρχαν βουνά, το ίδιο και 

ανατολικά και δυτικά του. Ο Ελπιδοφόρος σχεδίαζε να βάλει σύ-
ντομα την ομάδα του να στρίψει βόρεια, ώστε να διασχίσουν τις 
ορεινές περιοχές και να βγουν εδώ, στον παγωμένο ποταμό. Δη-



ΚΩΣΤΑΣ ΒΟΥΛΑΖΕΡΗΣ  /  368 

 
 

 

λαδή, λίγο πιο έξω από το προηγούμενο δάσος που είχαν περά-
σει. 

  Χάσαμε τόσες μέρες μ’ετούτο το καταραμένο κυνήγι, σκέφτηκε. 
Τόσες μέρες, και τη Νάνσυ… Μια δυνατή οργή υπήρχε μέσα του 
για το θάνατο της λευκόδερμης στρατιωτικού, καθώς και μια 
πικρή γεύση στο στόμα. Δεν έπρεπε να την είχα αφήσει να πλη-

σιάσει. Έπρεπε να την είχα προλάβει. 
  –Δε μπορώ να το διορθώσω τώρα, διέκοψε απότομα τους κατα-
θλιπτικούς συλλογισμούς του. Τελείωσε. Ό,τι έγινε, έγινε. Τύλιξε 
τον χάρτη και τον έβαλε στο σάκο του. 
  Το επόμενο πρωί, άρχισε να οδηγεί την ομάδα ελαφρώς προς τα 

βόρεια, έχοντας πει στον Νικόδημο και στον Σκοτ να κοιτάζουν 
διαρκώς πίσω, μήπως παρουσιαζόταν ο κυνηγός τους. 
  Ο κίνδυνος, όμως, δεν ήρθε από τα νώτα τους, αλλά από μπρο-
στά. 

  Καθώς νύχτωνε, ο Ελπιδοφόρος διέκρινε, μέσα στις πυκνές 
σκιές του δάσους και στη θολούρα του χιονιού, μερικές μαύρες 
φιγούρες, και μετά άκουσε έναν κρότο και είδε μια λάμψη. 
  Πυροβολισμός! 

  Η σφαίρα πρέπει ν’αστόχησε, γιατί δεν άκουσε κανέναν από 
τους συντρόφους του να φωνάζει. 
  «Καλυφθείτε!» πρόσταξε, κι ο ίδιος πετάχτηκε πίσω από τον 
χοντρό κορμό ενός δέντρου, μαζί με τη Φενίλδα’σαρ. Έβγαλε το 

τουφέκι του και το απασφάλισε, οπλίζοντάς το. Σημάδεψε και 
πυροβόλησε, μέσα στη νύχτα. 
  Το ίδιο έκαναν, συγχρόνως, ο Σκοτ και ο Νικόδημος. 
  Ο Ελπιδοφόρος είδε μια από τις μαύρες φιγούρες να πέφτει, 
τσυρίζοντας. 

  «Τι είν’αυτοί;» ψιθύρισε η Φενίλδα, πίσω του. «Επαναστάτες;» 
  «Δεν ξέρω. Πάντως, δε φαίνονται χαρούμενοι που μας βλέ-
πουν.» 
 



ΟΙ ΦΥΛΑΚΕΣ ΤΩΝ ΠΑΓΩΝ  /  369 

 
 

 

 
 

Ετοιμάζονταν να κατασκηνώσουν, όταν άκουσαν πυροβολι-
σμούς ν’αντηχούν μέσα στα δάση. 
  «Τι συμβαίνει;» ρώτησε ο Γεράρδος τον Τσαρέν’κραμ. 
  «Κάποιοι κυνηγοί μας, κατά πάσα πιθανότητα,» αποκρίθηκε ο 

Κρά’αν. 
  Καθώς, όμως, μιλούσε οι πυροβολισμοί πολλαπλασιάστηκαν, 
και οι κεραίες του κινήθηκαν νευρικά, βγαίνοντας από δύο μικρά 
ανοίγματα της κουκούλας του. 
  «Κυνηγοί σας;» είπε ο Γεράρδος. «Εμένα μού ακούγεται σαν μά-

χη.» 
  «Τι είναι, Καπετάνιε;» ρώτησε ο Προαιρέσιος, έχοντας ήδη βγά-
λει το τουφέκι του. «Τι σου λέει ο Κρά’αν;» 
  Την ίδια στιγμή, ο Τσαρέν’κραμ είπε στον Γεράρδο: «Έχεις δίκι-

ο.» Κι άρχισε να βαδίζει προς τα εκεί απ’όπου ακούγονταν οι πυ-
ροβολισμοί, κάνοντας νόημα στους άλλους δύο Κρά’αν να τον 
ακολουθήσουν. 
  Ο Γεράρδος στράφηκε στον Προαιρέσιο. «Δεν ξέρει τι συμβαί-

νει.» 
  «Σαν συμπλοκή ακούγεται,» είπε ο Απολλώνιος. 
  Ο Γεράρδος ένευσε. «Ναι, αυτό νομίζω κι εγώ.» Κι ακολούθησε 
τους τρεις Κρά’αν, οι οποίοι είχαν ήδη απομακρυνθεί κάμποσο. Ο 

Τσαρέν’κραμ βαστούσε μια καραμπίνα, κι οι άλλοι δύο, δόρατα 
και πιστόλια. 
  Ο Προαιρέσιος, η Μάρθα, και ο Σέλιρ’χοκ πήγαν πίσω απ’τον 
Γεράρδο, όλοι τους οπλισμένοι. Ο Γεράρδος έβγαλε επίσης το 
τουφέκι του, οπλίζοντάς το. 

  «Για να γίνεται συμπλοκή,» είπε ο Προαιρέσιος, «μάλλον κάποι-
οι άλλοι εξερευνητές είναι εδώ.» 
  «Αυτό φοβάμαι κι εγώ,» συμφώνησε ο Γεράρδος, χωρίς να γυ-
ρίσει να τον κοιτάξει. 



ΚΩΣΤΑΣ ΒΟΥΛΑΖΕΡΗΣ  /  370 

 
 

 

  Προχώρησαν, ενώ ο νυχτερινός άνεμος της Ταρασμάλθης ούρ-
λιαζε γύρω τους και πυροβολισμοί αντηχούσαν μες στο δάσος. 

Σύντομα, είδαν αναλαμπές να σχίζουν το σκοτάδι. Αναλαμπές 
από διαφορετικές μεριές. Ναι, σκέφτηκε ο Γεράρδος· συμπλοκή, 
σίγουρα… 
  Ο Τσαρέν’κραμ φώναξε, στη γλώσσα των Κρά’αν: «Ποιοι είναι 

εκεί; Τι συμβαίνει;» 
  Οι πυροβολισμοί δεν ελαττώθηκαν, αλλά τέσσερις φιγούρες 
φάνηκαν να έρχονται. Τέσσερις Κρά’αν, ορισμένοι απ’τους οποί-
ους στρέφονταν για να πυροβολήσουν πίσω τους, βιαστικά. 
  Οι εχθροί τους, όποιοι κι αν ήταν, τους ακολούθησαν, πυροβο-

λώντας κι αυτοί. Μέσα στο σκοτάδι και στο χιόνι, ο Γεράρδος 
μπορούσε να τους διακρίνει μόλις και μετά βίας. 
  «Έχουν όπλα!» είπε ένας ερχόμενος Κρά’αν στον Τσαρέν’κραμ. 
«Πολλά όπλα! Καλύτερα απ’τα δικά μας!» Ακουγόταν τρομαγμέ-

νος. 
  Πολλά όπλα; σκέφτηκε ο Γεράρδος. Οι Παντοκρατορικοί; 
  «Δε μ’αρέσει αυτό…» μουρμούρισε ο Προαιρέσιος, πλάι του. 
  «Να τους μιλήσουμε,» πρότεινε η Μάρθα. «Εξερευνητές θα εί-

ναι, και θα πανικοβλήθηκαν που αυτά τα γαμημένα μυρμήγκια 
τούς επιτέθηκαν μες στη νύχτα.» 
  Οι σκιερές φιγούρες ζύγωναν, πυροβολώντας. 
  «Καλυφθείτε!» σύριξε ο Τσαρέν’κραμ, κι έπεσε στο ένα γόνατο, 

υψώνοντας την καραμπίνα του και ρίχνοντας. 
  «Σταματά!» του είπε ο Γεράρδος. «Θα τους μιλήσω.» 
  «Προσπαθούν να μας σκοτώσουν!» 
  «Εσείς τους επιτεθήκατε πρώτοι, υποθέτω–» 
  «Δεν το ξέρω αυτό.» Ο Τσαρέν’κραμ πυροβόλησε ξανά. 

  Ο Γεράρδος έπεσε στο χιόνι, καθώς σφαίρες σφύριζαν από πά-
νω τους. «Το ξέρεις! Το πιθανότερο αυτό είναι! Σταματήστε τώ-
ρα να τους πυροβολείτε και θα τους μιλήσω!» 



ΟΙ ΦΥΛΑΚΕΣ ΤΩΝ ΠΑΓΩΝ  /  371 

 
 

 

  Τα όπλα των αγνώστων κροτάλιζαν, διαλύοντας πάγους, παγο-
κρυστάλλους, και κλαδιά, και κάνοντας μεγάλες τρύπες στους 

κορμούς των δέντρων. 
  Μια έκρηξη έγινε, φωτίζοντας εκτυφλωτικά τη νύχτα, τινάζο-
ντας θραύσματα παντού γύρω. Η επιθανάτια κραυγή ενός 
Κρά’αν αντήχησε. 

  «Πετούν χειροβομβίδες, οι γαμημένοι μαλάκες!» φώναξε η 
Μάρθα. 
  «Καπετάνιε, ίσως νάναι–» άρχισε ο Προαιρέσιος. 
  «–οι Παντοκρατορικοί. Το ξέρω,» τον διέκοψε ο Γεράρδος. Και, 
μιλώντας στη γλώσσα των Κρά’αν: «Τσαρέν’κραμ, σταμάτα να 

ρίχνεις, και πες και στους άλλους να σταματήσουν! Θα σκοτω-
θούμε όλοι, και δε θα πάτε ποτέ πίσω στην Κρά’αν’φεγκ!» 
  Ο Τσαρέν’κραμ δίστασε να ξαναπατήσει τη σκανδάλη. «Εντά-
ξει,» είπε, «αλλά φρόντισε να τους κάνεις να φύγουν από δω, Γε-

ράρδε.» Και φώναξε, για να τον ακούσουν οι υπόλοιποι Κρά’αν: 
«Παύσατε πυρ! Παύσατε πυρ! Και μείνετε καλυμμένοι! Παύσατε 
πυρ!» 
  Εκείνοι υπάκουσαν· οι πυροβολισμοί σταμάτησαν από τη μεριά 

τους. 
  Και ο Γεράρδος είχε τώρα την ευκαιρία να φωνάξει στους α-
γνώστους: «Μη μας ρίχνετε! Έγινε παρεξήγηση! Δε θέλουμε το 
κακό σας!» 

  «Μας επιτεθήκατε απρόκλητα!» αντήχησε μια αντρική φωνή, 
μιλώντας στη Συμπαντική. 
  «Δε σας επιτεθήκαμε εμείς! Εμείς τώρα ήρθαμε. Μια περιπολία 
σάς επιτέθηκε!» 
  «Περιπολία; Δεν είστε εξερευνητές;» 

  Ο Γεράρδος σηκώθηκε όρθιος, περνώντας το τουφέκι του στην 
πλάτη κι έχοντας τα χέρια του υψωμένα. Έκανε μερικά βήματα 
μπροστά. «Εξερευνητές είμαστε. Αλλά όχι όλοι. Οι υπόλοιποι, κι 
αυτοί που σας επιτέθηκαν, μένουν εδώ.» 



ΚΩΣΤΑΣ ΒΟΥΛΑΖΕΡΗΣ  /  372 

 
 

 

  «Μας δουλεύεις;» φώναξε κάποιος άλλος. «Ποιοι μπορεί να μέ-
νουν σε τούτους τους πάγους;» 

  «Τους λένε Κρά’αν,» απάντησε ο Γεράρδος. «Ίσως να τους έχετε 
ακουστά. Κανονικά, κατοικούν στο Πορφυρό Κενό· αλλά αυτοί οι 
συγκεκριμένοι, από μια κακοτυχία, βρέθηκαν εδώ.» 
  «Και γιατί μας επιτέθηκαν;» απαίτησε η πρώτη φωνή. 

  «Για προφανείς λόγους: επιβίωση!» 
  «Επιβίωση;» βρυχήθηκε η δεύτερη φωνή. «Καλά θα κάνουν να 
μη μας ξαναεπιτεθούν, αν θέλουν επιβίωση!» 
  «Ησυχία, Σκοτ!» πρόσταξε η πρώτη φωνή, αρκετά δυνατά για 
να την ακούσει ο Γεράρδος. Και μετά, ζήτησε: «Πες στους συ-

ντρόφους σου να βγουν από την κάλυψή τους!» 
  «Μόνο αν κάνετε κι εσείς το ίδιο,» αποκρίθηκε ο Γεράρδος. 
  «Δε θα κρατάτε τα όπλα σας!» 
  «Σύμφωνοι. Ούτε κι εσείς, όμως.» 

  «Καλώς.» 
  «Μισό λεπτό,» του είπε ο Γεράρδος, νομίζοντας τώρα ότι μπο-
ρούσε να τον διακρίνει πίσω από ένα χοντρόκορμο δέντρο. 
«Πρέπει να συνεννοηθώ με τους Κρά’αν, γιατί δε μιλούν τη Συ-

μπαντική. Θα σου φωνάξω μόλις είμαστε έτοιμοι. Εντάξει;» 
  «Εντάξει.» 
  Ο Γεράρδος στράφηκε και ζύγωσε τον Τσαρέν’κραμ. Του είπε τι 
είχε συμφωνήσει με τους αγνώστους. 

  Ο Κρά’αν τον κοίταξε καχύποπτα. 
  «Μην είσαι ανόητος. Είναι η μοναδική μας ελπίδα να τελειώ-
σουμε τούτο το επεισόδιο χωρίς άλλους θανάτους. Και νομίζω 
πως ήδη τουλάχιστον ένας από τους πολεμιστές σας έχει σκο-
τωθεί, από εκείνη τη χειροβομβίδα.» 

  Ο Τσαρέν’κραμ έβγαλε ένα νευρικό τσικ τσακ τσικ τσικ-τσικ-
τσικ από τα δόντια· ύστερα, κατένευσε. «Έχεις δίκιο. Αλλά είσαι 
σίγουρος ότι δεν πρόκειται για παγίδα;» 



ΟΙ ΦΥΛΑΚΕΣ ΤΩΝ ΠΑΓΩΝ  /  373 

 
 

 

  «Εσείς τους επιτεθήκατε,» του θύμισε ο Γεράρδος. «Αυτοί δεν 
ξέρω ακριβώς ποιοι είναι, αλλά, κατά πάσα πιθανότητα, είναι 

απλοί εξερευνητές.» Ή, πρόσθεσε νοερά, οι Παντοκρατορικοί. 
Όμως, στη συγκεκριμένη περίπτωση, δε νομίζω ότι έχει σημασία. 
  Ο Τσαρέν’κραμ έδωσε διαταγές στους Κρά’αν να βγουν με τα 
όπλα τους κατεβασμένα. 

  Ο Γεράρδος φώναξε στους αγνώστους: «Είμαστε έτοιμοι!» κι 
έκανε μερικά βήματα μπροστά. 
  Συγχρόνως, τους είδε να ξεπροβάλλουν μέσα απ’τα σκοτάδια. 
Ένας τους άναψε έναν δυνατό φακό. Ήταν έξι, στο σύνολό τους. 
  «Τι πλάσματα είναι τούτα;» ρώτησε αυτός που είχε μιλήσει 

στον Γεράρδο και πριν. Φορούσε κουκούλα, προσωπίδα, και γυ-
αλιά, έτσι εκείνος δε μπορούσε να διακρίνει τίποτα απ’το πρό-
σωπό του. 
  «Σου είπα: ονομάζονται Κρά’αν. Κατοικούν στο Κενό.» 

  «Τους ξέρουμε τους Κρά’αν,» είπε μια γυναίκα, βαδίζοντας για 
να σταθεί πλάι στον άντρα. «Πώς βρέθηκαν εδώ;» 
  «Αυτή είναι μεγάλη ιστορία,» αποκρίθηκε ο Γεράρδος. Και ρώ-
τησε: «Είστε εξερευνητές;» 

  «Ναι,» απάντησε ο άντρας. «Εσείς;» 
  «Παρομοίως.» 
  «Και τι κάνετε μ’αυτούς τους… Κρά’αν;» 
  «Μας επιτέθηκαν κι εμάς, αλλά, επειδή ξέρω τη γλώσσα τους, 

κατάφερα να συνεννοηθώ μαζί τους.» 
  «Και είστε σύμμαχοι τώρα;» 
  «Περίπου,» αποκρίθηκε ο Γεράρδος. «Υποσχέθηκα να τους βοη-
θήσω να επιστρέψουν στο Πορφυρό Κενό, αν αφήσουν εμένα 
και την ομάδα μου να φύγουμε, χωρίς να μας πάρουν τα εφόδιά 

μας.» 
  «Να επιστρέψουν στο Πορφυρό Κενό;» έκανε η γυναίκα· ακου-
γόταν έκπληκτη. «Πώς σκοπεύεις να το κατορθώσεις αυτό;» 



ΚΩΣΤΑΣ ΒΟΥΛΑΖΕΡΗΣ  /  374 

 
 

 

  «Θα φέρω ανταλλακτικά για το σκάφος τους. Το Κενό δεν είναι 
τόσο μακριά από εδώ όσο ίσως να νομίζεις. Τρεις μέρες δρόμος 

προς τα νότια.» 
  «Λες ψέματα!» είπε η γυναίκα. 
  «Δε λέω ψέματα. Ούτε κι εγώ το ήξερα ώς τώρα.» 
  «Εμείς,» είπε ο άντρας, «το μόνο που θέλουμε είναι να περά-

σουμε από εδώ. Δεν έχουμε τίποτα εναντίον των Κρά’αν, αν κι 
αυτοί δεν έχουν τίποτα εναντίον μας.» 
  «Κατά πάσα πιθανότητα, θα σας επιτεθούν, για να πάρουν τα 
εφόδιά σας. Τα πάντα είναι πολύτιμα στην Ταρασμάλθη–» 
  «Αφού μιλάς τη γλώσσα τους, πες τους ότι, αν μας επιτεθούν, 

θα το μετανιώσουν!» 
  «Θα τους πω κάτι καλύτερο: ότι ζητώ να μη σας πειράξουν, 
προκειμένου να τηρήσω τη συμφωνία μας. Θα πρέπει, όμως, να 
έρθετε μαζί μας, προς το παρόν.» 

  «Πού πηγαίνετε;» 
  «Νότια. Για να δω τι βλάβες έχει πάθει το σκάφος των Κρά’αν 
και να μπορέσω να φέρω ανταλλακτικά, όταν επιστρέψω ξανά 
εδώ.» 

  «Τρεις μέρες δρόμος, είπες;» 
  Ο Γεράρδος ένευσε. «Ναι, περίπου.» 
  Οι άγνωστοι άρχισαν να μιλούν αναμεταξύ τους, χαμηλόφωνα· 
το βούισμα του ανέμου κάλυπτε τις φωνές τους. 

  Ο Προαιρέσιος είπε στον Γεράρδο: «Μα, αν είναι οι Παντοκρα-
τορικοί;…» 
  «Θα έχουμε την ευκαιρία να μάθουμε γιατί βρίσκονται εδώ.» 
  «Ίσως νάναι επικίνδυνο!» 
  «Δε χρειάζεται να τους πούμε ότι είμαστε με την Επανάσταση.» 

  «Αυτό εννοείται!» 
  Η Μάρθα είπε στον Προαιρέσιο: «Ευτυχώς που δεν είσαι σαν κι 
εμένα, και σκέφτεσαι ν’αφήσεις κάτι εξερευνητές στο έλεος αυ-
τών των γαμημένων μυρμηγκιών!» 



ΟΙ ΦΥΛΑΚΕΣ ΤΩΝ ΠΑΓΩΝ  /  375 

 
 

 

  «Δεν πρότεινα να τους αφήσουμε στο έλεος των Κρά’αν! Είπα 
ότι ίσως νάναι οι Παντοκρατορικοί. Το θεωρείς αμελητέο;» 

  Εκείνη τη στιγμή, ο αρχηγός της άλλης ομάδας μίλησε πάλι στον 
Γεράρδο: «Συμφωνούμε!» φώναξε. «Θα σας ακολουθήσουμε νό-
τια. Μετά, όμως, τι θα γίνει; Εμείς θέλουμε να βγούμε απ’αυτό το 
δάσος, κατευθυνόμενοι βόρεια. Εσείς προς τα πού κατευθύνε-

στε;» 
  Αυτό είναι το πρόβλημα: πού κατευθυνόμαστε. «Δεν είμαστε σί-
γουροι. Αλλά, μάλλον, δυτικά.» 
  «Καλύτερα να αποφύγετε αυτή την κατεύθυνση. Φιλική συμ-
βουλή.» 

  «Γιατί;» 
  «Κυκλοφορεί ένα μεταλλικό θηρίο που θα προσπαθήσει να σας 
σκοτώσει.» 
  Η Μάρθα γέλασε. «Τι γελοία ιστορία ειν’αυτή;» 

  «Δεν είναι ιστορία!» τη διαβεβαίωσε ο άγνωστος. «Μας κατα-
διώκει εδώ και μέρες. Μετά βίας καταφέρνουμε και του ξεφεύ-
γουμε. Και έχει ήδη σκοτώσει μία γυναίκα της ομάδας μου.» Α-
κουγόταν πολύ θυμωμένος καθώς το έλεγε αυτό. 

  «Λυπόμαστε για την απώλειά σας,» αποκρίθηκε ο Γεράρδος. «Κι 
ευχαριστούμε για την προειδοποίηση.» 
  «Θεώρησέ το ανταπόδοση, που σταματήσατε την επίθεση των 
Κρά’αν.» 

  «Θα μας πείτε περισσότερα γι’αυτό το θηρίο, όταν κατασκηνώ-
σουμε;» 
  «Ναι, γιατί όχι;» 
 
 

 
Οι Κρά’αν που περιπολούσαν στο δάσος πήραν αυτόν που είχε 
σκοτωθεί από τη χειροβομβίδα και έφυγαν, μουρμουρίζοντας 



ΚΩΣΤΑΣ ΒΟΥΛΑΖΕΡΗΣ  /  376 

 
 

 

αναμεταξύ τους. Όσοι δεν ήξεραν τη γλώσσα τους άκουγαν μο-
νάχα κάτι τσακ-τσοκ τσικ, τσικ τσακ τσίσικ, κικ τσικ-κικ. 

  Ο Τσαρέν’κραμ και οι δύο δικοί του πολεμιστές, φυσικά, δεν 
έφυγαν· έμειναν μαζί με τους επαναστάτες, καθώς αυτοί έστη-
ναν τις σκηνές τους. Οι άγνωστοι, εν τω μεταξύ, κατασκήνωναν 
παραδίπλα. 

  Ο Γεράρδος είχε προσκαλέσει τον αρχηγό τους για να μιλήσουν, 
έτσι τώρα τον περίμενε, μαζί με τη Μάρθα, τον Σέλιρ’χοκ, και τον 
Προαιρέσιο, όλοι τους στην ίδια σκηνή. Μετά από λίγο, ένας ά-
ντρας ήρθε, συνοδευόμενος από μια γυναίκα. Έβγαλαν τις κου-
κούλες τους και κάθισαν. Δε φορούσαν προσωπίδες ή γυαλιά. 

  Το δέρμα του άντρα ήταν λευκό με απόχρωση του ροζ, και είχε 
μαύρα, κοντά μαλλιά. Στο πρόσωπό του υπήρχαν τα γένια μερι-
κών ημερών. Η όψη του έμοιαζε κουρασμένη: πράγμα όχι παρά-
ξενο, αν όντως ένα «μεταλλικό θηρίο» τούς καταδίωκε, εκείνον 

και την ομάδα του, όπως είχε υποστηρίξει. 
  Η γυναίκα ήταν γαλανόδερμη, και τα μαλλιά της μαύρα και μα-
κριά, δεμένα κότσο πίσω απ’το κεφάλι της. Ήταν, αναμφίβολα, 
όμορφη. Η όψη της έμοιαζε το ίδιο κουρασμένη με του άντρα. 

  «Ποια είναι τα ονόματά σας;» τους ρώτησε ο Γεράρδος. 
  «Ελπιδοφόρος.» Ο άντρας, βγάζοντας τα γούνινα γάντια του, 
πρότεινε το χέρι του. 
  Ο Γεράρδος το έσφιξε. «Γεράρδος.» Και κοίταξε τη γαλανόδερμη 

γυναίκα, ερωτηματικά. 
  «Φενίλδα’σαρ,» συστήθηκε εκείνη. 
  Ο Γεράρδος ύψωσε ένα φρύδι. «Μάγισσα; Του τάγματος των 
Ερευνητών;» 
  Η γυναίκα κατένευσε. 

  Ο Γεράρδος σύστησε τους συντρόφους του: «Από εδώ ο Προαι-
ρέσιος, η Μάρθα, και ο Σέλιρ’χοκ.» 



ΟΙ ΦΥΛΑΚΕΣ ΤΩΝ ΠΑΓΩΝ  /  377 

 
 

 

  «Δεν είμαστε οι μόνοι που έχουμε μάγους μαζί μας, λοιπόν,» πα-
ρατήρησε ο Ελπιδοφόρος. Η κατάληξη ’χοκ αναγνώριζε τον μαυ-

ρόδερμο άντρα ως μάγο του τάγματος των Διαλογιστών. 
  «Προφανώς,» είπε ο Γεράρδος· και ρώτησε: «Γιατί είστε εδώ, 
στην Ταρασμάλθη; Φαίνεστε… πολύ καλά εξοπλισμένοι.» 
  «Μιλάς για τα όπλα μας…» 

  «Ναι.» 
  «Η διάσταση είναι επικίνδυνη, Γεράρδε. Πιο επικίνδυνη απ’ό,τι 
μπορείς να φανταστείς. Εσείς για ποιο λόγο είστε εδώ;» 
  Ο Γεράρδος παρατήρησε ότι ο Ελπιδοφόρος δεν είχε, ουσιαστι-
κά, απαντήσει στην ερώτησή του. «Εξερευνητές είμαστε.» 

  «Ψάχνετε κάτι συγκεκριμένο;» 
  Ο Γεράρδος έστριψε ένα νόμισμα μέσα στο μυαλό του. Να του 
πω για την Αρταλδάφρα, ή να μην του πω; 
  Δεν είμαστε οι μόνοι που ψάχνουν γι’αυτήν. Σύμφωνα με τη 

Μάρθα, κι άλλοι την έχουν αναζητήσει, και συνεχίζουν να την α-
ναζητούν. 
  Αν, όμως, ετούτοι δω είναι Παντοκρατορικοί; 
  Το νόμισμα στριφογύριζε… 

  …και έπαψε να στριφογυρίζει. «Μια μυθική πόλη. Αρταλδάφρα 
τη λένε.» 
  «Αρταλδάφρα…» είπε ο Ελπιδοφόρος, παρατηρώντας τον Γε-
ράρδο με στενεμένα μάτια. 

  «Δε μπορεί να μην την έχετε ακούσει.» Ο Γεράρδος τού έδωσε 
ένα ποτήρι με ζεστό καφέ. 
  «Ευχαριστώ.» 
  Ο Γεράρδος έδωσε ένα ποτήρι και στη Φενίλδα’σαρ, η οποία δε 
μίλησε, μοιάζοντας προβληματισμένη. 

  Ο Ελπιδοφόρος ήπιε μια γουλιά. «Την έχουμε ακούσει την Αρ-
ταλδάφρα. Κανένας δεν την έχει ποτέ βρει.» 



ΚΩΣΤΑΣ ΒΟΥΛΑΖΕΡΗΣ  /  378 

 
 

 

  Η Μάρθα ρώτησε: «Τι ψάχνετε εσείς; Βρίσκεστε πιο νότια 
απ’ό,τι ξέρω πως πηγαίνουν οι περισσότεροι εξερευνητές –

εξαιρώντας πάντα αυτούς που έχουν εξαφανιστεί.» 
  «Παραλίγο να εξαφανιστούμε κι εμείς,» τη διαβεβαίωσε ο Ελπι-
δοφόρος. «Εκείνο το μεταλλικό θηρίο, αναμφίβολα, ήταν απο-
φασισμένο να μας αφανίσει. Κι ακόμα δεν είμαι σίγουρος ότι μας 

έχει χάσει.» 
  «Δε μπορούσατε να το σκοτώσετε με τόσα όπλα που έχετε μαζί 
σας;» απόρησε ο Προαιρέσιος. 
  «Δεν πεθαίνει. Κόλλησα επάνω του ένα σωρό εκρηκτικά και δεν 
έπαθε ούτε γρατσουνιά! Και οι σφαίρες δεν το επηρεάζουν πε-

ρισσότερο απ’ό,τι επηρεάζουν εμάς οι παγοκρύσταλλοι που 
φέρνει ο άνεμος. Λιγότερο, ίσως! Πολύ λιγότερο!» 
  «Το κάνεις να μοιάζει… φανταστικό,» είπε ο Προαιρέσιος. 
  Ο Ελπιδοφόρος ρουθούνισε. «Δε με πιστεύεις, ε; Νομίζεις ότι 

σας λέω ψέματα.» 
  «Ας πούμε ότι μου φαίνεται παράξενη η ύπαρξη ενός ‘μεταλλι-
κού θηρίου’.» 
  «Κι εμένα έτσι θα μου φαινόταν. Μέχρι που το είδα.» 

  «Αφού είναι τόσο πανίσχυρο και αθάνατο, πώς του ξεφύγατε;» 
  «Αρχικά,» είπε ο Ελπιδοφόρος, «το συναντήσαμε σ’ένα οροπέ-
διο γεμάτο κρυσταλλικές καμάρες. Χτυπούσαμε τις καμάρες και 
το θάβαμε, για λίγο, στους παγοκρυστάλλους· μετά, πεταγόταν 

πάλι έξω και συνέχιζε να μας κυνηγά. Ευτυχώς, φτάσαμε γρήγο-
ρα στα βουνά και εκεί τα πράγματα έγιναν λιγάκι ευκολότερα 
για μας. Μας έχανε μέσα στα δύσβατα περάσματα· κι όταν το 
βλέπαμε να ζυγώνει, χτυπούσαμε τους βράχους γύρω του, είτε 
για να το ρίξουμε σε κάποιο χάσμα είτε για να το θάψουμε.» 

  «Και δεν προκαλέσατε κατολίσθηση;» απόρησε η Μάρθα. 
  «Μία κατολίσθηση παραλίγο να μας σκοτώσει όλους,» την πλη-
ροφόρησε ο Ελπιδοφόρος. 
  «Και τι ψάχνετε στην Ταρασμάλθη; Ακόμα δε μας έχεις πει.» 



ΟΙ ΦΥΛΑΚΕΣ ΤΩΝ ΠΑΓΩΝ  /  379 

 
 

 

  «Ακολουθούμε έναν παλιό χάρτη. Εσείς πώς σκοπεύετε να 
φτάσετε στην Αρταλδάφρα; Δεν έχω ακούσει να υπάρχουν χάρ-

τες που οδηγούν εκεί· και, πριν, είπατε ότι θα κατευθυνθείτε δυ-
τικά.» 
  «Νομίζουμε ότι η πόλη είναι κάπου προς τη Δύση,» εξήγησε ο 
Γεράρδος. 

  «Για ποιο λόγο; Μπορεί νάναι οπουδήποτε.» Ο Ελπιδοφόρος ή-
πιε ακόμα μια γουλιά απ’το ποτήρι του. «Ωραίος καφές, παρε-
μπιπτόντως.» 
  «Δε μπορούμε να σας πούμε τα στοιχεία μας,» παρενέβη η 
Μάρθα, προτού μιλήσει ο Γεράρδος. «Αν ανακαλύψουμε την Αρ-

ταλδάφρα, δε θα είναι μικρό κατόρθωμα.» 
  «Ίσως να χρειάζεστε τη βοήθειά μας. Είστε σίγουροι ότι θα 
βρείτε την πόλη μόνοι σας;» 
  «Τίποτα δεν είναι σίγουρο. Αλλά, αν δεχτούμε τη βοήθειά σας, 

ποιο θα είναι το κόστος;» 
  «Μπορεί να σας βοηθήσουμε αφιλοκερδώς, αν μας πείτε τις 
πληροφορίες που έχετε. Εξάλλου, κι εσείς μας βοηθήσατε να γλι-
τώσουμε απ’τα χέρια των Κρά’αν…» 

  «Ακόμα, όμως, δε μας έχεις πει τι ψάχνετε στην Ταρασμάλθη,» 
τόνισε η Μάρθα. «Να υποθέσω ότι έχεις λόγο να το κρύβεις;» 
  «Δεν έχουμε να κρύψουμε τίποτα,» της είπε ο Ελπιδοφόρος, 
μορφάζοντας αδιάφορα. 

  «Τι ψάχνετε, λοιπόν; Αφού σας ‘βοηθήσαμε να γλιτώσετε απ’τα 
χέρια των Κρά’αν’, δε θα μας πεις;» 
  Ο Γεράρδος σκέφτηκε ότι ίσως η Μάρθα να το παρατραβούσε, 
μα δεν πρόλαβε να τη σταματήσει. 
  «Έναν θησαυρό,» αποκρίθηκε ο Ελπιδοφόρος. «Αναζητάμε έναν 

θησαυρό. Όπως είπα, ακολουθούμε έναν χάρτη.» 
  Η Μάρθα συνοφρυώθηκε. «Θησαυρός; Στην Αρταλδάφρα;» 
  «Ναι. Αν όσα έχουμε ακούσει αληθεύουν. Δε μπορώ, όμως, να 
σου πω περισσότερα. Καταλαβαίνεις γιατί, υποθέτω.» 



ΚΩΣΤΑΣ ΒΟΥΛΑΖΕΡΗΣ  /  380 

 
 

 

  Η Μάρθα σκέφτηκε: Αν αυτός ο τύπος δε λέει μαλακίες, τότε… 
τότε εγώ έχω ανάγκη από χρήματα! Τον τελευταίο καιρό, ήταν 

ταπί. «Μέχρι εκεί φτάνει η ευγνωμοσύνη σας; Ίσως θάπρεπε να 
σας είχαμε αφήσει στους Κρά’αν!» 
  «Μάρθα…» Ο Γεράρδος έσφιξε το γόνατό της, καθώς ήταν κα-
θισμένος πλάι της. 

  Ο Ελπιδοφόρος την κοίταζε συνοφρυωμένος. 
  Η Φενίλδα’σαρ είπε: «Αν σκέφτεστε να μας εκβιάσετε, για να–» 
  «Δεν έχουμε καμία τέτοια πρόθεση,» τη διαβεβαίωσε ο Γεράρ-
δος. «Δεν είμαστε ληστές. Η Μάρθα είναι απλώς περίεργη.» 
  «Θα μπορούσαμε ν’ανταλλάξουμε πληροφορίες, όμως,» πρότει-

νε η Μάρθα. «Θα ήταν δίκαιο, νομίζω. Θα σας πούμε αυτά που 
ξέρουμε για την Αρταλδάφρα, κι εσείς θα μας δείξετε το χάρτη 
σας–» 
  «Αυτό,» παρενέβη ο Σέλιρ’χοκ, «δε θα ήταν συνετό. Τα στοιχεία 

μας είναι… σκιώδη, στην καλύτερη περίπτωση. Δε θα θέλαμε να 
βάλουμε κανέναν άλλο σε μπελάδες.» 
  Ναι, ’ντάξει! σκέφτηκε η Μάρθα. Εσείς ωραία λέτε αυτές τις μα-
λακίες· αν, όμως, είναι θησαυρός, εμένα μ’ενδιαφέρει! Ψοφάμε της 

πείνας, γαμώ το δεξί βυζί της Έχιδνας! 
  «Οι Διαλογιστές,» είπε ο Ελπιδοφόρος, «είναι πάντοτε σοφοί.» 
  «Και δεν τους αρέσουν οι άσκοπες φιλοφρονήσεις,» αποκρίθη-
κε ο Σέλιρ’χοκ. 

  Ο Ελπιδοφόρος μειδίασε, και ήπιε μια γουλιά απ’τον ζεστό καφέ 
του. «Λοιπόν,» είπε· «καλύτερα να πηγαίνουμε στη σκηνή μας, 
εγώ κι η Φενίλδα. Θα τα ξαναπούμε αύριο, ούτως ή άλλως, και 
μεθαύριο, κι αντιμεθαύριο.» 
  «Σωστά,» αποκρίθηκε ο Γεράρδος. 

  Ο Ελπιδοφόρος και η Φενίλδα’σαρ σηκώθηκαν, τους καληνύ-
χτισαν, και, φορώντας τις κουκούλες τους, βγήκαν απ’τη σκηνή. 



ΟΙ ΦΥΛΑΚΕΣ ΤΩΝ ΠΑΓΩΝ  /  381 

 
 

 

  «Είστε κι οι τρεις σας τελείως μαλάκες!» είπε η Μάρθα. «Αν αυ-
τοί οι τύποι ψάχνουν για θησαυρό, γιατί να μην πάρουμε κι εμείς 

ένα μερίδιο; Μπορούμε να τους κάνουμε να μας–» 
  «Δεν ψάχνουν για θησαυρό,» τη διέκοψε ο Σέλιρ’χοκ. «Ψέματα 
είπε αυτός ο Ελπιδοφόρος.» 
  «Πώς το ξέρεις;» 

  «Συνεχώς τα μασούσε. Πιστεύεις ότι, ξαφνικά, θ’αποφάσιζε να 
μας πει την αλήθεια; Είπε το πρώτο πράγμα που του κατέβηκε 
στο κεφάλι, επειδή είδε ότι, αυτή τη φορά, δεν μπορούσε να 
στρέψει τη συζήτηση αλλού. Η απάντησή του ήταν ό,τι το α-
πλούστερο. Θησαυρός…!» Ο Σέλιρ γέλασε, κοφτά. 

 
 
 
«Δε μ’αρέσουν αυτοί οι εξερευνητές, Στίβεν,» είπε η Φενίλδα, κα-

θώς ζύγωναν τη σκηνή τους. «Η σύμπτωση είναι εξωφρενική.» 
  «Το γεγονός ότι αναζητούν την Αρταλδάφρα;» 
  «Τι άλλο;» 
  Μπήκαν στη σκηνή τους και έβγαλαν τις κουκούλες τους, καθί-

ζοντας. 
  «Μπορεί νάναι οι επαναστάτες,» είπε η Φενίλδα. «Αυτοί που 
είδαμε στον Αιθέρα.» 
  «Ναι, δεν αποκλείεται… Και η σύμπτωση είναι, όντως, εξωφρε-

νική.» 
  «Μάλλον, όμως, δεν ξέρουν ποιοι είμαστε.» 
  «Αλλά μας υποπτεύονται. Δε μπορεί να μη μας υποπτεύονται, 
αν είναι επαναστάτες. Πρέπει να μας είδαν κι αυτοί στον Αιθέ-
ρα.» 

  Η κουρτίνα της σκηνής παραμερίστηκε, και ο Νάραλχεμ’νιρ 
μπήκε, μαζί με τον Νικόδημο. 
  «Να περάσουμε;» ρώτησε ο μάγος. 



ΚΩΣΤΑΣ ΒΟΥΛΑΖΕΡΗΣ  /  382 

 
 

 

  «Έχετε ήδη περάσει, αγάπη μου,» αποκρίθηκε ο Ελπιδοφόρος. 
«Καθίστε.» 

  Κάθισαν, και ο Νάραλχεμ είπε: «Πώς σας φάνηκαν οι σωτήρες 
μας;» 
  «Περίεργοι,» απάντησε ο Ελπιδοφόρος. «Ψάχνουν κι αυτοί για 
την Αρταλδάφρα–» 

  «Τι;» 
  «Οι επαναστάτες!» είπε ο Νικόδημος. 
  «Ίσως,» αποκρίθηκε ο Ελπιδοφόρος. «Αλλά ας μη βγάζουμε 
βιαστικά συμπεράσματα.» 
  «Δεν είναι βιαστικό συμπέρασμα,» τόνισε ο Νάραλχεμ. «Η σύ-

μπτωση είναι–» 
  «–εξωφρενική,» τον διέκοψε η Φενίλδα. «Προφανώς.» 
  «Τους είπατε ότι κι εμείς ψάχνουμε για την Αρταλδάφρα;» α-
παίτησε να μάθει ο Νάραλχεμ. 

  Εκείνη τη στιγμή, η κουρτίνα παραμερίστηκε και πάλι, και ο 
Σκοτ κι η Κάτια μπήκαν. Η σκηνή ίσα που τους χωρούσε όλους. 
  «Μην είσαι ανόητος,» είπε ο Ελπιδοφόρος στον μάγο. «Φυσικά 
και δεν τους το είπαμε. Επέμειναν, όμως, ρωτώντας μας για τι 

ψάχνουμε εδώ· κι αναγκάστηκα να τους πω ότι ακολουθούμε 
έναν παλιό χάρτη που οδηγεί σ’έναν θησαυρό.» 
  «Σε πίστεψαν;» 
  «Νομίζω πως τουλάχιστον η γυναίκα ανάμεσά τους με πίστεψε. 

Ήθελε να της πούμε κι άλλα–» 
  «Σχεδόν μας εκβίασε,» τόνισε η Φενίλδα. «Άφησε να εννοηθεί 
ότι θα στρέψουν τους Κρά’αν εναντίον μας, αν–» 
  «Δε νομίζω να το κάνουν, όμως,» της είπε ο Ελπιδοφόρος. 
  Η Κάτια και ο Σκοτ είχαν, εν τω μεταξύ, καθίσει, και ο δολοφό-

νος είπε: «Να υποθέσω ότι η συνάντησή σας δεν πήγε καλά;» 
  «Λοιπόν,» είπε ο Ελπιδοφόρος, «ακούστε.» Και τους μίλησε για 
όλα όσα είχαν συζητηθεί στη σκηνή του Γεράρδου και των άλ-
λων. 



ΟΙ ΦΥΛΑΚΕΣ ΤΩΝ ΠΑΓΩΝ  /  383 

 
 

 

  «Οι επαναστάτες…» μουρμούρισε η Κάτια. «Δε μπορεί, αυτοί 
είναι…» 

  «Σας είπαν, όμως, πολύ εύκολα ότι ψάχνουν για την Αρταλδά-
φρα,» παρατήρησε ο Σκοτ. 
  «Γιατί να το κρύψουν;» ρώτησε η Φενίλδα. 
  «Αν υποπτεύονται ότι είμαστε πράκτορες της Παντοκράτειρας, 

χρειάζεται να το ρωτάς αυτό;» 
  «Μπορεί να προσπαθούν να το διαπιστώσουν,» του είπε ο Ελ-
πιδοφόρος. 
  «Να διαπιστώσουν αν, όντως, είμαστε με την Παντοκράτειρα;» 
  Ο Ελπιδοφόρος κατένευσε. 

  «Την ιστορία τους για το Πορφυρό Κενό την πιστεύετε;» ρώτη-
σε ο Νικόδημος. 
  Η Φενίλδα είπε: «Δεν υπάρχει άλλη εξήγηση για την παρουσία 
των Κρά’αν. Ή, τουλάχιστον, αυτή μοιάζει μια πολύ πιθανή εξή-

γηση.» 
  Ο Ελπιδοφόρος τη ρώτησε: «Έχεις πάει στο Πορφυρό Κενό;» 
  «Ναι,» ένευσε η Φενίλδα. «Έχω δει και τους Κρά’αν. Είναι ακρι-
βώς όπως αυτοί που ταξιδεύουν τώρα μαζί μας.» 

  «Για την ώρα, λοιπόν, πηγαίνουμε κι εμείς νότια με τον Γεράρδο 
και τους υπόλοιπους;» είπε ο Σκοτ. 
  «Νομίζω ότι μας συμφέρει,» αποκρίθηκε ο Ελπιδοφόρος. «Είναι, 
σίγουρα, καλύτερο απ’το να διασχίσουμε μόνοι μας το δάσος με 

τους Κρά’αν να μας επιτίθενται από παντού.» 



ΚΩΣΤΑΣ ΒΟΥΛΑΖΕΡΗΣ  /  384 

 
 

 

Κεφάλαιο 28 
 
 
Αντίκρυ τους η Ταρασμάλθη έφτανε στο τέλος της. Ο ουρανός 

και η γη χάνονταν, και υπήρχε μονάχα μια κόκκινη απεραντοσύ-
νη. Κάτι που έμοιαζε να είχε βγει από όνειρο. 
  Το Πορφυρό Κενό. 
  Μετά από δύο ημέρες οδοιπορίας από τότε που οι ομάδες του 

Ελπιδοφόρου και του Γεράρδου είχαν συναντηθεί, και μια ώρα 
πριν από το μεσημέρι της τρίτης ημέρας, είχαν φτάσει στις ακτές 
για τις οποίες έλεγαν οι Κρά’αν. 
  «Θεοί…» μουρμούρισε ο Ελπιδοφόρος πίσω απ’τη δερμάτινη 
προσωπίδα του. «Ώστε αυτό είναι το Πορφυρό Κενό.» 

  Η Φενίλδα’σαρ, που το είχε ξαναδεί, ένευσε. «Ναι, αυτό είναι.» 
  Και στις ακτές, εκεί όπου η γη της Ταρασμάλθης τελείωνε και η 
αχανής, πορφυρόχρωμη απεραντοσύνη ξεκινούσε, ήταν ένα 
ναυάγιο. Ένα παλιό πλοίο, πεσμένο πλάι. 

  Δεν υπήρχε αμφιβολία ότι επρόκειτο για σκάφος Κενού· ο Γε-
ράρδος θα αναγνώριζε παντού ένα τέτοιο σκάφος, όπως επίσης 
και ο Σέλιρ’χοκ, και η Φενίλδα’σαρ, και οποιοσδήποτε άλλος είχε 
ποτέ ταξιδέψει στο Πορφυρό Κενό. Γιατί αυτά τα πλοία είχαν 

ιστία και από την επάνω μεριά και από την κάτω. Είχαν το επά-
νω και το κάτω κατάστρωμα, όπως ονομάζονταν. Ο λόγος για 
τούτο ήταν απλός: το Κενό δεν ήταν σαν τη θάλασσα· το σκά-
φος, ουσιαστικά, αιωρείτο εκεί, δεν έπλεε πάνω σε καμια υγρή 

μάζα. Επομένως, μπορούσε να έχει ιστία παντού γύρω του, για 
να φουσκώνουν απ’τους Ανέμους και να κινείται ταχύτερα. Στο 
συγκεκριμένο πλοίο των Κρά’αν, τα κάτω κατάρτια φαίνονταν 
να είναι σπασμένα, από την πρόσκρουσή του με τη γη της Ταρα-
σμάλθης. Και πάγοι υπήρχαν επάνω του, αν και δεν το κάλυπταν 

τελείως: οι Κρά’αν έκαναν προσπάθειες να τους διώχνουν. 



ΟΙ ΦΥΛΑΚΕΣ ΤΩΝ ΠΑΓΩΝ  /  385 

 
 

 

  Καμια δεκαριά μέτρα απόσταση από το ναυαγημένο ξύλινο 
σκάφος, βρισκόταν μια αρκετά μεγάλη σκηνή· και ένας Κρά’αν, 

ντυμένος με γούνες και βαστώντας ενεργειακό δόρυ, στεκόταν 
κοντά της. Αντικρίζοντας τους ταξιδιώτες, μπήκε στο εσωτερικό 
της σκηνής: μάλλον, για να ειδοποιήσει τους ομοειδούς του. 
  «Γαμώ την ανωμαλία μου…!» είπε η Μάρθα, αγναντεύοντας το 

Κενό. «Κανείς ποτέ δεν ήξερε για τούτο. Κανείς δεν ήξερε ότι υ-
πάρχει τέτοιο πράμα στην Ταρασμάλθη!» 
  Ο Τσαρέν’κραμ τούς έκανε νόημα να τον ακολουθήσουν, και 
προπορεύτηκε, μαζί με τους δύο πολεμιστές του. Ο Γεράρδος και 
οι υπόλοιποι βάδισαν πίσω τους, ενώ ο άνεμος λυσσομανούσε. 

  Μερικοί Κρά’αν βγήκαν από τη σκηνή, και ο Τσαρέν’κραμ τούς 
πλησίασε και τους μίλησε. Ο Γεράρδος, που καταλάβαινε τη 
γλώσσα τους, άκουσε ότι τους είπε τον λόγο για τον οποίο είχαν 
έρθει εδώ· δεν διευκρίνισε, όμως, ότι είχαν συναντήσει την ομά-

δα του Ελπιδοφόρου καθοδόν. 
  Οι Κρά’αν που φυλούσαν το σκάφος ζητωκραύγασαν, κι όσοι 
δεν ήξεραν τη γλώσσα τους άκουσαν μερικά ενθουσιώδη τσακ-
τσακ τσικ τικ! κικ! κικ! τσακ-κικ, τσικ-κακ τσικ! 

  Ο Γεράρδος μειδίασε. Καταχάρηκαν, παρατήρησε. Αν και τούτοι 
εδώ αποκλείεται να ήταν Κρά’αν της πρώτης γενιάς, όπως ο Γη-
ραιός, αναμφίβολα θα είχαν ακούσει ένα σωρό ιστορίες για το 
Πορφυρό Κενό και για την πατρίδα τους, και θα επιθυμούσαν να 

επιστρέψουν εκεί, κάθε φορά που έστρεφαν το βλέμμα τους 
στην κόκκινη απεραντοσύνη νότιά τους. 
  Ο Τσαρέν’κραμ ζύγωσε τον Γεράρδο, και του είπε: «Μπορείτε 
να κατασκηνώσετε.» 
  Εκείνος ένευσε, και μετέφερε τα λόγια του Κρά’αν στους συντα-

ξιδιώτες του. Σκηνές άρχισαν να στήνονται στις ακτές του Πορ-
φυρού Κενού. 
  Ο Γεράρδος είπε στους συντρόφους του: «Θα πάω να ρίξω μια 
ματιά στο σκάφος. Εσείς μείνετε εδώ.» 



ΚΩΣΤΑΣ ΒΟΥΛΑΖΕΡΗΣ  /  386 

 
 

 

  «Αν θέλεις τη βοήθειά μου, φώναξέ με,» προσφέρθηκε ο Σέ-
λιρ’χοκ. 

  «Εντάξει,» αποκρίθηκε ο Γεράρδος. «Αν και δε νομίζω να σε 
χρειαστώ, Σέλιρ. Η υπόθεση θάναι σχετικά απλή, υποθέτω· χρό-
νια ολόκληρα ασχολιόμουν με σκάφη Κενού.» 
  Και απομακρύνθηκε από τους συντρόφους του, για να ζυγώσει 

το μεγάλο πλοίο των Κρά’αν που ήταν γερμένο στο πλάι. Το κά-
τω κατάστρωμά του ήταν σε μαύρα χάλια, παρατήρησε: η πρό-
σκρουση με την παγωμένη γήινη μάζα το είχε διαλύσει. Τα σπα-
σμένα κατάρτια και τα ιστία δε φαίνονταν πουθενά· πρέπει να 
είχαν θαφτεί στο χιόνι και στους πάγους, εδώ και χρόνια.  

  Ο Γεράρδος μπήκε στο πλοίο από μια κατεστραμμένη καταπα-
κτή, και βάδισε στο εσωτερικό του, ανάβοντας έναν φακό για να 
φωτίζει τα σκοτεινά μέρη όπου δεν έφτανε το φως του ήλιου της 
Ταρασμάλθης. Εκείνο που τον ενδιέφερε, κυρίως, ήταν να δει τις 

μηχανές. Δε νόμιζε ότι θα δούλευαν, ύστερα από τόσα χρόνια· 
κατά πάσα πιθανότητα, θα είχαν παγώσει τελείως. 
  Και, όταν έφτασε εκεί, διαπίστωσε ότι δεν είχε πέσει έξω στην 
υπόθεσή του. Οι μηχανές ήταν, πράγματι, παγωμένες: είχαν με-

τατραπεί σε μια παγοκρυσταλλική μάζα. Θα έπρεπε κανείς να τις 
ξεπαγώσει για να δει αν λειτουργούσαν. Και δεν αποκλείεται να 
λειτουργούσαν· ωστόσο, ο Γεράρδος το θεωρούσε ασφαλέστερο 
να τις αντικαταστήσει. Σπάζοντας ένα μικρό κομμάτι πάγου με 

το τσεκούρι του, κοίταξε τον τύπο της μηχανής και τον κράτησε 
στο μυαλό του. Δε θα δυσκολευόταν να βρει μια παρόμοια στην 
Άκρη, την πόλη της Σεργήλης που συνόρευε με το Πορφυρό Κενό 
και όπου ο Γεράρδος είχε περάσει ένα αρκετά μεγάλο μέρος της 
ζωής του. 

  Έφυγε από το μηχανοστάσιο και βάλθηκε να κάνει μια βόλτα 
μέσα σ’όλο το πλοίο, για να δει τι άλλο πιθανώς να χρειαζόταν, 
εκτός από μηχανές, κατάρτια, και ιστία. 
  Καθώς βάδιζε, άκουσε έναν θόρυβο και, αμέσως, στράφηκε. 



ΟΙ ΦΥΛΑΚΕΣ ΤΩΝ ΠΑΓΩΝ  /  387 

 
 

 

  Είδε κάποιον να στέκεται αντίκρυ του, αλλά δε μπορούσε να 
διακρίνει ποιος ήταν, καθώς φορούσε κουκούλα, προσωπίδα, και 

σκούρα γυαλιά. 
  «Η Φενίλδα’σαρ είμαι,» είπε η μάγισσα. Είχε υψώσει το γαντο-
φορεμένο χέρι της, καθώς το φως του φακού του Γεράρδου έ-
πεφτε πάνω της. «Μπορείς να το στρέψεις άλλου αυτό;» 

  Ο Γεράρδος έστρεψε τον φακό του αλλού. «Τι κάνεις εδώ;» 
  «Ήθελα να δω το σκάφος,» αποκρίθηκε εκείνη, βγάζοντας την 
προσωπίδα και τα σκούρα γυαλιά της. «Εμείς, οι Ερευνητές, εί-
μαστε περίεργοι· έτσι λένε.» 
  «Δεν έχει και πολλά να δεις εδώ,» τη διαβεβαίωσε ο Γεράρδος, 

και συνέχισε τη βόλτα του μέσα στο πλοίο. 
  Η Φενίλδα τον ακολούθησε. 
  «Ήσουν καπετάνιος στο Πορφυρό Κενό, λοιπόν, ε;» του είπε. 
  «Ναι…» Ο Γεράρδος φώτιζε τους χώρους απ’όπου περνούσαν, 

αποκαλύπτοντας πάγο και σπασμένα κομμάτια. 
  «Για πολλά χρόνια;» 
  «Αρκετά. Έχεις κι εσύ πάει στο Κενό;» 
  «Ναι, για ερευνητικούς λόγους,» είπε η Φενίλδα, «όχι για να 

δουλέψω εκεί.» 
  Μπήκαν σ’ένα αμπάρι, και ο Γεράρδος φώτισε ολόγυρα. Το μέ-
ρος ήταν άδειο· μονάχα πάγοι υπήρχαν. Λογικό, άλλωστε: όταν 
οι Κρά’αν ανακάλυψαν την Πόλη του Νεκρού Θεού, πρέπει να 

πήραν όλα τους τα πράγματα από το πλοίο και να τα πήγαν εκεί. 
  «Από καπετάνιος στο Πορφυρό Κενό,» είπε η Φενίλδα, «πώς 
κατέληξες εξερευνητής στην Ταρασμάλθη;» 
  «Έχασα το πλοίο μου σε μια άσχημη καταιγίδα Ανέμων. Το μισό 
μου πλήρωμα τρελάθηκε. Γνωρίζεις τι μπορεί να κάνουν οι Άνε-

μοι σε κάποιον, έτσι δεν είναι;» 
  «Ναι.» 
  «Μετά απ’αυτό,» συνέχισε ο Γεράρδος, «δεν είχα πια λόγο να 
μένω στην Άκρη. Έτσι, έφυγα. Ταξίδεψα για λίγο στις διαστάσεις 



ΚΩΣΤΑΣ ΒΟΥΛΑΖΕΡΗΣ  /  388 

 
 

 

και κατέληξα στην Υπερυδάτια.» Αυτά όλα, φυσικά, ήταν ψέμα-
τα, αλλά, εφόσον υποπτευόταν τη μάγισσα και τους συντρόφους 

της για Παντοκρατορικούς, δεν ήταν πρόθυμος να της πει την 
αλήθεια· και σίγουρα όχι ότι ήταν συνασπισμένος με την Επανά-
σταση. 
  «Εσύ, Φενίλδα, πώς και ψάχνεις για θησαυρούς σε τούτη την 

παγωμένη διάσταση;» 
  «Θα πληρωθώ για τις υπηρεσίες μου,» αποκρίθηκε εκείνη. «Δε 
μπορεί κανείς να έρθει στην Ταρασμάλθη χωρίς μάγο· το ξέρεις 
αυτό. Τ’αεροπλάνα που ταξιδεύουν στον Αιθέρα απαιτούν τη 
χρήση της Μαγγανείας Κινήσεως για να λειτουργήσουν σωστά.» 

  «Δεν είσαι, όμως, η μόνη μάγισσα, έτσι; Έχετε μαζί σας κι έναν 
Βιοσκόπο, τον Νάραλχεμ’νιρ.» Καθώς ταξίδευαν προς τις ακτές 
του Πορφυρού Κενού, ο Γεράρδος είχε γνωρίσει όλους τους συ-
ντρόφους του Ελπιδοφόρου και της Φενίλδα’σαρ. 

  «Καλύτερα κανείς να είναι επιφυλακτικός, Γεράρδε. Με δύο μά-
γους, είσαι πιο ασφαλής απ’ό,τι με έναν.» 
  Αφού έλεγξαν ολόκληρο το σκάφος, βγήκαν ξανά στον παγερό 
άνεμο της Ταρασμάλθης, έχοντας φορέσει κουκούλες, προσωπί-

δες, και γυαλιά. Ο Γεράρδος είδε ότι κάποιος τούς περίμενε με 
μια καραμπίνα περασμένη στον ώμο. Η Μάρθα. 
  Η Φενίλδα’σαρ χαιρέτησε και αποχώρησε, βαδίζοντας προς τις 
σκηνές των συντρόφων της. 

  Ο Γεράρδος ζύγωσε τη Μάρθα, η οποία τον ρώτησε: «Ποιος ή-
ταν αυτός;» 
  «Η μάγισσα. Εσύ τι κάνεις εδώ;» 
  «Την είδα να έρχεται μετά από σένα και πλησίασα, μήπως χρει-
αζόσουν βοήθεια.» 

  «Πίστεψες ότι μπορεί να κινδύνευα;» 
  «Δεν τους εμπιστεύομαι τους συνταξιδιώτες μας.» 
  «Πριν από μερικές μέρες, ήθελες να σου πουν πού είναι ο θη-
σαυρός που ψάχνουν,» της θύμισε ο Γεράρδος. 



ΟΙ ΦΥΛΑΚΕΣ ΤΩΝ ΠΑΓΩΝ  /  389 

 
 

 

  «Ακόμα θέλω. Αν ο θησαυρός είναι πραγματικός.» 
  Ο Γεράρδος βάδισε προς τη σκηνή τους, και η Μάρθα τον ακο-

λούθησε. 
  Όταν ήταν μέσα, ο Τσαρέν’κραμ ήρθε και τους επισκέφτηκε, για 
να μάθει σε τι συμπέρασμα είχαν φτάσει σχετικά με το σκάφος. 
Ο Γεράρδος τού είπε πως είχε δει τις ζημιές και πως ήξερε τώρα 

τι ανταλλακτικά χρειάζονταν. 
  «Θα κρατήσεις, λοιπόν, την υπόσχεσή σου σε μας…» είπε ο 
Τσαρέν’κραμ, ατενίζοντάς τον λιγάκι καχύποπτα. Υπήρχε ένας 
σχεδόν αδιόρατα ερωτηματικός τόνος στη φωνή του. 
  «Φυσικά και θα την κρατήσω.» 

  Ο Κρά’αν έφυγε από τη σκηνή. 
  «Τι σου είπε;» ρώτησε η Μάρθα. 
  «Αυτά που θα περίμενες,» αποκρίθηκε ο Γεράρδος, καθώς έ-
φτιαχνε ζεστό καφέ. 

  «Δηλαδή, τώρα θα φύγουμε από δω;» 
  «Δεν υπάρχει λόγος για να μείνουμε. Μόλις περάσει το μεσημέ-
ρι, θ’αναχωρήσουμε για την Πόλη του Νεκρού Θεού.» 
  «Και η ομάδα του Ελπιδοφόρου;» έθεσε το ερώτημα η Μάρθα. 

  Ο Γεράρδος γέμισε δύο μεταλλικές κούπες με καφέ, και της έ-
δωσε τη μία. «Τι ακριβώς ρωτάς;» 
  «Τι θα γίνει μ’αυτούς;» 
  «Θ’ακολουθήσουν το δρόμο τους, υποθέτω.» Ήπιε μια γουλιά 

καφέ, νιώθοντάς τον να ζεσταίνει τα σωθικά του. 
  «Δεν έχουμε ακόμα μάθει αν είναι Παντοκρατορικοί–» 
  «Αν δε μας πειράξουν, δε μας ενδιαφέρει.» 
  «–ούτε έχουμε μάθει αν λένε ψέματα για τον θησαυρό.» 
  «Ούτ’αυτό μάς ενδιαφέρει.» 

  «Εμένα μ’ενδιαφέρει!» τόνισε η Μάρθα. «Γιατί να μη βγάλουμε 
και κάνα οχτάρι από τούτη την κωλοκατάσταση, Γεράρδε; Τους 
σώσαμε τη ζωή, όποιοι κι αν είναι!» 
  «Προτείνεις, επομένως, να τους εκβιάσουμε…» 



ΚΩΣΤΑΣ ΒΟΥΛΑΖΕΡΗΣ  /  390 

 
 

 

  «Αν χρειαστεί.» 
  «Από μόνοι τους,» είπε ο Γεράρδος, «δε θα μας αποκαλύψουν τη 

θέση του θησαυρού· νομίζω πως αυτό είναι ξεκάθαρο. Κι επι-
πλέον, δεν είναι καν βέβαιο ότι υπάρχει θησαυρός: ο Σέλιρ’χοκ 
θεωρεί πως ο Ελπιδοφόρος είπε ψέματα· και, για νάμαι ειλικρι-
νής, δεν τον αδικώ. Ούτε εγώ έχω χάψει αυτή την ιστορία. Βασι-

κά, το μόνο άτομο που την έχει πιστέψει είσαι εσύ…» 
  «Ο πνιγμένος απ’τα βυζιά της Έχιδνας πιάνεται, παρότι φοβά-
ται ότι τα δόντια της θα τον δαγκώσουν,» αποκρίθηκε η Μάρθα, 
κάνοντάς τον να χαμογελάσει. «Είμαι στην από κάτω μεριά του 
πλοίου, Γεράρδε.» Και, βλέποντας πως δεν είχε καταλάβει την 

έκφραση, του εξήγησε: «Δεν έχω καθόλου λεφτά, τελευταία. Θέ-
λω, λοιπόν, να πιστέψω ότι αυτοί οι τύποι ψάχνουν για κάποιο 
θησαυρό…» Ήπιε μια μικρή γουλιά απ’τον καφέ της και, μετά, 
άναψε τσιγάρο, προσφέροντας και στον Γεράρδο ένα. 

  Εκείνος το πήρε και το άναψε με τον δικό του αναπτήρα. 
  «Τι λες;» ρώτησε η Μάρθα, όταν είδε πως ο Γεράρδος δε θα μι-
λούσε. 
  «Τι να πω;» Ανασήκωσε τους ώμους του. «Δεν πρόκειται να 

τους εκβιάσω. Μπορεί αυτό νάχει απρόβλεπτες συνέπειες. Και δε 
θέλω νάρθουμε σε σύγκρουση με ανθρώπους που δεν έχουμε 
λόγο νάρθουμε σε σύγκρουση.» 
  Η Μάρθα αναστέναξε, φυσώντας καπνό προς την οροφή της 

σκηνής. 
 
 
 
«Από την Υπερυδάτια είστε;» ρώτησε τον Ελπιδοφόρο, το επό-

μενο πρωί, καθώς διέσχιζαν το παγωμένο δάσος, κατευθυνόμε-
νοι προς την Πόλη του Νεκρού Θεού. 
  «Όχι όλοι μας. Γιατί ρωτάς;» 
  «Από περιέργεια. Εσύ από την Υπερυδάτια είσαι;» 



ΟΙ ΦΥΛΑΚΕΣ ΤΩΝ ΠΑΓΩΝ  /  391 

 
 

 

  «Όχι.» 
  «Και πώς βρήκες τον χάρτη του θησαυρού;» 

  «Τον αγόρασα.» 
  «Σε ποια διάσταση;» 
  «Στη Σεργήλη.» 
  Στη Σεργήλη, σκέφτηκε η Μάρθα. Σταυροδρόμι πολλών άλλων 

διαστάσεων. Απ’ό,τι γνώριζε, η Σεργήλη είχε διόδους για Σάρντλι, 
Διάσταση του Φωτός, Υπερυδάτια, και Σύμπλεγμα. Επιπλέον, 
είχε σημεία μετάβασης για Αιθέρα· και δεν έπρεπε κανείς να ξε-
χνά ότι συνόρευε και με το Πορφυρό Κενό. Ο Ελπιδοφόρος μπο-
ρεί να έλεγε αλήθεια, ή ψέματα, αναφέροντας κάτι που ακουγό-

ταν αληθοφανές. 
  «Από εκεί είσαι;» τον ρώτησε. «Από τη Σεργήλη;» 
  «Ναι. Εσύ;» 
  «Από την Υπερυδάτια,» είπε η Μάρθα· και παρατήρησε: Δεν εί-

ναι και πολύ ομιλητικός. Πώς θα μάθω αν ο θησαυρός είναι αληθι-
νός; «Ποιοι σύντροφοί σου είναι απ’την Υπερυδάτια;» 
  Ο Ελπιδοφόρος δεν αποκρίθηκε αμέσως, γιατί καταλάβαινε ότι 
η Μάρθα προσπαθούσε να τον ψαρέψει. Και καταράστηκε, εσω-

τερικά, τον εαυτό του που είχε πει ότι ορισμένοι απ’την ομάδα 
του ήταν απ’την Υπερυδάτια. Τι ανοησία! Τώρα πρέπει να της 
δώσω μια απάντηση… Και ποιος να έλεγε πως ήταν από την Υπε-
ρυδάτια; Η Φενίλδα; Ο Νικόδημος; Η Κάτ–; 

  «Δε μ’άκουσες;» φώναξε η Μάρθα, μέσα στον δυνατό άνεμο. 
«Ποιοι από σας είστε απ’την Υπερυδάτια;» 
  «Εγώ,» είπε ο Νάραλχεμ’νιρ, που βάδιζε πίσω απ’τον Ελπιδο-
φόρο. «Εγώ είμαι απ’την Υπερυδάτια.» 
  Η Μάρθα στράφηκε για να κοιτάξει τον μάγο. «Μόνο εσύ;» 

  «Ναι, μόνο εγώ.» 
  Σ’ευχαριστώ, αγάπη μου, σκέφτηκε ο Ελπιδοφόρος, υπομειδιώ-
ντας πίσω απ’την προσωπίδα του. Μόλις διόρθωσες το λάθος 
μου. Ελπίζω μόνο να ξέρεις τι κάνεις. 



ΚΩΣΤΑΣ ΒΟΥΛΑΖΕΡΗΣ  /  392 

 
 

 

  «Από ποια ηπειρόνησο; Τη Μικρυδάτια;» 
  «Την Κεντρυδάτια,» απάντησε ο μάγος. 

  Η Έχιδνα να σε δαγκώσει! συλλογίστηκε η Μάρθα, που δεν ήξε-
ρε την Κεντρυδάτια και τόσο καλά. «Από ποια πόλη;» 
  «Τη Ριλιάδα. Έχεις πάει;» 
  «Όχι.» Σκατά κι απόσκατα… 

  «Από τη Μικρυδάτια είσαι, ε;» 
  «Ναι.» 
  «Από ποια πόλη;» 
  Και οι ερωτήσεις του συνεχίστηκαν, ανελέητα. 
  Ο μαλάκας ο μάγος αποδείχτηκε απίστευτα ενοχλητικός, παρα-

τήρησε η Μάρθα, καθώς προσπαθούσε ν’αποφύγει να πει ότι 
ήταν με την Επανάσταση και ότι, κάποτε, είχε κάνει φυλακή 
στην Αταρδία. 
 

 
 
«Κάτι μάς κρύβουν, οι γαμημένοι!» είπε η Μάρθα στον Γεράρδο, 
το βράδυ, όταν βρίσκονταν μέσα στη σκηνή τους. 

  «Σώπα…» αποκρίθηκε εκείνος, καθώς έτρωγαν. 
  «Δε θες να μάθεις τι είναι;» 
  «Σου είπα: αν δε μας πειράξουν, δεν υπάρχει λόγος να 
μ’ενδιαφέρει τίποτα γι’αυτούς.» 

  «Κι αν είναι Παντοκρατορικοί;» 
  Ο Γεράρδος δε μίλησε, συνεχίζοντας το φαγητό του. 
  «Αν ψάχνουν κι εκείνοι για την Αρταλδάφρα;» έθεσε το ερώτη-
μα η Μάρθα. 
  «Αυτή,» είπε ο Γεράρδος, «θα ήταν μια πραγματικά τρελή σύ-

μπτωση.» 
  «Εκτός αν ξέρουν πως κι εμείς είμαστε εδώ για τον ίδιο λόγο.» 



ΟΙ ΦΥΛΑΚΕΣ ΤΩΝ ΠΑΓΩΝ  /  393 

 
 

 

  Ο Γεράρδος αναστέναξε. «Εντάξει, έχεις δίκιο. Αλλά, αν κατα-
σκόπευαν εμάς, τότε δε θα έμοιαζαν να έχουν ν’ακολουθήσουν 

το δικό τους δρόμο· θα ήθελαν να μείνουν κοντά μας.» 
  «Ναι, πράγματι…» αναγκάστηκε να παραδεχτεί η Μάρθα. «Τού-
το, όμως,» τόνισε, «δε σημαίνει ότι δεν πρέπει να μάθουμε πε-
ρισσότερα γι’αυτούς!» 

  Ο Γεράρδος μειδίασε. «Σε τρώει ακόμα ο θησαυρός, ε;» 
  Η Μάρθα δεν το επιβεβαίωσε, αλλά ήταν φανερό από την όψη 
της πως η απάντηση ήταν ναι. 
 
 

 
Όταν πλησίαζαν την Πόλη του Νεκρού Θεού και ήταν μεσημέρι, ο 
Τσαρέν’κραμ έμοιαζε ανήσυχος στον Γεράρδο. Ο Κρά’αν βημάτι-
ζε γύρω-γύρω, καθώς οι υπόλοιποι έστηναν τις σκηνές τους, και 

κοίταζε μέσα στο παγωμένο δάσος με τα κιάλια του. Τι ψάχνει; 
  Ο Γεράρδος τον πλησίασε. «Συμβαίνει κάτι, Τσαρέν’κραμ;» 
  Εκείνος κατέβασε τα κιάλια και γύρισε να τον κοιτάξει. «Δεν 
έχουμε συναντήσει καμία περιπολία… ούτε κυνηγούς.» 

  «Και τι μπορεί να σημαίνει αυτό;» 
  «Δεν ξέρω, Γεράρδε. Πάντως, κανονικά θα έπρεπε να είχαμε συ-
ναντήσει. Είμαστε πολύ κοντά στην Πόλη· το απόγευμα θα έχου-
με φτάσει.» 

  Ο Γεράρδος κατάλαβε την ανησυχία του Τσαρέν’κραμ. Όταν δεν 
έβλεπες περιπολίες εκεί όπου έπρεπε να τις δεις, συνήθως κάτι 
άσχημο συνέβαινε… Τι, όμως; Επιτέθηκαν οι Κρά’αν και σ’άλλους 
εξερευνητές, και οι εξερευνητές τούς σκότωσαν; 
  Απομακρύνθηκε από τον Τσαρέν’κραμ, πηγαίνοντας στη σκηνή 

που μοιραζόταν με τη Μάρθα. Έβγαλε την κουκούλα, τα γυαλιά, 
και την προσωπίδα του και, καθίζοντας, της είπε τι είχε παρατη-
ρήσει ο Κρά’αν. 
  Εκείνη συνοφρυώθηκε. «Υποπτεύεται τίποτα συγκεκριμένο;» 



ΚΩΣΤΑΣ ΒΟΥΛΑΖΕΡΗΣ  /  394 

 
 

 

  «Όχι.» 
  Άρχισαν να τρώνε, σιωπηλά. 

  Και η Μάρθα, σε κάποια στιγμή, είπε: «Λες νάναι εκείνο το με-
ταλλικό θηρίο που μας έλεγε ο Ελπιδοφόρος;» 
  «Θα μου φαινόταν περίεργο. Οι Κρά’αν τόσα χρόνια είναι σε 
τούτα τα μέρη· αν ερχόταν κάποιο απίστευτα δυνατό θηρίο εδώ, 

ή θα το είχαν ήδη σκοτώσει ή αυτό θα είχε σκοτώσει εκείνους.» 
  «Αν, όμως, το θηρίο ήρθε ακολουθώντας τον Ελπιδοφόρο;» 
  Ο Γεράρδος κούνησε το κεφάλι. «Δεν ξέρω… Καλό θα ήταν, πά-
ντως, να είμαστε έτοιμοι, και να ειδοποιήσουμε και τους άλ-
λους.» 

  Όταν το μεσημέρι είχε περάσει και μάζευαν τις σκηνές τους, ο 
Γεράρδος ενημέρωσε τον Ελπιδοφόρο και τους υπόλοιπους για 
την κατάσταση. 
  «Δε μ’αρέσει αυτό, αρχηγέ…» μούγκρισε ο Σκοτ. 

  «Ούτε κι εμένα,» συμφώνησε ο Νικόδημος. 
  «Δεν αποκλείεται να είναι το μεταλλικό θηρίο, Γεράρδε,» είπε ο 
Ελπιδοφόρος. «Κι εδώ πέρα,» κοίταξε ολόγυρά τους, το δάσος, 
«αν μας στριμώξει, την έχουμε πολύ άσχημα. Ίσως νάναι χειρό-

τερα απ’το οροπέδιο.» 
  «Να φύγουμε!» είπε έντονα η Κάτια. «Όσο έχουμε ακόμα καιρό, 
να φύγουμε!» 
  «Δεν ξέρουμε πού ακριβώς είναι το θηρίο,» της θύμισε ο Ελπι-

δοφόρος. «Μπορεί να ξεκινήσουμε να πηγαίνουμε προς μια κα-
τεύθυνση και να το βρούμε μπροστά μας.» 
  «Ούτε ξέρουμε ότι όντως είναι εδώ,» είπε ο Προαιρέσιος. «Το 
μόνο που ξέρουμε είναι ότι δεν έχουμε, ώς τώρα, συναντήσει κα-
νέναν Κρά’αν.» 

  «Όταν μια περιπολία εξαφανίζεται,» τόνισε ο Ελπιδοφόρος, 
«πάντοτε υπάρχει κάποιος καλός –ή, μάλλον, κακός– λόγος 
γι’αυτό.» Και πήρε το τουφέκι του στα χέρια, οπλίζοντάς το και 
προσαρμόζοντας επάνω του έναν εκτοξευτή χειροβομβίδων. «Θα 



ΟΙ ΦΥΛΑΚΕΣ ΤΩΝ ΠΑΓΩΝ  /  395 

 
 

 

πρότεινα να είστε όλοι έτοιμοι. Και, σε περίπτωση που δούμε το 
θηρίο, να κάνετε ό,τι σας λέω. Θα πρέπει να το παγιδέψουμε, πι-

θανώς ρίχνοντας κάποια δέντρα επάνω του· δεν μπορούμε να το 
σκοτώσουμε. Κατανοητό;» 
  «Σε καταλάβαμε,» του είπε η Μάρθα, που το ύφος του την είχε 
παραξενέψει κάπως. Τι της θύμιζε;… Στρατιωτικό. Ναι, στρατιω-

τικό μού θυμίζει. 
  Ο Ελπιδοφόρος είπε στον Γεράρδο: «Φρόντισε να το μάθουν 
αυτό και οι Κρά’αν.» 
  Εκείνος ένευσε, και μετέφερε τις οδηγίες του Ελπιδοφόρου 
στον Τσαρέν’κραμ και τους δύο πολεμιστές του. 

  Με τα όπλα τους στα χέρια, άρχισαν να καλύπτουν τα τελευ-
ταία χιλιόμετρα προς την Πόλη του Νεκρού Θεού… 



ΚΩΣΤΑΣ ΒΟΥΛΑΖΕΡΗΣ  /  396 

 
 

 

Κεφάλαιο 29 
 
 
Πτώματα. 

  Μπροστά από το στόμιο της σπηλιάς. Γύρω από το παγωμένο 
έντομο. Κοντά στο αρχέγονο τηλεπικοινωνιακό κέντρο. 
  Κουφάρια Κρά’αν, και ενεργειακά δόρατα και πυροβόλα όπλα 
πεταμένα τριγύρω, άλλα σπασμένα άλλα όχι. 

  Το χιόνι, κόκκινο απ’το αίμα. 
  Ο Τσαρέν’κραμ ούρλιαξε, και έτρεξε προς τη σπηλιά με τους άλ-
λους δύο Κρά’αν εκατέρωθέν του. 
  Ο Γεράρδος τον πρόλαβε, τραβώντας τον πίσω απ’τη γούνινη 
ενδυμασία του. «Περίμενε! Περίμενε! Δεν ξέρουμε ακόμα τι συμ-

βαίνει!» 
  Ο Τσαρέν’κραμ στάθηκε για λίγο, ατενίζοντας τον Γεράρδο σαν 
να είχε παραλύσει. Οι άλλοι δύο Κρά’αν έμειναν επίσης αγαλμα-
τωμένοι. Κανένας δε μίλησε. 

  «Μα την Οργή του Κρόνου!» είπε ο Ελπιδοφόρος, βαδίζοντας 
ανάμεσα στα κουφάρια με το τουφέκι του υψωμένο. «Αυτό εί-
ναι… Αυτό μπορεί μόνο να είναι δουλειά του μηχανικού θηρίου.» 
  «Και τι σκατά είναι αυτό, Καπετάνιε;» ρώτησε ο Σκοτ, ατενίζο-

ντας το γιγάντιο έντομο που ήταν μισοθαμμένο μες στους πά-
γους και καλώδια ξεκινούσαν από το στήθος του, περνώντας κά-
τω από τα κουφάρια των Κρά’αν και πηγαίνοντας στο εσωτερι-
κό της σπηλιάς. 

  Ο Ελπιδοφόρος δεν είχε απάντηση να δώσει· κούνησε μονάχα 
το κεφάλι του, κοιτάζοντας ολόγυρα, αναμένοντας κάποιον κίν-
δυνο να παρουσιαστεί. 
  Η Φενίλδα’σαρ ύφανε γρήγορα ένα Ξόρκι Ενεργειακής Ανιχνεύ-
σεως. «Υπάρχει ενέργεια μέσα σ’αυτό το έντομο,» είπε. «Μια 

σταθερή πηγή ενέργειας. Μια ενεργειακή καρδιά, σαν… σαν…» 
  «Σαν τι, μάγισσα;» ρώτησε ο Σκοτ. 



ΟΙ ΦΥΛΑΚΕΣ ΤΩΝ ΠΑΓΩΝ  /  397 

 
 

 

  «Σαν αυτή μέσα στο μεταλλικό θηρίο.» 
  «Δεν είναι δυνατόν!» γρύλισε ο Σκοτ. 

  Ο Ελπιδοφόρος έστρεψε το βλέμμα του στο παγωμένο έντομο. 
Άγαλμα; σκέφτηκε. Ναι, μοιάζει με άγαλμα· αλλά είναι; Μάλλον 
όχι. Θα μπορούσε κάποτε να ήταν ζωντανό, προτού το σκεπάσουν 
οι πάγοι. Θα μπορούσε να ήταν κάτι σαν αυτό που μας κυνηγά… 

  «Οι Κρά’αν,» εξήγησε ο Σέλιρ’χοκ, ζυγώνοντας, «αντλούν ενέρ-
γεια από εδώ. ‘Ο Νεκρός Θεός’ αποκαλούν τούτο το έντομο, γιατί 
είναι το μόνο πράγμα που τους κρατά ζωντανούς στην Ταρα-
σμάλθη.» 
  «Το μεταλλικό θηρίο που μας κυνηγούσε έμοιαζε μ’αυτό,» του 

είπε η Φενίλδα. «Όχι στην εμφάνιση, αλλά η… καρδιά του ήταν 
ίδια. Η ίδια μορφή ενέργειας.» 
  Μια κραυγή αντήχησε απ’τα βάθη του σπηλαίου, κι άλλη μια 
την ακολούθησε. Και μετά, σιωπή. 

  Ο Τσαρέν’κραμ τσύριξε, κι έκανε πάλι να μπει στην Πόλη· ο Γε-
ράρδος, όμως, τον συγκράτησε, λέγοντάς του στη γλώσσα των 
Κρά’αν: «Περίμενε! Αν εκεί μέσα είναι το θηρίο που κυνηγά την 
ομάδα του Ελπιδοφόρου, θα σε σκοτώσει κι εσένα!» 

  «Καλύτερα να φύγουμε,» πρότεινε η Κάτια, πανικόβλητα. «Τώ-
ρα! Καλύτερα να φύγουμε! Μ’ακούς, Καπετάνιε;» Έπιασε το μα-
νίκι του Ελπιδοφόρου, τραβώντας το. «Καλύτερα να φύγουμε!» 
  «Νομίζεις,» τη ρώτησε εκείνος, «ότι το θηρίο θ’αργήσει πολύ να 

σκοτώσει τους πάντες μέσα σ’αυτές τις σπηλιές;» 
  «Τι μας νοιάζει γι’αυτά τα τέρατα; –Πρέπει να φύγουμε!» 
  «Θα κυνηγήσει εμάς, μόλις έχει τελειώσει μαζί τους.» 
  «Δε θα μας βρει μες στο δάσος!» 
  «Το αμφιβάλλω–» 

  «Και τι να κάνουμε;» πετάχτηκε ο Νικόδημος. «Να περιμένουμε 
νάρθει να μας σφάξει, Ελπιδοφόρε;» 
  «Πρέπει να το νικήσουμε,» αποκρίθηκε εκείνος. «Μπορούμε, 
ίσως, να κάνουμε αυτές τις σπηλιές να καταρρεύσουν επάνω 



ΚΩΣΤΑΣ ΒΟΥΛΑΖΕΡΗΣ  /  398 

 
 

 

του.» Στράφηκε στη μάγισσα. «Φενίλδα, μπορείς πάλι να το στα-
ματήσεις, όπως τις προηγούμενες φορές;» 

  Εκείνη ένευσε. «Ναι. Ανάλογα… Δηλαδή, αν δεν πεταχτεί πολύ 
κοντά μας. Αν είναι πολύ κοντά, ίσως να μην προλάβω να το 
σταματήσω προτού μας σκοτώσει.» 
  «Να το σταματήσεις;» τη ρώτησε ο Σέλιρ’χοκ. «Πώς; Δε μας το 

αναφέρατε αυτό, πριν.» 
  «Χρησιμοποιώντας ένα Ξόρκι Ενεργειακής Συστολής,» εξήγησε 
η Φενίλδα’σαρ. «Μπλοκάρει την ενεργειακή πηγή μέσα του· για 
λίγο, όμως.» 
  «Θα σε βοηθήσω κι εγώ,» της είπε ο Σέλιρ. «Συνδυάζοντας τις 

δυνάμεις μας, αναμφίβολα θα το σταματήσουμε ευκολότερα και, 
ίσως, για περισσότερο.» Στράφηκε στον Νάραλχεμ’νιρ. 
  «Δεν γνωρίζω το Ξόρκι Ενεργειακής Συστολής, δυστυχώς,» δή-
λωσε εκείνος. «Επομένως, δεν μπορώ να συμβάλω.» 

  «Σαχλαμάρες κάθεστε και λέτε!» γρύλισε ο Σκοτ. «Ακόμα κι αν 
το θάψουμε εκεί μέσα, αυτό θα σκάψει και θα βγει! Είναι πολύ 
μεγάλο το ρίσκο να μπούμε σ’ετούτες τις καταραμένες σπηλιές!» 
  «Ο μοναδικός τρόπος για να το σταματήσουμε μόνιμα είναι να 

διαλύσουμε την ενεργειακή πηγή μέσα του,» είπε ο Νάραλ-
χεμ’νιρ. 
  «Το έχουμε καταλάβει αυτό,» του είπε η Φενίλδα. «Το πρόβλη-
μα είναι ότι δεν ξέρουμε πώς να το κάνουμε.» 

  «Δε μ’άφησες να τελειώσω.» 
  «Δηλαδή, έχεις κάτι να προτείνεις;» 
  «Φυσικά και έχω κάτι να προτείνω.» Τώρα, κανένας δε μιλούσε 
κι όλοι τον άκουγαν. «Ίσως θα άξιζε να προσπαθήσουμε να το 
χτυπήσουμε με την ενέργεια που βρίσκεται εκεί.» Υψώνοντας το 

χέρι του, έδειξε το παγωμένο έντομο. «Η μία ενεργειακή πηγή 
μπορεί να εξουδετερώσει την άλλη, και το θηρίο να πάψει να λει-
τουργεί.» 



ΟΙ ΦΥΛΑΚΕΣ ΤΩΝ ΠΑΓΩΝ  /  399 

 
 

 

  Ο Ελπιδοφόρος κοίταξε τη Φενίλδα και τον Σέλιρ, περιμένοντας 
την αντίδρασή τους. Ήταν οι μόνοι που μπορούσαν να δώσουν 

μια σχετικά έγκυρη άποψη για το θέμα. 
  «Δεν είναι κακή ιδέα,» είπε ο Διαλογιστής. 
  «Συμφωνώ,» δήλωσε η Ερευνήτρια. 
  «Ας το προσπαθήσουμε, λοιπόν,» είπε ο Ελπιδοφόρος. 

  «Καπετάνιε, έχεις τρελαθεί;» φώναξε η Κάτια. «Πάμε να φύγου-
με από δω!» 
  Ο Ελπιδοφόρος στράφηκε να την κοιτάξει. «Αν δεν το ξεφορ-
τωθούμε, στο τέλος θα μας σκοτώσει. Είναι πιο δυνατό από ε-
μάς, πιο γρήγορο από εμάς, και–» 

  «Αρκετά!» τον διέκοψε ο Νάραλχεμ’νιρ. «Ας αρχίσουμε να κά-
νουμε κάτι.» Και προς την Κάτια: «Κι εσύ βούλωστο, επιτέλους.» 
  «Μα, έχετε–!» άρχισε εκείνη. 
  «Σκασμός!» 

  Ο Ελπιδοφόρος είπε στον Γεράρδο: «Ρώτα τους Κρά’αν πού κα-
ταλήγουν αυτά τα καλώδια.» 
  Ο Γεράρδος ρώτησε τον Τσαρέν’κραμ, κι εκείνος τού απάντησε: 
«Στον θάλαμο με τον μετατροπέα ενέργειας. Είναι κάτι που η 

πρώτη γενιά έφτιαξε από τις μηχανές του παλιού μας σκάφους. 
Για να κινηθεί ένα σκάφος στο Κενό, μας έχουν πει, δε χρειάζεται 
μόνο διαλύτη Κενού, αλλά και ενέργεια που κάνει τις μηχανές να 
κινούνται και να–» 

  «Ναι, έτσι είναι,» τον διέκοψε ο Γεράρδος. «Τι κάνει, όμως, αυ-
τός ο συγκεκριμένος ‘μετατροπέας ενέργειας’ που έχετε στην 
Πόλη σας;» 
  «Η ενέργεια που έρχεται από τον Θεό είναι πολύ ασταθής· ο με-
τατροπέας τη σταθεροποιεί, για να μπορεί νάναι εύχρηστη: να 

μπορούμε, για παράδειγμα, να φτιάξουμε ενεργειακά δόρατα 
και–» 



ΚΩΣΤΑΣ ΒΟΥΛΑΖΕΡΗΣ  /  400 

 
 

 

  «Θα μας οδηγήσεις στον θάλαμο του μετατροπέα;» τον ρώτησε 
ο Γεράρδος, και του εξήγησε, εν συντομία, το σχέδιο του Σέ-

λιρ’χοκ και των άλλων μάγων. 
  «Ναι, φυσικά και θα σας οδηγήσω,» προθυμοποιήθηκε αμέσως 
ο Κρά’αν. 
  Ο Γεράρδος στράφηκε στον Ελπιδοφόρο και του μετέφερε, στη 

Συμπαντική Γλώσσα, αυτά που του είχε πει ο Τσαρέν’κραμ. 
  «Πάμε να βρούμε τον μετατροπέα,» είπε ο Σέλιρ’χοκ. «Αν και 
έχω την εντύπωση ότι θα πρέπει να χρησιμοποιήσουμε την ε-
νέργεια όπως είναι, ασταθής, προκειμένου να χτυπήσουμε τον 
εχθρό μας.» 

  «Συμφωνώ,» ένευσε ο Νάραλχεμ. «Η σταθεροποιημένη ενέργεια 
δε θα τον σταματήσει.» 
  Κραυγές ήρθαν από τα βάθη της Πόλης. 
  Ο Τσαρέν’κραμ γρύλισε, οργισμένα, δείχνοντας τα μυτερά δό-

ντια του. 
  Η ομάδα μπήκε στο άνοιγμα της σπηλιάς. Όλοι τους κρατούσαν 
πυροβόλα όπλα στα χέρια. 
  Η Πόλη του Νεκρού Θεού ήταν γεμάτη κουφάρια Κρά’αν, πολλά 

από τα οποία αποτρόπαια διαμελισμένα. Ουρλιαχτά αντηχούσαν 
από τα σπήλαια και τις σήραγγές της, καθώς και γδούποι, σαν 
κάτι πολύ βαρύ να περπατούσε. 
  «Γιατί σκοτώνει το λαό μου;» ρώτησε ο Τσαρέν’κραμ τον Γε-

ράρδο. «Τι πλάσμα είναι;» 
  «Δεν ξέρω, Τσαρέν’κραμ. Δεν ξέρω.» 
  «Ρώτα αυτόν, τότε!» Ο Κρά’αν έδειξε τον Ελπιδοφόρο. 
  «Ούτε αυτός νομίζω πως ξέρει. Τους κυνηγά χωρίς φανερό λόγο 
ή αφορμή. Τουλάχιστον, έτσι ισχυρίζονται.» 

  Οι ανάσες τους ακούγονταν βαριές, καθώς πήγαιναν ολοένα και 
πιο βαθιά μέσα στα σπήλαια και δεν υπήρχε πλέον πάγος γύρω 
τους. Είχαν βγάλει τις κουκούλες, τις προσωπίδες, και τα γυαλιά 



ΟΙ ΦΥΛΑΚΕΣ ΤΩΝ ΠΑΓΩΝ  /  401 

 
 

 

τους. Οι κραυγές αντηχούσαν δυνατότερα εδώ, όπως επίσης και 
τα ποδοβολητά. 

  Τα καλώδια στο έδαφος φάνηκαν να στρίβουν, και ο Τσα-
ρέν’κραμ έκανε νόημα στους υπόλοιπους να τ’ακολουθήσουν. 
Διασχίζοντας σήραγγες γεμάτες κουφάρια, έφτασαν σε μια σπη-
λιά όπου τα καλώδια κατέληγαν σ’έναν περίπλοκο μηχανισμό, ο 

οποίος είχε δύο φορές το ύψος ενός Κρά’αν, και στο φάρδος ή-
ταν όσο τέσσερις, αν ο ένας στεκόταν πλάι στον άλλο. 
  «Εντάξει,» είπε ο Σκοτ, «φτάσαμε ώς εδώ μ’όλα τα μέλη μας στη 
θέση τους· τι μπορούμε να κάνουμε τώρα;» 
  «Θα φτιάξουμε ένα ενεργειακό κανόνι,» απάντησε ο Σέλιρ’χοκ. 

  Ο Σκοτ γέλασε. «Είσαι παλαβός, μάγε! Τα ενεργειακά κανόνια 
χρειάζονται Τεχνομαθείς για να λειτουργήσουν –και κανένας 
από σας δεν είναι Τεχνομαθής!» 
  «Η Μαγγανεία Οπλικής Φορτίσεως δεν είναι πραγματικά απα-

ραίτητη, Σκοτ,» εξήγησε η Φενίλδα’σαρ. 
  «Και γιατί, τότε, όλοι–;» 
  «Όπως επίσης,» συνέχισε η μάγισσα, «δεν είναι πραγματικά 
απαραίτητη και η Μαγγανεία Κινήσεως για να κινηθεί ένα περί-

πλοκο όχημα. Ωστόσο, αυτές οι μαγγανείες βοηθούν στη σωστή 
ροή της ενέργειας· αν δεν χρησιμοποιούνται, τότε μεγάλος κίν-
δυνος υφίσταται.» 
  «Από στιγμιαία κατανάλωση όλης της ενέργειας,» είπε ο Νά-

ραλχεμ’νιρ, «μέχρι θανατηφόρα έκρηξη.» Είχε ήδη αρχίσει να 
κοιτάζει το μηχάνημα, από κοντά. Πάτησε ένα κουμπί και τράβη-
ξε μερικά από τα καλώδια, βγάζοντάς τα από τα βύσματά τους. 
«Μην καθυστερούμε άλλο.» 
  «Χρειαζόμαστε ένα όπλο,» είπε η Φενίλδα, στρεφόμενη στους 

υπόλοιπους και κοιτάζοντας απ’τον έναν στον άλλο. «Ένα οποι-
οδήποτε πυροβόλο μάς κάνει. Όχι πιστόλι, όμως· καλύτερα νάναι 
μεγάλο.» 



ΚΩΣΤΑΣ ΒΟΥΛΑΖΕΡΗΣ  /  402 

 
 

 

  «Μισό λεπτό,» είπε ο Γεράρδος. «Για να καταλάβω. Σχεδιάζετε 
να κάνετε κάτι που μπορεί να μας τινάξει όλους στον αέρα;» 

  «Είναι τελείως παλαβοί!» μούγκρισε ο Σκοτ. 
  «Σέλιρ,» ρώτησε ο Προαιρέσιος, «είσαι σίγουρος γι’αυτό;» 
  «Όχι,» απάντησε ο μαυρόδερμος μάγος, ο οποίος, έχοντας βγά-
λει τα χοντρά γάντια του, σκάλιζε τον μηχανισμό που οι Κρά’αν 

αποκαλούσαν μετατροπέα ενέργειας. «Αλλά είναι ένας τρόπος –
και τώρα δε φαίνεται να έχουμε άλλον.» Στράφηκε να τους κοι-
τάξει. «Δε χρειάζεται, όμως, να φτιάξουμε κανόνι ακριβώς.» 
  Ο Ελπιδοφόρος, που εκείνη τη στιγμή έδινε ένα τουφέκι στη 
Φενίλδα’σαρ, ρώτησε: «Τι εννοείς;» 

  «Το κανόνι κάποιος θα πρέπει να το κρατά, πράγμα που θα εί-
ναι εξαιρετικά επικίνδυνο. Καλύτερα να φτιάξουμε μια βόμβα 
που θα μπορούμε να ενεργοποιήσουμε από απόσταση.» 
  «Αυτή είναι μια πολύ καλύτερη ιδέα,» τόνισε ο Γεράρδος. 

  Ο Ελπιδοφόρος ένευσε. «Συμφωνώ. Έχουμε τα απαραίτητα ερ-
γαλεία, όμως;» 
  «Το μόνο που χρειαζόμαστε είναι ένας πομπός και ένας δέκτης,» 
είπε ο Σέλιρ’χοκ. «Κι αυτό εδώ το κομμάτι.» Χτύπησε με τις φά-

λαγγες των δαχτύλων του ένα σημείο του μηχανισμού. «Είναι για 
να συγκρατεί και να απελευθερώνει την ενέργεια. Μπορεί να 
αποτελέσει ‘βόμβα’, αν εφαρμόσουμε μερικά καλώδια επάνω 
του, καθώς και έναν δέκτη.» 

  «Καλώς,» είπε ο Ελπιδοφόρος. «Αρχίστε να το δουλεύετε, γρή-
γορα. Οι υπόλοιποι: έχετε το νου σας μην πλησιάσει το θηρίο.» 
  «Θα πάω να κοιτάξω,» δήλωσε ο Σκοτ. 
  «Έρχομαι μαζί σου,» είπε ο Προαιρέσιος, και βγήκαν από τη 
σπηλιά. 

  Στην είσοδό της στάθηκαν φρουροί η Μάρθα και ο Νικόδημος, 
αφουγκραζόμενοι τις κραυγές που αντηχούσαν από τα βάθη της 
Πόλης του Νεκρού Θεού. 



ΟΙ ΦΥΛΑΚΕΣ ΤΩΝ ΠΑΓΩΝ  /  403 

 
 

 

  Ο Σέλιρ’χοκ, ο Νάραλχεμ’νιρ, και η Φενίλδα’σαρ ξεκίνησαν να 
δουλεύουν πυρετωδώς· και η τελευταία προέτρεψε και την Κά-

τια να τους βοηθήσει: γιατί, καθότι μηχανικός, δεν ήταν άσχετη 
με το όλο εγχείρημα που είχαν κατά νου. Η Κάτια δεν τους αρνή-
θηκε τη βοήθειά της, αν και, συνεχώς, μουρμούριζε ότι τούτο θα 
σήμαινε το τέλος τους, ότι αυτά που προσπαθούσαν να κάνουν 

ήταν πειραματικά και άκρως επικίνδυνα, ότι ήταν παγιδευμένοι 
μέσα σ’αυτές τις καταραμένες σπηλιές– «Σκασμός!» της γρύλισε 
ο Νάραλχεμ. «Το ξέρουμε ότι η κατάσταση είναι επικίνδυνη. Το 
ξέραμε από τότε που ήρθαμε στην Ταρασμάλθη!» 
  Ουρλιαχτά αντήχησαν, ξαφνικά. Από πολύ κοντά. 

  Τα μάτια της Μάρθας γούρλωσαν. «Προαιρέσιε;» φώναξε, βγαί-
νοντας απ’τη σπηλιά και βαδίζοντας μέσα στη σήραγγα. 
  Ποδοβολητά: βαριά, δυνατά. 
  «Προαιρέσιε;» 

  Ο Απολλώνιος και ο Σκοτ ξεπρόβαλαν από μια στροφή των πε-
ρασμάτων. «Εδώ είμαστε!» είπε ο πρώτος. «Και το θηρίο δεν εί-
ναι μακριά!» Πλησίασαν. «Μα τους θεούς, Μάρθα, δεν έχεις ποτέ 
σου ξαναδεί κάτι τέτοιο!» 

  «Το είδες; Είναι τόσο γαμημένα κοντά μας;» 
  «Δεν έχει οσμή,» τους πληροφόρησε ο Σκοτ· «δε μπορεί να μας 
μυρίσει–» 
  «Κι αυτό θάπρεπε να μας καθησυχάζει, ρε παλαβέ;» απόρησε η 

Μάρθα. 
  «Αφού δε μπορεί να μας μυρίσει, δεν ξέρει πού είμαστε! Πρέπει 
νάρθει τυχαία εδώ.» 
  «Δε σας είδε, όταν το είδατε;» 
  «Βρισκόταν στο βάθος μιας μεγάλης σπηλιάς,» εξήγησε ο Προ-

αιρέσιος. «Σκότωνε μερικούς Κρά’αν που προσπαθούσαν να του 
ξεφύγουν. Ένας το πυροβόλησε, αλλά εκείνο δεν κατάλαβε τίπο-
τα. Κάποιοι άλλοι το χτύπησαν με ενεργειακά δόρατα, χωρίς πά-
λι κανένα αποτέλεσμα.» 



ΚΩΣΤΑΣ ΒΟΥΛΑΖΕΡΗΣ  /  404 

 
 

 

  Ο Γεράρδος, που είχε πλησιάσει αρκετά για ν’ακούσει τι έλεγαν, 
στράφηκε στους μάγους γύρω από τη μηχανή, και φώναξε: «Σέ-

λιρ’χοκ! Τελειώνετε;» 
  «Ναι,» αποκρίθηκε εκείνος. «Είναι σχεδόν έτοιμο.» 
  «Πρέπει να βγούμε από δω,» είπε ο Ελπιδοφόρος. «Αν το θηρίο 
μάς συναντήσει σε τούτο το μέρος, δε θα έχουμε καμια έξοδο δι-

αφυγής.» 
  «Σκατά, γαμώ την ανωμαλία σας…!» μούγκρισε η Μάρθα. «Την 
έχουμε γαμήσει μ’αυτή τη μαλακία που φέρατε μαζί σας!» 
  «Δεν το ‘φέραμε μαζί μας’, κοπελιά,» της είπε ο Σκοτ. «Από μόνο 
του άρχισε να μας κυνηγά!» 

  «Είμαστε έτοιμοι!» είπε, μετά από λίγο, η Φενίλδα’σαρ. 
  Ο Σέλιρ’χοκ, που είχε σκύψει, σηκώθηκε όρθιος, κρατώντας στα 
χέρια του ένα στρογγυλό, μεταλλικό πράγμα. Επάνω του, ένα 
κόκκινο φωτάκι, που σχημάτιζε ημικύκλιο, ήταν αναμμένο. Στη 

μια του μεριά ήταν προσαρμοσμένα τρία καλώδια· από την άλλη 
προεξείχε μια μικρή κεραία. 
  «Η βόμβα μας,» είπε ο μαυρόδερμος μάγος, και την έδωσε στη 
Φενίλδα, η οποία την κράτησε με προσοχή, λιγάκι ανήσυχα, σα 

να ήξερε ακριβώς πόσο απόλυτα επικίνδυνη ήταν. Ο Σέλιρ’χοκ 
έσκυψε πάλι για να πάρει το ραβδί του από κάτω. 
  «Επομένως, φεύγουμε από τούτη τη σπηλιά,» είπε η Ελπιδοφό-
ρος, και βγήκε πρώτος. 

  Οι υπόλοιποι τον ακολούθησαν. Η Φενίλδα’σαρ συνέχιζε να 
κρατά τη βόμβα, τραβώντας τα καλώδια πίσω της. 
  Ποδοβολητά ακούστηκαν από μια κατηφορική πλευρική σή-
ραγγα, και μετά, κραυγές των Κρά’αν. 
  «Από δω!» φώναξε ο Τσαρέν’κραμ, δείχνοντας με το δόρυ του. 

«Γεράρδε, από δω πάμε! Εκεί είναι ο εχθρός!» 
  Και δεν ήταν μόνο ο Κρά’αν που το είχε καταλάβει. Η ομάδα 
σταμάτησε. Όλοι τους αφουγκράζονταν. 
  Οι κραυγές συνεχίζονταν. 



ΟΙ ΦΥΛΑΚΕΣ ΤΩΝ ΠΑΓΩΝ  /  405 

 
 

 

  «Προσεχτικά,» είπε ο Ελπιδοφόρος, και προχώρησε. «Φενίλδα, 
Σέλιρ: να είστε έτοιμοι να χρησιμοποιήσετε το Ξόρκι Ενεργεια-

κής Συστολής.» Οι μάγοι βάδισαν εκατέρωθέν του. 
  Κι ύστερα από λίγο, αφήνοντας τη σήραγγα πίσω τους, βγήκαν 
σ’ένα μεγάλο σπήλαιο. Σταλαγμίτες και σταλακτίτες ήταν σπα-
σμένοι, και πτώματα Κρά’αν σκορπισμένα από δω κι από κει. 

Κοντά στην ομάδα βρισκόταν το κάτω μέρος ενός σώματος, έχο-
ντας δημιουργήσει γύρω του μια λίμνη αίματος. Η αποφορά ήταν 
πιο αποπνιχτική από αλλού, παρότι ο χώρος ήταν μεγάλος. Η 
Κάτια διπλώθηκε και ξέρασε· το ίδιο κι ο Νικόδημος. Οι υπόλοι-
ποι απλώς προσπάθησαν ν’αποφεύγουν να κοιτάζουν τα άγρια 

διαμελισμένα κουφάρια. 
  Πυροβολισμοί και φωνές ηχούσαν από ένα άνοιγμα στο πέρας 
του σπηλαίου. 
  «Γρήγορα! Γρήγορα!» τσύριξε ο Τσαρέν’κραμ. 

  Ο Γεράρδος ακούμπησε, σταθερά, το χέρι του στον ώμο του 
Κρά’αν. «Ηρέμησε. Για να το σκοτώσουμε, πρέπει να είμαστε συ-
γκροτημένοι.» 
  Καθώς ξεκίνησαν να διασχίζουν το σπήλαιο, Κρά’αν φάνηκαν 

να βγαίνουν απ’το άνοιγμα στο πέρας του. Πέντε, ο ένας απ’τους 
οποίους κρατούσε πιστόλι· οι άλλοι είχαν ενεργειακά δόρατα. 
  Ένα θηρίο πετάχτηκε πίσω τους, το οποίο ίσα που χωρούσε να 
περάσει από το άνοιγμα. Ήταν ψηλό και τετράποδο, μοιάζοντας 

με τερατώδες, γιγαντιαίο κυνηγόσκυλο, ή λύκο. Τα μάτια του 
ήταν κατακόκκινα, το δέρμα του μεταλλικό. Τα σαγόνια του έ-
κλεισαν πάνω στο σώμα ενός Κρά’αν, κόβοντάς τον στη μέση και 
τινάζοντας το αίμα του ολόγυρα. Αυτός που κρατούσε πιστόλι 
ούρλιαξε, γυρίζοντας και πυροβολώντας. Το μεταλλικό θηρίο, 

χωρίς να ενοχληθεί από τις σφαίρες, τινάχτηκε και τον πάτησε, 
τσακίζοντας το σώμα του στο πέτρινο έδαφος. 
  Ένας άλλος επιχείρησε να καρφώσει το τέρας με το ενεργειακό 
του δόρυ. Η λεπίδα, όμως, ούτε που έγδαρε το μεταλλικό πετσί 



ΚΩΣΤΑΣ ΒΟΥΛΑΖΕΡΗΣ  /  406 

 
 

 

του. Ο κυνηγός στράφηκε και δάγκωσε το κεφάλι του Κρά’αν, 
καρατομώντας τον. 

  Ο Τσαρέν’κραμ ούρλιαξε, αρχίζοντας να πυροβολεί· το ίδιο και 
οι δύο πολεμιστές μαζί του. 
  «Όχι, πανάθεμά σας…» μούγκρισε ο Γεράρδος, μιλώντας στη 
Συμπαντική, γιατί ήξερε ότι τώρα οι Κρά’αν δε θα τον άκουγαν 

αν τους έλεγε να σταματήσουν. 
  «Καπετάνιε,» είπε ο Σκοτ στον Ελπιδοφόρο, «νομίζω πως ήρθε 
η ώρα…» 
  Η Φενίλδα’σαρ και ο Σέλιρ’χοκ ήδη άρθρωναν τα λόγια για το 
Ξόρκι Ενεργειακής Συστολής. Τη βόμβα την κρατούσε ο Νικόδη-

μος. 
  Το μεταλλικό θηρίο στράφηκε στο μέρος τους, καταλαβαίνο-
ντας ότι ο Τσαρέν’κραμ κι οι δύο πολεμιστές του το πυροβολού-
σαν. Τα κόκκινα μάτια του έμοιαζαν να τους διαπερνούν. 

  Και έτρεξε καταπάνω τους. 
  Ο Γεράρδος ύψωσε το τουφέκι του και πυροβόλησε. Ο Προαι-
ρέσιος τον μιμήθηκε. Οι σφαίρες τους εξοστρακίζονταν πάνω 
στο μέταλλο του θηρίου. 

  Η ταχύτητά του, όμως, φάνηκε ξαφνικά να μειώνεται· τα πόδια 
του κινούνταν πιο αργά. Σταμάτησε, κι ανασηκώθηκε στα δύο 
πισινά, ανοιγοκλείνοντας τα σαγόνια του –ο ήχος τους αντήχησε 
δυνατός στο σπήλαιο. Ύστερα, πάτησε ξανά και στα τέσσερα 

πόδια· τα μάτια του έσβησαν, κι έμεινε ακίνητο. 
  Ο Σέλιρ’χοκ και η Φενίλδα’σαρ είχαν μπλοκάρει την πηγή ενέρ-
γειας εντός του. Και η μάγισσα δεν αισθανόταν το κεφάλι της να 
πονά, λόγω της βοήθειας του Διαλογιστή. Βλεφαρίζοντας, πήρε 
μια βαθιά ανάσα, και ξεροκατάπιε. 

  Ο Ελπιδοφόρος πέρασε το τουφέκι του στον ώμο και πήρε τη 
βόμβα απ’τα χέρια του Νικόδημου. «Απομακρυνθείτε!» φώναξε 
στους συντρόφους του, κι έτρεξε κοντά στο θηρίο, για να την 
αφήσει κάτω απ’τα δύο μπροστινά πόδια και τη μουσούδα του. 



ΟΙ ΦΥΛΑΚΕΣ ΤΩΝ ΠΑΓΩΝ  /  407 

 
 

 

  Οι υπόλοιποι, εν τω μεταξύ, έβγαιναν από το σπήλαιο. 
  Ο Ελπιδοφόρος τούς ακολούθησε. «Ποιος έχει τον πομπό;» ρώ-

τησε. 
  «Εγώ,» είπε ο Νάραλχεμ’νιρ. 
  «Είναι ασφαλές να τον χρησιμοποιήσεις από εδώ;» ρώτησε ο 
Ελπιδοφόρος. Βρίσκονταν στο πέρας της σήραγγας τώρα, μπο-

ρώντας να δουν μονάχα την αντανάκλαση του μεταλλικού θηρί-
ου στο βάθος. 
  «Πιο ασφαλές απ’ό,τι αν ήμασταν δίπλα στη βόμβα,» αποκρί-
θηκε ο Νάραλχεμ. Και πάτησε το μοναδικό κουμπί επάνω στον 
πομπό. 

  Ένα διαπεραστικό σύριγμα αντήχησε στιγμιαία. Και μετά, ένα 
εκκωφαντικό ΦΦΦΦΡΡΡΡΡΡΡΡΡΡΡΡΡΡ. Σαν ξαφνικός άνεμος να 
είχε πιάσει, καθώς η ενέργεια απελευθερωνόταν από τη βόμβα. 
  Δυνατή ακτινοβολία τύλιξε το θηρίο, κι όλοι απέστρεψαν το 

βλέμμα τους, για να μην τυφλωθούν. 
  Ποδοβολητά αντήχησαν. 
  «Ξύπνησε!» ούρλιαξε η Κάτια, τρομαγμένη. «Το ξυπνήσατε!» 
  Το δυνατό φως ακόμα εκπεμπόταν: δεν είχε χαθεί, δεν ήταν μια 

αναλαμπή μονάχα· ήταν σα να είχαν πατήσει έναν διακόπτη και 
μια πανίσχυρη λάμπα να είχε ανάψει. 
  Τα ποδοβολητά μετατράπηκαν σε άλλου είδους ήχους, δίνοντας 
την εντύπωση ότι κάτι χτυπιόταν, ότι κάτι σφάδαζε. Κομμάτια 

πέτρας ακούστηκαν να σπάζουν. 
  Κι ύστερα, το φως έσβησε. 
  Και: ησυχία. 
  Όλοι τους βλεφάρισαν. Το σκοτάδι έμοιαζε, ξαφνικά, πάρα πο-
λύ πυκνό. 

  «Ψόφησε το γαμημένο;» ρώτησε η Μάρθα. 
  «Ας μάθουμε,» είπε ο Ελπιδοφόρος, βαδίζοντας πρώτος. 
  Οι άλλοι τον ακολούθησαν, και βγήκαν πάλι στη μεγάλη σπηλιά. 



ΚΩΣΤΑΣ ΒΟΥΛΑΖΕΡΗΣ  /  408 

 
 

 

  Το μεταλλικό θηρίο ήταν σωριασμένο στο έδαφος. Ξαπλωμένο 
στο πλάι, σαν σκύλος που κοιμόταν. Τα μάτια του δεν φώτιζαν 

κόκκινα, όπως συνήθως. 
  «Φενίλδα,» είπε ο Ελπιδοφόρος, «δες αν εξακολουθεί να έχει 
ενέργεια μέσα του.» 
  Η μάγισσα ύφανε το Ξόρκι Ενεργειακής Ανιχνεύσεως, ερευνώ-

ντας το μεταλλικό θηρίο χωρίς να το πλησιάσει. 
  «Όχι,» είπε, ανακουφισμένα. «Δεν υπάρχει ενέργεια μέσα του. Η 
πηγή έσβησε.» 



ΟΙ ΦΥΛΑΚΕΣ ΤΩΝ ΠΑΓΩΝ  /  409 

 
 

 

Κεφάλαιο 30 
 
 
Συνάντησαν τον Γηραιό στην αίθουσα του θρόνου του, όπου ε-

κείνος είχε καταφύγει για προστασία, μαζί με πολλούς άλλους 
Κρά’αν. Μόλις είδαν τους ανθρώπους να μπαίνουν, έστρεψαν τα 
όπλα τους –πυροβόλα και ενεργειακά δόρατα– προς το μέρος 
τους. 

  «Είναι νεκρό!» φώναξε ο Τσαρέν’κραμ, περνώντας μπροστά 
απ’τον Γεράρδο και τον Ελπιδοφόρο. «Το μεταλλικό θηρίο είναι 
νεκρό! Το σκότωσαν!» 
  «Ποιοι το σκότωσαν;» απαίτησε ο Γηραιός, στεκόμενος μπρο-
στά από τον λαξευτό πέτρινο θρόνο του. 

  «Αυτοί!» Ο Τσαρέν’κραμ έδειξε πίσω του, τους ανθρώπους, με 
μια απότομη κίνηση του χεριού του. 
  «Οι σφαίρες δεν το τραυμάτιζαν,» είπε ένας άλλος Κρά’αν, «ού-
τε τα δόρατα το τρυπούσαν!» 

  «Οι άνθρωποι χρησιμοποίησαν την ενέργεια του θεού.» 
  «Τι πράγμα;» έκανε ο Γηραιός, έκπληκτος. 
  «Χτύπησαν το θηρίο με την ενέργεια του Νεκρού Θεού, και το 
σκότωσαν,» εξήγησε ο Τσαρέν’κραμ. 

  «Ο Νεκρός Θεός μάς έσωσε ξανά!» φώναξε ο Γηραιός, υψώνο-
ντας τα χέρια του πάνω απ’το κεφάλι. 
  Και οι Κρά’αν σ’όλη την αίθουσα ζητωκραύγασαν, χοροπηδώ-
ντας και σηκώνοντας τα όπλα τους: μια κακοφωνία από τσακ-

τσακ τσικ! κικ! κικ! κικ! τσακ-κικ, τικ-κικ τσικ-κακ, κακ! για όσους 
δεν γνώριζαν τη γλώσσα τους. 
  «Θεοί…» μουρμούρισε η Μάρθα. «Τ’αφτιά μας δεν τα λυπού-
νται, οι πούστηδες;» 
  Ο Γεράρδος μειδίασε. 

  «Ελπίζω να δείξουν ευγνωμοσύνη,» είπε ο Σκοτ. 



ΚΩΣΤΑΣ ΒΟΥΛΑΖΕΡΗΣ  /  410 

 
 

 

  Ο Τσαρέν’κραμ στράφηκε στους ανθρώπους. «Σας ευχαριστού-
με,» είπε στον Γεράρδο. «Θέλετε να σας οδηγήσω τώρα στο προ-

ηγούμενό σας κατάλυμα;» 
  «Δε χρειάζεται, Τσαρέν’κραμ· θυμάμαι το δρόμο. Μείνε εδώ, μα-
ζί με τους δικούς σου. Μόλις ξεπεράσουν την έξαψη της νίκης, θα 
συνειδητοποιήσουν ότι έχουν πολλή δουλειά μπροστά τους.» 

  Ο Τσαρέν’κραμ ένευσε, θλιμμένα, με τις κεραίες του. «Φοβάμαι 
πως έχεις δίκιο, Γεράρδε. Χάθηκαν τόσοι πολλοί από εμάς.» 
  Ο Γεράρδος τον χτύπησε φιλικά στον ώμο. «Αναθάρρησε. Σε 
λίγο καιρό, θα επιστρέψετε στο Πορφυρό Κενό και στην παλιά 
σας πατρίδα, την Κρά’αν’φεγκ.» 

  «Πραγματικά το εύχομαι, Γεράρδε. Το εύχομαι.» 
 
 
 

«Νομίζω πως αυτό πρέπει να το γιορτάσουμε!» είπε η Μάρθα, 
όταν ο Γεράρδος τούς οδήγησε όλους στη σπηλιά που τους είχαν 
παραχωρήσει οι Κρά’αν (όπου τους περίμενε και το ενεργειακό 
τους έλκηθρο, χωρίς κανείς να το έχει πειράξει). Το μέρος ήταν 

καθαρό από πτώματα: δεν είχαν γίνει σκοτωμοί εδώ. 
  «Να το γιορτάσουμε;» έκανε ο Νάραλχεμ’νιρ, στενεύοντας τα 
μάτια. 
  «Ναι, γιατί όχι; Μόλις γλιτώσαμε από ένα γαμημένο κάτι που θα 

μας είχε κόψει όλους φέτες και θα μας είχε φάει για βραδινό!» 
  «Η κοπελιά έχει δίκιο,» είπε ο Σκοτ· «είμαι μαζί της. Ταλαιπω-
ρούμαστε τόσο καιρό σ’ετούτη τη διάσταση. Ας το γιορτάσου-
με!» 
  «Κι επιπλέον,» πρόσθεσε ο Νικόδημος, «δεν ξέρουμε αν θα 

βρούμε πουθενά αλλού κανένα τόσο καλό κατάλυμα όσο εδώ. 
Ίσως νάναι το τελευταίο απάνεμο μέρος που θα συναντήσουμε.» 
  «Ναι!» είπε η Κάτια, χαμογελώντας και ρίχνοντας τον σάκο της 
στο έδαφος, για να καθίσει επάνω του. «Ας το γιορτάσουμε!» 



ΟΙ ΦΥΛΑΚΕΣ ΤΩΝ ΠΑΓΩΝ  /  411 

 
 

 

  Ο Ελπιδοφόρος ανασήκωσε τους ώμους του, καθώς κι άλλοι 
άφηναν τους σάκους τους κάτω και βολεύονταν όπου μπορού-

σαν. «Δεν έχω καμια αντίρρηση,» δήλωσε, χαμογελώντας κι εκεί-
νος. 
  «Υπάρχουν ποτά;» ρώτησε η Μάρθα, ψάχνοντας μέσα στα 
πράγματά της. «Δυστυχώς, μαζί μου έχω μόνο ένα μπουκάλι 

Σεργήλιο οίνο κι ένα μπουκάλι οινοειδών εκκρίσεων Υπερυδάτι-
ας τρίουρης σουπιάς.» 
  «Τι σκατά είν’αυτό;» μόρφασε ο Σκοτ. 
  Η Μάρθα γέλασε. «Δεν είναι για τους ασυνήθιστους, αλλά είναι 
ό,τι καλύτερο!» Ύψωσε το μπουκάλι, για να το δείξει. Περιείχε 

ένα μελανοπόρφυρο υγρό. 
  «Δεν έχετε ιδέα από ποτά,» είπε ο Προαιρέσιος, βγάζοντας από 
τον σάκο του ένα κοντόχοντρο, διαφανές δοχείο, επάνω στο ο-
ποίο υπήρχε μια ετικέτα που έγραφε:  

ΛΕΥΚΟ ΑΠΟΛΛΩΝΙΟΝ  
ΝΟΤΙΩΝ ΔΟΥΚΑΤΩΝ  

ΛΕΥΚΟΣ ΑΦΡΩΔΗΣ ΟΙΝΟΣ 

  Το άνοιξε και ήπιε μια γουλιά, μειδιώντας. «Με τον καιρό γίνε-

ται μόνο καλύτερο!» 
  Η Κάτια γέλασε. «Είσαι σα να βγήκες από τηλεοπτική διαφήμι-
ση!» του είπε, δείχνοντας τον. 
  Κι άλλοι γέλασαν. 

  «Φοβάμαι πως δεν υπάρχουν, όμως, αρκετά ποτά για όλους,» 
είπε ο Γεράρδος, ανάβοντας ένα ενεργειακό καμινέτο κι αρχίζο-
ντας να φτιάχνει καφέ. 
  «Υπάρχουν,» δήλωσε η Φενίλδα’σαρ. «Έχω μαζί μου. Ελπίζω 
μόνο να έμειναν άθικτα. Τα πήρα επειδή ήξερα ότι το ποτό κάνει 

καλό στο κρύο.» Και έβγαλε από τον σάκο της έναν μικρό κύβο 
που χωρούσε μέσα στη γαλανή παλάμη της. 
  «Μοριακά πεπιεσμένα;» είπε ο Γεράρδος. 



ΚΩΣΤΑΣ ΒΟΥΛΑΖΕΡΗΣ  /  412 

 
 

 

  «Ναι,» αποκρίθηκε η Φενίλδα. «Όπως και άλλα τρόφιμα που 
έχουμε.» 

  Ο Γεράρδος ένευσε, γιατί και η δική του ομάδα είχε μοριακά πε-
πιεσμένα τρόφιμα μαζί της. Ήταν ένας εύκολος τρόπος για να τα 
μεταφέρεις. Συνήθως, το φαγητό δεν πάθαινε τίποτα με τη μορι-
ακή συμπίεση, ειδικά το παστό· μονάχα μερικές βιταμίνες ίσως 

να χάνονταν, αλλά όχι πάντα. 
  Η Φενίλδα’σαρ άφησε τον κύβο στο έδαφος, γονάτισε μπροστά 
του, και, υψώνοντας τα χέρια της από πάνω του, άρθρωσε τα 
λόγια για τη Μαγγανεία Μοριακής Αποσυμπιέσεως. Ο κύβος άρ-
χισε να μεγαλώνει, και να μεγαλώνει, και να μεγαλώνει, παίρνο-

ντας τη μορφή ενός υφασμάτινου σάκου. Η Φενίλδα έλυσε τα 
λουριά που τον έκλειναν κι έβγαλε από μέσα μπουκάλια με ποτά. 
Το γυαλί ήταν εύθραυστο υλικό, και η μάγισσα φοβόταν ότι ί-
σως κάποια από τα δοχεία να έσπαγαν κατά τη διαδικασία απο-

συμπίεσης· κανένα, όμως, δεν είχε σπάσει. 
  «Αυτό είναι!» φώναξε ο Σκοτ. «Σ’αγαπώ, μάγισσα!» Ζυγώνοντας 
τη Φενίλδα, φίλησε το μάγουλό της, πράγμα που εκείνη δε φά-
νηκε να επιθυμούσε και τόσο. 

  Συνολικά, υπήρχαν έξι μπουκάλια στον σάκο: δύο με Σεργήλιο 
οίνο, δύο Γλυκός Κρόνος, και δύο Κρύος Ουρανός. 
  Ο Γεράρδος, παρατηρώντας τα δύο τελευταία είδη, σκέφτηκε: 
Αυτά παράγονται στη Ρελκάμνια, απ’όσο ξέρω. Ωστόσο, τούτο δε 

σήμαινε, υποχρεωτικά, ότι η Φενίλδα’σαρ κι οι σύντροφοί της 
ήταν πράκτορες της Παντοκράτειρας. Αύξανε τις πιθανότητες, 
όμως. 
  Μπουκάλια άνοιξαν και κούπες γέμισαν, ενώ και μερικά παστά 
φαγητά βγήκαν από σάκους, καθώς και τσιγάρα και πούρα. Αλ-

λά, προτού κανένας καπνίσει, ο Γεράρδος τούς προειδοποίησε: 
«Ο καπνός ενοχλεί τους Κρά’αν. Δεν τον συμπαθούν καθόλου.» 
  «Και τι μας νοιάζει;» φώναξε ο Σκοτ. «Τους σώσαμε τους κώ-
λους τους απ’αυτό το θηρίο· ας ανεχτούν το φουμάρισμά μας!» 



ΟΙ ΦΥΛΑΚΕΣ ΤΩΝ ΠΑΓΩΝ  /  413 

 
 

 

  Η Μάρθα γέλασε. «Ακριβώς έτσι!» Και άναψε ένα πούρο. 
  «Είσαι, τελικά, πολύ εντάξει, κοπελιά,» της είπε ο Σκοτ, χαμογε-

λώντας πλατιά κι ανάβοντας κι εκείνος ένα πούρο. 
  Ο Γεράρδος κούνησε το κεφάλι του, υπομειδιώντας, και ήπιε 
μια γουλιά απ’τον Κρύο Ουρανό του: ένα σχετικά ελαφρύ ποτό 
που πινόταν παγωμένο. Στην Ταρασμάλθη, ασφαλώς, δε χρεια-

ζόταν κανείς να το έχει σε ψυγείο. 
  Η ώρα κύλησε ευχάριστα, πίνοντας, τρώγοντας, καπνίζοντας, 
και ευθυμολογώντας. Είχαν όλοι τους χαλαρώσει, ύστερα από 
τόσες ταλαιπωρίες, και γελούσαν και μιλούσαν ελεύθερα. Νόμι-
ζαν ότι είχαν αιώνες να γελάσουν πραγματικά και με την καρδιά 

τους. 
  Η Μάρθα έβαλε στην κούπα του Γεράρδου οινοειδείς εκκρίσεις 
Υπερυδάτιας τρίουρης σουπιάς, όταν εκείνος τελείωσε τον Κρύο 
Ουρανό. «Δοκίμασε!» του είπε, καθίζοντας πλάι του. 

  Ο Γεράρδος κοίταξε το μελανοπόρφυρο ποτό με καχυποψία. 
  Η Μάρθα γέλασε. «Δοκίμασε,» επανέλαβε. «Αλλά αργά, πρώτα.» 
  Ο Γεράρδος μόρφασε, και ήπιε– 
  Έφτυσε. 

  «Θεοί του Κενού!» 
  «Χα-χα-χα-χα!… Τι; Δεν είναι καλό;» 
  «Μπορεί ν’άρεσε σ’εκείνο το μεταλλικό θηρίο,» είπε ο Γεράρδος. 
Ήταν το πιο παράξενο ποτό που είχε δοκιμάσει στη ζωή του. Η 

γεύση του ήταν υπόξινη, αλμυρή, και οινοειδής, συγχρόνως· και 
όχι μόνο αυτό, αλλά και… Δεν μπορούσε να ονοματίσει κάτι που 
δεν είχε ξαναγευτεί. Ήταν, πάντως, περίεργο. 
  Η Μάρθα γελούσε. «Δεν το έχεις συνηθίσει, γι’αυτό δε 
σ’αρέσει.» Πήρε την κούπα του και ήπιε. «Δοκίμασε πάλι!» τον 

προέτρεψε. 
  «Αργότερα, ίσως.» 
  «Δοκίμασε!» 



ΚΩΣΤΑΣ ΒΟΥΛΑΖΕΡΗΣ  /  414 

 
 

 

  Ο Γεράρδος δοκίμασε, και αυτή τη φορά κατάφερε να καταπιεί 
το ποτό. Κοίταξε τη Μάρθα συνοφρυωμένος. 

  «Δεν ήταν καλύτερο τώρα;» τον ρώτησε εκείνη. 
  «Για κάποιον μυστηριώδη λόγο, ναι, όταν δεν το φτύσεις, είναι 
καλύτερο. Μόλις και μετά βίας.» 
  «Λες ψέματα!» γέλασε η Μάρθα. «Είναι πολύ καλύτερο!» Πήρε 

πάλι την κούπα του και ήπιε, στραγγίζοντάς την. Μετά, έκανε να 
την ξαναγεμίσει, αλλά ο Γεράρδος την πρόλαβε, πιάνοντας τον 
καρπό της. 
  «Αρκετά για μια βραδιά. Για μένα, τουλάχιστον.» 
  Μετά από λίγο, ο Νικόδημος και ο Σκοτ είχαν αρχίσει να τρα-

γουδάνε μεγαλόφωνα. Ο Προαιρέσιος συζητούσε με τη Φενίλ-
δα’σαρ σχετικά με κάποια μουσικά συγκροτήματα που ήταν δη-
μοφιλή στα περισσότερα πολιτισμένα μέρη του Γνωστού Σύ-
μπαντος. Ο Ελπιδοφόρος έπινε, καθισμένος σε μια γωνία της 

σπηλιάς και μοιάζοντας ικανοποιημένος με την έκβαση των 
πραγμάτων μέχρι στιγμής. Ο Νάραλχεμ’νιρ είχε πιάσει κουβέντα 
με τον Σέλιρ’χοκ για την πολιτική που ακολουθούσε το τάγμα 
των Διαλογιστών επί ορισμένων θεμάτων ως προς τα υπόλοιπα 

τάγματα μάγων του Γνωστού Σύμπαντος. Η Κάτια ήταν μισοξα-
πλωμένη κοντά στον Σκοτ και στον Νικόδημο, γελώντας και πί-
νοντας. Ο Γεράρδος, νιώθοντας ζαλισμένος από τα ποτά και τον 
καπνό, έλεγε διάφορες ασυναρτησίες με τη Μάρθα, η οποία του 

διηγιόταν περιστατικά από τις μέρες που ήταν στη φυλακή. Ο 
Γεράρδος την προειδοποίησε μόνο να μη φωνάζει, γιατί δεν ήξε-
ραν ποιοι ήταν οι συνταξιδιώτες τους. «Μεθυσμένη είμαι,» του 
αποκρίθηκε εκείνη, «όχι μαλακισμένη.» 
  Κι άλλη ώρα πέρασε. 

  Ο Σκοτ ήταν τώρα ξαπλωμένος ανάσκελα στην αγκαλιά της Κά-
τιας, η οποία είχε τα χέρια και τα πόδια της τυλιγμένα γύρω του 
και του έδινε να πίνει από μια κούπα. Εκείνος συνέχιζε να μιλά 



ΟΙ ΦΥΛΑΚΕΣ ΤΩΝ ΠΑΓΩΝ  /  415 

 
 

 

και να γελά μαζί της και με τον Νικόδημο, ενώ κάπου-κάπου 
τραγουδούσαν παλιότερα και νεότερα τραγούδια. 

  Η Φενίλδα’σαρ είχε καταλήξει ότι ο Προαιρέσιος ήταν πολύ συ-
μπαθητικός τύπος, παρότι ήταν, καταφανώς, Απολλώνιος: και οι 
Απολλώνιοι είχαν στραφεί εναντίον της Παντοκράτειρας, πράγ-
μα που σήμαινε ότι ίσως να ήταν επαναστάτης, χωρίς αυτό νάναι 

βέβαιο· κι επιπλέον, δεν είχε μεγάλη σημασία τώρα, είχε; Η Φε-
νίλδα δεν το νόμιζε. Η συζήτηση μαζί του ήταν ευχάριστη, γιατί 
δεν ήταν βαρετός· ήξερε πολλά και διάφορα ενδιαφέροντα 
πράγματα. Μετά, όμως, άρχισε να την πονά το κεφάλι της, κι αυ-
τό τής χάλασε τη διάθεση. Ζήτησε συγνώμη από τον Προαιρέσιο 

και αποσύρθηκε, προς στιγμή, για να βάλει το φάρμακό της στο 
μέτωπο. Όταν επέστρεψε, συνέχισαν να μιλούν, μέχρι που τους 
πήρε ο ύπνος με μια ενεργειακή λάμπα αναμμένη κοντά τους. 
  Ο Ελπιδοφόρος έσβησε τον δικό του φακό από σχετικά νωρίς, 

και χώθηκε μέσα στον υπνόσακό του για να κοιμηθεί. 
  Η κουβέντα του Νάραλχεμ’νιρ και του Σέλιρ’χοκ σύντομα εξα-
ντλήθηκε, δίχως να έχουν φτάσει σε κανένα χρήσιμο συμπέρα-
σμα, όπως και, ούτως ή άλλως, δεν περίμεναν να φτάσουν. Οι 

δυο μάγοι απομακρύνθηκαν ο ένας από τον άλλο και μπήκαν 
στους υπνόσακούς τους, χωρίς κανένα φως αναμμένο κοντά 
τους. 
  Ο Γεράρδος και η Μάρθα, ύστερα από ένα σωρό ιστορίες που 

είχαν ανταλλάξει, τώρα χρησιμοποιούσαν το στόμα τους μόνο 
για να φιλιούνται. Εκείνη το είχε ξεκινήσει, όταν είχαν κουραστεί 
να μιλάνε: είχε τυλίξει το χέρι της γύρω απ’το λαιμό του και είχε 
κολλήσει τα χείλη της πάνω στα δικά του. Ο Γεράρδος είχε αντι-
δράσει θετικά, σφίγγοντας την κοντά του· και μετά, κάπως, τα 

χέρια του γλίστρησαν μέσα στα ανοίγματα της βαριάς της ενδυ-
μασίας και κινήθηκαν ανάμεσα στα εσωτερικά, ελαφρύτερα 
ρούχα που φορούσε. Το δέρμα της έμοιαζε καυτό κάτω από 
όλ’αυτά. 



ΚΩΣΤΑΣ ΒΟΥΛΑΖΕΡΗΣ  /  416 

 
 

 

  Το πρώτο πράγμα που είπε η Μάρθα, ύστερα από κάποια ώρα, 
ήταν: «Κοίτα να δεις, οι καριόληδες, ακόμα να πέσουν για ύπνο,» 

λοξοκοιτάζοντας τον Σκοτ, τον Νικόδημο, και την Κάτια, που ή-
ταν οι μόνοι ξύπνιοι, εκτός από εκείνη και τον Γεράρδο. 
  «Και λοιπόν;» Ο Γεράρδος, που είχε το ένα του χέρι περασμένο 
μες στα μαλλιά της, έστρεψε πάλι το πρόσωπό της προς το μέρος 

του και τη φίλησε. «Νομίζεις ότι ξέρουν τι τους γίνεται;» της ψι-
θύρισε, καθώς τα χείλη του πήγαιναν στ’αφτί της. 
  «Σωστά.» Η Μάρθα τεντώθηκε κι έσβησε την ενεργειακή λάμπα 
πλάι τους, τυλίγοντάς τους στο σκοτάδι. 
  Ο Γεράρδος άνοιξε τον υπνόσακό του και γλίστρησαν μέσα, ό-

που έβγαλαν τα περισσότερα ρούχα τους χωρίς δυσκολία, αφού 
είχαν, έτσι κι αλλιώς, ήδη λύσει τα κορδόνια τους, ξεθηλυκώσει 
τα κουμπιά τους, και κατεβάσει τα φερμουάρ. Ο Γεράρδος έ-
σκυψε πάνω από τη Μάρθα, ενώ εκείνη έκλεινε τον υπνόσακο, 

αφήνοντας μονάχα ένα μικρό άνοιγμα για να μπαίνει αέρας. 
  Ο έρωτάς τους ήταν γρήγορος αλλά ικανοποιητικός. Ωωωω, μα 
την ουρά της Έχιδνας! έκανε η Μάρθα, καθώς έφτανε στην κο-
ρύφωσή της. Ωωωω, Γεράρδε…! Και μετά, ησυχία. Μονάχα τις 

λαχανιασμένες τους αναπνοές άκουγαν, κι απόμακρα –τους φαι-
νόταν τόσο πολύ απόμακρα– τα λόγια του Σκοτ, του Νικόδημου, 
και της Κάτιας. 
  «Θα κοιμηθούμε τώρα;» ρώτησε η Μάρθα, ενώ είχε ακόμα τα 

πόδια της τυλιγμένα γύρω του. 
  «Νομίζω πως αυτό θα ήταν το συνετό να κάνουμε,» αποκρίθηκε 
ο Γεράρδος, και φίλησε τον ώμο της. 
  «Δε θες να πιεις κι άλλη τρίουρη σουπιά;» 
  «Μαλακίζεσαι,» της είπε ο Γεράρδος, πειραχτικά. 

  Η Μάρθα γέλασε, και του δάγκωσε το μπράτσο. 
  Ύστερα ντύθηκαν, γιατί έκανε δυνατό κρύο στις σπηλιές των 
Κρά’αν, παρότι πριν, μέσα στην έξαψή τους, δεν το καταλάβαι-
ναν και τόσο. Δε μπορούσες να κοιμηθείς ημίγυμνος στον υπνό-



ΟΙ ΦΥΛΑΚΕΣ ΤΩΝ ΠΑΓΩΝ  /  417 

 
 

 

σακό σου, ακόμα και με παρέα· το πρωί θα ξυπνούσες άγαλμα 
από παγοκρύσταλλο. 

  Ο Γεράρδος ξάπλωσε ανάσκελα και η Μάρθα ξάπλωσε επάνω 
του. Εκείνος κοιμήθηκε μετά από λίγο· εκείνη έμεινε ξύπνια, πε-
ριμένοντας τον Σκοτ, την Κάτια, και τον Νικόδημο να πέσουν, 
επιτέλους, για ύπνο. 

  Γιατί η Μάρθα δεν είχε τυχαία προτείνει να το γιορτάσουν· είχε 
σχέδιο στο νου της. Και, όχι, το σχέδιό της δεν περιλάμβανε ε-
ξαρχής να πηδήξει τον Γεράρδο, αλλά, αφού τα πράγματα είχαν 
έρθει ευνοϊκά, δεν μπορούσε και ν’αγνοήσει την ευκαιρία. Ήταν 
καλός να τον κοιτάζεις κι ακόμα καλύτερος να τον αγκαλιάζεις, 

όπως αποδείχτηκε. 
  Η Μάρθα χασμουρήθηκε, προσπαθώντας να καταπολεμήσει 
την υπνηλία που ερχόταν μετά τον οργασμό, το ποτό, και την 
κούραση όλης της ημέρας. Έχω δουλειά να κάνω. Και πρέπει νά-

μαι προσεχτική: δεν πρέπει να σκουντουφλάω! 
  Κοιμηθείτε πια, ρε νούμερα! σκέφτηκε, κοιτάζοντας τον Σκοτ, 
την Κάτια, και τον Νικόδημο. 
  Μετά από κάποια ώρα –είκοσι-εφτά λεπτά, οι γαμημένοι! (η 

Μάρθα έριχνε κλεφτές ματιές στο ρολόι της)–, σηκώθηκαν και 
πήγαν στους υπνόσακούς τους, σβήνοντας και τις τελευταίες 
λάμπες που ήταν αναμμένες στη σπηλιά. Η Μάρθα φοβήθηκε, 
για λίγο, ότι μπορεί ο Σκοτ και η Κάτια να μοιράζονταν τον ίδιο 

υπνόσακο, για να κάνουν χαρούμενα μουγκρητά, όπως είχε κάνει 
κι εκείνη με τον Γεράρδο· αλλά οι φόβοι της, ευτυχώς, αποδεί-
χτηκαν αβάσιμοι. Σύντομα, νόμιζε ότι μπορούσε ν’ακούσει τα 
ροχαλητά τους. 
  Εντάξει, σκέφτηκε, ώρα να σηκωνόμαστε κι εμείς, σιγά-σιγά. 

  Με προσοχή, γλίστρησε έξω από τον υπνόσακο του Γεράρδου, 
χωρίς να τον ξυπνήσει. Δε φορούσε τις μπότες της, φορούσε μό-
νο τις τριπλές της κάλτσες, αλλά δεν πείραζε: οι Κρά’αν καθάρι-
ζαν την Πόλη τους από τον πάγο, κι έτσι το πάτωμα της σπηλιάς 



ΚΩΣΤΑΣ ΒΟΥΛΑΖΕΡΗΣ  /  418 

 
 

 

δεν ήταν και τόσο υγρό. Η Μάρθα πάτησε πάνω του νιώθοντας 
το ψύχος να διαπερνά τις κάλτσες και τις πατούσες της. Δεν ή-

ταν, όμως, αφόρητο· μπορούσε να περπατήσει. Και γρήγορα, α-
θόρυβα, πήγε προς τα κει όπου κοιμόταν ο Ελπιδοφόρος. 
  Στο χέρι της κρατούσε έναν μικρό φακό, και τον άναψε, πλη-
σιάζοντας τον σάκο του αρχηγού της άλλης ομάδας. Γονάτισε 

και άνοιξε τον σάκο, ψάχνοντας μέσα του. Ψάχνοντας για τον 
χάρτη που ο Ελπιδοφόρος είχε πει ότι ακολουθούσαν. Αν έλεγε 
αλήθεια, δε μπορεί ν’αργήσω να τον βρω. Δε θα τον έχει κρυμμένο· 
θα τον χρειάζονται στο ταξίδι τους. 
  Και δεν είχε άδικο: πράγματι, βρήκε έναν διπλωμένο χάρτη. 

  Αυτός είναι! 
  Τον ξεδίπλωσε, φωτίζοντάς τον. 
  Είδε ένα Χ επάνω του, και δίπλα απ’αυτό έγραφε Αρταλδάφρα. 
  Αρταλδάφρα; Μα τ’αριστερό ξαναμμένο βυζί της Έχιδνας! 

  «Τι κάνεις εκεί;» 
  Η Μάρθα είδε φως να πέφτει επάνω της. Στράφηκε, κι αντίκρι-
σε έναν άντρα μερικά βήματα απόσταση από εκείνη και τον κοι-
μισμένο Ελπιδοφόρο. 

  «Τι κάνεις εκεί;» Ο Νάραλχεμ’νιρ δυνάμωσε τη φωνή του, α-
ναμφίβολα επίτηδες, για να ξυπνήσει και τους υπόλοιπους. 
  Τα μάτια του Ελπιδοφόρου άνοιξαν, κι αμέσως τράβηξε το πι-
στόλι του. 

  Η Μάρθα πετάχτηκε όρθια. «Εντάξει,» είπε, «μην τρελαίνεστε! 
Δεν έκανα τίποτα!» 
  Ο Ελπιδοφόρος τη σημάδεψε. «Ψαχούλευες τα πράγματά μου!» 
  Ο Νάραλχεμ επίσης τη σημάδευε με το δικό του πιστόλι. Ο Νι-
κόδημος, ο Σκοτ, και η Κάτια είχαν μόλις ξυπνήσει, αλλά ο γαλα-

νόδερμος άντρας δεν είχε αργήσει να βγάλει ένα όπλο από τη 
θήκη του. 
  Η Μάρθα έκανε μερικά αργά βήματα όπισθεν. «Δεν είδα τίπο-
τα… Γάμα το, τελείωσε!» 



ΟΙ ΦΥΛΑΚΕΣ ΤΩΝ ΠΑΓΩΝ  /  419 

 
 

 

  Ο Ελπιδοφόρος κοίταξε τον χάρτη που ήταν ανοιχτός επάνω 
στον σάκο του. «Το είδες,» είπε. «Είδες τι είναι σημειωμένο εκεί, 

έτσι δεν είναι;» 
  «Σου είπα, δεν είδα τίποτα!» φώναξε η Μάρθα, νιώθοντας το 
κρύο του πατώματος, που περνούσε μέσα από τις κάλτσες της, 
να ανεβαίνει στους αστραγάλους και στις κνήμες της. «Δεν είδα 

τίποτα!» 
  «Το είδες!» Ο Ελπιδοφόρος πετάχτηκε όρθιος, κρατώντας το 
πιστόλι του με τα δύο χέρια καθώς τη σημάδευε. 
  «Κατέβασε τ’όπλο σου, Ελπιδοφόρε!» φώναξε ο Γεράρδος, που 
είχε επίσης σηκωθεί και κρατούσε κι εκείνος το πιστόλι του. 

  «Ναι,» πρόσθεσε ο Προαιρέσιος, «αμέσως!» Είχε ένα πιστόλι σε 
κάθε χέρι, καθώς ήταν γονατισμένος στο ένα γόνατο. 
  «Νομίζεις ότι θα προλάβετε να μας πυροβολήσετε όλους;» τον 
ρώτησε ο Σκοτ. «Είμαστε πιο πολλοί!» 

  «Δε χρειάζεται να σας σκοτώσουμε όλους,» είπε ο Προαιρέσιος. 
«Χρειάζεται μόνο να σκοτώσουμε τους δύο μάγους σας.» Το ένα 
του πιστόλι ήταν στραμμένο πλάι του, στη Φενίλδα’σαρ –η ο-
ποία ήταν ανασηκωμένη μέσα στον υπνόσακό της και κοίταζε 

μια από δω μια από κει–, και το άλλο στον Νάραλχεμ’νιρ. «Δε θα 
μπορέσετε ποτέ να φύγετε από την Ταρασμάλθη.» 
  «Ναι,» είπε ψυχρά ο Νάραλχεμ, «αλλά ούτε εσείς θα φύγετε πο-
τέ από δω, Προαιρέσιε.» 

  «Δεν είναι ανάγκη να πεθάνει κανένας!» φώναξε ο Γεράρδος. 
«Γιατί συμβαίνει αυτό;» 
  «Η φίλη σου ψαχούλευε τον σάκο μου,» του είπε ο Ελπιδοφό-
ρος, εξακολουθώντας να σημαδεύει τη Μάρθα. «Και άνοιξε έναν 
χάρτη. Ακόμα είναι ανοιχτός· τον βλέπεις.» 

  «Δεν πρόλαβα, όμως, να δω τίποτα–» έκανε εκείνη. 
  «Λες ψέματα!» φώναξε ο Νάραλχεμ. «Είδες! Το είδα πως είδες!» 
  «Τι ακριβώς είδε που δεν θα έπρεπε να δει;» ρώτησε ο Γεράρ-
δος. 



ΚΩΣΤΑΣ ΒΟΥΛΑΖΕΡΗΣ  /  420 

 
 

 

  Σιγή απλώθηκε, για μερικές στιγμές, στη σπηλιά. 
  «Γιατί δεν του λες, ε;» είπε ο Ελπιδοφόρος στη Μάρθα. 

  Εκείνη μόρφασε, καθώς αισθανόταν το ψύχος να έχει ανεβεί ώς 
τα γόνατά της. Σκατά κι απόσκατα! σκέφτηκε. Έπρεπε νάχα φο-
ρέσει τις μπότες μου. Γαμώ τον κώλο της Έχιδνας, γαμώ! Στρά-
φηκε, αργά, να κοιτάξει στον Γεράρδο. 

  «Τι στους δαίμονες είναι, Μάρθα;» ρώτησε εκείνος. 
  Η Μάρθα έσμιξε τα χείλη, διστακτικά. Έπειτα, αποκρίθηκε: «Η 
Αρταλδάφρα. Ο χάρτης τους δείχνει τη θέση της Αρταλδάφρα–» 
  «Τι;» έκανε ο Σέλιρ’χοκ, που στεκόταν όρθιος, βαστώντας το 
ραβδί του και έχοντας κατά νου να υφάνει το Ξόρκι Έλξεως Πυ-

ρών, σε περίπτωση που υπήρχε κίνδυνος ν’αρχίσουν πυροβολι-
σμοί. Ωστόσο, δεν ήταν βέβαιος ότι θα προλάβαινε να κάνει το 
ξόρκι προτού κάποιος τού τινάξει τα μυαλά στον αέρα, έτσι ό-
πως ο ένας σημάδευε τον άλλο εδώ μέσα. 

  «Ο χάρτης τους δείχνει τη θέση της Αρταλδάφρα;» πρόφερε αρ-
γά ο Γεράρδος. Κι έστρεψε το βλέμμα του στον Ελπιδοφόρο. «Ό-
λο εκπλήξεις είστε…» 
  «Μια υπόθεση είναι, μόνο,» αποκρίθηκε εκείνος. «Δεν είμαστε 

βέβαιοι ότι, όντως, βρίσκεται εκεί. Κανένας δεν ξέρει πού ακρι-
βώς είναι η Αρταλδάφρα.» 
  «Μάλιστα…» είπε ο Γεράρδος. «Αυτός είναι, λοιπόν, ο… θησαυ-
ρός σας, ε;» 

  «Ναι,» ένευσε ο Ελπιδοφόρος, «αυτός είναι ο θησαυρός μας. Όχι 
πως τούτο είναι δική σας δουλειά, βέβαια…» 
  «Τι προτείνεις να γίνει τώρα, Ελπιδοφόρε; 
Ν’αλληλοσκοτωθούμε, επειδή η Μάρθα έτυχε να δει ότι ψάχνετε 
κι εσείς για τη χαμένη πόλη;» 

  «Δεν έτυχε να το δει, Γεράρδε. Ήρθε, επίτηδες, για να ψάξει το 
σάκο μου!» 
  «Εντάξει,» είπε η Μάρθα, «με συγχωρείς! Μην το κάνεις ιστορία, 
γαμώ την ανωμαλία μου, γαμώ! Γάμα το, δεν είναι σπουδαίο!» 



ΟΙ ΦΥΛΑΚΕΣ ΤΩΝ ΠΑΓΩΝ  /  421 

 
 

 

  «Νομίζω,» είπε η Φενίλδα, «πως ο Γεράρδος έχει δίκιο, Ελπιδο-
φόρε. Δεν έχει νόημα να αλληλοσκοτωθούμε.» Με την άκρια του 

ματιού της, μπορούσε να δει την κάννη του πιστολιού του Προ-
αιρέσιου, που τη σημάδευε· κι αισθανόταν λιγάκι τσαντισμένη. 
Πιο πριν, συζητούσαν σαν καλοί φίλοι με τον Απολλώνιο, και 
τώρα, αυτός ήταν έτοιμος να φυτέψει μια σφαίρα στο κεφάλι 

της, ο καταραμένος! Ο Σκοτοδαίμων να έπαιρνε το μυαλό του! 
  Ο Ελπιδοφόρος είπε στον Γεράρδο: «Αναζητάτε κι εσείς την Αρ-
ταλδάφρα, σωστά;» 
  «Το ξεκαθαρίσαμε από την αρχή.» 
  «Τρομερή σύμπτωση…» 

  «Θα έλεγα πως ναι,» αποκρίθηκε ο Γεράρδος: «τρομερή σύ-
μπτωση. Συμβαίνουν, όμως.» 
  Ο Ελπιδοφόρος έδειχνε ήρεμος, παρότι είχε ξυπνήσει άρον-άρον 
και παρότι είχε φωνάξει παραπάνω από μία φορά. «Και τι σκο-

πεύετε να κάνετε τώρα;» 
  «Θα συνεχίσουμε την αναζήτησή μας, φυσικά. Όπως, υποθέτω, 
κι εσείς.» 
  Ο Ελπιδοφόρος κούνησε το κεφάλι του, γελώντας. «Και δε θα 

σκεφτείτε να μας ακολουθήσετε;» 
  «Οφείλω να ομολογήσω ότι είναι ένας πειρασμός,» παραδέχτη-
κε ο Γεράρδος. 
  «Και η φίλη σου, σίγουρα, θα θυμάται πού περίπου είδε την Αρ-

ταλδάφρα πάνω στο χάρτη μου…» 
  «Καλύτερα να κατεβάσετε όλοι τα όπλα σας και να συζητήσου-
με πολιτισμένα.» 
  «Πολιτισμένα συζητάμε,» παρενέβη ο Σκοτ. 
  «Κατεβάστε τα όπλα σας,» πρόσταξε ο Ελπιδοφόρος, κατεβά-

ζοντας πρώτος το δικό του. Κι όταν τους είδε να διστάζουν: «Εί-
πα, κατεβάστε τα όπλα σας!» Οι σύντροφοί του τον υπάκουσαν, 
συγχρόνως με τον Γεράρδο και τον Προαιρέσιο. Ο Σέλιρ’χοκ δεν 
είχε βγάλει όπλο. 



ΚΩΣΤΑΣ ΒΟΥΛΑΖΕΡΗΣ  /  422 

 
 

 

  Η Μάρθα πήγε γρήγορα στον υπνόσακό της και κάθισε πάνω 
του, για να τρίψει τα πόδια της και να τα ζεστάνει. 

  «Γιατί αναζητάτε την Αρταλδάφρα, Γεράρδε;» ρώτησε ο Ελπι-
δοφόρος, που είχε κι εκείνος καθίσει. 
  «Για τον ίδιο λόγο που την αναζητούν όλοι: για να την ανακα-
λύψουμε. Εσείς γιατί την αναζητάτε;» 

  «Κι εμείς για να την ανακαλύψουμε την αναζητάμε· για τι άλ-
λο;» 
  «Θα πρέπει, λοιπόν, να μοιραστούμε τη δόξα, Ελπιδοφόρε,» είπε 
ο Γεράρδος. 
  «Έτσι φαίνεται. Μη νομίζεις, όμως, ότι είμαστε βέβαιοι για τον 

χάρτη μας.» 
  «Πού τον βρήκατε;» ρώτησε η Μάρθα. 
  «Μου τον πούλησε ένας περίεργος συλλέκτης στη Σεργήλη,» 
απάντησε ο Ελπιδοφόρος. 

  Στη Σεργήλη, πάλι… σκέφτηκε η Μάρθα, χωρίς νάναι βέβαιη αν 
θα έπρεπε να τον πιστέψει. Και την άλλη φορά, με τον «θησαυ-
ρό», τα ίδια τούς έλεγε. 
  «Μπορώ να μάθω τώρα γιατί ήρθες να ψαχουλέψεις τα πράγ-

ματά μου;» τη ρώτησε ο Ελπιδοφόρος. 
  «Ήμουν περίεργη για το θησαυρό σας,» εξήγησε η Μάρθα. «Αυ-
τό είναι όλο. Κι επιπλέον, σας βοηθήσαμε να σωθείτε από τους 
Κρά’αν: μας το χρωστούσατε!» 

  Ο Νάραλχεμ γέλασε. «Έχεις μια τελείως περίεργη αντίληψη τού 
τι σας χρωστάμε και τι όχι!» 
  Η Μάρθα τον αγριοκοίταξε. Άντε γαμήσου, μαλάκα! σκέφτηκε, 
αλλά δε μίλησε. 
  Ο μάγος την αγνόησε. 

  «Καλύτερα να κοιμηθούμε,» πρότεινε ο Γεράρδος. «Και αύριο 
θα ταξιδέψουμε. Όλοι μαζί, πιστεύω.» 
  «Θ’ακολουθήσετε κι εσείς τον χάρτη μας;» είπε ο Ελπιδοφόρος. 
  «Δεν έχουμε τίποτα καλύτερο ν’ακολουθήσουμε.» 



ΟΙ ΦΥΛΑΚΕΣ ΤΩΝ ΠΑΓΩΝ  /  423 

 
 

 

  «Την προηγούμενη φορά, μας λέγατε ότι είχατε βρει κάποιον 
τρόπο για να εντοπίσετε την Αρταλδάφρα…» 

  «Υπάρχουν καλώδια κάτω απ’το έδαφος,» εξήγησε ο Γεράρδος. 
«Κι έχουμε την υποψία ότι οδηγούν στη χαμένη πόλη.» 
  «Τι καλώδια;» θέλησε να μάθει ο Νάραλχεμ’νιρ. 
  Ο Σέλιρ’χοκ τούς μίλησε για τα τηλεπικοινωνιακά κέντρα, όπου 

οι πάγοι είχαν λιώσει, μυστηριωδώς, επάνω στα αρχέγονα μηχα-
νήματα. «Θα έλεγε κανείς,» πρόσθεσε, «ότι κάτι άλλαξε στην Τα-
ρασμάλθη, από τότε που ήρθαμε. Οι Κρά’αν, που κατοικούν εδώ 
χρόνια ολόκληρα, δεν είχαν ποτέ ξανά δει τους πάγους να λιώ-
νουν στα μηχανήματα του ερειπίου κοντά στην πόλη τους.» 

  «Περίεργο,» είπε, ξερά, ο Ελπιδοφόρος. «Πολύ περίεργο. 
  »Γεράρδε, έχεις δίκιο. Καλύτερα να κοιμηθούμε για τώρα.» 
  Ο Γεράρδος ένευσε· και, ο ένας μετά τον άλλο, μπήκαν στους 
υπνόσακούς τους. Κανένας, όμως, δεν ήταν τόσο ήρεμος όσο 

πριν. Είχαν όλοι τα πιστόλια τους αγκαλιά, και οι περισσότεροι 
είχαν και το ένα μάτι ανοιχτό. 
  Η εύθυμη διάθεση του γλεντιού είχε χαθεί εντελώς, όπως και η 
εμπιστοσύνη που είχε αναπτυχθεί αναμεταξύ τους ύστερα από 

τη νίκη τους εναντίον του μεταλλικού θηρίου. 



ΚΩΣΤΑΣ ΒΟΥΛΑΖΕΡΗΣ  /  424 

 
 

 

Οι πάγοι µιλούν 
 

 
Οργή από τα πέτρινα βάθη. 

Μας κρύβεται! 
αντηχεί μια φωνή. 

Παρουσιάζεται και µετά φεύγει! 
 

∆εν είναι ανόητος, µονάχα δειλός. 
 

Φωτιά στον πάγο. 

∆εν θέλει να βρούµε τους απεσταλµένους του. Και 
γνωρίζει ότι µπορούµε να τους βρούµε µόνο µέσα από 

τη δική του παρουσία. 
 

Ναι, αλλά δεν έχει υπολογίσει τα άλλα µέσα που διαθέ-
τουµε… 

 
Η οργή μεγαλώνει· κι άλλη φωτιά στον πάγο, φως μέσα στα 
σκοτάδια, πέτρες τρίζουν. 

Τα… άλλα µέσα δεν έχουν αποδώσει! 
 

∆εν το γνωρίζεις αυτό! 
 

Άφρονα! Αφού ακόµα µπορώ και τον αισθάνοµαι, τότε 
δεν έχουν αποδώσει! 

 
Λίγο φως από μια σκοτεινή, παγωμένη γωνία. 

Ο Φύλακας ίσως να είναι νεκρός, 
προειδοποιεί μια επιφυλακτική φωνή από το σκοτάδι. 

 



ΟΙ ΦΥΛΑΚΕΣ ΤΩΝ ΠΑΓΩΝ  /  425 

 
 

 

Όχι! Αδύνατον! 
 

Μην υποτιµάς τον εχθρό. Είναι πολυµήχανος, και δια-
βολικός. 

 
Βρίσκεται στη δική µας Αυτοκρατορία! Στον δικό µας 

κόσµο! 
 

Λίγη σηµασία έχει αυτό… 
 

Ακόµα κι αν ο Φύλακας δεν είναι νεκρός, έχει αποτύχει, 
αφού ακόµα αισθανόµαστε την παρουσία του. 

 
Ναι… Πρέπει, ίσως, να βρεθεί κάτι άλλο. Αλλά τι; 

 
Αρχέγονες συνειδήσεις απλώνονται μέσα στο ψύχος, σαν φωτιά, 
σαν αστραπή, σαν καθαρή ενέργεια… 
 

 
Οι πάγοι σιωπούν 



ΚΩΣΤΑΣ ΒΟΥΛΑΖΕΡΗΣ  /  426 

 
 

 

Κεφάλαιο 31 
 
 
Το πρωί, ο Τσαρέν’κραμ τούς έφερε άσχημα νέα. 

  «Η πηγή μέσα στον θεό στέρεψε, Γεράρδε. Αυτό που κάνατε την 
κατέστρεψε!» 
  Ο Κρά’αν είχε έρθει μόνος στη σπηλιά τους, και τους αντίκριζε 
καθώς ετοιμάζονταν. 

  «Δεν έγινε επίτηδες, Τσαρέν’κραμ,» αποκρίθηκε ο Γεράρδος. 
«Ήταν ο μοναδικός τρόπος για να σας σώσουμε. Το ξέρεις αυτό.» 
  Ο Κρά’αν ένευσε με τις κεραίες του. «Το ξέρω. Δε σας κατηγο-
ρούμε. Ούτε εγώ, ούτε ο Γηραιός, ούτε κανένας άλλος. Ο Γηραιός, 
όμως, μου ζήτησε να σας ρωτήσω αν υπάρχει κάποια λύση στο 

πρόβλημά μας.» 
  Ο Γεράρδος στράφηκε στον Σέλιρ’χοκ, γνωρίζοντας ότι ο μάγος 
είχε καταλάβει τα λόγια του Τσαρέν’κραμ. 
  Ο Σέλιρ’χοκ είπε, στη γλώσσα των Κρά’αν: «Δεν ξέρω αν υπάρ-

χει λύση. Κατά πάσα πιθανότητα, δεν υπάρχει. Η μία ενεργειακή 
καρδιά πρέπει να κατέστρεψε την άλλη.» 
  «Και τι θα κάνουμε τώρα;» ρώτησε ο Τσαρέν’κραμ. «Χωρίς ε-
νέργεια, δεν μπορούμε να ζήσουμε εδώ.» 

  «Δεν έχετε καθόλου αποθέματα;» ρώτησε ο Γεράρδος. 
  «Υπάρχουν κάποια αποθέματα…» Οι κεραίες του Κρά’αν κινή-
θηκαν νευρικά, φανερώνοντας αμφιβολία. 
  «Θα πρέπει να σας αρκέσουν, ώσπου να επιστρέψω με τα α-

νταλλακτικά για το σκάφος σας. Εξάλλου, τώρα είστε… λιγότε-
ροι. Έτσι δεν είναι;» 
  Ο Τσαρέν’κραμ ένευσε. «Πράγματι…» Και ρώτησε: «Θα φύγετε 
σήμερα, Γεράρδε;» 
  «Ναι.» 

  «Θα έρθω μαζί σας, όπως είχαμε συμφωνήσει.» 
  «Ετοιμάσου, τότε. Θα σε συναντήσουμε στην έξοδο της Πόλης.» 



ΟΙ ΦΥΛΑΚΕΣ ΤΩΝ ΠΑΓΩΝ  /  427 

 
 

 

  Ο Τσαρέν’κραμ έφυγε από τη σπηλιά τους. 
  «Τι σου έλεγε;» ρώτησε ο Ελπιδοφόρος τον Γεράρδο. 

  Εκείνος τού απάντησε. 
  «Δεν έχουμε χρόνο ν’ασχολούμαστε άλλο με τους Κρά’αν,» είπε 
ο Νάραλχεμ’νιρ. «Πρέπει να πηγαίνουμε. Έχουμε ακόμα πολλά 
χιλιόμετρα να διανύσουμε μέχρι την Αρταλδάφρα.» 

  Σκύβοντας, βγήκαν απ’το χαμηλό άνοιγμα της σπηλιάς τους, ο 
ένας κατόπιν του άλλου, και βάδισαν μέσα στην Πόλη του Νε-
κρού Θεού, η οποία δεν ήταν πλέον γεμάτη κουφάρια· οι ζωντα-
νοί Κρά’αν τα είχαν μαζέψει. Το πτώμα του μεταλλικού θηρίου, 
όμως, κανένας δεν το είχε πάρει από εκεί όπου είχε σωριαστεί· 

το είδαν, καθώς διέσχιζαν εκείνη τη μεγάλη σπηλιά. Το πετσί του 
γυάλιζε στο φως των φακών τους. Αλλά τα μάτια του ήταν πε-
θαμένα· δεν εξέπεμπαν την κόκκινη ακτινοβολία τους. 
  Η Φενίλδα’σαρ το κοιτούσε καλά-καλά, ενώ περνούσε από δί-

πλα του. 
  «Συμβαίνει κάτι;» τη ρώτησε ο Ελπιδοφόρος. 
  «Όχι,» αποκρίθηκε εκείνη. «Έχει ενδιαφέρον, όμως…» 
  «Ενδιαφέρον;» 

  «Ως οντότητα, εννοώ. Μην ξεχνάς ότι είμαι Ερευνήτρια, Ελπι-
δοφόρε· και κάτι τέτοιο δεν τόχω ξανασυναντήσει ποτέ μου, ού-
τε έχω διαβάσει για τίποτα παρόμοιο.» Και προτού το προσπε-
ράσουν, φώναξε, ώστε να την ακούσουν όλοι: «Περιμένετε! Μια 

στιγμή. Περιμένετε.» 
  Σταμάτησαν, ατενίζοντάς την με περιέργεια κι ανησυχία. 
  «Δεν υπάρχει κίνδυνος,» τους διαβεβαίωσε η Φενίλδα. Έβγαλε 
μια φωτογραφική μηχανή και τράβηξε μερικές φωτογραφίες 
του θηρίου, από όλες τις μεριές. 

  «Γαμώ την ανωμαλία μου!» είπε η Μάρθα. «Αυτά παθαίνεις ό-
ταν φέρνεις τουρίστες στην Ταρασμάλθη…» 
  Μερικοί από τους άλλους γέλασαν. 
  Ύστερα, συνέχισαν να διασχίζουν την Πόλη. 



ΚΩΣΤΑΣ ΒΟΥΛΑΖΕΡΗΣ  /  428 

 
 

 

  «Τι θα τις κάνεις αυτές τις φωτογραφίες;» ρώτησε ο Ελπιδοφό-
ρος τη Φενίλδα. 

  «Θα τις προσθέσω στο αρχείο του τάγματος των Ερευνητών,» 
αποκρίθηκε εκείνη. «Ίσως να υπάρχουν κι άλλα τέτοια πλάσμα-
τα.» 
  «Πραγματικά, δε θα ήθελα να τα συναντήσουμε,» είπε ο Νικό-

δημος. 
  Βγήκαν από την Πόλη του Νεκρού Θεού, και στην έξοδο βρήκαν 
τον Τσαρέν’κραμ να τους περιμένει, ντυμένος με γούνες, κουβα-
λώντας έναν μεγάλο σάκο, κρατώντας ένα ενεργειακό δόρυ με 
δύο από τα χέρια του, κι έχοντας ένα τουφέκι περασμένο στον 

ώμο. 
  Ο άνεμος λυσσομανούσε, φέρνοντας χιόνι και παγοκρυστάλ-
λους. Το παγωμένο γιγάντιο έντομο βρισκόταν εκεί όπου ήταν 
και πριν, μοιάζοντας με άγαλμα· και, σύμφωνα με τα λεγόμενα 

των Κρά’αν, δεν υπήρχε πλέον ούτε λίγη ενέργεια εντός του. 
  Η Φενίλδα θέλησε να το ελέγξει. Το ζύγωσε και μουρμούρισε 
ένα Ξόρκι Ενεργειακής Ανιχνεύσεως, ψάχνοντας βαθιά μέσα του. 
Δε βρήκε τίποτα. Όντως, η ενεργειακή καρδιά είχε καταστραφεί. 

  «Βλέπεις κάτι ενδιαφέρον;» της είπε ο Ελπιδοφόρος. 
  «Όχι. Μπορούμε να πηγαίνουμε.» 
 
 

 
Ο δρόμος τους τώρα τους οδηγούσε βόρεια, μέσα από το δάσος… 
  …το οποίο, σταδιακά, έπαυε να είναι δάσος. Καθώς ταξίδευαν, 
είδαν, μπροστά στα έκπληκτα μάτια τους, κλαδιά να σπάνε και 
να πέφτουν στη χιονισμένη γη· είδαν κορμούς να λυγίζουν και να 

σωριάζονται, εκτοξεύοντας θραύσματα πάγου ολόγυρα· είδαν 
δέντρα να διαλύονται σα να μην υπήρχε τίποτα στο εσωτερικό 
τους. 



ΟΙ ΦΥΛΑΚΕΣ ΤΩΝ ΠΑΓΩΝ  /  429 

 
 

 

  Παντού γύρω τους, το δάσος αραίωνε. Το δάσος έπαυε να είναι 
δάσος. 

  «Γιατί συμβαίνει αυτό;» ρώτησε ο Ελπιδοφόρος, το πρώτο με-
σημέρι του ταξιδιού τους, καθώς είχαν σταματήσει για να κατα-
σκηνώσουν. 
  «Επειδή καταστράφηκε η πηγή ενέργειας,» είπε η Φενίλδα’σαρ. 

  «Ναι,» συμφώνησε ο Σέλιρ’χοκ, «αυτή πρέπει να ήταν που κρα-
τούσε το δάσος ζωντανό.» 
  Και η Φενίλδα ψιθύρισε στον Ελπιδοφόρο, ώστε να μην την α-
κούσουν τα μέλη της ομάδας του Γεράρδου: «Είναι όπως στο άλ-
λο δάσος. Εκεί, η ενεργειακή οντότητα στο Ναό το κρατούσε ζω-

ντανό· εδώ, ήταν αυτό το παγωμένο γιγάντιο έντομο.» 
  Ο Ελπιδοφόρος ένευσε, καταλαβαίνοντας. 
  Λίγα μέτρα παραδίπλα, ο Τσαρέν’κραμ έλεγε, στη γλώσσα του: 
«Ο Νεκρός Θεός… Τώρα είναι πραγματικά νεκρός· και το δάσος 

πεθαίνει μαζί του.» Έμοιαζε θλιμμένος. Στράφηκε  στον Γεράρδο. 
«Ο λαός μου δε θα έχει ούτε πού να κυνηγήσει…» 
  «Θα πρέπει ν’αντέξουν, όμως, μέχρι να επιστρέψουμε. Και νομί-
ζω πως θα τα καταφέρουν. Απ’ό,τι ξέρω για τους Κρά’αν, δεν τα 

παρατούν εύκολα.» 
  Τα πράγματα χειροτέρεψαν όσο ταξίδευαν βόρεια. Τα δέντρα 
σωριάζονταν με επικίνδυνο ρυθμό· ορισμένες φορές, μάλιστα, 
έπρεπε να τρέξουν για να τ’αποφύγουν. Το απόγευμα της δεύτε-

ρης ημέρας του ταξιδιού τους, η τύχη τους ήταν τόσο άσχημη 
που βρέθηκαν ανάμεσα σε τρία δέντρα τα οποία έμοιαζαν να έ-
χουν συνωμοτήσει να γκρεμιστούν συγχρόνως ακριβώς εκείνη 
τη στιγμή. Ο Σέλιρ’χοκ αντιλήφτηκε πρώτος απ’όλους τον κίνδυ-
νο και άρθρωσε, αμέσως, ένα Ξόρκι Τηλεκινήσεως, προσπαθώ-

ντας να σταματήσει την πτώση δύο δέντρων. Ταυτόχρονα, α-
ντλούσε ενέργεια και από τους κρυστάλλους στο ραβδί του, ώ-
στε να ενισχύσει το ξόρκι, γιατί τα δέντρα ήταν ψηλά και είχαν 
μεγάλους, χοντρούς, και βαρείς κορμούς. 



ΚΩΣΤΑΣ ΒΟΥΛΑΖΕΡΗΣ  /  430 

 
 

 

  Οι υπόλοιποι έτρεξαν να απομακρυνθούν από το επικίνδυνο 
σημείο. Μονάχα ένας έμεινε πίσω. 

  Ο Νάραλχεμ’νιρ χρησιμοποίησε ένα δικό του Ξόρκι Τηλεκινή-
σεως, για να σταματήσει το τρίτο δέντρο. 
  Για λίγο, και τα τρία δέντρα έμειναν μερικά μέτρα πάνω απ’το 
χιονισμένο έδαφος, σχηματίζοντας οξείες γωνίες. 

  Ο Ελπιδοφόρος, ο Γεράρδος, και οι υπόλοιποι που είχαν απομα-
κρυνθεί φώναξαν στους δύο μάγους να έρθουν. 
  «Δε μπορείς να τους βοηθήσεις;» ρώτησε ο Προαιρέσιος τη Φε-
νίλδα. 
  «Δεν ξέρω το Ξόρκι Τηλεκινήσεως,» εξήγησε εκείνη· και σκέ-

φτηκε: Σ’όποιο καταραμένο δάσος κι αν βρεθούμε εδώ, στην Τα-
ρασμάλθη, τα δέντρα φαίνεται να έχουν βαλθεί να μας κυνηγάνε! 
  Ο Σέλιρ’χοκ και ο Νάραλχεμ’νιρ ήρθαν προς το μέρος τους με 
αργά, προσεχτικά βήματα, καθώς έπρεπε, συγχρόνως, να διατη-

ρούν εν ενεργεία τα Ξόρκια Τηλεκινήσεως, αν δεν ήθελαν να 
συνθλιβούν. Όταν πέρασαν το επικίνδυνο σημείο, άφησαν τα 
δέντρα να πέσουν πίσω τους, τραντάζοντας την παγωμένη γη 
και εκτοξεύοντας θραύσματα παγοκρυστάλλων τριγύρω. 

  «Προσοχή, από δω και στο εξής,» είπε ο Ελπιδοφόρος προς ό-
λους. «Γιατί πάω στοίχημα πως, μέχρι να φτάσουμε στα βουνά, 
ολόκληρο τούτο το δάσος θάχει καταρρεύσει.» 
  Και δεν αποδείχτηκε λάθος στην εκτίμησή του. Όταν πλησίαζε 

το μεσημέρι της τέταρτης ημέρας, και είχαν μόλις φτάσει στους 
πρόποδες των βουνών, διαπίστωσαν ότι, πράγματι, το δάσος δεν 
ήταν πια δάσος. Ανέβηκαν σε μια πλαγιά και το ατένισαν. Ή, 
μάλλον, ατένισαν μια χιονισμένη πεδιάδα. Τα δέντρα είχαν κα-
ταρρεύσει. Ελάχιστα απέμεναν όρθια, σε αποστάσεις τουλάχι-

στον μισού χιλιομέτρου το ένα από το άλλο. 
  Ο Ελπιδοφόρος είπε να ξεκουραστούν τώρα. Στα βουνά το τα-
ξίδι τους θα ήταν πιο δύσκολο, παρότι στο δάσος είχαν 
ν’αποφεύγουν δέντρα που έπεφταν. 



ΟΙ ΦΥΛΑΚΕΣ ΤΩΝ ΠΑΓΩΝ  /  431 

 
 

 

  Κανένας δε διαφώνησε. 
 

 
 
Ο άνεμος γρυλίζει στ’αφτιά τους. 
  Στροβιλιζόμενοι παγοκρύσταλλοι χτυπούν το προστατευμένο 

με γούνες σώμα τους· κι εκείνοι νιώθουν τα χτυπήματα: τόσο 
μεγάλη είναι η ορμή τους. Μελανιάζουν, κάπου-κάπου. 
  Η χιονοθύελλα τούς τυφλώνει. 
  Η μία πλαγιά μετά την άλλη, ο ένας κρημνός μετά τον άλλο: 
πρέπει να τους σκαρφαλώσουν όλους με σχοινιά και ατσαλό-

προκες και γάντζους και χτυπήματα από σφυριά. 
  Τα τσεκούρια και οι αξίνες τους σπάνε πάγους, για ν’ανοίξουν 
περάσματα που δεν οδηγούν πάντοτε σε καλύτερα σημεία αλλά 
είναι, τουλάχιστον, ένας δρόμος. 

  Μονοπάτια περνούν δίπλα από επικίνδυνους γκρεμούς, κι εκεί-
νοι πρέπει να τα διασχίσουν, δεμένοι ο ένας πίσω από τον άλλο, 
νιώθοντας τον άνεμο να τραβά τα χέρια και τα πόδια τους και τα 
πράγματά τους, προσπαθώντας να τους πετάξει κάτω, στα πα-

γωμένα βάθη, στο θάνατό τους. 
  (Η ομάδα του Γεράρδου βρίσκουν το ενεργειακό τους έλκηθρο 
πρόβλημα σ’ορισμένα μέρη, αλλά δεν το παρατούν, γιατί δε θέ-
λουν ν’αφήσουν όσα έχουν επάνω του.) 

  Αναγκάζονται ν’αποφύγουν μια κατολίσθηση, που ξεκινά α-
πρόσμενα και χωρίς φανερή αιτία. 
  Τα σύννεφα είναι σκούρα από πάνω τους: το ηλιακό φως μετά 
δυσκολίας περνά· το ίδιο και, τη νύχτα, το φως των φεγγαριών. 
  Τουλάχιστον, τίποτα τώρα δε φαίνεται να τους κυνηγά. 

  Και μετά… 
 
 
 



ΚΩΣΤΑΣ ΒΟΥΛΑΖΕΡΗΣ  /  432 

 
 

 

  …κατηφορίζοντας, με προσοχή, σχοινιά, γάντζους, και ατσαλό-
προκες, μια πλαγιά, ατένισαν εμπρός τους τον παγωμένο ποτα-

μό. 
  «Βρισκόμαστε εκεί απ’όπου αρχίσαμε,» είπε ο Ελπιδοφόρος, 
όταν έφτασαν κάτω. Το οροπέδιο, το μέρος όπου είχαν πρωτο-
συναντήσει το μεταλλικό θηρίο, γνώριζε ότι ήταν κάπου νοτιο-

δυτικά από εδώ, σύμφωνα με την πυξίδα και τον χάρτη του. Α-
ναρωτήθηκε αν θα ήταν συνετό να ξαναπεράσουν από εκεί. Κα-
τέληξε πως, μάλλον, όχι. Αν αυτές οι οντότητες που είναι εχθροί 
των Υπερασπιστών έχουν κάποιου είδους φύλαξη σ’εκείνες τις 
περιοχές, καλό θα ήταν να τις αποφύγουμε. Όχι… όχι μόνο «καλό»: 

απαραίτητο για την επιβίωσή μας. 
  Τώρα ήταν βράδυ, και σχετικά καθαρό βράδυ σε σύγκριση με 
άλλες φορές. Στον ουρανό τα σύννεφα δεν ήταν τόσα πολλά: το 
γαλανόγκριζο φως των δύο φεγγαριών της Ταρασμάλθης έπε-

φτε άπλετο στην παγωμένη γη. Η χιονοθύελλα δεν ήταν και πο-
λύ πυκνή: μπορούσαν να δουν κάμποση απόσταση εμπρός τους. 
  «Κατασκηνώνουμε εδώ!» φώναξε ο Ελπιδοφόρος, και έστησαν 
τις σκηνές τους στις όχθες του παγωμένου ποταμού. 

  Δεν πέρασε πολλή ώρα και ο Νάραλχεμ’νιρ ήρθε να επισκεφτεί 
τη σκηνή που ο Ελπιδοφόρος μοιραζόταν με τη Φενίλδα’σαρ. 
  «Πρέπει να μιλήσουμε,» είπε. 
  Ο Ελπιδοφόρος τού έκανε νόημα να καθίσει, κι εκείνος κάθισε. 

«Δεν ξέρουμε ποιοι πραγματικά είναι ο Γεράρδος και η ομάδα 
του,» συνέχισε. «Πιθανώς νάναι οι επαναστάτες που είδαμε στον 
Αιθέρα. Πιθανώς να αποτελούν κίνδυνο για τούτη την αποστολή. 
Πιθανώς να έχουν εντολές να μας σταματήσουν.» 
  «Να μας σταματήσουν;» είπε ο Ελπιδοφόρος. «Δεν ήξεραν καν 

πού είναι η Αρταλδάφρα, αγάπη μου. Θα φτάναμε εκεί πολύ πριν 
απ’αυτούς, αν το θηρίο δε θα μας καταδίωκε.» 
  «Δε μπορείς να είσαι σίγουρος για τούτο. Ίσως να είχαν σχεδιά-
σει κάποια πράγματα–» 



ΟΙ ΦΥΛΑΚΕΣ ΤΩΝ ΠΑΓΩΝ  /  433 

 
 

 

  «Γίνεσαι παρανοϊκός –και, σίγουρα, το καταλαβαίνεις. Επομέ-
νως, άρχισε να μιλάς λογικά, μάγε, αν έχεις όντως κάτι να πεις.» 

  Τα μάτια του Νάραλχεμ στένεψαν, θυμωμένα. «Η ουσία είναι 
πως η ομάδα του Γεράρδου ίσως ν’αποδειχτεί επικίνδυνη: συνε-
πώς, οφείλουμε να τους ξεφορτωθούμε.» 
  «Αυτή τη στιγμή, είναι ασύμφορο,» είπε ο Ελπιδοφόρος. 

  «Ασύμφορο; Η αποστολή μας βρίσκεται σε κίνδυνο!» 
  «Δε βλέπω κανέναν κίνδυνο–» 
  «Γνωρίζεις πώς θα αντιδράσουν όταν μας δουν να ενεργοποι-
ούμε τη συσκευή μας, στην Αρταλδάφρα;» 
  «Όχι,» απάντησε ο Ελπιδοφόρος. «Γνωρίζεις εσύ;» 

  «Δεν γνωρίζω, άρα δεν θέλω να το ρισκάρω! Γιατί ίσως να επι-
χειρήσουν να μας σταματήσουν από το να κάνουμε αυτό που 
ήρθαμε να κάνουμε!» 
  «Ούτε κι εμείς δεν ξέρουμε τι ακριβώς ήρθαμε να κάνουμε εδώ–

» 
  «Ήρθαμε,» είπε ο Νάραλχεμ, «για να εξουδετερώσουμε την α-
πειλή που αποτελεί η Αρταλδάφρα.» 
  «Το οποίο δεν ξέρουμε τι ακριβώς σημαίνει–» 

  «Θες να καταλήξεις κάπου;» 
  «Μια παρατήρηση έκανα, μόνο,» αποκρίθηκε ο Ελπιδοφόρος, 
σταθερά, χωρίς να πάρει το βλέμμα του από τα μαύρα μάτια του 
μάγου. 

  «Η ομάδα του Γεράρδου πρέπει να εξολοθρευτεί· το συντομό-
τερο δυνατό.» 
  «Δε μας συμφέρει να τους επιτεθούμε. Είμαστε μεν περισσότε-
ροι απ’αυτούς, αλλά όχι και τόσο πολύ περισσότεροι.» 
  «Θα πρέπει, τότε, να βρούμε κάποια άλλη μέθοδο. Να τους χτυ-

πήσουμε όταν δε θα το περιμένουν,» πρότεινε ο Νάραλχεμ’νιρ. 
  «Θα δούμε,» είπε ο Ελπιδοφόρος. «Για την ώρα, η βοήθειά τους 
είναι ευπρόσδεκτη. –Και προτού διαφωνήσεις μ’αυτό, σκέψου 
μόνο ότι πιθανώς να έχουμε κι άλλους κινδύνους να αντιμετωπί-



ΚΩΣΤΑΣ ΒΟΥΛΑΖΕΡΗΣ  /  434 

 
 

 

σουμε μέχρι να φτάσουμε στην Αρταλδάφρα. Δεν αποκλείεται κι 
άλλα μεταλλικά θηρία να μας περιμένουν. Έξω από κείνη την 

πόλη των Κρά’αν υπήρχε ένα γιγάντιο έντομο παρόμοιας κατα-
σκευής με το τετράποδο που μας κυνηγούσε…» 
  «Μονάχα ο Σέλιρ’χοκ είναι πραγματικά χρήσιμος,» αποκρίθηκε 
ο Νάραλχεμ’νιρ. «Οι υπόλοιποι δε βλέπω σε τι μπορεί να μας 

χρειαστούν. Και αυτή η Μάρθα είναι, μάλλον, περισσότερο μπε-
λάς παρά οτιδήποτε άλλο.» 
  «Συμφωνούμε για τη Μάρθα. Αλλά δε μπορούμε να την ξεπα-
στρέψουμε χωρίς να βρεθούμε σε ρήξη με τους συντρόφους της. 
Το αντιλαμβάνεσαι, έτσι δεν είναι;» 

  Ο Νάραλχεμ αναστέναξε. «Τι προτείνεις να κάνουμε, λοιπόν, 
αρχηγέ;» 
  «Τίποτα, για την ώρα, όπως ήδη σου είπα,» αποκρίθηκε ο Ελπι-
δοφόρος. «Δεν αποτελούν ούτε κίνδυνο ούτε εμπόδιο για εμάς, 

αλλά μάλλον βοήθεια.» 
  «Στην Αρταλδάφρα, όμως, δεν τους θέλουμε μαζί μας,» τόνισε ο 
Νάραλχεμ, «ακόμα κι αν δεν είναι τίποτα περισσότερο από εξε-
ρευνητές, άσχετοι με την Επανάσταση.» 

  «Θα το έχω υπόψη μου.» 
  «Αν δεν το έχεις εσύ, θα το έχω εγώ,» δήλωσε ο Νάραλχεμ’νιρ, 
και σηκώθηκε, βγαίνοντας απ’τη σκηνή. 
  Για λίγο, σιγή. 

  Μετά, η Φενίλδα είπε: «Σ’ένα πράγμα έχει δίκιο.» 
  «Ποιο είν’αυτό;» 
  «Στην Αρταλδάφρα, καλύτερα να μην τους έχουμε μαζί μας. Δεν 
ξέρουμε τι ακριβώς θα κάνει η συσκευή που μας έδωσαν οι Υπε-
ρασπιστές, Ελπιδοφόρε. Ίσως να ισοπεδώσει ολόκληρη την πό-

λη. Ίσως να προκαλέσει κάποιου είδους… διαστασιακή μετάλλα-
ξη. Ή… οτιδήποτε άλλο. Δε μπορώ να είμαι βέβαιη για τίποτα· 
δεν έχω ξαναδεί κάτι παρόμοιο στη ζωή μου.» 



ΟΙ ΦΥΛΑΚΕΣ ΤΩΝ ΠΑΓΩΝ  /  435 

 
 

 

  Η Φενίλδα έβγαλε από τον σάκο της μια χοντρή, δερμάτινη θή-
κη, η οποία ήταν περίπου τόσο μακριά όσο ο πήχης της και τόσο 

παχιά όσο δύο φορές ο πήχης της. Την άνοιξε κι από μέσα τρά-
βηξε μια ομοιόσχημη συσκευή, που δεν ήταν καμωμένη από μέ-
ταλλο και δεν είχε καλώδια επάνω της· ήταν ολόκληρη από ένα 
κρυσταλλοειδές υλικό πρασινογάλαζου χρώματος. Από ορισμένα 

σημεία αυτού του υλικού ξεπρόβαλλαν πορφυροί λίθοι, μοιάζο-
ντας με γυάλινες σφαίρες· αλλά δεν ήταν από γυαλί. Στη μια της 
άκρη, η συσκευή διέθετε μια εγκοπή, σα να ήταν φτιαγμένη για 
να προσαρμόζεται κάπου. 
  Ο Ελπιδοφόρος είχε άλλη μια τέτοια συσκευή, και ο Νάραλχεμ 

μία ακόμα. 
  Τρία τμήματα ενός μεγαλύτερου μηχανισμού. Οι Υπερασπιστές 
τούς τα είχαν δώσει, προτού ξεκινήσουν την αποστολή τους· και 
τους είχαν πει πως, όταν ένωναν τα τρία κομμάτια επάνω σ’ένα 

συγκεκριμένο μέρος της Αρταλδάφρα, τότε η πόλη θα έπαυε 
πλέον να αποτελεί απειλή. Το «συγκεκριμένο μέρος» ήταν ση-
μειωμένο στον χάρτη τους: ένας χάρτης της ίδιας της Αρταλδά-
φρα, όχι ο χάρτης που χρησιμοποιούσαν τώρα, ο οποίος έδειχνε 

τη διάσταση της Ταρασμάλθης. Οι Υπερασπιστές, ωστόσο, τους 
είχαν προειδοποιήσει πως κάποια πράγματα πιθανώς να είχαν 
αλλάξει: αυτός ήταν ο χάρτης της Αρταλδάφρα πριν από πολ-
λούς αιώνες. 

  «Δεν μπορείς να κάνεις ούτε μια υπόθεση;» ρώτησε ο Ελπιδο-
φόρος. 
  Η Φενίλδα κούνησε το κεφάλι. «Όχι. Εσύ έχεις ξαναδεί τέτοιο 
πράγμα;» 
  «Όχι, ποτέ.» 

  «Δεν είναι όπως τα κανονικά μηχανήματα. Ακόμα και Τεχνομα-
θής αν ήμουν, δε νομίζω πως θα μπορούσα να καταλάβω τη λει-
τουργία του. Δεν έχει ούτε καν κάποιο φανερό στόμιο τροφοδο-



ΚΩΣΤΑΣ ΒΟΥΛΑΖΕΡΗΣ  /  436 

 
 

 

σίας για ενέργεια…» Η Φενίλδα το επέστρεψε στη θήκη του και 
στο βάθος του σάκου της. 

  «Οι Υπερασπιστές μού είπαν ότι η συσκευή θα λειτουργήσει 
μόνο όταν και τα τρία κομμάτια της ενωθούν.» 
  Η Φενίλδα ένευσε. «Και σ’εμένα το ίδιο είπαν. Αλλά κι αυτό εί-
ναι περίεργο, αν θες τη γνώμη μου.» 

  «Νομίζεις ότι ο Νάραλχεμ ξέρει περισσότερα;» 
  «Το αμφιβάλλω… αν και, γενικά, μου έχει δώσει την εντύπωση 
πως τον εμπιστεύονται.» 
  Ο Ελπιδοφόρος συνοφρυώθηκε. «Ναι, κι εμένα την ίδια εντύ-
πωση μού έχει δώσει. Οι αφέντες μας τον εμπιστεύονται περισ-

σότερο από τους υπόλοιπους της ομάδας μας. Περισσότερο κι 
από εμένα κι εσένα, ίσως.» 
  «Δεν είμαι βέβαιη γι’αυτό, Ελπιδοφόρε.» 
  «Γιατί;» 

  «Επειδή εμάς τους δυο μάς ελέγχουν απόλυτα, όπως πολύ καλά 
γνωρίζεις.» 
  Σ’ετούτο η μάγισσα είχε δίκιο, όφειλε να παραδεχτεί ο Ελπιδο-
φόρος. Μας ελέγχουν απόλυτα, όντως. Τον Νάραλχεμ, όμως, πώς 

τον ελέγχουν; Ή, μήπως, η δική του ιστορία είναι διαφορετική; 
  Η Φενίλδα ήπιε μια γουλιά απ’το ζεστό νερό της, παρατηρώ-
ντας τον. «Τι είναι;» ρώτησε. «Δε σου είπα κάτι που δεν ξέρεις…» 
  «Ναι, αυτό είν’αλήθεια,» αποκρίθηκε ο Ελπιδοφόρος. «Άλλο 

μ’απασχολεί. Φενίλδα…» 
  «Τι;» 
  «Θέλω να τον προσέχεις.» 
  «Ποιον;» 
  «Τον Νάραλχεμ.» 

  Η Φενίλδα βλεφάρισε. «Γιατί;» 
  «Δεν τον εμπιστεύομαι. Και δε θέλω να κάνει κάτι ανόητο.» 
  «Τα παραλές. Δεν είναι επικίνδυνος. Τουλάχιστον, όχι περισσό-
τερο από εμάς.» 



ΟΙ ΦΥΛΑΚΕΣ ΤΩΝ ΠΑΓΩΝ  /  437 

 
 

 

  «Παρ’όλ’αυτά, θέλω να τον προσέχεις,» επέμεινε ο Ελπιδοφό-
ρος. 

  Η Φενίλδα αναστέναξε. «Γιατί εγώ;» 
  «Επειδή είσαι μάγισσα. Σίγουρα, ξέρεις καλύτερα από μένα πώς 
σκέφτεται ένας μάγος, και πώς δρα.» 
  «Έτσι νομίζεις. Δεν είμαστε καν στο ίδιο τάγμα με τον Νάραλ-

χεμ. Αλλά τέλος πάντων… θα τον έχω υπόψη μου, μην ανησυ-
χείς.» 
  «Σ’ευχαριστώ, Φενίλδα.» Ο Ελπιδοφόρος γέμισε ένα ποτήρι με 
ζεστό νερό και ήπιε, γιατί αισθανόταν το στόμα του ξερό. 



ΚΩΣΤΑΣ ΒΟΥΛΑΖΕΡΗΣ  /  438 

 
 

 

Κεφάλαιο 32 
 
 
Ταξίδεψαν διπλά στον παγωμένο ποταμό, ακολουθώντας τις ό-

χθες του προς τα δυτικά. Ορισμένα από τα εδάφη ήταν βατά (για 
τα δεδομένα της Ταρασμάλθης)· ορισμένα, κακοτράχαλα: κι εκεί 
έπρεπε να σκαρφαλώνουν πλαγιές και να βαδίζουν πλάι 
σ’επικίνδυνους κρημνούς. Είχαν, όμως, αντιμετωπίσει και χειρό-

τερα όσο βρίσκονταν σε τούτη την κρύα, μαστιζόμενη από άγρι-
ους ανέμους διάσταση. 
  Ταξίδευαν, ενώ είχαν βόρειά τους τον παγωμένο ποταμό και 
νότιά τους τα απόκρημνα βουνά. Πέρα απ’τον ποταμό, φαινόταν 
ένα ατελείωτο δάσος, γεμάτο ψηλά δέντρα. Ήταν το δάσος που 

είχε διασχίσει η ομάδα του Ελπιδοφόρου, προτού συναντήσουν 
το μεταλλικό θηρίο. Το δάσος που, τότε, έμοιαζε ζωντανό, και τα 
δέντρα του είχαν προσπαθήσει να τους σκοτώσουν. Κανένας 
τους δε χαιρόταν που το ξανάβλεπε. 

  Ένα πρωινό, που ήταν σκαρφαλωμένοι σε μια ψηλή πλαγιά και 
βάδιζαν σ’ένα στενό μονοπάτι, ένα μεγάλο, μαυρόφτερο πουλί 
ξεπρόβαλε, φτερουγίζοντας, ανάμεσα από τους βράχους και χί-
μησε καταπάνω στη Φενίλδα’σαρ. Η μάγισσα ούρλιαξε, καθώς 

γαμψά νύχια αρπάζονταν πάνω στις γούνες της, διαπερνώντας 
τες με τρομαχτική ευκολία. Τα αισθάνθηκε να μπήγονται στο πε-
τσί της. Τα γαντοφορεμένα χέρια της άφησαν, ενστικτωδώς, το 
σχοινί όπου κρατιόταν και προσπάθησαν να διώξουν το πτηνό– 

  –με αποτέλεσμα η Φενίλδα να γλιστρήσει από το μονοπάτι και 
να κρεμαστεί πάνω απ’την παγωμένη επιφάνεια του μεγάλου 
ποταμού. 
  Οι υπόλοιποι τη συγκράτησαν, από το σχοινί που τους έδενε 
όλους τον έναν με τον άλλο. Αν έπεφτε, θα σκοτωνόταν· το ύψος 

ήταν τουλάχιστον δέκα μέτρα. 



ΟΙ ΦΥΛΑΚΕΣ ΤΩΝ ΠΑΓΩΝ  /  439 

 
 

 

  Το μαυρόφτερο πουλί εξακολουθούσε να είναι πιασμένο στους 
ώμους της, και η μάγισσα ούρλιαζε. 

  Ο Σκοτ έβγαλε ένα πιστόλι και το πυροβόλησε. Αίμα τινάχτηκε, 
και το πτηνό, αφήνοντας τη Φενίλδα, έπεσε προς τον παγωμένο 
ποταμό, διαγράφοντας σπείρες. 
  Οι υπόλοιποι τράβηξαν τη μάγισσα επάνω στο μονοπάτι. Στις 

γούνες της υπήρχε αίμα: και δεν ήταν μόνο του πτηνού. 
  «Αρπάχτης,» είπε η Μάρθα, φωνάζοντας για ν’ακουστεί μέσα 
στον άνεμο. 
  «Τι πράγμα;» έκανε ο Ελπιδοφόρος. 
  «Το πουλί. Ονομάζεται αρπάχτης.» 

  «Δε μπορώ να πω ότι χαρήκαμε για τη γνωριμία,» μούγκρισε ο 
Σκοτ. 
  Η Μάρθα γέλασε, κοφτά, πίσω απ’την προσωπίδα της. «Το φα-
ντάστηκα. Είναι γάμησέ τα. Πολύ επικίνδυνοι.» 

  «Τρύπησε τα ρούχα μου!» είπε η Φενίλδα. «Τα νύχια του ήταν 
κοφτερά σαν λεπίδια.» 
  «Μπορείς να κρατηθείς από το σχοινί;» τη ρώτησε ο Ελπιδοφό-
ρος. 

  «Ναι,» απάντησε εκείνη. «Δε με τραυμάτισε τόσο, ευτυχώς.» 
  Αφού διέσχισαν το επικίνδυνο μονοπάτι, σταμάτησαν, έστησαν 
μια σκηνή, και ο Ελπιδοφόρος μπήκε εκεί μαζί με τη Φενίλδα, για 
να περιποιηθεί τα τραύματά της. Τα νύχια του αρπάχτη είδε ότι, 

πράγματι, πρέπει να ήταν το κάτι άλλο: είχαν διαπεράσει γούνα, 
σκληρό πετσί, πολλαπλά υφάσματα, και είχαν μπηχτεί αρκετά 
βαθιά στο γαλανό δέρμα της μάγισσας. 
  Εν τω μεταξύ, οι υπόλοιποι περίμεναν απέξω, και ο Νάραλ-
χεμ’νιρ ρώτησε τη Μάρθα: «Δεν είναι δηλητηριώδες, έτσι;» 

  Εκείνη κούνησε το κεφάλι της. «Όχι.» 
  «Έχεις ξανασυναντήσει τέτοια πουλιά;» 
  «Ναι, κάμποσες φορές.» 



ΚΩΣΤΑΣ ΒΟΥΛΑΖΕΡΗΣ  /  440 

 
 

 

  «Ετούτο, δηλαδή, δεν είναι το πρώτο σου ταξίδι στην Ταρα-
σμάλθη…» 

  «Φυσικά και όχι. Έχω αναλάβει να οδηγήσω πολλές αποστολές 
εδώ.» 
  «Σε πληρώνουν;» 
  «Εσύ τι λες;» 

  Ο Νάραλχεμ ανασήκωσε τους ώμους. «Μια ερώτηση έκανα.» 
Στράφηκε στον Γεράρδο, τον Σέλιρ’χοκ, τον Προαιρέσιο, και τον 
Τσαρέν’κραμ, που στέκονταν ο ένας κοντά στον άλλο. «Ποιος 
από σας, λοιπόν, είναι που δίνει τα λεφτά;» 
  «Εγώ,» απάντησε ο Γεράρδος. 

  «Σ’ενδιαφέρει προσωπικά η Αρταλδάφρα, δηλαδή;» 
  «Ναι.» Και ρώτησε τον μάγο: «Εσύ τι είσαι; Απ’αυτούς που πλη-
ρώνουν ή απ’αυτούς που πληρώνονται για να έρθουν εδώ, στην 
Ταρασμάλθη;» 

  «Εγώ,» αποκρίθηκε ο Νάραλχεμ, «δεν πληρώνω τίποτα, αλλά 
ούτε και πληρώνομαι. Είμαι φίλος του Ελπιδοφόρου. Έχουμε κά-
νει κι άλλες παρόμοιες εξερευνήσεις οι δυο μας.» 
  «Παράξενο,» είπε η Μάρθα· «δε σας έχω ξανακούσει.» 

  «Δεν εννοούσα στην Ταρασμάλθη. Σε άλλα μέρη.» 
  «Μάλιστα…» 
  Ο Ελπιδοφόρος βγήκε απ’τη σκηνή, μαζί με τη Φενίλδα’σαρ. 
«Μπορούμε να συνεχίσουμε,» είπε. 

  «Είσαι ’ντάξει;» ρώτησε ο Σκοτ τη μάγισσα. 
  Εκείνη κατένευσε. «Ναι. Αν, όμως, δε φορούσα τόσα ρούχα, θα 
μου είχε βγάλει τον ώμο αυτό το καταραμένο πτηνό.» 
 
 

 
Η μια μέρα διαδεχόταν την άλλη, καθώς ταξίδευαν πλάι στον πο-
ταμό· και η Αρταλδάφρα ερχόταν ολοένα και πιο κοντά τους. Για 
να φτάσουν, όμως, τελικά εκεί, θα έπρεπε να στρίψουν νότια· 



ΟΙ ΦΥΛΑΚΕΣ ΤΩΝ ΠΑΓΩΝ  /  441 

 
 

 

και δίσταζαν να το κάνουν· επειδή νότια ορθώνονταν τα κακο-
τράχαλα βουνά, τυλιγμένα στους πάγους και σκεπασμένα στο 

χιόνι, γεμάτα απότομες πλαγιές, επικίνδυνους κρημνούς, και 
στενά περάσματα. 
  Ωστόσο, γνώριζαν ότι δεν μπορούσαν να το αναβάλλουν για 
πάντα. Έτσι, μετά από δέκα μέρες, ενώ είχαν κατασκηνώσει 

μπροστά σ’ένα σημείο όπου το έδαφος γινόταν περισσότερο δύ-
σβατο από ό,τι είχαν μέχρι στιγμής συναντήσει στις όχθες του 
παγωμένου ποταμού, αποφάσισαν να συζητήσουν το θέμα, ενώ-
νοντας δύο σκηνές τους για να χωρούν όλοι. 
  Ο Ελπιδοφόρος άνοιξε τον χάρτη του ανάμεσά τους, ώστε να 

μπορούν να δουν πού βρισκόταν η Αρταλδάφρα. «Εμείς,» είπε, 
«πρέπει να είμαστε εδώ.» Και έδειξε με τον δείκτη του δεξιού του 
χεριού. 
  «Έχουμε ακόμα δρόμο…» παρατήρησε ο Προαιρέσιος. 

  «Ακριβώς,» είπε ο Ελπιδοφόρος. «Αλλά πρέπει ν’αρχίσουμε να 
πηγαίνουμε νότια, αλλιώς θα βγούμε εκτός πορείας.» 
  «Ναι,» ένευσε ο Γεράρδος, «έχεις δίκιο.» Και σκέφτηκε: Αναρω-
τιέμαι αν ποτέ θα φτάναμε ώς εδώ με τη μέθοδο του Σέλιρ’χοκ. 

Δεν είχαν συναντήσει κανένα ερειπωμένο τηλεπικοινωνιακό κέ-
ντρο, ενόσω ταξίδευαν στις όχθες του ποταμού. Από την άλλη, 
βέβαια, δεν έψαχναν τώρα για κάτι τέτοιο· δεν τους ενδιέφερε 
πλέον. 

  «Φοβερός ο χάρτης σου, πάντως,» είπε η Μάρθα στον Ελπιδο-
φόρο. «Πώς είναι δυνατόν να περιλαμβάνει τόσες πολλές περιο-
χές της Ταρασμάλθης; Εγώ, όσα χρόνια οδηγώ κόσμο σε τούτη 
τη διάσταση, ποτέ δεν έχω ξαναδεί τέτοιο χάρτη. Οι περισσότε-
ροι χάρτες τελειώνουν εδώ.» Τράβηξε μια νοητή γραμμή με το 

δάχτυλό της. «Και δεν περιλαμβάνουν και τα πάντα για τα πιο 
πάνω μέρη.» 
  «Θες να καταλήξεις κάπου;» τη ρώτησε ο Νάραλχεμ’νιρ, κάπως 
απότομα. 



ΚΩΣΤΑΣ ΒΟΥΛΑΖΕΡΗΣ  /  442 

 
 

 

  «Με παραξενεύει,» αποκρίθηκε η Μάρθα· «αυτό είναι όλο.» 
  «Σου είπα: μου τον πούλησε ένας έμπορος στη Σεργήλη,» εξή-

γησε ο Ελπιδοφόρος. 
  «Νόμιζα πως είχες πει συλλέκτης, όχι έμπορος.» 
  «Στο επάγγελμα, έμπορος είναι· αλλιώς λες να μου τον πουλού-
σε;» 

  «Ναι, σωστά…» είπε η Μάρθα, αν και η απάντησή του δεν την 
είχε πείσει. Σίγουρα, συλλογίστηκε, κάτι κρύβει. Από την αρχή κά-
τι έκρυβε. «Πώς τον λένε;» 
  «Έχει σημασία;» Δεν ήταν ο Ελπιδοφόρος που μίλησε, αλλά ο 
Νάραλχεμ’νιρ. 

  Η Μάρθα έστρεψε το βλέμμα της στον στρογγυλοπρόσωπο μά-
γο. «Περιέργεια και τα λοιπά…» είπε, λιγάκι ψυχρά. 
  «Η περιέργεια σκοτώνει.» 
  Με απειλείς; Τα μάτια της Μάρθας στένεψαν, ατενίζοντας τον 

Νάραλχεμ’νιρ. 
  Ο Ελπιδοφόρος είπε: «Ευμένης λέγεται. Τον γνωρίζεις;» 
  «Τ’όνομά του είν’αυτό, ή το επίθετό του;» 
  «Δεν ξέρω,» αποκρίθηκε ο Ελπιδοφόρος, που είχε πει το πρώτο 

Σεργήλιο όνομα που του είχε έρθει στο μυαλό. Δεν είχε ιδέα αν 
υπήρχε έμπορος ο οποίος λεγόταν –στο όνομα ή στο επίθετο– 
Ευμένης. «Και νομίζω ότι έχουμε σημαντικότερη δουλειά τώρα. 
  »Ποιοι συμφωνείτε να κατευθυνθούμε νότια, και ποιοι προτεί-

νετε να συνεχίσουμε να πηγαίνουμε δυτικά για κάποιες μέρες 
ακόμα;» τους ρώτησε όλους, παίρνοντας το βλέμμα του από τη 
Μάρθα και κοιτάζοντας τα πρόσωπά τους. 
  Κανένας δεν πρότεινε να συνεχίσουν να ταξιδεύουν δυτικά, πα-
ρότι ήταν προφανές ότι ο δρόμος τους θα δυσκόλευε μέσα στα 

βουνά, όπως πάντα. 
  Την επομένη, πήραν νότια κατεύθυνση. 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  443 

 
 

 

 
Αναρριχούνταν, επάνω σε πλαγιές, μέσα σε χιονοθύελλες, επάνω 

σε κρημνούς, μέσα στον λυσσαλέο άνεμο. Τα βουνά ήταν τόσο 
κακοτράχαλα και δύσβατα όσο όλα τα βουνά της Ταρασμάλθης. 
Και τα περάσματα που ανοίγονταν ανάμεσα στους πανύψηλους 
βράχους τους ήταν γεμάτα πάγο, τον οποίο έπρεπε να σπάνε για 

να συνεχίζουν. 
  Ο Ελπιδοφόρος φοβόταν ότι μπορεί κάποιο πλάσμα παρόμοιο 
με το μεταλλικό θηρίο να παρουσιαζόταν για να τους κυνηγήσει· 
γιατί, όποιοι κι αν ήταν οι εχθροί των Υπερασπιστών, ένα ήταν 
το βέβαιο: δεν ήθελαν η ομάδα του να βρει την Αρταλδάφρα, και 

θα έκαναν τα πάντα για να τη σταματήσουν. Ωστόσο, κανένας 
θηριώδης αντίπαλος δεν είχε εμφανιστεί ακόμα. Μπορεί να μας 
έχουν χάσει προς το παρόν, σκέφτηκε ο Ελπιδοφόρος. Μπορεί να 
μας έχουν χάσει τελείως. Οι αφέντες μας δεν πρέπει να κοιτάζουν 

τώρα μέσα από τα μάτια μου. 
  Ένα μεσημέρι, ενώ είχαν κατασκηνώσει, ο Νάραλχεμ πετάχτηκε 
έξω απ’τη σκηνή του, φωνάζοντας και στους υπόλοιπους να 
βγουν. Κάποιος βρισκόταν κοντά! 

  Η Μαγγανεία Υλικής Διαισθήσεως πρέπει να τον είχε ειδοποιή-
σει, υπέθεσε ο Ελπιδοφόρος, καθώς έβγαινε κι εκείνος απ’τη 
σκηνή του, κοιτάζοντας ολόγυρα. 
  Σε μια κοντινή πλαγιά, είδε καμια ντουζίνα γνώριμα πλάσματα. 

Ήταν κοντά και τριχωτά με πυκνή, καφέ γούνα. Τα πίσω πόδια 
τους έμοιαζαν πολύ δυνατότερα από τα μπροστινά, και μερικά 
από τα πλάσματα στέκονταν ευθυτενή, σχεδόν σαν άνθρωποι· 
κανένα, όμως, δεν πρέπει να ήταν πιο ψηλό από τη μέση του Ελ-
πιδοφόρου. Ένα ανάμεσά τους διέθετε μεγάλα, διακλαδωτά κέ-

ρατα. 
  «Οι φίλοι μας…» είπε ο Σκοτ, ατενίζοντας τα πλάσματα. Τα εί-
χαν ξανασυναντήσει: στα βουνά, προτού μπουν στο στοιχειωμέ-
νο δάσος. 



ΚΩΣΤΑΣ ΒΟΥΛΑΖΕΡΗΣ  /  444 

 
 

 

  Ο Γεράρδος και οι σύντροφοί του είχαν, επίσης, βγει απ’τις σκη-
νές τους. Η Μαγγανεία Υλικής Διαισθήσεως του Σέλιρ’χοκ είχε 

ειδοποιήσει τον Διαλογιστή ότι κάτι βρισκόταν κοντά. 
  «Μην ανησυχείτε!» φώναξε η Μάρθα, βλέποντας πως ο Προαι-
ρέσιος, ο Νικόδημος, η Κάτια, και ο Τσαρέν’κραμ είχαν υψώσει 
όπλα. «Μην ανησυχείτε! Οι ζωάνθρωποι δεν είναι εχθρικοί! Αν 

δεν τους πειράξουμε, δε θα μας πειράξουν.» 
  «Ζωάνθρωποι;» έκανε ο Ελπιδοφόρος. 
  Η Μάρθα ένευσε. «Έτσι λέγονται. Έτσι τους έχουν ονομάσει οι 
εξερευνητές που έρχονται σε τούτα τα μέρη. Πώς και δεν το ξέ-
ρεις, αφού σχεδίασες ολόκληρη εκστρατεία στην Ταρασμάλθη, 

Ελπιδοφόρε;» 
  «Δεν έτυχε να το πληροφορηθώ,» αποκρίθηκε εκείνος. «Αυτούς 
τους ζωανθρώπους, όμως, τους έχουμε ξανασυναντήσει. Πριν 
από κάνα δίμηνο.» 

  «Σας επιτέθηκαν;» 
  «Όχι.» 
  «Θα με παραξένευε άμα σας είχαν επιτεθεί. Ούτε εσείς τους επι-
τεθήκατε, υποθέτω, σωστά;» 

  «Ακριβώς.» 
  Η Μάρθα έκανε νόημα στους συντρόφους της να επιστρέψουν 
στις σκηνές τους, κι εκείνοι υπάκουσαν. 
  Η ομάδα του Ελπιδοφόρου περίμεναν λίγο, κοιτάζοντας τους 

ζωανθρώπους· ύστερα, μπήκαν κι αυτοί στις δικές τους σκηνές. 
  «Γνωρίζει πολλά για την Ταρασμάλθη,» είπε η Φενίλδα, όταν 
ήταν μόνη μαζί με τον Ελπιδοφόρο. 
  «Η Μάρθα;» Ήπιε μια γουλιά απ’τον ζεστό καφέ του. 
  «Ναι. Ο Νάραλχεμ δεν είχε δίκιο γι’αυτήν.» 

  «Έτσι φαίνεται. Είναι, όμως, ενοχλητική ώρες-ώρες.» 
  Η Φενίλδα ένευσε. «Αυτό είν’αλήθεια.» 
  «Και, σίγουρα, έχει καταλάβει ότι κάτι κρύβουμε από εκείνη και 
τους συντρόφους της, αλλιώς δε θα έκανε τόσες ερωτήσεις.» 



ΟΙ ΦΥΛΑΚΕΣ ΤΩΝ ΠΑΓΩΝ  /  445 

 
 

 

  «Οι ερωτήσεις της, όμως, είναι εύλογες,» παρατήρησε η Φενίλ-
δα. «Δηλαδή, ρωτάει πράγματα που όντως είναι περίεργα. Ο 

χάρτης μας, για παράδειγμα, είναι περίεργος, Ελπιδοφόρε. Αν 
κυκλοφορούσαν τέτοιοι χάρτες, τότε η Αρταλδάφρα δε θα ήταν 
χαμένη πόλη.» 
  «Έχεις δίκιο. Αλλά τι να της απαντούσα; Την αλήθεια δε μπορώ 

να της την πω, προφανώς.» 
  «Η απάντηση που της έδωσες ήταν καλή. Ή, τουλάχιστον, όσο 
καλύτερη γινόταν. Αποκλείει άλλες ερωτήσεις από μέρους της.» 
  «Ναι…» μουρμούρισε ο Ελπιδοφόρος, σκεπτικά. «Το βασικό 
ερώτημα, όμως, παραμένει, Φενίλδα,» είπε δυνατότερα: «Είναι 

επαναστάτες οι συνταξιδιώτες μας, ή όχι;» 
  Η μάγισσα ανασήκωσε τους ώμους της. «Μέχρι στιγμής, δε μας 
έχουν δώσει κανένα σημάδι ότι είναι… πράγμα το οποίο δε λέει 
τίποτα, το ξέρω.» 

  Ο Ελπιδοφόρος μόρφασε, και ήπιε κι άλλο απ’τον καφέ του. 
Πρέπει να μάθω, προτού ο Νάραλχεμ αποφασίσει ότι είμαστε πο-
λύ κοντά στην Αρταλδάφρα κι επομένως οι συνταξιδιώτες μας 
χρειάζεται να βγουν από τη μέση… 

 
 
 
Τις νύχτες, φυλούσαν σκοπιές κι από τις δύο ομάδες, γιατί, παρά 

τα όσα είχαν περάσει μαζί, ακόμα δεν εμπιστεύονταν απόλυτα ο 
ένας τον άλλο. Και τη νύχτα της έκτης ημέρας από τότε που εί-
χαν μπει στα βουνά, ο Γεράρδος έτυχε να φυλά σκοπιά μαζί με 
τον Ελπιδοφόρο. 
  Ή, μάλλον, δεν έτυχε: ο Ελπιδοφόρος, έχοντας παρακολουθήσει 

τις συνήθειες των συνταξιδιωτών τους, ήξερε ποια βάρδια έκανε 
συνήθως ο Γεράρδος· επομένως, δεν ήταν παρά θέμα απλού 
συγχρονισμού. 



ΚΩΣΤΑΣ ΒΟΥΛΑΖΕΡΗΣ  /  446 

 
 

 

  Ο άνεμος λυσσομανούσε, φέρνοντας χιόνι και παγοκρυστάλ-
λους, αλλά οι ταξιδιώτες ήταν κατασκηνωμένοι κάτω από μια 

πλαγιά που τους κάλυπτε αρκετά, πράγμα το οποίο σήμαινε ότι 
μπορούσαν να βρίσκονται έξω απ’τις σκηνές τους φορώντας μό-
νο τις κουκούλες τους, χωρίς να είναι απαραίτητες οι προσωπί-
δες και τα γυαλιά. 

  Η περίπτωση ήταν ιδανική, πίστευε ο Ελπιδοφόρος. 
  Άναψε ένα τσιγάρο και, πλησιάζοντας τον Γεράρδο, του πρό-
σφερε κι εκείνου ένα. 
  Ο Γεράρδος το δέχτηκε, ανάβοντάς το μόνος του. «Ευχαριστώ.» 
  «Τίποτα.» Ο Ελπιδοφόρος έστρεψε το βλέμμα του στα νότια, 

όπου οι πάγοι φαίνονταν να φωσφορίζουν στο γαλανόγκριζο 
φεγγαρόφωτο, πίσω από τη θολούρα της χιονοθύελλας. 
  Για λίγο, κανένας δε μιλούσε, εκτός από τον άνεμο. 
  Ο Ελπιδοφόρος ήλπιζε ότι ο Γεράρδος θα έλεγε πρώτος κάτι, μα 

τώρα έβλεπε πως αυτό, μάλλον, δεν ήταν πιθανό. 
  «Πώς ξεκίνησες να είσαι καπετάνιος στο Πορφυρό Κενό; Πι-
στεύω, δεν είναι ένα από τα επαγγέλματα που κάνει κάποιος εύ-
κολα.» 

  «Δεν είναι και τόσο δύσκολο.» 
  «Η Φενίλδα μού είπε ότι το πλοίο σου ναυάγησε και γι’αυτό το 
παράτησες…» 
  «Δε ‘ναυάγησε’ ακριβώς· έπεσε σε μια καταιγίδα Ανέμων. Το 

μισό μου πλήρωμα τρελάθηκε.» 
  «Τρελάθηκε;» 
  «Το κάνουν αυτό οι Άνεμοι. Δεν έχεις πάει ποτέ στο Κενό, έτσι;» 
  Ο Ελπιδοφόρος κούνησε το κεφάλι αρνητικά. «Όχι, δεν έτυχε.» 
  «Από τη Σεργήλη είσαι, όμως, ή κάνω λάθος;» 

  «Δεν κάνεις λάθος. Κι εσύ από τη Σεργήλη είσαι;» Η Σεργήλη 
ήταν η μόνη γνωστή διάσταση που συνόρευε με το Πορφυρό Κε-
νό. 
  «Έμεινα εκεί για πολλά χρονιά,» είπε ο Γεράρδος. 



ΟΙ ΦΥΛΑΚΕΣ ΤΩΝ ΠΑΓΩΝ  /  447 

 
 

 

  «Αλλά δεν είσαι από κει;» 
  «Όχι, δεν είμαι από κει.» 

  Ο Ελπιδοφόρος συνοφρυώθηκε. «Το όνομά σου, πράγματι, δε 
θυμίζει Σεργήλιο όνομα.» 
  «Ούτε το δικό σου,» παρατήρησε ο Γεράρδος. 
  Ο Ελπιδοφόρος γέλασε, κοφτά. Ρούφηξε καπνό, τον έβγαλε 

απ’τα ρουθούνια. «Το δικό μου όνομα, Γεράρδε, είναι… καλλιτε-
χνικό.» 
  «Δεν είναι το αληθινό σου;» 
  Ας του δείξω λίγη εμπιστοσύνη· τι έχω να χάσω; Το πολύ-πολύ να 
γίνει πιο ανοιχτός μαζί μου. Και πρέπει να μάθω αν είναι με την 

Επανάσταση ή όχι. Πρέπει να τον κάνω να μου δώσει κάποιο ση-
μάδι. «Όχι, δεν είναι το αληθινό μου.» 
  «Υπάρχει κάποιος λόγος γι’αυτό; Ή είναι, απλά…» ο Γεράρδος 
μόρφασε, «γούστο;» 

  «Δεν είναι θέμα γούστου, Γεράρδε. Ξέρεις τι θα πει να σε κυνη-
γά το παρελθόν σου;» 
  Ο Γεράρδος έμεινε σιωπηλός, ρουφώντας καπνό. Πού το πηγαί-
νει; αναρωτήθηκε. Έχει υποψιαστεί κάτι συγκεκριμένο για μένα; 

Ίσως δε θάπρεπε να του είχα πει ότι δεν είμαι από τη Σεργήλη. Έ-
νιωθε βέβαιος ότι ο Ελπιδοφόρος δεν είχε ξεκινήσει αυτή την 
κουβέντα τυχαία· ο τρόπος του, ειδικά στην αρχή, ήταν πολύ ε-
πιτηδευμένος, έτσι όπως τον είχε πλησιάσει και του είχε προ-

σφέρει τσιγάρο. Κι όλα τούτα χωρίς ο Γεράρδος να συνυπολογί-
ζει τη σύμπτωση (;) της συγχρονισμένης βάρδιας τους… 
  Ο Ελπιδοφόρος τον κοίταξε παραξενεμένος, βλέποντάς τον 
ν’αργεί ν’απαντήσει. «Να υποθέσω πως αυτό σημαίνει ναι;» 
  «Ναι, κάτι γνωρίζω κι εγώ για παρελθόντα που σε κυνηγούν. Σε 

κυνηγά το παρελθόν σου, Ελπιδοφόρε; Γιατί;» 
  «Μια άσχημη συγκυρία.» Πέταξε το τελειωμένο τσιγάρο του 
στο χιόνι. «Σε μια πόλη, με κατηγόρησαν για ένα φόνο που δεν 
έκανα. Το φόνο μιας γυναίκας που… δεν ξέρω αν την αγαπούσα, 



ΚΩΣΤΑΣ ΒΟΥΛΑΖΕΡΗΣ  /  448 

 
 

 

δεν ξέρω αν αυτή θάταν η σωστή λέξη· αλλά, σίγουρα, τη γού-
σταρα πολύ. Δε μπορώ να επιστρέψω σ’αυτή την πόλη τώρα. 

Θεωρούμαι ‘εξαφανισμένος’ εκεί.» 
  Θεοί του Κενού! σκέφτηκε ο Γεράρδος, ακούγοντας μουδιασμέ-
νος. Τι είν’αυτά που μου λέει; Ξέρει ποιος είμαι και προσπαθεί να 
παίξει κάποιο παιχνίδι εις βάρος μου; 

  Γνωρίζει για… Γνωρίζει για τη Μελισσάνθη; 
  Δεν είναι δυνατόν! 
  «Τι συμβαίνει, Γεράρδε;» ρώτησε ο Ελπιδοφόρος, παρατηρώ-
ντας τον και απορώντας με την αντίδρασή του. Τι τον έπιασε; Με 
φοβήθηκε ξαφνικά, επειδή είμαι καταζητούμενος; Όχι, δεν ήταν 

αυτό… Ήταν κάτι άλλο, πιο βαθύ. «Δε σου λέω ψέματα, αν νομί-
ζεις αυτό. Αλλά δεν πρόκειται να σου αποκαλύψω και σε ποια 
πόλη με κατηγόρησαν άδικα. Πιστεύω, καταλαβαίνεις γιατί.» 
  Ο Γεράρδος ένευσε. Πέταξε το τελειωμένο του τσιγάρο. «Κατα-

λαβαίνω. Ίσως πιο πολύ απ’ό,τι μπορείς να φανταστείς.» 
  Ο Ελπιδοφόρος συνοφρυώθηκε. «Τι πάει να πει αυτό;» 
  Είναι παράλογο, σκέφτηκε ο Γεράρδος. Η σύμπτωση είναι υπερ-
βολική. Τόσο υπερβολική όσο το γεγονός ότι και εμείς και αυτοί 

ψάχνουμε για την Αρταλδάφρα συγχρόνως. Ο Ελπιδοφόρος μπο-
ρεί να έλεγε ψέματα· αλλά, για να έχει επιλέξει να χρησιμοποιή-
σει τούτο το ακραίο ψέμα, θα έπρεπε να γνωρίζει πολλά για το 
παρελθόν του Γεράρδου: πράγματα που δεν ήξεραν ούτε οι πε-

ρισσότεροι επαναστάτες. 
  Επομένως: σύμπτωση, παρότι υπερβολική. 
  «Έχω χάσει κι εγώ μια γυναίκα έτσι, Ελπιδοφόρε. Αλλά εγώ την 
αγαπούσε, πάρα πολύ.» 
  Ο μπάσταρδος με δουλεύει! συλλογίστηκε ο Ελπιδοφόρος. «Σε 

κατηγόρησαν για το φόνο της;» 
  «Περίπου… Εξαιτίας μου πέθανε. Κι έπρεπε να φύγω από κείνο 
το μέρος. Για πάντα. Με νομίζουν νεκρό.» Κοίταξε τον συνομιλη-
τή του καταπρόσωπο. 



ΟΙ ΦΥΛΑΚΕΣ ΤΩΝ ΠΑΓΩΝ  /  449 

 
 

 

  Με δουλεύει! συμπέρανε ο Ελπιδοφόρος. Με δουλεύει! Αποκλείε-
ται να λέει αλήθεια– Κι όμως… Κι όμως, η αρχική αντίδραση του 

Γεράρδου… και τούτο το βλέμμα, τώρα… Πράγματι, κάτι υπήρχε 
στο παρελθόν του. Κάτι που τον βάραινε πολύ. 
  Σκατά… Δεν είναι δυνατόν. Είναι παρατραβηγμένο! 
  Ο Γεράρδος έβγαλε ένα τσιγάρο και το άναψε. «Τώρα,» είπε, 

«είναι η δική μου σειρά να σε ρωτήσω αν νομίζεις ότι σου λέω 
ψέματα.» Του πρόσφερε τσιγάρο. 
  Ο Ελπιδοφόρος το πήρε. Το άναψε. Σκατά… Είναι σα να κοιτάζω 
τον εαυτό μου στον καθρέφτη. «Δε νομίζω ότι λες ψέματα. Μπο-
ρώ να το δω στο πρόσωπό σου.» Εκείνο, όμως, που δεν μπορώ να 

διακρίνω είναι αν έχεις ή όχι καμια σχέση με την Επανάσταση! 
σκέφτηκε, εκνευρισμένα. 
  Ο Γεράρδος κούνησε το κεφάλι, υπομειδιώντας. «Τι περίεργο… 
Πρώτα, συναντάμε κάποιους εξερευνητές που αναζητούν την 

Αρταλδάφρα, όπως εμείς. Και τώρα, μου λες ότι σ’εσένα και 
σ’εμένα έχει συμβεί κάτι παρόμοιο, πριν από χρόνια.» Γέλασε, 
και ρούφηξε καπνό απ’το τσιγάρο του. 
  Κανείς τους δε μίλησε για μερικές στιγμές· και μετά, ο Ελπιδο-

φόρος ρώτησε: «Τι έγινε, Γεράρδε; Πώς έχασες τη γυναίκα σου;» 
  Τη σκότωσα. Τη σκότωσα, ενώ δεν ήξερα τι έκανα, ενώ το Εσώ-
τερο Θηρίο με διακατείχε. «Δε μπορώ να σου πω. Δε θα καταλά-
βεις.» 

  «Δοκίμασε.» 
  «Μη ζητάς πράγματα που δε μπορείς να δώσεις, Ελπιδοφόρε.» 
  Ο Ελπιδοφόρος τον ατένισε αμίλητα, ρουφώντας καπνό. «Κα-
λώς· δεν αντιλέγω.» 
  «Έχεις κι εσύ τα μυστικά σου, λοιπόν.» 

  «Όλοι δεν έχουν;» 
  «Ορισμένα μυστικά,» είπε ο Γεράρδος, «δεν είναι τόσο τρομερά 
όσο άλλα. Το δικό μου είναι, από μια άποψη… τερατώδες.» 



ΚΩΣΤΑΣ ΒΟΥΛΑΖΕΡΗΣ  /  450 

 
 

 

  «Με τρομάζεις, Γεράρδε. Μετανιώνω που ξεκίνησα τούτη την 
κουβέντα.» 

  «Δε χρειάζεται ν’ανησυχείς για το τωρινό μας ταξίδι. Πρόκειται 
για γεγονότα που–» 
  «Δεν εννοούσα αυτό. Απλά, και το δικό μου μυστικό θα το χα-
ρακτήριζα ‘τερατώδες’,» εξήγησε ο Ελπιδοφόρος, καπνίζοντας. 

«Παρότι δε σκότωσα ο ίδιος τη γυναίκα εκείνη, ήμουν υπεύθυνος 
κι εγώ για το θάνατό της. Και βρίσκομαι ακόμα μέσα σε μια πα-
γίδα απ’όπου δεν μπορώ να ξεφύγω… κι ούτε ευελπιστώ.» 
  «Παράξενο όνομα έχεις πάρει, τότε, Ελπιδοφόρε.» 
  Εκείνος γέλασε. «Ναι, το ξέρω. Δε μου διαφεύγει η ειρωνεία του 

θέματος.» Κι ύστερα, ρώτησε: «Θες ένα ποτό; Έχουν μείνει ακό-
μα στο σάκο της Φενίλδα, και δεν τάχει συμπιέσει.» 
  Ο Γεράρδος κατένευσε. 
  «Σεργήλιο οίνο;» 

  «Ναι.» 
  Ο Ελπιδοφόρος πήγε στη σκηνή του, και επέστρεψε με δύο γε-
μάτες κούπες. 
  «Ευχαριστώ,» είπε ο Γεράρδος, παίρνοντας τη μία. «Τι δουλειά 

κάνεις, Ελπιδοφόρε, όταν δεν ψάχνεις για χαμένες πόλεις;» 
  «Μισθοφορικές δουλειές.» 
  Ο Γεράρδος σκέφτηκε: Η αλήθεια είναι ότι, όντως, μοιάζεις με 
στρατιωτικό. Αναρωτιέμαι αν έχεις υπηρετήσει και την Παντο-

κράτειρα. Αναρωτιέμαι αν, κάποτε, ήσουν στο στρατό της. Βέβαι-
α, ο Γεράρδος δεν απέκλειε και την περίπτωση ο Ελπιδοφόρος 
να έλεγε ψέματα: ίσως να μην ήταν καν μισθοφόρος, αλλά Πα-
ντοκρατορικός πράκτορας. 
  «Μισθοφόρος που, συγχρόνως, ψάχνει για χαμένες πόλεις;» 

  «Νομίζω ότι έχουν συμβεί και πιο παράξενα πράγματα,» απο-
κρίθηκε ο Ελπιδοφόρος, πίνοντας μια γουλιά απ’το κρασί του. 
«Για παράδειγμα, καπετάνιος του Πορφυρού Κενού που ψάχνει 
για χαμένες πόλεις.» 



ΟΙ ΦΥΛΑΚΕΣ ΤΩΝ ΠΑΓΩΝ  /  451 

 
 

 

  Ο Γεράρδος γέλασε. «Ίσως.» 
  «Πώς το αποφάσισες;» 

  «Ποιο πράγμα;» 
  «Να ψάξεις για την Αρταλδάφρα.» 
  «Είπα να δοκιμάσω την τύχη μου. Ήξερα ότι η Μάρθα έχει ξα-
νάρθει εδώ, στην Ταρασμάλθη, και είναι καλή οδηγός. Γνώριζα 

και τον Σέλιρ’χοκ, που τον θεωρώ πολύ ικανό μάγο.» 
  «Ο Προαιρέσιος είναι Απολλώνιος;» 
  «Ναι. Εξερευνητής. Του αρέσουν τα παλιά πράγματα.» 
  «Μάλιστα…» είπε ο Ελπιδοφόρος. «Οι δικοί μου είναι μισθοφό-
ροι, όπως καταλαβαίνεις.» 

  «Ο Νάραλχεμ λέει ότι είστε φίλοι.» 
  «Ναι, είμαστε. Αν και, ορισμένες φορές, σιχαίνομαι τη σκατό-
φατσά του.» 
  Ο Γεράρδος μειδίασε. Το ίδιο κι ο Ελπιδοφόρος. 

  «Με λέει ‘αγάπη μου’, κάπου-κάπου. Κι εγώ τον λέω ‘αγάπη 
μου’, επίσης. Μη μας παρεξηγήσεις: δεν αγαπιόμαστε πραγματι-
κά.» 
  Ξαναγέλασαν, κι οι δύο. 

  Βήματα ακούστηκαν πίσω τους. Στράφηκαν και είδαν τη Φε-
νίλδα’σαρ να ζυγώνει με την κουκούλα της στο κεφάλι. Στα μά-
τια της φορούσε ένα ζευγάρι μεγάλα, στρογγυλά γυαλιά οράσε-
ως. «Διασκεδάζετε, ακούω…» 

  «Σε ξυπνήσαμε;» ρώτησε ο Ελπιδοφόρος, όχι απότομα. 
  «Ναι. Δεν πειράζει. Βασικά, σε κατάλαβα όταν μπήκες στη σκη-
νή και πήρες κάτι από τον σάκο μου.» 
  Ο Ελπιδοφόρος ύψωσε την κούπα στο χέρι του. 
  «Το φαντάστηκα,» είπε η Φενίλδα. «Και είπα να φανώ προνοη-

τική.» Μέσα από τις γούνες της έβγαλε το μπουκάλι με τον Σερ-
γήλιο οίνο. Δεν είχε μείνει πολύς: μερικά δάχτυλα κάτω-κάτω. Η 
μάγισσα άνοιξε το πώμα και ήπιε μια γουλιά. 
  Ο Ελπιδοφόρος κι ο Γεράρδος χαμογέλασαν. 



ΚΩΣΤΑΣ ΒΟΥΛΑΖΕΡΗΣ  /  452 

 
 

 

  «Λοιπόν,» ρώτησε η Φενίλδα, «τι λέτε;» 
  Ο Ελπιδοφόρος δίστασε ν’απαντήσει. 

  «Κάποια… αντρικά θέματα,» αποκρίθηκε ο Γεράρδος. 
  «Α, έτσι, ε;» είπε η Φενίλδα. «Να πηγαίνω;» 
  «Όχι, μείνε. Αν δε θες να κοιμηθείς, δηλαδή.» 
  «Θα μείνω.» Ήπιε ακόμα μια γουλιά απ’το μπουκάλι. 

  «Ωραία,» είπε ο Γεράρδος. 
  Και μετά, τους διηγήθηκε μια ιστορία από τις μέρες του στο 
Πορφυρό Κενό. Ήταν μια ουδέτερη ιστορία, που δεν είχε να κάνει 
ούτε με την Επανάσταση ούτε με την Παντοκράτειρα, και φάνη-
κε να τους άρεσε. 

  «Ώρα τώρα να ξυπνήσω τον Προαιρέσιο,» είπε ο Γεράρδος, ό-
ταν τελείωσε. 
  «Κι εγώ τον Σκοτ,» πρόσθεσε ο Ελπιδοφόρος. 
  Όταν επέστρεψαν στη σκηνή τους, η Φενίλδα τον ρώτησε: «Πού 

κατέληξες, λοιπόν; Είναι με την Επανάσταση ή όχι;» 
  «Δεν έχω ιδέα. Θα λυπηθώ, όμως, αν χρειαστεί να τον σκοτώ-
σουμε. Φαίνεται να… μοιραζόμαστε κάποια πράγματα.» 
  Η Φενίλδα συνοφρυώθηκε. «Τι πράγματα;» 

  «Αντρικά θέματα.» 
  «Όλο βλακείες είστε, οι άντρες, το ξέρεις; Τι είναι, δηλαδή; Γνω-
ρίζατε την ίδια γυναίκα; Σου περιέγραφε κανένα περίεργο κόλπο 
που κάνει μ’αυτή τη Μάρθα;» 

  Ο Ελπιδοφόρος γέλασε. «Φενίλδα, έχεις φαντασία!» 
  «Ευχαριστώ.» 
  «Αλλά όχι τόσο μεγάλη ώστε να φανταστείς αυτό που αληθινά 
συμβαίνει.» Ο Ελπιδοφόρος ξάπλωσε μέσα στον υπνόσακό του. 
  Μετά από λίγο, η Φενίλδα ανασηκώθηκε μέσα στον δικό της 

υπνόσακο. «Θα μου πεις, λοιπόν;» 
  «Δεν έχει σημασία,» μουρμούρισε ο Ελπιδοφόρος. 



ΟΙ ΦΥΛΑΚΕΣ ΤΩΝ ΠΑΓΩΝ  /  453 

 
 

 

  Η Φενίλδα γλίστρησε έξω απ’τον υπνόσακό της και πήγε κοντά 
στον δικό του, πειράζοντάς τον με τα χέρια της. «Πες μου, Στί-

βεν!» 
  «Φενίλδα, ή έχεις πιει περισσότερο κρασί απ’ό,τι αντέχεις –που 
δεν το νομίζω–, ή κάτι άλλο σού έχει συμβεί και δεν είσαι καθό-
λου ο συνηθισμένος εαυτό σου. Επιπλέον, ξεχνάς–» 

  «Τι εννοείς, δεν είμαι καθόλου ο συνηθισμένος εαυτός μου;» 
  «Επιπλέον, ξεχνάς ότι είμαι επικίνδυνος.» 
  «Δεν είσαι τόσο επικίνδυνος. Αν ήσουν, θα είχα μολυνθεί, όλο 
αυτό τον καιρό που μοιραζόμαστε την ίδια σκηνή. 
  »Θα μου πεις το τρομερό μυστικό τώρα;» 

  «Εντάξει, θα σου πω.» 
  «Ακούω!» Η Φενίλδα άνοιξε τον υπνόσακό του, γλίστρησε μέσα, 
και τον ξανάκλεισε. «Κάνει κρύο, όμως, και δεν πρόκειται να μεί-
νω απέξω.» 

  «Πραγματικά, δεν είσαι ο εαυτός σου απόψε.» 
  Η Φενίλδα γέλασε, λαρυγγωδώς. «Ίσως να μη με ξέρεις και πολύ 
καλά.» 
  «Ίσως. Πάντως, εγώ εξακολουθώ να είμαι επικίνδυνος· μην το 

ξεχνάς.» 
  «Φοράω γούνες, φοράς κι εσύ γούνες. Δε νομίζω ότι κινδυνεύ-
ω,» είπε, κουρνιάζοντας πάνω στο πλευρό του και κλείνοντας τα 
μάτια. «Τι σου είπε ο Γεράρδος;» 

  Ο Ελπιδοφόρος τής απάντησε· και πρόσθεσε: «Η σύμπτωση εί-
ναι υπερβολική, γι’ακόμα μια φορά, δε νομίζεις;» 
  «Όντως, είναι. Είσαι σίγουρος ότι δε σε δούλευε;» 
  «Αυτό αναρωτήθηκα αμέσως κι εγώ· αλλά, όχι, δε νομίζω ότι με 
δούλευε, Φενίλδα.» 

  «Πώς το ξέρεις;» 
  «Από το πρόσωπό του. Από το βλέμμα του. Από την αντίδρασή 
του, όταν του είπα, εγώ πρώτος, ότι εξαιτίας μου πέθανε μια γυ-
ναίκα.» 



ΚΩΣΤΑΣ ΒΟΥΛΑΖΕΡΗΣ  /  454 

 
 

 

  Η Φενίλδα δε μίλησε· και μετά από λίγο, κι οι δυο τους κοιμό-
νταν μέσα στη σκοτεινή σκηνή και στον ίδιο υπνόσακο. 



ΟΙ ΦΥΛΑΚΕΣ ΤΩΝ ΠΑΓΩΝ  /  455 

 
 

 

Κεφάλαιο 33 
 
 
Οχτώ μέρες χρειάστηκαν μέχρι να διασχίσουν τα βουνά και να 

βρεθούν σ’ένα μικρό οροπέδιο μπροστά σε μια παγωμένη λίμνη. 
Ήταν βράδυ όταν έφτασαν εκεί, και το γαλανόγκριζο φεγγαρό-
φωτο που κατόρθωνε να περάσει ανάμεσα από τα σκουρόχρω-
μα σύννεφα έκανε την κρυσταλλωμένη επιφάνεια της λίμνης να 

γυαλίζει, προσφέροντάς της μια όψη μαγική. Αναμφίβολα, το 
θέαμα ήταν όμορφο, αλλά ο λυσσαλέος άνεμος που φυσούσε 
απόψε απειλούσε να σωριάσει τους ταξιδιώτες στο παγωμένο 
έδαφος, και η περιοχή όπου τώρα βρίσκονταν δεν είχε κανένα 
φανερό μέρος για να καλυφθούν. Ωστόσο, έπρεπε να καταυλι-

στούν, και καταυλίστηκαν, στήνοντας μετά δυσκολίας τις σκηνές 
τους. 
  Το επόμενο πρωί, ο καιρός ήταν καλύτερος. Ο αέρας έφερνε 
μπόλικο χιόνι και παγοκρυστάλλους, αλλά αυτό δεν ήταν παρά 

φυσικό για την Ταρασμάλθη. 
  «Σκέφτεσαι να διασχίσουμε τη λίμνη;» ρώτησε η Μάρθα τον 
Ελπιδοφόρο, καθώς είχαν μαζέψει τις σκηνές τους. 
  Εκείνος στράφηκε να την κοιτάξει. «Δε θα ήταν επικίνδυνο;» 

  «Εννοείται πως θα ήταν. Καλύτερα να κάνουμε το γύρο. Πόσο 
μεγάλη είναι η λίμνη;» 
  «Αρκετά μεγάλη,» είπε ο Ελπιδοφόρος. «Από εδώ ώς την άλλη 
όχθη, κάπου είκοσι-πέντε χιλιόμετρα, αν ο χάρτης μου είναι σω-

στός.» 
  «Ο χάρτης σου,» σχολίασε η Μάρθα, «μέχρι στιγμής δεν έχει κά-
νει το παραμικρό λάθος…» 
  «Αν ταξιδέψουμε από γύρο, η απόσταση διπλασιάζεται,» συνέ-
χισε ο Ελπιδοφόρος, «και θα πρέπει να διασχίσουμε κι έναν πο-

ταμό που καταλήγει στη λίμνη.» 
  «Αυτό δεν είναι τίποτα σπουδαίο.» 



ΚΩΣΤΑΣ ΒΟΥΛΑΖΕΡΗΣ  /  456 

 
 

 

  «Συμφωνώ.» 
  Και κανένας απ’τους άλλους δε διαφώνησε. Τι είκοσι-πέντε, τι 

πενήντα χιλιόμετρα, μέσα σε τούτη την παγωμένη απεραντοσύ-
νη; 
  Οδοιπόρησαν μία ολόκληρη ημέρα, ακολουθώντας τις όχθες της 
λίμνης προς τα βόρεια· και το απόγευμα της επόμενης ημέρας, 

έφτασαν μπροστά στον ποταμό, ο οποίος, όπως και η λίμνη, ή-
ταν, φυσικά, παγωμένος. Η Μάρθα πρότεινε να δεθούν ο ένας 
πίσω από τον άλλο, και τους είπε να βαδίζουν πολύ προσεχτικά, 
στηριζόμενοι στα ατσάλινα ραβδιά τους. Εκείνοι υπάκουσαν, και 
διέσχισαν τον ποταμό με ασφάλεια, παρά τον δυνατό άνεμο που 

προσπαθούσε να τους κάνει να γλιστρήσουν πάνω στον πάγο 
και να πέσουν: πράγμα το οποίο μπορεί να είχε πολύ δυσάρεστα 
–ώς και θανατηφόρα– αποτελέσματα, αν ο πάγος έσπαγε και 
κατέληγαν στο νερό. 

  Συνέχισαν να προχωρούν για μερικά χιλιόμετρα ακόμα, κι έπει-
τα, κατασκήνωσαν. Οπότε, ο Νάραλχεμ’νιρ επισκέφτηκε τη σκη-
νή του Ελπιδοφόρου και της Φενίλδα’σαρ, για δεύτερη φορά, και 
για τον ίδιο λόγο με την πρώτη φορά. 

  «Πλησιάζουμε στην Αρταλδάφρα, αγάπη μου,» είπε, καθίζοντας 
αντίκρυ στον αρχηγό της ομάδας. «Περίπου εβδομήντα-πέντε 
χιλιόμετρα απομένουν· το υπολόγισα.» 
  «Συμφωνούμε στο μέτρημα της απόστασης,» αποκρίθηκε ο Ελ-

πιδοφόρος, πίνοντας μια γουλιά απ’το ζεστό νερό του. 
  Η όψη του μάγου σκοτείνιασε. «Μην κάνεις πως δεν καταλα-
βαίνεις. Πρέπει να ξεφορτωθούμε την ομάδα του Γεράρδου· δε 
μπορούμε να τους έχουμε στα πόδια μας, όταν φτάσουμε στην 
Αρταλδάφρα!» 

  Ο Ελπιδοφόρος αναστέναξε. Δεν ήθελε να σκοτώσει τον Γεράρ-
δο. Όχι αν δεν ήταν τελείως απαραίτητο. «Προτάσεις;» 
  «Τι εννοείς;» 
  «Έχεις τίποτα να προτείνεις;» 



ΟΙ ΦΥΛΑΚΕΣ ΤΩΝ ΠΑΓΩΝ  /  457 

 
 

 

  «Εσύ είσαι ο αρχηγός μας,» του θύμισε ο Νάραλχεμ’νιρ: «εσύ 
πρέπει ν’αποφασίσεις πώς θα τους βγάλουμε απ’την πλάτη μας.» 

  «Δεν είναι ακριβώς ‘στην πλάτη μας’–» 
  «Επειδή ακόμα ταξιδεύουμε! Στην Αρταλδάφρα, όμως, τι θα γί-
νει; Πες μου!» 
  «Στην Αρταλδάφρα, δεν ξέρουμε τι θα γίνει για πολλούς και 

διάφορους λόγους,» τόνισε ο Ελπιδοφόρος. «Κι επιπλέον, έχεις 
σκεφτεί ότι ίσως να χρειαστούμε τον Γεράρδο και τους συντρό-
φους του; Ότι ίσως να μην είναι ‘στην πλάτη μας’ αλλά ‘στο 
πλευρό μας’;» 
  «Είσαι τρελός, αγάπη μου!» 

  «Πες μου κάτι που δεν ξέρω, αγάπη μου.» 
  «Σταματήστε, για όνομα του Κρόνου!» μούγκρισε η Φενίλδα. 
  Στράφηκαν κι οι δύο να την κοιτάξουν. «Ποιο είναι το πρόβλη-
μά σου;» τη ρώτησε ο Νάραλχεμ. 

  «Όλη αυτή η ιστορία με το ‘αγάπη μου’ έχει αρχίσει να μου τη 
δίνει στα νεύρα!» 
  «Δε νομίζω να με θεωρείς ανταγωνιστή σου. Άλλωστε, είσαι συ-
νέχεια στην ίδια σκηνή με τον αρχηγό μας.» 

  Η Φενίλδα τον αγριοκοίταξε, παρότι τα γαλανά μάγουλά της 
έπαιρναν μια σκούρα απόχρωση. 
  Ο Νάραλχεμ στράφηκε πάλι στον Ελπιδοφόρο. «Δε μπορεί να 
σοβαρολογείς, έτσι; Η ομάδα του Γεράρδου δεν είναι δυνατόν να 

μας χρειαστεί σε τίποτα!» 
  «Κι όμως,» διαφώνησε ο Ελπιδοφόρος. «Σκέψου: Οι οντότητες 
που δεν θέλουν να φτάσουμε στην Αρταλδάφρα, μάλλον, θα 
προσπαθήσουν να μας σταματήσουν, όταν είμαστε κοντά στην 
πόλη, σωστά;» 

  Ο μάγος αναγκάστηκε να γνέψει καταφατικά. «Υποθέτω πως 
ναι.» 
  «Η ομάδα του Γεράρδου, αν βρίσκεται μαζί μας, θα μας βοηθή-
σει να αντιμετωπίσουμε την απειλή. Υποχρεωτικά. Γιατί δε νομί-



ΚΩΣΤΑΣ ΒΟΥΛΑΖΕΡΗΣ  /  458 

 
 

 

ζω οι οντότητες να επιτεθούν μόνο σ’εμάς· θα επιτεθούν και 
στους συνταξιδιώτες μας.» 

  Ο Νάραλχεμ’νιρ φάνηκε σκεπτικός. «Και πάλι, όμως… Αν είναι 
επαναστάτες, Ελπιδοφόρε;» 
  «Ακόμα κι επαναστάτες να είναι –πράγμα που δεν αποκλείω 
καθόλου–, θα δεχτούν κι αυτοί την επίθεση που θα δεχτούμε κι 

εμείς.» 
  «Πώς το ξέρεις; Ίσως νάναι σύμμαχοι των οντοτήτων που είναι 
εχθροί των Υπερασπιστών. Ίσως να πηγαίνουν στην πόλη για να 
κλείσουν κάποια συμφωνία μαζί τους.» 
  «Οι οντότητες δε θα το γνωρίζουν αυτό. Δεν μπορούν να το 

γνωρίζουν, εκτός αν έχει υπάρξει κάποια προηγούμενη επαφή 
ανάμεσα σ’αυτές και στους επαναστάτες. Το θεωρείς πιθανό;» 
  Ο Νάραλχεμ μόρφασε, συλλογισμένα. «Δεν ξέρω… Δύσκολο, σί-
γουρα…» Στράφηκε στη Φενίλδα, κοιτάζοντάς την ερωτηματικά. 

  Εκείνη έπινε λίγο ζεστό τσάι, και κατέβασε την κούπα της. «Τι 
είναι;» 
  «Ερευνήτρια δεν είσαι; Ποια είν’η γνώμη σου; Πιστεύεις ότι οι 
οντότητες θα μπορούσαν να επικοινωνήσουν με τους επαναστά-

τες έξω απ’την Ταρασμάλθη;» 
  «Δεν το νομίζω,» είπε η Φενίλδα. «Επιπλέον, αν μπορούσαν έτσι 
να επικοινωνήσουν μαζί τους, γιατί να έρθουν οι επαναστάτες 
εδώ; Ή, μάλλον, εντάξει, θα μπορούσε να υπάρχει κι άλλος λό-

γος…» 
  «Τι λόγος;» 
  Η Φενίλδα μόρφασε. «Ίσως αυτές οι οντότητες να είναι φυλα-
κισμένες εδώ, και οι επαναστάτες να έρχονται για να τις ελευθε-
ρώσουν και να τις πάρουν απ’την Ταρασμάλθη.» 

  Τα μάτια του Νάραλχεμ στένεψαν, και καταράστηκε στο όνομα 
του Σκοτοδαίμονος. 
  «Δεν το θεωρώ, ωστόσο, και πολύ πιθανό,» πρόσθεσε η Φενίλ-
δα. 



ΟΙ ΦΥΛΑΚΕΣ ΤΩΝ ΠΑΓΩΝ  /  459 

 
 

 

  «Βλέπεις;» είπε ο Νάραλχεμ στον Ελπιδοφόρο. «Μπορεί η ομά-
δα του Γεράρδου να αποτελεί τεράστιο κίνδυνο.» 

  «Θα πρέπει, λοιπόν, να τους προσέχουμε,» αποκρίθηκε εκείνος. 
«Κι αν επιχειρήσουν να μας σταματήσουν απ’το να ολοκληρώ-
σουμε τη δουλειά μας στην Αρταλδάφρα, θα τους χτυπήσουμε.» 
  «Τότε, ίσως νάναι πολύ αργά.» 

  «Αν, όμως, τους επιτεθούμε τώρα, μπορεί όχι μόνο η αποστολή 
μας να καταδικαστεί σε αποτυχία, αλλά και να ξεμείνουμε εδώ 
πέρα για πάντα –ή, τουλάχιστον, ώσπου να παγώσουμε ζωντα-
νοί.» 
  «Δεν ακούγεται και πολύ ευχάριστο αυτό,» σχολίασε η Φενίλδα, 

και ήπιε μια γουλιά απ’το τσάι της. 
  «Πίστεψέ με, δεν θα είναι ευχάριστο.» 
  «Είστε κι οι δύο απίστευτα καταστροφολόγοι!» διαμαρτυρήθη-
κε ο Νάραλχεμ. 

  «Άκου ποιος μιλάει…» είπε ο Ελπιδοφόρος. 
  «Οι φόβοι μου είναι δικαιολογημένοι, και το ξέρεις! –Αλλά, μάλ-
λον, θα έπρεπε να μιλήσω στον Σκοτ, αντί σε σένα.» 
  Η όψη του Ελπιδοφόρου αγρίεψε. «Τι πάει να πει αυτό;» 

  «Ο άνθρωπος είναι επαγγελματίας εκτελεστής: σίγουρα, θα έχει 
κατά νου κάμποσες μεθόδους για το πώς να ξεφορτωθούμε τον 
Γεράρδο και τους συντρόφους του.» 
  «Μην κάνετε καμια ανοησία, χωρίς να με ρωτήσετε πρώτα!» 

τον προειδοποίησε ο Ελπιδοφόρος. «Οι αφέντες μας έθεσαν εμέ-
να αρχηγό ετούτης της αποστολής, και, όπως αποδεικνύεται, ή-
ταν συνετοί στην απόφασή τους.» 
  «Μην το παρατραβάς, Ελπιδοφόρε. Είσαι αρχηγός μας αλλά δεν 
μπορείς να βάζεις τα πάντα σε κίνδυνο, επειδή διστάζεις να ε-

νεργήσεις όταν χρειάζεται!» 
  «Από τον δισταγμό μου εξαρτάται η επιβίωσή μας!» γρύλισε ο 
Ελπιδοφόρος, εκνευρισμένος με το πείσμα του μάγου. 



ΚΩΣΤΑΣ ΒΟΥΛΑΖΕΡΗΣ  /  460 

 
 

 

  «Εντάξει,» είπε ο Νάραλχεμ’νιρ, «θα το έχω υπόψη μου.» Και 
σηκώθηκε για να φύγει– 

  Ο Ελπιδοφόρος τον άρπαξε απ’τον γιακά με τα δύο χέρια και, 
τραβώντας τον κοντά του, του είπε: «Δεν θα κάνετε τίποτα, αν 
δεν ειδοποιηθώ πρώτα! Είναι αυτό κατανοητό, μάγε;» 
  Τα μάτια του Νάραλχεμ’νιρ γυάλισαν οργισμένα. «Πιο κατανοη-

τό δεν γίνεται.» 
  Ο Ελπιδοφόρος τον άφησε, κι εκείνος έφυγε απ’τη σκηνή, δίχως 
άλλη κουβέντα. 
  «Αυτό,» είπε η Φενίλδα, «δε χρειαζόταν. Το μόνο καλό είναι ότι 
δε νομίζω πως θα σε ξαναπεί ‘αγάπη μου’.» 

  «Αρκετά από σένα, μάγισσα!» μούγκρισε ο Ελπιδοφόρος. 
  Η Φενίλδα γέλασε· και μετά, με πολύ πιο σοβαρή όψη, είπε: 
«Πραγματικά, πάντως, δεν χρειαζόταν να το κάνεις αυτό.» 
  «Δεν τον βλέπεις πώς είναι; Δεν έχει καθόλου μυαλό στο κεφάλι 

του!» αποκρίθηκε ο Ελπιδοφόρος. Και, πιο νηφάλια, πρόσθεσε: 
«Να τον προσέχεις, όπως είπαμε τις προάλλες. Αν τον δεις να κά-
νει τίποτα ύποπτο –το οτιδήποτε–, να με ειδοποιήσεις αμέσως.» 
  Η Φενίλδα κατένευσε. «Εντάξει.» 

 
 
 
Τα εδάφη ήταν πεδινά μετά τον παγωμένο ποταμό, αλλά, φυσι-

κά, γεμάτα χιόνια και πάγους. Και οι άνεμοι που φυσούσαν εδώ 
ήταν δυνατοί, και κάλυψη δεν υπήρχε. Μια νύχτα, ο αέρας έριξε 
τη σκηνή του Ελπιδοφόρου και της Φενίλδα, κι αναγκάστηκαν 
να σηκωθούν για να την ξαναστήσουν. 
  Η Μάρθα, καθώς πλησίαζαν στην Αρταλδάφρα, σκεφτόταν ο-

λοένα και περισσότερο τον πατέρα της και τον αδελφό της, που 
είχαν χαθεί εξαιτίας αυτής της καταραμένης πόλης. Τι απογίνατε; 
Πού πεθάνατε; Πού είναι τώρα παγωμένα τα σώματά σας; Θα τα 



ΟΙ ΦΥΛΑΚΕΣ ΤΩΝ ΠΑΓΩΝ  /  461 

 
 

 

βρω, άραγε, στην Αρταλδάφρα; Δεν το νόμιζε. Αλλά δεν μπορούσε 
και να πάψει να τους σκέφτεται. 

  Η μεγαλύτερη ανακάλυψη στην ιστορία των Ταρασμάλθιων εξε-
ρευνήσεων… Κανονικά, εσύ θα έπρεπε να είχες βρει την πόλη, 
μπαμπά. Εσύ θα έπρεπε να είχες αποκτήσει τη φήμη του ανθρώ-
που που ανακάλυψε την Αρταλδάφρα. 

  Πώς είναι δυνατόν αυτός ο Ελπιδοφόρος νάχει χάρτη που δείχνει 
την ακριβή θέση της χαμένης πόλης; Μα τους θεούς, είναι γαμημέ-
να εξωφρενικό! Τελείως γαμημένα εξωφρενικό! 
  Μήπως ο χάρτης ήταν ψεύτικος; Μήπως όλο τούτο το ταξίδι 
ήταν ανούσιο; Μήπως θα ήταν καλύτερα αν, τελικά, ακολουθού-

σαν το σχέδιο του Σέλιρ’χοκ; Εξάλλου, κι ο πατέρας της, μάλλον, 
το ίδιο σχέδιο είχε ακολουθήσει: πίστευε ότι τα τηλεπικοινωνια-
κά κέντρα θα τον οδηγούσαν στη χαμένη πόλη. 
  Θα το ανακαλύψουμε σύντομα. Δεν είμαστε πλέον μακριά από 

την Αρταλδάφρα –ή, μάλλον, από το μέρος όπου ο χάρτης του Ελ-
πιδοφόρου λέει πως είναι η Αρταλδάφρα. Ή θα τη βρούμε εκεί, ή 
δεν θα τη βρούμε και θα φύγουμε, για να ψάξουμε αλλού. 
  Το βράδυ της δεύτερης ημέρας από τότε που είχαν αφήσει τον 

ποταμό πίσω τους, ο Προαιρέσιος ήρθε στη σκηνή του Γεράρδου 
και της Μάρθας, μαζί με τον Σέλιρ’χοκ. 
  «Πρέπει να μιλήσουμε,» είπε. 
  Ο Γεράρδος τούς έκανε νόημα να καθίσουν, και ο Απολλώνιος 

ευγενής κι ο μαυρόδερμος μάγος κάθισαν. 
  Η Μάρθα, που σκεφτόταν, γι’ακόμα μια φορά, τον πατέρα της 
και τον αδελφό της, αισθάνθηκε σα να ξύπνησε από κάποιο ό-
νειρο. Καθάρισε το λαιμό της και άναψε ένα τσιγάρο. 
  «Πρέπει να σκεφτούμε πολύ σοβαρά το ενδεχόμενο ότι οι συ-

νταξιδιώτες μας είναι οι Παντοκρατορικοί που είδαμε στον Αιθέ-
ρα,» είπε ο Προαιρέσιος. «Διότι, όταν φτάσουμε στην Αρταλδά-
φρα, ίσως πλέον να είναι πολύ αργά. Δεν ξέρουμε ακριβώς γιατί 
η Παντοκράτειρα μπορεί να την αναζητά, αλλά πιθανώς να έχει 



ΚΩΣΤΑΣ ΒΟΥΛΑΖΕΡΗΣ  /  462 

 
 

 

σχέση με τις οντότητες που κατοικούν εκεί. Τις οντότητες με τις 
οποίες μίλησε ο Αρίσταρχος.» 

  «Συμφωνώ,» αποκρίθηκε ο Γεράρδος. «Ωστόσο, αυτός ο Ελπι-
δοφόρος μού μοιάζει… περίεργος… Για νάναι πράκτορας της Πα-
ντοκράτειρας, εννοώ.» 
  Ο Προαιρέσιος συνοφρυώθηκε. «Γιατί;» 

  «Μια νύχτα, όταν φυλούσε σκοπιά συγχρόνως με μένα, μου είπε 
μια ιστορία. Μου είπε ότι, σε κάποια πόλη, τον κυνηγάνε για το 
φόνο μιας γυναίκας. Έναν φόνο που δεν διέπραξε αλλά ευθύνε-
ται εν μέρει γι’αυτόν.» 
  «Και λοιπόν;» 

  «Πιστεύεις ότι ένας πράκτορας της Παντοκράτειρας θα ήταν 
κατατρεγμένος;» 
  «Τίποτα δεν αποκλείεται. Κι επιπλέον, μπορεί να σου είπε ψέ-
ματα για να σε ψαρέψει. Δεν του φανέρωσες τίποτα σημαντικό 

για εμάς, έτσι;» Η φωνή του Προαιρέσιου είχε γίνει ανήσυχη. 
  «Δεν είμαι ηλίθιος, Απολλώνιε. Φυσικά και δεν του φανέρωσα 
τίποτα σημαντικό για εμάς. Ωστόσο, δε νομίζω πως μου έλεγε 
ψέματα για το παρελθόν του. Πρέπει, πράγματι, νάναι κυνηγη-

μένος.» 
  «Σου είπε σε ποια πόλη τον καταζητούν;» 
  Ο Γεράρδος κούνησε το κεφάλι. «Όχι.» 
  «Σε δούλευε, συνεπώς. Μη δίνεις σημασία. Ή, τέλος πάντων, εί-

τε σε δούλευε είτε όχι, μπορεί να είναι Παντοκρατορικός· και 
πρέπει να είμαστε προετοιμασμένοι γι’αυτόν και τους συντρό-
φους του.» 
  Η Μάρθα είπε, απρόσμενα: «Η πλάκα ξέρετε ποια θα είναι, ε; Να 
φτάσουμε εκεί που δείχνει ο χάρτης του Ελπιδοφόρου και να μη 

βρούμε τίποτα.» 
  «Γιατί να συμβεί αυτό;» έκανε ο Προαιρέσιος. 



ΟΙ ΦΥΛΑΚΕΣ ΤΩΝ ΠΑΓΩΝ  /  463 

 
 

 

  Η Μάρθα ανασήκωσε τους ώμους, φυσώντας καπνό απ’την ά-
κρη του στόματός της. «Τι γιατί; Μπορεί νάναι ψεύτικος ο χάρ-

της. Κυκλοφορούν διάφορες πλαστές μαλακίες, ξέρεις.» 
  «Ο Ελπιδοφόρος, πάντως, μου μοιάζει σίγουρος ότι θα φτάσει 
εκεί που θέλει να φτάσει,» είπε ο Προαιρέσιος. Και στράφηκε 
στον Σέλιρ’χοκ. «Γιατί νομίζεις ότι μπορεί η Παντοκράτειρα να 

έστειλε ανθρώπους της εδώ; Τι πιθανές εξηγήσεις υπάρχουν;» 
  «Η μόνη πιθανή εξήγηση που βλέπω, αυτή τη στιγμή, είναι ότι… 
χμμμ…» Η όψη του έγινε σκεπτική. 
  «Τι είναι;» 
  «Μάλλον θέλει να καταστρέψει τις οντότητες στην Αρταλδά-

φρα. Πράγμα το οποίο, βέβαια, θα είναι δύσκολο, αν αυτές οι ο-
ντότητες είναι από τον Ενιαίο Κόσμο… Όμως και οι εχθροί τους 
παρόμοιας δύναμης είναι…» 
  «Γιατί δε μας λες ξεκάθαρα τι ξέρεις;» ρώτησε ο Προαιρέσιος. 

  «Σας έχω πει: ο Πρίγκιπας μού έχει ζητήσει να το κρατήσω 
κρυφό για την ώρα.» 
  «Κι αν είναι κάτι που μπορεί να μας βοηθήσει τώρα;» 
  «Δεν είναι κάτι τέτοιο, Προαιρέσιε· σε διαβεβαιώνω.» 

  Ο Απολλώνιος τον κοίταξε καχύποπτα. 
  «Για να σου λέει ο Σέλιρ ότι έτσι είναι,» είπε ο Γεράρδος, «τότε 
έτσι είναι. Ας μην το κουράζουμε άλλο.» 
  «Τέλος πάντων,» αποκρίθηκε ο Προαιρέσιος. «Πώς θα αντιμε-

τωπίσουμε τους Παντοκρατορικούς, αν χρειαστεί; Υπάρχει κά-
ποιο σχέδιο; Αυτό θέλω να μάθω.» 
  «Φοβάμαι πως συγκεκριμένο σχέδιο δεν υπάρχει,» παραδέχτη-
κε ο Γεράρδος. «Και είναι, δυστυχώς, περισσότεροι από εμάς.» 
  «Έχουμε και τον Τσαρέν’κραμ τώρα μαζί μας,» του θύμισε η 

Μάρθα. 
  «Ο Κρά’αν δεν είναι μέλος της Επανάστασης.» 
  «Θέλησε, όμως, να μπελχτεί μ’εμάς, ενώ ήξερε ότι η κατάσταση 
είναι γάμησέ τα.» 



ΚΩΣΤΑΣ ΒΟΥΛΑΖΕΡΗΣ  /  464 

 
 

 

  «Ακόμα και με τον Τσαρέν’κραμ,» είπε ο Προαιρέσιος, «εμείς 
είμαστε πέντε κι αυτοί έξι.» 

  «Δεν είναι τόσο μεγάλη η διαφορά,» τόνισε η Μάρθα. «Όχι αν 
τους πιάσουμε απροετοίμαστους.» 
  «Μην ξεχνάτε, όμως, ότι ίσως κι αυτοί να σχεδιάζουν κάτι πα-
ρόμοιο, αν όντως είναι Παντοκρατορικοί,» προειδοποίησε ο Σέ-

λιρ’χοκ. «Στον Αιθέρα, μας είδαν πίσω τους. Δε μπορεί να μη μας 
υποπτεύονται.» 
  «Λοιπόν,» είπε ο Γεράρδος. «Προτείνω να περιμένουμε, μέχρι να 
φτάσουμε στην Αρταλδάφρα. Κι εκεί θα μάθουμε ποιος είναι ο 
πραγματικός σκοπός των συνταξιδιωτών μας. Εν τω μεταξύ, νά-

χετε όλοι το νου σας, γιατί ο Σέλιρ έχει δίκιο: μπορεί εκείνοι να 
επιχειρήσουν πρώτοι να μας βγάλουν απ’τη μέση.» 
 
 

 
Μετά από μερικές ημέρες, έφτασαν μπροστά σ’έναν παγωμένο 
ποταμό, μεγαλύτερο από τον προηγούμενο που είχαν διασχίσει. 
Και, στην αντικρινή όχθη του ποταμού, μπορούσαν να δουν, πί-

σω από το χιόνι που στροβίλιζε ο άνεμος, μια μεγάλη πόλη με 
ψηλά οικοδομήματα, σκεπασμένη από αρχέγονους πάγους. Ήταν 
απόγευμα, και οι αχτίνες του ήλιου την έκαναν να φαντάζει πορ-
τοκαλιά και πορφυρή σε ορισμένα σημεία, ενώ κατασκότεινη σε 

άλλα. 
  Γαμώ τον ξαναμμένο κώλο της Έχιδνας, σκέφτηκε η Μάρθα, ο 
χάρτης του δεν ήταν ψεύτικος, τελικά. Τέτοιο πράγμα δεν είχε 
ξαναντικρίσει ποτέ της στην Ταρασμάλθη. 



ΟΙ ΦΥΛΑΚΕΣ ΤΩΝ ΠΑΓΩΝ  /  465 

 
 

 

Οι πάγοι µιλούν 
 

 
Συνειδήσεις αφυπνίζονται, καθώς η προειδοποίηση έρχεται ξε-
κάθαρη σ’όλους τους, περνώντας κάτω από τους πάγους, σχίζο-
ντας τις αποστάσεις με την ταχύτητα της σκέψης. 

 
Ανησυχία τούς κυριεύει. 

 
Κάποιοι είναι εδώ! Κοντά! 

αντηχεί μια φωνή μέσα στα βάθη. 

Στην Πόλη των Πόλεων! 
 

Νιώθετε την παρουσία του; 
ρωτά μια πιο γαλήνια, αλλά σκοτεινή, τόσο σκοτεινή, φωνή. 

 
Όχι. 
 

Όχι… 
 

∆εν είναι εδώ; ∆εν κρύβεται µέσα στον φορέα του; 
 

Επίτηδες το κάνει, για να µας ξεγελάσει. 
 

Ο άφρονας! Νοµίζει ότι εµείς µπορούµε να ξεγελαστού-
µε; Νοµίζει ότι µπορούν να µπουν εισβολείς εδώ χωρίς 

να το γνωρίζουµε; 
 

Εξωφρενικό! 
 

Παράλογο… 



ΚΩΣΤΑΣ ΒΟΥΛΑΖΕΡΗΣ  /  466 

 
 

 

 
Αφήστε τον να νοµίζει ό,τι επιθυµεί. Μας συµφέρει. 

 
Ναι, όντως… 

 
Οι υπηρέτες του είναι, όµως, εδώ! 

 
Είµαστε βέβαιοι ότι είναι υπηρέτες του; 

 
Τον αισθανθήκαµε µαζί τους! Κοιµόσουν ξανά; 

 
∆εν κοιµόµουν, ανόητε! Αλλά δεν µπορούµε να ξέρου-

µε µε βεβαιότητα ότι είναι οι ίδιοι. 
 

∆εν έχει σηµασία. Όποιοι κι αν είναι, θα τους εξολο-
θρεύσουµε. Ο κίνδυνος για την Πόλη των Πόλεων είναι 

µεγάλος. 
 

Ναι! Μεγάλος! 
 

Την προηγούµενη φορά, όµως, θυµάστε ότι είχε έρθει 
εκείνος ο άλλος: ο εχθρός του εχθρού µας. ∆εν το θυ-

µάστε; 
 

Συνέβη κάτι τέτοιο; 
 

Φυσικά και συνέβη! Ποιος κοιµάται τώρα; 
Χλευαστικό γέλιο στα παγωμένα βάθη. 

 
ΣΙΩΠΗ! Έχουµε προβλήµατα! 

 



ΟΙ ΦΥΛΑΚΕΣ ΤΩΝ ΠΑΓΩΝ  /  467 

 
 

 

Αναµφισβήτητα, έχουµε. 
 

Το ασφαλέστερο είναι να τους εξολοθρεύσουµε. 
 

Ησυχία! Παρακολουθήστε, πρώτα. 
 
 

Οι πάγοι σιωπούν 



ΚΩΣΤΑΣ ΒΟΥΛΑΖΕΡΗΣ  /  468 

 
 

 

Κεφάλαιο 34 
 
 
Ανάμεσα σ’αυτούς και στην πόλη απλωνόταν ένας πλατύς, πα-

γωμένος ποταμός. 
  «Δεν το πιστεύω…» έκανε η Μάρθα, ξέπνοα. «Δεν το πιστεύω!» 
φώναξε. «Είμαστε στην Αρταλδάφρα!» 
  «Ναι,» μουρμούρισε ο Σέλιρ’χοκ, «έτσι φαίνεται.» 

  «Τσικ-τικ, κικ!» έκανε ο Τσαρέν’κραμ με θαυμασμό, στηριζόμε-
νος στο ενεργειακό του δόρυ. 
  Ο Ελπιδοφόρος έριξε ένα βλέμμα στη Φενίλδα, η οποία δε μίλη-
σε. Ύστερα, έστρεψε τη ματιά του στον Νάραλχεμ’νιρ. Δεν πι-
στεύω να μου τα χαλάσεις τώρα, μάγε, σκέφτηκε, βλέποντάς τον 

να βρίσκεται κοντά στον Σκοτ. Ο Ελπιδοφόρος φοβόταν ότι οι 
εχθροί των Υπερασπιστών θα τους επιτίθονταν από στιγμή σε 
στιγμή, και δεν ήθελε να έχει συγκρούσεις και μέσα στην ίδια του 
την ομάδα. Ο Γεράρδος και οι σύντροφοί του, βέβαια, δεν αποτε-

λούσαν ακριβώς μέρος της ομάδας του, όμως τόσο καιρό που 
συνταξίδευαν θα μπορούσαν, θεωρητικά, να ήταν και μέλη της 
ομάδας του Ελπιδοφόρου. Όπως και νάχε, ο αντίπαλος, κατά 
πάσα πιθανότητα, θα ήταν κοινός. 

  «Πώς σου φαίνεται το ποτάμι;» ρώτησε τη Μάρθα. «Είναι α-
σφαλές να το διασχίσουμε;» 
  Εκείνη πλησίασε την παγωμένη επιφάνεια και την πίεσε με το 
ατσάλινο μπαστούνι της. Έπειτα, πάτησε επάνω. «Ναι. Δε θάναι 

δύσκολο. Ελάτε!» Υπήρχε ενθουσιασμός στη φωνή της. Αυτή εί-
ναι η ΑΡΤΑΛΔΑΦΡΑ! σκεφτόταν. Βρήκαμε την Αρταλδάφρα! 
  Δέθηκαν ο ένας με τον άλλο και ξεκίνησαν να διασχίζουν τον 
παγωμένο ποταμό. 
  Ο Γεράρδος παρατήρησε ότι ο Προαιρέσιος είχε στο ένα χέρι το 

ατσάλινό του μπαστούνι και στο άλλο το πιστόλι του. Στο δεξί το 
πιστόλι, στο αριστερό το μπαστούνι. Είναι έτοιμος για μάχη. Φο-



ΟΙ ΦΥΛΑΚΕΣ ΤΩΝ ΠΑΓΩΝ  /  469 

 
 

 

βάται ότι, αν οι συνταξιδιώτες μας είναι Παντοκρατορικοί, τώρα 
ίσως ν’αρπάξουν την ευκαιρία να μας επιτεθούν. 

  Και, μάλλον, έχει δίκιο. Οφείλουμε να είμαστε επιφυλακτικοί. Ο 
Γεράρδος ξεθηκάρωσε το δικό του πιστόλι, γιατί με τις άκριες 
των ματιών του μπορούσε να δει ότι ορισμένα από τα μέλη της 
άλλης ομάδας είχαν κάνει το ίδιο: ο Σκοτ, και ο Νάραλχεμ’νιρ, και 

ο Νικόδημος. Τα πρόσωπά τους δεν ήταν δυνατόν να τα διακρί-
νει πίσω από τις προσωπίδες τους, ούτε τα μάτια τους πίσω 
απ’τα μαύρα γυαλιά τους· επομένως, ήταν αδύνατον να μαντέ-
ψει τις σκέψεις τους. Ίσως να μην ήταν εχθρικοί προς την ομάδα 
του, αλλά κι εκείνοι επιφυλακτικοί, γενικά, για οποιονδήποτε 

κίνδυνο. Παρ’όλ’αυτά, πρέπει νάχουμε το νου μας. 
  Ο Γεράρδος ήταν τσιτωμένος καθώς διέσχιζαν τον παγωμένο 
ποταμό, ενώ πρόσεχε, συγχρόνως, πού έβαζε τα μποτοφορεμένα 
πόδια του. 

  Η Μάρθα έμοιαζε να έχει μάτια μονάχα για τη μυθική χαμένη 
πόλη της Αρταλδάφρα, τα οικοδομήματα της οποίας ορθώνο-
νταν πίσω απ’το παραπέτασμα της χιονοθύελλας. 
  Όταν βρίσκονταν στα μέσα του ποταμού, στα μέσα της από-

στασης που έπρεπε να διανύσουν, η Κάτια φώναξε ξαφνικά: «Τι 
είν’αυτό το φως; Τι είν’αυτό το φως από κάτω μας;» 
  Τα μάτια όλων στράφηκαν στον πάγο που πατούσαν, και είδαν 
ότι, πράγματι, ένα φως εξαπλωνόταν εκεί. Ή, μάλλον, πολλά φω-

τά. Πολλές φωτεινές γραμμές, οι οποίες μπλέκονταν αναμεταξύ 
τους, σαν φλέβες. 
  Κατακόκκινες φλέβες κάτω απ’τον πάγο. 
  Κι ο πάγος άρχισε να χαράζεται, και να σπάζει! 
  «Γαμώ τον κώλο της Έχιδνας!» γρύλισε η Μάρθα. 

  «Τρέξτε!» φώναξε ο Ελπιδοφόρος. «Τρέξτε!» 
  Το κρυσταλλωμένο νερό όπου βάδιζαν θρυμματιζόταν· κι από 
κάτω του υπήρχε κι άλλο νερό, όχι κρυσταλλωμένο, αλλά παγω-
μένο και άκρως επικίνδυνο. 



ΚΩΣΤΑΣ ΒΟΥΛΑΖΕΡΗΣ  /  470 

 
 

 

  Η Κάτια γλίστρησε, καθώς έτρεχαν, και έπεσε ουρλιάζοντας. Ο 
Νικόδημος την έπιασε απ’το μπράτσο, προσπαθώντας να τη ση-

κώσει. 
  Το έδαφος ορθώθηκε, απρόσμενα, μπροστά στον Προαιρέσιο, 
κι εκείνος αμέσως κάρφωσε εκεί το ατσάλινο ραβδί του, για να 
μη γλιστρήσει και καταλήξει στο νερό. «Γεράρδε!» φώναξε. 

  Ο Γεράρδος, έχοντας ήδη θηκαρώσει το πιστόλι του, άπλωσε το 
χέρι του προς τον Απολλώνιο. Εκείνος το έπιασε, και κατάφερε 
να φύγει απ’το δύσκολο σημείο όπου είχε βρεθεί. 
  «Το έλκηθρό μας!» Η Μάρθα έδειξε πίσω τους, το ενεργειακό 
έλκηθρο που τους ακολουθούσε και που τώρα πήγαινε προς ένα 

άνοιγμα ανάμεσα στους πάγους, έτοιμο να βουτήξει στο νερό. 
«Το έλκηθρο!» 
  Σταμάτησε, λίγο προτού πέσει, και αιωρήθηκε πάνω απ’τους 
πάγους, για να καταλήξει πλάι στον Σέλιρ’χοκ, ο οποίος είχε χρη-

σιμοποιήσει ένα Ξόρκι Τηλεκινήσεως. «Πιάστε το από τα λουριά 
του!» είπε ο μάγος, πιάνοντας κι ο ίδιος ένα απ’αυτά. 
  Η Μάρθα έπιασε ένα άλλο, κι άρχισαν να τραβάνε το έλκηθρο 
προς την αντικρινή όχθη του ποταμού, όσο πιο γρήγορα μπο-

ρούσαν. 
  Ο Γεράρδος κι ο Προαιρέσιος τούς ακολούθησαν. 
  Ο Ελπιδοφόρος γλίστρησε πάνω στους θρυμματιζόμενους πά-
γους και κατρακύλησε. Είδε το παγωμένο νερό να έρχεται προς 

το μέρος του– 
  –τράβηξε ένα μεγάλο μαχαίρι απ’τη μέση του– 
  –το κάρφωσε στο έδαφος που είχε μετατραπεί σε πλαγιά πίσω 
του, σταματώντας την πτώση του. 
  «Ελπιδοφόοοορεεεεεεε!» άκουσε ένα ουρλιαχτό από δίπλα. 

  Η Φενίλδα. 
  Άπλωσε το άλλο του χέρι κι άρπαξε το μποτοφορεμένο πόδι 
της. (Το ατσάλινο ραβδί του του είχε πέσει από πριν, έχοντας 
βουτήξει στα παγερά νερά και χαθεί για πάντα.) 



ΟΙ ΦΥΛΑΚΕΣ ΤΩΝ ΠΑΓΩΝ  /  471 

 
 

 

  «Ελπιδοφόρε! Ελπιδοφόρε!» συνέχισε να ουρλιάζει η μάγισσα. 
  «Σ’έχω πιάσει, Φενίλδα, αλλά είσαι ανάποδα! Προσπάθησε να 

γυρίσεις! Το μαχαίρι μου δε θα μας κρατά για πάντα!» Ο πάγος 
όπου είχε καρφωθεί η λεπίδα έσπαγε· ο Ελπιδοφόρος δε χρεια-
ζόταν να το δει: μπορούσε να το αισθανθεί. Σκατά! Πού στο Μάτι 
του Σκοτοδαίμονος είναι οι άλλοι; 

  «Δε μπορώ!» ούρλιαξε η Φενίλδα, προσπαθώντας να πιαστεί με 
τα γαντοφορεμένα χέρια της από τις παγωμένες επιφάνειες και 
γλιστρώντας συνεχώς. «Δε μπορώ!» 
  «ΣΚΟΤ!» κραύγασε ο Ελπιδοφόρος. «ΣΚΟΤ! ΝΙΚΟΔΗΜΕ!» 
  «Γιατί ξεχνάς εμένα, αγάπη μου;» Ένα χοντρό σχοινί βρέθηκε, 

ξαφνικά, πλάι του. «Πιαστείτε εδώ, κι οι δυο σας!» 
  Μπορείς να μας τραβήξεις και τους δύο, μάγε; Είσαι τόσο δυνα-
τός; Δεν υπήρχε, όμως, χρόνος για συλλογισμούς: ο Ελπιδοφόρος 
ένιωθε το μαχαίρι του να γλιστρά από τον πάγο, και τη μπότα 

της Φενίλδα να γλιστρά από το πόδι της, παρότι ήταν καλά δε-
μένη εκεί. 
  «Φενίλδα!» φώναξε. «Πιάσου απ’το σχοινί! Τώρα!» 
  Η μάγισσα πιάστηκε με τα δύο χέρια. 

  Ο Ελπιδοφόρος άφησε το πόδι της και πιάστηκε κι εκείνος 
απ’το σχοινί. 
  Η Φενίλδα ούρλιαξε, καθώς γύριζε απότομα απ’την άλλη. Τα 
μποτοφορεμένα πόδια της πλατσούρισαν, προς στιγμή, στο πα-

γωμένο νερό· ύστερα σήκωσε τα γόνατά της. «Βοηθήστε με!» 
φώναξε. «Τι στο γαμημένο Μυαλό του Σκοτοδαίμονος κάνετε! 
Βοηθήστε με!» 
  Ο Ελπιδοφόρος, κοιτάζοντας πάνω, είδε ότι δεν κρατούσε το 
σχοινί μόνο ο Νάραλχεμ’νιρ, αλλά και ο Σκοτ· και είχαν αρχίσει κι 

οι δυο τους να τραβάνε. Ο Ελπιδοφόρος προσπάθησε να τους 
διευκολύνει, μπήγοντας το μαχαίρι του στον πάγο, ώστε να ω-
θήσει ο ίδιος το σώμα του επάνω και να μειώσει το βάρος που 
έπρεπε να σηκώσουν εκείνοι. 



ΚΩΣΤΑΣ ΒΟΥΛΑΖΕΡΗΣ  /  472 

 
 

 

  Το κεκλιμένο επίπεδο που είχε δημιουργηθεί, ευτυχώς, δεν ήταν 
και πολύ ψηλό, έτσι γρήγορα βρέθηκε στην κορυφή του και πή-

δησε στο πλάι. Μερικά δευτερόλεπτα μετά, η Φενίλδα ήταν κο-
ντά του. 
  Κατακόκκινες φλέβες φαίνονταν παντού κάτω απ’την κρυ-
σταλλωμένη επιφάνεια του ποταμού· και τώρα έμοιαζαν να 

πάλλονται κιόλας. 
  «Τι σκατά είν’αυτά;» ρώτησε λαχανιασμένα ο Σκοτ, καθώς έ-
τρεχαν προς την αντικρινή όχθη. 
  «Ενέργεια,» είπε η Φενίλδα. «Υπάρχει ενέργεια από δω κάτω, 
όπως στο δάσος!» Απόγνωση ακουγόταν στη φωνή της. 

  Γιατί δε με εκπλήσσει; σκέφτηκε ο Ελπιδοφόρος. Γιατί δε με εκ-
πλήσσει που τα πράγματα είναι κι εδώ όπως σ’εκείνο το καταρα-
μένο δάσος; Σίγουρα, οι εχθροί των Υπερασπιστών θα ενεργού-
σαν τώρα που η ομάδα του είχε φτάσει στην Αρταλδάφρα· κι ε-

τούτη η κίνηση είχε τη σφραγίδα τους επάνω της. Πάντοτε έκα-
ναν ό,τι δεν περίμενες. 
  Ο Γεράρδος, η Μάρθα, ο Σέλιρ’χοκ, ο Προαιρέσιος, ο Τσα-
ρέν’κραμ, η Κάτια, και ο Νικόδημος είχαν φτάσει πρώτοι στην 

αντίπερα όχθη, κι έβλεπαν τώρα τον Ελπιδοφόρο, τη Φενίλ-
δα’σαρ, τον Νάραλχεμ’νιρ, και τον Σκοτ να έρχονται, πηδώντας 
απ’το ένα κομμάτι πάγου στο άλλο, στο άλλο, στο άλλο, ώσπου 
βρέθηκαν κοντά τους, σε στέρεο έδαφος. 

  «Αυτό που συνέβη,» είπε ο Γεράρδος, «δεν ήταν φυσιολογικό. 
Ούτε καν για την Ταρασμάλθη. Τι ήταν, Σέλιρ;» 
  «Ενέργεια, υποθέτω: σαν αυτή που πηγαίνει στα τηλεπικοινω-
νιακά κέντρα. Κάτι θέλει να μας κρατήσει μακριά από την Αρ-
ταλδάφρα, Καπετάνιε.» 

  Η Μάρθα πήρε το βλέμμα της από τη θρυμματισμένη επιφάνεια 
του παγωμένου ποταμού, και το έστρεψε στην πόλη που ορθω-
νόταν εμπρός τους σαν πανάρχαιο μεγαθήριο καλυμμένο από 
πάγους. 



ΟΙ ΦΥΛΑΚΕΣ ΤΩΝ ΠΑΓΩΝ  /  473 

 
 

 

  «Δεν τα κατάφερε, όμως, μάγε. Είμαστε εδώ,» είπε η Μάρθα. 
  Βρίσκονταν σ’ένα μέρος που, κάποτε, μπορεί να αποτελούσε 

αποβάθρες· τώρα, όμως, τα πάντα ήταν τόσο πολύ τυλιγμένα 
στους πάγους και στο χιόνι, που τίποτα δεν ήταν ευδιάκριτο. Γύ-
ρω τους υπήρχαν ψηλά οικοδομήματα, πύργοι και πολυκατοικί-
ες, κι αντίκρυ τους και προς τ’αριστερά φαινόταν ν’ανοίγεται μια 

λεωφόρος. Τα πάντα έμοιαζαν ν’ακολουθούν μια τελείως μυστη-
ριώδη τεχνοτροπία, την οποία κανένας τους δεν είχε ξαναδεί, 
χαμένη στους αιώνες καθώς ήταν. 
  Η Φενίλδα’σαρ υποτονθόρυσε ένα Ξόρκι Ενεργειακής Ανιχνεύ-
σεως, σκεπτόμενη πως ίσως να τη βοηθούσε να εντοπίσει άλ-

λους κινδύνους που πιθανώς να ελλόχευαν εδώ κοντά. Το πρώτο 
πράγμα που αντιλήφτηκε ήταν ότι ενέργεια κυλούσε παντού κά-
τω από τούτη την αρχέγονη μεγαλούπολη. Ενέργεια: έντονη, δυ-
νατή, βρυχούμενη. 

  Το είπε στους υπόλοιπους. 
  «Μας περιμένουν, λοιπόν…» μουρμούρισε ο Νάραλχεμ’νιρ. Και 
είπε στον Ελπιδοφόρο, δείχνοντας τη λεωφόρο αντίκρυ τους: 
«Από δω πηγαίνουμε, Καπετάνιε.» 

  Εκείνος κατένευσε. Υποθέτω, σκέφτηκε, πως κι εσύ θυμάσαι τον 
χάρτη της πόλης απέξω. Σε γενικές γραμμές, τουλάχιστον. 
  Ξεκίνησαν να βαδίζουν με τα όπλα τους στα χέρια. 
  Και η ομάδα του Γεράρδου βάδισε δίπλα τους. 

  Ο Προαιρέσιος ψιθύρισε στον Γεράρδο: «Όπως βλέπεις, δεν κι-
νούνται τυχαία· ξέρουν ακριβώς πού πηγαίνουν.» 
  «Ναι, το παρατήρησα.» 
  «Ο Αρίσταρχος δεν είχε πει ότι κανένας τού επιτέθηκε στην Αρ-
ταλδάφρα, ή ότι προσπάθησε να τον σκοτώσει με έμμεσο τρόπο. 

Μας επιτίθενται επειδή είμαστε μαζί μ’αυτούς. Είναι πράκτορες 
της Παντοκράτειρας, Γεράρδε· πρέπει να είναι!» 
  Ο Γεράρδος έμεινε σιωπηλός, κοιτάζοντας γύρω του, τα ψηλά 
χτίρια, απ’όπου πελώρια κομμάτια πάγων κρέμονταν. Ο δρόμος 



ΚΩΣΤΑΣ ΒΟΥΛΑΖΕΡΗΣ  /  474 

 
 

 

κάτω απ’τα μποτοφορεμένα πόδια του σκεπαζόταν από παχιά 
στρώματα χιονιού, και ήταν αρκετά φαρδύς για να μπορούσαν, 

πριν από χιλιάδες χρόνια, να κινούνται οχήματα εδώ. Μεγάλα 
οχήματα. 
  Η Μάρθα είχε βγάλει τη φωτογραφική μηχανή της και τραβού-
σε φωτογραφίες. Το ίδιο κι ο Σέλιρ’χοκ. 

  «Δε νομίζεις, μάγε, ότι θα έπρεπε να κάνεις τίποτα καλύτερο;» 
τον ρώτησε ο Προαιρέσιος. 
  «Όπως;» 
  «Δεν ξέρω· εσύ είσαι μάγος.» 
  «Βρισκόμαστε εδώ για να εξερευνήσουμε,» του είπε ο Σέλιρ’χοκ 

με χαμηλωμένη φωνή· «και για να μιλήσουμε με τις οντότητες 
που μίλησε ο Αρίσταρχος.» 
  «Αυτές είναι, μάλλον, που διέλυσαν τον ποταμό κάτω απ’τα πό-
δια μας!» 

  «Πιθανώς. Κάνε, όμως, υπομονή, Προαιρέσιε. Κάτι μού λέει ότι, 
αργά ή γρήγορα, θα τις βρούμε μπροστά μας.» 
 
 

 
Ο Νάραλχεμ είπε στον Ελπιδοφόρο: «Δε μ’αρέσει έτσι όπως 
μουρμουρίζουν αναμεταξύ τους. Ίσως να σχεδιάζουν προδοσία.» 
  «Ναι, ίσως. Αλλά οι εχθροί μας δεν έδειξαν να τους λυπούνται: 

προσπάθησαν να μας σκοτώσουν όλους.» 
  «Αυτό είναι αλήθεια,» παραδέχτηκε ο μάγος. «Όμως εξακολου-
θούν να αποτελούν μια εν δυνάμει απειλή για εμάς!» 
  «Καπετάνιε,» είπε ο Σκοτ, «ο Νάραλχεμ έχει δίκιο–» 
  Η Φενίλδα τον διέκοψε: «Μεγάλη συγκέντρωση ενέργειας. Ε-

κεί!» Ύψωσε το χέρι της, δείχνοντας εμπρός τους. 
  «Πού εκεί;» έκανε ο Ελπιδοφόρος. 
  «Εεε, υπολογίζω κάπου είκοσι μέτρα απόσταση.» 



ΟΙ ΦΥΛΑΚΕΣ ΤΩΝ ΠΑΓΩΝ  /  475 

 
 

 

  Ο Γεράρδος είδε την ομάδα του Ελπιδοφόρου να σταματά, κι 
έγνεψε και στους δικούς του να σταματήσουν. 

  «Τι συμβαίνει;» φώναξε. 
  «Φενίλδα,» είπε ο Ελπιδοφόρος, χωρίς ν’απαντήσει στον Γε-
ράρδο, «δεν υπάρχει τίποτα εκεί που δείχνεις.» 
  «Υπάρχει. Κάτω απ’το έδαφος. Είναι σαν…» 

  Αναπάντεχα, ο άνεμος δυνάμωσε και τα κομμάτια παγοκρυ-
στάλλου που παρέσερνε άρχισαν να συγκεντρώνονται μπροστά 
τους, σε απόσταση περίπου είκοσι μέτρων. 
  «…μαγνήτης.» 
  Ολοένα και περισσότεροι παγοκρύσταλλοι συγκεντρώνονταν 

με αφάνταστα ταχύ ρυθμό· και σχημάτιζαν αλλόκοτες μορφές, 
εφιαλτικές, αποκρουστικές. 
  «Φαντάσματα!» φώναξε η Μάρθα. «Φαντάσματα!» 
  Οι μορφές που σχηματίζονταν από τους παγοκρυστάλλους εί-

χαν ήδη γίνει πιο κατανοητές: έμοιαζαν με πλάσματα. Ένας σκύ-
λος με τρία πόδια. Ένα μακρύ φίδι με φτερά, τα οποία δεν μπο-
ρούσε να χρησιμοποιήσει για να πετάξει. Ένας άνθρωπος χωρίς 
χέρια, και μ’ένα πελώριο σφυρί αντί για κεφάλι. Ένα ον που δεν 

ήταν τίποτα περισσότερο από ένα πελώριο στόμα γεμάτο δόντι-
α, το οποίο βάδιζε επάνω σε δύο κοντά, χοντρά πόδια. 
  Ο Ελπιδοφόρος, ο Σκοτ, ο Νικόδημος, και η Κάτια πυροβόλησαν, 
καθώς τα τέρατα έρχονταν καταπάνω τους. Οι σφαίρες, όμως, 

δεν τους έκαναν κανένα μεγάλο κακό: έσπαγαν μονάχα μερικά 
μικρά κομμάτια παγοκρυστάλλου, και τα αλλόκοτα όντα δε φαι-
νόταν να νιώθουν πόνο. 
  «Είναι φαντάσματα!» φώναξε η Μάρθα. «Χτυπήστε τα με βόμ-
βες, ή με πέτρες, ή με κάτι μεγάλο!» 

  «Δεν υπάρχει χρόνος!» παρατήρησε ο Γεράρδος, βλέποντας τα 
φαντάσματα να ζυγώνουν γρήγορα. Δεν προλάβαιναν να βγά-
λουν τις βόμβες που είχαν μαζί τους. «Σκορπιστείτε!» Και πυρο-



ΚΩΣΤΑΣ ΒΟΥΛΑΖΕΡΗΣ  /  476 

 
 

 

βόλησε το γιγάντιο στόμα που ερχόταν καταπάνω του, ανοιγο-
κλείνοντας. Ένα παγοκρυστάλλινο δόντι διαλύθηκε. 

  Ο Γεράρδος έκανε να στρίψει και να τρέξει, αλλά γλίστρησε κι 
έπεσε στους πάγους. Μπρούμυτα. 
  Κατάρες! 
  Πάραυτα, γύρισε ανάσκελα, κρατώντας το πιστόλι του με τα 

δύο χέρια και πυροβολώντας. 
  Το φάντασμα βρισκόταν από πάνω του, και οι απανωτές ριπές 
δεν κατάφεραν παρά να το κάνουν να χάσει λίγη από τη φόρα 
του, καθώς παγοκρυστάλλινα θραύσματα έφευγαν απ’το σώμα 
του. 

  Το πιστόλι του Γεράρδου άδειασε –και χρόνος για να βάλει άλ-
λο γεμιστήρα δεν υπήρχε. 
  Ένα ξίφος άστραψε, χτυπώντας το ένα χοντρό πόδι του γιγά-
ντιου στόματος και σπάζοντάς το. Το φάντασμα έγειρε στο πλάι 

και σωριάστηκε, ενώ τα σαγόνια του ανοιγόκλειναν σπασμωδι-
κά. 
  «Θυμάμαι, Καπετάνιε, ότι κάποτε ειρωνεύτηκες το σπαθί μου, 
που είναι οικογενειακό όπλο και το είχαν πολλά μέλη της οικο-

γένειάς μου πριν από εμένα,» είπε ο Προαιρέσιος, δίνοντας το 
χέρι του στον Γεράρδο. 
  Εκείνος το έπιασε και σηκώθηκε. «Δεν ειρωνεύτηκα ποτέ το 
σπαθί σου, Απολλώνιε! Και δεν είναι τώρα ώρα γι’αυτή την κου-

βέντα!» 
  «Σωστά.» Ο Προαιρέσιος έβγαλε μια βόμβα από την τσέπη του 
και, πατώντας ένα κουμπί επάνω της, την πέταξε μέσα στα σα-
γόνια του φαντάσματος. 
  Η έκρηξη διέλυσε το πλάσμα σε παγοκρυστάλλινα θραύσματα, 

καθώς οι δύο επαναστάτες έτρεχαν μακριά του. 
 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  477 

 
 

 

Ακούγοντας τη φωνή της Μάρθας («Χτυπήστε τα με βόμβες, ή με 
πέτρες, ή με κάτι μεγάλο!») και βλέποντας πως οι σφαίρες δεν 

έβλαπταν αυτά τα «φαντάσματα», ο Ελπιδοφόρος πρόσταξε 
τους συντρόφους του ό,τι είχε προστάξει ο Γεράρδος τους δι-
κούς του: 
  «Σκορπιστείτε! Και χρησιμοποιήστε βόμβες!» 

  Η ομάδα του διαλύθηκε· ενώ στο σημείο της ενεργειακής συ-
γκέντρωσης κι άλλοι παγοκρύσταλλοι φαινόταν να μαζεύονται, 
για να δημιουργήσουν ακόμα περισσότερα τερατουργήματα. 
  Ο Ελπιδοφόρος κλότσησε την πόρτα ενός οικοδομήματος, η ο-
ποία έκλεινε μόνο μ’ένα παραπέτασμα πάγου. Με την πρώτη 

κλοτσιά δεν τη διέλυσε, αλλά κατάφερε να τη διαλύσει με την 
τρίτη. 
  Πλάι του ήταν η Φενίλδα’σαρ, η οποία έβγαλε μια χειροβομβίδα 
και την πέταξε καταπάνω σ’ένα απ’τα φαντάσματα, που έμοιαζε 

με κάτι σαν γιγάντιο χταπόδι ή αράχνη. Η παγοκρυσταλλική ο-
ντότητα διαλύθηκε. 
  «Εδώ,» είπε ο Ελπιδοφόρος. «Καλύψου.» 
  Και μπήκαν στο οικοδόμημα, που το εσωτερικό του ήταν γεμά-

το πάγους οι οποίοι έτριζαν κάτω απ’τις μπότες τους. 
  Μία έκρηξη αντήχησε απέξω, κι άλλη μία. 
  Ο Ελπιδοφόρος ξεπρόβαλε από την πόρτα, κρατώντας υψωμέ-
νο το τουφέκι του με τον εκτοξευτή χειροβομβίδων επάνω. Ση-

μάδεψε ένα από τα φαντάσματα –το οποίο ήταν σφαιροειδές και 
χοροπηδούσε πάνω σ’ένα μοναδικό πόδι για να κινείται– και πά-
τησε τη σκανδάλη του εκτοξευτή. Το τερατούργημα καταστρά-
φηκε. 
  Αλλά δε φαίνεται να τελειώνουν, παρατήρησε ο Ελπιδοφόρος. 

Συνεχώς δημιουργούνται και καινούργια. Κι επίσης, τα κομμάτια 
όσων έχουν διαλυθεί παρασέρνονται πάλι από τον άνεμο και έλ-
κονται προς το σημείο της ενεργειακής συγκέντρωσης. 



ΚΩΣΤΑΣ ΒΟΥΛΑΖΕΡΗΣ  /  478 

 
 

 

  «Φενίλδα,» είπε, χωρίς να στραφεί να κοιτάξει τη μάγισσα, 
«πρέπει να κάνεις κάτι για να διώξεις την ενέργεια που τα φτιά-

χνει. Μόνο έτσι θα τα νικήσουμε.» 
  «Δε μπορώ να το κάνω αυτό, Ελπιδοφόρε. Η ενέργεια είναι πα-
ντού μέσα στην πόλη. Είναι πολύ δυνατή για να την ελέγξω. Α-
κόμα κι αν καταφέρω να τη διαλύσω σ’ένα σημείο, θα συγκε-

ντρωθεί ξανά σε κάποιο άλλο.» 
  Ο Ελπιδοφόρος καταράστηκε. «Πρέπει, επομένως, να πάμε γρή-
γορα εκεί όπου μπορούμε να συναρμολογήσουμε τη συσκευή 
των Υπερασπιστών. Πού σκατά είναι ο Νάραλχεμ’νιρ;» Κοίταξε 
ολόγυρα, ψάχνοντας για τον μάγο. 

  Είδε ένα φάντασμα να διαλύεται μέσα σε μια έκρηξη. Ποιος είχε 
εκτοξεύσει αυτή τη βόμβα; αναρωτήθηκε, και δεν μπορούσε να 
βρει απάντηση. Οι σύντροφοί του, όπως επίσης και η ομάδα του 
Γεράρδου, είχαν σκορπιστεί ανάμεσα στα αρχαία οικοδομήματα 

της Αρταλδάφρα. 



ΟΙ ΦΥΛΑΚΕΣ ΤΩΝ ΠΑΓΩΝ  /  479 

 
 

 

Οι πάγοι µιλούν 
 

 
Οργή μέσα στα παγωμένα βάθη. 

Είναι εδώ! Επέστρεψε! 
 

Ναι, αλλά δεν έχει σηµασία τώρα. Συνεχίστε να εστιά-
ζετε τις δυνάµεις σας στο ίδιο σηµείο. Μόνο έτσι θα κα-

τατροπώσουµε τους υπηρέτες του. 
 

Φωτιά στους πάγους: ρέουσα, φλογερή ενέργεια· αιώνες είχαν 

να τρίξουν έτσι οι πέτρες· αιώνες είχαν να θερμανθούν οι πάγοι 
τόσο ώστε να λιώσουν. 
 
Ούτε μία από τις οργισμένες συνειδήσεις δεν κοιμάται τώρα. 

Νιώθουν όλοι τους τον κίνδυνο πολύ έντονο, και πολύ κοντά. 
Διότι γνωρίζουν πως ο εχθρός τους μονάχα για έναν λόγο μπορεί 
να βρίσκεται εδώ: για να τους καταστρέψει. 
 

Δε θα παραδοθούν, όμως. Ποτέ δε θα παραδοθούν. 
 
 

Οι πάγοι σιωπούν 



ΚΩΣΤΑΣ ΒΟΥΛΑΖΕΡΗΣ  /  480 

 
 

 

Κεφάλαιο 35 
 
 
Ο Γεράρδος κι ο Προαιρέσιος έτρεξαν μέσα σε μια πάροδο, κα-

θώς τρία φαντάσματα βρίσκονταν στο κατόπι τους. Ο πρώτος, 
τραβώντας την περόνη, πέταξε μια χειροβομβίδα πίσω τους, τυ-
χαία. Μια έκρηξη αντήχησε. Πάγοι ακούστηκαν να σπάνε. 
  Ο Γεράρδος κοίταξε πάνω απ’τον ώμο του. Ένα φάντασμα εξα-

κολουθούσε να τους κυνηγά: έμοιαζε με άνθρωπο που είχε δύο 
χέρια από τη δεξιά μεριά και κανένα από την αριστερή· το κεφά-
λι του ήταν σχεδόν στρογγυλό· στην πλάτη και στους ώμους του 
πελώρια καρφιά ορθώνονταν, σαν σταλαγμίτες. 
  Ο δρόμος που ακολουθούσαν οι δύο επαναστάτες τελείωνε 

σ’ένα τοίχωμα από πάγο, το οποίο έπρεπε να σπάσουν για να 
συνεχίσουν. 
  «Εδώ σταματάμε,» είπε ο Προαιρέσιος, στρεφόμενος 
ν’αντικρίσει το φάντασμα με το σπαθί του στο χέρι. 

  Ο Γεράρδος προσπάθησε να βγάλει τον πέλεκυ απ’τον σάκο 
του. Προτού, όμως, προλάβει να βρει το όπλο, το φάντασμα τούς 
έφτασε. Ο Προαιρέσιος πετάχτηκε μπροστά στο τερατούργημα, 
αποφεύγοντας τις γροθιές του και σπαθίζοντάς το στο αριστερό 

πόδι. Παγοκρύσταλλοι έσπασαν, αλλά το μέλος δεν κόπηκε. 
  Το φάντασμα στράφηκε γρήγορα, κι αυτή τη φορά η μία απ’τις 
γροθιές του βρήκε τον Προαιρέσιο στο πλάι του κεφαλιού, σω-
ριάζοντάς τον στο παγωμένο έδαφος. 

  Ο Γεράρδος είχε, όμως, τραβήξει τώρα το τσεκούρι του και, 
υψώνοντάς το με τα δύο χέρια, το κατέβασε πάνω στο μέτωπο 
του φαντάσματος, σπάζοντας το κεφάλι του στα δύο. 
  Το τερατούργημα, φυσικά, δεν πέθανε· παραπάτησε μονάχα. 
Έσκυψε, προτάσσοντας τα καρφιά στους ώμους του, και όρμησε 

προς τον Γεράρδο– 



ΟΙ ΦΥΛΑΚΕΣ ΤΩΝ ΠΑΓΩΝ  /  481 

 
 

 

  –και σωριάστηκε, καθώς το σπαθί του Προαιρέσιου, ο οποίος 
δεν είχε ακόμα σηκωθεί, του έσπασε το αριστερό πόδι. 

  Το φάντασμα τώρα σπαρταρούσε στο έδαφος μπροστά στον 
Γεράρδο, κι εκείνος το κοπάνησε με τον πέλεκύ του. Και ξανά. 
Και ξανά. Και ξανά. Κάνοντάς το κομμάτια που δεν είχαν πλέον 
ζωή. 

  Ο Προαιρέσιος σηκώθηκε στο ένα γόνατο, δείχνοντας στο βά-
θος του στενού δρόμου όπου βρίσκονταν, και έξω απ’αυτόν. 
«Κοίτα, Γεράρδε. Κοίτα πόσα είναι!» 
  «Τα βλέπω.» Ο Γεράρδος στράφηκε, κι άρχισε να κοπανά το 
τείχος πάγου πίσω τους. «Άσε τώρα το όπλο των προγόνων σου, 

και βγάλε το τσεκούρι σου για να με βοηθήσεις.» 
  Ο Προαιρέσιος υπάκουσε. «Πού είναι το έλκηθρό μας;» ρώτησε, 
καθώς κοπανούσαν τους πάγους, κάνοντας κομμάτια να εκτο-
ξεύονται. «Κανονικά δε θα έπρεπε να σ’ακολουθεί;» 

  «Κανονικά, θα έπρεπε.» 
  «Κατάλαβα…» 
  «Εμένα,» είπε ο Γεράρδος, «μ’απασχολεί περισσότερο πού είναι 
η Μάρθα κι ο Σέλιρ, και ο Τσαρέν’κραμ.» 

  Ένα αρκετά μεγάλο άνοιγμα δημιουργήθηκε επάνω στο τείχος 
πάγου, κι οι δύο επαναστάτες, σκύβοντας, πέρασαν από μέσα: 
μετά δυσκολίας, εξαιτίας των σάκων τους. 
  «Θα τους βρούμε,» είπε ο Προαιρέσιος στον Γεράρδο. 

  Και τότε, άκουσαν πίσω τους φαντάσματα να έρχονται. Στρά-
φηκαν και, μέσα από το άνοιγμα του τείχους, είδαν τρία να ζυ-
γώνουν. 
  Χωρίς να χάσουν καιρό, έτρεξαν για να τους ξεφύγουν μέσα 
στους δρόμους της πανάρχαιας πόλης. 

 
 
 



ΚΩΣΤΑΣ ΒΟΥΛΑΖΕΡΗΣ  /  482 

 
 

 

Η Μάρθα κοίταξε πάνω απ’τον ώμο της, βλέποντας πέντε φα-
ντάσματα να τους κυνηγούν, καθώς είχαν μόλις περάσει κάτω 

από μια ψηλή, αψιδωτή πύλη που οδηγούσε στο εσωτερικό ενός 
οικοδομήματος γεμάτο πάγους. Γύρω τους υπήρχαν πόρτες και 
παράθυρα, και ανοίγματα στην οροφή τα οποία κοίταζαν τον 
ουρανό. Το μέρος πρέπει, κάποτε, να ήταν χώρος για κατοικίες, ή 

ίσως κάποιου είδους εμπορικό κέντρο. 
  «Σκατά!» γρύλισε η Μάρθα. «Έχουμε χάσει τον Γεράρδο!» 
  «Και τον Προαιρέσιο,» πρόσθεσε ο Σέλιρ’χοκ. 
  Ο Τσαρέν’κραμ είπε κάτι που εκείνη δεν κατάλαβε, κι ο μάγος 
τού απάντησε στην ίδια εκνευριστική γλώσσα. 

  «Τι λέει αυτή η μαλακία;» ρώτησε η Μάρθα. 
  «Ρώτησε πώς θα βρούμε τον Γεράρδο,» απάντησε ο Σέλιρ’χοκ. 
  «Πρέπει, πρώτα, να ξεφύγουμε απ’τα φαντάσματα!» 
  Βρέθηκαν σε μια τεράστια αίθουσα που στο κέντρο της ήταν 

κάτι το οποίο έμοιαζε με πέτρινο σιντριβάνι και τώρα ήταν τυ-
λιγμένο στους πάγους. Τριγύρω, υπήρχαν αγάλματα που απει-
κόνιζαν ανθρώπους και γιγάντια πτηνά, πολλά από τα οποία εί-
χαν ανθρώπινα κεφάλια. 

  Τα πέντε φαντάσματα δεν είχαν εγκαταλείψει την καταδίωξη, 
παρατήρησε η Μάρθα. «Γαμώ τη μαλακία που σας έφερε εδώ, 
γαμώ!…» μούγκρισε, λαχανιασμένα. 
  Ο Τσαρέν’κραμ μίλησε. 

  Ο Σέλιρ’χοκ ένευσε προς το μέρος του, και γρήγορα έβγαλε μια 
χειροβομβίδα απ’τον σάκο του, καθώς έκαναν τον κύκλο του σι-
ντριβανιού. Τράβηξε την περόνη και εκτόξευε τη βόμβα. 
  Η έκρηξη διέλυσε ένα φάντασμα. 
  «Τώρα μας έσωσες,» είπε η Μάρθα. «Άλλα τέσσερα μένουνε. 

Έπρεπε να περιμένεις να είναι πιο κοντά το ένα με το άλλο.» 
  «Καλό θα ήταν να βρούμε μια πόρτα και να σταθούμε εκεί για 
να τ’αντιμετωπίσουμε,» αποκρίθηκε ο Σέλιρ’χοκ. «Αυτή την πόρ-
τα, για παράδειγμα.» Έδειξε με το ραβδί του. 



ΟΙ ΦΥΛΑΚΕΣ ΤΩΝ ΠΑΓΩΝ  /  483 

 
 

 

  Πλησίασαν, τρέχοντας, και μπήκαν σ’ένα μικρό δωμάτιο όπου 
υπήρχε μια στριφτή, πέτρινη σκάλα η οποία ανέβαινε. 

  Τα φαντάσματα έρχονταν. 
  Η Μάρθα έβγαλε το τσεκούρι της και το βάστηξε με τα δύο χέ-
ρια. 
  Ο Σέλιρ’χοκ εκτόξευε άλλη μια χειροβομβίδα: ένα φάντασμα δι-

αλύθηκε τελείως· ενός άλλου τα πόδια έσπασαν και τώρα μπο-
ρούσε μονάχα να σέρνεται με το μοναδικό του πλοκάμι. 
  «Για κόπιασε, γαμιόλη!» γρύλισε η Μάρθα, βλέποντας ένα φά-
ντασμα να πλησιάζει, ανεμίζοντας τα δύο πλοκάμια του κι ανοι-
γοκλείνοντας ένα πελώριο στόμα. 

  Το τσεκούρι της κατέβηκε, σπάζοντας το ένα πλοκάμι. Το άλλο 
πλοκάμι, όμως, ήρθε με ορμή και τη χτύπησε στο γόνατο, κάνο-
ντάς τη να γρυλίσει από πόνο, να χάσει την ισορροπία της πάνω 
στους πάγους, και να πέσει. Η λεπίδα του τσεκουριού της καρ-

φώθηκε κάτω. 
  Τα σαγόνια του φαντάσματος άνοιξαν από πάνω της· τα παγο-
κρυστάλλινα δόντια γυάλιζαν στο περιορισμένο απογευματινό 
ηλιακό φως που κατάφερνε να περάσει εδώ μέσα. 

  Με μια κραυγή στη γλώσσα των Κρά’αν, ο Τσαρέν’κραμ κάρ-
φωσε το ενεργειακό του δόρυ στο στόμα του τερατουργήματος. 
Το φάντασμα διαπεράστηκε πατόκορφα από φωτεινή ενέργεια, 
και οι παγοκρύσταλλοι που το συγκροτούσαν διαλύθηκαν. 

  «Τι σκατά έγινε;» έκανε η Μάρθα, έκπληκτη, καθώς προσπα-
θούσε να σηκωθεί στα πόδια της και να ξεκαρφώσει το τσεκούρι 
της από τους πάγους στο πάτωμα. 
  «Η ενέργεια!» είπε ο Σέλιρ’χοκ. «Τα διαλύει!» 
  Η λεπίδα του δόρατος του Τσαρέν’κραμ δεν ήταν, όμως,  τυλιγ-

μένη πλέον από ενέργεια, όπως πριν. Το χτύπημα κατά του φα-
ντάσματος φαινόταν να την έχει ξοδέψει όλη. 
  Και τώρα, άλλο ένα φάντασμα ερχόταν. 



ΚΩΣΤΑΣ ΒΟΥΛΑΖΕΡΗΣ  /  484 

 
 

 

  Ο Τσαρέν’κραμ, φωνάζοντας στη γλώσσα του, επιτέθηκε. Το 
δόρυ του χτύπησε το τέρας στο ένα από τα δύο του κεφάλια, 

χωρίς να του προκαλέσει καμια ουσιαστική ζημιά. 
  «Μάγε,» είπε η Μάρθα, υψώνοντας το τσεκούρι της, «πες στο 
μυρμήγκι να βρει ένα καλύτερο όπλο, αλλιώς τη γαμήσαμε!» Και, 
ενώ το γόνατό της ακόμα πονούσε, κατάφερε να σταθεί γερά 

στα πόδια της και να κατεβάσει το βαρύ λεπίδι της πάνω στο 
ένα κεφάλι του φαντάσματος, διαλύοντας τους παγοκρυστάλ-
λους του. 
  Το τερατούργημα άπλωσε ένα από τα τρία νυχάτα χέρια του 
και χτύπησε τον Τσαρέν’κραμ, σχίζοντας ένα μεγάλο κομμάτι 

από τις γούνες του και πετώντας τον πίσω. Το άλλο του χέρι πή-
γε προς τη Μάρθα. Εκείνη το κοπάνησε με το τσεκούρι της, σπά-
ζοντας κάμποσα δάχτυλά του και κάνοντάς το να χάσει την πο-
ρεία του. Το τρίτο χέρι του φαντάσματος, όμως –το μεγαλύτερο 

απ’όλα–, έκλεισε γύρω απ’τη μέση της σαν πελώρια δαγκάνα, 
σφίγγοντάς την. Η Μάρθα αισθάνθηκε τα νύχια του να τρυπούν 
τα ρούχα της και να μπήγονται, παγωμένα, στο σώμα της. 
  «Φύγε από πάνω μου, γαμημένη μαλακία!» ούρλιαξε, κατεβάζο-

ντας το τσεκούρι της πάνω στο φάντασμα μ’όλη της τη δύναμη.  
  Παγοκρύσταλλοι θρυμματίστηκαν– 
  –και τ’όπλο έφυγε απ’τα χέρια της. 
  «Μάγε!» 

  Το ραβδί του Σέλιρ’χοκ πέρασε, ξαφνικά, από δίπλα της, όχι τυ-
λιγμένο με γούνες όπως συνήθως, αλλά γυμνό, με τα κυκλώματα, 
τους κρυστάλλους, και τα μικροσκοπικά του κάτοπτρα φανερά. 
Οι κρύσταλλοι εξέπεμπαν φως, και τα κυκλώματα είχαν κοκκινί-
σει. 

  Το ραβδί χτύπησε το φάντασμα στο στήθος με το πέρας του, 
και το τέρας τυλίχτηκε από ενέργεια. Φάνηκε να χάνει, για λίγο, 
τη σταθερότητα που συγκρατούσε τους παγοκρυστάλλους του. 
  «Τσαρέν’κραμ!» φώναξε ο Σέλιρ’χοκ. 



ΟΙ ΦΥΛΑΚΕΣ ΤΩΝ ΠΑΓΩΝ  /  485 

 
 

 

  Και η Μάρθα είδε ένα δόρυ να καρφώνεται πάνω στο φάντα-
σμα, με ορμή. Οι παγοκρύσταλλοι που το συγκροτούσαν διαλύ-

θηκαν, και η μορφή του χάθηκε. 
  Κανένα χέρι πλέον δεν κρατούσε τη Μάρθα, κι εκείνη σωριά-
στηκε, βογκώντας και βήχοντας. «Γαμώ… γαμώ την… ανωμαλία 
σου, μάγε… Δε μπορούσες να… να έρθεις πιο γρήγορα;…» 

  Ο Σέλιρ’χοκ γονάτισε πλάι της. «Είσαι καλά; Μπορείς να σηκω-
θείς;» 
  «Σκατά είμαι, αλλά, ναι, νομίζω ότι μπορώ να σηκωθώ,» είπε η 
Μάρθα, τρίζοντας τα δόντια και προσπαθώντας να πατήσει στα 
μποτοφορεμένα πόδια της με τα παγοπέδιλα. Τα ρούχα της είχαν 

βαφτεί απ’το αίμα γύρω από τη μέση της, παρατήρησε. Το γόνα-
τό της εξακολουθούσε να την πονά. «Πρέπει να βρούμε τον Γε-
ράρδο,» είπε. Και ρώτησε: «Γιατί προσπαθούν να μας σκοτώ-
σουν αυτοί οι γαμημένοι καριόληδες, όποιοι κι αν είναι;» 

  «Δεν ξέρω,» αποκρίθηκε ο Σέλιρ’χοκ. «Αλλά δε νομίζω πως τα 
έχουν μαζί μας.» 
  «Με ποιον τα έχουν, τότε;» 
  «Με την ομάδα του Ελπιδοφόρου. Δε θυμάσαι εκείνο το μεταλ-

λικό θηρίο που τους κυνηγούσε;» 
  «Δεν είναι κάτι που ξεχνιέται εύκολα… Ω, γαμώ την ανωμαλία 
μου! Δε θα κάνουμε, τελικά, ειρηνικό τουρισμό στην Αρταλδά-
φρα… Πάμε να βρούμε τον Γεράρδο, μάγε. Πάμε να βρούμε τον 

Γεράρδο. –Και τι λέει πάλι αυτή η μαλακία;» Στράφηκε στον 
Τσαρέν’κραμ. 
  «Λέει πως έρχονται κι άλλα φαντάσματα,» την πληροφόρησε ο 
Σέλιρ’χοκ. 
  Η Μάρθα κοίταξε πέρα από την πόρτα, και είδε ότι ο Κρά’αν δεν 

είχε άδικο. Τρία φαντάσματα είχαν μπει στη μεγάλη αίθουσα με 
το σιντριβάνι. 
  «Πάμε από τις σκάλες.» 



ΚΩΣΤΑΣ ΒΟΥΛΑΖΕΡΗΣ  /  486 

 
 

 

  Άρχισαν ν’ανεβαίνουν, ενώ, συγχρόνως, ο Τσαρέν’κραμ είχε 
αφαιρέσει τη λεπίδα απ’το ενεργειακό του δόρυ και προσπα-

θούσε ν’αλλάξει μπαταρία. 
 
 
 

Ο Σκοτ πέταξε δύο χειροβομβίδες, ανατινάζοντας τα τέσσερα 
φαντάσματα πίσω τους σε κομμάτια παγοκρυστάλλου. 
  Ο Νικόδημος πυροβόλησε ένα που ακόμα ερχόταν· οι απανωτές 
ριπές το ανάγκασαν να χάσει κάποια απ’τη φόρα του και να πα-
ραπατήσει, παρότι διέθετε τέσσερα πόδια. Το κεφάλι του ήταν 

μακρύ και έμοιαζε με καρφί· η αιχμή του γυάλιζε στο απογευμα-
τινό φως, φαντάζοντας επικίνδυνη. 
  Και στράφηκε εναντίον του Νάραλχεμ’νιρ. 
  Ο μάγος την έσπασε, διαγράφοντας ένα ημικύκλιο με το τσε-

κούρι του. Ύστερα, ύψωσε πάλι το όπλο και το κατέβασε πάνω 
στο φάντασμα, διαλύοντας κι άλλους παγοκρυστάλλους. «Λίγη 
βοήθεια δε θάταν άσχημη!» φώναξε στους συντρόφους του. 
  Ο Σκοτ βρέθηκε αμέσως δίπλα του, βαστώντας κι εκείνος ένα 

τσεκούρι και κοπανώντας. Το μοναδικό όπλο του φαντάσματος 
ήταν το μακρύ καρφί στο πέρας του λαιμού του, έτσι κατάφεραν 
σύντομα να το κομματιάσουν τόσο ώστε να είναι ανίκανο να 
τους απειλήσει. 

  «Έρχονται κι άλλα!» τους προειδοποίησε ο Νικόδημος, και πέ-
ταξε μια χειροβομβίδα στο πέρας του στενού δρόμου όπου βρί-
σκονταν. 
  Στράφηκαν και έτρεξαν. 
  «Πού είν’η Κάτια;» ρώτησε ο Σκοτ. «Την είδα να προσπαθεί να 

ξεφύγει από ένα απ’αυτά τα τέρατα, και μετά δεν την ξαναείδα.» 
  «Δεν έχει σημασία πού είναι η Κάτια,» αποκρίθηκε ο Νάραλχεμ. 
«Εκείνο που πρέπει να κάνουμε είναι να πάμε γρήγορα στο ση-



ΟΙ ΦΥΛΑΚΕΣ ΤΩΝ ΠΑΓΩΝ  /  487 

 
 

 

μείο συναρμολόγησης της συσκευής, μαζί με τον Ελπιδοφόρο και 
τη Φενίλδα–» 

  «Δεν είναι δυνατόν να προτείνεις ν’αφήσουμε την Κάτια να τη 
σκοτώσουν αυτά τα–!» 
  «Τα φαντάσματα δε θα σταματήσουν να έρχονται, αν δε νική-
σουμε τους πραγματικούς εχθρούς που κρύβονται πίσω τους.» 

  Έστριψαν σε μια γωνία κι ακολούθησαν έναν ακόμα δρόμο, κά-
νοντας ελιγμούς ανάμεσα σε μεγάλα κομμάτια πάγου. 
  «Και για να το καταφέρουμε αυτό,» συνέχισε ο Νάραλχεμ, 
«πρέπει να ενεργοποιήσουμε τη συσκευή.» 
  «Ο Ελπιδοφόρος και η Φενίλδα είναι κάπου μαζί,» είπε ο Νικό-

δημος. «Τους είδα για λίγο.» 
  Έστριψαν σ’άλλον έναν μικρό δρόμο και, μετά, βγήκαν σε μια 
λεωφόρο. Ο Νάραλχεμ έκανε νόημα στους άλλους δύο να σταμα-
τήσουν, και κοίταξε γύρω του, προσπαθώντας να προσανατολι-

στεί. Τον χάρτη της Αρταλδάφρα τον είχε απομνημονεύσει, αλλά 
και πάλι τα πράγματα ήταν δύσκολα: η πόλη ήταν αλλαγμένη. 
  «Μάγε,» είπε ο Σκοτ, «δε μπορούμε ν’αφήσουμε την Κάτια! Δεν 
είσαι σοβαρός!» 

  Ο Νάραλχεμ δε μίλησε. 
  Ο Σκοτ στράφηκε στον Νικόδημο. «Δε μπορούμε να την αφή-
σουμε εδώ!» 
  Εκείνος ένευσε. «Δε θα την αφήσουμε· θα τη βρούμε. Αλλά, αυ-

τή τη στιγμή, τη βλέπεις πουθενά;» 
  «Γαμώ τη Γενιά του Σκοτοδαίμονος…!» γρύλισε ο Σκοτ, κάτω 
απ’την ανάσα του. 
  «Ελάτε,» είπε ο Νάραλχεμ, και προχώρησε. 
  «Πού σκατά μάς πηγαίνεις;» τον ρώτησε ο Σκοτ, καθώς εκείνος 

κι ο Νικόδημος τον ακολουθούσαν. 
  «Στο σημείο συναρμολόγησης. Στο κέντρο της πόλης.» 
  «Χωρίς τον Καπετάνιο; Χωρίς τη Φενίλδα; Χωρίς την Κάτια;» 



ΚΩΣΤΑΣ ΒΟΥΛΑΖΕΡΗΣ  /  488 

 
 

 

  «Ο Ελπιδοφόρος και η Φενίλδα’σαρ, αν δεν είναι τελείως ηλίθι-
οι, θα πάνε επίσης προς το σημείο συναρμολόγησης,» αποκρίθη-

κε ο Νάραλχεμ, ψύχραιμα. 
 
 
 

Ο Ελπιδοφόρος εξαπέλυσε την τελευταία χειροβομβίδα στον ε-
κτοξευτή του τουφεκιού του, και η έκρηξη κατέστρεψε ένα από 
τα φαντάσματα. 
  Στο σημείο της ενεργειακής συγκέντρωσης, είδε άλλα δύο φα-
ντάσματα να δημιουργούνται· και η λεωφόρος ήταν γεμάτη από 

δαύτα. 
  Κανέναν από τους συντρόφους του δεν έβλεπε· ούτε κανέναν 
απ’την ομάδα του Γεράρδου. 
  «Φενίλδα! Τι γίνεται εκεί;» ρώτησε, δίχως να στραφεί να την 

κοιτάξει. 
  «Εντάξει είμαστε,» αποκρίθηκε η μάγισσα. «Την άνοιξα.» 
  Ο Ελπιδοφόρος γύρισε τώρα και είδε ότι η Φενίλδα είχε κατορ-
θώσει να σπάσει την παγωμένη ξύλινη πόρτα που κοπανούσε με 

το τσεκούρι της. «Πάμε!» της είπε. 
  Μπήκαν σ’ένα δωμάτιο όπου υπήρχαν άλλες δύο πόρτες, καθώς 
και κάμποσες λάμπες. Τα πάντα ήταν παγωμένα, ασφαλώς. 
  Ο Ελπιδοφόρος έριξε το τουφέκι του στον ώμο και τράβηξε το 

τσεκούρι του. 
  «Δεν έρχονται άλλα φαντάσματα;» ρώτησε η Φενίλδα, λαχα-
νιασμένα. 
  «Πριν από λίγο, τουλάχιστον, δεν έρχονταν. Αυτό δε σημαίνει 
ότι οφείλουμε να αργοπορήσουμε, βέβαια.» Έδειξε μια πόρτα. 

«Ετούτη;» 
  «Γιατί να διαφωνήσω;» 
  Την πελέκησαν, βιαστικά, ώσπου σωριάστηκε. Μια αυλή απο-
καλύφτηκε εμπρός τους. Κάποτε, πρέπει να υπήρχαν δέντρα και 



ΟΙ ΦΥΛΑΚΕΣ ΤΩΝ ΠΑΓΩΝ  /  489 

 
 

 

φυτά εδώ, αλλά όχι πια. Στο κέντρο της ήταν μια λίμνη, κρυ-
σταλλωμένη. 

  Ο Ελπιδοφόρος κι η Φενίλδα πέρασαν το κατώφλι. 
  «Ευτυχώς, δεν έχει φαντάσματα εδώ,» παρατήρησε η μάγισσα, 
ξέπνοα. 
  «Μην αισθάνεσαι μοναξιά· κάτι μού λέει ότι δεν είναι πολύ μα-

κριά,» είπε ο Ελπιδοφόρος, καθώς διέσχιζαν την αυλή, βαδίζο-
ντας προς μια πύλη στο πέρας της, η οποία ήταν καγκελωτή και 
τυλιγμένη στους πάγους. 
  Φτάνοντάς κοντά της, προσπάθησαν να την ανοίξουν, και το 
βρήκαν αδύνατο: τόσο παγωμένη ήταν. Ο Ελπιδοφόρος χτύπησε 

τους μεντεσέδες της με το τσεκούρι του, και η Φενίλδα χτύπησε 
την κλειδαριά της. Η πύλη έπεσε, και βγήκαν σ’έναν δρόμο μι-
κρότερο από τη λεωφόρο όπου βρίσκονταν πριν. 
  «Θυμάσαι προς τα πού πρέπει να πάμε;» ρώτησε η μάγισσα. 

  «Περίπου,» αποκρίθηκε ο Ελπιδοφόρος. «Αλλά αφού τίποτα δε 
μας κυνηγά, επί του παρόντος…» Έβγαλε τον χάρτη της Αρταλ-
δάφρα και προσπάθησε να προσανατολιστεί. «Από εκεί,» είπε, 
δείχνοντας. «Αλλά δεν έχει νόημα να πάμε στο σημείο συναρμο-

λόγησης, αν και ο Νάραλχεμ δεν είναι μαζί μας: έχει το τρίτο 
τμήμα της συσκευής.» 
  «Ο Νάραλχεμ θα κατευθυνθεί προς το σημείο συναρμολόγησης, 
πιστεύοντας πως κι εμείς θα κάνουμε το ίδιο.» 

  «Είσαι σίγουρη;» 
  «Δε μπορώ να είμαι σίγουρη· αλλά, με τα φαντάσματα που φαί-
νεται να έχουν αρχίσει να γεμίζουν την πόλη, αυτή είναι η λογι-
κότερη ενέργεια: κι επομένως, θέλω να πιστεύω ότι αυτήν 
θ’ακολουθήσει ο Νάραλχεμ. Θα τον συναντήσουμε πηγαίνοντας 

προς το σημείο συναρμολόγησης. Αν προσπαθήσουμε τώρα να 
τον βρούμε, απλώς θα μπλέξουμε χειρότερα απ’ό,τι είμαστε ήδη 
μπλεγμένοι.» 



ΚΩΣΤΑΣ ΒΟΥΛΑΖΕΡΗΣ  /  490 

 
 

 

  Ο Ελπιδοφόρος κατένευσε, επιστρέφοντας τον χάρτη στο σάκο 
του. «Καλώς. Ξεκινάμε.» 

 
 
 
Η Κάτια είχε τρέξει για ν’αποφύγει δύο φαντάσματα που έρχο-

νταν καταπάνω της, και μετά είχε χάσει τους συντρόφους της. 
Είχε βρεθεί μέσα σ’έναν λαβύρινθο από στενούς δρόμους, κυνη-
γημένη από παντού. Το κοντό τουφέκι της είχε αδειάσει, και μο-
νάχα δύο χειροβομβίδες τής απέμεναν. 
  Τα φαντάσματα, όμως, δε φαινόταν να τελειώνουν. 

  «Βοήθεια!» φώναζε, λαχανιασμένα. «Βοήθεια! Καπετάνιε! Πού 
είσαι, Καπετάνιε! Σκοτ! Σκοτ!» Κανένας, όμως, δεν την άκουγε. 
Κανένας δεν ερχόταν να τη βοηθήσει. 
  Ο άνεμος ούρλιαζε μέσα στους στενούς δρόμους, και η Κάτια 

έτρεχε, προσπαθώντας να μη γλιστρήσει στους επικίνδυνους 
πάγους. 
  Ένα φάντασμα παρουσιάστηκε στα δεξιά της: ένα πράγμα όλο 
πλοκάμια, που στο ένα απ’αυτά στηριζόταν μια σφαίρα σαν κε-

φάλι. 
  «Μακριά μου!» φώναξε η Κάτια, και του πέταξε μια χειροβομβί-
δα. 
  Το φάντασμα βρισκόταν σχεδόν πλάι της, και η έκρηξη δεν διέ-

λυσε μόνο αυτό, αλλά πέταξε κι εκείνη παραδίπλα, κάνοντάς τη 
να κοπανήσει, επώδυνα, τον ώμο της σ’έναν τοίχο, ενώ παγο-
κρυστάλλινα θραύσματα την έλουζαν. 
  Μετά δυσκολίας σηκώθηκε όρθια– 
  –και είδε ακόμα ένα τερατούργημα να τη ζυγώνει. Το ένα του 

πόδι ήταν μακρύτερο από το άλλο, αλλά μπορούσε να κινείται 
πολύ γρήγορα. Τα χέρια του ήταν επίσης μακριά, και κατέληγαν 
το ένα σε κάτι σαν καρφί και το δεύτερο σε τρία πλοκάμια, που 
σε καμία περίπτωση δε θα μπορούσαν να ονομαστούν δάχτυλα. 



ΟΙ ΦΥΛΑΚΕΣ ΤΩΝ ΠΑΓΩΝ  /  491 

 
 

 

Κεφάλι δεν είχε, ούτε στόμα ή μάτια, σε κανένα σημείο του σώ-
ματός του. 

  Η Κάτια, τρέχοντας, εκτόξευσε την τελευταία της χειροβομβίδα 
εναντίον του αποκρουστικού πλάσματος. Μέσα στον πανικό της, 
όμως, δε σημάδεψε καλά· η βόμβα πέρασε πάνω απ’το φάντα-
σμα και εξερράγη πίσω του. 

  Ουρλιάζοντας, η Κάτια έτρεξε να του ξεφύγει. 
  Τα βήματά του αντηχούσαν βαριά, καθώς την καταδίωκε, κι 
ακούγονταν να σπάνε πάγους στο έδαφος. 
  Θεοί, βοηθήστε με! Κρόνε, βοήθησέ με! Σε παρακαλώ, Κρόνε! 
Βοήθησέ με! 

  «Καπετάνιε!» φώναξε. «Σκοτ! ΚΑΠΕΤΑΝΙΕ! Μ’ΑΚΟΥΕΙ ΚΑΝΕΝΑΣ 
ΣΑΣ; ΠΟΥ ΕΙΣΤΕ;» 
  Τα βήματα του φαντάσματος την πλησίαζαν. 
  Η Κάτια γλίστρησε, και σωριάστηκε μπρούμυτα. Δάγκωσε τη 

γλώσσα της, κι αισθάνθηκε αίμα να γεμίζει το στόμα της. Όχι! 
Σας παρακαλώ, βοηθήστε με! βοηθήστε με! βοηθήστε με! 
  Κάτι παγερό άρπαξε την κνήμη της, προτού προλάβει να σηκω-
θεί. 

  «ΑΑΑΑΑΑ!» ούρλιαξε η Κάτια, απλώνοντας τα χέρια της για να 
κρατηθεί απ’όπου μπορούσε. Τα γάντια, όμως, γλιστρούσαν πά-
νω στους πάγους. 
  Και το φάντασμα την τραβούσε προς τα πίσω. Δεν ακουγόταν 

πια να βαδίζει. 
  Η Κάτια προσπάθησε να γυρίσει ανάσκελα, για να δει τι σκατά 
γινόταν– 
  Κάτι γυάλισε μπροστά στα μάτια της. 
  Το πλοκαμοφόρο χέρι του τέρατος κόπηκε από τον καρπό και 

διαλύθηκε. 
  Ένας άντρας στεκόταν κοντά της, βαστώντας σπαθί. Φορούσε 
κουκούλα και προσωπίδα και γυαλιά, όπως όλοι τους, και η Κά-



ΚΩΣΤΑΣ ΒΟΥΛΑΖΕΡΗΣ  /  492 

 
 

 

τια δεν ήξερε ποιος ήταν, μέσα στην παραζάλη της. «Σκοτ; Καπε-
τάνιε;» 

  Ένας άλλος άντρας παρουσιάστηκε αντίκρυ του πρώτου και, 
κραδαίνοντας ένα μεγάλο τσεκούρι, χτύπησε το μακρύτερο πόδι 
του φαντάσματος, θρυμματίζοντάς το και κάνοντας το τέρας να 
καταρρεύσει. 

  Ο άντρας με το σπαθί τής έδωσε το ελεύθερο χέρι του, κι εκείνη 
το έπιασε και σηκώθηκε στα πόδια της, που έτρεμαν. «Ο Προαι-
ρέσιος είμαι,» της είπε. 
  «Σ’ευχαριστώ,» αποκρίθηκε η Κάτια. «Σ’ευχαριστώ.» 
  «Φύλαξέ το για μετά,» είπε ο Προαιρέσιος, καθώς ο Γεράρδος 

κομμάτιαζε το φάντασμα με δυνατά χτυπήματα του τσεκουριού 
του. «Τώρα, πρέπει να φύγουμε από τούτο το λαγούμι. Είναι γε-
μάτο φαντάσματα. Κι αντί να τελειώνουν, φαίνεται συνεχώς να 
πληθαίνουν.» 



ΟΙ ΦΥΛΑΚΕΣ ΤΩΝ ΠΑΓΩΝ  /  493 

 
 

 

Κεφάλαιο 36 
 
 
Οι σκάλες τούς οδήγησαν στον πρώτο όροφο του περίπλοκου 

οικοδομήματος, και μετά στον επόμενο, και στον επόμενο. 
  Από κάτω μπορούσαν ν’ακούσουν τα φαντάσματα να έρχονται. 
  Το γόνατο της Μάρθας πονούσε, κι εκείνη μετά δυσκολίας ανέ-
βαινε τα σκαλοπάτια. Τώρα σταμάτησε, λέγοντας στον Σέ-

λιρ’χοκ: «Δεν έχεις άλλες χειροβομβίδες, μάγε;» 
  «Έχω,» αποκρίθηκε αυτός, σταματώντας πλάι της. 
  Ο Τσαρέν’κραμ έβγαλε μερικές παράξενες φωνές απ’το στόμα 
του. 
  Ο Σέλιρ στράφηκε και του απάντησε. 

  «Τι λέει;» ρώτησε η Μάρθα. 
  «Μου είπε να μην καθυστερούμε, και του είπα ότι δεν καθυστε-
ρούμε,» εξήγησε ο μάγος. Τραβώντας την περόνη μιας χειροβομ-
βίδας, την πέταξε προς τα κάτω, αφήνοντάς τη να χοροπηδήσει 

πάνω στις σκάλες. 
  Η έκρηξη τούς τράνταξε. 
  «Δεν πρόκειται να επιστρέψουμε από κει που ήρθαμε,» είπε ο 
Σέλιρ’χοκ στη Μάρθα. «Τα σκαλοπάτια θα έχουν γίνει κομμάτι-

α.» 
  «Τα φαντάσματα, όμως, ακόμα έρχονται, τα γαμημένα.» Μπο-
ρούσε να τ’ακούσει. «Άρα, υπάρχει τρόπος να περάσει κανείς.» 
  Στράφηκαν και συνέχισαν ν’ανεβαίνουν. 

  Ο Τσαρέν’κραμ μίλησε πάλι, και ο Σέλιρ τού απάντησε. 
  «Τι είπε;» ρώτησε η Μάρθα. 
  «Το ενεργειακό του δόρυ είναι έτοιμο, και προτείνει να στα-
θούμε για ν’αντιμετωπίσουμε τους εχθρούς μας. Του αποκρίθη-
κα, όμως, ότι είναι πολλοί.» 



ΚΩΣΤΑΣ ΒΟΥΛΑΖΕΡΗΣ  /  494 

 
 

 

  «Υπάρχει το εξής πρόβλημα, μάγε,» είπε η Μάρθα, μορφάζοντας 
από τον πόνο στο γόνατό της, καθώς ανέβαιναν. «Δεν έχουμε ι-

δέα πού θα μας οδηγήσουν, τελικά, αυτές οι γαμημένες σκάλες.» 
  Ο Σέλιρ’χοκ δεν απάντησε. 
  Και στον επόμενο όροφο που έφτασαν είδαν ότι αντίκρυ τους 
υπήρχε ένα ανοιχτό μπαλκόνι, ημικυκλικού σχήματος και αρκετά 

μεγάλο. 
  «Εκεί,» είπε η Μάρθα, δείχνοντάς το. «Από κει ίσως να μπορού-
με να κατεβούμε με τα σχοινιά μας.» 
  Ο μάγος φάνηκε διστακτικός. 
  «Είναι η καλύτερη λύση. Μετά, θα είμαστε πολύ ψηλά, και ίσως 

να μην υπάρχει κανένας απολύτως τρόπος για να κατεβούμε.» 
  Ο Σέλιρ’χοκ κατένευσε, και βγήκαν από τις σκάλες, πλησιάζο-
ντας το μπαλκόνι. 
  Προτού, όμως, φτάσουν εκεί, ο μάγος τράβηξε μια χειροβομβίδα 

και την έστειλε να κατρακυλήσει πάνω στα σκαλοπάτια. Ακόμα 
μια έκρηξη τράνταξε το μέρος, κάνοντας κομμάτια πάγου να πέ-
σουν απ’τους τοίχους και την οροφή και να θρυμματιστούν στο 
πάτωμα. 

  Η Μάρθα βγήκε στο μπαλκόνι, κουτσαίνοντας. Το γαμημένο το 
γόνατό της την πέθαινε. Παραδόξως, τα τραύματα στη μέση της 
δεν την ενοχλούσαν και τόσο. 
  Στην ημικυκλική περιφέρεια του μπαλκονιού υπήρχαν κάγκελα, 

γεμάτα πάγους, και ανάμεσά τους ορθώνονταν μεταλλικές στή-
λες που είχαν οκταγωνικές λάμπες στην κορυφή τους. Ο άνεμος 
που φυσούσε εδώ πάνω ήταν πολύ δυνατός, και χτυπούσε τη 
Μάρθα με παγοκρυστάλλους και χιόνι. 
  Το μπαλκόνι βρισκόταν στον τέταρτο όροφο του οικοδομήμα-

τος, κάπου δέκα μέτρα πάνω απ’το έδαφος, κι από κάτω ο δρό-
μος δεν ήταν άδειος: υπήρχαν φαντάσματα, και άνθρωποι. Τρεις 
άνθρωποι με γούνες, παγοπέδιλα, γάντια, κουκούλες, προσωπί-
δες, γυαλιά, σάκους, και όπλα. Θα μπορούσαν να είναι οποιοιδή-



ΟΙ ΦΥΛΑΚΕΣ ΤΩΝ ΠΑΓΩΝ  /  495 

 
 

 

ποτε· η Μάρθα ήταν αδύνατον, αυτή τη στιγμή, να τους αναγνω-
ρίσει. Έμοιαζαν, πάντως, να βρίσκονται σε δύσκολη θέση, καθώς 

τα φαντάσματα τούς είχαν περικυκλώσει από παντού. 
  «Μάγε!» είπε, δείχνοντας κάτω. 
  «Δε νομίζω νάναι ο Γεράρδος κι ο Προαιρέσιος,» παρατήρησε ο 
Σέλιρ’χοκ. 

  «Ούτε κι εγώ.» 
  Ο Τσαρέν’κραμ είπε κάτι, έντονα. 
  «Φαντάσματα έρχονται από τη σκάλα,» προειδοποίησε ο Σέ-
λιρ’χοκ τη Μάρθα. 
  «Γαμώ τον κώλο της Έχιδνας!» μούγκρισε εκείνη. «Τους έχουμε 

ρίξει τόσες χειροβομβίδες· πώς είναι δυνατόν να έρχονται ακό-
μα;» Ωστόσο, δεν στεκόταν άπραγη καθώς μιλούσε· έβγαζε το 
σχοινί της απ’το σάκο της και το έδενε πάνω στα παγωμένα κά-
γκελα του μπαλκονιού. «Θα κατεβείς εσύ πρώτος, μάγε; Ή να 

κατεβώ εγώ;» 
  «Ο Τσαρέν’κραμ θα κατεβεί πρώτος.» 
  «Τι;» 
  «Το δόρυ του είναι πιο κατάλληλο για να διαλύει φαντάσματα 

απ’ό,τι τα δικά μας όπλα.» 
  «Σωστά.» Η Μάρθα, έχοντας δέσει γερά το σχοινί, το έριξε 
απ’την άκρη του μπαλκονιού. 
  Ο Σέλιρ’χοκ μίλησε στον Τσαρέν’κραμ. Ο Κρά’αν ένευσε με τις 

κεραίες του, κι έβγαλε τον σάκο του. Ανέβηκε πάνω στα κάγκε-
λα, έπιασε το σχοινί, κι άρχισε να κατεβαίνει. Στην πλάτη του 
ήταν κρεμασμένο μόνο το τουφέκι του. Το δόρυ του το κρατούσε 
με δύο από τα τέσσερα χέρια του. 
  «Τους σάκους μας,» είπε ο Σέλιρ’χοκ στη Μάρθα, «δε χρειάζεται 

να τους κατεβάσει κανείς. Θα τους φέρω εγώ μ’ένα Ξόρκι Τηλε-
κινήσεως.» 
  Εκείνη ένευσε. «Θα κατεβώ εγώ μετά απ’το μυρμήγκι, εντάξει;» 
  «Ναι.» 



ΚΩΣΤΑΣ ΒΟΥΛΑΖΕΡΗΣ  /  496 

 
 

 

  Ο Τσαρέν’κραμ, φτάνοντας κάτω, βρέθηκε πίσω απ’τα φαντά-
σματα που επιτίθονταν στους τρεις ανθρώπους. Έθεσε το δόρυ 

του οριζόντια και χίμησε σ’ένα απ’αυτά. 
  Η Μάρθα, έχοντας ήδη βγάλει τον σάκο της απ’τους ώμους, α-
νέβηκε στα κάγκελα του μπαλκονιού, πιάστηκε απ’το σχοινί, και 
κατέβηκε, σταυρώνοντας τα πόδια της στον αστράγαλο και 

χρησιμοποιώντας τα χέρια της επιδέξια. 
  Όταν βρέθηκε κάτω, είδε ότι η ενέργεια στο δόρυ του Τσα-
ρέν’κραμ είχε ξοδευτεί, και ο Κρά’αν προσπαθούσε τώρα 
ν’αντιμετωπίσει ένα φάντασμα που έμοιαζε με άνθρωπο ο ο-
ποίος είχε ουρά αντί για πόδια. Η Μάρθα έβγαλε το τσεκούρι της 

από την πλάτη και πήγε να τον βοηθήσει, χτυπώντας το παγο-
κρυσταλλικό πλάσμα στον ώμο. 
  Ο Σέλιρ’χοκ κατέβηκε απ’το σχοινί, και η Μάρθα τον άκουσε 
ν’αρθρώνει τα λόγια για κάποιο ξόρκι, μέσα στον άνεμο. Εν τω 

μεταξύ, εκρήξεις αντηχούσαν και δυνατές αναλαμπές φαίνονταν, 
καθώς οι τρεις άγνωστοι μάχονταν εναντίον των φαντασμάτων. 
  Οι σάκοι κατέβηκαν από το μπαλκόνι, καθώς μια αόρατη δύνα-
μη τούς μετακινούσε, κάνοντάς τους να πετάνε. 

  Η Μάρθα και ο Τσαρέν’κραμ είχαν πλέον καταφέρει να κομμα-
τιάσουν το φάντασμα εμπρός τους, και μπορούσαν αντίκρυ τους 
να δουν τους τρεις αγνώστους. Ο αριθμός των παγοκρυσταλλι-
κών πλασμάτων είχε ελαττωθεί κάπως, αν κι απέμεναν ακόμα 

κάμποσα απ’αυτά. Ένας από τους τρεις πέταξε μια χειροβομβί-
δα, κάνοντας ένα φάντασμα να διαλυθεί. Ένας άλλος έδειξε τη 
Μάρθα, τον Τσαρέν’κραμ, και τον Σέλιρ’χοκ, καθώς εκείνοι έ-
παιρναν τους σάκους τους από κάτω και τους περνούσαν στην 
πλάτη τους. 

  Ο Κρά’αν αφαίρεσε τη λεπίδα απ’το δόρυ του και άλλαξε τη 
μπαταρία, μιλώντας συγχρόνως. 
  Ο Σέλιρ’χοκ τού απάντησε, στην ίδια γλώσσα, κι ύστερα βάδισε 
προς τα φαντάσματα που περιτριγύριζαν τους τρεις αγνώστους. 



ΟΙ ΦΥΛΑΚΕΣ ΤΩΝ ΠΑΓΩΝ  /  497 

 
 

 

Ο Τσαρέν’κραμ τον ακολούθησε, εφορμώντας καταπάνω σ’ένα 
απ’αυτά και καρφώνοντάς το στην πλάτη. Το φάντασμα τυλί-

χτηκε από μια λάμψη, και διαλύθηκε. Δυστυχώς, όμως, και η ε-
νεργεία στο δόρυ του Κρά’αν φάνηκε να ξοδεύεται. 
  Είναι αποτελεσματικό, σκέφτηκε η Μάρθα, αλλά δεν κρατά για 
πολύ, το γαμημένο. Και, βαστώντας το τσεκούρι της με τα δύο 

χέρια, χτύπησε ένα απ’τα τέσσερα πλοκάμια ενός άλλου φαντά-
σματος, το οποίο θύμιζε μαλάκιο, σαν αυτά που έβλεπε κανείς 
στα βάθη των ακτών της Υπερυδάτιας. 
  Ο Τσαρέν’κραμ ήρθε να τη βοηθήσει, κραδαίνοντας το δόρυ 
του. 

  «Βγάλε το τσεκούρι σου!» του είπε η Μάρθα. «Το τσεκούρι 
σου!» 
  Ο Κρά’αν τής απάντησε κάτι που εκείνη δεν κατάλαβε· πάντως, 
το τσεκούρι του δεν το έβγαλε. 

  Δε μπορούμε και να συνεννοηθούμε μ’αυτή τη μαλακία! 
  Η Μάρθα απέφυγε ένα πλοκάμι που ερχόταν προς το κεφάλι 
της και, εξαιτίας του χτυπημένου της γονάτου, γλίστρησε κι έπε-
σε. 

  Ένας άντρας με προσωπίδα πλησίασε, ξαφνικά, και κοπάνησε 
με το τσεκούρι του το πλοκάμι, καθώς αυτό στρεφόταν ξανά ε-
ναντίον της. 
  Το πλοκάμι, πριν προλάβει να την αγγίξει, κόπηκε. 

  «Ποιος είσαι;» ρώτησε η Μάρθα, μπήγοντας το δικό της τσε-
κούρι στο παγωμένο έδαφος και προσπαθώντας να σηκωθεί. 
  «Ο Νάραλχεμ’νιρ. Μαζί μου είναι ο Σκοτ κι ο Νικόδημος. Είδατε, 
μήπως, τον Ελπιδοφόρο και τη Φενίλδα’σαρ;» 
  «Όχι. Είδατε τον Γεράρδο ή τον Προαιρέσιο;» 

  «Όχι.» 
  Ο Τσαρέν’κραμ είχε, κάπως, καταφέρει να διαλύσει άλλο ένα 
πλοκάμι του φαντάσματος με το δόρυ του. Και ο Σέλιρ’χοκ, κρα-
δαίνοντας ένα τσεκούρι, χτύπησε το τελευταίο, μία, δύο φορές, 



ΚΩΣΤΑΣ ΒΟΥΛΑΖΕΡΗΣ  /  498 

 
 

 

σπάζοντάς το. Το φάντασμα δεν μπορούσε να κάνει και πολλά 
τώρα, αφού, εκτός από πλοκάμια, είχε μόνο ένα σχετικά μικρό 

σφαιροειδές σώμα. 
  «Ελάτε!» φώναξε ο Σκοτ. «Από δω!» 
  Οι υπόλοιποι τον ακολούθησαν, καθώς τα φαντάσματα είχαν 
αραιώσει γύρω τους. Μπήκαν σ’ένα στενορύμι κι έτρεξαν επάνω 

στους πάγους, προσέχοντας μη γλιστρήσουν και πέσουν. Η 
Μάρθα μόρφαζε και μούγκριζε πίσω από την προσωπίδα της, 
από τον πόνο στο γόνατό της. 
  «Ποιοι είστε;» ρώτησε ο Σκοτ. 
  Η Μάρθα τού απάντησε. 

  «Την Κάτια την είδατε πουθενά;» 
  «Όχι.» 
  «Τον αρχηγό μας; Τη Φενίλδα;» 
  «Ούτε.» 

  «Σκατά…! Έχουμε μπλέξει μέσα σ’ετούτη την τρισκατάρατη 
πόλη, γαμώ τη Γενιά του Σκοτοδαίμονος!» 
 
 

 
Ο Ελπιδοφόρος είχε γεμίσει ξανά τον εκτοξευτή στο τουφέκι του 
με χειροβομβίδες, και, βλέποντας ένα φάντασμα να ξεπροβάλλει 
από το πέρας ενός δρόμου –ένα τερατούργημα που έμοιαζε με 

σκύλο με τρία πλοκάμια στην πλάτη–, το κομμάτιασε μέσα σε 
μια δυνατή έκρηξη. 
  Έκανε νόημα στη Φενίλδα να περιμένει, και ζύγωσε μια στροφή 
πριν από το πέρας του δρόμου, για να κοιτάξει αν ερχόταν κανέ-
νας άλλος εχθρός από εκεί. Κανείς δεν ερχόταν. Έγνεψε στη μά-

γισσα να τον ακολουθήσει, και βάδισε πρώτος. 
  «Πόσες χειροβομβίδες σού μένουν ακόμα;» τον ρώτησε εκείνη. 
  «Αυτές είναι η τελευταία δόση.» 
  Η Φενίλδα καταράστηκε σιγανά πίσω απ’την προσωπίδα της. 



ΟΙ ΦΥΛΑΚΕΣ ΤΩΝ ΠΑΓΩΝ  /  499 

 
 

 

  «Δεν έχουν, όμως, τελειώσει ακόμα,» πρόσθεσε ο Ελπιδοφόρος. 
«Και νομίζω ότι πλησιάζουμε στον προορισμό μας. Το μόνο που 

με προβληματίζει είναι πώς θα τον αναγνωρίσουμε.» 
  «Θα υπάρχει η μεταλλική στήλη, πάνω στην οποία πρέπει να 
συναρμολογήσουμε τη συσκευή.» 
  «Ναι, αλλά ίσως νάναι μέσα σε κάποιο χτίριο. Δεν ξέρουμε πού 

ακριβώς βρίσκεται.» Ο Ελπιδοφόρος, σταματώντας να βαδίζει, 
άνοιξε γι’ακόμα μια φορά τον χάρτη τους. Έβγαλε την πυξίδα 
του και προσπάθησε να υπολογίσει τη θέση τους. «Έχουμε ένα 
βασικό πρόβλημα, Φενίλδα: Δεν μπορώ να ξέρω πόσο μακριά 
είμαστε ακόμα απ’το σημείο συναρμολόγησης.» 

  «Κοίτα.» Η μάγισσα έδειξε πάνω στον χάρτη. «Εδώ συναντιού-
νται οι τρεις βασικές λεωφόροι της πόλης. Το σημείο συναρμο-
λόγησης είναι λίγο πιο βόρεια απ’το σημείο συνάντησης των λε-
ωφόρων. Επομένως, αν ακολουθήσουμε τη μία απ’αυτές….» 

  «Και τα φαντάσματα; Στα ανοιχτά μέρη έχουν το πλεονέκτη-
μα.» 
  «Σωστά, αλλά έτσι όπως κινούμαστε, μες στα δρομάκια, ποτέ δε 
θα φτάσουμε εκεί που θέλουμε· συνεχώς θα χανόμαστε, Στίβεν.» 

  Ο Ελπιδοφόρος μόρφασε, διστακτικά, πίσω απ’την προσωπίδα 
του. «Εντάξει,» είπε, «πάμε.» Έδειξε. «Προς τα κει πρέπει νάναι η 
δεύτερη λεωφόρος· κι ας ευχηθούμε τα φαντάσματα να μην έ-
χουν φτάσει σ’αυτήν.» 

 
 
 
«Πού πηγαίνουν οι σύντροφοί σου;» ρώτησε ο Προαιρέσιος την 
Κάτια. 

  Είχαν βγει απ’το επικίνδυνο λαγούμι και βάδιζαν τώρα μέσα σε 
μια πάροδο όπου δεν υπήρχαν –για την ώρα, τουλάχιστον– φα-
ντάσματα. 
  «Τι εννοείς;» 



ΚΩΣΤΑΣ ΒΟΥΛΑΖΕΡΗΣ  /  500 

 
 

 

  «Μην κάνεις την ανήξερη. Ξεκινήσατε να πηγαίνετε προς κά-
ποιο συγκεκριμένο μέρος. Τι μέρος είν’αυτό;» 

  «Δεν ξέρω. Ο Ελπιδοφόρος ίσως να ξέρει–» 
  «Λες ψέματα. Και σου σώσαμε τη ζωή.» 
  «Δε λέω ψέματα! Δεν ξέρω πού ακριβώς είναι. Δεν έχω εγώ τον 
χάρτη. Ο Ελπιδοφόρος τον έχει, και ο Νάραλχεμ, και η Φενίλδα.» 

  «Ποιον χάρτη;» ρώτησε ο Γεράρδος. «Υπάρχει κι άλλος χάρτης;» 
  Η Κάτια έμεινε σιωπηλή. 
  Απότομα, ο Προαιρέσιος σταμάτησε να βαδίζει, την άρπαξε 
απ’τον ώμο, και κόλλησε την πλάτη της πάνω σ’έναν τοίχο. «Πες 
μας! Υπάρχει κι άλλος χάρτης;» 

  «Ναι. Ένας χάρτης της Αρταλδάφρα.» 
  «Δε μας το είπε αυτό ο αρχηγός σας…» παρατήρησε ο Γεράρδος. 
  Η Κάτια έμεινε πάλι σιωπηλή. 
  «Πού πηγαίνουν οι σύντροφοί σου;» τη ρώτησε ο Γεράρδος. 

«Γιατί βρίσκεστε πραγματικά εδώ; Ποιος είναι ο λόγος;» 
  «…Δεν ξέρω. Εγώ μονάχα μηχανικός είμαι. Για το όχημα…» 
  «Μας λες ψέματα πάλι!» είπε ο Προαιρέσιος. 
  «Μηχανικός είμαι!» επέμεινε η Κάτια. «Φέρε μου μια μηχανή και 

μπορώ να σ’το αποδ–!» 
  «Την Παντοκράτειρα υπηρετείτε, έτσι δεν είναι;» τη διέκοψε ο 
Προαιρέσιος. «Εκείνη σάς έστειλε εδώ!» 
  «Δεν ξέρεις τι λες! Δεν έχουμε καμία σχέση με την Παντοκράτει-

ρα! Εξερευνητές είμαστε.» 
  «Δεν σε πιστεύω.» 
  «Δικό σου πρόβλημα!» Η Κάτια τον έσπρωξε, παραμερίζοντάς 
τον από εμπρός της κι απομακρύνοντας τον εαυτό της από τον 
παγωμένο τοίχο. «Τι θα κάνουμε τώρα;» απαίτησε. «Θα καθόμα-

στε εδώ, ώσπου νάρθουν τα φαντάσματα για να μας σκοτώσουν 
και τους τρεις;» 
  Για λίγο, κανείς δε μίλησε. Μετά: «Πάμε να βρούμε τους άλ-
λους,» είπε ο Γεράρδος, ξεκινώντας να βαδίζει πρώτος. 



ΟΙ ΦΥΛΑΚΕΣ ΤΩΝ ΠΑΓΩΝ  /  501 

 
 

 

  Ο Προαιρέσιος και η Κάτια τον ακολούθησαν. 
 

 
 
Ο Ελπιδοφόρος και η Φενίλδα βγήκαν στη λεωφόρο που είχαν 
δει στον χάρτη τους· τουλάχιστον, υπέθεταν ότι ήταν αυτή, γιατί 

δεν είχαν κανέναν τρόπο για να το επιβεβαιώσουν. Το μέρος ή-
ταν στρωμένο με πάγο και χιόνι, και ο άγριος άνεμος της Ταρα-
σμάλθης λυσσομανούσε. Φαντάσματα, ωστόσο, δε φαίνονταν 
μέσα στη θολούρα. 
  «Είμαστε τυχεροί,» είπε ο Ελπιδοφόρος. «Ό,τι κι αν είναι αυτό 

που τα έφερε εδώ, δε μπορεί να τα ελέγξει και πολύ καλά. Περι-
φέρονται χωρίς καμια συγκεκριμένη στρατηγική, επιτιθέμενα 
σ’όποιους βρουν μπροστά τους. Αναρωτιέμαι αν επιτίθενται και 
το ένα στο άλλο, όταν δεν υπάρχει άλλη λεία.» 

  «Δεν το νομίζω,» αποκρίθηκε η Φενίλδα. 
  «Γιατί;» 
  «Μάλλον, επιτίθενται μόνο σε έμβια όντα. Και τα φαντάσματα –
όπως τ’αποκάλεσε η Μάρθα– δεν είναι έμβια, Στίβεν: είναι αυτο-

κινούμενες συγκεντρώσεις παγοκρυστάλλων.» 
  «Τέλος πάντων,» είπε ο Ελπιδοφόρος, καθώς βάδιζαν στην ά-
κρη της λεωφόρου, κατευθυνόμενοι προς το κέντρο της Αρταλ-
δάφρα. «Δεν έχει πραγματική σημασία, ό,τι κι αν είναι.» 

  Μετά από λίγο, ο άνεμος έφερε, εκτός απ’το συνηθισμένο του 
βουητό, και εκρήξεις στ’αφτιά τους. 
  «Κάποιοι είναι κοντά,» παρατήρησε ο Ελπιδοφόρος. 
  «Ο Νάραλχεμ,» είπε η Φενίλδα. «Σίγουρα, θα έρχεται. Το ξέρει 
πως πρέπει να φτάσουμε εδώ.» 

  Συνέχισαν να προχωρούν, ώσπου βρέθηκαν σ’ένα μέρος που 
δεν μπορεί παρά να ήταν το κέντρο της παγωμένης αρχέγονης 
πόλης. Επρόκειτο για μια μεγάλη πλατεία, όπου κατέληγαν τρεις 
πλατιές λεωφόροι, η μία εκ των οποίων ήταν αυτή που είχαν α-



ΚΩΣΤΑΣ ΒΟΥΛΑΖΕΡΗΣ  /  502 

 
 

 

κολουθήσει η Φενίλδα και ο Ελπιδοφόρος. Πέτρινα και ξύλινα 
καθίσματα υπήρχαν σε διάφορα σημεία, καθώς και χώροι όπου, 

πριν από αιώνες, πρέπει να φύτρωναν δέντρα, αλλά τώρα δεν 
ήταν τίποτα εκεί εκτός από πάγους και χιόνια. Μεταλλικές στή-
λες με λάμπες βρίσκονταν σε τακτά διαστήματα η μία από την 
άλλη. Και αγάλματα ορθώνονταν εδώ κι εκεί, άλλα ψηλότερα 

άλλα χαμηλότερα. Τα περισσότερα απεικόνιζαν ανθρώπους, ή 
πτηνά με κεφάλια ανθρώπων. 
  «Οι θεοί της Αρταλδάφρα;» είπε ο Ελπιδοφόρος. 
  «Ποιος ξέρει; Ίσως.» 
  «Το σημείο συναρμολόγησης πρέπει νάναι βόρεια από δω.» Ο 

Ελπιδοφόρος έβγαλε την ενεργειακή πυξίδα του, καθώς βάδιζαν 
επάνω στη μεγάλη πλατεία. 
  Οι σκιές του απογεύματος πύκνωναν γύρω τους· το βράδυ ερ-
χόταν. Από κάποια απόσταση –αδύνατον να υπολογίσουν πόση 

ακριβώς–, κι άλλες εκρήξεις αντηχούσαν. 
  Ο Ελπιδοφόρος έδειξε βόρεια, και προχώρησαν προς τα εκεί, 
περνώντας ανάμεσα από σειρές αγαλμάτων και φτάνοντας, τε-
λικά, μπροστά σ’ένα αρχαίο, πέτρινο οικοδόμημα. 

  Το οποίο δεν τους ήταν τελείως άγνωστο. 
  Κάτι τούς θύμιζε. 
  «Ο ναός…» είπε η Φενίλδα. «Ο ναός στο δάσος. Δεν είναι σαν το 
ναό στο δάσος, Στίβεν;» 

  Εκείνος ένευσε. «Ναι, μοιάζουν. Και μη με λες συνέχεια Στίβεν.» 
  Πλησίασαν το επιβλητικό οικοδόμημα, που ήταν φτιαγμένο με 
μια ανέγνωρη τεχνοτροπία, όπως κι όλα τα υπόλοιπα οικοδομή-
ματα της Αρταλδάφρα, καθώς κι ό,τι άλλο συναντούσε κανείς 
στην παγωμένη διάσταση της Ταρασμάλθης. 

  Ο Ελπιδοφόρος και η Φενίλδα άρχισαν ν’ανεβαίνουν τα ψηλά 
σκαλοπάτια του ναού: ο πρώτος κρατώντας το τουφέκι του 
υψωμένο· η δεύτερη έχοντας μια χειροβομβίδα στο γαντοφορε-



ΟΙ ΦΥΛΑΚΕΣ ΤΩΝ ΠΑΓΩΝ  /  503 

 
 

 

μένο χέρι της. Οι πάγοι έτριζαν κάτω απ’τις μπότες τους. Ο άνε-
μος ούρλιαζε. 

  Η είσοδος του οικοδομήματος ήταν ανοιχτή: το εσωτερικό του 
φαινόταν να είναι γεμάτο χιόνια και πάγους. Σταλακτίτες από 
παγοκρύσταλλο κρέμονταν από την ψηλή οροφή του. Τα αγάλ-
ματα εδώ ήταν μεγαλύτερα απ’ό,τι στην πλατεία, και στήριζαν 

το μέρος σαν χοντροί κίονες. 
  Τα μάτια της Φενίλδα έψαξαν για τη μεταλλική στήλη: το ση-
μείο όπου έπρεπε να συναρμολογήσουν τη συσκευή που τους 
είχαν δώσει οι Υπερασπιστές. 
  Δεν τη βρήκε πουθενά. 

  «Δεν πρέπει να είμαστε στο σωστό μέρος…» είπε, καθώς βάδι-
ζαν στο εσωτερικό του ναού. «Δεν είν’εδώ, Στίβεν. Δεν είν’εδώ…» 



ΚΩΣΤΑΣ ΒΟΥΛΑΖΕΡΗΣ  /  504 

 
 

 

Κεφάλαιο 37 
 
 
Εκρήξεις και φωνές. 

  Ιαχές μάχης. 
  «Από κει!» είπε ο Προαιρέσιος, δείχνοντας μια στροφή μέσα 
στους δρόμους. 
  Ο Γεράρδος και η Κάτια τον ακολούθησαν. Έστριψαν και βρέ-

θηκαν σ’ένα στενορύμι, το οποίο φαινόταν να τελειώνει σε μια 
μεγάλη λεωφόρο, όχι όμως αυτήν όπου είχαν πρωτοεμφανιστεί 
τα φαντάσματα: τουλάχιστον, ο Γεράρδος δεν νόμιζε πως ήταν 
αυτή, γιατί, έτσι όπως ήταν παγωμένα τα πάντα σε τούτη την 
πόλη, ήταν λιγάκι δύσκολο να ξεχωρίσεις το ένα μέρος από το 

άλλο. 
  Το σημαντικό, όμως, δεν ήταν η ίδια η λεωφόρος, αλλά το τι γι-
νόταν μέσα στη λεωφόρο. Φαντάσματα φαίνονταν, το λιγότερο 
καμια δεκαπενταριά, καθώς και άνθρωποι, ντυμένοι με γούνες, 

κουκούλες, προσωπίδες, και σκούρα γυαλιά. Ή, μάλλον, όχι, δεν 
ήταν όλοι τους άνθρωποι: η μία απ’τις φιγούρες που διέκρινε ο 
Γεράρδος μέσα στον χαλασμό είχε τέσσερα χέρια, και δύο κεραί-
ες έβγαιναν από ειδικά ανοίγματα της κουκούλας της. Ο Τσα-

ρέν’κραμ. 
  «Τους βρήκαμε,» είπε, βγάζοντας μια χειροβομβίδα, καθώς ζύ-
γωναν το πέρας του σοκακιού. 
  Ο Προαιρέσιος ένευσε. «Έτσι φαίνεται. Αλλά είναι μπλεγμένοι.» 

Είχε κι εκείνος βγάλει μια χειροβομβίδα και, συγχρονισμένα με 
τον Γεράρδο, την πέταξε εναντίον των φαντασμάτων. 
  Τρία από αυτά διαλύθηκαν σε κομμάτια παγοκρυστάλλου, κα-
θώς δυο εκρήξεις τα τύλιξαν. 
  Ο Γεράρδος και ο Προαιρέσιος βγήκαν απ’το σοκάκι, κρατώ-

ντας ο πρώτος το τσεκούρι του κι ο δεύτερος το σπαθί του. Η 
Κάτια τούς ακολούθησε, κρατώντας τσεκούρι κι εκείνη. 



ΟΙ ΦΥΛΑΚΕΣ ΤΩΝ ΠΑΓΩΝ  /  505 

 
 

 

  «Μη ρίχνετε από δω!» φώναξε ο Γεράρδος, βλέποντας μια έκρη-
ξη να γίνεται σχετικά κοντά τους. «Μη ρίχνετε από δω!» Και, 

υψώνοντας το όπλο του με τα δύο χέρια, το κατέβασε πάνω στο 
στήθος ενός ανθρωπόμορφου φαντάσματος που είχε βρεθεί, 
ξαφνικά, εμπρός του. Το παγοκρυσταλλικό πλάσμα έσπασε στα 
δύο και κατέρρευσε. 

  Ο Γεράρδος άκουσε τον Τσαρέν’κραμ να φωνάζει τ’όνομά του, 
και είδε τον Κρά’αν να έρχεται με το δόρυ του στα χέρια. Η λεπί-
δα δεν γυάλιζε με ενέργεια, όπως συνήθως· πρέπει να είχε εξα-
ντληθεί από τη μάχη. 
  Ο Προαιρέσιος απέκρουσε ένα παγοκρυσταλλικό καρφί με το 

σπαθί του, και προσπάθησε να το κόψει, αποτυχαίνοντας. Η Κά-
τια τον βοήθησε, χτυπώντας το με τσεκούρι της. Το καρφί δια-
λύθηκε. Δυστυχώς, όμως, αυτό δεν ήταν το μοναδικό καρφί που 
διέθετε το φάντασμα που αντιμετώπιζαν: το τερατούργημα έ-

μοιαζε με μια σφαίρα γεμάτη πλοκαμοειδή αγκάθια, η οποία 
προχωρούσε επάνω σε μικρά, μικρά πόδια. 
  Ο Τσαρέν’κραμ βρέθηκε κοντά στον Γεράρδο. «Είναι όλοι κα-
λά;» τον ρώτησε εκείνος. «Η Μάρθα; Ο Σέλιρ;» 

  «Ναι,» απάντησε ο Κρά’αν. «Κάλυψέ με, ν’αλλάξω μπαταρία. Εί-
ναι η τελευταία μου!» 
  Ο Γεράρδος στάθηκε μπροστά του, καθώς ένα φάντασμα τούς 
ορμούσε, σερνόμενο επάνω σε μια μεγάλη ουρά κι ανεμίζοντας 

δύο χέρια που έμοιαζαν με πελέκια. Κεφάλι δεν είχε, αλλά είχε 
ένα άχρηστο πτερύγιο στην πλάτη. 
  «Τόσες λίγες είχες μαζί σου;» ρώτησε ο Γεράρδος τον Τσα-
ρέν’κραμ, χωρίς να γυρίσει να τον κοιτάξει. 
  «Δεν ήταν λίγες! Κάθε φορά που χτυπάω τα φαντάσματα, εξα-

ντλείται και μία. Τα καταστρέφουν, όμως!» 
  Ο Γεράρδος απέκρουσε το ένα απ’τα πελέκια του εχθρού τους, 
αλλά η ορμή του ήταν τέτοια που τον έκανε να γλιστρήσει στους 
πάγους και να πέσει. Το άλλο πελέκι κατέβηκε, αμέσως, για να 



ΚΩΣΤΑΣ ΒΟΥΛΑΖΕΡΗΣ  /  506 

 
 

 

του λιανίσει τα πόδια. Εκείνος γύρισε στο πλάι, και η παγοκρυ-
σταλλική λεπίδα ίσα που τον αστόχησε, σπάζοντας τον πάγο 

από κάτω του. 
  Ο Γεράρδος διέγραψε ένα ημικύκλιο με το δικό του τσεκούρι, 
και χτύπησε το φάντασμα στην πλατιά ουρά του, χωρίς όμως να 
καταφέρει να την κόψει. Καταράστηκε κάτω απ’την ανάσα του, 

λαχανιασμένος. 
  Και είδε το ένα απ’τα δύο πελεκόχερα του τέρατος να υψώνεται 
από πάνω του. 
  Ο σάκος του τον δυσκόλευε στις κινήσεις, αλλά ο Γεράρδος 
προσπάθησε να κυλήσει στο πλάι –και δεν τα κατάφερε: έμεινε 

στη θέση του, καθώς το εχθρικό όπλο ερχόταν καταπάνω του. 
  Ύψωσε, όμως, το τσεκούρι του εγκαίρως κι απέκρουσε την πα-
γοκρυσταλλική λεπίδα. Μικρά θραύσματα παγοκρυστάλλου πε-
τάχτηκαν πάνω στα γυαλιά του και στην προσωπίδα του. 

  Το δεύτερο πελεκόχερο του φαντάσματος κινήθηκε– 
  Ένα δόρυ καρφώθηκε στο στήθος του τέρατος, κι αυτό τυλί-
χτηκε από μια ξαφνική λάμψη και διαλύθηκε σε κομμάτια, τα 
οποία έλουσαν τον Γεράρδο, χωρίς να τον τραυματίσουν. 

  Ο Τσαρέν’κραμ τον βοήθησε να σηκωθεί. «Βλέπεις;» είπε. «Το 
όπλο μου τα καταστρέφει αμέσως. Αλλά η ενέργειά του τελείωσε 
πάλι, και τώρα δεν έχω άλλη μπαταρία μαζί μου.» 
  «Δεν πειράζει,» είπε ο Γεράρδος, ξέπνοα. «Σ’ευχαριστώ.» 

  Κοίταξε γύρω του, και είδε ότι τα φαντάσματα αραίωναν· οι 
επιθέσεις των συμμαχητών του αποδεικνύονταν αποτελεσματι-
κές εναντίον τους. Παρατήρησε, όμως, ότι ένας απ’αυτούς είχε 
τραυματιστεί και βρισκόταν πεσμένος στο παγωμένο έδαφος. 
  Πήγε προς τα εκεί, γρήγορα, με τον Τσαρέν’κραμ πίσω του. Δί-

πλα στον τραυματία ήταν γονατισμένος κάποιος ο οποίος κρα-
τούσε ένα ραβδί τυλιγμένο με γούνες: ο Σέλιρ’χοκ. Και ο Γεράρ-
δος φοβήθηκε ότι ο τραυματίας ίσως να ήταν η Μάρθα. 
  «Ποιος είν’αυτός;» ρώτησε, φτάνοντας κοντά. 



ΟΙ ΦΥΛΑΚΕΣ ΤΩΝ ΠΑΓΩΝ  /  507 

 
 

 

  Ο μάγος ύψωσε το βλέμμα του, για να τον κοιτάξει. «Ο Νικόδη-
μος, Καπετάνιε. Και καλώς μας βρήκες. Σε ψάχναμε.» 

  Ο τραυματίας έβηξε, κρατώντας τα πλευρά του. Έκανε να ση-
κωθεί. 
  «Μείνε ακίνητος,» του είπε ο Σέλιρ’χοκ, βάζοντας το χέρι του 
στον ώμο του Νικόδημου. «Θα σε πάρουμε από δω· δε θα 

σ’αφήσουμε.» 
  «Πού είναι η Μάρθα;» ρώτησε ο Γεράρδος. 
  «Εδώ είμαι.» 
  Στράφηκε και την είδε να πλησιάζει, κουτσαίνοντας. Στα χέρια 
της βαστούσε ένα τσεκούρι, που η πάνω άκρη της λεπίδας του 

είχε ένα μικρό σπάσιμο· αναμφίβολα, είχε πελεκήσει πολλά φα-
ντάσματα. Οι γούνες της Μάρθας ήταν αιματοβαμμένες γύρω 
απ’τη μέση της. 
  «Είσαι καλά;» τη ρώτησε ο Γεράρδος. 

  «Το γόνατό μου με πονάει, κυρίως,» απάντησε εκείνη· «τ’άλλα 
είναι γρατσουνιές. Είν’εδώ κι ο Απολλώνιος;» 
  «Ναι, εδώ είναι. Και η Κάτια, επίσης· τη συναντήσαμε μέσα 
στους δρόμους, ενώ ένα φά–» 

  «Βοηθήστε με να τον σηκώσω,» είπε ο Σέλιρ’χοκ. 
  Και ο Γεράρδος, αφήνοντας την κουβέντα με τη Μάρθα, έπιασε 
το ένα χέρι του Νικόδημου, ενώ ο μάγος έπιανε το άλλο. Χωρίς 
μεγάλη δυσκολία, κατάφεραν να τον σηκώσουν στα πόδια του. 

Εκείνος μούγκρισε. 
  Ο Νάραλχεμ’νιρ πλησίασε, και ρώτησε τον Γεράρδο: «Είδες τον 
Ελπιδοφόρο και τη Φενίλδα’σαρ;» 
  Εκείνος κούνησε το κεφάλι. «Όχι, δυστυχώς.» 
  «Καλύτερα να πηγαίνουμε!» φώναξε ο Σκοτ, που στεκόταν λίγο 

παραπέρα, κοντά στην Κάτια. «Να πηγαίνουμε, προτού έρθουν κι 
άλλα!» 
  «Μισό λεπτό!» του απάντησε ο Νάραλχεμ. «Ο Νικόδημος είναι 
χτυπημένος.» 



ΚΩΣΤΑΣ ΒΟΥΛΑΖΕΡΗΣ  /  508 

 
 

 

  Και άρθρωσε ένα ξόρκι, υψώνοντας τα γαντοφορεμένα χέρια 
του πάνω απ’τα τραυματισμένα πλευρά του Νικόδημου. «Είσαι 

τυχερός,» του είπε. «Ο πνεύμονας δεν έχει χτυπηθεί. Δύο πλευρά 
έχουν σπάσει μόνο.» 
  Ο Νικόδημος έτριξε τα δόντια. «Ναι, τι τυχερός που είμαι…!» 
  «Αν ο πνεύμονάς σου είχε χτυπηθεί, ανόητε, θα πέθαινες. Τώρα, 

απλά θα ταλαιπωρηθείς λιγάκι. Και καλύτερα να πηγαίνουμε, 
όπως πρότεινε κι ο Σκοτ· αν μείνουμε κι άλλο εδώ, θα έρθουν 
πάλι φαντάσματα και θα μας κυκλώσουν.» Και, παίρνοντας το 
βλέμμα του απ’τον Νικόδημο και δυναμώνοντας τη φωνή του: 
«Κουνηθείτε!» 

  Προχώρησαν επάνω στην παγωμένη λεωφόρο, ενώ ο άνεμος 
λυσσομανούσε και τους χτυπούσε με χιόνι και παγοκρυστάλ-
λους. 
  «Πού πηγαίνετε;» ρώτησε ο Προαιρέσιος τον Νάραλχεμ’νιρ. 

  Εκείνος δεν του απάντησε. 
  «Μην κάνεις πως δε μ’ακούς, μάγε! Ρώτησα: πού πηγαίνετε;» 
  «Να κοιτάς τη δουλειά σου,» αντιγύρισε ο Νάραλχεμ. 
  «Μας κυνηγάνε φαντάσματα εξαιτίας σας! Τη δουλειά μου κοι-

τάω, λοιπόν. Πού πηγαίνετε;» 
  «Σ’ένα μέρος· θα δεις.» 
  «Δεν είσαι και πολύ κατατοπιστικός.» 
  «Δεν υπάρχει χρόνος.» 

  «Γιατί, αν υπήρχε, θα μου έλεγες την αλήθεια; Δε νομίζω πως 
λες συχνά την αλήθεια, μάγε.» 
  Ο Νάραλχεμ τον αγνόησε, καθώς συνέχιζαν να βαδίζουν. 
  Ο Γεράρδος και ο Σέλιρ’χοκ ακόμα κουβαλούσαν τον Νικόδημο, 
ο οποίος μούγκριζε κι έσκουζε σα να τον έσφαζαν με κάθε βήμα 

που αναγκαζόταν να κάνει. 
 
 
 



ΟΙ ΦΥΛΑΚΕΣ ΤΩΝ ΠΑΓΩΝ  /  509 

 
 

 

«Μη με λες Στίβεν,» ξανάπε ο Ελπιδοφόρος, κοιτάζοντας τον πα-
γωμένο ναό γύρω τους. «Δε με λένε Στίβεν πια. Κι αν δεν είναι 

αυτό το σωστό μέρος, τότε πού πρέπει να πάμε, Φενίλδα; Πιο 
βόρεια από δω;» Έβγαλε την ενεργειακή του πυξίδα, αναζητώ-
ντας τον Βορρά και στρέφοντας τη ματιά του προς τα εκεί. Αντί-
κρισε έναν πέτρινο βωμό ανάμεσα σε δύο ψηλά αγάλματα αν-

θρωποκέφαλων πτηνών, και πίσω απ’τον βωμό, έναν τοίχο, κα-
λυμμένο από στρώματα πάγου. 
  «Δεν ξέρω,» αποκρίθηκε η Φενίλδα, αβέβαια. «Δεν ξέρω…» 
  «Έχεις σκεφτεί ότι η μεταλλική στήλη που ψάχνουμε μπορεί να 
είναι, επίτηδες, κρυμμένη κάπου;» 

  «Γιατί να την έχουν κρυμμένη;» 
  «Ίσως να παρουσιάζει κίνδυνο γι’αυτούς, όποιοι κι αν είναι…» 
  «Δε νομίζω πως, όταν πρωτοφτιάχτηκε, θα παρουσίαζε κίνδυ-
νο, Στιβ– Ελπιδοφόρε. Και τούτη είναι μια πόλη πανάρχαια και 

παγωμένη· δεν πρέπει νάχουν αλλάξει και πολλά από–» 
  Στράφηκαν κι οι δύο προς την είσοδο του ναού, καθώς ανησυ-
χητικοί θόρυβοι ακούστηκαν από εκεί· και είδαν ότι, στην κορυ-
φή των σκαλοπατιών, παγοκρύσταλλοι είχαν αρχίσει να συγκε-

ντρώνονται, σαν μια ξαφνική δίνη να τους τραβούσε εκεί. 
  «Είναι αυτό που φοβάμαι;» ρώτησε ο Ελπιδοφόρος. 
  «Αυτό πρέπει να είναι,» αποκρίθηκε η Φενίλδα· και, γρήγορα, 
ύφανε ένα Ξόρκι Ενεργειακής Ανιχνεύσεως, για να διαπιστώσει 

πως, όντως, υπήρχε μια έντονη συγκέντρωση ενέργειας μπροστά 
στην είσοδο του ναού: μια συγκέντρωση ενέργειας παρόμοια 
μ’εκείνη στη λεωφόρο. 
  Το πρώτο φάντασμα φάνηκε να δημιουργείται. Ένα ανθρωπό-
μορφο πλάσμα με τρία πλοκάμια στη δεξιά μεριά, ένα χοντρό 

ρόπαλο στην αριστερή, και δύο σχεδόν φυσιολογικά πόδια. 
  «Ναι, αυτό είναι,» είπε η Φενίλδα. 
  «Το κατάλαβα κι εγώ τώρα.» Ο Ελπιδοφόρος ύψωσε το τουφέκι 
του και πάτησε τη σκανδάλη του εκτοξευτή χειροβομβίδων. 



ΚΩΣΤΑΣ ΒΟΥΛΑΖΕΡΗΣ  /  510 

 
 

 

  Το φάντασμα διαλύθηκε μέσα σε μια δυνατή έκρηξη, καθώς 
περνούσε το κατώφλι του ναού. Το μέρος τραντάχτηκε: πάγοι 

έπεσαν απ’τους τοίχους και την οροφή. 
  «Οι εχθροί μας ξέρουν ότι είμαστε εδώ,» είπε ο Ελπιδοφόρος· 
«και, μάλλον, θα προτιμούσαν να ήμασταν κάπου αλλού. Επομέ-
νως, αυτό ίσως να σημαίνει κάτι, Φενίλδα.» 

  Η μάγισσα, εν τω μεταξύ, κοίταζε ολόγυρα, αναζητώντας κά-
ποια διέξοδο, και στον τοίχο πίσω απ’τον βωμό παρατήρησε ότι 
υπήρχε κάτι. Κάτι που είχε μισοαποκαλυφτεί, τώρα που ορισμέ-
νοι απ’τους πάγους είχαν πέσει από πάνω του, εξαιτίας του τρα-
ντάγματος που προκάλεσε η έκρηξη. 

  Ο Ελπιδοφόρος εξαπέλυσε ακόμα μία χειροβομβίδα, καθώς δύο 
φαντάσματα έμπαιναν στο ναό. Τα παγοκρυσταλλικά όντα δια-
λύθηκαν. 
  Κι άλλοι πάγοι έπεσαν στο πάτωμα της μεγάλης αίθουσας, κου-

δουνίζοντας. 
  Η Φενίλδα είδε ένα σίδερο να αποκαλύπτεται. «Ελπιδοφόρε! 
Υπάρχει κάτι εκεί, πίσω απ’τους πάγους!» είπε, και ζύγωσε τον 
τοίχο, προσπερνώντας τον βωμό και τα αγάλματα των ανθρω-

ποκέφαλων πτηνών. 
  Ο Ελπιδοφόρος την ακολούθησε, και πίσω απ’τους πάγους διέ-
κριναν μια οριζόντια μεταλλική ράβδο. 
  «Μοιάζει με…» 

  «…χειρολαβή,» είπε η Φενίλδα. «Υπάρχει μια πόρτα εδώ!» 
  «Πρέπει, όμως, να την ξεπαγώσουμε για να την ανοίξουμε. Και 
είναι από πέτρα, άρα πρέπει νάναι πολύ βαριά.» 
  Βήματα αντήχησαν πίσω τους. Ο Ελπιδοφόρος στράφηκε, εκτο-
ξεύοντας μια χειροβομβίδα. Ένα φάντασμα ανατινάχτηκε, όμως 

κι άλλα φαίνονταν έξω απ’τον ναό. Οι παγοκρύσταλλοι συγκε-
ντρώνονταν ραγδαία και δημιουργούσαν ολοένα και περισσότε-
ρα. Θα μας περικυκλώσουν, σκέφτηκε ο Ελπιδοφόρος. Αν δε φύ-



ΟΙ ΦΥΛΑΚΕΣ ΤΩΝ ΠΑΓΩΝ  /  511 

 
 

 

γουμε γρήγορα από δω, θα μας περικυκλώσουν. «Φενίλδα,» είπε, 
«ξεπάγωσε την πόρτα. Ξεπάγωσέ την!» 

  Η μάγισσα έβγαλε τον σάκο της απ’τους ώμους και πήρε από 
μέσα μια συσκευή ειδική γι’αυτή τη δουλειά. Στο ένα της άκρο 
συνδεόταν, μέσω καλωδίων, μια μικρή ενεργειακή φιάλη, και 
στο άλλο της άκρο υπήρχε μια μουσούδα, απ’όπου, όταν πατού-

σες μια σκανδάλη, φωτιά πεταγόταν, όχι πιο μακριά από μισό 
μέτρο. 
  Ο Ελπιδοφόρος στόχευσε την είσοδο του ναού, κι εξαπέλυσε 
άλλη μια χειροβομβίδα εναντίον δύο φαντασμάτων που έμπαι-
ναν. Δε μου μένουν πολλές ακόμα, σκέφτηκε, βλέποντας την έ-

κρηξη να τυλίγει τα τέρατα. «Φενίλδα, πόσες χειροβομβίδες έ-
χεις;» ρώτησε, χωρίς να στραφεί να κοιτάξει τη μάγισσα. 
  «Πρέπει νάχω καμια δεκαριά,» αποκρίθηκε εκείνη, καθώς κρα-
τούσε πατημένη τη σκανδάλη της συσκευής της και θέρμαινε τον 

τοίχο, κάνοντας τους πάγους να λιώνουν και να κυλούν στο πά-
τωμα. «Κοίταξε στο σάκο μου.» 
  Να πάρει και να σηκώσει το Μυαλό του Σκοτοδαίμονος! σκέφτη-
κε ο Ελπιδοφόρος, βλέποντας φαντάσματα να περνούν την εί-

σοδο του ναού. Δεν υπάρχει χρόνος! Εκτόξευσε την προτελευταία 
χειροβομβίδα του. 
  Δύο φαντάσματα διαλύθηκαν. 
  Δύο ακόμα βρίσκονταν μέσα στην αίθουσα, ζυγώνοντας γρήγο-

ρα. Τα βήματα του ενός –το οποίο διέθετε τεράστια, κυλινδρικά 
πόδια– έκαναν το πάτωμα να τρίζει. 
  Ο Ελπιδοφόρος εκτόξευσε και την τελευταία χειροβομβίδα. 
  Το φάντασμα με τα μεγάλα πόδια τυλίχτηκε από την έκρηξη, κι 
έπεσε πάνω στο άλλο. Και τα δύο διαλύθηκαν. 

  Άλλα τρία, όμως, περνούσαν το κατώφλι, μπαίνοντας στο ναό. 
  Η Φενίλδα, εν τω μεταξύ, θέρμαινε τον τοίχο. Οι πάγοι επάνω 
στη μεταλλική χειρολαβή είχαν λιώσει, κι επίσης μπορούσε να 
δει τις άκριες της πέτρινης θύρας να διακρίνονται, καθώς νερό 



ΚΩΣΤΑΣ ΒΟΥΛΑΖΕΡΗΣ  /  512 

 
 

 

κυλούσε από ανάμεσά τους. Δεν είναι πλέον ένα συμπαγές σώμα 
με τον τοίχο, παρατήρησε η μάγισσα. Σε λίγο θα μπορούμε να την 

ανοίξουμε. Την ενεργειακή φιάλη στα πόδια της δεν την κοίταζε 
καθόλου· ευχόταν, όμως, ότι δε θα χρειαζόταν να την αλλάξει. 
Άλλη μία είχε μαζί της, όχι περισσότερες. 
  Ο Ελπιδοφόρος άφησε το τουφέκι του πάνω στον παγωμένο 

βωμό και κοίταξε μέσα στον σάκο της Φενίλδα, ψάχνοντας για 
τις χειροβομβίδες. Ευτυχώς, η μάγισσα τις είχε πάνω-πάνω, 
προσαρμοσμένες σε μια δερμάτινη ζώνη. Ο Ελπιδοφόρος άρπαξε 
ολόκληρη τη ζώνη, περνώντας τη στον ώμο του. Τράβηξε μια 
χειροβομβίδα και την πέταξε καταπάνω στο πλησιέστερο φά-

ντασμα, κομματιάζοντάς το. Τ’άλλα δύο δεν βρίσκονταν τόσο 
κοντά σ’αυτό ώστε να κομματιαστούν επίσης· έρχονταν από δε-
ξιά κι από αριστερά. Κι ακόμα περισσότερα έμπαιναν από την 
είσοδο. 

  Σκατά! σκέφτηκε ο Ελπιδοφόρος. Σκατά! Πέταξε, τυχαία, μια 
χειροβομβίδα, κι έπιασε το τσεκούρι του, υψώνοντάς το και κα-
τεβάζοντάς το πάνω στο εξάγωνο κεφάλι του φαντάσματος που 
ζύγωνε από δεξιά. «Φενίλδα!» φώναξε. «Βιάσου, Φενίλδα!» 

  Η μάγισσα έριξε μια γρήγορη ματιά πίσω της. Θεοί! σκέφτηκε, 
νιώθοντας κάτι να σφίγγει το στήθος της. Στράφηκε πάλι στον 
τοίχο, θερμαίνοντάς τον. 
  «Φενίλδα!» Το τσεκούρι του Ελπιδοφόρου έσπασε το χέρι-ξίφος 

ενός φαντάσματος. Απέκρουσε ένα παγοκρυσταλλικό μαστίγιο. 
Προσπάθησε να κόψει ένα πλοκάμι, αλλά αυτό αποδείχτηκε πο-
λύ χοντρό και σκληρό. «Φενίλδα!» 
  «Προσπαθώ!» φώναξε η μάγισσα. «Το έχω σχεδόν λιώσει! Είναι 
σχεδόν–!» Είδε, ξαφνικά, τη συσκευή της να παύει να πετά φω-

τιά. Κοίταξε κάτω, πλάι στα μποτοφορεμένα πόδια της: Ο δεί-
κτης της ενεργειακής φιάλης έλεγε πως η ενέργεια είχε τελειώ-
σει. 



ΟΙ ΦΥΛΑΚΕΣ ΤΩΝ ΠΑΓΩΝ  /  513 

 
 

 

  «Αααρρχχ…!» γρύλισε ο Ελπιδοφόρος, καθώς ένα παγοκρυ-
σταλλικό σπαθί τον χτύπησε στον αριστερό ώμο, σχίζοντας τις 

γούνες και τα ρούχα του. Το τσεκούρι του κινήθηκε γρήγορα, 
σπάζοντας το ένα απ’τα δύο πόδια του φαντάσματος που του 
είχε επιτεθεί και σωριάζοντάς το. 
  Ένα άλλο φάντασμα τον κοπάνησε στην πλάτη με κάτι σαν ρό-

παλο, κι ο Ελπιδοφόρος αισθάνθηκε τη ραχοκοκαλιά του να 
τραντάζεται και να παραλύει, παρότι ο μεγάλος του σάκος τον 
είχε προστατέψει αρκετά από το χτύπημα. Έπεσε στο πάτωμα. 
Έπιασε μια χειροβομβίδα και την εκτόξευσε, τυχαία. Μια έκρηξη 
αντήχησε, μαζί με τη θραύση παγοκρυστάλλων. 

  Η Φενίλδα στράφηκε και είδε τον Ελπιδοφόρο πεσμένο. «Στί-
βεν!…» Φαντάσματα βρίσκονταν παντού γύρω. Κι εκείνη δεν εί-
χε ούτε ένα όπλο. Έπιασε από κάτω το τσεκούρι της, και το ε-
κτόξευσε. Το τερατούργημα που ετοιμαζόταν να χτυπήσει τον 

Ελπιδοφόρο δεν πρόλαβε ποτέ να κατεβάσει το ρόπαλό του, κα-
θώς το όπλο της μάγισσας το βρήκε στο στήθος, κάνοντας τους 
παγοκρυστάλλους του να σπάσουν και σωριάζοντάς το. 
  «Σήκω, Στίβεν!» φώναξε η Φενίλδα, ενώ, συγχρόνως, είχε μια 

ιδέα που ίσως να τους έσωζε και τους δύο. Τράβηξε απ’τον σάκο 
της την εφεδρική φιάλη όσο πιο γρήγορα μπορούσε, και προ-
σπάθησε να τη συνδέσει με τη συσκευή για το λιώσιμο των πά-
γων. Αισθανόταν τα γαντοφορεμένα χέρια της αδέξια· τα αισθα-

νόταν να τρέμουν. Βιάσου, Φενίλδα! Βιάσου! πρόσταξε τον εαυτό 
της, νιώθοντας ιδρώτα να κυλά μέσα απ’τα ρούχα της, παρά το 
αφόρητο ψύχος της Ταρασμάλθης. 
  Ο Ελπιδοφόρος είχε κατορθώσει να σηκωθεί στο ένα γόνατο, 
και, πιάνοντας το τσεκούρι του από εκεί όπου του είχε πέσει, 

κοπάνησε ένα φάντασμα που ζύγωνε ανάμεσα στα πόδια, κάνο-
ντάς το να κοπεί στα δύο. 
  Ένα άλλο φάντασμα πήδησε πάνω στον βωμό, κι επιχείρησε να 
κατεβάσει ένα παγοκρυσταλλικό δόρυ στο κεφάλι του Ελπιδο-



ΚΩΣΤΑΣ ΒΟΥΛΑΖΕΡΗΣ  /  514 

 
 

 

φόρου. Εκείνος απέφυγε την επικίνδυνη αιχμή και χτύπησε το 
στέλεχος του δόρατος με το τσεκούρι του, σπάζοντάς το. 

  Το επόμενό του χτύπημα διέλυσε το ένα απ’τα δύο κοντά πόδια 
του φαντάσματος. 
  Και ο Ελπιδοφόρος στράφηκε στο πλάι, γιατί με την άκρια του 
ματιού του είδε άλλο ένα φάντασμα να έρχεται. Ετοιμάστηκε 

ν’αποκρούσει τις επιθέσεις από τα πέντε χέρια που περιτριγύρι-
ζαν το ωοειδές σώμα του– 
  Μια δυνατή φλόγα πετάχτηκε, κάνοντας το φάντασμα να οπι-
σθοχωρήσει κι ένα μέρος του να λιώσει. Τα άλλα παγοκρυστάλ-
λινα κομμάτια έχασαν την υποστήριξή τους, και το πλάσμα δια-

λύθηκε. 
  «Άνοιξε την πόρτα!» είπε η Φενίλδα στον Ελπιδοφόρο, στρέφο-
ντας τη συσκευή της εναντίον ενός άλλου φαντάσματος. «Άνοιξε 
την πόρτα, όσο τα κρατάω μακριά!» 

  Εκείνος δε χρειαζόταν περαιτέρω παρότρυνση· το άνοιγμα της 
πόρτας ήταν ο μόνος τρόπος για να σωθούν. Περνώντας πίσω 
απ’τη μάγισσα, έπιασε με τα δύο χέρια τη χειρολαβή και έσπρω-
ξε, ελπίζοντας ότι η πέτρινη θύρα άνοιγε προς τα μέσα. Η αντί-

σταση που συνάντησε ήταν τεράστια, κι αισθάνθηκε την πρό-
σφατα χτυπημένη πλάτη του να τον λογχίζει με πόνο, καθώς ε-
πίσης και τον τραυματισμένο ώμο του. Τρίζοντας τα δόντια, συ-
νέχισε να ωθεί την πόρτα, γιατί νόμιζε ότι κινιόταν, ότι οι πα-

νάρχαιοι μεντεσέδες της –απ’ό,τι υλικό κι αν ήταν καμωμένοι– 
γύριζαν. Την άκουσε να μουρμουρίζει, να μουγκρίζει, να γρυλίζει, 
ενώ, συγχρόνως, άκουγε και πάγους να σπάνε από γύρω της, 
από πάνω της, από κάτω της, παρότι η Φενίλδα την είχε θερμά-
νει.  

  Και μετά, η πέτρινη θύρα άνοιξε, όχι διάπλατα, αλλά αρκετά για 
να χωρέσει ένας άνθρωπος. 
  «Φενίλδα, έλα!» φώναξε ο Ελπιδοφόρος. «Έλα!» Και γύρισε, για 
να τη δει να απωθεί τα φαντάσματα με τη φλογοβόλο συσκευή 



ΟΙ ΦΥΛΑΚΕΣ ΤΩΝ ΠΑΓΩΝ  /  515 

 
 

 

της. Η ενεργειακή φιάλη στο πάτωμα έδειχνε ότι ήταν εξαντλη-
μένη κατά το ήμισυ. «Έλα, Φενίλδα!» 

  Η μάγισσα πέταξε τη συσκευή της πάνω στο κεφάλι ενός φα-
ντάσματος, κι έτρεξε κοντά στον Ελπιδοφόρο, αρπάζοντας τον 
σάκο της από κάτω και τραβώντας τον μαζί της. 
  Πέρασαν το άνοιγμα της πέτρινης πόρτας και βρέθηκαν σ’ένα 

σκοτεινό μέρος. Ούτε ένα παράθυρο δεν υπήρχε εδώ: τίποτα που 
να επιτρέπει πρόσβαση στο μειούμενο απογευματινό φως της 
Ταρασμάλθης. 
  Ο Ελπιδοφόρος άρχισε αμέσως να σπρώχνει τη βαριά θύρα, για 
να την κλείσει, ενώ συλλογιζόταν: Αν τα φαντάσματα είναι αρκε-

τά ευφυή ώστε να σκεφτούν να την ανοίξουν, την έχουμε πολύ 
άσχημα. 
  Η Φενίλδα τον βοήθησε, προσθέτοντας τη δύναμή της στη δική 
του. 

  Η πόρτα ακούστηκε να μουγκρίζει, αλλά ετούτη τη φορά κινή-
θηκε πολύ πιο εύκολα από πριν, και έκλεισε μ’έναν ελαφρύ 
γδούπο. 
  Η Φενίλδα άναψε έναν φακό, ενώ αισθανόταν το κεφάλι της να 

έχει αρχίσει να την πονά: ένα παγερό καρφί νόμιζε πως τη δια-
περνούσε, μπαίνοντας απ’τον έναν κρόταφο και βγαίνοντας 
απ’τον άλλο. 
  Το τεχνητό φως αποκάλυψε ένα πέρασμα, πετρόχτιστο αλλά με 

τους τοίχους του καλυμμένους από πάγο. Η κλίση του ήταν κα-
θοδική και, ώς εκεί όπου μπορούσαν να δουν, δεν υπήρχε καμία 
στροφή ή πλευρικό άνοιγμα. Ήταν μονόδρομος. 
  Ο Ελπιδοφόρος βάδισε πρώτος, ανάβοντας έναν δικό του φακό, 
και η Φενίλδα τον ακολούθησε. Για μια στιγμή, εκείνος σταμά-

τησε και κοίταξε πίσω του. Δεν είδε, όμως, την πέτρινη θύρα 
ν’ανοίγει. Τα φαντάσματα, τελικά, δεν είναι τόσο ευφυή ώστε να 
μας κυνηγήσουν εδώ. Ή ίσως οι αισθήσεις τους –ό,τι κι αν είναι 
αυτές– να μας έχασαν όταν κλείσαμε την πόρτα. 



ΚΩΣΤΑΣ ΒΟΥΛΑΖΕΡΗΣ  /  516 

 
 

 

  «Τι περιμένεις;» ψιθύρισε η Φενίλδα. «Συμβαίνει κάτι;» Η φωνή 
της ήταν πνιχτή. 

  «Όχι. Εσύ είσαι καλά;» 
  «Το κεφάλι μου με πονάει…» 
  «Πάρε το φάρμακό σου,» την προέτρεψε ο Ελπιδοφόρος. «Υ-
πάρχει χρόνος. Τώρα δεν είναι κανένας στο κατόπι μας.» 

  Η Φενίλδα άφησε τον σάκο της κάτω και γονάτισε πλάι του, 
ενώ αισθανόταν μια σιδερένια μέγγενη να έχει αρπάξει το κρανίο 
της, σφίγγοντάς το ανελέητα. Άνοιξε τον σάκο και, ψάχνοντας 
γρήγορα μέσα του, πήρε ένα από τα τυλιγμένα χαρτάκια. Έβγαλε 
την κουκούλα της, τα γυαλιά, και την προσωπίδα της, ξετύλιξε το 

χαρτάκι, και πίεσε την αλοιφή στο εσωτερικό του επάνω στο μέ-
τωπό της. 
  Ο πόνος υποχώρησε, κι η Φενίλδα ανέπνευσε ελεύθερα. Έβαλε 
την προσωπίδα και τα γυαλιά στον σάκο της, τον πήρε στους 

ώμους, και σηκώθηκε όρθια. Γυρίζοντας να κοιτάξει τον Ελπιδο-
φόρο, είδε πως κι εκείνος είχε βγάλει την κουκούλα, τα γυαλιά, 
και την προσωπίδα του· δεν ήταν απαραίτητα εδώ μέσα. 
  «Πώς θα μας βρει ο Νάραλχεμ σε τούτο το μέρος;» τη ρώτησε. 

  «Δεν έχω ιδέα,» απάντησε η Φενίλδα. «Μην είσαι, όμως, βέβαιος 
πως είμαστε και στο σωστό μέρος, Ελπιδοφόρε. Ίσως να μην εί-
ναι εδώ η μεταλλική στήλη που αναζητάμε.» 
  «Εδώ πρέπει να είναι,» διαφώνησε εκείνος. «Η πυξίδα μου, δεί-

χνοντας βόρεια, έδειξε την πέτρινη πόρτα, αλλά τότε δεν μπο-
ρούσαμε να τη διακρίνουμε εξαιτίας των πάγων· έτσι, νομίζαμε 
ότι ήταν μονάχα ένας τοίχος.» 
  «Ναι, μπορεί… Θα μάθουμε σύντομα.» Η Φενίλδα έστρεψε το 
βλέμμα της στο βάθος του περάσματος, φωτίζοντάς το με τον 

φακό της. 
  Κατέβαινε… Πήγαινε κάτω απ’την πόλη. 
  Άρχισαν να το ακολουθούν. 



ΟΙ ΦΥΛΑΚΕΣ ΤΩΝ ΠΑΓΩΝ  /  517 

 
 

 

  Δεν έπρεπε να είχα αφήσει το τουφέκι μου πάνω στον βωμό, 
σκέφτηκε ο Ελπιδοφόρος, και τράβηξε το πιστόλι του. Ίσως, στο 

τέλος, να μου χρειαστεί. Ίσως να βρεθούμε αντιμέτωποι με κάτι 
άλλο εκτός από παγοκρυσταλλικά όντα χωρίς ζωτικά όργανα. 
  Προχώρησαν, κατεβαίνοντας για αρκετά μέτρα, και τελικά βρέ-
θηκαν σ’ένα τετράγωνο, πέτρινο δωμάτιο με εισόδους σε κάθε 

μεριά. Επάνω στους τοίχους του καλώδια σκαρφάλωναν, σαν 
αναρριχητικά φυτά. 
  «Ενδιαφέρον,» είπε ο Ελπιδοφόρος, φωτίζοντάς τα. Του θύμι-
ζαν τα καλώδια σ’εκείνο το ερείπιο που είχαν συναντήσει στις 
όχθες του παγωμένου ποταμού. Το ερείπιο… που κάποτε ήταν 

τηλεπικοινωνιακό κέντρο: έτσι δεν έλεγε η ομάδα του Γεράρδου; 
«Κυλάει ενέργεια εδώ, Φενίλδα;» 
  «Κατά πάσα πιθανότητα, ναι. Θες να ελέγξω;» 
  «Ναι.» 

  Η Φενίλδα ύφανε ένα Ξόρκι Ενεργειακής Ανιχνεύσεως. «Κυλάει 
ενέργεια,» είπε. «Και έρχεται από εκεί.» Υψώνοντας το χέρι της, 
έδειξε μπροστά. 
  Ο Ελπιδοφόρος βάδισε, κι εκείνη τον ακολούθησε. Το μέρος γύ-

ρω τους δεν ήταν στρωμένο με πάγο και χιόνι, όπως τα υπόλοι-
πα που είχαν συναντήσει. Κι επίσης, τους έμοιαζε σχετικά θερμό, 
για τα δεδομένα της Ταρασμάλθης. 
  Πέρασαν το άνοιγμα αντίκρυ τους και βρέθηκαν σ’ένα δωμάτιο 

όμοιο με το προηγούμενο: τετράγωνο, με μια θύρα σε κάθε τοίχο, 
και με καλώδια ολόγυρα. Ο Ελπιδοφόρος επέλεξε ένα άνοιγμα 
στην τύχη, και προχώρησαν. 
  Για να βρεθούν σ’άλλο ένα πανομοιότυπο δωμάτιο. 
  «Τι είναι εδώ μέσα; Λαβύρινθος;» 

  «Έτσι φαίνεται…» μουρμούρισε η Φενίλδα, φωτίζοντας το ένα 
άνοιγμα μετά το άλλο με τον φακό της, και βλέποντας από μέσα 
τους όμοια δωμάτια. 
  Ο Ελπιδοφόρος συνοφρυώθηκε. «Παγίδα;» 



ΚΩΣΤΑΣ ΒΟΥΛΑΖΕΡΗΣ  /  518 

 
 

 

  «Δεν ξέρω.» 
  «Δεν μπορείς, κάπως, να το εξακριβώσεις; Είπες ότι μπορείς να 

καταλάβεις από πού έρχεται η ενέργεια.» 
  Η Φενίλδα ύφανε πάλι το Ξόρκι Ενεργειακής Ανιχνεύσεως, επι-
κεντρώνοντας τις αισθήσεις της στην ενέργεια που κυλούσε στα 
καλώδια: την ίδια παράξενη μορφή ενέργειας που είχε εντοπίσει 

και τις άλλες φορές. Κάποιου είδους τηλεπικοινωνιακή ενέργεια. 
  «Από κει.» Έδειξε ένα άνοιγμα. 
  Προχώρησαν, προσεχτικά, και το πέρασαν. 
  Βρέθηκαν σ’ένα πανομοιότυπο δωμάτιο. 
  Ο Ελπιδοφόρος καταράστηκε κάτω απ’την ανάσα του. Φώτισε 

τα τρία ανοίγματα γύρω τους. Το σκοτάδι διαλύθηκε, μία, δύο, 
τρεις φορές, για ν’αποκαλύψει δωμάτια που έμοιαζαν ίδια. Ο Ελ-
πιδοφόρος ξανακαταράστηκε, δυνατότερα τώρα. 
  Η Φενίλδα χρησιμοποίησε το Ξόρκι Ενεργειακής Ανιχνεύσεως. 

«Από κει,» είδε, δείχνοντας δεξιά. 
  Προχώρησαν, για να καταλήξουν –αναμενόμενα– σ’ένα ακόμα 
από τα γνώριμα δωμάτια. 
  Ο Ελπιδοφόρος φώτισε τα ανοίγματα: Κι άλλα πανομοιότυπα 

δωμάτια. «Κάτι κάνεις λάθος, μάγισσα.» 
  «Σου λέω τις πληροφορίες που μου δίνει το ξόρκι μου.» 
  «Τότε, κάτι κάνει λάθος το ξόρκι σου.» 
  Η Φενίλδα άρθρωσε το Ξόρκι Ενεργειακής Ανιχνεύσεως, κλεί-

νοντας τα μάτια της κι εστιάζοντας τη συνείδησή της στην ενέρ-
γεια και μόνο, καθώς αυτή κυλούσε μέσα στα καλώδια. Στράφη-
κε, αργά, εξακολουθώντας νάχει τα βλέφαρα της κλειστά· και 
έδειξε. «Από κει.» 
  «Αριστερά, τώρα;» 

  Η Φενίλδα άνοιξε τα μάτια. «Έτσι φαίνεται.» 
  Ο Ελπιδοφόρος πέρασε το αριστερό άνοιγμα, κι εκείνη τον ακο-
λούθησε. 
  Το δωμάτιο ήταν πάλι ίδιο. 



ΟΙ ΦΥΛΑΚΕΣ ΤΩΝ ΠΑΓΩΝ  /  519 

 
 

 

  «Και τώρα;» ρώτησε ο Ελπιδοφόρος. 
  Η Φενίλδα χρησιμοποίησε το ξόρκι της. «Μπροστά.» 

  «Μπροστά;» 
  Η Φενίλδα κατένευσε. 
  Πέρασαν τη μπροστινή θύρα, και κατέληξαν σ’ακόμα ένα πανο-
μοιότυπο δωμάτιο. 

  «Έχω την αίσθηση ότι κάνουμε γύρω-γύρω σαν μαλάκες,» είπε 
ο Ελπιδοφόρος. 
  Η Φενίλδα σούφρωσε τα χείλη. «Ίσως…» Της φαινόταν, όμως, 
περίεργο. Λογικά, θα έπρεπε να πλησιάζουμε την πηγή της ενέρ-
γειας, σκέφτηκε. Πώς είναι δυνατόν να συμβαίνει αυτό; «Αλλά μη 

βιάζεσαι να βγάλεις συμπεράσματα.» Ύφανε το Ξόρκι Ενεργεια-
κής Ανιχνεύσεως, και είπε: «Δεξιά.» 
  Πέρασαν το δεξί άνοιγμα, και βρέθηκαν σ’ένα δωμάτιο ίδιο με 
τα προηγούμενα. 

  Ο Ελπιδοφόρος φώτισε όλες τις πιθανές εξόδους, και πίσω τους 
είδε κι άλλα δωμάτια. «Γαμώ το Μυαλό του Σκοτοδαίμονος…!» 
μούγκρισε. «Κάποιο λάθος κάνεις, Φενίλδα.» 
  Δεν είναι δυνατόν να κάνω λάθος! σκέφτηκε εκείνη, εκνευρισμέ-

να. Είμαι Ερευνήτρια! Αυτή είναι η ειδικότητά μου! Και ξαναχρη-
σιμοποίησε το Ξόρκι Ενεργειακής Ανιχνεύσεως. «Από κει,» είπε, 
δείχνοντας αριστερά. 
  «Δεν είναι δυνατόν!» διαμαρτυρήθηκε ο Ελπιδοφόρος. «Κάτι 

παίζει μαζί σου. Παίζει με τις αισθήσεις σου. Ίσως, με τις αισθή-
σεις και των δυο μας.» 
  Η Φενίλδα έβγαλε τα μεγάλα, στρογγυλά γυαλιά οράσεώς της 
μέσα από τα ρούχα της και τα φόρεσε. 
  «Νομίζεις ότι έτσι θα δεις κάτι που σου ξέφυγε πριν;» τη ρώτη-

σε ο Ελπιδοφόρος. 
  «Πολύ αστείο, έξυπνε,» είπε η Φενίλδα, πλησιάζοντας τα καλώ-
δια στον τοίχο και κοιτάζοντάς τα προσεχτικά. 
  «Υπάρχει κάτι το ιδιαίτερο επάνω τους;» 



ΚΩΣΤΑΣ ΒΟΥΛΑΖΕΡΗΣ  /  520 

 
 

 

  «Απ’ό,τι βλέπω, όχι. Δοκίμασε να τα κόψεις.» 
  «Είσαι σίγουρη;» 

  Η Φενίλδα ένευσε. 
  Ο Ελπιδοφόρος θηκάρωσε το πιστόλι του, σήκωσε το τσεκούρι 
του, και τα χτύπησε. Τα καλώδια κόπηκαν. 
  Η Φενίλδα συνοφρυώθηκε. «Ναι, ’ντάξει…» μουρμούρισε. 

  «Τι είναι;» 
  «Έχεις δίκιο. Κάτι παίζει με τις αισθήσεις μας.» Και σκέφτηκε: 
Τηλεπικοινωνιακή ενέργεια: αναμφίβολα, έχει άμεση σχέση με τον 
εγκέφαλο. Μας βάζουν να κάνουμε κύκλους χωρίς να το καταλα-
βαίνουμε. Μπερδεύουν την αίσθηση του προσανατολισμού μας. 

Ίσως, μάλιστα, να μας κάνουν να βλέπουμε και παραισθήσεις. 
Μήπως όλος αυτός ο λαβύρινθος, όλα αυτά τα πανομοιότυπα 
δωμάτια, δεν υπήρχαν; 
  «Πώς το κατάλαβες;» τη ρώτησε ο Ελπιδοφόρος. «Επειδή έκο-

ψα τα καλώδια;» 
  «Κανονικά, νομίζω πως θα έπρεπε να είχε φανεί κάτι, τη στιγμή 
που τα χτύπησες με το τσεκούρι σου. Κάποια λάμψη, πιθανώς. 
Κάτι. Όμως τίποτα δε φάνηκε. Το παραμικρό. Απλώς κόπηκαν, 

σαν άχρηστα σύρματα, σαν σχοινιά.» 
  «Τι θες να πεις; Πως έχουμε παραισθήσεις; Πως όλα τούτα είναι 
στο μυαλό μας;» 
  «Το υποπτεύομαι,» είπε η Φενίλδα. «Ή, τουλάχιστον, κάποια 

απ’αυτά που βλέπουμε δεν υπάρχουν.» 
  Ο Ελπιδοφόρος άγγιξε τα καλώδια με το γαντοφορεμένο χέρι 
του. «Φενίλδα, μπορώ να τα αισθανθώ! Δεν είναι παραίσθηση.» 
  «Δεν έχει σημασία το γεγονός ότι μπορείς να τα αισθανθείς. Η 
τηλεπικοινωνιακή ενέργεια παίζει με όλες τις αισθήσεις σου· και 

η αφή είναι επίσης μια αίσθηση, Ελπιδοφόρε.» 
  «Μισό λεπτό. Για να έρθει αυτή η ενέργεια σ’επαφή μαζί μας, 
δεν πρέπει να υπάρχει κάποιος… κάποιος δίαυλος; Τέτοιος δίαυ-
λος δεν υπάρχει· δεν είμαστε καλωδιωμένοι!» 



ΟΙ ΦΥΛΑΚΕΣ ΤΩΝ ΠΑΓΩΝ  /  521 

 
 

 

  «Μάλλον, όμως, βρισκόμαστε κοντά στην πηγή της ενέργειας, 
και οι κυματισμοί της έρχονται σ’επαφή με τον εγκέφαλό μας.» 

  «Τα υποθέτεις όλ’αυτά, έτσι;» 
  «Εσύ δεν ήσουν που μου έλεγες εξαρχής ότι κάτι παίζει με τις 
αισθήσεις μας;» 
  «Ναι, αλλά δεν ήμουν και σίγουρος.» Μόρφασε. «Πώς μπορούμε 

να βγούμε από δω μέσα;» 
  Η Φενίλδα έσμιξε τα χείλη, σκεπτικά. «Δεν ξέρω…» 



ΚΩΣΤΑΣ ΒΟΥΛΑΖΕΡΗΣ  /  522 

 
 

 

Κεφάλαιο 38 
 
 
Βρέθηκαν σε μια μεγάλη πλατεία, όπου τελείωναν οι τρεις βασι-

κές λεωφόροι της αρχέγονης πόλης, και ο Νάραλχεμ’νιρ τούς ο-
δήγησε βόρεια, ανάμεσα από λάμπες επάνω σε μεταλλικές στή-
λες, πέτρινα αγάλματα που απεικόνιζαν ανθρώπους ή ανθρωπο-
κέφαλα πτηνά, και πέτρινα και ξύλινα καθίσματα σκεπασμένα 

από πάγους. 
  Ο Σκοτ βάδιζε πλάι στον Βιοσκόπο, έχοντας μια χειροβομβίδα 
έτοιμη σε κάθε χέρι. Η Κάτια ερχόταν πίσω του, κρατώντας την 
καραμπίνα του Νικόδημου. Ο Νικόδημος μετά βίας μπορούσε να 
περπατά, καθώς ο Γεράρδος κι ο Σέλιρ’χοκ τον υποστήριζαν. Ο 

Προαιρέσιος προχωρούσε μερικά βήματα μπροστά από τον Κα-
πετάνιο και τον μάγο με το σπαθί του στο χέρι, να γυαλίζει στις 
τελευταίες αχτίνες του δύοντος ήλιου. Ο Τσαρέν’κραμ βάδιζε δί-
πλα στον Απολλώνιο, κρατώντας το δόρυ του, η λεπίδα του ο-

ποίου δεν τυλιγόταν τώρα από ενέργεια, γιατί του είχαν τελειώ-
σει οι μπαταρίες. Η Μάρθα φυλούσε τα νώτα της ομάδας, βα-
στώντας το τσεκούρι της με τα δύο χέρια. Το γόνατό της το αι-
σθανόταν λίγο καλύτερα από πριν. Λίγο. 

  Διασχίζοντας την πλατεία, αντίκρισαν το οικοδόμημα που δεν 
μπορεί παρά να ήταν ναός. Ψηλά, πέτρινα σκαλοπάτια οδηγού-
σαν στην είσοδό του. 
  «Μάγε,» είπε ο Σκοτ στον Νάραλχεμ, «σου θυμίζει κάτι αυτό το 

μέρος;» 
  Ο Βιοσκόπος ένευσε, μα δε μίλησε. 
  «Εδώ μέσα πρέπει να μπούμε;» 
  Ο Νάραλχεμ κρατούσε την πυξίδα του ανοιχτή. «Έτσι φαίνεται. 
Και, λογικά, εδώ πρέπει νάχουν έρθει και η Φενίλδα κι ο Ελπιδο-

φόρος. Αν δεν τους βρούμε εδώ, μάλλον σημαίνει ότι είμαστε στο 



ΟΙ ΦΥΛΑΚΕΣ ΤΩΝ ΠΑΓΩΝ  /  523 

 
 

 

λάθος μέρος, Σκοτ· ή ότι κάτι πολύ κακό τούς έχει συμβεί…» Άρ-
χισε ν’ανεβαίνει τα σκαλοπάτια. 

  Οι υπόλοιποι τον ακολούθησαν. 
  Ο Νικόδημος μούγκριζε, καθώς ο Γεράρδος κι ο Σέλιρ’χοκ τον 
βοηθούσαν. Τα πλευρά του πρέπει να τον πονούσαν πολύ. 
  Ο Προαιρέσιος είπε, κοιτάζοντας πίσω του, τον μάγο και τον 

Καπετάνιο: «Κανονικά, οι σύντροφοί του θα έπρεπε να τον υπο-
βαστάζουν, όχι εμείς.» Κι έστρεψε το βλέμμα του μπροστά πάλι, 
στον Νάραλχεμ, τον Σκοτ, και την Κάτια. 
  Ο Γεράρδος αποφάσισε πως, για την ώρα, ήταν συνετό να μην 
απαντήσει στον Προαιρέσιο, αλλά ούτε και να διαμαρτυρηθεί 

στον Βιοσκόπο και τους άλλους δύο. Αν και ο Απολλώνιος, αντι-
κειμενικά, είχε δίκιο. 
  Πράγμα που, προφανώς, δε σκέφτηκε μόνο ο Γεράρδος· η Μάρ-
θα είπε, πίσω του: «Ο Προαιρέσιος έχει δίκιο. Δεν είναι δική μας 

δουλειά να κουβαλάμε τους τραυματίες τους!» 
  Ανέβηκαν τα σκαλοπάτια του ναού και πέρασαν την είσοδό 
του, για να δουν στο εσωτερικό μια μεγάλη αίθουσα, γεμάτη 
κομμάτια παγοκρυστάλλου σκορπισμένα παντού. Έξι φαντά-

σματα περιφέρονταν μέσα της, κινώντας τα φρικώδη σώματά 
τους ανάμεσα στα χοντρά αγάλματα που, σαν κίονες, στήριζαν 
την οροφή της. 
  Ο Σκοτ, πάραυτα, πέταξε τις χειροβομβίδες του προς διαφορε-

τικές κατευθύνσεις, και δύο φαντάσματα κομματιάστηκαν. Οι 
εκρήξεις αντήχησαν εκκωφαντικά μέσα στην αίθουσα, και κομ-
μάτια πάγων έπεσαν από γύρω. 
  Τα υπόλοιπα φαντάσματα ήδη εφορμούσαν καταπάνω στην 
ομάδα. 

  Η Κάτια πυροβόλησε ένα με την καραμπίνα της· χωρίς αποτέ-
λεσμα. 



ΚΩΣΤΑΣ ΒΟΥΛΑΖΕΡΗΣ  /  524 

 
 

 

  Ο Νάραλχεμ’νιρ ύψωσε το τσεκούρι του με τα δύο χέρια, κι α-
πέκρουσε την επίθεση ενός φαντάσματος που ολόκληρο το πά-

νω μέρος του σώματός του ήταν μια τεράστια λεπίδα. 
  Ο Γεράρδος κι ο Σέλιρ’χοκ άφησαν τον Νικόδημο να στηριχτεί 
στον τοίχο της εισόδου του ναού, και πήραν τσεκούρια στα χέ-
ρια, πηγαίνοντας να βοηθήσουν την Κάτια, που ένα φάντασμα 

το οποίο έμοιαζε με αράχνη την είχε πλησιάσει, ανοιγοκλείνο-
ντας τα σαγόνια του. 
  Ο Προαιρέσιος κι ο Τσαρέν’κραμ επιτέθηκαν σ’ένα άλλο φάντα-
σμα, που θύμιζε φίδι από τη μέση και κάτω, και φυτό με δύο μί-
σχους από πάνω. Στο πέρας των μίσχων του στηρίζονταν τροχοί 

γεμάτοι μυτερούς παγοκρυστάλλους, οι οποίοι έμοιαζαν με άνθη. 
  Η Μάρθα πήγε να βοηθήσει τον Σκοτ, ο οποίος, τώρα που είχε 
πετάξει τις χειροβομβίδες του, έβγαζε τον πέλεκύ του για 
ν’αντιμετωπίσει ένα ανθρωπόμορφο φάντασμα με γιγάντια ρό-

παλα αντί για χέρια και καρφί αντί για κεφάλι. 
  Ο Γεράρδος και ο Σέλιρ’χοκ κοπανούσαν απανωτά το φάντα-
σμα-αράχνη, ενώ η Κάτια είχε γυρίσει την καραμπίνα της και το 
χτυπούσε στο στόμα, σπάζοντας παγοκρυσταλλικά δόντια. Ο 

Προαιρέσιος και ο Τσαρέν’κραμ απέφευγαν κι απέκρουαν τα ε-
πικίνδυνα «άνθη» του αντιπάλου τους, και προσπαθούσαν να 
βρίσκουν ανοίγματα για να τον χτυπάνε στους μίσχους, ώστε να 
τους κόψουν και να τον αφοπλίσουν. Σύντομα, ο ένας απ’αυτούς 

καταστράφηκε από το λεπίδι του Προαιρέσιου– 
  –και τότε, ο Απολλώνιος άκουσε τον Νάραλχεμ’νιρ να φωνάζει 
βοήθεια, καθώς το φάντασμα που αντιμετώπιζε έμοιαζε να τον 
δυσκολεύει. Και πράγματι, δεν ήταν εύκολος αντίπαλος, παρα-
τήρησε ο Προαιρέσιος, βλέποντας το επάνω μέρος του σώματός 

του, που ήταν ολόκληρο μια γιγάντια λεπίδα. 
  Ελπίζοντας ότι ο Κρά’αν μπορούσε να πολεμήσει μόνος του 
πλέον το φάντασμα με τον έναν μίσχο, έτρεξε να συντρέξει τον 
Βιοσκόπο. 



ΟΙ ΦΥΛΑΚΕΣ ΤΩΝ ΠΑΓΩΝ  /  525 

 
 

 

  Τις φωνές του Νάραλχεμ’νιρ, όμως, δεν είχε ακούσει μόνο ο 
Προαιρέσιος, αλλά και ο Σκοτ, ο οποίος είπε στη Μάρθα: «Χρειά-

ζεται βοήθεια,» και έφυγε από το πλευρό της, πηγαίνοντας κι 
εκείνος κοντά στον μάγο και κατεβάζοντας το τσεκούρι του στα 
πλευρά του φαντάσματος που εκείνος αντιμετώπιζε. 
  «Σκατά,» γρύλισε η Μάρθα, μένοντας μόνη μπροστά στο ψηλό, 

παγοκρυσταλλικό ον με τα δύο ρόπαλα. «Τη γαμήσαμε τώρα.» 
Και προσπάθησε να διαλύσει ένα από τα ρόπαλα, καθώς ερχό-
ταν προς το κεφάλι της. Το τσεκούρι της δάγκωσε τον παγοκρύ-
σταλλο και τον έκανε να σπάσει. Το ρόπαλο δεν τη χτύπησε, μα 
δεν διαλύθηκε και τελείως. 

  Το άλλο ρόπαλο ήρθε από διαφορετική μεριά· τη βρήκε στο 
γοφό και τη σώριασε κάτω, κάνοντας τα κόκαλά της να τραντα-
χτούν. Το φάντασμα πλησίασε, πατώντας το μποτοφορεμένο 
πόδι της και κολλώντας το στο πάτωμα, σπάζοντας το παγοπέ-

διλό της. Η Μάρθα ούρλιαξε. Ύψωσε το τσεκούρι της και χτύπη-
σε το πλάσμα στο γόνατο. Αλλά δεν κατόρθωσε να του κατα-
στρέψει το πόδι και να το ρίξει. 
  Ο Γεράρδος βρέθηκε, ξαφνικά, πίσω απ’το φάντασμα, κοπανώ-

ντας το στον ώμο. Το χέρι του παγοκρυσταλλικού όντος –που 
είχε υψωθεί για να χτυπήσει τη Μάρθα– διαλύθηκε σε θραύσμα-
τα. Το βαρύ πόδι του έφυγε από το πόδι της, καθώς το φάντα-
σμα στρεφόταν στον Γεράρδο. Εκείνος έσκυψε, και χτύπησε τον 

εχθρό στο γόνατο όπου τον είχε χτυπήσει κι η Μάρθα. Οι παγο-
κρύσταλλοι έσπασαν και το φάντασμα κατέρρευσε, ενώ, συγ-
χρόνως, το ρόπαλο που του απέμενε διέγραφε ένα επικίνδυνο 
ημικύκλιο προς τον Γεράρδο. Εκείνος κατάφερε να το αποφύγει 
για μερικά εκατοστά· το αισθάνθηκε να περνά δίπλα απ’το κου-

κουλωμένο κεφάλι του. 
  Ο Σέλιρ’χοκ ζύγωσε, γρήγορα, κι άρχισε να κοπανά το πεσμένο 
φάντασμα με το τσεκούρι του. Σε λίγο, το επικίνδυνο πλάσμα 
δεν ήταν παρά κομμάτια παγοκρυστάλλου. 



ΚΩΣΤΑΣ ΒΟΥΛΑΖΕΡΗΣ  /  526 

 
 

 

  Και το ίδιο ίσχυε και για τα υπόλοιπα φαντάσματα. Ο Σκοτ και 
ο Προαιρέσιος είχαν κατορθώσει να κατατροπώσουν αυτό που 

απειλούσε τον Νάραλχεμ’νιρ· ο Τσαρέν’κραμ είχε διαλύσει και 
τον δεύτερο μίσχο του δικού του αντιπάλου, αφήνοντάς τον άο-
πλο και εκτεθειμένο· και το φάντασμα-αράχνη που είχε επιτεθεί 
στην Κάτια ήταν, επίσης, κομματιασμένο: ο Γεράρδος και ο Σέ-

λιρ’χοκ το είχαν διαλύσει, λίγο προτού τρέξουν να βοηθήσουν τη 
Μάρθα. 
  Η οποία τώρα προσπαθούσε να σηκωθεί, γρυλίζοντας από τον 
πόνο στο πόδι της και εξαπολύοντας ένα σωρό χυδαίες βρισιές 
και κατάρες. 

  «Γαμώ τον γαμημένο κώλο της Έχιδνας! Με γάμησε ο πούστης! 
Σα να με πάτησε φορτηγό, γαμώ τη μάνα του, ο μαλάκας!» 
  Ο Γεράρδος τη βοήθησε να σηκωθεί. «Μπορείς να βαδίσεις;» 
  Η Μάρθα προσπάθησε να στηριχτεί στο αριστερό της πόδι –

αυτό που είχε πατήσει το φάντασμα– και γρύλισε απ’τον πόνο. 
«Σκατά! Δεν ξέρω.» 
  «Εντάξει, κάθισε,» είπε ο Γεράρδος, και την οδήγησε σ’ένα 
απ’τα πέτρινα καθίσματα του ναού. 

  Ο Σέλιρ’χοκ φώναξε στον Νάραλχεμ’νιρ, κι εκείνος πλησίασε. 
«Δες αν έχει σπάσει τίποτα,» του είπε ο Διαλογιστής. Ο Βιοσκό-
πος ένευσε και πήγε κοντά στη Μάρθα. 
  «Πού έχεις χτυπήσει;» τη ρώτησε. 

  «Το πόδι μου είναι, ρε μαλάκα! Εσύ τι λες να είναι; Δε μπορώ να 
σταθώ! Δε βλέπεις πώς έγινε το παγοπέδιλο;» 
  «Μη φωνάζεις,» είπε ο Νάραλχεμ’νιρ, γονατίζοντας μπροστά 
της. «Και μην πανικοβάλλεσαι.» Άρχισε να μουρμουρίζει τα λόγια 
για ένα Ξόρκι Αναλύσεως Τραύματος. 

  «Δεν πανικοβάλλομαι, ρε καθυστερημένε! Δεν έχεις δει ανθρώ-
πους να πανικοβάλλονται πραγματικά!» 
  Ο Βιοσκόπος την αγνόησε, καθώς ύψωνε τα χέρια του μπροστά 
απ’τη μπότα του αριστερού της ποδιού. 



ΟΙ ΦΥΛΑΚΕΣ ΤΩΝ ΠΑΓΩΝ  /  527 

 
 

 

  Οι υπόλοιποι, εν τω μεταξύ, βάδιζαν μέσα στο ναό, ερευνώντας 
τον με τη ματιά τους. Εκτός από τον Νικόδημο, ο οποίος εξακο-

λουθούσε να στηρίζεται στον τοίχο της εισόδου, μη μπορώντας 
να κάνει βήμα. 
  Ο Σέλιρ’χοκ παρατήρησε δύο αξιοσημείωτα πράγματα στο βά-
θος της αίθουσας: πρώτον, γύρω από τον βωμό ήταν αρκετοί 

σωροί από κομμάτια παγοκρυστάλλου (πράγμα το οποίο σημαί-
νει ότι κάποια μάχη έγινε εδώ, με τα φαντάσματα)· και δεύτερον, 
ο τοίχος πίσω από τον βωμό δεν ήταν παγωμένος, όπως οι υπό-
λοιποι, και μια οριζόντια, μεταλλική χειρολαβή υπήρχε επάνω 
του. Πόρτα; αναρωτήθηκε ο μάγος. Πόρτα είναι αυτή; Προτού, 

όμως, προλάβει να πλησιάσει για να ερευνήσει περισσότερο, ά-
κουσε τη φωνή του Νάραλχεμ’νιρ: 
  «Δεν έχεις σπάσει κόκαλο. Αλλά έχουν σπάσει σχεδόν όλα τα 
αιμοφόρα αγγεία. Το πόδι θα είναι μελανιασμένο για μέρες και, 

εδώ, μέσα στο κρύο, θα σε πονά πολύ.» 
  «Με γάμησες, μάγε,» μούγκρισε η Μάρθα. 
  Ο Σέλιρ’χοκ τούς πλησίασε και τους είπε τι υπήρχε στο βάθος 
της αίθουσας. 

  «Ναι,» είπε ο Σκοτ, νεύοντας, «το είδα κι εγώ. Ο Ελπιδοφόρος κι 
η Φενίλδα πρέπει να πέρασαν από δω. Αυτό εξηγεί και την πα-
ρουσία των φαντασμάτων που αντιμετωπίσαμε.» 
  Ο Νάραλχεμ βάδισε προς το τέλος της αίθουσας, πέρασε πίσω 

απ’τον βωμό –πατώντας κομμάτια παγοκρυστάλλου, που έτρι-
ζαν κάτω απ’τα πόδια του–, και στάθηκε μπροστά στον ξεπάγω-
το τοίχο με την οριζόντια, μεταλλική μπάρα. 
  «Ο Σέλιρ έχει δίκιο,» φώναξε στους άλλους, δίχως να γυρίσει να 
τους κοιτάξει. «Είναι πόρτα. Ελάτε· βρήκαμε το δρόμο μας.» 

  «Τον τραυματία σας, όμως,» είπε ο Γεράρδος, «από δω και πέρα 
θα πρέπει να τον κουβαλάτε εσείς.» 
  Ο Νάραλχεμ’νιρ στράφηκε να τον ατενίσει. Κανένας δε μίλησε, 
ούτε κινήθηκε, για λίγο. Έπειτα, ο Σκοτ και η Κάτια έβαλαν τα 



ΚΩΣΤΑΣ ΒΟΥΛΑΖΕΡΗΣ  /  528 

 
 

 

χέρια του Νικόδημου στους ώμους τους και βάδισαν προς το πέ-
ρας της αίθουσας και τον Βιοσκόπο. 

  Ο Γεράρδος βοήθησε τη Μάρθα να σηκωθεί, και τους ακολού-
θησαν. «Από τη δεξιά μεριά, με πονά το γόνατό μου,» μούγκρισε 
εκείνη. «Από την αριστερή, το πόδι μου. Όλες οι μαλακίες 
σ’εμένα έχουν τύχει!» 

  «Είσαι τυχερή,» της είπε ο Γεράρδος· «θα μπορούσε να ήταν 
χειρότερα.» 
  «Μη μου λες τέτοιες μαλακίες, γαμώ την ανωμαλία σου!» 
  Ο Προαιρέσιος και ο Τσαρέν’κραμ έπιασαν τη μεταλλική χειρο-
λαβή και έσπρωξαν την πέτρινη θύρα, ανοίγοντάς την. Παρότι 

ήταν βάρια, δεν ήταν κολλημένη από τους πάγους. 
  «Ναι,» είπε ο Νάραλχεμ, «ο Ελπιδοφόρος, σίγουρα, πέρασε από 
δω…» 
  Σκοτάδι παρουσιάστηκε εμπρός τους, και άναψαν φακούς για 

να το διαλύσουν. Το πέρασμα που αποκαλύφτηκε ήταν πετρό-
χτιστο και κατηφορικό. 
  «Δε φαίνεται να έχουμε πολλές επιλογές,» σχολίασε ο Σκοτ. 
  «Μια στιγμή,» είπε ο Προαιρέσιος. «Νομίζω πως τώρα πρέπει να 

μας πείτε πού πηγαίνουμε.» 
  «Δεν υπάρχει χρόνος για χάσιμο,» του αποκρίθηκε ο Νάραλ-
χεμ’νιρ, περνώντας το κατώφλι και προχωρώντας μέσα στο πέ-
ρασμα. 

  Ο Σκοτ και η Κάτια τον ακολούθησαν, υποβαστάζοντας τον Νι-
κόδημο ανάμεσά τους. Με το ζόρι χωρούσαν στο πέρασμα· δεν 
ήταν πολύ στενό, αλλά ούτε και πολύ φαρδύ. Οι ώμοι τους τρί-
βονταν στους παγωμένους τοίχους, κάνοντας μικρά κομμάτια 
πάγου να πέφτουν σαν σάρκα που ξεφλουδιζόταν. 

  Ο Προαιρέσιος στράφηκε στον Γεράρδο. «Καπετάνιε;» 
  Εκείνος ένευσε. «Πάμε.» 
  «Είσαι σίγουρος; Αυτοί μπορεί να πηγαίνουν κάπου για 
ν’αυτοκτονήσουν.» 



ΟΙ ΦΥΛΑΚΕΣ ΤΩΝ ΠΑΓΩΝ  /  529 

 
 

 

  «Δεν το νομίζω.» 
  Ο Τσαρέν’κραμ ρώτησε τον Γεράρδο: «Τι συμβαίνει; Γιατί περι-

μένουμε;» 
  Εκείνος τού έκανε νόημα να μείνει σιωπηλός, ενώ ο Σέλιρ’χοκ 
έλεγε στον Προαιρέσιο: «Αν είναι Παντοκρατορικοί, καλό θα ή-
ταν να μάθουμε το σχέδιό τους.» 

  «Το σχέδιό τους δεν πρόκειται να το μάθουμε, μάγε. Ίσως, ό-
μως, να δούμε την ολοκλήρωσή του –και ίσως να μη μας αρέσει!» 
  «Βρισκόμαστε εδώ για να εξερευνήσουμε την Αρταλδάφρα, 
Προαιρέσιε, και το να περάσουμε τούτη την είσοδο θα έλεγα πως 
είναι μέσα στο δικό μας σχέδιο,» είπε ο Σέλιρ’χοκ, και, δίχως άλλη 

κουβέντα, μπήκε στο πέρασμα, βαδίζοντας γρήγορα, για να προ-
λάβει τον Νάραλχεμ’νιρ και τους άλλους προτού απομακρυνθούν 
πολύ. 
  Ο Γεράρδος και η Μάρθα τον ακολούθησαν, κι ο Τσαρέν’κραμ 

ακολούθησε αυτούς. 
  Ο Προαιρέσιος, ασφαλώς, δεν έμεινε πίσω. Ετούτη η ιδέα, όμως, 
εξακολουθούσε να μην του αρέσει. 
 

 
 
Το πέρασμα τελείωνε σ’ένα τετράγωνο δωμάτιο που είχε μια α-
νοιχτή πόρτα σε κάθε μεριά. Στους τοίχους του αναρριχούνταν 

καλώδια, και πουθενά δεν υπήρχε πάγος. Μάλιστα, το μέρος ή-
ταν σχετικά ζεστό· τουλάχιστον, πιο ζεστό απ’ό,τι η αίθουσα του 
ναού. 
  Ο Νάραλχεμ’νιρ και ο Σέλιρ’χοκ φώτισαν μέσα σε όλες τις εξό-
δους, ενώ οι υπόλοιποι είχαν τα όπλα τους υψωμένα. Ο Γεράρδος 

δεν στήριζε τώρα τη Μάρθα· στεκόταν μόνη της, κρατώντας στο 
ένα χέρι το ατσάλινο ταξιδιωτικό ραβδί της και στο άλλο ένα πι-
στόλι. 
  «Παράξενο,» είπε ο Σέλιρ’χοκ. 



ΚΩΣΤΑΣ ΒΟΥΛΑΖΕΡΗΣ  /  530 

 
 

 

  «Ναι, όντως…» μουρμούρισε ο Νάραλχεμ’νιρ. 
  «Τι συμβαίνει;» ρώτησε ο Γεράρδος. 

  «Δε βλέπεις, Καπετάνιε;» είπε ο Σέλιρ’χοκ. «Τα ανοίγματα οδη-
γούν σε δωμάτια που είναι σχεδόν ίδια μ’αυτό στο οποίο βρι-
σκόμαστε.» 
  «Και λοιπόν;» 

  «Το μέρος μοιάζει με λαβύρινθο. Θα μπορούσα να κάνω και λά-
θος, βέβαια…» 
  Ο Νάραλχεμ έβγαλε την πυξίδα του. «Ο Βορράς είναι από κει,» 
είπε, δείχνοντας, και προχώρησε. 
  Οι υπόλοιποι τον ακολούθησαν, μπαίνοντας σ’ένα από τ’άλλα 

δωμάτια. Φώτισαν μέσα στις εξόδους και είδαν ότι πάλι όλες ο-
δηγούσαν σε πανομοιότυπα δωμάτια. Ο Νάραλχεμ πέρασε ένα 
άνοιγμα, και οι σύντροφοί του τον μιμήθηκαν. 
  «Γνωρίζεις πού μας πηγαίνεις;» τον ρώτησε ο Σέλιρ’χοκ. 

  «Φοβάμαι πως, αυτή τη στιγμή, όχι. Πόσο δύσκολο, όμως, μπο-
ρεί να είναι να περάσουμε από δω;» Αλλά αμφιβολία ακουγόταν 
στη φωνή του. 
  Για λίγο, περιπλανήθηκαν μέσα στα πανομοιότυπα δωμάτια, 

που δεν έμοιαζε να τελειώνουν ποτέ· μετά, ο Σέλιρ είπε στον Νά-
ραλχεμ: «Περίμενε. Κάτι δεν πάει καθόλου καλά εδώ.» 
  Έκλεισε τα μάτια και υποτονθόρυσε ένα Ξόρκι Ενεργειακής Α-
νιχνεύσεως. «Η ενέργεια που κυλά στα καλώδια έρχεται από ε-

κεί,» είπε, δείχνοντας μια έξοδο. «Από εκεί είναι η πηγή της. Ίσως 
θα ήταν συνετό ν’ακολουθήσουμε την αντίστροφη ροή του πο-
ταμού· τι λες κι εσύ;» Κοίταξε τον Νάραλχεμ. 
  Τώρα, είχαν βγάλει όλοι τις προσωπίδες, τα γυαλιά, και τις κου-
κούλες τους, και η αβεβαιότητα στο πρόσωπο του Βιοσκόπου 

ήταν φανερή. «Ναι,» αποκρίθηκε. «Ας ακολουθήσουμε αντί-
στροφα την ενέργεια.» 
  «Πιστεύεις ότι έτσι θα φτάσετε στο στόχο σας;» τον ρώτησε ο 
Προαιρέσιος. 



ΟΙ ΦΥΛΑΚΕΣ ΤΩΝ ΠΑΓΩΝ  /  531 

 
 

 

  «Είναι πιθανό…» 
  «Προσπαθείτε να βρείτε τις οντότητες που κατοικούν στην Αρ-

ταλδάφρα, έτσι δεν είναι;» 
  Ο Νάραλχεμ τον αγνόησε. «Καλύτερα να πηγαίνουμε,» είπε, κά-
νοντας να βαδίσει προς το άνοιγμα που είχε δείξει ο Σέλιρ’χοκ. 
  Ο Προαιρέσιος τον άρπαξε από τον ώμο, τραβώντας τον πίσω. 

«Είναι έτσι, ή δεν είναι;» απαίτησε. 
  Τα μάτια του Νάραλχεμ στένεψαν. «Μην το παρατραβάς.» 
  «Γιατί, τι θα κάνεις; Θα με σκοτώσεις;» 
  Ο Σέλιρ’χοκ παρενέβη: «Μπορούμε να λύσουμε τις διαφορές 
μας αφότου έχουμε βγει από τούτο τον λαβύρινθο.» 

  Ο Νάραλχεμ’νιρ έστρεψε την πλάτη στον Προαιρέσιο και πέρα-
σε το άνοιγμα. 
  Βρέθηκαν ξανά σ’ένα δωμάτιο ίδιο με τα προηγούμενα. Και, για 
κάποια ώρα, κινήθηκαν μέσα στον λαβύρινθο έχοντας ως οδηγό 

τους τον Σέλιρ’χοκ. 
  «Κάνουμε κύκλους!» είπε, τελικά, ο Σκοτ. «Είμαι σίγουρος!» 
  Ο Διαλογιστής δε διαφώνησε· το μαύρο πρόσωπό του ήταν 
συλλογισμένο. «Πιθανώς να έχεις δίκιο…» 

  «Πώς είναι δυνατόν να συμβαίνει αυτό;» σχεδόν γρύλισε ο Νά-
ραλχεμ’νιρ. «Η ενέργεια πρέπει να έρχεται από κάπου! Εκτός αν 
είναι παγιδευμένη σ’έναν ατέρμονο κύκλο… αλλ’αυτό δε μου 
φαίνεται και πολύ πιθανό.» 

  «Ούτε κι εμένα,» μουρμούρισε ο Σέλιρ’χοκ. 
  «Πού είναι ο Ελπιδοφόρος και η Φενίλδα;» έθεσε το ερώτημα η 
Κάτια. «Κατάφεραν να περάσουν από τούτο τον λαβύρινθο, ή 
δεν ήρθαν ποτέ εδώ;» 
  Ο Σκοτ φώναξε: «Ελπιδοφόρε; Φενίλδα;» Και δυνατότερα: «Ελ-

πιδοφόρε; Φενίλδα;» 
  Καμία απάντηση δεν ήρθε, παρότι η φωνή του αντήχησε μέσα 
στα πανομοιότυπα δωμάτια. 



ΚΩΣΤΑΣ ΒΟΥΛΑΖΕΡΗΣ  /  532 

 
 

 

  «Αναρωτιέμαι,» είπε ο Σέλιρ’χοκ, «αν κάτι παίζει με τις αισθή-
σεις μας.» 

  Ο Νάραλχεμ’νιρ συνοφρυώθηκε. 
  «Τι εννοείς;» ρώτησε ο Γεράρδος. «Πώς να παίζει με τις αισθή-
σεις μας;» 
  «Η ενέργεια είναι τηλεπικοινωνιακή, Καπετάνιε,» εξήγησε ο Δι-

αλογιστής. «Όπως και στα ερείπια που συναντούσαμε. Μια ενέρ-
γεια αυτού του είδους πιστεύω ότι θα μπορούσε να μπερδέψει 
το μυαλό μας. Ειδικά αν βρισκόμαστε κοντά στην πηγή της. Ίσως 
να εκπέμπει κυματισμούς.» 
  «Τη γαμήσαμε, δηλαδή,» είπε η Μάρθα. 

  Ο Προαιρέσιος αναποδογύρισε τα μάτια. «Για όνομα των θεών! 
Προσπάθησε, για μία φορά, να μη χυδαιολογείς!» 
  «Να πας να γαμηθείς,» του είπε η Μάρθα. 
  Ο Προαιρέσιος την αγριοκοίταξε. Η γροθιά του σφίχτηκε. 

  Η όψη της Μάρθας αγρίεψε. 
  Ο Γεράρδος μπήκε ανάμεσά τους. «Τέρμα οι σαχλαμάρες.» Και 
προς τον Σέλιρ’χοκ: «Τι νομίζεις ότι πρέπει να κάνουμε, μάγε;» 
  Εκείνος αποκρίθηκε: «Κατ’αρχήν, θα δω αν μπορώ να εντοπίσω 

τον Ελπιδοφόρο και τη Φενίλδα’σαρ–» 
  «Προφανώς, δεν είναι εδώ,» είπε ο Σκοτ. «Αλλιώς, θα με είχαν 
ακούσει.» 
  «Μην είσαι τόσο σίγουρος γι’αυτό,» διαφώνησε ο Σέλιρ’χοκ. «Αν 

η ενέργεια παίζει με τις αισθήσεις όλων μας, τότε μπορεί να είναι 
στο διπλανό δωμάτιο και να μη σ’ακούν.» 
  Ο Σκοτ γέλασε κοφτά. «Λες ανοησίες, μάγε!» 
  «Δε λέει ανοησίες!» του είπε ο Νάραλχεμ’νιρ. «Έχει δίκιο. Αν, 
όντως, κάτι παίζει με τις αισθήσεις μας, μπορεί να συμβαίνει αυ-

τό που περιγράφει.» Και προς τον Σέλιρ’χοκ: «Πώς σκοπεύεις να 
τους εντοπίσεις;» 
  «Μ’ένα Ξόρκι Εντοπισμού Νοητικής Δραστηριότητος.» 



ΟΙ ΦΥΛΑΚΕΣ ΤΩΝ ΠΑΓΩΝ  /  533 

 
 

 

  «Και πιστεύεις ότι αυτό δε θα μπορούν να το αλλοιώσουν οι ε-
χθροί μας;» 

  «Δε μου μένει παρά να δοκιμάσω.» 
  «Έχω μια καλύτερη ιδέα,» δήλωσε ο Νάραλχεμ. «Θα χρησιμο-
ποιήσω ένα Ξόρκι Εντοπισμού Ζωτικής Ενέργειας. Αν έχουμε να 
κάνουμε με κάτι που μπερδεύει το μυαλό, μάλλον θα μπορεί να 

αποπροσανατολίσει τον εντοπισμό νοητικής δραστηριότητας· η 
ζωτική ενέργεια, όμως, είναι μια τελείως διαφορετική υπόθεση.» 
  «Δεν έχεις άδικο,» παραδέχτηκε ο Σέλιρ. «Δοκίμασέ το.» 
  Ο Νάραλχεμ’νιρ έκλεισε τα μάτια και άρθρωσε κάποια λόγια, 
ενώ ύψωνε τα γαντοφορεμένα χέρια του. «Ναι!» είπε, μετά. 

«Τους βρήκα! Δύο άνθρωποι. Ελάτε από δω. Γρήγορα! προτού 
μας κάνουν να τους χάσουμε!» Έτρεξε προς μια απ’τις εξόδους. 
  Οι άλλοι τον ακολούθησαν. 
  Βρέθηκαν σ’ένα πανομοιότυπο δωμάτιο. 

  Ο Νάραλχεμ πέρασε από ακόμα ένα άνοιγμα. 
  Βρέθηκαν σ’άλλο ένα πανομοιότυπο δωμάτιο. 
  «Μάγε,» άρχισε ο Σκοτ, «ξανά τα ίδια βλέπω να–» 
  Ο Νάραλχεμ τον αγνόησε, καθώς περνούσαν ένα από τα ανοίγ-

ματα– 
  –και βρέθηκαν μπροστά στον Ελπιδοφόρο και τη Φενίλδα’σαρ. 
  Εκείνοι τινάχτηκαν, αιφνιδιασμένοι. Ο πρώτος ύψωσε το πι-
στόλι του. Μετά, το κατέβασε. 

  «Μάγε,» είπε στον Νάραλχεμ, «άργησες. Και νομίζω ότι σε χρει-
αζόμαστε.» 
  «Έχετε κι εσείς χαθεί, να υποθέσω;» ρώτησε ο Γεράρδος. 
  Ο Ελπιδοφόρος κατένευσε. 
  «Δε μπορούσαμε να σας βρούμε,» είπε ο Σκοτ. «Σας φωνάζαμε 

αλλά δεν ακούγατε.» 
  «Η ενέργεια που κυλά εδώ,» εξήγησε η Φενίλδα, «παίζει με το 
μυαλό μας.» 



ΚΩΣΤΑΣ ΒΟΥΛΑΖΕΡΗΣ  /  534 

 
 

 

  «Έτσι καταλάβαμε κι εμείς,» είπε ο Σέλιρ’χοκ. «Ο Νάραλχεμ 
χρησιμοποίησε ένα Ξόρκι Εντοπισμού Ζωτικής Ενέργειας για να 

σας βρει.» 
  Η Φενίλδα ένευσε. «Ναι, λογικό.» Και μετά, τους έδειξε τα κα-
λώδια στον τοίχο, τα οποία είχε κόψει ο Ελπιδοφόρος. «Δεν περ-
νά ενέργεια από μέσα τους,» τους είπε. «Είναι ψευδαίσθηση.» 

  «Τα ίδια τα καλώδια είναι ψευδαίσθηση;» απόρησε ο Νάραλχεμ. 
  Ο Σέλιρ κούνησε το κεφάλι του. «Δε νομίζω. Μάλλον, η ψευδαί-
σθηση είναι ότι ενέργεια περνά από μέσα τους, ενώ πρέπει να 
περνά από κάπου αλλού. Ίσως από άλλα καλώδια, πίσω απ’τους 
τοίχους, ή κάτω απ’το πάτωμα.» Και ρώτησε τη Φενίλδα’σαρ: 

«Μπορείς να το ελέγξεις;» 
  «Θα προσπαθήσω. Το πρώτο πράγμα που βλέπω, πάντως, όταν 
χρησιμοποιώ το Ξόρκι Ενεργειακής Ανιχνεύσεως, είναι ότι η ε-
νέργεια περνά μέσα από τα καλώδια.» 

  «Αγνόησέ το. Πήγαινε σε άλλα πιθανά σημεία.» 
  Η Φενίλδα’σαρ ένευσε. Έκλεισε τα μάτια και μουρμούρισε τα 
λόγια για το ξόρκι. Όπως και πριν, η πρώτη πληροφορία που έ-
λαβε το μυαλό της ήταν ότι η παράξενη τηλεπικοινωνιακή ενέρ-

γεια κυλούσε μέσω των καλωδίων. Η Φενίλδα απομάκρυνε αυτή 
την πληροφορία απ’το νου της, την έσπρωξε στο περιθώριο, κι 
ανάγκασε τις αισθήσεις της να ψάξουν αλλού, να ερευνήσουν σε 
άλλα μέρη. 

  Προς στιγμή, αισθάνθηκε πως βρήκε κάτι. Ύστερα, όμως, το 
μυαλό της πήγε αλλού, σαν κάτι –κάτι άγνωστο– να είχε σπρώξει 
τις σκέψεις της, την αντίληψή της, απ’το σημείο Α στο σημείο Δ. 
Με απότομο τρόπο. 
  Η Φενίλδα έστρεψε, επίμονα, την προσοχή της εκεί όπου ήταν 

πριν. Και ξανά αυτό το άγνωστο κάτι παρεμβλήθηκε και την έ-
σπρωξε παραδίπλα. Στο κενό. 



ΟΙ ΦΥΛΑΚΕΣ ΤΩΝ ΠΑΓΩΝ  /  535 

 
 

 

  Προσπάθησε να εστιάσει το μυαλό της περισσότερο, ενώ συνέ-
χιζε να υποτονθορύζει τα λόγια του Ξορκιού Ενεργειακής Ανι-

χνεύσεως. Δε μπορεί να μου αντιστέκεται για πάντα! 
  Ακόμα μια φορά, όμως, έχασε τον στόχο της. 
  Και το κεφάλι της πόνεσε. 
  Σκατά! Δεν ήθελε να επιστρέψει ο τρισκατάρατος πονοκέφαλός 

της. 
  Δεν τα παράτησε, όμως. Εστιάστηκε. Έδιωξε κάθε άλλη σκέψη 
απ’το νου της, εκτός απ’την επιθυμία να φτάσει στο στόχο της. 
Πάλεψε να βρεθεί εκεί… 
  …και της δόθηκε η εντύπωση ότι έκανε κύκλους γύρω από ένα 

σημείο που συνεχώς βρισκόταν μερικά εκατοστά πέρα απ’τις 
άκριες των δαχτύλων της. 
  Το κεφάλι της τη λόγχισε με πόνο– 
  «ΑΑΑαααοοοοοχχχ!» ούρλιαξε η Φενίλδα’σαρ, και οι άλλοι την 

είδαν να γονατίζει στο πάτωμα και να διπλώνεται, κρατώντας το 
κεφάλι της. Τα γυαλιά της είχαν φύγει απ’τα μάτια της και είχαν 
πέσει μπροστά της. «…Ωωωωωωωω… Ωωωωωω…» 
  Ο Ελπιδοφόρος γονάτισε πλάι της. «Φενίλδα,» είπε. «Φενίλδα. 

Τι έγινε;» 
  «…το κεφάλι μου…!» μουρμούρισε εκείνη. «…το κεφάλι μου…!» 
  Ο Ελπιδοφόρος έλυσε τον σάκο απ’την πλάτη της. Έψαξε μέσα 
για το φάρμακό της. Βρήκε ένα μεταλλικό κυλινδρικό κουτί, το 

άνοιξε, τράβηξε από μέσα ένα τυλιγμένο χαρτάκι. «Αυτό δεν εί-
ναι;» τη ρώτησε. 
  «…ναι…» αποκρίθηκε εκείνη, τρίζοντας τα δόντια. Δάκρυα κυ-
λούσαν απ’τα μάτια της πάνω στα μάγουλα και στο σαγόνι της. 
  Ο Ελπιδοφόρος ξετύλιξε το χαρτί και πίεσε τη γκρίζα αλοιφή 

στο μέτωπό της. 
  Η Φενίλδα αισθάνθηκε, όπως πάντα, τον πόνο να υποχωρεί ως 
εκ θαύματος. Ξεροκατάπιε, και πήρε μια βαθιά ανάσα. 
  «Καλύτερα, τώρα;» 



ΚΩΣΤΑΣ ΒΟΥΛΑΖΕΡΗΣ  /  536 

 
 

 

  «Ναι,» ψιθύρισε εκείνη. 
  «Τι είδες;» 

  «Η ενέργεια,» είπε η Φενίλδα, καθώς σηκωνόταν όρθια, «έρχε-
ται από αλλού, όχι απ’τα καλώδια. Αλλά δε μ’άφησαν να δω από 
πού ακριβώς.» 
  «Σου επιτέθηκαν, κάπως;» τη ρώτησε ο Σέλιρ’χοκ. 

  Η Φενίλδα έσμιξε τα χείλη. Έσκυψε και πήρε τα γυαλιά της 
απ’το πάτωμα, φορώντας τα. «Όχι. Ο πονοκέφαλος είναι δική 
μου υπόθεση.» 
  «Θα προσπαθήσω κι εγώ να εντοπίσω την ενέργεια,» δήλωσε ο 
Νάραλχεμ’νιρ, και έκανε ένα Ξόρκι Ενεργειακής Ανιχνεύσεως, 

κλείνοντας τα μάτια και βάζοντας τα χέρια του στους κροτά-
φους. 
  Για μερικά λεπτά έμεινε ακίνητος, μουρμουρίζοντας. Μετά, τα 
βλέφαρά του άνοιξαν. Και ιδρώτας γυάλιζε στο μέτωπό του. «Α-

δύνατον,» είπε. «Δεν έφτασα καν στο σημείο να δω ότι υπάρχει 
άλλος δίαυλος για την ενέργεια.» 
  «Η Φενίλδα’σαρ είναι Ερευνήτρια,» του θύμισε ο Σέλιρ’χοκ. 
  «Το ξέρω.» 

  «Τι θα κάνουμε, λοιπόν, τώρα;» ρώτησε ο Ελπιδοφόρος. «Πώς 
θα βγούμε από δω;» 
  «Γιατί δε χρησιμοποιούμε μια απλή μέθοδο;» πρότεινε ο Σκοτ. 
  «Τι απλή μέθοδο;» 

  «Να βάζουμε σημάδια πλάι στις πόρτες, έτσι ώστε να ξέρουμε 
αν έχουμε ξαναπεράσει ή όχι.» 
  Η Φενίλδα είπε: «Αν όλα όσα βλέπουμε είναι μια παραίσθηση, 
τα σημάδια απλά θ’αρχίσουν να εξαφανίζονται.» 
  «Ας το δοκιμάσουμε πρώτα,» επέμεινε ο Σκοτ. 

  «Εντάξει,» συμφώνησε ο Ελπιδοφόρος. «Θα το δοκιμάσουμε.» 
Και τους κοίταξε όλους. 



ΟΙ ΦΥΛΑΚΕΣ ΤΩΝ ΠΑΓΩΝ  /  537 

 
 

 

  Κανένας δε διαφώνησε, έτσι το δοκίμασαν. Περνούσαν από τις 
ανοιχτές πόρτες και χάραζαν τις πέτρες πλάι τους. Σύντομα, άρ-

χισαν να συναντούν τα χαράγματα που είχαν κάνει. 
  «Δεν είναι, λοιπόν, τα πάντα μια παραίσθηση,» συμπέρανε ο 
Σκοτ. 
  «Δεν το ξέρουμε αυτό ακόμα,» διαφώνησε ο Σέλιρ’χοκ. «Μπορεί 

επίτηδες να μας αφήνουν να νομίζουμε πως έχουμε καταφέρει 
κάτι.» 
  Συνέχισαν να χαράζουν, και δεν άργησαν να έχουν σημαδέψει 
όλα τα ανοίγματα. Τα δωμάτια ήταν έξι στο σύνολό τους, διαπί-
στωσαν, παρότι πριν τους φαίνονταν πολύ, πολύ περισσότερα. 

Μπόρεσαν, μάλιστα, να βρουν και το πέρασμα απ’το οποίο είχαν, 
αρχικά, έρθει: το πέρασμα που οδηγούσε στον ναό. 
  «Δε βγάζει πουθενά ο λαβύρινθος!» φώναξε ο Σκοτ. «Άδικα ψά-
χνουμε!» 

  «Αποκλείεται,» είπε ο Ελπιδοφόρος. «Δε θα έμπαιναν στον κόπο 
να μας μπερδέψουν, αν ήταν έτσι.» 
  Ο Νάραλχεμ’νιρ κατένευσε. «Επιπλέον, σύμφωνα με τον χάρτη 
μας, κάπου εδώ πρέπει να είναι ο προορισμός μας.» 

  «Ω θεοί…!» έκανε, ξαφνικά, η Φενίλδα’σαρ, σα να συνειδητο-
ποίησε κάτι σοβαρό. 
  «Τι είναι;» είπε ο Νάραλχεμ. 
  «Μπορεί να βρίσκεται σε κάποια ενδοδιάσταση αυτό που ανα-

ζητάμε…» 
  «Τι είναι η ενδοδιάσταση;» ρώτησε ο Γεράρδος. 
  «Μια μικρή διάσταση μέσα σε μια άλλη, ευρύτερη διάσταση: 
όπως ένα δωμάτιο μέσα σ’ένα σπίτι: ένα δωμάτιο που, καμια 
φορά, δε μπορείς εύκολα να μπεις,» εξήγησε η Φενίλδα. 

  «Αν ισχύει αυτό,» είπε ο Ελπιδοφόρος, «πώς θα καταφέρουμε 
να φτάσουμε εκεί;» 
  Το Ανώνυμο Ξόρκι, σκέφτηκε η Φενίλδα, αναριγώντας. Το ξόρκι 
που είχαν φυτέψει οι Υπερασπιστές, βίαια, στο μυαλό της, προ-



ΚΩΣΤΑΣ ΒΟΥΛΑΖΕΡΗΣ  /  538 

 
 

 

κειμένου εκείνη να σώσει την Παντοκράτειρα. Το ξόρκι που ευ-
θυνόταν για τους φριχτούς πονοκεφάλους της. Μονάχα αυτό 

μπορούσε να τρυπήσει μια διάσταση. Αλλά ήταν πολύ επικίνδυ-
νο, εκτός αν ήξερες σε ποια διάσταση θα καταλήξεις. Ήταν ένα 
ξόρκι που η Φενίλδα, παλιότερα, δε γνώριζε ότι υπήρχε: ένα ξόρ-
κι που δε διδασκόταν στη Συγκεντρωτική Ακαδημία Μαγικών 

Τεχνών της Ρελκάμνια. Ένα ξόρκι που –απ’όσο ήξερε εκείνη, 
τουλάχιστον– κανένας Ερευνητής δεν γνώριζε. Γι’αυτό κιόλας το 
είχε ονομάσει «το Ανώνυμο Ξόρκι», αφότου οι Υπερασπιστές το 
είχαν φυτέψει στο μυαλό της –μια διαδικασία που ήταν κάθε άλ-
λο παρά φυσική για έναν μάγο. 

  Για να το χρησιμοποιήσω, θα πρέπει να ξέρω ακριβώς πού βρί-
σκεται η ενδοδιάσταση σε σχέση με την Ταρασμάλθη. Ακριβώς. 
Ξεροκατάπιε, γλείφοντας νευρικά τα χείλη της. 
  «Μπορείς να μας οδηγήσεις στην ενδοδιάσταση;» τη ρώτησε ο 

Νάραλχεμ’νιρ. 
  «Δεν ξέρω…» μουρμούρισε η Φενίλδα. «Δεν είναι στον χάρτη 
μας.» 
  Ο Προαιρέσιος, τότε, ζύγωσε τον Γεράρδο και ψιθύρισε στ’αφτί 

του, ώστε να τον ακούσει μονάχα εκείνος και κανένας άλλος: 
«Αποκλείεται οι οντότητες να είναι σε ενδοδιάσταση· γιατί πώς 
θα είχε επικοινωνήσει μαζί τους ο Αρίσταρχος; Δε θα μπορούσε 
να τις βρει.» 

  Ο Γεράρδος αποκρίθηκε, επίσης ψιθυριστά: «Ίσως αυτές να 
βρήκαν τον Αρίσταρχο. Επιπλέον,» πρόσθεσε, «δεν ξέρουμε τι 
ακριβώς ψάχνουν ετούτοι. Ίσως να μην ψάχνουν το μέρος όπου 
βρίσκονται οι οντότητες.» Και προς τον Ελπιδοφόρο και τους 
συντρόφους του: «Τι ακριβώς ψάχνετε; Θέλετε τώρα να μας πεί-

τε;» 
  Εκείνοι έμειναν αμίλητοι. 
  «Ναι,» τόνισε ο Προαιρέσιος, «αυτή, όντως, θα ήταν μια πολύ 
καλή στιγμή να μας μιλήσετε.» 



ΟΙ ΦΥΛΑΚΕΣ ΤΩΝ ΠΑΓΩΝ  /  539 

 
 

 

  «Ένα μέρος ψάχνουμε,» αποκρίθηκε ο Νάραλχεμ’νιρ. «Δεν έχει 
σημασία.» 

  «Αν δεν είχε σημασία, δε θα προσπαθούσατε τόσο έντονα!» είπε 
ο Προαιρέσιος. 
  «Δεν τα παρατάμε εύκολα. Αν θέλετε μπορείτε να φύγετε· κανέ-
νας δε σας κρατά.» 

  «Βρισκόμαστε εδώ,» είπε ο Σέλιρ’χοκ, «για να ερευνήσουμε την 
Αρταλδάφρα. Δεν πρόκειται να φύγουμε.» 
  Ο Ελπιδοφόρος αναστέναξε. «Φενίλδα. Είσαι σίγουρη ότι πρό-
κειται για ενδοδιάσταση;» 
  «Μια υπόθεση έκανα μόνο. Μπορεί νάναι και λανθασμένη.» 

  «Αν είναι λανθασμένη,» είπε ο Σέλιρ’χοκ, «τότε γιατί αυτός ο 
λαβύρινθος δεν οδηγεί πουθενά;» 
  Η Φενίλδα απάντησε: «Δεν ξέρω. Αλλά, αν υπήρχε κάποια δια-
στασιακή αλλοίωση που να οδηγεί στην ενδοδιάσταση, θα ήταν 

φανερή. Θα βλέπαμε κάτι που θα μας ξένιζε: όπως, για παρά-
δειγμα, έναν τοίχο να στροβιλίζεται ακανόνιστα, ή να βαθαίνει 
με τρόπο παράξενο για τα μάτια μας.» 
  «Ναι…» έκανε ο Σέλιρ, σκεπτικά. «Η τηλεπικοινωνιακή ενέργει-

α, όμως, θα μπορούσε να κρύβει αυτή την αλλοίωση από εμάς, δε 
θα μπορούσε;» 
  Η Φενίλδα συνοφρυώθηκε. «Ίσως… Βέβαια, από την άλλη– Ή, 
μάλλον, ναι, θα μπορούσε άνετα. Ακόμα κι αν τα δωμάτια δεν εί-

ναι παραίσθηση, η τηλεπικοινωνιακή ενέργεια θα μπορούσε να 
κάνει το μυαλό μας να αντιληφτεί εκείνο που έχει μάθει να αντι-
λαμβάνεται, καλύπτοντας έτσι τη διαστασιακή αλλοίωση. Δηλα-
δή, θα μας έκανε να παραβλέπουμε κάτι, νομίζοντάς το φυσιολο-
γικό ενώ δεν είναι.» 

  «Και ποια είναι η λύση;» ρώτησε ο Γεράρδος. «Ν’αρχίσουμε να 
κοιτάμε τους τοίχους πολύ, πολύ προσεχτικά;» 
  Η Φενίλδα κούνησε το κεφάλι. «Δε θα βοηθήσει αυτό.» 



ΚΩΣΤΑΣ ΒΟΥΛΑΖΕΡΗΣ  /  540 

 
 

 

  «Πρέπει, κάπως, να μπλοκάρουμε τη νοητική παρεμβολή που 
προκαλεί η τηλεπικοινωνιακή ενέργεια,» είπε ο Σέλιρ’χοκ. 

  «Ακριβώς,» συμφώνησε η Φενίλδα. «Αλλά δεν ξέρω πώς μπο-
ρούμε να το κάνουμε αυτό.» 
  «Θα προσπαθήσω να το κάνω εγώ.» 
  «Με τι τρόπο;» 

  «Θα διαλογιστώ. Δεν είμαι σίγουρος ότι θα πετύχει, αλλά, πι-
στεύω, υπάρχει μια πιθανότητα το μυαλό μου να μείνει αρκετά 
καθαρό για λίγο ώστε να δω πού είναι η αλλοίωση.» 
  «Δε νομίζω ότι έχουμε κανένα καλύτερο σχέδιο,» είπε η Φενίλ-
δα. 

  Ο Σέλιρ’χοκ τη ρώτησε: «Αν βρω την αλλοίωση και σου δείξω 
πού είναι, θα μπορείς να την… ανοίξεις;» 
  Η Φενίλδα έφερε στο νου της το Ανώνυμο Ξόρκι. Δάγκωσε το 
χείλος της. Θα ήταν οδυνηρό, το ήξερε· αλλά έπρεπε να το κάνει. 

Δεν είχε χρόνο να μελετήσει κανονικά την αλλοίωση και να την 
τροποποιήσει με το Ξόρκι Μετασχηματισμού Διαστασιακής Αλ-
λοιώσεως. 
  Έγνεψε καταφατικά. «Ναι,» είπε. «Υπάρχει τρόπος.» 

 
 
 
Ο Σέλιρ’χοκ διαλογίστηκε, όρθιος, για μία ώρα. Μετά, άνοιξε τα 

μάτια του και κοίταξε γύρω-γύρω, το δωμάτιο όπου βρίσκονταν. 
Έφυγε από αυτό το δωμάτιο και πήγε στο επόμενο. 
  Και στο επόμενο. 
  Και στο επόμενο. 
  Και– 

  «Εδώ είναι!» 
  Έδειξε μια γωνία. 
  «Δε βλέπω τίποτα το παράξενο,» είπε ο Σκοτ. 



ΟΙ ΦΥΛΑΚΕΣ ΤΩΝ ΠΑΓΩΝ  /  541 

 
 

 

  «Δε με εκπλήσσει,» αποκρίθηκε ο Σέλιρ’χοκ. «Τα παράσιτα που 
προκαλεί η τηλεπικοινωνιακή ενέργεια είναι απίστευτα ισχυρά· 

το κατάλαβα μόλις άρχισα να διαλογίζομαι. Και τώρα που σας 
μιλάω, η αλλοίωση αρχίζει να χάνεται κι από τα δικά μου μάτια.» 
  «Πώς είναι, Σέλιρ;» τον ρώτησε ο Γεράρδος. «Πώς φαίνεται;» 
  «Η γωνία, Καπετάνιε, δεν είναι γωνία. Είναι μια αναδίπλωση: ο 

ένας τοίχος μοιάζει να πέφτει πάνω στον άλλο, όπως δυο κουρ-
τίνες που κλείνουν.» 
  Ο Γεράρδος στένεψε τα μάτια του, προσπαθώντας να διακρίνει 
κάτι. Δεν είδε τίποτα, όμως. 
  Πλησίασε τη γωνία. Την άγγιξε. Δεν αισθάνθηκε κάτι το παρα-

φυσικό. Ήταν μια συνηθισμένη γωνία! 
  Ο Σέλιρ, όμως, μάλλον δεν κάνει λάθος, σκέφτηκε· κι απομα-
κρύνθηκε από τη διαστασιακή αλλοίωση. 
  Ο Ελπιδοφόρος ρώτησε τη Φενίλδα: «Θα την ανοίξεις;» 

  Εκείνη ένευσε, και πήρε μια βαθιά ανάσα. 
  «Γιατί,» είπε ο Σκοτ, «δεν ήταν σημειωμένο στο χάρτη μας αυτό 
το πράγμα;» 
  «Επειδή, μάλλον, δεν το ήξεραν,» του απάντησε ο Νάραλχεμ’νιρ. 

«Κλείσε το στόμα σου τώρα!» Έριξε μια λοξή ματιά στην ομάδα 
του Γεράρδου. 
  Η Φενίλδα’σαρ πλησίασε την παράξενη γωνία, φέρνοντας στο 
νου της το Ανώνυμο Ξόρκι. Έβγαλε τα γυαλιά της και τα έκρυψε 

μέσα στα ρούχα της. Άνοιξε το στόμα της και λόγια στη γλώσσα 
της μαγείας γλίστρησαν από τα χείλη της, ενώ τα δάχτυλα των 
γαντοφορεμένων της χεριών διέγραφαν εμπρός της μυστικιστι-
κά σύμβολα που ούτε εκείνη δε γνώριζε. Το Ανώνυμο Ξόρκι είχε 
γίνει δεύτερα φύση για τη Φενίλδα, μέσα σε επικίνδυνα λίγο 

χρόνο. Δεν ήξερε τι ακριβώς έκανε, αλλά το έκανε: όπως περπα-
τάς, όπως αναπνέεις… 
  Και η διάσταση της Ταρασμάλθης σχίστηκε– 



ΚΩΣΤΑΣ ΒΟΥΛΑΖΕΡΗΣ  /  542 

 
 

 

Κεφάλαιο 39 
 
 
Η γωνία φάνηκε να ανοίγει. 

  Οι δύο τοίχοι χωρίστηκαν, σαν κουρτίνες, μπροστά τους. 
  Και πίσω από την είσοδο που αποκαλύφτηκε, αντίκρισαν μια 
στρογγυλή, θολωτή αίθουσα. Στο κέντρο της υπήρχε μια μεταλ-
λική στήλη, που ξεκινούσε απ’το πάτωμα κι έφτανε ώς την ορο-

φή· ήταν, όμως, πολύ λεπτή για να στηρίζει το ταβάνι· κι επάνω 
της ήταν λαξεύματα με έντονες γωνίες και τριγωνικές μορφές. 
Στην περιφέρεια της αίθουσας, υπήρχαν όρθιες ανθρωπόμορφες 
φιγούρες, οι οποίες, αρχικά, φαίνονταν για αγάλματα, αλλά δεν 
πρέπει να ήταν αγάλματα. Πρέπει κάποτε να ήταν πραγματικοί 

άνθρωποι, που κάποιου είδους αρχέγονη ουσία είχε καλύψει τη 
σάρκα τους, κάνοντάς τη να μοιάζει με πέτρα ή μαύρο μάρμαρο. 
Οι μορφές στέκονταν έχοντας τους πήχεις τους σταυρωμένους 
στο στήθος, ώστε τα δάχτυλα του δεξιού χεριού ν’ακουμπούν 

τον αριστερό ώμο, και τα δάχτυλα του αριστερού χεριού 
ν’ακουμπούν τον δεξή ώμο. Τα στόματά τους ήταν κλειστά, 
σφραγισμένα από την ύλη που τις κάλυπτε· τα μάτια τους, επί-
σης. Έμοιαζαν νεκροί. Νεκροί, εδώ και χιλιετίες· αλλά διατηρημέ-

νοι με κάποια πανάρχαια μέθοδο. 
  Η θέα τους προκάλεσε ένα τρομώδες ρίγος στους παρατηρητές. 
Ακόμα και στη Φενίλδα’σαρ, η οποία, καθώς είχε ολοκληρώσει 
το Ανώνυμο Ξόρκι, αισθανόταν τον πονοκέφαλό της να επι-

στρέφει. Μια λόγχη τη διαπερνούσε από τον αυχένα ώς το μέ-
τωπο: μια λόγχη τόσο παγερή που ήταν σαν φωτιά. Βογκώντας, 
παραπάτησε· και ήταν η πρώτη που μπήκε στην κρυμμένη ενδο-
διάσταση. 
  «Η στήλη!» αναφώνησε ο Νάραλχεμ’νιρ. «Η μεταλλική στήλη! 

Τη βρήκαμε!» Και πέρασε κι εκείνος το κατώφλι, λέγοντας: 



ΟΙ ΦΥΛΑΚΕΣ ΤΩΝ ΠΑΓΩΝ  /  543 

 
 

 

«Γρήγορα, Ελπιδοφόρε! Φενίλδα!» Έβγαλε τον σάκο του από 
τους ώμους κι έψαξε μέσα. 

  Οι υπόλοιποι τον ακολούθησαν στο εσωτερικό της αίθουσας, 
περνώντας το άνοιγμα που είχε δημιουργήσει η Φενίλδα’σαρ σα 
να μην ήταν τίποτα περισσότερο από μια κανονική πόρτα. Άπα-
ντες, όμως, αντιλαμβάνονταν πως αυτή η πόρτα δεν ήταν καθό-

λου «κανονική». Ήταν μια τρύπα που έσχιζε τις διαστάσεις. Κάτι 
εξωφρενικό, σύμφωνα μ’ό,τι γνώριζαν όλοι τους: ακόμα κι ο Σέ-
λιρ’χοκ. 
  «Τι κάνουν, μάγε;» τον ρώτησε ο Γεράρδος, βλέποντας τον Ελ-
πιδοφόρο και τη Φενίλδα’σαρ να λύνουν τους σάκους τους και 

να ψάχνουν μέσα, όπως ο Νάραλχεμ’νιρ. Η Ερευνήτρια έτριζε τα 
δόντια της, και ήταν φανερό ότι πονούσε. Ο ίδιος πονοκέφαλος 
που την είχε πιάσει πριν πρέπει να την είχε πιάσει και τώρα, υ-
πέθετε ο Γεράρδος. Παράξενος μοιάζει, όμως, αυτός ο πονοκέφα-

λος… 
  «Δεν ξέρω,» αποκρίθηκε ο Σέλιρ’χοκ. 
  Και ήταν τα τελευταία λόγια που μπόρεσε να αρθρώσει ξεκά-
θαρα· γιατί, μετά, ολόκληρη η αίθουσα έτριξε, και φωτίστηκε 

από την αχαλίνωτη ενέργεια που εξαπολύθηκε από τις ανθρώπι-
νες μορφές που διέγραφαν την περιφέρειά της. 
  Ο Γεράρδος αισθάνθηκε το σώμα και το μυαλό του να τραντά-
ζονται, και ούρλιαξε άθελά του. Ούρλιαξε, καθώς νόμιζε ότι κάτι 

προσπαθούσε να τον διαλύσει από μέσα προς τα έξω. 
  Γύρω του, η αντίδραση των υπολοίπων ήταν παρόμοια. 
  Είδε τη Μάρθα να σπαρταρά στο πάτωμα, κουνώντας το αρι-
στερό της χέρι άσκοπα στον αέρα. Και τότε, διαπίστωσε ότι κι 
εκείνος στο πάτωμα βρισκόταν. 

  Μα τους θεούς! προσπάθησε να κραυγάσει, μην ξέροντας αν τε-
λικά το κατόρθωσε. Σταματήστε! Σταματήστε! 



ΚΩΣΤΑΣ ΒΟΥΛΑΖΕΡΗΣ  /  544 

 
 

 

  Ουρλιαχτά αντηχούσαν παντού. Και τα ανθρωπόμορφα αγάλ-
ματα τού φαινόταν ότι γυάλιζαν με μια ψυχρή, γαλανή ακτινο-

βολία. 
  ΣΕΛΙΡ! ΚΑΝΕ ΚΑΤΙ, ΣΕΛΙΡ! ούρλιαξε ο Γεράρδος. 
 
 

 
Η Φενίλδα αισθάνθηκε κάτι εκατοντάδες φορές χειρότερο από 
τον πονοκέφαλό της να χτυπά το σώμα και το μυαλό της, και εί-
δε την αίθουσα γύρω της να τυλίγεται από ενέργεια. Ενέργεια 
προερχόμενη από τα αγάλματα. 

  Τα γόνατά της λύθηκαν και, ουρλιάζοντας, έπεσε στο πάτωμα, 
πλάι στο σάκο της. 
  Παραδίπλα, είδε ότι ο Ελπιδοφόρος ήταν επίσης πεσμένος. Ό-
πως κι ο Νάραλχεμ’νιρ. 

  Αυτοί είναι! πάσχισε να φωνάξει η Φενίλδα, αν και ήταν βέβαιη 
πως τα ίδια της τα ουρλιαχτά έπνιγαν τα λόγια της. Αυτοί είναι 
που μας χτυπάνε! Πρέπει να συναρμολογήσουμε τη συσκευή! ΤΩ-
ΡΑ! ΤΩΡΑ! 

  Μια φωνή αντήχησε μέσα στην αίθουσα, καλύπτοντας κάθε άλ-
λο ήχο, κάνοντας ακόμα και τις πέτρες να τρίξουν: 
  ΕΛΚΡΑΣ’ΝΑΡΧ! ΘΑ ΜΕΤΑΝΙΩΣΕΙΣ ΠΟΥ ΤΟΥΣ ΕΣΤΕΙΛΕΣ ΕΔΩ! ΟΙ 
ΥΠΗΡΕΤΕΣ ΣΟΥ ΘΑ ΠΕΘΑΝΟΥΝ! 

  Μια άλλη φωνή: 
  Σ’ΤΟ ΥΠΟΣΧΕΘΗΚΑΜΕ ΚΑΙ, ΤΩΡΑ, ΕΚΠΛΗΡΩΝΟΥΜΕ ΤΗΝ Υ-
ΠΟΣΧΕΣΗ ΜΑΣ. 
  Μια άλλη φωνή: 
  ΠΡΟΧΩΡΗΣΑΝ ΠΟΛΥ: ΠΕΡΙΣΣΟΤΕΡΟ ΑΠ’ΟΣΟ ΕΙΝΑΙ ΕΠΙΤΡΕ-

ΠΤΟ! 
  Μια άλλη φωνή: 
  Η ΑΥΤΟΚΡΑΤΟΡΙΑ ΔΕΝ ΘΑ ΠΕΣΕΙ ΑΠΟ ΚΑΠΟΙΟΝ ΣΑΝ ΕΣΕΝΑ! 
ΘΑ ΣΕ ΑΦΑΝΙΣΟΥΜΕ! ΟΙ ΕΧΘΡΟΙ ΣΟΥ ΗΔΗ ΓΝΩΡΙΖΟΥΝ ΤΟ ΜΥ-



ΟΙ ΦΥΛΑΚΕΣ ΤΩΝ ΠΑΓΩΝ  /  545 

 
 

 

ΣΤΙΚΟ ΣΟΥ. Η ΥΠΑΡΞΗ ΣΟΥ, ΕΛΚΡΑΣ’ΝΑΡΧ, ΔΕ ΘΑ ΚΡΑΤΗΣΕΙ 
ΓΙΑ ΠΟΛΥ! 

  Μια άλλη φωνή: 
  ΔΕ ΘΑ ΒΡΙΣΚΕΣΑΙ ΑΛΛΟ ΕΚΕΙ ΠΟΥ ΔΕΝ ΠΡΕΠΕΙ ΝΑ ΒΡΙΣΚΕΣΑΙ! 
  Τα αγάλματα. Τα αγάλματα ήταν που μιλούσαν, συνειδητοποί-
ησε η Φενίλδα. Και τα αγάλματα ήταν οι οντότητες που τους κα-

ταδίωκαν στην Ταρασμάλθη. Οι φύλακες της Αρταλδάφρα. Οι 
άρχοντές της. Οι αφέντες της. 
  Προσπάθησε να βγάλει απ’τον σάκο της το κομμάτι της συ-
σκευής των Υπερασπιστών, παρότι τα κόκαλά της πονούσαν και 
τα χέρια της έτρεμαν, καθώς η εχθρική ενέργεια έκανε τη σάρκα 

και το αίμα της να δονούνται. Και, ναι, η Φενίλδα αισθανόταν 
ακόμα και τα σωθικά της να τραντάζονται από την ενεργειακή 
επίθεση· η καρδιά της κινδύνευε να σπάσει. 
  Απρόσμενα, είδε κάτι αλλόκοτο να συμβαίνει. Αλλόκοτο, δεδο-

μένης της κατάστασης. 
  Ο Ελπιδοφόρος πήρε από τον σάκο του το τμήμα της συσκευής 
που του αντιστοιχούσε, και, κρατώντας το στο δεξί χέρι, σηκώ-
θηκε όρθιος, παρά την ενέργεια που τους έβαλλε όλους με κατα-

στροφικά κύματα. 
  Οι Υπερασπιστές! σκέφτηκε η Φενίλδα. Οι Υπερασπιστές τον κα-
θοδηγούν! 
  Μια φωνή αντήχησε: 

  ΝΟΜΙΖΕΙΣ ΟΤΙ ΘΑ ΠΡΟΛΑΒΕΙΣ, ΕΛΚΡΑΣ’ΝΑΡΧ; 
  Μια άλλη φωνή: 
  ΤΟ ΟΧΗΜΑ ΣΟΥ ΕΙΝΑΙ ΚΑΤΑΔΙΚΑΣΜΕΝΟ! 
  Η Φενίλδα είχε καταφέρει να τραβήξει επάνω το κομμάτι της 
συσκευής που βρισκόταν στον σάκο της, και προσπάθησε να το 

σηκώσει και να το τείνει προς τον Ελπιδοφόρο. 
  Δε χρειάστηκε: εκείνος βρέθηκε αμέσως πλάι της, αρπάζοντάς 
το και βγάζοντάς το απ’τη θήκη του. 



ΚΩΣΤΑΣ ΒΟΥΛΑΖΕΡΗΣ  /  546 

 
 

 

  Μετά, στράφηκε στον Νάραλχεμ’νιρ, και πήρε και το κομμάτι 
που του έδωσε εκείνος. Το έβγαλε κι αυτό απ’τη θήκη του και, 

έχοντάς τα και τα τρία στα χέρια, ζύγωσε τη μεταλλική στήλη. 
Το σώμα του φαινόταν να τραντάζεται από ακούσιους σπα-
σμούς, μα δεν έπαυε να κινείται. 
  Μια φωνή: 

  ΑΦΡΟΝΕΣ! ΑΥΤΟΝ! ΧΤΥΠΗΣΤΕ ΜΟΝΟ ΑΥΤΟΝ, ΑΛΛΙΩΣ ΘΑ 
ΠΡΟΛΑΒΕΙ! 
  Η Φενίλδα αισθάνθηκε την ενέργεια να παύει να τη βάλλει, και 
διπλώθηκε στο πάτωμα, βογκώντας και κλαίγοντας, καθώς ξαφ-
νικά συνειδητοποίησε ότι ο πονοκέφαλός της είχε χειροτερέψει. 

  Έπαψε να καταλαβαίνει όλα όσα διαδραματίζονταν γύρω της. 
 
 
 

Ο Γεράρδος ανασηκώθηκε, νιώθοντας αίμα να τρέχει από τη μύ-
τη του, ενώ τ’αφτιά του κατακλύζονταν από ένα δαιμονικό βου-
ητό χειρότερο από των Ανέμων του Πορφυρού Κενού. Τα μάτια 
του εστιάστηκαν στον Ελπιδοφόρο, ο οποίος παραπατούσε κα-

θώς ζύγωνε την ψηλή, μεταλλική στήλη. 
  Μια φωνή αντήχησε στην αίθουσα: 
  ΕΞΟΛΟΘΡΕΥΣΤΕ ΤΟΝ! ΤΕΡΜΑΤΙΣΤΕ ΤΗΝ ΥΠΑΡΞΗ ΤΟΥ! ΟΙ ΑΛ-
ΛΟΙ ΔΕΝ ΜΠΟΡΟΥΝ ΝΑ ΜΑΣ ΑΝΤΙΣΤΑΘΟΥΝ! 

  Τι το ξεχωριστό έχει ο Ελπιδοφόρος; απόρησε ο Γεράρδος. Ήξε-
ρε, όμως, ότι αυτό τώρα ήταν, μάλλον, δευτερεύον. Στρεφόμενος 
στον Σέλιρ’χοκ, φώναξε: «Σέλιρ, βοήθησέ τον! Είναι η μόνη μας 
ελπίδα!» 
  Ο Ελπιδοφόρος σωριάστηκε, πέφτοντας μπροστά στη μεταλλι-

κή στήλη. Αλλά δεν ήταν νεκρός· προσπαθούσε πάλι να σηκωθεί.  
  «Όχι!» ούρλιαξε ο Νάραλχεμ, υψώνοντας το αιματοβαμμένο του 
κεφάλι –αίμα κυλούσε από τη μύτη και από τ’αφτιά του. «Τη συ-
σκευή! Συναρμολογήστε τη συσκευή! –ΣΚΟΤ!» 



ΟΙ ΦΥΛΑΚΕΣ ΤΩΝ ΠΑΓΩΝ  /  547 

 
 

 

  Ο γαλανόδερμος άντρας άρχισε να σέρνεται, γρήγορα, προς το 
κέντρο της αίθουσας. 

  Ο Σέλιρ’χοκ κοίταξε τις ανθρωπόμορφες φιγούρες γύρω τους. Η 
ενέργεια έρχεται απ’αυτές, σκέφτηκε. Αυτές είναι οι οντότητες 
που φυλάνε την Αρταλδάφρα. Και μιλούν για τον Ελκράσ’ναρχ. 
Επομένως, είναι πλέον βέβαιο ότι ο Ελπιδοφόρος και οι σύντροφοί 

του υπηρετούν τους Υπερασπιστές. Οι Υπερασπιστές τούς έστει-
λαν εδώ, για να καταστρέψουν τους εχθρούς τους. 
  Τι πρέπει να κάνω; 
  Αν ο Ελπιδοφόρος κατόρθωνε να συναρμολογήσει αυτή τη συ-
σκευή, οι οντότητες, κατά πάσα πιθανότητα, θα διαλύονταν. 

  Αν, όμως, δεν κατόρθωνε να τη συναρμολογήσει, τότε οι οντό-
τητες θα τους σκότωναν όλους. Δε θα κάθονταν να ξεχωρίσουν 
ποιοι ήταν πράκτορες της Παντοκράτειρας και ποιοι όχι. 
  Μία ελπίδα υπήρχε μονάχα. Μία αμυδρή ελπίδα. 

  Ο Σέλιρ’χοκ σηκώθηκε στο ένα γόνατο και, με μια απότομη κί-
νηση, ξετύλιξε το ραβδί του από τις γούνες που το τύλιγαν. 
  Άρχισε να αρθρώνει, δυνατά, τα λόγια για το Ξόρκι Τηλεπικοι-
νωνιακής Παρεμβολής. Δεν ήταν τίποτα το ιδιαίτερο. Δεν ήταν 

κανένα περίεργο, μυστηριώδες ξόρκι, σαν αυτό που είχε χρησι-
μοποιήσει η Φενίλδα’σαρ για ν’ανοίξει την ενδοδιάσταση, το ο-
ποίο ο Σέλιρ ούτε καν μπορούσε να υποθέσει τι ακριβώς ήταν. 
Το Ξόρκι Τηλεπικοινωνιακής Παρεμβολής ήταν ένα απλό ξόρκι 

που μπέρδευε τις τηλεπικοινωνίες. 
  Αλλά, αφού η ενέργεια που τους έβαλλε ήταν τηλεπικοινωνιακή, 
ίσως να έπιανε. Για λίγο, έστω. 
  Θα ήταν αρκετό. 
  Καθώς πρόφερε τα λόγια για το ξόρκι, ο Σέλιρ’χοκ άντλησε ε-

νέργεια από τους κρυστάλλους στο ραβδί του. Άντλησε όση πε-
ρισσότερη ενέργεια μπορούσε, για να το ενδυναμώσει: αδιαφο-
ρώντας αν οι κρύσταλλοι επιβίωναν ύστερα από τούτο. Καλύτε-
ρα να επιβιώσουμε εμείς παρά οι κρύσταλλοι! 



ΚΩΣΤΑΣ ΒΟΥΛΑΖΕΡΗΣ  /  548 

 
 

 

  Και εστίασε την επιρροή του ξορκιού επάνω στην πεσμένη φι-
γούρα του Ελπιδοφόρου. 

  Ο Ελπιδοφόρος σηκώθηκε όρθιος, σα να είχε φύγει από πάνω 
του ένα τεράστιο βάρος. Τα χέρια του έπιασαν ένα από τα κομ-
μάτια που του είχαν πέσει και το προσάρμοσε πάνω στη μεταλ-
λική στήλη, μέσω μιας εγκοπής που έμοιαζε νάναι ειδικά φτιαγ-

μένη γι’αυτό το σκοπό. 
  Μια φωνή αντήχησε: 
  ΤΙ ΣΥΜΒΑΙΝΕΙ; 
  Μια άλλη φωνή: 
  ΑΥΤΟΣ Ο ΜΑΓΟΣ! 

  Και ο Σέλιρ αισθάνθηκε να βάλλεται από την τερατώδη τηλεπι-
κοινωνιακή ενέργεια των οντοτήτων της Αρταλδάφρα. Αισθάν-
θηκε το μυαλό του να παραδέρνει μέσα στο χάος αυτής της ε-
νέργειας, και το σώμα του να τραντάζεται και να προσπαθεί να 

σπάσει σαν πήλινο βάζο. 
  Γρυλίζοντας, υποχώρησε βαθιά μέσα στον εαυτό του, παλεύο-
ντας να διατηρήσει το ξόρκι του. 
  Κι έπαψε να αντιλαμβάνεται τι γινόταν ολόγυρά του. 

 
 
 
Ο Γεράρδος είδε τον Σέλιρ’χοκ να διπλώνεται, γρυλίζοντας και 

βαστώντας με δύναμη το ραβδί του, ενώ τα χέρια του έτρεμαν. 
  Τον χτυπάνε! Κατάλαβαν ότι τους εμποδίζει, και τον χτυπάνε! 
  «Σταματήστε!» φώναξε ο Γεράρδος. «ΣΤΑΜΑΤΗΣΤΕ!» 
  Κανένας δεν του έδωσε σημασία· και σίγουρα όχι οι απάνθρω-
πες οντότητες. 

  Οι κρύσταλλοι στο ραβδί του Σέλιρ’χοκ άρχισαν να σπάνε, ο έ-
νας κατόπιν του άλλου. Κι ύστερα, ο μάγος κατέρρευσε στο πά-
τωμα, μπρούμυτα. Αίμα κυλούσε απ’τη μύτη, το στόμα, και 
τ’αφτιά του. 



ΟΙ ΦΥΛΑΚΕΣ ΤΩΝ ΠΑΓΩΝ  /  549 

 
 

 

  Ο Ελπιδοφόρος, όμως, είχε ήδη προσαρμόσει και το δεύτερο 
τμήμα της συσκευής επάνω στη μεταλλική στήλη. 

  Και ο Νάραλχεμ’νιρ φώναξε: «Γρήγορα, Ελπιδοφόρε! Γρήγορα!» 
  Ο Τσαρέν’κραμ ύψωσε το δόρυ του και το εκτόξευσε, με δύνα-
μη, καταπάνω σ’ένα απ’τα αγάλματα. Το όπλο χτύπησε εκεί κι 
εξοστρακίστηκε, χωρίς ούτε καν να γρατσουνίσει την ανθρωπό-

μορφη φιγούρα. 
  Το σώμα του Ελπιδοφόρου φάνηκε πάλι να τραντάζεται ολό-
κληρο. Έπεσε στα γόνατα. Τα μάτια του, όμως, ήταν ορθάνοιχτα 
–αφύσικα ορθάνοιχτα– και το κεφάλι του σηκωμένο. Τα χέρια 
του έπιασαν το τελευταίο κομμάτι της συσκευής και το προσάρ-

μοσαν πάνω στη μεταλλική στήλη. 
  Ουρλιαχτά αντήχησαν μέσα στην αίθουσα. Αλλά όχι ουρλιαχτά 
ανθρώπων. Ούτε ήταν ο Τσαρέν’κραμ που ούρλιαζε. Ήταν οι ο-
ντότητες– 

  –οι οποίες, αμέσως μετά, σώπασαν· και η ενέργειά τους, που 
πλημμύριζε την αίθουσα, έσβησε, ενώ η παράξενη πρασινογάλα-
ζη ύλη της συναρμολογημένης συσκευής φωτίστηκε, και οι μι-
κροί, πορφυροί λίθοι επάνω της άστραψαν σαν αστέρια. 

  Ο Ελπιδοφόρος σωριάστηκε στο πάτωμα· διπλώθηκε, βήχοντας 
και βογκώντας. 
  Τι στους θεούς του Κενού συμβαίνει; απόρησε ο Γεράρδος. Τι 
τον είχε πιάσει πριν και στεκόταν όρθιος τόσο… τόσο υπεράν-

θρωπα, παρά την ενέργεια που τον χτυπούσε; Ήταν σα νάχε α-
ντλήσει κάποιου είδους μυστηριώδη δύναμη από κάπου. Μια 
μυστηριώδη δύναμη που τώρα τον εγκατέλειψε. 
  Κρότοι αντήχησαν από γύρω, κι ο Γεράρδος τινάχτηκε, αιφνιδι-
ασμένος. 

  Τα αγάλματα έσπαγαν σε μεγάλα κομμάτια· κι απ’το εσωτερικό 
τους ακαθόριστες μορφές πετάγονταν, φασματικές, ενεργειακές. 
Πέρασαν μέσα απ’τη θολωτή οροφή της αίθουσας και έφυγαν. 



ΚΩΣΤΑΣ ΒΟΥΛΑΖΕΡΗΣ  /  550 

 
 

 

  Αυτό ήταν, σκέφτηκε ο Γεράρδος. Μάλλον, δε θα μιλήσουμε ποτέ 
με τις οντότητες της Αρταλδάφρα… 

  Και, γονατισμένος πάνω στο πάτωμα, σύρθηκε προς τον Σέ-
λιρ’χοκ, για να δει αν ο μαυρόδερμος μάγος ήταν ακόμα ζωντα-
νός. 



ΟΙ ΦΥΛΑΚΕΣ ΤΩΝ ΠΑΓΩΝ  /  551 

 
 

 

Κεφάλαιο 40 
 
 
Ο Σέλιρ’χοκ ζούσε, διαπίστωσε ο Γεράρδος, πιάνοντας το σφυγ-

μό στο λαιμό του. Αυτό, βέβαια, δε σήμαινε και ότι ο μάγος ήταν 
καλά, γιατί σίγουρα είχε δεχτεί τρομερή επίθεση από τις οντότη-
τες της Αρταλδάφρα. 
  Ο Γεράρδος έκανε να στρέψει το βλέμμα του στη Μάρθα, αλλά, 

προτού προλάβει, άκουσε την Κάτια να φωνάζει: «Νάραλχεμ! 
Έλα εδώ! Νομίζω ότι είναι νεκρός! Δες αν είναι νεκρός!» Ο Γε-
ράρδος γύρισε να την κοιτάξει και την είδε να είναι γονατισμένη 
πλάι στον Νικόδημο, ο οποίος ήταν ξαπλωμένος πλαγιαστά στο 
πάτωμα, και ακίνητος. 

  Ο Βιοσκόπος κατάφερε να σηκωθεί και να πλησιάσει, τρεκλίζο-
ντας. Γονάτισε κι εκείνος πλάι στον Νικόδημο, και τα χέρια του 
άγγιξαν το λαιμό και τους καρπούς του. «Μοιάζει νεκρός…» είπε, 
βραχνά. 

  Ο Γεράρδος πήρε το βλέμμα του απ’αυτούς και το έστρεψε στη 
Μάρθα, για να δει ότι εκείνη είχε ανασηκωθεί και τον κοίταζε, 
στηριζόμενη στα γαντοφορεμένα χέρια της. Τα μάτια της ήταν 
κοκκινισμένα, και αίμα κυλούσε απ’το ένα ρουθούνι της. 

  «Είσαι καλά, Γεράρδε;» τον ρώτησε. 
  Εκείνος ένευσε, αργά, γιατί τον πονούσε το κεφάλι του. «Ναι, 
έτσι νομίζω.» 
  Παραδίπλα, είδε ότι κι ο Προαιρέσιος ανασηκωνόταν, όπως ε-

πίσης και ο Τσαρέν’κραμ. 
  Από κάπου, όμως, έρχονταν ουρλιαχτά ακόμα… Ο Γεράρδος συ-
νοφρυώθηκε· γύρισε και είδε τη Φενίλδα’σαρ, διπλωμένη στο 
πάτωμα, να κρατά το κεφάλι της ανάμεσα στα χέρια της. Ο Σκοτ 
σύρθηκε κοντά της, την άγγιξε στον ώμο, και είπε τ’όνομά της. 

  Ο Γεράρδος έλυσε τον σάκο του απ’την πλάτη και κατάφερε να 
σηκωθεί όρθιος –ολόκληρο το σώμα του πονούσε, σα νάχε δε-



ΚΩΣΤΑΣ ΒΟΥΛΑΖΕΡΗΣ  /  552 

 
 

 

χτεί γροθιές από την κορυφή του κεφαλιού μέχρι τις πατούσες 
των ποδιών– και να βαδίσει προς τη μάγισσα, παραπατώντας. 

  «Σκοτ,» είπε, «ο Ελπιδοφόρος, την προηγούμενη φορά, της έ-
δωσε ένα φάρμακο, όταν την πονούσε το κεφάλι της.» 
  «Ναι, το ξέρω,» αποκρίθηκε εκείνος, κι άνοιξε το σάκο της, ψά-
χνοντας μέσα. «Το ξέρω.» 

  Ο Γεράρδος γονάτισε κοντά στη Φενίλδα, η οποία συνέχιζε να 
κρατά το κεφάλι της ανάμεσα στα χέρια, αγνοώντας και εκείνον 
και τον Σκοτ, ουρλιάζοντας και κλαίγοντας. 
  Ο Σκοτ τράβηξε ένα μεταλλικό δοχείο απ’τον σάκο της. «Αυτό 
πρέπει νάναι. Την έχω ξαναδεί να το χρησιμοποιεί.» Το άνοιξε 

και πήρε ένα τυλιγμένο χαρτάκι από μέσα. «Φενίλδα,» είπε, σκύ-
βοντας πάνω απ’τη μάγισσα. «Πάρε αυτό.» Κράτησε το χαρτάκι 
μπροστά της. «Φενίλδα! Μ’ακούς;» Την ταρακούνησε από τον 
ώμο. «Πάρε αυτό. Για τον πονοκέφαλο δεν είναι;» 

  Τα σφαλισμένα βλέφαρα της μάγισσας τρεμόπαιξαν· άνοιξαν· 
το βλέμμα της εστιάστηκε στο χαρτάκι. Τα χέρια της άφησαν το 
κεφάλι της. «Ναι…» μουρμούρισε. «Ναι…» Πήρε το χαρτάκι, το 
ξετύλιξε, και πίεσε τη γκρίζα αλοιφή στο μέτωπό της. 

  Ο Γεράρδος παρακολουθούσε με περιέργεια. Τι είδους φάρμακο 
είν’αυτό; Δεν είχε ποτέ του ξαναδεί κάτι παρόμοιο. 
  Η Φενίλδα απομάκρυνε το χαρτάκι απ’το μέτωπό της, και ο Γε-
ράρδος παρατήρησε ότι η αλοιφή είχε εξαφανιστεί· το δέρμα της 

την είχε απορροφήσει. 
  Η μάγισσα βλεφάρισε, και είπε με ξερή φωνή: «Τι συνέβη; Δε… 
δε μας χτυπάνε πλέον;» 
  «Ο πονοκέφαλός σου πέρασε;» ρώτησε ο Γεράρδος. 
  «Ναι.» Η Φενίλδα ανασηκώθηκε, στηριζόμενη στον αγκώνα της, 

και κοίταξε τριγύρω, παρότι φαινόταν να ζαλίζεται. 
  Τόσο γρήγορα; απόρησε ο Γεράρδος. Τι φάρμακο είν’αυτό; 
  «Τα αγάλματα…» παρατήρησε η Φενίλδα· «διαλυμένα…» 



ΟΙ ΦΥΛΑΚΕΣ ΤΩΝ ΠΑΓΩΝ  /  553 

 
 

 

  «Νικήσαμε,» εξήγησε ο Σκοτ. «Ο αρχηγός συναρμολόγησε τη 
συσκευή.» 

  Η Φενίλδα έστρεψε το βλέμμα της στη μεταλλική στήλη, επάνω 
στην οποία ήταν προσαρμοσμένα τα τρία κομμάτια της συ-
σκευής, και δίπλα στην οποία βρισκόταν διπλωμένος ο Ελπιδο-
φόρος, χωρίς να κινείται. 

  «Μα τους θεούς! Είναι καλά;» 
  Η Φενίλδα προσπάθησε να σηκωθεί, αλλά τα γόνατά της δεν 
την κράτησαν κι έπεσε πάλι, γρυλίζοντας μια κατάρα. 
  Ο Νάραλχεμ’νιρ ζύγωσε, τότε, τον Ελπιδοφόρο και γονάτισε 
πλάι του, όπως είχε γονατίσει και πλάι στον Νικόδημο. Τα χέρια 

του τον άγγιξαν, και ύφανε ένα ξόρκι –μετά δυσκολίας, όπως 
φάνηκε. Στρεφόμενος στους άλλους, είπε: «Δεν είναι νεκρός. Ζει. 
Έχει, όμως, κάποιες μικρές εσωτερικές αιμορραγίες. Ας ελπίσου-
με ότι θα σταματήσουν σύντομα και δε θα τον σκοτώσουν.» 

  «Πρέπει να βγούμε από δω!» Η φωνή ήταν του Προαιρέσιου, κι 
όλοι κατάλαβαν ότι ο Απολλώνιος δε μιλούσε γενικά: υπήρχε 
συγκεκριμένος λόγος που έλεγε να βγουν. 
  Κοιτάζοντάς τον, είδαν ότι έδειχνε την έξοδο της ενδοδιάστα-

σης: την παράξενη τρύπα που είχε δημιουργήσει η Φενίλδα’σαρ, 
την τρύπα που τώρα είχε μικρύνει. Έκλεινε. 
  «Ναι,» είπε η γαλανόδερμη μάγισσα. «Πρέπει να βγούμε. Η δια-
στασιακή θύρα δε θάναι ανοιχτή για πάντα.» 

  Ο Σκοτ τη βοήθησε να σηκωθεί, ενώ ο Νάραλχεμ’νιρ φώναξε 
στην Κάτια να τον βοηθήσει να σηκώσουν τον Ελπιδοφόρο. 
  «Κι ο Νικόδημος;» διαμαρτυρήθηκε εκείνη. 
  «Ο Νικόδημος είναι νεκρός,» της είπε ο μάγος. «Ο Καπετάνιος 
είναι ακόμα ζωντανός.» 

  Ο Γεράρδος, εν τω μεταξύ, πλησίασε τον Σέλιρ’χοκ και προσπά-
θησε να τον σηκώσει, νιώθοντας κάθε σημείο του σώματός του 
να πονά. Ο Τσαρέν’κραμ ήρθε να τον βοηθήσει, και τα τέσσερα 
χέρια του αποδείχτηκαν πολύτιμα. 



ΚΩΣΤΑΣ ΒΟΥΛΑΖΕΡΗΣ  /  554 

 
 

 

  Ο Προαιρέσιος έκανε νόημα στην Κάτια –που είχε αρχίσει να 
πηγαίνει προς τον Νάραλχεμ’νιρ– να μείνει πίσω, και πήγε εκεί-

νος κοντά στον Βιοσκόπο, βοηθώντας τον να σηκώσουν τον Ελ-
πιδοφόρο από το πάτωμα. 
  Η Κάτια φώναξε στη Μάρθα να τη βοηθήσει να βγάλουν τον 
Νικόδημο απ’την ενδοδιάσταση. «Πεθαμένος είναι,» της είπε ε-

κείνη· «γάμα τον. Είμαι τραυματισμένη· δε μπορώ να σε βοηθή-
σω. Με το ζόρι μπορώ να σταθώ.» 
  Ο Σκοτ και η Φενίλδα είχαν ήδη βγει από το άνοιγμα, και ο Γε-
ράρδος κι ο Τσαρέν’κραμ τούς ακολούθησαν, μεταφέροντας τον 
Σέλιρ’χοκ. Ο Νάραλχεμ κι ο Προαιρέσιος πέρασαν επίσης από το 

άνοιγμα, έχοντας τον Ελπιδοφόρο ανάμεσά τους με τα χέρια του 
στους ώμους τους. Η Μάρθα βγήκε τελευταία απ’τη διαστασιακή 
θύρα, στηριζόμενη στο ατσάλινο ραβδί της και τραβώντας τον 
σάκο του Γεράρδου μαζί της. 

  «Κάτια!» φώναξε ο Νάραλχεμ. «Τι κάνεις εκεί; Έλα!» 
  Η ξανθιά μηχανικός προσπαθούσε να τραβήξει τον Νικόδημο 
έξω απ’το άνοιγμα, το οποίο έκλεινε τώρα με πιο γρήγορο ρυθμό 
απ’ό,τι πριν. 

  «Δε θα προλάβεις!» της φώναξε ο Νάραλχεμ. «Άστον και έλα!» 
  Εκείνη, όμως, δεν έλεγε να το βάλει κάτω. 
  Και ο Προαιρέσιος, αφήνοντας τον Ελπιδοφόρο στον μάγο, πή-
δησε μέσα στη διαστασιακή θύρα. 

  «Προαιρέσιε!» φώναξε η Μάρθα. 
  Ο Απολλώνιος έπιασε τον Νικόδημο απ’τις μασκάλες, και είπε 
στην Κάτια: «Πιάσε τα πόδια!» 
  Το άνοιγμα συρρικνωνόταν. 
  «Βιαστείτε!» τους φώναξε ο Γεράρδος. 

  Ο Προαιρέσιος και η Κάτια βγήκαν μετά δυσκολίας, καθώς δεν 
υπήρχε πλέον και πολύς χώρος. 
  «Η ανοησία σας είναι παροιμιώδης,» είπε ο Νάραλχεμ’νιρ, που 
είχε αφήσει τον Ελπιδοφόρο στο πάτωμα, μη μπορώντας να τον 



ΟΙ ΦΥΛΑΚΕΣ ΤΩΝ ΠΑΓΩΝ  /  555 

 
 

 

σηκώνει μόνος του, ύστερα από την επίθεση που είχε δεχτεί το 
σώμα του από τις οντότητες της Αρταλδάφρα. 

 
 
 
Βγήκαν απ’τον «λαβύρινθο» των έξι δωματίων, ανέβηκαν στον 

παγωμένο ναό, και φόρεσαν τις κουκούλες, τις προσωπίδες, και 
τα γυαλιά τους. 
  «Πρέπει να βρούμε ένα μέρος για να ξεκουραστούμε και να α-
ναρρώσουμε,» είπε ο Γεράρδος. «Δε μπορούμε να φύγουμε αμέ-
σως απ’την πόλη και ν’αρχίσουμε να ταξιδεύουμε.» 

  Κανένας δε διαφώνησε. Θα ήταν τρελός για να διαφωνήσει, 
αφού όλοι αισθάνονταν το σώμα τους εξαντλημένο και το μυαλό 
τους ζαλισμένο. 
  Καθώς έβγαιναν απ’τον ναό, εύχονταν να μην ξανασυναντή-

σουν φαντάσματα, γιατί δεν ήξεραν αν τώρα θα μπορούσαν να 
τ’αντιμετωπίσουν. Δε συνάντησαν κανένα, όμως, πράγμα που 
δεν τους παραξένεψε, αφού οι οντότητες της Αρταλδάφρα ήταν 
που τα είχαν καλέσει, συγκεντρώνοντας ενέργεια· και οι οντότη-

τες ήταν πλέον νεκρές· ή, τουλάχιστον, έτσι φαινόταν. Δεν πι-
στεύω να μας επιφυλάσσουν καμια έκπληξη, σκέφτηκε ο Γεράρ-
δος. Δεν πιστεύω εκείνες οι φασματικές, ενεργειακές μορφές να 
επιστρέψουν, αποζητώντας εκδίκηση. 

  Βρήκαν κατάλυμα μέσα σε μια πολυκατοικία αρχαίας τεχνο-
τροπίας: ένα διαμέρισμα που ήταν προστατευμένο από τους ά-
γριους ανέμους της Ταρασμάλθης, το χιόνι, και τους παγοκρυ-
στάλλους. Το καθάρισαν –πρόχειρα, για την ώρα– από τους πά-
γους και κάθισαν να ξεκουραστούν, βάζοντας τον Ελπιδοφόρο 

και τον Σέλιρ’χοκ μέσα στους υπνόσακούς τους. Το πτώμα του 
Νικόδημου το άφησαν σ’ένα μικρό πλευρικό δωμάτιο. 



ΚΩΣΤΑΣ ΒΟΥΛΑΖΕΡΗΣ  /  556 

 
 

 

  Ο Νάραλχεμ’νιρ είπε ότι θα τους εξέταζε όλους όταν ανακτούσε 
τις δυνάμεις του· αλλά, προς το παρόν, το μόνο που ήθελε –το 

μόνο που χρειαζόταν– ήταν να κοιμηθεί. 
  Ο Γεράρδος ρώτησε ποιος θα φυλούσε σκοπιά, κι αφού κανένας 
δεν προσφέρθηκε, δήλωσε ότι θα φυλούσε εκείνος. Ο Προαιρέ-
σιος τού είπε να τον ξυπνήσει όταν ήταν ώρα για τη δεύτερη 

βάρδια. Ο Γεράρδος κατένευσε, κι άναψε ένα τσιγάρο. 
  Η νύχτα πέρασε ήσυχα. Τίποτα δεν τους πλησίασε μέσα στο κα-
τάλυμά τους. Και τίποτα ζωντανό δεν ακουγόταν να κυκλοφορεί 
στους δρόμους της πανάρχαιας πόλης. Μονάχα τα ουρλιαχτά του 
ανέμου αντηχούσαν, και τα χτυπήματα των παγοκρυστάλλων 

πάνω στις πέτρες και στους πάγους. 
  Το πρωί, ο Νάραλχεμ’νιρ, χρησιμοποιώντας τα ξόρκια του, έλεγ-
ξε την κατάσταση όλων τους, και δήλωσε ότι κανένας δε φαινό-
ταν να έχει πάθει μόνιμες βλάβες. Αναμφίβολα, όμως, θα χρειά-

ζονταν ξεκούραση προτού ξεκινήσουν να ταξιδεύουν πάλι. 
  Ο Σέλιρ’χοκ δεν ξύπνησε παρά μόνο για λίγο, ίσα για να φάει και 
για να πιει νερό. Ρώτησε τι είχε συμβεί με τις οντότητες, και ο 
Γεράρδος τού απάντησε. 

  Ο Ελπιδοφόρος δεν ξύπνησε καθόλου. Έμοιαζε σχεδόν να βρί-
σκεται σε κώμα. Η Φενίλδα καθόταν δίπλα του και ανησυχούσε, 
παρότι ο Νάραλχεμ είχε πει ότι, όπως και οι υπόλοιποι, ο Ελπι-
δοφόρος δε φαινόταν να έχει πάθει τίποτα μόνιμο και, σύντομα, 

θα συνερχόταν. 
  Το μεσημέρι, αφού είχαν φάει, ο Προαιρέσιος ρώτησε: «Ήρθατε, 
λοιπόν, στην Αρταλδάφρα, μέσα στα χιόνια και στους πάγους, 
για να σκοτώσετε αυτές τις μυστηριώδεις οντότητες;» 
  Ο Νάραλχεμ’νιρ τον αγριοκοίταξε. «Δε σε αφορούν οι λόγοι 

μας.» 
  «Παραλίγο να σκοτωθούμε, όλοι μας!» του θύμισε ο Προαιρέσι-
ος. 
  «Δε σας έφερε κανένας με το ζόρι.» 



ΟΙ ΦΥΛΑΚΕΣ ΤΩΝ ΠΑΓΩΝ  /  557 

 
 

 

  «Γιατί θέλατε να εξολοθρεύσετε τις οντότητες; Ποιος σας έστει-
λε; Η Παντοκράτειρα;» 

  «Ακόμα κι έτσι να είναι,» αποκρίθηκε ο Νάραλχεμ’νιρ, «τι σε 
νοιάζει εσένα; Έχεις τίποτα εναντίον της Παντοκράτειρας;» 
  «Φυσικά και δεν έχουμε τίποτα εναντίον της Παντοκράτειρας,» 
είπε η Μάρθα. «Όσον αφορά εμένα, τουλάχιστον, μπορεί να πάει 

να γαμηθεί. Ήρθαμε εδώ για να βρούμε την Αρταλδάφρα.» 
  Ναι, σκέφτηκε ο Γεράρδος, υπομειδιώντας, η σωστή απάντηση. 
Και έριξε στον Προαιρέσιο ένα βλέμμα που έλεγε, ξεκάθαρα: Το 
παρατραβάς, και δε θα μας βγει σε καλό! 
  «Τη βρήκατε την Αρταλδάφρα,» είπε ο Νάραλχεμ’νιρ στη Μάρ-

θα. «Είναι όλη δική σας–» 
  «Έξω οι μυστηριώδεις οντότητες,» τόνισε ο Προαιρέσιος. 
  Ο Βιοσκόπος κοίταξε πάλι τον Απολλώνιο. «Δε μπορείς να έχεις 
τα πάντα. Εμείς, όμως, δε θέλουμε τίποτ’άλλο από την Αρταλδά-

φρα. Μπορείτε να επιστρέψετε εκεί απ’όπου ήρθατε και να πείτε 
ότι την ανακαλύψατε μόνοι σας· δε μας ενδιαφέρει καθόλου.» 
  Ο Σκοτ ήπιε μια γουλιά απ’τον καφέ του. «Θες να πεις ότι θα 
μας κλέψουν όλη τη δόξα;» ρώτησε, φανερά αστειευόμενος. 

  «Δεν ξέρεις πώς είμαστε εμείς;» του είπε ο Νάραλχεμ’νιρ. «Κά-
νουμε τη βαριά δουλειά, και τη δόξα την παίρνουν άλλοι.» 
  Ο Σκοτ μειδίασε, κι ο μάγος τού επέστρεψε το μειδίαμα. 
  Η Κάτια δεν έμοιαζε το ίδιο εύθυμη· κοίταζε τον Προαιρέσιο και 

τους συντρόφους του –αλλά κυρίως τον Προαιρέσιο– με καχυ-
ποψία και φόβο. 
  Η Φενίλδα’σαρ καθόταν δίπλα στον κοιμισμένο Ελπιδοφόρο και 
τους αγνοούσε όλους. 
  Ο Προαιρέσιος δε μίλησε για ν’απαντήσει στον Νάραλχεμ’νιρ, 

αλλά δεν έμοιαζε κι ευχαριστημένος από την τροπή των πραγ-
μάτων. 
  Ο Γεράρδος τον καταλάβαινε, γιατί αντιλαμβανόταν ότι τώρα 
ποτέ δε θα μάθαιναν αυτά που είχε παραλείψει να πει ο Αρί-



ΚΩΣΤΑΣ ΒΟΥΛΑΖΕΡΗΣ  /  558 

 
 

 

σταρχος στον Πρίγκιπα Ανδρόνικο, αυτά που του είχαν αποκα-
λύψει οι οντότητες της Αρταλδάφρα. Ωστόσο, δεδομένης της κα-

τάστασης, δε θα έπρεπε να παραπονιούνται. Ήταν ζωντανοί, ή-
ξεραν τη θέση της Αρταλδάφρα, και μπορούσαν να εξερευνή-
σουν τη χαμένη πόλη όποτε επιθυμούσαν. 
 

 
 
Ο Σέλιρ’χοκ σηκώθηκε το επόμενο πρωί, και πήρε πρωινό μαζί με 
τους υπόλοιπους. 
  «Πώς αισθάνεσαι;» τον ρώτησε ο Γεράρδος. 

  «Καλύτερα απ’ό,τι πίστευα ότι θα αισθανόμουν, όταν δέχτηκα 
την επίθεση των οντοτήτων,» αποκρίθηκε ο μάγος. «Ο Ελπιδο-
φόρος είναι καλά;» 
  «Θα συνέλθει, αργά ή γρήγορα,» είπε ο Νάραλχεμ. 

  «Τρομερό αυτό που κατόρθωσε, πάντως… Ήταν ο μόνος από 
εμάς που στεκόταν όρθιος εκεί μέσα.» 
  «Ναι, πράγματι, δύσκολο να το κατορθώσεις.» 
  «Αδύνατο να το κατορθώσεις, θα έλεγα.» 

  Για μερικές στιγμές, οι δύο μάγοι κοιτάζονταν αμίλητα, καθώς 
ήταν καθισμένοι αντικριστά. 
  «Θες να καταλήξεις κάπου;» ρώτησε ο Σκοτ τον Σέλιρ. 
  «Δε νομίζω,» είπε εκείνος, «ότι κανένας άνθρωπος θα μπορούσε 

να στέκεται εκεί μέσα, ενώ η ενέργεια των οντοτήτων μάς χτυ-
πούσε όπως μας χτυπούσε.» 
  «Ο Καπετάνιος μας, δηλαδή, δεν είναι άνθρωπος;» ρουθούνισε ο 
Σκοτ. «Τι είναι, θεός;» Γέλασε, κοφτά. 
  «Μου έδωσε την εντύπωση ότι βρισκόταν υπό την επήρεια κά-

ποιας δύναμης έξω απ’τον εαυτό του,» εξήγησε ο Σέλιρ, «ή υπό 
την επήρεια κάποιας ουσίας… αν και δεν ξέρω ποια ουσία θα 
μπορούσε να έχει τέτοια αποτελέσματα.» 
  Κανένας από τους συντρόφους του Ελπιδοφόρου δε μίλησε. 



ΟΙ ΦΥΛΑΚΕΣ ΤΩΝ ΠΑΓΩΝ  /  559 

 
 

 

  Ο Σέλιρ τούς ρώτησε: «Το θεωρείτε φυσιολογικό αυτό; Το έχετε 
ξαναδεί να του συμβαίνει;» 

  «Δεν έχει σημασία τι είναι ‘φυσιολογικό’ και τι όχι, Σέλιρ’χοκ,» 
είπε ο Νάραλχεμ’νιρ. «Σημασία έχει ότι κάναμε αυτό που ήρθαμε 
να κάνουμε. Το συζήτησα και με τους φίλους σου, χτες, και νομί-
ζω ότι οι περισσότεροι, τουλάχιστον, συμφώνησαν πως ο καθέ-

νας πρέπει να κοιτάζει τη δουλειά του. Η Αρταλδάφρα, όπως εί-
πα και τότε, είναι δική σας. Κάντε ό,τι θέλετε μαζί της· πείτε πως 
την ανακαλύψατε εσείς.» 
  «Αυτό είναι… πολύ γενναιόδωρο από μέρους σας,» παρατήρησε 
ο Σέλιρ’χοκ, πίνοντας λίγο από το ζεστό τσάι του. 

  Όταν τελείωσαν το πρωινό τους, η Μάρθα πρότεινε να βγουν 
για να εξερευνήσουν την πόλη. 
  «Το πόδι σου είναι εντάξει;» τη ρώτησε ο Γεράρδος. 
  «Το γόνατο δε με πονά. Το πόδι με πονά ακόμα. Αλλά, ό,τι και 

να με πονούσε, βρισκόμαστε στην Αρταλδάφρα, Γεράρδε! Πι-
στεύεις ότι πρέπει να χάσουμε έστω και μία ώρα από την εξε-
ρεύνησή της; Είσαι σαλεμένος;» 
  Ο Γεράρδος μειδίασε. «Εντάξει, πάμε.» Κοίταξε τον Σέλιρ’χοκ 

και τον Προαιρέσιο. 
  Εκείνοι συμφώνησαν, και ο δεύτερος είπε: «Μπορούμε να ψά-
ξουμε και για το έλκηθρό μας.» 
  Ο Γεράρδος ένευσε. «Θα το χρειαστούμε στο ταξίδι της επι-

στροφής.» 
  Και ατένισε τον Νάραλχεμ’νιρ και τους άλλους, ερωτηματικά. 
  «Εμείς θα μείνουμε εδώ,» δήλωσε ο Βιοσκόπος. «Χρειάζεται να 
σας ξαναπώ ότι η πόλη είναι δική σας;» 
  Ο Γεράρδος και οι σύντροφοί του έφυγαν από το κατάλυμα. 

  Και μετά από μερικά λεπτά σιωπής, ο Νάραλχεμ είπε: «Πρέπει 
να τους σκοτώσουμε.» 
  «Είσαι σίγουρος;» ρώτησε ο Σκοτ. «Μπορεί να μην είναι επανα-
στάτες.» 



ΚΩΣΤΑΣ ΒΟΥΛΑΖΕΡΗΣ  /  560 

 
 

 

  «Μην είσαι αφελής. Επαναστάτες είναι. Και το γεγονός ότι δεν 
προσπάθησαν να μας σταματήσουν απ’το να ολοκληρώσουμε 

την αποστολή μας οφείλεται στο ότι οι οντότητες είχαν βαλθεί 
να σκοτώσουν κι εκείνους.» 
  «Έχει δίκιο, Σκοτ,» είπε η Κάτια, ανήσυχα. «Δε μπορούμε να 
τους έχουμε άλλο μαζί μας. Ποιος ξέρει τι μπορεί να κάνουν…» 

  Ο Σκοτ φάνηκε σκεπτικός. Γύρισε και κοίταξε τη Φενίλδα, αλλά 
η μάγισσα εξακολουθούσε να μη δίνει σημασία σε κανέναν, κα-
θισμένη καθώς ήταν πλάι στον Ελπιδοφόρο. 
  «Πρέπει να τους πιάσουμε απροετοίμαστους,» είπε ο Σκοτ, 
στρέφοντας πάλι το βλέμμα του στον Νάραλχεμ και στην Κάτια. 

«Διαφορετικά, ο κίνδυνος θα είναι μεγάλος. Οι πολεμικές τους 
ικανότητες δεν είναι άσχημες, καθόλου άσχημες, όπως φάνηκε 
όταν μας επιτέθηκαν τα φαντάσματα.» 
  «Ναι,» είπε ο Νάραλχεμ. «Πότε προτείνεις, λοιπόν; Τη νύχτα;» 

  «Αυτό είναι το λογικότερο. Θα έχουν βάλει, βέβαια, κάποιον 
φρουρό, αλλά πιστεύω ότι θα καταφέρω να τον βγάλω απ’τη 
μέση προτού προλάβει να κάνει τίποτα… Όμως,» έσμιξε τα χείλη, 
δυσανασχετώντας, «θα υπάρξει κάποιο ρίσκο, δίχως αμφιβολία. 

Είναι απαραίτητο να τους σκοτώσουμε, Νάραλχεμ;» 
  «Είναι επαναστάτες, Σκοτ!» τόνισε η Κάτια. «Εχθροί μας! Αν δεν 
τους σκοτώσουμε εμείς, θα μας σκοτώσουν αυτοί!» 
  «Σιωπή!» της είπε ο Νάραλχεμ, υψώνοντας το χέρι του. Και 

προς τον Σκοτ: «Κοίτα… Δεν ξέρω αν θα επιχειρήσουν να μας ε-
πιτεθούν ή όχι. Γνωρίζουν, όμως, πολλά. Πάρα πολλά. Γνωρίζουν 
πού είναι η Αρταλδάφρα. Γνωρίζουν τι ήρθαμε να κάνουμε εδώ. 
Και, αν είναι επαναστάτες, πού νομίζεις ότι θα μεταφέρουν αυ-
τές τις πληροφορίες; Στον Αρχιπροδότη, τον Πρίγκιπα Ανδρόνι-

κο. Και ο Πρίγκιπας Ανδρόνικος μπορεί, τότε, να κάνει… οτιδή-
ποτε. Νομίζεις ότι αυτό θ’αρέσει στους Υπερασπιστές;» 



ΟΙ ΦΥΛΑΚΕΣ ΤΩΝ ΠΑΓΩΝ  /  561 

 
 

 

  Ο Σκοτ μόρφασε. Καταράστηκε, κάτω απ’την ανάσα του, στο 
όνομα του Σκοτοδαίμονος. «Καλώς,» είπε. «Απόψε, θα πεθά-

νουν.» 
 
 
 

Ο Γεράρδος και οι σύντροφοί του επέστρεψαν στο κατάλυμα έ-
χοντας κάνει έναν χάρτη της πόλης και έχοντας πάρει φωτο-
γραφίες πολλών οικοδομημάτων, αγαλμάτων, και δρόμων της. 
Σε κάποια στιγμή, ενώ τριγύριζαν ακόμα μέσα στην Αρταλδά-
φρα, η Μάρθα ρώτησε μήπως θα ήταν καλή ιδέα να ζητήσουν 

από την ομάδα του Ελπιδοφόρου να τους δώσει έναν από τους 
δικούς της χάρτες της πόλης. Ο Γεράρδος, όμως, είπε ότι προτι-
μότερο ήταν να μην έχουν άλλα πάρε-δώσε μαζί τους· κι επιπλέ-
ον, δεν ήταν σίγουρος ότι εκείνοι θα τους έδιναν τον χάρτη, αν 

τους τον ζητούσαν. Ο Σέλιρ’χοκ συμφώνησε· το ίδιο κι ο Προαι-
ρέσιος. (Ο Τσαρέν’κραμ, ασφαλώς, δεν είχε άποψη, αφού δεν κα-
ταλάβαινε τι έλεγαν στη Συμπαντική Γλώσσα.) Η Μάρθα μού-
γκρισε, εκνευρισμένα, λέγοντάς τους ότι ορισμένες φορές φέρο-

νταν σα να ήταν τελείως μαλάκες. Σκεφτείτε μόνο πόσα οχτάρια 
μπορούμε να βγάλουμε από έναν χάρτη ακόμα! τους τόνισε· αλλά 
αυτό δεν άλλαξε τη γνώμη τους. 
  Κατά την περιπλάνησή τους στους δρόμους και στα οικοδομή-

ματα της Αρταλδάφρα, βρήκαν και το ενεργειακό τους έλκηθρο, 
έτσι δε χρειαζόταν πλέον να ανησυχούν ότι ένα μέρος των πραγ-
μάτων που μετέφεραν είχε χαθεί. Το έλκηθρο είχε σφηνώσει σε 
μια γωνία, κατά τη σύγκρουση με τα φαντάσματα, καθώς προ-
σπαθούσε ν’ακολουθήσει τον Γεράρδο μέσα στα δρομάκια της 

αρχαίας πόλης. 
  Επί του παρόντος, βρίσκονταν στο κατάλυμά τους, μέσα στην 
αρχέγονη πολυκατοικία. Έξω, ήταν νύχτα. Ο άνεμος ούρλιαζε, 



ΚΩΣΤΑΣ ΒΟΥΛΑΖΕΡΗΣ  /  562 

 
 

 

έχοντας δυναμώσει, και το χιόνι που έφερνε μαζί του ήταν πυ-
κνό. 

  «Συναντήσατε τίποτα φαντάσματα;» ρώτησε ο Νάραλχεμ’νιρ. 
  «Όχι,» αποκρίθηκε ο Γεράρδος, καθώς εκείνος κι οι σύντροφοί 
του έβγαζαν φαγητό από τις προμήθειές τους. «Ο Ελπιδοφόρος 
πώς είναι;» ρώτησε, ρίχνοντάς του μια ματιά. 

  Η Φενίλδα, που καθόταν πλάι του, αποκρίθηκε: «Τα ίδια,» και η 
φωνή της φανέρωνε την ανησυχία της. 
  «Θα έχει ξυπνήσει ώς αύριο,» είπε ο Νάραλχεμ. «Το πολύ με-
θαύριο. Ο οργανισμός του έχει απλά πάθει υπερκόπωση· αυτό 
είναι όλο.» 

  Η Φενίλδα, ωστόσο, δεν έμοιαζε τόσο σίγουρη για τούτο. Τα 
φρύδια της ήταν σμιγμένα και τα χείλη της πιεσμένα. 
  Ο Γεράρδος και οι σύντροφοί του έφαγαν το βραδινό τους και, 
μετά, έπεσαν για ύπνο μέσα στους υπνόσακούς τους. Μόνο ο 

Προαιρέσιος έμεινε ξύπνιος, για να κάνει την πρώτη σκοπιά. 
  Ο Νάραλχεμ’νιρ και οι δικοί του σύντροφοι έπεσαν, επίσης, για 
ύπνο. Δεν έβαλαν σκοπό, αλλά κανένας τους δεν κοιμήθηκε, ε-
κτός από τη Φενίλδα’σαρ, που δεν είχε συνεννοηθεί με τους υπό-

λοιπους, και τα βλέφαρά της έκλεισαν καθώς ήταν ξαπλωμένη 
πλάι στον Ελπιδοφόρο. 
  Οι περισσότερες λάμπες ήταν σβηστές τώρα, για εξοικονόμηση 
ενέργειας. Μονάχα μία ήταν αναμμένη, στο κέντρο του μεγάλου 

δωματίου. 
  Τα μάτια του Σκοτ γυάλισαν, ανοίγοντας. Και εστιάστηκαν στην 
καθισμένη μορφή του Προαιρέσιου. Ο Απολλώνιος κρατούσε το 
τουφέκι του από κοντά, αλλά δεν αντίκριζε τον δολοφόνο· τον 
είχε στα δεξιά του. 

  Εύκολος στόχος… σκέφτηκε ο Σκοτ. 
  Και, απρόσμενα, θυμήθηκε ότι δεν ήταν η πρώτη φορά που το 
είχε σκεφτεί αυτό. 
  …Εύκολος στόχος… 



ΟΙ ΦΥΛΑΚΕΣ ΤΩΝ ΠΑΓΩΝ  /  563 

 
 

 

  Ναι, εύκολος στόχος ήταν κι εκείνη η γυναίκα. Και τα χρήματα 
ήταν καλά: πολύ καλά για να τα αγνοήσει. 

  Υποπτευόταν ότι επρόκειτο για μία από τους Πολιτάρχες. Μέ-
λος της Συγκλήτου της Ρελκάμνια, που είχε διαλυθεί μόλις η Πα-
ντοκράτειρα πήρε την εξουσία, τόσο ξαφνικά. Ένα από τα μέλη 
που κρύβονταν… αλλά εύκολος στόχος. 

  Επειδή ο Σκοτ είχε τη σωστή πληροφόρηση. Και, στην τέχνη 
του εκτελεστή, η πληροφόρηση είναι το παν. Να ξέρεις πού μένει 
ο στόχος, πού πηγαίνει, πώς συμπεριφέρεται, πού εργάζεται, 
ποιους γνωρίζει. Τα πάντα. Όσο περισσότερα, τόσο το καλύτερο. 
  Ο εργοδότης του του είχε δώσει ό,τι χρειαζόταν. Εκτός από το 

δικό του όνομα. Ο Σκοτ δεν ήξερε ποιον ακριβώς υπηρετούσε· 
υπέθετε, όμως, ότι ήταν κάποιος από τους αξιωματικούς της Πα-
ντοκράτειρας. 
  Δε δίστασε ν’αναλάβει τη δουλειά. 

  Παρακολούθησε, για λίγο, τον στόχο. 
  …Εύκολος στόχος… 
  Και έδρασε. 
  Μια καλοσημαδένη σφαίρα στο πλάι του κεφαλιού τρύπησε το 

κρανίο της γυναίκας και τίναξε μυαλά και αίματα επάνω στο 
μπροστινό τζάμι του οχήματος που ήταν σταθμευμένο κοντά 
της. 
  Ο Σκοτ έφυγε, αθέατος– 

  Ή, έτσι νόμιζε. 
  Αργότερα, τον βρήκαν. Εμφανίστηκαν απρόσμενα εμπρός του 
και τον συνέλαβαν. Τον πήγαν σ’ένα ψηλό οικοδόμημα, σ’ένα 
σκοτεινό δωμάτιο. Ενεργοποιώντας μια οθόνη, του έδειξαν τον 
εαυτό του να πυροβολεί τη γυναίκα. Του τον έδειξαν από διάφο-

ρες οπτικές γωνίες. 
  Ήταν καταδικασμένος. Και απορούσε πώς είχαν παρθεί αυτές 
οι σκηνές. Υπήρχαν τηλεοπτικοί πομποί στο μέρος όπου στεκό-
ταν; Νόμιζε ότι το είχε ελέγξει! 



ΚΩΣΤΑΣ ΒΟΥΛΑΖΕΡΗΣ  /  564 

 
 

 

  Και τότε ήταν που οι Υπερασπιστές είχαν έρθει να τον συνα-
ντήσουν για πρώτη φορά. Του μίλησαν χρησιμοποιώντας χαρα-

κτηριστικές λέξεις και φράσεις που είχε χρησιμοποιήσει κι ο ερ-
γοδότης του, αλλά ποτέ δεν είπαν αν ήταν κι αυτός στη δούλεψή 
τους. Ποτέ δεν το αρνήθηκαν, ποτέ δεν το επιβεβαίωσαν. 
  Για ένα πράγμα, όμως, δεν υπήρχε αμφιβολία: Η ζωή του Σκοτ 

τώρα τους ανήκε. Θα ήταν ένας από τους δολοφόνους τους. 
  …Εύκολος στόχος, σκέφτηκε, ατενίζοντας τον Προαιρέσιο. 
  Αλλά δεν ήταν ένας στόχος που οι Υπερασπιστές ήθελαν νεκρό. 
Ήταν ένας στόχος που ο Νάραλχεμ’νιρ ήθελε νεκρό. Κι ο Σκοτ 
είχε ακόμα τις αμφιβολίες του… για διάφορους λόγους– 

  Κακώς! Δε χρειαζόταν. Η ομάδα του Γεράρδου, μάλλον, ήταν 
επαναστάτες, κι επομένως επικίνδυνοι. 
  Ο Σκοτ έπιασε το πιστόλι που βρισκόταν πλάι του. Την ασφά-
λεια την είχε ήδη κατεβάσει. 

  Ανασηκώθηκε, αργά, σιωπηλά, μέσα στον υπνόσακό του. Ύψω-
σε το πιστόλι, σημαδεύοντας. 
  Ο Προαιρέσιος κάτι είδε με την άκρια του ματιού του. Έκανε να 
γυρίσει. 

  «Σκοτ, όχι!» 
  Η φωνή αιφνιδίασε τον δολοφόνο. Στράφηκε, κι αντίκρισε τον 
Ελπιδοφόρο να είναι ανασηκωμένος μέσα στον υπνόσακό του. 
  Ο Προαιρέσιος, πάραυτα, ύψωσε το τουφέκι του. «Γεράρδε!» 

φώναξε. 
  Δε χρειαζόταν τίποτα περισσότερο για να ξυπνήσουν όλοι, τρα-
βώντας τα όπλα τους. 
  «Τι ακριβώς συμβαίνει εδώ;» απαίτησε ο Ελπιδοφόρος. Το ένα 
του χέρι ακουμπούσε ψηλά στο στέρνο του, σα να πονούσε εκεί 

καθώς μιλούσε. 
  «Σκόπευαν να μας σκοτώσουν, Γεράρδε!» γρύλισε ο Προαιρέσι-
ος, σημαδεύοντας τον Σκοτ. «Σ’το είχα πει! Σ’το είχα πει!» 



ΟΙ ΦΥΛΑΚΕΣ ΤΩΝ ΠΑΓΩΝ  /  565 

 
 

 

  «Κάποιο λάθος κάνετε–» άρχισε ο Νάραλχεμ’νιρ, παρότι κι εκεί-
νος κρατούσε πιστόλι. 

  «Αρκετά ψέματα από σένα, μάγε!» φώναξε ο Προαιρέσιος. 
«Πάω στοίχημα ότι εσύ τα σχεδίασες όλα τούτα!» Κι έστρεψε 
την κάννη του όπλου του προς τον Βιοσκόπο. 
  «Μου φαίνεται,» είπε ο Ελπιδοφόρος, «ότι το παρελθόν επανα-

λαμβάνεται. Έχουμε ξαναβρεθεί σ’αυτή την κατάσταση, να ση-
μαδεύουμε ο ένας τον άλλο. –Και δε νομίζω ότι συμφέρει κανέ-
ναν.» 
  «Πες το αυτό στους φίλους σου!» αντιγύρισε ο Προαιρέσιος. 
«Εκείνοι το ξεκίνησαν! Ο Σκοτ ήταν έτοιμος να με σκοτώσει!» 

  Ο Ελπιδοφόρος ένευσε. «Τον είδα να σημαδεύει προς τη μεριά 
σου. Δεν ξέρω τι ακριβώς έκανε–» 
  «Ποιον πας να κοροϊδέψεις, Ελπιδοφόρε;» 
  «Αν σημάδευε εσένα, τότε θα πρέπει να μ’ευχαριστείς που σου 

έσωσα τη ζωή!» είπε έντονα ο Ελπιδοφόρος. «Γιατί δε νομίζω ότι 
θα προλάβαινες ν’αποφύγεις τη σφαίρα προτού διαλύσει το κε-
φάλι σου.» 
  Ο Προαιρέσιος έμεινε σιωπηλός, αλλά δεν κατέβασε το όπλο 

του. 
  «Γιατί;» ρώτησε ο Γεράρδος τον Σκοτ. «Πίστευα πως είχαμε λύ-
σει τις διαφορές μας.» 
  «Δε σημάδευα τον Προαιρέσιο,» αποκρίθηκε ο δολοφόνος, κα-

τεβάζοντας το πιστόλι του και ασφαλίζοντάς το. «Νόμιζα πως 
είδα κάτι σκιές να κινούνται στο βάθος, πίσω από κείνη την 
πόρτα.» 
  Ο Προαιρέσιος ρουθούνισε. «Ναι, ’ντάξει…» 
  «Κατεβάστε τα όπλα σας,» είπε ο Γεράρδος. «Όλοι.» Και κατέ-

βασε το δικό του. 
  «Ναι,» συμφώνησε ο Ελπιδοφόρος. «Κάντε ό,τι λέει.» 
  Ο Νάραλχεμ’νιρ και η Κάτια δίστασαν. 



ΚΩΣΤΑΣ ΒΟΥΛΑΖΕΡΗΣ  /  566 

 
 

 

  «Κάντε ό,τι λέει!» φώναξε ο Ελπιδοφόρος. «Εξακολουθώ να εί-
μαι επικεφαλής αυτής της αποστολής, ή όχι;» 

  Ο μάγος και η μηχανικός υπάκουσαν, αν και οι όψεις τους ήταν 
αγριεμένες. 
  «Γεράρδε,» είπε ο Ελπιδοφόρος, «μπορώ να μιλήσω μόνος 
στους ανθρώπους μου;» 

  Ο Γεράρδος ένευσε και σηκώθηκε, κάνοντας νόημα και στους 
συντρόφους του να σηκωθούν. Εκείνοι δε δίστασαν και, μόλις 
φόρεσαν τις μπότες και τις γούνες τους, βγήκαν απ’το κατάλυμά 
τους, πηγαίνοντας στους διαδρόμους της πολυκατοικίας, οι ο-
ποίοι, καθότι είχαν ανοίγματα, δεν ήταν τελείως προστατευμένοι 

από τον άνεμο, αλλά ήταν πολύ καλύτερα να βρίσκεσαι εδώ πα-
ρά έξω, στους δρόμους της πόλης. 
  Ο Ελπιδοφόρος στράφηκε στον Νάραλχεμ, επειδή ήταν βέβαιος 
ότι ο μάγος είχε κανονίσει τη νυχτερινή επίθεση. «Γιατί συνέβη 

αυτό;» απαίτησε  
  «Είσαι ανόητος;» σφύριξε εκείνος. «Γιατί σταμάτησες τον 
Σκοτ;» 
  «Γιατί να μην τον σταματήσω;» 

  «Γιατί η ομάδα του Γεράρδου είναι επικίνδυνη!» 
  «Επικίνδυνη;» μούγκρισε ο Ελπιδοφόρος. «Αν δεν κάνω λάθος, 
ο μάγος τους ήταν που μας βοήθησε να νικήσουμε τους εχθρούς 
μας! Αν δεν ήταν αυτός, θα ήμασταν όλοι νεκροί!» 

  «Δε μ’ενδιαφέρει,» είπε ο Νάραλχεμ. «Γνωρίζουν πολλά. Κι αν 
είναι επαναστάτες –που, κατά πάσα πιθανότητα, είναι–, αυτό 
σημαίνει ότι θα μεταφέρουν τις πληροφορίες τους στον Αρχι-
προδότη.» 
  «Η αποστολή μας τελείωσε. Ό,τι κι αν μεταφέρουν δεν έχει ση-

μασία.» 
  «Θα του αποκαλύψουν τη θέση της Αρταλδάφρα!» 



ΟΙ ΦΥΛΑΚΕΣ ΤΩΝ ΠΑΓΩΝ  /  567 

 
 

 

  «Η Αρταλδάφρα δεν αποτελεί πλέον απειλή. Έτσι δε μας είπαν 
οι αφέντες μας; –ότι, όταν συναρμολογήσουμε τη συσκευή τους, 

η πόλη δε θα αποτελεί πλέον απειλή.» 
  «Είσαι παράτολμος, Ελπιδοφόρε,» μούγκρισε ο Νάραλχεμ. 
  «Είμαι, όμως, ο αρχηγός ετούτης της αποστολής. Και σ’το λέω 
για τελευταία φορά: δεν θα επιτεθούμε στην ομάδα του Γεράρ-

δου. Κατανοητό;» 
  «Μα, Καπετάνιε,» είπε η Κάτια, «ο Νάραλχεμ ίσως να έχει δίκιο! 
Κι επιπλέον, ίσως αυτοί να σχεδιάζουν να σκοτώσουν εμάς, αν 
δεν–» 
  «Μέχρι στιγμής, το μόνο που έχουν κάνει είναι να μας βοηθή-

σουν,» τόνισε ο Ελπιδοφόρος. «Εσείς προσπαθήσατε να τους 
σκοτώσετε! Και δεν θα το επαναλάβετε.» 
  «Καλώς,» ένευσε ο Νάραλχεμ, αν και η όψη του φανέρωνε θυμό. 
«Όπως επιθυμείς, αρχηγέ.» 

  Η Κάτια δεν είπε τίποτα· χώθηκε μόνο στον υπνόσακό της. 
  Ο Σκοτ αναστέναξε, κι άναψε ένα τσιγάρο. «Συγνώμη, Καπετά-
νιε,» μουρμούρισε, χωρίς να κοιτάζει τον Ελπιδοφόρο. «Έπρεπε 
να τόχα σκεφτεί ότι δε θα το ήθελες αυτό…» 

  Ο Ελπιδοφόρος τον χτύπησε συντροφικά στην πλάτη. «Δεν έχει 
σημασία,» είπε· και: «Φώναξέ τους τώρα να έρθουν μέσα.» 
  Ο Σκοτ ένευσε και σηκώθηκε απ’τον υπνόσακό του, βαδίζοντας 
προς την έξοδο του διαμερίσματος. 

  Η Φενίλδα αγκάλιασε τον Ελπιδοφόρο, σφίγγοντάς τον κοντά 
της. «Φοβήθηκα, για λίγο, ότι μπορεί να πέθαινες.» 
  Εκείνος γέλασε, κάπως πικρά. «Δε θα έχανα και τίποτα, μάγισ-
σα. Αλλά χαίρομαι που σε ξαναβλέπω.» Και την έσφιξε κι αυτός 
μέσα στην αγκαλιά του, νιώθοντας το σώμα του να πονά ακόμα 

από τις θανατηφόρες επιθέσεις των οντοτήτων της Αρταλδά-
φρα. 



ΚΩΣΤΑΣ ΒΟΥΛΑΖΕΡΗΣ  /  568 

 
 

 

Κεφάλαιο 41 
 
 
Την επομένη, η ομάδα του Ελπιδοφόρου βγήκαν από την Αρταλ-

δάφρα για να θάψουν το πτώμα του Νικόδημου στους πάγους. 
Δυστυχώς, η κηδεία του θα έπρεπε να γίνει εδώ· ήταν αδύνατο 
να τον μεταφέρουν στον Παγογέρακα, μέσα από τα βουνά, τις 
χιονοθύελλες, και τις ατελείωτες παγωμένες εκτάσεις. Ο Σκοτ 

και ο Νάραλχεμ’νιρ, χρησιμοποιώντας αξίνες και φτυάρια (τα 
δεύτερα τα δανείστηκαν από την ομάδα του Γεράρδου, προτού 
βγουν απ’την πόλη), έσπασαν τους πάγους, έφτασαν στην πα-
γωμένη γη από κάτω, και έσκαψαν εκεί έναν λάκκο. Έριξαν μέσα 
τον Νικόδημο και, έπειτα, ο Ελπιδοφόρος είπε μερικά λόγια προς 

τιμή του. Η αλήθεια ήταν ότι δεν ήξερε και πολλά γι’αυτόν. Βασι-
κά, δεν ήξερε τίποτα, πέρα απ’το γεγονός ότι ήταν καλός πιλό-
τος, συνετός στις προτάσεις του, και είχε άψογη αίσθηση του 
προσανατολισμού. Επομένως, περιορίστηκε στο να πει ακριβώς 

αυτά, καθώς και μια προσευχή στον Κρόνο, παρόμοια με τις 
προσευχές που έλεγε για τους πεσόντες στα πεδία των μαχών: 
τους πεσόντες που ήταν αδύνατο να μεταφερθούν στην πατρίδα 
τους, ώστε να κηδευτούν εκεί όπως έπρεπε. 

  Τελειώνοντας, αναρωτήθηκε αν κανένας άλλος από τους συ-
ντρόφους του γνώριζε τίποτα περισσότερο για τον Νικόδημο και 
ήθελε να μιλήσει. Κοιτάζοντάς τους όλους, όμως, διέκρινε πως, 
ακόμα κι αν κάποιος ήξερε καλύτερα τον νεκρό, δεν ήταν πρόθυ-

μος να πει κάτι γι’αυτόν. 
  Δεν πειράζει, σκέφτηκε. Ελπίζω μόνο η ψυχή σου να φύγει μα-
κριά από τούτη την τρισκατάρατη παγωμένη διάσταση, φίλε μου 
Νικόδημε. Κι έκανε νόημα στους άλλους να ρίξουν χώμα και πάγο 
πάνω στο πτώμα. 

  Ύστερα, επέστρεψαν στην Αρταλδάφρα και, το μεσημέρι, συ-
νάντησαν τον Γεράρδο και τους συντρόφους του στο κατάλυμά 



ΟΙ ΦΥΛΑΚΕΣ ΤΩΝ ΠΑΓΩΝ  /  569 

 
 

 

τους, καθώς αυτοί ήρθαν από ακόμα μια εξερεύνησή τους στην 
αρχέγονη πόλη. 

  «Θα φύγουμε όλοι μαζί;» τους ρώτησε ο Ελπιδοφόρος, ενώ έ-
τρωγαν, καθισμένοι πάνω στους υπνόσακούς τους με θερμά-
στρες αναμμένες ανάμεσά τους. 
  «Αν σχεδιάζετε πάλι να μας σκοτώσετε,» είπε ο Γεράρδος, «η 

απάντηση είναι όχι.» 
  «Σου είπα: αυτό δε θα ξανασυμβεί.» 
  Ο Προαιρέσιος είπε στον Γεράρδο: «Λες και θα μας το έλεγαν αν 
σχεδίαζαν να μας δολοφονήσουν.» Το βλέμμα του ήταν εχθρικό, 
αλλά δε μίλησε περισσότερο. 

  «Αν σας ήθελα νεκρούς,» τόνισε ο Ελπιδοφόρος, «θα είχα αφή-
σει τον Σκοτ να σε σκοτώσει.» 
  «Δεν σημάδευα τον Προαιρέσιο,» είπε ο Σκοτ. «Είχα δει κάτι να 
κινείται μες στις σκιές.» 

  Φυσικά, ο Προαιρέσιος δεν τον πίστεψε. 
  Ούτε κι ο Γεράρδος· αλλά ήταν βέβαιος ότι ο Νάραλχεμ’νιρ ήταν 
που τους ήθελε νεκρούς. Ή, τουλάχιστον, σκέφτηκε, αυτός μάς 
θέλει νεκρούς περισσότερο απ’όλους τους άλλους. Γιατί και η Κά-

τια δεν του είχε δημιουργήσει καλή εντύπωση. Έμοιαζε να τους 
φοβάται· και ο Γεράρδος ήξερε πως ο φόβος εύκολα μεταλλάσ-
σεται σε επιθυμία για φόνο. Το είχε δει να συμβαίνει, πολλές φο-
ρές, ειδικά ανάμεσα στα πληρώματα των καραβιών του Πορφυ-

ρού Κενού… 
  Δε νομίζω, όμως, να επιχειρήσουν να κάνουν τίποτα όσο ο Ελπι-
δοφόρος δίνει τις διαταγές. Η Κάτια είναι πολύ δειλή για να δράσει 
από μόνη της· και ο Νάραλχεμ το ξέρει πως δε θα καταφέρει πολ-
λά χωρίς την υποστήριξη των υπολοίπων. Το λιγότερο, χρειάζεται 

τον Σκοτ. 
 
 
 



ΚΩΣΤΑΣ ΒΟΥΛΑΖΕΡΗΣ  /  570 

 
 

 

Δεν έμειναν πολύ ακόμα στην Αρταλδάφρα. Τη μεθεπόμενη μέρα 
έφυγαν, γιατί οι προμήθειές τους δεν τους επέτρεπαν να καθί-

σουν περισσότερο. Το ταξίδι της επιστροφής γνώριζαν πως θα 
ήταν μακρύ. 
  Αφήνοντας τη μυθική Αρταλδάφρα πίσω τους, ακολούθησαν 
αντίστροφη πορεία από αυτήν που είχαν ακολουθήσει για να 

έρθουν εδώ, και, μετά από παραπάνω από ενάμισι μήνα δύσκο-
λου ταξιδιού, έφτασαν στο σημείο όπου η ομάδα του Ελπιδοφό-
ρου είχε σταματήσει τον Παγογέρακα. 
  Το εξάτροχο όχημα ήταν σκεπασμένο με πάγους και χιόνι, και 
ταλαιπωρήθηκαν πολύ μέχρι να το εντοπίσουν μέσα στο κατά-

λευκο τοπίο και στη χιονοθύελλα. Το μόνο πράγμα που έκανε 
τους Παντοκρατορικούς να μην τα παρατήσουν και να φύγουν 
ήταν το γεγονός ότι γνώριζαν πως, χωρίς τον Παγογέρακα, ήταν 
καταδικασμένοι να ξεμείνουν στην Ταρασμάλθη. Και το μόνο 

πράγμα που έκανε τους επαναστάτες να μην τα παρατήσουν, 
εγκαταλείποντας τους Παντοκρατορικούς μέσα στον λυσσαλέο 
άνεμο και στους πάγους, ήταν το γεγονός ότι, χωρίς το όχημα, θα 
χρειάζονταν πάνω από δέκα μέρες για να φτάσουν στην Πλωτή 

Βασίλισσα των Ουρανών, ενώ με το όχημα θα έφταναν εκεί σε 
μερικές ώρες. 
  Όταν τελικά βρήκαν τον Παγογέρακα, χρειάστηκε ολόκληρη δι-
αδικασία για να τον καθαρίσουν από τους πάγους και να επα-

ναφέρουν τις μηχανές του σε λειτουργική κατάσταση. Μία ημέ-
ρα τούς πήρε αυτή η δουλειά, αλλά, όταν τελείωσαν, το όχημα 
έδειχνε να λειτουργεί άψογα. Εξάλλου, ήταν κατασκευασμένο 
για παγωμένες περιοχές και όχι μόνο για αντίξοες μα για ακραίες 
περιβαλλοντικές συνθήκες. 

  Καθώς βράδιαζε, ο Ελπιδοφόρος προσκάλεσε τον Γεράρδο και 
τους συντρόφους του να έρθουν μέσα. «Υπάρχει χώρος για να 
κοιμηθούμε άνετα όλοι,» είπε· και οι επαναστάτες μπήκαν στο 



ΟΙ ΦΥΛΑΚΕΣ ΤΩΝ ΠΑΓΩΝ  /  571 

 
 

 

όχημα, παρότι έβλεπαν ότι ήταν Παντοκρατορικό: υπήρχε το έμ-
βλημα της Παντοκράτειρας επάνω του. 

  Η ενέργεια του Παγογέρακα είχε ήδη βάλει σε λειτουργία το σύ-
στημα εσωτερικής θέρμανσης, κι αισθάνθηκαν όλοι τους να ζε-
σταίνονται πραγματικά για πρώτη φορά εδώ και μήνες. Μονάχα 
δύο άνθρωποι έμειναν ξύπνιοι. 

  Ο ένας ήταν ο Νάραλχεμ’νιρ. 
  Περίμενε να πάνε οι υπόλοιποι στις καμπίνες τους και να περά-
σει κάποια ώρα, και μετά σηκώθηκε από το στενό κρεβάτι της 
δικής του καμπίνας και βάδισε, ξυπόλυτος, προς το ενεργειακό 
κέντρο του Παγογέρακα. Φτάνοντας εκεί, κάθισε στην ειδικά κα-

τασκευασμένη πολυθρόνα, μπροστά στον λάκκο που ήταν γεμά-
τος καλώδια, κυκλώματα, και κάτοπτρα. 
  Ο Ελπιδοφόρος είχε αποδειχτεί αφελής, πράγμα που ο Ελ-
κράσ’ναρχ είχε πει στον Νάραλχεμ ότι φοβόταν πως μπορεί να 

συνέβαινε· γι’αυτό κιόλας τον είχε πληροφορήσει –εκείνον και 
μόνο εκείνον– ότι πίσω απ’τα τοιχώματα του Παγογέρακα υπήρ-
χαν αισθητήρες, υπερεξελιγμένοι, τελευταίας τεχνολογίας: κι ο 
Νάραλχεμ όφειλε να τους χρησιμοποιήσει ανάλογα, αν έκρινε ότι 

η αποστολή βρισκόταν σε κίνδυνο. Ειδικά κατά την επιστροφή. 
  Ο Βιοσκόπος έκλεισε τα μάτια του και, αγγίζοντας τα ευαίσθη-
τα σημεία του καθίσματος προκειμένου να έρθει σε επαφή με το 
όχημα γύρω του, άρθρωσε τα λόγια για ένα Ξόρκι Ληθαργικής 

Ναρκώσεως… 
  Ο Σέλιρ’χοκ ήταν ο δεύτερος ξύπνιος άνθρωπος μέσα στον Πα-
γογέρακα. 
  Είχε μείνει ξύπνιος επειδή φοβόταν προδοσία. Φοβόταν πως, 
τώρα που οι Παντοκρατορικοί βρίσκονταν στο όχημά τους, ίσως 

να επιχειρούσαν κάτι… άσχημο. Ειδικά ο Νάραλχεμ’νιρ. 
  Κι αν ήθελε ένας Βιοσκόπος να τους εξολοθρεύσει, πώς θα το 
έκανε; Σίγουρα, δε θα έπαιζε με το μυαλό τους, όπως ένας Διαλο-
γιστής. Μάλλον, θα τους έριχνε σε ύπνο. Ο Σέλιρ ήξερε ότι οι Βιο-



ΚΩΣΤΑΣ ΒΟΥΛΑΖΕΡΗΣ  /  572 

 
 

 

σκόποι είχαν το Ξόρκι Ληθαργικής Ναρκώσεως, που, όταν κοι-
μόσουν, μπορούσε να σε ρίξει σε μια ληθαργική κατάσταση 

απ’όπου ήταν αδύνατον να ξυπνήσεις ακόμα και με πυροβολι-
σμούς. 
  Υπήρχε, όμως, ένα πρόβλημα: Αποκλείεται ο Νάραλχεμ να πή-
γαινε από τον έναν κοιμισμένο στον άλλο, υφαίνοντας το ξόρκι. 

Κάποιος θα τον αντιλαμβανόταν, και το σχέδιό του θα χαλούσε. 
  Επομένως; 
  Ο Σέλιρ, όταν ήταν μόνος του, χρησιμοποίησε το Ξόρκι Εντοπι-
σμού Αισθητήρων και, όπως το περίμενε, βρήκε αισθητήρες 
κρυμμένους πίσω απ’τα τοιχώματα του Παγογέρακα. 

  Ο Νάραλχεμ, λοιπόν, μπορούσε να κάνει κάτι πολύ κακό, αν ή-
θελε. 
  Ο Σέλιρ ήλπιζε οι φόβοι του να ήταν αβάσιμοι, ωστόσο αχρή-
στεψε τον αισθητήρα που βρισκόταν πλάι στο κρεβάτι του, βά-

ζοντας επάνω στο τοίχωμα μια μικρή, μεταλλική πλάκα που είχε 
μαζί του. Το υλικό της ήταν τέτοιο που μπλόκαρε τα περισσότε-
ρα είδη τηλεπικοινωνιακών κυματισμών. 
  Προετοιμασμένος κατάλληλα, ο Σέλιρ’χοκ περίμενε, μένοντας 

ξύπνιος. Και μετά από κάποια ώρα, άκουσε βήματα μέσα στο ό-
χημα, αν και όχι δυνατά: όποιος κι αν βάδιζε, ήταν ξυπόλυτος. 
Κρυφοκοίταξε και είδε, στον χαμηλό φωτισμό, μια φιγούρα να 
κινείται. 

  Ο Νάραλχεμ’νιρ. 
  Ο Σέλιρ ξαναπήγε στο κρεβάτι του και περίμενε, αφουγκραζό-
μενος. 
  Αν ήταν να γίνει αυτό που υπέθετε ότι θα γινόταν, θ’άκουγε σύ-
ντομα τον Βιοσκόπο να επιστρέφει, πλησιάζοντας εκείνον και 

τους συντρόφους του. Οπλισμένος. 
  Ο Σέλιρ όπλισε το πιστόλι του. 
  Άνμα, τώρα θα έπρεπε να είσαι εδώ… σκέφτηκε, καθώς θυμόταν 
τη φίλη του, η οποία ανήκε στο τάγμα των Δρακαινών. Οι Δρά-



ΟΙ ΦΥΛΑΚΕΣ ΤΩΝ ΠΑΓΩΝ  /  573 

 
 

 

καινες ήταν μάγισσες προσαρτημένες στη στρατιωτική ελίτ θη-
λέων «Μαύρες Δράκαινες», που παλιά δούλευαν για την Παντο-

κράτειρα και τώρα για τον Πρίγκιπα Ανδρόνικο. Δεν εκπαιδεύο-
νταν καινούργιες Δράκαινες πλέον· η Άνμα’ταρ ήταν από τις τε-
λευταίες του είδους της, και πολύ καλή στο να κάνει αυτό που 
ήξερε: να σκοτώνει, με τη μαγεία της, με κάθε είδους όπλο, με τα 

χέρια και με τα πόδια της. 
  Ναι, η βοήθειά της θα ήταν πολύτιμη τώρα. 
  Αλλά δεν είναι εδώ. 
  Ο Σέλιρ περίμενε… 
  …κι άκουσε, μετά από λίγο, κάποιον να βαδίζει μέσα στο όχημα. 

Σιγανά βήματα, πάλι: ξυπόλυτος. 
  Έρχεται. 
  Αναρωτιέμαι αν θα πλησιάσει εμένα πρώτα… 
  Ο Σέλιρ έκανε πως κοιμόταν, κρύβοντας το πιστόλι πλάι του με 

το δάχτυλο στη σκανδάλη. 
  Ο Νάραλχεμ, όμως, προσπέρασε τη μικρή καμπίνα του και συ-
νέχισε να βαδίζει. 
  Ο Σέλιρ σηκώθηκε, ξυπόλυτος κι εκείνος, και κρυφοκοίταξε. Εί-

δε ότι ο Βιοσκόπος κρατούσε ξιφίδιο στο δεξί χέρι, και ότι ζύγω-
νε την καμπίνα του Γεράρδου. 
  Μερικά βήματα ακόμα, και μπήκε στην καμπίνα. 
  Ο Σέλιρ κινήθηκε γρήγορα στο κατόπι του Νάραλχεμ. 

  Ο Βιοσκόπος στεκόταν τώρα πάνω απ’τον Γεράρδο, με το ξιφί-
διό του υψωμένο. Ο Καπετάνιος κοιμόταν μαζί με τη Μάρθα, και 
το στενό κρεβάτι ίσα που τους χωρούσε. Κανένας τους δεν έδει-
χνε να έχει αντιληφτεί την παρουσία του Παντοκρατορικού: κι 
εκείνος δεν έμοιαζε ν’ανησυχεί ότι, σκοτώνοντας τον έναν, θα 

τον καταλάβαινε ο άλλος. 
  Ναι, συμπέρανε ο Σέλιρ, Ξόρκι Ληθαργικής Ναρκώσεως, αναμφί-
βολα. 
  Υψώνοντας το πιστόλι του, φώναξε: «Νάραλχεμ’νιρ!» 



ΚΩΣΤΑΣ ΒΟΥΛΑΖΕΡΗΣ  /  574 

 
 

 

  Ο Βιοσκόπος στράφηκε, αιφνιδιασμένος. Τα μάτια του γούρλω-
σαν, βλέποντας τον Διαλογιστή. 

  «Πώς…;» ψέλλισε. 
  «Τους κοίμισες όλους, έτσι δεν είναι;» είπε ο Σέλιρ. «Και τους 
δικούς μου και τους δικούς σου.» 
  Τα μάτια του Νάραλχεμ στένεψαν, οργισμένα. Έσφιξε το μανίκι 

του ξιφιδίου μέσα στη δεξιά του γροθιά, ενώ το αριστερό του 
χέρι πήγαινε προς τη ζώνη του: προς το πιστόλι που βρισκόταν 
εκεί. 
  «Ούτε που να το σκέφτεσαι!» του είπε ο Σέλιρ. 
  Ο Νάραλχεμ γέλασε. «Τι σκοπεύεις να κάνεις; Να με σκοτώ-

σεις;» 
  «Αν χρειαστεί. Αυτή είναι η δεύτερη φορά που προσπαθείς να 
μας δολοφονήσεις. Απρόκλητα. 
  »Βγάλε τώρα το πιστόλι σου απ’τη θήκη του κι ακούμπησε το 

στο πάτωμα, αργά και ήρεμα.» 
  «Λυπάμαι, πρέπει να αρνηθώ.» 
  «Νομίζεις ότι δε θα σε σκοτώσω;» Ο Σέλιρ μειδίασε, λεπτά αλλά 
ψυχρά. «Ακούς τις ανόητες φήμες ότι οι Διαλογιστές αποφεύ-

γουν να σκοτώνουν;» 
  «Δεν πιστεύω σε φήμες. Η Κάτια, όμως, στέκεται πίσω σου.» 
  «Δεν έχεις τίποτα πιο έξυπνο να προσπαθήσεις;» Αναρωτιέμαι 
τι θα έλεγε η Άνμα για ένα τόσο παλιό κι ανόητο κόλπο! 

  «Δε σου λέει ψέματα, μάγε.» Η φωνή ήρθε από πίσω του, και 
ήταν θηλυκή, και γνωστή. 
  Σκατά… Δεν την άκουσα να πλησιάζει. Η Άνμα, σίγουρα, θα την 
είχε ακούσει. 
  Ο Σέλιρ δεν κατέβασε το πιστόλι του. Συνέχισε να σημαδεύει 

τον Νάραλχεμ στο κεφάλι. 
  «Ακόμα δε με πιστεύεις;» είπε ο Βιοσκόπος, υπομειδιώντας. 
  Ο Σέλιρ αισθάνθηκε την κάννη ενός πιστολιού να πιέζεται στον 
αυχένα του. «Ρίξε το όπλο σου,» τον πρόσταξε η Κάτια. 



ΟΙ ΦΥΛΑΚΕΣ ΤΩΝ ΠΑΓΩΝ  /  575 

 
 

 

  Αν ρίξω το όπλο μου, θα μας σκοτώσετε όλους, ούτως ή άλλως. 
Δεν κινήθηκε απ’τη θέση του. 

  «Υπέθεσες λάθος, Σέλιρ’χοκ: δεν κοίμισα τους συντρόφους μου· 
ή, μάλλον, όχι όλους. Μία την άφησα ξύπνια, για παν ενδεχόμενο. 
Κι όπως αποδείχτηκε, είχα δίκιο. 
  »Τώρα, καλύτερα να κατεβάσεις το όπλο σου… ‘αργά και ήρε-

μα’.» 
  Ένας πυροβολισμός αντήχησε μέσα στον Παγογέρακα. 
  Και δεν ήταν ο Σέλιρ’χοκ που είχε πατήσει τη σκανδάλη. 
  Ούτε η Κάτια. 
  Η κραυγή που ακολούθησε, όμως, ήταν δική της. 

  Ο Σέλιρ δεν είχε ιδέα ποιος μπορεί να είχε παρουσιαστεί, ως εκ 
θαύματος, για να τον συντρέξει, αλλά αμέσως πυροβόλησε. 
  Ο Νάραλχεμ’νιρ τινάχτηκε όπισθεν, κοπανώντας στο βάθος της 
καμπίνας και πέφτοντας πάνω στον Γεράρδο και στη Μάρθα, οι 

οποίοι δεν κατάλαβαν τίποτα. Το πρόσωπό του είχε γεμίσει αί-
μα. 
  Ο Σέλιρ στράφηκε πίσω του, για να δει την Κάτια σωριασμένη 
στο πάτωμα, να κρατά τον δεξή της μηρό, μερικά εκατοστά πά-

νω απ’το γόνατο, και να ουρλιάζει. Το πιστόλι της της είχε πέσει. 
  Ο Τσαρέν’κραμ ζύγωσε, βαστώντας δύο πιστόλια και το δόρυ 
του με τα τέσσερά του χέρια. 
  «Θεοί!» αναφώνησε ο Σέλιρ’χοκ. «Πώς είναι δυνατόν εσύ να εί-

σαι ξύπνιος;» 
  «Τι εννοείς, Σέλιρ;» 
  «Ο Νάραλχεμ’νιρ τούς έχει κοιμίσει όλους. Αλλά… Μα βέβαια! 
Είσαι Κρά’αν! Το Ξόρκι Ληθαργικής Ναρκώσεως δεν πρέπει να 
πιάνει το ίδιο καλά σ’εσάς όσο στους ανθρώπους.» 

  «Μην κινείσαι!» φώναξε, ξαφνικά, ο Τσαρέν’κραμ στην Κάτια. 
  Εκείνη δεν πρέπει να κατάλαβε τι της είπε, αλλά απομάκρυνε το 
χέρι της απ’το πεσμένο της πιστόλι, καθώς ο Κρά’αν τη σημά-
δευε με τα δύο δικά του. 



ΚΩΣΤΑΣ ΒΟΥΛΑΖΕΡΗΣ  /  576 

 
 

 

  Ο Σέλιρ στράφηκε στην Κάτια. 
  «Σε παρακαλώ, μάγε, μη με σκοτώσετε!» είπε εκείνη, κλαίγο-

ντας. «Μη με σκοτώσετε! Το σχέδιο ήταν του Νάραλχεμ!» 
  «Μπορείς να τη δέσεις;» ρώτησε ο Σέλιρ τον Τσαρέν’κραμ. 
  «Πάω να φέρω σχοινί. Πρόσεχέ την.» 
  «Εντάξει.» 

  Ο Τσαρέν’κραμ απομακρύνθηκε. 
  Ο Σέλιρ’χοκ κλότσησε το πιστόλι μακριά απ’την Κάτια. 
  «Μάγε, μη με σκοτώσετε! Σε παρακαλώ!» 
  «Αν θέλαμε να σε σκοτώσουμε, μάλλον θα το είχαμε κάνει ήδη.» 
  Αυτό τη σώπασε. 

  Ο Τσαρέν’κραμ επέστρεψε, φέρνοντας μαζί του σχοινί και δένο-
ντάς την χειροπόδαρα, ενώ εκείνη έσκουζε από τη σφαίρα που 
βρισκόταν μέσα στο πόδι της. 
  «Πρέπει κάποιος να δει το τραύμα,» είπε ο Κρά’αν. «Εγώ δεν ξέ-

ρω να περιποιούμαι τραύματα ανθρώπων.» 
  «Θα περιμένουμε,» αποκρίθηκε ο Σέλιρ’χοκ, «μέχρι να ξυπνή-
σουν οι άλλοι.» 
  «Τι σκατά λέτε;» ούρλιαξε η Κάτια. «Το πόδι μου πονάει! Δε 

χρειάζεται να μ’έχετε δεμένη· δε θα πάω πουθ– ΜΜΜμμμχχχχχ!» 
έκανε, καθώς ο Τσαρέν’κραμ τη φίμωνε. 
  «Σέλιρ’χοκ,» ρώτησε ο Κρά’αν, «υπάρχει τίποτα να πιούμε όσο 
θα περιμένουμε;» 

  «Υποθέτω κάτι θα βρούμε μέσα σε τούτο το όχημα,» μόρφασε ο 
μάγος. 
 
 
 

«Καταλαβαίνεις ότι μπορούσα εύκολα να σας είχα σκοτώσει ό-
λους. Ο μόνος λόγος που δεν το έκανα ήταν επειδή κι εσύ έσωσες 
τη ζωή μας την προηγούμενη φορά,» δήλωσε ο Σέλιρ’χοκ, καθι-



ΟΙ ΦΥΛΑΚΕΣ ΤΩΝ ΠΑΓΩΝ  /  577 

 
 

 

σμένος στον κεντρικό θάλαμο του Παγογέρακα, ενώ πρωινό φως 
έμπαινε από τα παράθυρα. 

  Ο Ελπιδοφόρος στεκόταν αντίκρυ στον μάγο, με τη Φενίλ-
δα’σαρ δεξιά του και τον Σκοτ αριστερά του. Ο Γεράρδος, η 
Μάρθα, ο Προαιρέσιος, κι ο Τσαρέν’κραμ ήταν πίσω από τον Σέ-
λιρ’χοκ. 

  Ο Ελπιδοφόρος αναστέναξε. «Ο Νάραλχεμ ενεργούσε από μόνος 
του,» είπε. «Δεν ξέρω τι τον έπιασε.» Κι έστρεψε το βλέμμα του 
στην Κάτια, η οποία βρισκόταν στο πάτωμα, δεμένη χειροπόδα-
ρα και φιμωμένη. Το δεξί μπατζάκι του παντελονιού της ήταν 
βαμμένο στο αίμα. «Αν ετούτη ήταν στρατιωτική αποστολή,» της 

είπε, «θα πήγαινες στρατοδικείο. Δύο φορές έχεις παρακούσει 
τις διαταγές μου.» Και προς τον Σκοτ: «Λύσε την. Και δες τι μπο-
ρείς να κάνεις για το χτύπημά της.» 
  Ο γαλανόδερμος άντρας ένευσε και, πλησιάζοντας την Κάτια, 

γονάτισε πλάι της. 
  Η Φενίλδα’σαρ ρώτησε τον Σέλιρ’χοκ: «Αισθητήρες; Είπες ότι 
υπάρχουν αισθητήρες πίσω απ’τα τοιχώματα του Παγογέρακα;» 
  Εκείνος ένευσε. «Μπορείς να το ελέγξεις και μόνη σου,» της εί-

πε. 
  Και τότε, η Φενίλδα θυμήθηκε… θυμήθηκε να ζητά από τον Νά-
ραλχεμ’νιρ να χρησιμοποιήσει ένα Ξόρκι Στιγμιαίας Υπνώσεως 
επάνω της, όταν ήταν να μπουν στον Αιθέρα από την Υπερυδά-

τια… και μετά, θυμήθηκε πως είχε ακούσει μια φωνή να την ξυ-
πνά, η οποία την είχε αποκαλέσει με τ’όνομά της. Ανοίγοντας, 
όμως, τα μάτια της, η Φενίλδα είχε δει τον Βιοσκόπο καθισμένο 
στην ειδική θέση του ενεργειακού κέντρου, έχοντας τα δικά του 
μάτια κλειστά και χρησιμοποιώντας τη Μαγγανεία Κινήσεως. 

Ποιος της είχε μιλήσει, λοιπόν; 
  Εκείνος μου μίλησε, χωρίς να χρειαστεί να χρησιμοποιήσει το 
στόμα του. Μέσω των αισθητήρων, συνειδητοποίησε τώρα η Φε-
νίλδα. 



ΚΩΣΤΑΣ ΒΟΥΛΑΖΕΡΗΣ  /  578 

 
 

 

  Και πρέπει να ήταν ο μόνος που ήξερε για την ύπαρξή τους μέσα 
στο σκάφος. Γιατί το έκαναν τούτο οι Υπερασπιστές; 

  Είπε στον Σέλιρ’χοκ: «Θα το ελέγξω, αλλά σε πιστεύω. Θα ήταν 
ανόητο να πεις ψέματα.» 
  Μετά, η Φενίλδα’σαρ πήγε στο ενεργειακό κέντρο του Παγογέ-
ρακα, ο Ελπιδοφόρος κάθισε στο τιμόνι, και ξεκίνησαν να κινού-

νται. Ο Σκοτ μετέφερε την Κάτια στην καμπίνα της, για να περι-
ποιηθεί την πληγή της. 
  Ο Προαιρέσιος ήταν εκνευρισμένος με την όλη ιστορία. «Η δεύ-
τερη φορά!» είπε. «Η δεύτερη φορά που επιχείρησαν να μας δο-
λοφονήσουν αυτοί οι μπάσταρδοι!» 

  «Δε νομίζω να το ξανακάνουν,» αποκρίθηκε ο Γεράρδος, έχο-
ντας τα χέρια του σταυρωμένα εμπρός του και σκεπτική όψη 
στο πρόσωπό του. 
  «Με καθησύχασες τώρα, Καπετάνιε…» 

  «Εμένα,» είπε η Μάρθα, «ο μάγος εξαρχής μου είχε φανεί τελεί-
ως καριόλης.» 
  Ο Παγογέρακας πλησίασε τη νότια όχθη του παγωμένου ποτα-
μού, και η Φενίλδα’σαρ, χρησιμοποιώντας ένα Ξόρκι Μηχανικής 

Μεταβλητότητος, τον μετέτρεψε σε αεροπλάνο. Υψώθηκαν στον 
αέρα, πέρασαν πάνω απ’τον ποταμό, προσγειώθηκαν, και η Φε-
νίλδα μετέτρεψε ξανά τον Παγογέρακα σε όχημα ξηράς. 
  Ο Ελπιδοφόρος τον οδήγησε βορειοδυτικά, προς τις ακτές της 

Ταρασμάλθης απ’όπου είχαν έρθει. 
  «Θα μου δείξετε πού είναι το σκάφος σας;» φώναξε στον Γε-
ράρδο και τους συντρόφους του. 
  Η Μάρθα πλησίασε, και του έδειξε επάνω στον χάρτη της οθό-
νης. 

  Μετά από πέντε ώρες έφτασαν, και ο Παγογέρακας σταμάτησε 
στις ακτές του κόλπου. Ο Γεράρδος και οι σύντροφοί του χαιρέ-
τησαν τον Ελπιδοφόρο και βγήκαν απ’το όχημα, μέσα στον ά-



ΟΙ ΦΥΛΑΚΕΣ ΤΩΝ ΠΑΓΩΝ  /  579 

 
 

 

γριο άνεμο, στο χιόνι, και στους στροβιλιζόμενους παγοκρυ-
στάλλους. 

  «Αφού είμαστε ακόμα ζωντανοί, καλά είναι,» είπε ο Προαιρέσι-
ος, βλέποντας τον Παγογέρακα να φεύγει. «Πάμε τώρα να βρού-
με τη Βασίλισσα.» 
  Οδοιπόρησαν για καμια ώρα πλάι στις παγωμένες ακτές και, 

ύστερα, εντόπισαν το υποβρύχιό τους. Το πλησίασαν και βάλθη-
καν να ξεπαγώσουν την καταπακτή του, ώστε να καταφέρουν 
να την ανοίξουν. Η δουλειά αυτή δεν αποδείχτηκε καθόλου εύ-
κολη. Χρειάστηκαν κάμποση ενέργεια και ειδικά εργαλεία. Μετά 
από παραπάνω από είκοσι λεπτά, η καταπακτή άνοιξε. 

  «Για λίγο είχα ανησυχήσει…» παραδέχτηκε ο Προαιρέσιος, λα-
χανιασμένα. 
  Κατέβηκαν στο εσωτερικό της Πλωτής Βασίλισσας των Ουρα-
νών και άρχισαν να ξεπαγώνουν τις μηχανές και τα συστήματά 

της. Όπως και με τον Παγογέρακα, τούτη η διαδικασία τούς πήρε 
όλη την υπόλοιπη ημέρα, μέχρι που να μπορούν να πουν ότι το 
σκάφος λειτουργούσε κανονικά. Και η Βασίλισσα δεν ήταν κανέ-
να τυχαίο μηχάνημα· ήταν απ’τα καλύτερα που είχε η Επανά-

σταση: ο Πρίγκιπας Ανδρόνικος τούς την είχε δώσει ειδικά για 
τούτη την αποστολή. Ένα άλλο σκάφος ή όχημα θα είχε κατα-
στραφεί για πάντα, εκτεθειμένο τόσο καιρό στο άγριο περιβάλ-
λον της Ταρασμάλθης. 

  Την επομένη, οι επαναστάτες έβαλαν το υποβρύχιο σε κίνηση 
κάτω απ’το νερό της θάλασσας. Και ο Προαιρέσιος το οδήγησε 
για κάποια ώρα, αποφεύγοντας παγόβουνα. Μετά, ο χάρτης τους 
τους έδειξε ότι βρίσκονταν κάτω από το σημείο μετάβασης για 
Αιθέρα, οπότε ο Σέλιρ’χοκ χρησιμοποίησε το Ξόρκι Μηχανικής 

Μεταβλητότητος, και η Πλωτή Βασίλισσα σηκώθηκε πάνω απ’το 
νερό, καθώς μεταμορφωνόταν σε υδροπλάνο. Ο Προαιρέσιος την 
αποθαλάσσωσε, με τις μηχανές της να ουρλιάζουν, και πέταξαν 
στον ουρανό της Ταρασμάλθης. Ο άνεμος, το χιόνι, και οι παγο-



ΚΩΣΤΑΣ ΒΟΥΛΑΖΕΡΗΣ  /  580 

 
 

 

κρύσταλλοι έκαναν το σκάφος να τραντάζεται και να τρίζει, αλ-
λά ο Απολλώνιος πιλότος κατάφερε να το κρατήσει σε σταθερή 

ανοδική πορεία– 
  –και μετά, πέρασαν το σημείο μετάβασης και βρέθηκαν στην 
αργυρογάλανη απεραντοσύνη του Αιθέρα. 



ΟΙ ΦΥΛΑΚΕΣ ΤΩΝ ΠΑΓΩΝ  /  581 

 
 

 

Κεφάλαιο 42 
 
 
Το σκοτάδι, στο βάθος του μεγάλου έρημου δωματίου, διαλύθη-

κε από μια αργυρόχρωμη λάμψη, που παρουσιάστηκε κι εξαφα-
νίστηκε γρήγορα, απαλά, σαν αύρα· κι ύστερα, μια πορφυρή 
λάμψη φάνηκε· κι άλλη μια αργυρή· και μια πορφυρή, από πιο 
κοντά. 

  Μια ψηλή μορφή ξεπρόβαλε, μοιάζοντας να φορά πανοπλία και 
κράνος, καμωμένα από μαύρη ύλη που έκανε αργυρόχρωμες και 
πορφυρόχρωμες αντανακλάσεις σε φαινομενικά τυχαίες στιγ-
μές. Τα πόδια της ανθρωπόμορφης φιγούρας δεν άγγιζαν το έ-
δαφος· αιωρούνταν μερικά εκατοστά από πάνω του. 

  «Ολοκλήρωσες την αποστολή σου με επιτυχία. Είμαστε ευχαρι-
στημένοι μαζί σου, Ελπιδοφόρε.» Η φωνή ήταν απόκοσμη, τρο-
μαχτική· σίγουρα, όχι ανθρώπινη. 
  Ο άντρας που στεκόταν στο κέντρο του μεγάλου δωματίου, φο-

ρώντας κάπα και κουκούλα, είπε: «Τρεις από το πλήρωμά μου 
έχασαν τη ζωή τους…» 
  «Δυστυχείς αλλά αναγκαίες απώλειες, Ελπιδοφόρε…» 
  «Ναι,» αποκρίθηκε εκείνος, «έτσι φαίνεται.» Και, κάπως απότο-

μα: «Να κάνω μια ερώτηση;» 
  «Ασφαλώς.» 
  «Γιατί μόνο ο Νάραλχεμ’νιρ γνώριζε για τους αισθητήρες μέσα 
στο σκάφος μας;» 

  «Για λόγους ασφαλείας.» 
  «Λόγους ασφαλείας…» μουρμούρισε ο Ελπιδοφόρος. Και δυνα-
τότερα: «Παραλίγο να μας σκοτώσει όλους!» 
  «Νομίζαμε, Ελπιδοφόρε, ότι δεν σε ενδιέφερε για τη ζωή σου.» 
  «Μ’ενδιέφερε, όμως, για τη ζωή του πληρώματός μου. Ο Νάραλ-

χεμ’νιρ, με τις ενέργειές του, μας άφησε εκτεθειμένους!» 



ΚΩΣΤΑΣ ΒΟΥΛΑΖΕΡΗΣ  /  582 

 
 

 

  «Ναι, το αντιλαμβανόμαστε. Ήταν ανόητο από μέρους του. Και 
πλήρωσε για την ανοησία του. Όφειλε να ήταν προσεχτικότερος. 

  »Υπάρχει κάτι άλλο που θέλεις να μας ρωτήσεις, Ελπιδοφόρε;» 
  «Ναι. Πότε παίρνω προαγωγή; Πότε θα έρθει ο καιρός να φύγω 
από τούτο τον καταραμένο λαβύρινθο;» 
  «Δεν παίρνεις προαγωγή όταν υπηρετείς εμάς, Ελπιδοφόρε. Βρί-

σκεσαι ήδη πολύ ψηλά.» 
  Πολύ ψηλά; Ο Ελπιδοφόρος γέλασε μέσα απ’το σκοτάδι της 
κουκούλας του. Τα ύψη έχουν αρχίσει να ζαλίζουν το μυαλό μου! 
  «Θα έπρεπε να είσαι ευχαριστημένος που βρίσκουμε ότι μας ικα-
νοποιείς. Ο καιρός θα έρθει που θα σε ξαναχρειαστούμε. Σύντο-

μα…» Και, γυρίζοντας, η ψηλή φιγούρα κινήθηκε προς τα σκοτει-
νά βάθη του δωματίου. Σε λίγο, μονάχα οι πορφυρές κι οι αργυ-
ρές λάμψεις της φαίνονταν, μέχρι που κι αυτές εξαφανίστηκαν. 
  Ο Ελπιδοφόρος πήρε την ενεργειακή του λάμπα από το βρόμικο 

μεταλλικό πάτωμα και βάδισε μέσα στους έρημους διαδρόμους 
του Παντοτινού Ανακτόρου. Από κάπου, κάποιου είδους υγρό 
ακουγόταν να στάζει, και μια οξεία οσμή ήταν απλωμένη. Ο Ελ-
πιδοφόρος δεν μπορούσε να καθορίσει ούτε την προέλευση του 

ενός ούτε του άλλου. Πράγμα όχι παράξενο εδώ πέρα: το Ανά-
κτορο ήταν, πιθανώς, το πιο πολύπλοκο οικοδόμημα σ’όλο το 
Γνωστό Σύμπαν. 
  Φτάνοντας στο μέρος που ονόμαζε σπίτι, είδε ότι η μεταλλική 

πόρτα ήταν μισάνοιχτη και φως ερχόταν από μέσα. 
  Κι άλλη έκπληξη; 
  Παραμέρισε την πόρτα και μπήκε, για να δει μια γυναίκα καθι-
σμένη. Το λευκό φως της ενεργειακής λάμπας του χώρου έκανε 
τα μεγάλα, στρογγυλά γυαλιά της να γυαλίζουν. Επάνω στο 

τραπέζι, μπροστά της, ήταν ένας δερμάτινος σάκος. Βλέποντάς 
τον να μπαίνει, σηκώθηκε όρθια, χαμογελώντας. 



ΟΙ ΦΥΛΑΚΕΣ ΤΩΝ ΠΑΓΩΝ  /  583 

 
 

 

  «Φενίλδα,» είπε ο Ελπιδοφόρος, σβήνοντας τη λάμπα του κι 
αφήνοντας την παραδίπλα. «Τι κάνεις εδώ;» Κατέβασε την κου-

κούλα του. 
  «Ήρθα να σου φέρω μερικά πράγματα.» Ακούμπησε το χέρι της 
επάνω στον δερμάτινο σάκο. 
  «Ευχαριστώ,» είπε ο Ελπιδοφόρος. «Θες να σε κεράσω κάτι… 

από αυτά που έφερες;» Μειδίασε, καθίζοντας σε μια καρέκλα. 
  Η Φενίλδα, επιστρέφοντάς του το μειδίαμα, κάθισε κι εκείνη. 
«Ένα ποτήρι Κρύο Ουρανό.» 
  Ο Ελπιδοφόρος τράβηξε από τον σάκο το μπουκάλι με τον Κρύο 
Ουρανό –ήταν δροσερό μέσα στο χέρι του–, το άνοιξε μ’ένα ανοι-

χτήρι, και γέμισε δύο ποτήρια. 
  Η Φενίλδα πήρε το ένα, βγάζοντας τα γυαλιά της. 
  Ο Ελπιδοφόρος τής πρόσφερε τσιγάρο, κι όταν εκείνη το δέ-
χτηκε, της το άναψε. Μετά, άναψε ένα για τον εαυτό του. 

  Για λίγο, σιγή επικράτησε στο δωμάτιο. 
  «Λοιπόν, τι νέα;» είπε η Φενίλδα, τελικά. 
  «Τι νέα περιμένεις να έχω εδώ πέρα, Φενίλδα; Οι αφέντες μας 
μόλις μ’επισκέφτηκαν.» 

  «Τι σου είπαν;» 
  «Τίποτα, βασικά. Τους ρώτησα για τον Νάραλχεμ…» 
  Η Φενίλδα συνοφρυώθηκε. 
  «Τους ρώτησα γιατί μόνο αυτός ήξερε για τους αισθητήρες. ‘Για 

λόγους ασφαλείας,’ μου απάντησαν.» Ο Ελπιδοφόρος γέλασε, και 
ήπιε Κρύο Ουρανό. «Παραλίγο να μας σκοτώσει όλους, ο ηλίθιος! 
Ο Σέλιρ’χοκ μπορούσε άνετα να μας είχε καθαρίσει, αν ήθελε, 
όσο βρισκόμασταν υπό την επήρεια εκείνου του ξορκιού.» 
  «Η αλήθεια είναι πως, ναι, μπορούσε. Τους είχες, όμως, κι εσύ 

σώσει τη ζωή. Σ’το χρωστούσαν.» 
  «Ίσως,» είπε ο Ελπιδοφόρος, φυσώντας καπνό απ’τα ρουθού-
νια. «Ίσως. Αλλά τι σημασία έχει η ζωή για μένα, ούτως ή άλ-
λως;» 



ΚΩΣΤΑΣ ΒΟΥΛΑΖΕΡΗΣ  /  584 

 
 

 

  «Μην είσαι τόσο μουντός…» άρχισε η Φενίλδα, και διαπίστωσε 
ότι δεν ήξερε πώς να συνεχίσει. 

  «Μη μου λες ανοησίες. Από λάθος είμαι ζωντανός.» Έφερε το 
τασάκι κοντά και έσβησε το τσιγάρο του. «Το ξέρεις αυτό.» 
  «Δεν… Δεν είναι έτσι ακριβώς, Ελπιδοφόρε.» Αναστέναξε. «Τέ-
λος πάντων. Σου έφερα μια φορητή οθόνη.» Άνοιξε τον σάκο. 

  Ο Ελπιδοφόρος ύψωσε ένα του φρύδι. 
  Η Φενίλδα έσβησε το τσιγάρο της κι έβγαλε μέσα απ’τον σάκο 
μια παραλληλόγραμμη συσκευή. Πατώντας ένα κουμπί επάνω 
της, την έκανε να ξεδιπλωθεί, αποκαλύπτοντας μια οθόνη. «Έχει 
αποθηκευμένες τριάντα ταινίες.» 

  Ο Ελπιδοφόρος γέλασε. «Με κοροϊδεύεις, Φενίλδα, έτσι;» 
  «Τι;» έκανε εκείνη. «Φυσικά και όχι. Αλλά, άμα είσαι έτσι, δε θα 
σου ξαναφέρω άλλη φορά πράγματα για να περνάς την ώρα 
σου.» Μειδίασε. Ήπιε μια γουλιά Κρύο Ουρανό. 

  «Εντάξει,» είπε ο Ελπιδοφόρος. «Σ’ευχαριστώ.» 
  Η Φενίλδα άφησε το ποτήρι της στο τραπέζι, μισοτελειωμένο. 
«Πρέπει να πηγαίνω.» Σηκώθηκε απ’την καρέκλα. «Θα ξανάρθω, 
όμως, τώρα που ξέρω πού μένεις. Ελπίζω να μην αλλάξεις κατοι-

κία σύντομα.» 
  «Θα σε περιμένω. Αλήθεια, ποιος σου είπε πού να με βρεις;» 
  «Εσύ ποιος λες να μου το είπε;» Η Φενίλδα φόρεσε τα μεγάλα, 
στρογγυλά γυαλιά της, που ο Ελπιδοφόρος δε νόμιζε ότι της πή-

γαιναν. 
  Ήταν ντυμένη με πράσινο πουκάμισο χωρίς γιακά, μαύρο δερ-
μάτινο παντελόνι, και καφετιές μπότες που έφταναν ώς το γό-
νατο. Τα ρούχα της, ως συνήθως, έμοιαζαν να κολακεύουν το 
σώμα της: πράγμα που σήμαινε ότι, ουσιαστικά, το σώμα της 

ήταν που κολάκευε τα ρούχα. Στη μέση της τυλιγόταν μια λεπτή 
ζώνη, απ’όπου κρεμόταν ένα πιστόλι από τη μια μεριά κι ένα ξι-
φίδιο από την άλλη (δεν ερχόταν κανείς άοπλος στα εγκατα-
λειμμένα μέρη του Παντοτινού Ανακτόρου). Στους ώμους και 



ΟΙ ΦΥΛΑΚΕΣ ΤΩΝ ΠΑΓΩΝ  /  585 

 
 

 

στην πλάτη της έπεφτε μια μελανή κάπα που το εσωτερικό της 
ήταν στιλπνό και μοβ. Τα μακριά, μαύρα μαλλιά της μάγισσας 

ήταν δεμένα κότσο πίσω απ’το κεφάλι της. 
  «Πηγαίνω τώρα,» είπε. «Ευχαριστώ για το τσιγάρο.» 
  Ο Ελπιδοφόρος σηκώθηκε απ’την καρέκλα του. «Θα σε συνο-
δέψω ώς την έξοδο του λαβυρίνθου των σκουπιδιών και της με-

ταλλικής σαβούρας.» 
  Η Φενίλδα χαμογέλασε, και το γαλανό χρώμα στα μάγουλά της 
σκούρυνε. 
  Βγήκαν απ’το σπίτι του Ελπιδοφόρου και βάδισαν μέσα στα 
εγκαταλειμμένα σπλάχνα του Παντοτινού Ανακτόρου. 

 
 
 
Η Μάρθα γονάτισε στο ένα γόνατο και αγκάλιασε τον Νικόλαο, 

σφίγγοντάς τον κοντά της και χαμογελώντας. 
  «Άργησες!» της είπε εκείνος. «Δύο μήνες έκανες!» 
  «Δεν είναι δύο μήνες ακόμα, παλιοψευταρά,» αποκρίθηκε η 
Μάρθα, χαστουκίζοντας το μάγουλο του αγοριού, ελαφρά, παι-

χνιδιάρικα. «Και για εμάς ήταν πολύ περισσότερο. Κοντέψαμε να 
ψοφήσουμε απ’το κρύο στην Ταρασμάλθη.» 
  «Και το κρύο,» πρόσθεσε ο Γεράρδος, «ήταν το λιγότερο από τα 
προβλήματά μας.» 

  Είχαν μόλις μπει στο σπίτι της Μάρθας, στη Φθιάνη, και είχαν 
αφήσει τους σάκους τους στο πάτωμα του καθιστικού. 
  «Δεν ήταν ακριβώς το λιγότερο, Καπετάνιε,» διαφώνησε ο Προ-
αιρέσιος. «Αλλά, σίγουρα, συναντήσαμε και χειρότερα εκεί πέ-
ρα.» Αναστέναξε, καθίζοντας σε μια πολυθρόνα. 

  Η Μάρθα σηκώθηκε όρθια και κοίταξε γύρω-γύρω, το δωμάτιο. 
«Έτσι που το μπανίζω,» είπε στον Νικόλαο, «δε φαίνεται να τό-
χεις καταστρέψει. Ελπίζω, για το καλό σου, αυτό να ισχύει και 
για τ’άλλα δωμάτια.» 



ΚΩΣΤΑΣ ΒΟΥΛΑΖΕΡΗΣ  /  586 

 
 

 

  «Δεν πείραξα τίποτα!» δήλωσε ο Νικόλαος. Και μετά, κοίταξε 
τον Τσαρέν’κραμ από πάνω ώς κάτω. «Γιατί αυτός ο τύπος φορά 

αυτή τη χαζή στολή, Μάρθα;» 
  Η Μάρθα γέλασε. «Δεν είναι στολή.» 
  Ο Νικόλαος την αγριοκοίταξε, σταυρώνοντας τα χέρια του ε-
μπρός του. «Δε με φοβίζεις, βλαμμένη!» 

  Τώρα, όλοι γελούσαν. Εκτός απ’τον Νικόλαο και τον Τσα-
ρέν’κραμ (ο οποίος δεν καταλάβαινε λέξη απ’όσα έλεγαν). 
  «Δεν είναι στολή,» είπε ο Γεράρδος. «Ο φίλος μας είναι Κρά’αν· 
τον βρήκαμε στην Ταρασμάλθη.» 
  «Τι είναι ο Κράγαν;» 

  «Κρά’αν. Και θα σου πω τι είναι μόλις πλυθούμε και ξεκουρα-
στούμε λίγο. Δε χρειάζεται να τον φοβάσαι, όμως· δεν είναι ε-
χθρικός.» 
  «Δεν τον φοβάμαι!» 

  «Ωραία,» ένευσε ο Γεράρδος, χαμογελώντας. 
  Είχαν δυσκολευτεί να βάλουν τον Τσαρέν’κραμ στη Φθιάνη. 
Έπρεπε να τον κρύψουν, για να μην τον δει κανένας Παντοκρα-
τορικός φρουρός· γιατί, αν τον έβλεπε, θα τους γίνονταν ένα 

σωρό ερωτήσεις. Μπορεί, μάλιστα, να τους τραβούσαν και σε 
κανένα κρατητήριο για ανάκριση, θεωρώντας ότι είχαν φέρει 
κάποιο άγνωστο, και πιθανώς επικίνδυνο, πλάσμα στην πόλη. 
  Επί του παρόντος, η Μάρθα κοίταξε τον Σέλιρ’χοκ και τον Προ-

αιρέσιο. «Σ’αυτό το σπίτι έχω μόνο ένα μπάνιο,» είπε, «και δεν 
είναι και πολύ μεγάλο. Άσε που είναι τελείως κακοφτιαγμένο, 
και θέλω κάποτε να του κάνω αλλαγές. Και θα πρέπει πάλι να 
κοιμηθείτε άβολα, αν μείνετε εδώ για το βράδυ. Ξέρω, όμως, ένα 
γαμηστερό ξενοδοχείο, όχι πολύ μακριά από δω. ‘Το Παρατηρη-

τήριο’, το λένε. Είναι πολύ ψηλό, και έχει και καλή θέα.» 
  «Εν ολίγοις, θες να μας ξεφορτωθείς,» συμπέρανε ο Προαιρέσι-
ος, συνοφρυωμένος. 



ΟΙ ΦΥΛΑΚΕΣ ΤΩΝ ΠΑΓΩΝ  /  587 

 
 

 

  «Μην το βλέπεις έτσι, ρε στραβομούτσουνε!» είπε η Μάρθα. «Το 
λέω για το καλό σας, γαμώ την ανωμαλία σου. Δε μπορώ να σας 

φιλοξενήσω όλους εδώ. Δεν υπάρχει χώρος. Έναν, όμως, μπορώ 
να τον φιλοξενήσω. Γεράρδε,» στράφηκε να τον κοιτάξει, «αν θες 
να μείνεις,» του έκλεισε το μάτι, υπομειδιώντας, «δε θα είναι 
πρόβλημα.» 

  «Ωωωχ!» έκανε ο Προαιρέσιος, καθώς σηκωνόταν απ’την πο-
λυθρόνα. «Είσαι απαράδεκτη, κοπελιά! Και να με πλήρωνες να 
μείνω στο καλύβι σου, δε θα έμενα–» 
  «Πρόσεχε τι λες για το σπίτι μου!» 
  Ο Προαιρέσιος την αγνόησε. «Καπετάνιε, θα μείνεις;» 

  «Δε θα ήθελα να αρνηθώ μια τόσο ευγενική πρόσκληση.» 
  Ο Προαιρέσιος αναποδογύρισε τα μάτια. «Καλή τύχη.» Και προς 
τη Μάρθα: «Ελπίζω να μην πειράζει ν’αφήσουμε τα περισσότερα 
απ’τα πράγματά μας εδώ;» 

  Εκείνη ανασήκωσε τους ώμους. «Δεν πιάνουν χώρο…» 
  «Προς τα πού είναι αυτό το Παρατηρητήριο;» ρώτησε ο Σέ-
λιρ’χοκ. 
  Η Μάρθα τού έδωσε μερικές γρήγορες κατευθύνσεις. 

  Ο Προαιρέσιος, ο Σέλιρ’χοκ, και ο Τσαρέν’κραμ πήραν κάποια 
απαραίτητα πράγματα και έφυγαν. Ο τελευταίος φορούσε κάπα 
και κουκούλα, έχοντας κρυμμένο όχι μόνο το κεφάλι του αλλά 
και τα δύο από τα τέσσερα χέρια του. 

  Ο Νικόλαος είπε: «Καλά έκανες και τους έδιωξες. Είχαμε γίνει 
πολλοί.» 
  Η Μάρθα και ο Γεράρδος γέλασαν, και η Μάρθα είπε στον μικρό 
να πάει να τους φέρει φαγητό από έξω. 
 

 
 
Η Μάρθα τεντώθηκε πάνω στο κρεβάτι, μέσα στο σκοτεινό δω-
μάτιο. 



ΚΩΣΤΑΣ ΒΟΥΛΑΖΕΡΗΣ  /  588 

 
 

 

  Ο Γεράρδος φίλησε τον ώμο της και πέρασε το χέρι του γύρω 
απ’τη γυμνή της μέση. «Ξέρεις τι σκέφτηκα;» 

  «…Τι;» Η φωνή της ακουγόταν νυσταγμένη, ύστερα από τις δύο 
φορές που είχαν κάνει έρωτα. 
  «Δε μπορείς να συνεχίσεις να μένεις εδώ, στη Φθιάνη.» 
  «Με γουστάρεις περισσότερο απ’όσο νόμιζα, ε;» Η Μάρθα έκανε 

να φιλήσει τα χείλη του. 
  Ο Γεράρδος ακούμπησε το δάχτυλό του πάνω στα δικά της χεί-
λη, κι εκείνη το δάγκωσε. «Δε με κατάλαβες. Πρέπει να φύγεις 
επειδή τώρα οι πράκτορες της Παντοκράτειρας γνωρίζουν την 
όψη σου.» 

  Η Μάρθα συνοφρυώθηκε μέσα στο σκοτάδι, αφήνοντας το δά-
χτυλό του να γλιστρήσει ανάμεσα απ’τα δόντια της. «Τι;…» 
  «Ο Ελπιδοφόρος και οι άνθρωποί του. Μας είδαν όλους. Μας 
έβλεπαν για πολύ καιρό. Και τους είπες ότι μένεις εδώ, στη 

Φθιάνη.» 
  «Σκατά…» μούγκρισε η Μάρθα. «Έχεις δίκιο. Την έχω γαμήσει. 
Τι μαλακισμένη που είμαι, ώρες-ώρες!… Δεν έπρεπε να τους το 
είχα πει.» 

  «Δεν ήμασταν σίγουροι ότι ήταν Παντοκρατορικοί, τότε–» 
  «Ναι, ’ντάξει…» 
  «Τέλος πάντων,» είπε ο Γεράρδος, «δεν έχει σημασία. Καλύτερα 
να φύγεις απ’τη Φθιάνη, πάντως.» 

  Η Μάρθα αναστέναξε. «Κι ο Νικόλαος;» 
  Ο Γεράρδος ανασήκωσε τον έναν ώμο, καθώς ήταν μισοξαπλω-
μένος πλαγιαστά. «Πάρτον μαζί σου, άμα θέλεις.» 
  «Ναι, αυτό θα κάνω…» είπε η Μάρθα, σκεπτικά. «Εσείς πού θα 
πάτε τώρα;» 

  «Στην Απολλώνια.» 
  «Νάρθω μαζί σας;» 



ΟΙ ΦΥΛΑΚΕΣ ΤΩΝ ΠΑΓΩΝ  /  589 

 
 

 

  «Ήθελα να σ’το προτείνω. Δεν υπάρχει ασφαλέστερο μέρος από 
την Απολλώνια για να κρυφτεί κανείς απ’τους πράκτορες της 

Παντοκράτειρας.» 
  «Εντάξει,» είπε η Μάρθα, «θα έρθω, αφού μου το ζητάς τόσο 
όμορφα.» Και τον φίλησε. 
  «Μετά, όμως,» πρόσθεσε ο Γεράρδος, «θα πρέπει να ξαναπάω 

στην Ταρασμάλθη. Και θα χρειαστώ τη βοήθειά σου.» 
  Η Μάρθα μόρφασε μες στο σκοτάδι. «Για τους Κρά’αν;» 
  «Φυσικά.» 
  «Γάμα τους. Ίσως νάχουν γίνει κατεψυγμένοι ώς τώρα.» 
  «Δεν το νομίζω. Κι επιπλέον, τους έδωσα την υπόσχεσή μου. Θα 

ξαναταξιδέψεις μαζί μου στην Ταρασμάλθη, Μάρθα; Αυτή τη 
φορά, θα ξέρουμε ακριβώς πού πηγαίνουμε.» 
  «Είσαι έκφυλος σαν τον Λοκράθο!» 
  «Ποιος είν’ο Λοκράθος;» τη διέκοψε ο Γεράρδος. 

  «Ένας θεός της Υπερυδάτιας. Όχι γνωστός για τις αρετές του.» 
Τον φίλησε, γρήγορα. «Αστειευόμουν, φυσικά.» 
  «Δεν το πήρα προσωπικά.» 
  «Καλό αυτό. Όπως έλεγα, λοιπόν, είσαι έκφυλος σαν τον Λο-

κράθο! Ξέρεις ακριβώς πότε να κάνεις σε μια γυναίκα τις πιο πα-
ράλογες προτάσεις.» 
  «Δεν το έκανα επίτηδες,» γέλασε ο Γεράρδος. 
  «Κακώς. Θα έπρεπε.» 

  «Αυτό σημαίνει ότι θα ξανάρθεις στην Ταρασμάλθη;» 
  Η Μάρθα τον αγκάλιασε με χέρια και με πόδια. «Θα συνεχίσεις 
να πληρώνεις το ίδιο καλά;» 
  «Θα προσπαθήσω.» 
  «Τότε, θα έρθω. Μέχρι τρεις φορές, όμως! Αν μου πεις να έρθω 

τέταρτη φορά, τη γάμησες τελείως!» 
  Ο Γεράρδος γέλασε, και τη φίλησε. 
 
 



ΚΩΣΤΑΣ ΒΟΥΛΑΖΕΡΗΣ  /  590 

 
 

 

 
Το επόμενο πρωί, η Πλωτή Βασίλισσα των Ουρανών αποθαλασ-

σώθηκε από τον ατελείωτο ωκεανό της Υπερυδάτιας, πέρασε 
στον Αιθέρα, και πέταξε για Απολλώνια. 
 


