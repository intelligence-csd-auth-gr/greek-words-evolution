













































5

7
17

45
57
65

83
107

127
135

142



Michel Bauwens, David Bollier, Silke Helfric, Jakob Rigi, Graham 
Seaman, Johan Söderberg, Raoul Victor, Χρήστος Γιωτίτσας, Γιώρ-
γος Δαφέρμος, Βασίλης Κωστάκης, Αντώνης Μπρούμας
Πέρα από το κράτος και την αγορά: Η ομότιμη προοπτική
ISBN: 978-960-9786-03-4

Έκδοση 1.0, Μάιος 2014
Επιστημονική επιμέλεια: Βασίλης Κωστάκης, Χρήστος Γιωτίτσας 
Σχεδιασμός εξωφύλλου: Ελένη Λαμπροπούλου
Διορθώσεις: Γιάννης Πλιώτας

ΒΟΡΕΙΟΔΥΤΙΚΕΣ ΕΚΔΟΣΕΙΣ
Λαμπρίδου 18, Ιωάννινα
voreiodytikes@gmail.com
http://voreiodytikes.blogspot.com

Με τη σύμφωνη γνώμη εκδότη και συγγραφέων, το έργο που κρα-
τάτε στα χέρια σας είναι ελεύθερο για αναπαραγωγή, διανομή, πα-
ρουσίαση στο κοινό, τροποποίηση και διασκευή, υπό τις ακόλουθες 
προϋποθέσεις: αναφορά στην πηγή προέλευσης, να μην χρησιμο-
ποιηθεί για εμπορικούς σκοπούς και, αν τροποποιήσετε ή δημιουρ-
γήσετε περαιτέρω βασισμένοι στο έργο, θα μπορείτε να διανείμετε 
το έργο που θα προκύψει με την ίδια ή παρόμοια άδεια.

Αναλυτικές πληροφορίες για τη συγκεκριμένη άδεια CC: 
http://creativecommons.org/licenses/by-nc-sa/3.0/gr/



Ευχαριστίες

Θα θέλαμε να ευχαριστήσουμε τους συγγραφείς που συνεισέφεραν τα 
κείμενά τους, καθώς και τους μεταφραστές για τις πολύτιμες υπηρεσίες 
τους. Όλοι συμμετείχαν σε αυτό το έργο αφιλοκερδώς. Τυχόν λάθη και 
παραλείψεις βαραίνουν αποκλειστικά τους επιμελητές του έργου.
   Ευχαριστούμε και αφιερώνουμε –είναι το λιγότερο που μπορούμε να 
κάνουμε– το παρόν βιβλίο στο πλήθος που δημιουργεί τον κόσμο που 
θέλει, μέσα στον κόσμο που θέλει να ξεπεράσει.

Βασίλης Κωστάκης και Χρήστος Γιωτίτσας 
Ιωάννινα, Μάρτιος 2014.



Η ομότιμη προοπτική

-5-

ΣΗΜΕΙΩΜΑ

Ένας καπιταλιστής ξεκινά το πρωινό του με ένα δεδομένο ποσό χρη-
μάτων. Και το βράδυ είναι συνήθως πλουσιότερος. Την επόμενη μέρα, 
βέβαια, έχει να σκεφτεί πώς θα διαχειριστεί τα νέα του κεφάλαια: θα τα 
επανεπενδύσει ή θα τα καταναλώσει; Ο λυσσαλέος ανταγωνισμός τον 
αναγκάζει να τα επανεπενδύσει, διότι αν δεν το κάνει θα βρεθεί κάποιος 
άλλος να το κάνει πρώτος. 
   Φυσικά, ο επιτυχημένος καπιταλιστής κερδίζει αρκετά ώστε να επα-
νεπενδύει τα απαραίτητα κεφάλαια που θα τον διατηρούν στο παιχνίδι, 
ζώντας παράλληλα μια υπερπολυτελή ζωή. O συνεχής αγώνας για την 
εύρεση κερδοφόρων πεδίων αποτελεί βασική προϋπόθεση βιωσιμότη-
τας του καπιταλισμού. Η συσσώρευση του κεφαλαίου πρέπει διαρκώς 
να επεκτείνεται και να μεγεθύνεται. 
   Ο καπιταλιστής αντιμετωπίζει διάφορα εμπόδια κατά την παραπάνω 
διαδικασία. Για παράδειγμα, αν τα εργατικά χέρια είναι περιορισμένα 
και οι μισθοί υψηλοί, τότε η λήψη μέτρων βύθισης των μισθών και η 
δημιουργία τεχνητής επισφάλειας, αποτελούν τρόπους για περαιτέρω 
καπιταλιστική μεγέθυνση. Επίσης, νέα μέσα παραγωγής, τεχνολογικές 
και οργανωσιακές καινοτομίες, καθώς και η χρήση νέων φυσικών πό-
ρων, εμπλουτίζουν και επεκτείνουν το πεδίο ανάπτυξης. Νέες ανάγκες 
δημιουργούνται, η απόσταση μεταξύ των εθνικών κρατών μικραίνει και 
ο καπιταλιστής μπορεί να βρει νέες πρώτες ύλες, αλλά και νέους κα-
ταναλωτές. Επίσης, καινούργιοι τρόποι κατανάλωσης –βασισμένοι στην 
πίστωση– δημιουργούνται. Αν το ποσοστό κέρδους παραμένει χαμηλό, 
τότε στρατηγικές συγχώνευσης μεγάλων εταιριών οδηγούν σε μονοπω-
λιακές καταστάσεις. 
   Αν και πάλι, έπειτα από όλα αυτά, η συσσώρευση του κεφαλαίου δεν 
γίνεται με τους επιθυμητούς αυξανόμενους ρυθμούς, τότε το σύστημα 
αντιμετωπίζει σοβαρή κρίση. Οι καπιταλιστές δεν μπορούν να βρουν 
κερδοφόρες ευκαιρίες επένδυσης, η συσσώρευση του κεφαλαίου βαλ-
τώνει και η αξία του μειώνεται. Μαζική ανεργία, φτώχεια, εξαθλίωση 
παρατηρούνται σε μεγάλα μέρη του παγκόσμιου πληθυσμού. Παρ’ όλα 
αυτά, πολλοί θα ισχυριστούν ότι κανένα άλλο σύστημα δεν παρήγαγε 
ποτέ τόσο πλούτο. Ποτέ κανένα σύστημα δεν παρήγαγε και τόση κατα-
στροφή, άλλοι θα αντιπροτείνουν. Ο καπιταλισμός παράγει τόσα τρό-
φιμα όσα δεν είχε φανταστεί ποτέ ο κόσμος, μα και τόση πείνα, τόσα 
πολλά γεμάτα μα και τόσα πολλά άδεια σπίτια, τόσα πολλά ανθρώπινα 
δικαιώματα, μα και τόσα εγκλήματα κατά της ανθρωπότητας. 



Πέρα από το κράτος και την αγορά

-6-

   «Η ιστορία τελείωσε», διαλαλούν μερικοί. Άραγε με αυτό το κοινωνι-
κοοικονομικό σύστημα θα πορευθούμε εμείς και οι επόμενες γενιές; 
Υπάρχει κάτι άλλο να αντιταχθεί στην καπιταλιστική συσσώρευση; Κα-
θώς τα κηρύγματα περί αέναης οικονομικής ανάπτυξης έχουν οδηγήσει 
σε βαθιά περιβαλλοντική κρίση, υπάρχει βιώσιμη εναλλακτική που να 
κατανοεί το πεπερασμένο των φυσικών πόρων; Υπάρχει άλλος τρόπος 
κοινωνικής οργάνωσης που να συνειδητοποιεί το κοινωνικό όφελος 
που προκύπτει από το διαμοιρασμό της πληροφορίας, του πολιτισμού 
και της γνώσης; Αν ο καπιταλισμός γεννήθηκε μέσα στο φεουδαρχικό 
σύστημα για να το υπερβεί στη συνέχεια, κατά παρόμοιο τρόπο υπάρ-
χουν ενδείξεις για σπόρους ενός νέου παραδείγματος στη σημερινή συ-
γκυρία;
   Οι ομότιμες υποδομές (για παράδειγμα το διαδίκτυο), οι οποίες γίνο-
νται προσιτές σε ολοένα και μεγαλύτερο μέρος του παγκόσμιου πλη-
θυσμού, υποστηρίζουν και διευκολύνουν την ανεμπόδιστη, ελεύθερη 
διασύνδεση, επικοινωνία και συνεργασία των ανθρώπων. Μέσα σε αυτό 
το συνεργατικό περιβάλλον αναδύεται ένα νέο παραγωγικό μοντέλο: η 
βασισμένη στα Κοινά ομότιμη παραγωγή. Το ελεύθερο λογισμικό και η 
εγκυκλοπαίδεια Wikipedia αποτελούν δύο από τα γνωστότερα εγχειρή-
ματα ομότιμης παραγωγής η οποία επεκτείνεται και στην υλική παρα-
γωγή (από τους μικροϋπολογιστές Arduino και τα μοντέλα τριδιάστατων 
εκτυπωτών RepRap, μέχρι σπίτια και αυτοκίνητα ανοικτού κώδικα). 
   Η ομότιμη παραγωγή και η αναδυόμενη σφαίρα των Κοινών αποτε-
λούν κοινωνική πρόοδο εντός του καπιταλισμού, μα με διάφορες με-
τα-καπιταλιστικές πλευρές που χρήζουν προστασίας, ενδυνάμωσης 
και σύνδεσης με τα προοδευτικά κοινωνικά κινήματα. Το παρόν βιβλίο 
περιγράφει πώς οι ομότιμες συλλογικότητες αντιτάσσουν στην καπιτα-
λιστική συσσώρευση την κυκλοφορία των Κοινών. Επίσης, εξετάζεται η 
δυναμική της ομότιμης παραγωγής και η σχέση της με το «γνωσιακό» 
ή «δικτυοκρατικό» καπιταλισμό, την εκμετάλλευση και περίφραξη των 
κοινών αγαθών, την εργασία, τα κοινωνικά κινήματα και την ελληνική 
κρίση. 
   Στόχος του βιβλίου δεν είναι να αποτελέσει ακόμα μία αντι-καπιταλι-
στική ρητορική προσπάθεια, αλλά να συνεισφέρει στο διάλογο για με-
τα-καπιταλιστική δημιουργία, δείχνοντας ότι «η ιστορία δεν τελείωσε» 
και ένας άλλος κόσμος είναι πράγματι δυνατός.

Βασίλης Κωστάκης



Τα Κοινά ως ένα όραμα μετασχηματισμού - Πέρα από την 
αγορά και το κράτος* 

David Bollier και Silke Helfric

*Από την εισαγωγή του συλλογικού βιβλίου The Wealth of the Commons - A 
World Beyond Market & State που κυκλοφορεί από το The Commons Strategy 
Group. Πρωτοδημοσιεύτηκε στα ελληνικά στην ιστοσελίδα της εφημερίδας 
Δράση.

Μετάφραση: Γιώργος Παντελαίος.



Πέρα από το κράτος και την αγορά

-8-

Εδώ και γενιές το κράτος και η αγορά έχουν αναπτύξει μια τόσο στενή 
σχέση συμβίωσης, με αποτέλεσμα τη δημιουργία αυτού που θα μπορού-
σε να ονομαστεί το δυοπώλιο της αγοράς και του κράτους. Και τα δύο 
είναι έντονα προσηλωμένα σε ένα κοινό όραμα τεχνολογικής προόδου 
και ανταγωνισμού της αγοράς, μέσα στα πλαίσια ενός φιλελεύθερου και 
κατ’ όνομα δημοκρατικού πολιτεύματος που περιστρέφεται γύρω από 
την ελευθερία και τα δικαιώματα του ατόμου. Αγορά και κράτος συνερ-
γάζονται στενά και έχουν χτίσει από κοινού μια ολοκληρωμένη κοσμο-
θεωρία –στην πραγματικότητα, μια πολιτική φιλοσοφία και πολιτισμική 
επιστημολογία– με το κάθε μέρος να παίζει συμπληρωματικό ρόλο για 
τη θέσπιση των κοινών τους ουτοπικών ιδεωδών, της ατέρμονης ανά-
πτυξης και της ικανοποίησης των καταναλωτών. 
   Η αγορά χρησιμοποιεί το σύστημα τιμών και την ιδιωτική διαχείριση 
ανθρώπων, κεφαλαίων και πόρων για την παραγωγή υλικού πλούτου. 
Και το κράτος αντιπροσωπεύει τη λαϊκή θέληση και παράλληλα διευ-
κολύνει τη δίκαιη λειτουργία της ελεύθερης αγοράς. Ή τουλάχιστον έτσι 
λέει η θεωρία. Λένε ότι το ιδεώδες αυτό του δημοκρατικού καπιταλι-
σμού μεγιστοποιεί την ευχαρίστηση των καταναλωτών και ταυτόχρονα 
διευρύνει τις πολιτικές και οικονομικές ελευθερίες του ατόμου. Αυτό 
στην πραγματικότητα είναι η ουσία του σύγχρονου δόγματος προόδου.
   Ιστορικά η σύμπραξη αγοράς και κράτους υπήρξε εποικοδομητική 
και για τα δύο μέρη. Οι αγορές έχουν ευδοκιμήσει λόγω της κρατικής 
παροχής των υποδομών και της εποπτείας επενδύσεων και συναφών 
δραστηριοτήτων. Οι αγορές έχουν επίσης επωφεληθεί από την κρατική 
παροχή πρόσβασης, ελεύθερης ή με μειωμένη τιμή, σε δημόσια δάση, 
ορυκτά, ραδιοκύματα, έρευνα και άλλους δημόσιους πόρους. 
   Από την πλευρά του, το κράτος, όπως έχει σχεδιαστεί σήμερα, εξαρτά-
ται από την ανάπτυξη της αγοράς ως ζωτικής πηγής φορολογικών εσό-
δων και θέσεων εργασίας για τους ανθρώπους, καθώς και ως τρόπου 
αποφυγής της αντιμετώπισης των ανισοτήτων στον τομέα του πλούτου 
και των κοινωνικών ευκαιριών, που είναι δύο πολιτικά εκρηκτικές προ-
κλήσεις.
   Η χρηματοοικονομική κατάρρευση του 2007-2008 αποκάλυψε ότι η 
κλασική εξιδανίκευση του δημοκρατικού καπιταλισμού είναι κατά με-
γάλο μέρος απάτη. Η ελεύθερη αγορά δεν είναι στην πραγματικότητα 
αυτορυθμιζόμενη και ιδιωτική, αλλά εξαρτάται σε μεγάλο βαθμό από 
δημόσιες παρεμβάσεις, επιδοτήσεις, άμβλυνση του κινδύνου και νομι-
κά προνόμια. Το κράτος, στην πραγματικότητα, δεν αντιπροσωπεύει την 
κυρίαρχη λαϊκή βούληση και η αγορά δεν υλοποιεί τις αυτόνομες προτι-
μήσεις των μικρών επενδυτών και καταναλωτών. Αντίθετα, το σύστημα 
είναι, κατά το μάλλον, το κλειστό ολιγοπώλιο μιας ελίτ μυημένων. Οι 



Η ομότιμη προοπτική

-9-

πολιτικές και προσωπικές συνδέσεις μεταξύ των μεγαλύτερων εταιρει-
ών και της κυβέρνησης είναι τόσο εκτεταμένες, ώστε να ισοδυναμούν 
με συμπαιγνία. Η διαφάνεια είναι ελάχιστη, η ρύθμιση της αγοράς έχει 
διαφθαρεί από τα συμφέροντα των βιομηχανιών, η λογοδοσία είναι ένα 
σόου που χειραγωγείται πολιτικά και η αυτοδιάθεση των πολιτών, ως 
επί το πλείστον, περιορίζεται στην επιλογή του «Γιάννη» ή του «Γιαννά-
κη» την ώρα της εκλογικής αναμέτρησης.
   Το κράτος σε πολλές χώρες ισοδυναμεί με συνεργάτη φυλετικών ομά-
δων, μαφιόζικων δομών ή κυρίαρχων εθνοτήτων. Σε άλλες χώρες ισο-
δυναμεί με τον κατώτερο εταίρο στο έργο των φονταμενταλιστών της 
εσωτερικής αγοράς. Του καταλογίζουν την προώθηση των ιδιωτικοποι-
ήσεων, της απορρύθμισης, των περικοπών του προϋπολογισμού, των 
επεκτατικών δικαιωμάτων επί της ιδιωτικής ιδιοκτησίας και της απρό-
σκοπτης επένδυσης κεφαλαίων. Το κράτος παρέχει τη χρήσιμη βιτρίνα 
νομιμότητας και δέουσας διαδικασίας για την ατζέντα της αγοράς, αλλά 
δεν υπάρχει αμφιβολία ότι το ιδιωτικό κεφάλαιο έχει καταπνίξει τα δη-
μοκρατικά συμφέροντα που δεν σχετίζονται με τις αγορές. Η κρατική 
παρέμβαση για τον περιορισμό των υπερβολών της αγοράς είναι γενικά 
αναποτελεσματική και κατευναστική. Εξάλλου, δεν έρχεται σε επαφή με 
το βαθύτερο πρόβλημα, ενεργώντας περισσότερο για να νομιμοποιήσει 
τις διαδικασίες και τις αρχές της αγοράς. Κατά συνέπεια, οι δυνάμεις 
της αγοράς κυριαρχούν στις περισσότερες ημερήσιες διατάξεις. Στις 
ΗΠΑ, οι εταιρείες έχουν αναγνωριστεί ακόμη και ως νομικά “πρόσωπα” 
που δικαιούνται να δίνουν απεριόριστα ποσά στους πολιτικούς υποψη-
φίους.
   Η υπόθεση ότι το κράτος μπορεί να παρεμβαίνει και θα παρεμβαίνει, 
για να εκπροσωπεί τα συμφέροντα των πολιτών, δεν είναι πλέον αξιόπι-
στη. Το κράτος, ανίκανο να κυβερνά μακροχρόνια, αιχμαλωτισμένο από 
εμπορικά συμφέροντα και μπλοκαρισμένο από δυσκίνητες γραφειο-
κρατικές δομές στην εποχή των γρήγορων ηλεκτρονικών δικτύων, είναι 
αναμφισβήτητα ανήμπορο να ανταποκριθεί στις ανάγκες των πολιτών 
στο σύνολό τους. Το αναπόφευκτο συμπέρασμα είναι ότι οι μηχανισμοί 
και οι διαδικασίες της αντιπροσωπευτικής δημοκρατίας δεν αποτελούν 
πλέον αξιόπιστο όχημα για την αλλαγή που χρειαζόμαστε. Ο συμβατικός 
πολιτικός λόγος, από τη στιγμή που και ο ίδιος είναι ένα γερασμένο δη-
μιούργημα μιας άλλης εποχής, αδυνατεί να κατονομάσει τα προβλήματά 
μας, να φανταστεί εναλλακτικές λύσεις και να αναμορφώσει τον εαυτό 
του.
   Αυτή είναι πραγματικά η αιτία που τα κοινά αγαθά (ή απλώς τα Κοι-
νά) έχουν αυτόν το δυνητικά μετασχηματιστικό ρόλο να παίξουν. Πρό-
κειται για λόγο (δηλαδή γλώσσα) που ξεπερνά και ανακατασκευάζει τις 



Πέρα από το κράτος και την αγορά

-10-

κατηγορίες της επικρατούσας πολιτικής και οικονομικής τάξης. Μας 
προσφέρει μια νέα κοινωνικά κατασκευασμένη τάξη εμπειρίας, μια 
στοιχειώδη πολιτική κοσμοθεωρία και μια πειστική θεωρία. Τα Κοινά 
προσδιορίζουν τις σχέσεις που πρέπει να έχουν σημασία και παρα-
θέτουν μια διαφορετική λειτουργική λογική. Επικυρώνουν καινούργια 
συστήματα ανθρώπινων σχέσεων, παραγωγής και διακυβέρνησης. Θα 
μπορούσε να δοθεί η ονομασία «κοινοκυβέρνηση» ή «διακυβέρνηση 
των Κοινών».
   Τα Κοινά μάς παρέχουν τη δυνατότητα να κατονομάσουμε μια νέα τάξη 
πραγμάτων και στη συνέχεια να βοηθήσουμε στη δημιουργία της. Χρει-
αζόμαστε μια καινούργια γλώσσα που δεν αναπαράγει ύπουλα τις παρα-
πλανητικές μυθοπλασίες της παλιάς τάξης, όπως, για παράδειγμα, ότι 
η ανάπτυξη της αγοράς θα επιλύσει τελικά τα κοινωνικά μας δεινά ή ότι 
η ρύθμιση της αγοράς θα περιορίσει τις πολλαπλασιαζόμενες οικολο-
γικές ζημίες του κόσμου. Χρειαζόμαστε νέο λόγο και νέες κοινωνικές 
πρακτικές που θα στηρίζουν μια νέα μεγάλη θεωρία, ένα διαφορετι-
κό σύνολο από λειτουργικές αρχές και μια αποτελεσματικότερη τάξη 
διακυβέρνησης. Η αναζήτηση τέτοιου λόγου δεν είναι φαντασιόπληκτη 
ιδιοτροπία· είναι απόλυτη αναγκαιότητα. Και, στην πραγματικότητα, δεν 
υπάρχει κανένας άλλος τρόπος για τη δημιουργία νέας τάξης. Οι λέξεις 
διαμορφώνουν τον κόσμο. Με τη χρήση μιας καινούργιας γλώσσας, της 
γλώσσας των Κοινών, αρχίζουμε αμέσως να δημιουργούμε καινούργιο 
πολιτισμό. Μπορούμε να διεκδικήσουμε μια νέα τάξη σχεδιασμού και 
διαχείρισης των πόρων, σωστού τρόπου ζωής, κοινωνικών προτεραιο-
τήτων και συλλογικού εγχειρήματος.

Η μετασχηματιστική γλώσσα των Κοινών

Η καινούργια αυτή γλώσσα μάς διορίζει διαδραστικούς παράγοντες 
μεγαλύτερων συλλογικοτήτων. Η συμμετοχή μας σε αυτά τα μεγαλύτε-
ρα σύνολα (τοπικές κοινότητες, ομάδες συνάφειας σε άμεση σύνδεση 
[online], διαγενεακές παραδόσεις [δηλαδή, παραδόσεις στις οποίες 
εμπλέκονται διαφορετικές γενιές ανθρώπων]) δεν εξαφανίζει την ατο-
μικότητά μας, αλλά σίγουρα διαμορφώνει τις προτιμήσεις, τις αντιλή-
ψεις, τις αξίες και τη συμπεριφορά μας: ποιοι είμαστε. 
   Μια βασική αποκάλυψη του τρόπου σκέψης που βασίζεται στα Κοι-
νά είναι ότι εμείς, η ανθρωπότητα, στην πραγματικότητα δεν είμαστε 
απομονωμένα, χωριστά άτομα· δεν είμαστε αμοιβάδες χωρίς ανθρώπινη 
επενέργεια πέρα από ηδονιστικές «προτιμήσεις για χρήσιμα πράγματα» 
που βρίσκουν έκφραση στην αγορά.



Η ομότιμη προοπτική

-11-

   Όχι. Είμαστε «χρήστες κοινών αγαθών»: δημιουργικά, ξεχωριστά άτο-
μα που εντασσόμαστε σε μεγαλύτερα σύνολα. Μπορεί ο καθένας μας 
να έχει πολλά απωθητικά ανθρώπινα γνωρίσματα που τροφοδοτούνται 
από τους φόβους και το εγώ του, αλλά είμαστε και πλάσματα με πλήρη 
ικανότητα για αυτοοργάνωση και συνεργασία, με ενδιαφέρον για εντιμό-
τητα και κοινωνική δικαιοσύνη, καθώς και με τη θέληση να προβούμε 
σε θυσίες για το ευρύτερο καλό και τις μελλοντικές γενιές.
   Μιας και έχει ενταθεί η διαφθορά του δυοπώλιου αγοράς και κράτους, 
διακυβεύεται η γλώσσα που χρησιμοποιούμε για τον εντοπισμό προβλη-
μάτων και τον οραματισμό λύσεων. Οι παγίδες και οι απάτες που δια-
πλέκονται μέσα στην επικρατούσα πολιτική μας γλώσσα έχουν βαθιές 
ρίζες. Παραδείγματος χάριν, δυϊσμοί όπως «δημόσιος και ιδιωτικός», 
«κράτος και αγορά», «φύση και πολιτισμός», θεωρούνται αυτονόητοι.
   Καθώς είμαστε κληρονόμοι του Καρτέσιου, έχουμε συνηθίσει να δια-
φοροποιούμε το υποκειμενικό από το αντικειμενικό, και το ατομικό από 
το συλλογικό ως έννοιες διαμετρικά αντίθετες. Αλλά αυτές οι διαμετρι-
κά αντίθετες έννοιες είναι λεξιλογικές κληρονομιές που είναι όλο και 
πιο ακατάλληλες, γιατί στην πραγματικότητα τα δύο άκρα τής διαμέτρου 
καθίστανται δυσδιάκριτα, καθώς εισχωρούν και μπλέκονται το ένα στο 
άλλο. Κι όμως εξακολουθούν να επιδρούν βαθιά στον τρόπο που σκε-
φτόμαστε για τα σύγχρονα προβλήματα και στο φάσμα των λύσεων που 
θεωρούμε αξιόπιστες.
   Αυτές οι κατηγορίες του «είτε το ένα, είτε το άλλο» και οι αντίστοιχες 
λέξεις που χρησιμοποιούμε, έχουν εκτελεστική δύναμη: δημιουργούν 
τον κόσμο. Την ίδια στιγμή που σταματάμε να μιλάμε για επιχειρησια-
κά μοντέλα, για αποτελεσματικότητα και για κερδοφορία σαν να είναι 
κορυφαίες προτεραιότητες, σταματάμε και να βλέπουμε τον εαυτό μας 
ως τον homo economicus και ως αντικείμενο που το χειρίζονται λογι-
στικά φύλλα του υπολογιστή. Αρχίζουμε να βλέπουμε τον εαυτό μας ως 
χρήστη κοινών αγαθών σε σχέση με τους άλλους, με κοινή ιστορία και 
κοινό μέλλον. Αρχίζουμε να δημιουργούμε έναν πολιτισμό σχεδιασμού, 
διαχείρισης και συνυπευθυνότητας των πόρων για τα κοινά μας αγαθά, 
ενώ την ίδια στιγμή υπερασπίζουμε και τα μέσα για τη συντήρησή μας.
   Τα Κοινά μάς βοηθούν να αναγνωρίσουμε, να εκμαιεύσουμε και να 
ενισχύσουμε τις τάσεις αυτές. Μας προκαλούν να ξεπεράσουμε τους 
παρωχημένους δυϊσμούς και τις πεπαλαιωμένες μηχανιστικές νοοτρο-
πίες. Μας ζητούν να σκεφτούμε τον κόσμο με πιο φυσικούς, ολιστικούς 
και μακροπρόθεσμους τρόπους. Ο καθένας μας βλέπει ότι η προσωπι-
κή του ανέλιξη εξαρτάται από την ανέλιξη των άλλων και αντίστροφα. 
Βλέπουμε ότι επηρεάζουμε και βοηθάμε αμοιβαία ο ένας τον άλλον ως 
μέρος ενός μεγαλύτερου ολιστικού και κοινωνικού οργανισμού. Η θεω-



Πέρα από το κράτος και την αγορά

-12-

ρία της πολυπλοκότητας έχει προσδιορίσει απλές αρχές που διέπουν τη 
συνεξέλιξη των ειδών μέσα σε σύνθετα οικοσυστήματα. Τα Κοινά παίρ-
νουν στα σοβαρά αυτά τα μαθήματα και ισχυρίζονται ότι εμείς, οι άν-
θρωποι, εξελισσόμαστε ο ένας μαζί με τον άλλον και παράγουμε ο ένας 
τον άλλον. Δεν υπάρχουμε σε κατάσταση μεγάλης απομόνωσης από 
τους συνανθρώπους μας και τη φύση. Ο μύθος του «αυτοδημιούργητου 
ανθρώπου» που υμνολογεί η κουλτούρα της αγοράς είναι γελοίος, μια 
αυταπάτη με την οποία συγχαίρουμε τον εαυτό μας και η οποία αρνείται 
τον κρίσιμο ρόλο που παίζει η οικογένεια, η κοινότητα, τα δίκτυα, οι 
θεσμοί και η φύση στο χτίσιμο του κόσμου μας.
   Πολλές από τις παθολογίες της σύγχρονης οικονομίας είναι χτισμένες 
πάνω σε αυτό το βαθύ υπόστρωμα της λανθασμένης γλώσσας. Ή, ακρι-
βέστερα, οι ελιτιστές φύλακες της αγοράς και του κράτους το βρίσκουν 
χρήσιμο να χρησιμοποιούν τέτοιες παραπλανητικές κατηγορίες. Η ανώ-
νυμη εταιρεία στις ΗΠΑ και σε πολλές άλλες χώρες, για παράδειγμα, 
αρέσκεται να παρουσιάζει τον εαυτό της ως «ιδιωτικό» πρόσωπο που 
περιφέρεται πάνω από ένα μεγάλο μέρος του πραγματικού κόσμου και 
των προβλημάτων του. Ο σκοπός της είναι απλώς η ελαχιστοποίηση των 
εξόδων της, η μεγιστοποίηση των πωλήσεών της, και επομένως, η από-
κτηση κερδών για τους επενδυτές της. Αυτό είναι το θεσμικό της DNA. 
Έχει σχεδιαστεί να αγνοεί τις αμέτρητες κοινωνικές και περιβαλλοντι-
κές ζημίες (οι οποίες περιγράφονται από τους οικονομολόγους με τον 
ευπρεπή όρο «εξωτερικοί παράγοντες») και να επιδιώκει αδυσώπητα 
την αιώνια ανάπτυξη.
   Και έτσι η γλώσσα του καπιταλισμού επικυρώνει ένα ορισμένο σύνολο 
από σκοπούς και σχέσεις εξουσίας και το προβάλλει στο θέατρο του 
νου μας. Οι αυταπάτες της ατέλειωτης ανάπτυξης και κατανάλωσης κω-
δικοποιούνται μέσα στην ίδια την επιστημολογία της γλώσσας μας και 
εσωτερικεύονται από τους ανθρώπους. Μόλις πρόσφατα κατάλαβαν οι 
μεγάλες μάζες των ανθρώπων τις ανησυχητικές συνέπειες στον πραγ-
ματικό κόσμο αυτού του πολιτισμικού μοντέλου και τρόπου σκέψης: μια 
παγκοσμιοποιημένη οικονομία αφιερωμένη στην πρόταση ότι οι άνθρω-
ποι πρέπει επ’ αόριστον να εκμεταλλεύονται, να μετατρέπουν σε χρήμα 
και να αφαιρούν ένα πεπερασμένο σύνολο φυσικών πόρων (πετρέλαιο, 
ορυκτά, δάση, αλιεία, νερό). 
   Το peak oil (δηλαδή, η κορύφωση της παγκόσμιας παραγωγής πετρε-
λαίου έπειτα από την οποία η παραγωγή θα μειωθεί) και η υπερθέρ-
μανση του πλανήτη (για να μην αναφέρουμε άλλες πτωτικές τάσεις σε 
οικοσυστήματα) δείχνουν ότι το όραμα αυτό είναι μια φαντασίωση με 
χρονικούς περιορισμούς. Η φύση έχει πραγματικά όρια. Το δράμα της 
επόμενης δεκαετίας θα περιστρέφεται γύρω από το αν είναι σε θέση ο 



Η ομότιμη προοπτική

-13-

καπιταλισμός να αρχίσει να αναγνωρίζει και να σέβεται τα εγγενή αυτά 
όρια.
   Η συλλογιστική βάση του «δημοκρατικού καπιταλισμού» επεκτείνεται 
στις πληροφορίες και στον πολιτισμό. Αλλά εδώ, προκειμένου να απο-
σπάσει το μέγιστο κέρδος από άυλα στοιχεία (λέξεις, μουσική, εικόνες), 
η λογική έχει αντιστραφεί. Στη θέση της μεταχείρισης ενός πεπερα-
σμένου πόρου (της φύσης) ως αιώνιου και χωρίς τιμή, εδώ η ανώνυμη 
εταιρεία απαιτεί να γίνει πεπερασμένος και σπάνιος ένας ουσιαστικά 
ανεξάντλητος πόρος (ο πολιτισμός και οι πληροφορίες). Αυτός είναι ο 
κύριος σκοπός της επέκτασης του πεδίου εφαρμογής και των όρων των 
πνευματικών δικαιωμάτων και του δικαίου περί διπλωμάτων ευρεσι-
τεχνίας: να καταστήσει τις πληροφορίες και τον πολιτισμό τεχνηέντως 
σπάνια, έτσι ώστε να μπορεί στη συνέχεια να τα αντιμετωπίζει ως ιδι-
ωτική ιδιοκτησία και να τα πουλά. Η επιτακτική αυτή ανάγκη έχει γίνει 
περισσότερο έντονη τώρα που οι ψηφιακές τεχνολογίες έχουν κάνει την 
αναπαραγωγή των πληροφοριών και των δημιουργικών έργων εύκολη 
και στην ουσία ελεύθερη (δωρεάν), έχοντας με αυτό τον τρόπο υπονο-
μεύσει τα συνήθη επιχειρησιακά μοντέλα που έχουν κάνει τα βιβλία, τις 
ταινίες και τη μουσική τεχνηέντως σπάνια.
   Τα Κοινά –ένα όχημα για την ικανοποίηση των βασικών αναγκών του 
καθενός με πάνω-κάτω δίκαιο τρόπο– τα οικειοποιούνται και τα απο-
συναρμολογούν, για να εξυπηρετήσουν μια μηχανή παγκόσμιας αγοράς 
η οποία αντιμετωπίζει τη φύση αλόγιστα ως εμπόρευμα. Οι χρήστες 
των κοινών αγαθών γίνονται απομονωμένα άτομα. Οι κοινότητες των 
χρηστών αυτών κατακερματίζονται και αναδιαμορφώνονται ως στρα-
τιές καταναλωτών και εργαζομένων. Οι πόροι των Κοινών, τα οποία δεν 
ανήκουν σε κανέναν, γίνονται πρώτες ύλες για παραγωγή και πώληση 
στην αγορά και, αφού έχει μετατραπεί σε χρήμα μέχρι και η τελευταία 
σταγόνα τους, τα αναπόφευκτα απόβλητα της αγοράς τα πετάνε πίσω 
στα Κοινά. Την κυβέρνηση τη στέλνουν για να «καθαρίσει» τους «εξω-
τερικούς παράγοντες», έργο που εκτελείται μόνο παράτυπα, γιατί έτσι 
υποβοηθούνται οι νεοφιλελεύθερες προτεραιότητες.
   Η κανονική λειτουργία της οικονομίας απαιτεί τη διαρκή, αν όχι την 
επεκτεινόμενη, οικειοποίηση των πόρων που ηθικά ή νομικά ανήκουν 
σε όλους. Η οικονομία απαιτεί τη μετατροπή όλων των πόρων σε εμπο-
ρεύσιμα αγαθά. Η περίφραξη των κοινόχρηστων γεωργικών και κτηνο-
τροφικών χώρων είναι μια ευγενώς ύπουλη διεργασία. Κατά κάποιον 
τρόπο πρέπει μια πράξη απαλλοτρίωσης και λεηλασίας να τεθεί σε νέο 
πλαίσιο ως νόμιμη πρωτοβουλία κοινής λογικής για την προώθηση της 
ανθρώπινης προόδου. 
   Για παράδειγμα, ο Παγκόσμιος Οργανισμός Εμπορίου, ο οποίος ισχυ-



Πέρα από το κράτος και την αγορά

-14-

ρίζεται ότι προωθεί την ανάπτυξη του ανθρώπου μέσω του ελεύθερου 
εμπορίου, είναι ουσιαστικά ένα σύστημα για την κατάσχεση μη αγοραί-
ων πόρων από τις κοινότητες, τη λήστευση ανθρώπων και την εκμε-
τάλλευση εύθραυστων οικοσυστημάτων, με την πλήρη συγκατάθεση 
του διεθνούς και εσωτερικού δικαίου. Το επίτευγμα αυτό απαιτεί έναν 
εξαιρετικά περίπλοκο νομικό και τεχνικό μηχανισμό, μαζί με διανοου-
μενίστικες δικαιολογίες και πολιτική στήριξη. Η διεργασία της περί-
φραξης των χώρων αυτών πρέπει να γίνει περίπλοκη και μυστηριώδης 
μέσω κάθε είδους προπαγάνδας, δημόσιων σχέσεων και αφομοίωσης 
των διαφωνούντων. Η διεργασία έχει κρίσιμη σημασία για την προσπά-
θεια της ιδιωτικοποίησης των μορφών της ζωής, της αντικατάστασης με 
μονοκαλλιέργειες των εδαφών αυτών όπου υπάρχει βιοποικιλότητα, της 
λογοκρισίας και του ελέγχου διαδικτυακού περιεχομένου, της κατάσχε-
σης υπόγειων υδάτων για τη δημιουργία ιδιόκτητου εμφιαλωμένου νε-
ρού, της οικειοποίησης της γνώσης και του πολιτισμού ιθαγενών λαών, 
και της μετατροπής αυτοαναπαραγόμενων γεωργικών καλλιεργειών 
σε στείρους ιδιόκτητους σπόρους που πρέπει να τους αγοράζει κανείς 
ξανά και ξανά.
   Μέσα από τέτοιες διεργασίες έχει κατασκευαστεί η ιδέα της οικο-
νομίας, γεμάτη με δυϊσμούς σχετικά με το τι έχει σημασία (πράγματα 
που έχουν κάποια τιμή ή επηρεάζουν τις τιμές) και τι δεν έχει σημασία 
(πράγματα που έχουν εγγενή, ποιοτική, ηθική ή υποκειμενική αξία). Με 
την πάροδο του χρόνου, η οικονομία έχει φτάσει να θεωρείται παγκό-
σμιο, ανιστορικό (δηλαδή, άσχετο με την ιστορία, την ιστορική εξέλιξη 
ή την παράδοση), εντελώς φυσικό φαινόμενο. Ένας τρομακτικός Μολώχ 
που κατά κάποιον τρόπο προϋπάρχει της ανθρωπότητας και υπάρχει 
πέρα από τον έλεγχο του καθενός. Αυτή η εικόνα αρχίζει να εκφράζει 
τον εφιάλτη της περίφραξης των κοινόχρηστων γεωργικών και κτηνο-
τροφικών χώρων που ταλανίζει τόσο μεγάλο μέρος του κόσμου, ενός 
κόσμου όπου οι φυσικές οικολογικές διεργασίες, οι κοινότητες και η 
λαϊκή κουλτούρα δεν τυγχάνουν καμίας νομικής προστασίας ή πολιτι-
σμικού σεβασμού.

Τα Κοινά ως γενεσιουργό υπόδειγμα

Ένας σημαντικός σκοπός των Κοινών, λοιπόν, είναι να μας βοηθήσει 
τόσο να ξεφύγουμε από τον κυρίαρχο λόγο (γλώσσα) της οικονομίας 
της αγοράς, όσο και να αντιπροσωπεύσουμε διαφορετικούς, πιο υγιείς 
τρόπους ύπαρξης. Μας επιτρέπει να προσδιορίσουμε με μεγαλύτερη 
σαφήνεια την αξία του «ανεκχώρητου», της προστασίας από την εμπο-



Η ομότιμη προοπτική

-15-

ρευματοποίηση των πάντων. Οι σχέσεις με τη φύση δεν είναι απαραίτη-
το να βασίζονται στην οικονομία ούτε στην εξόρυξη και εκμετάλλευση 
αγαθών· μπορούν να είναι εποικοδομητικές και αρμονικές. Για τους 
ανθρώπους του παγκόσμιου Νότου (δηλαδή των λαών της Αφρικής, της 
Κεντρικής και Λατινικής Αμερικής, καθώς και του μεγαλύτερου μέρους 
της Ασίας), για τους οποίους τα Κοινά είθισται να είναι μάλλον μια ζω-
ντανή καθημερινή πραγματικότητα παρά μια μεταφορά, η γλώσσα των 
Κοινών αποτελεί τη βάση ενός νέου οράματος ανάπτυξης.
   Αυτόν το ρόλο μπορούν να παίξουν τα Κοινά, γιατί περιγράφουν μια 
ισχυρή πρόταση αξιών που την αγνοεί η οικονομία της αγοράς. Ιστο-
ρικά, τα Κοινά έχουν συχνά θεωρηθεί έρημη γη, res nullius (κάτι που 
δεν ανήκει σε κανέναν), τόπος που δεν έχει κανένα ιδιοκτήτη και κα-
μία αξία. Παρά τη μακρόχρονη κηλίδα της «τραγωδίας» που κουβαλούν 
πάνω τους, είναι στην πραγματικότητα –εφόσον κατανοούνται σωστά– 
ιδιαίτερα γενεσιουργά στοιχεία, που δημιουργούν τεράστια αποθέματα 
αξίας. Το πρόβλημα είναι ότι η αξία αυτή δεν μπορεί να μετατραπεί σε 
ενιαία κλίμακα ισόμετρης εμπορεύσιμης αξίας (δηλαδή τιμής) και αυτό 
συμβαίνει μέσα από διαδικασίες που είναι πάρα πολύ διακριτικές, ποι-
οτικές και μακροπρόθεσμες, ώστε να μπορέσουν να τις καταμετρήσουν 
οι «μανδαρίνοι» της αγοράς. Τα Κοινά τείνουν να εκφράζουν τη γενναι-
οδωρία τους μέσα από ζώσες ροές κοινωνικής και οικολογικής δραστη-
ριότητας και όχι μέσω πάγιων, μετρήσιμων αποθεμάτων κεφαλαίου και 
απογραφέντων στοιχείων.
   Επομένως, το γενεσιουργό στοιχείο του σχεδιασμού και της διαχεί-
ρισης των Κοινών δεν επικεντρώνεται στην κατασκευή πραγμάτων ή 
την απόκτηση επενδυτικών αποδόσεων, αλλά μάλλον στην εξασφάλιση 
της επιβίωσή μας, στην ακεραιότητα της κοινότητας, στις συνεχιζόμε-
νες ροές της δημιουργίας αξίας, καθώς και στη δίκαιη διανομή και την 
υπεύθυνη χρήση αυτών. Οι χρήστες των κοινών αγαθών είναι διαφορε-
τικοί ο ένας από τον άλλον και δεν είναι απαραίτητο να γνωρίζουν εκ των 
προτέρων πώς να συμφωνήσουν με έναν κοινό στόχο ή να τον πετύχουν.
   Η μόνη πρακτική απάντηση, επομένως, είναι να ανοίξει ο χώρος για 
έντονο διάλογο και πειραματισμό. Πρέπει να υπάρχει χώρος για δημι-
ουργία κοινών αγαθών, δηλαδή, για κοινωνικές πρακτικές και παραδό-
σεις που επιτρέπουν στους ανθρώπους να ανακαλύψουν, να καινοτομή-
σουν και να διαπραγματευτούν νέους τρόπους να κάνουν πράγματα για 
τον εαυτό τους. Για να εκδηλωθεί το γενεσιουργό στοιχείο των Κοινών, 
χρειάζεται τους «ανοικτούς χώρους» για την εμφάνιση πρωτοβουλιών 
από κάτω, σε αλληλεπίδραση με τους διαθέσιμους πόρους. Με τον τρό-
πο αυτόν ο πολίτης και η διακυβέρνηση αναμειγνύονται αρμονικά και 
αναδιαμορφώνονται.





Η ανάδυση της ομότιμης παραγωγής και των Κοινών*

Michel Bauwens

*Το παρόν βασίζεται στα  άρθρα: 

α) «The political economy of peer production» που δημοσιεύθηκε στα αγγλικά 
το 2005 στην επιθεώρηση Ctheory.
β) «Η ανάδυση της ομότιμης (PEER2PEER/P2P) παραγωγής και των κοινών 
αγαθών» που δημοσιεύθηκε στα ελληνικά το 2010 στο ένθετο της Ελευθεροτυ-
πίας Κοντέινερ (Απρίλιος, σελ. 31). 
γ) «Οικοδομώντας συμμαχίες για έναν ομότιμο κόσμο» που δημοσιεύθηκε στα 
αγγλικά το 2009 στο Interactivist Info Exchange υπό τον τίτλο “Marx, cognitive 
capitalism and the transition to the Commons”.
δ) «Πρέπει να ανησυχούμε για τα καπιταλιστικά Κοινά;» που δημοσιεύθηκε στα 
αγγλικά στο ιστολόγιο του P2P Foundation το 2012 (18 Ιουνίου).

Μετάφραση (α,β,γ): Γιώργος Παπανικολάου. Μετάφραση (δ): Χρήστος Γιωτίτσας 
και Βασίλης Κωστάκης.



Πέρα από το κράτος και την αγορά

-18-

Εισαγωγή

Δεν είναι μυστικό  ότι το κοινωνικό DNA του παγκοσμιοποιημένου καπι-
ταλισμού έχει μια αντεστραμμένη αντίληψη της πραγματικότητας. Συν-
δυάζει:
 την πεποίθηση της απεριόριστης συσσώρευσης κεφαλαίου –
και έτσι την απεριόριστη οικονομική ανάπτυξη σε έναν πλανήτη με πε-
περασμένους πόρους– δηλαδή βασίζεται σε μια ψευδή αντίληψη αφθο-
νίας,
 με την πεποίθηση ότι το μοίρασμα της γνώσης, της επιστήμης 
και της καινοτομίας θα πρέπει να εμποδίζεται από το μονοπώλιο των 
πνευματικών δικαιωμάτων. Το τελευταίο αποσκοπεί να καταστήσει την 
ύλη, τη ζωή και το πνεύμα σε σπάνια εμπορεύματα, δηλαδή βασίζεται 
σε μια τεχνητή σπανιότητα.
   Καθώς το κυρίαρχο σύστημα καταστρέφει τη βιόσφαιρα, μια ριζοσπα-
στική αλλαγή στις βασικές του λειτουργίες  μοιάζει να αποτελεί επεί-
γουσα αναγκαιότητα. Ο Μαρξ πίστευε, σωστά κατά την άποψή μας, ότι οι 
κοινωνίες αλλάζουν όταν έχει διαμορφωθεί ένας πιο παραγωγικός τρό-
πος παραγωγής αξίας και το παλιό σύστημα έχει εξαντλήσει τις δυνατό-
τητες του. Ωστόσο, είναι ξεκάθαρο ότι η υπόθεση του σοσιαλισμού δεν 
έγινε πραγματικότητα. Ο «υπαρκτός σοσιαλισμός» όχι μόνο αποτέλεσε 
κυρίως μια παραλλαγή της βιομηχανικής κοινωνίας (τελικά όχι περισ-
σότερο ανταγωνιστικής από το καπιταλιστικό σύστημα που σκόπευε να 
αντικαταστήσει), αλλά παρέδωσε και την εξουσία σε μια διαχειριστική 
ελίτ που ήλεγχε την ιδιοκτησία του κράτους. Καμία σχέση με τον εργα-
τικό έλεγχο και την ιδιοκτησία που ο ίδιος ο Μαρξ είχε στο μυαλό του.
   Η ομότιμη (peer-to-peer [P2P]) θεωρία κάνει μια νέα υπόθεση, ότι 
αυτός ο νέος τρόπος παραγωγής αξίας έχει σήμερα διαμορφωθεί και 
ότι μπορούμε εμπειρικά να τον παρατηρήσουμε στους κόλπους της ση-
μερινής κοινωνίας.
   Η επινόηση των παγκόσμιων δικτύων συνεργασίας έχει τροποποιήσει 
θεμελιακά τη διαμόρφωση του χώρου και του χρόνου, επιτρέποντας σή-
μερα στα άτομα και στις μικρές ομάδες να συντονίζουν την υλοποίηση 
μεγάλων έργων σε παγκόσμια κλίμακα και μάλιστα να το πραγματοποι-
ούν υπερσκελίζοντας στη δυνατότητα συνεργασίας και ανταγωνισμού, 
παραδοσιακές εταιρείες που λειτουργούν με σκοπό το κέρδος.
   Η ομότιμη παραγωγή συμβαίνει όταν άτομα και κοινότητες συστρατεύ-
ονται χωρίς να απαιτείται η άδεια κανενός, γύρω από την πραγματοποίη-
ση ενός κοινού έργου και δημιουργούν κοινά αγαθά γνώσης (Wikipedia), 
κώδικα (ελεύθερο λογισμικό) και σχεδίων (ανοικτό hardware, ανοικτή 
και κατανεμημένη κατασκευή). Τα Κοινά και οι κοινότητες των παραγω-



Η ομότιμη προοπτική

-19-

γών τους, όταν επιτυγχάνουν, προσελκύουν μια συμμαχία επιχειρημα-
τιών που τους προσθέτει εμπορευματική αξία, δημιουργεί κοινωφελείς 
εταιρείες που διαχειρίζονται την υποδομή και τα κάνει βιώσιμα. Όταν οι 
κοινότητες αυτές αρχίζουν να λειτουργούν έξω από τη σχέση εντολής 
και ελέγχου, αναπτύσσουν νέες μορφές διακυβέρνησης (την «ομότιμη 
διακυβέρνηση») και νέες μορφές ιδιοκτησίας που υπερασπίζουν την 
κοινή εργασία από την ατομική ιδιοποίηση (την «ομότιμη ιδιοκτησία»).
   Αυτή η νέα μορφή παραγωγής αξίας δημιουργεί τρία νέα σημαντι-
κά παραδείγματα ανθρώπινης δραστηριότητας. Προκειμένου η συνερ-
γασία να οργανωθεί χωρίς την άδεια κανενός, η συνεισφορά πρέπει 
να είναι ανοικτή και ελεύθερη. Έτσι η ομότιμη παραγωγή απαντά στο 
πρώτο πρόβλημα του παγκοσμιοποιημένου καπιταλισμού, την τεχνητή 
σπανιότητα. Δεύτερο, προκειμένου να προσελκύσει συνεργάτες, η δια-
δικασία της παραγωγής χρειάζεται να είναι συμμετοχική. Με τον τρόπο 
αυτόν, η ομότιμη παραγωγή απαντά σε ένα άλλο σημαντικό πρόβλημα 
του σημερινού συστήματος: το ότι η ίδια η εργασία εξακολουθεί να εί-
ναι οργανωμένη με φεουδαρχικούς και αυταρχικούς τρόπους. Τέλος, το 
αποτέλεσμά της πρέπει να ανήκει στη σφαίρα των Κοινών, έτσι ώστε οι 
νεότερες γενιές να μπορούν να συνεχίζουν να εργάζονται συνεταιρικά.
   Η ομότιμη παραγωγή αντιμετωπίζει αποτελεσματικά και το ζήτημα 
της βιωσιμότητας. Ενώ οι εταιρείες με σκοπό το κέρδος σχεδιάζουν την 
προγραμματισμένη βραχυβιότητα του προϊόντος και προσπαθούν, στο 
βαθμό που μπορούν, να αγνοούν τις περιβαλλοντικές «εξωτερικότη-
τες», οι κοινότητες ανοικτού σχεδιασμού δεν έχουν απρεπή κίνητρα και 
από τη φύση τους έχουν την τάση να σχεδιάζουν στην κατεύθυνση της 
βιωσιμότητας.
   Η δυναμική της νέας δυνατότητας είναι πιθανότατα γνωστή στους ανα-
γνώστες. Η Wikipedia, παρά τα δικά της προβλήματα, έχει σε μεγάλο 
βαθμό εκτοπίσει τις εγκυκλοπαίδειες που παράγονται με το σύστημα 
εντολής και ελέγχου. Το ελεύθερο λογισμικό έχει γίνει πρότυπο για την 
ανάπτυξη νέου λογισμικού. Τα πρώτα παραδείγματα ανοικτού υλικού 
(hardware) μπαίνουν στην αγορά.
   Ένα παράδειγμα μπορεί να καταδείξει την εξέλιξη: Οι ιδιωτικές τη-
λεπικοινωνιακές εταιρείες έκαναν σχεδόν αδύνατη την ανάπτυξη ανε-
ξάρτητων εφαρμογών και ζητούσαν έως και το 90% των εσόδων. Το 
iPhone της Apple επιτρέπει την ανάπτυξη ανοικτών εφαρμογών, αλλά 
ελέγχει με ισχυρό τρόπο την αποδοχή τους με την ιδιωτικά ελεγχόμενη 
πλατφόρμα του, και αυτή η μερική υιοθέτηση ανοικτών μοντέλων κα-
τάστρεψε το παλιό μοντέλο. Τέλος η Google ανοίγει σχεδόν εντελώς το 
Android.
   Παρ’ όλα αυτά, οι παίκτες της αγοράς θα προσπαθούν διαρκώς να περι-



Πέρα από το κράτος και την αγορά

-20-

φράξουν ένα κομμάτι της διαδικασίας, προκειμένου να δημιουργήσουν 
μια υπό έλεγχο σπανιότητα που μπορούν να πουλήσουν στη αγορά. Αλλά 
οι κοινότητες της ανοικτής γνώσης, του λογισμικού και του hardware, 
που αποτελούν και την καρδιά της ομότιμης παραγωγής, έχουν τη δική 
τους αυτόνομη δύναμη. Όταν κατανοούν τη δική τους κοινωνική δύναμη, 
μπορούν να αρχίσουν να συντάσσονται με μορφές οργάνωσης της φυ-
σικής παραγωγής που είναι περισσότερο ευθυγραμμισμένες με το δικό 
τους ομότιμο ήθος, όπως συνεταιρισμοί και εκφράσεις της αλληλέγγυας 
οικονομίας.
   Με τον τρόπο αυτόν, δεν είναι μόνο οι δικτυοκράτες καπιταλιστές (π.χ. 
Facebook, Google, Apple) που συντάσσονται με τις νέες παραγωγικές 
δυνατότητες, αλλά επίσης κοινωνικές δυνάμεις που είναι ξεκάθαρα με-
τα-καπιταλιστικές.
   Το παράδοξο της ομότιμης παραγωγής είναι ότι, όπως συνέβη με τη 
δουλοπαροικία και τον καπιταλισμό πριν από αυτή, στην αρχή θα ενι-
σχύσει την επιβίωση του παλαιού συστήματος που την έχει ανάγκη για 
να επιζήσει (δουλεία και φεουδαρχία αντίστοιχα). Την ίδια στιγμή ωστό-
σο, και ακριβώς για αυτόν το λόγο, η ομότιμη παραγωγή θα μεγαλώ-
σει μέσα στο ίδιο το σύστημα και θα διαμορφώσει τις συνθήκες για την 
υπέρβασή του.
   Η αναμόρφωση του DNA του παλαιού καταστροφικού συστήματος, 
δηλαδή η αναγνώριση των ορίων του πλανήτη και της ανάγκης για το 
ελεύθερο μοίρασμα της καινοτομίας, χρειάζεται ένα τρίτο βάθρο: την 
ανάγκη η αλλαγή να συνοδευτεί από κοινωνική δικαιοσύνη. Έτσι προ-
τείνουμε στα κινήματα των εργατών και των αγροτών σε ολόκληρο τον 
κόσμο να αρχίσουν να στοιχίζουν τους εαυτούς τους σύμφωνα με τη νέα 
μορφή παραγωγής, προκειμένου να δημιουργήσουν τις προϋποθέσεις 
για μια βιώσιμη και δίκαιη κοινωνία, συστρατευόμενα γύρω από τα ομό-
τιμα κοινά αγαθά σε κάθε πεδίο της κοινωνικής δραστηριότητας.
   Τα κοινωνικά συστήματα αλλάζουν όταν τμήματα, τόσο των διευθυντι-
κών όσο και των παραγωγικών τάξεων, ξεκινούν να αναδιαμορφώνονται 
και η μεταμόρφωση, στην κατεύθυνση της βασισμένης στα Κοινά ομό-
τιμης παραγωγής, ανοίγει μοναδικές απελευθερωτικές δυνατότητες. Τα 
προοδευτικά ρεύματα πρέπει κατεπειγόντως να κατανοήσουν αυτή τη 
μεταμόρφωση και να συνταχθούν με τις κοινότητες των ομότιμων παρα-
γωγών που αγωνίζονται για μεγαλύτερη αυτονομία.

Σχέσεις ομότιμων 

Τέτοια βαθιά μεταμόρφωση των θεμελίων της κοινωνικής μας ζωής 



Η ομότιμη προοπτική

-21-

έχει να συντελεστεί από τότε που ο Μαρξ αναγνώρισε το πρότυπο της 
νέας καπιταλιστικής κοινωνίας στις κατασκευαστικές μονάδες του Μά-
ντσεστερ. Καθώς τα πολιτικά, οικονομικά και κοινωνικά συστήματα με-
ταμορφώνονται σε κατανεμημένα δίκτυα, μια νέα ανθρώπινη δυναμική 
αναδύεται: οι σχέσεις ομότιμων. Καθώς οι σχέσεις ομότιμων οδηγούν 
στην εμφάνιση ενός τρίτου τρόπου παραγωγής, μιας τρίτης μορφής δι-
ακυβέρνησης και μιας τρίτης μορφής ιδιοκτησίας, αναμένεται να ανα-
μορφώσουν την πολιτική μας οικονομία με πρωτόγνωρους τρόπους. 
Στόχος μας είναι η ανάπτυξη ενός εννοιολογικού πλαισίου που θα είναι 
σε θέση να εξηγήσει αυτές τις νέες κοινωνικές διαδικασίες. 
   Οι σχέσεις ομότιμων δεν αναφέρονται σε όλες τις συμπεριφορές ή 
διαδικασίες που συντελούνται στα κατανεμημένα δίκτυα: οι σχέσεις 
ομότιμων καθορίζουν ειδικά εκείνες τις διαδικασίες και πρακτικές που 
στοχεύουν στην αύξηση της πιο ευρείας συμμετοχής ισοδύναμων συμ-
μετεχόντων. Θα προσδιορίσουμε τους όρους καθώς θα εξετάζουμε τα 
χαρακτηριστικά των ομότιμων διαδικασιών. Στο μεταξύ, παρακάτω συ-
νοψίζουμε τα περισσότερο γενικά και σημαντικά χαρακτηριστικά τους. 
   Οι ομότιμες διαδικασίες και πρακτικές: 
 παράγουν αξία χρήσης μέσω της ελεύθερης συνεργασίας πα-
ραγωγών που έχουν πρόσβαση σε κατανεμημένο κεφάλαιο: αυτός είναι 
ο τρόπος της ομότιμης παραγωγής, ένας «τρίτος τρόπος παραγωγής» 
διαφορετικός από την παραγωγή με σκοπό το κέρδος, ή τη δημόσια πα-
ραγωγή από τις επιχειρήσεις κρατικής ιδιοκτησίας. 
 διευθύνονται από την ίδια την κοινότητα των παραγωγών και όχι 
από την αγορά ή την εταιρική ιεραρχία: αυτή είναι η μορφή της ομότιμης 
διακυβέρνησης ή «τρίτη μορφή διακυβέρνησης». 
 κατασκευάζουν αξία χρήσης, ελεύθερα προσπελάσιμη σε πα-
γκόσμια κλίμακα, μέσω νέων καθεστώτων κοινής ιδιοκτησίας. Αυτός εί-
ναι ο τρόπος διανομής τους ή «ομότιμη μορφή ιδιοκτησίας»: μια «τρίτη 
μορφή ιδιοκτησίας», διαφορετική από την ατομική ή την κρατική μορφή 
ιδιοκτησίας. 

Η ομότιμη υποδομή 

Τι απαιτήθηκε για να διευκολυνθεί η εμφάνιση των ομότιμων πρακτι-
κών; Η πρώτη προϋπόθεση είναι η ύπαρξη τεχνολογικής υποδομής που 
λειτουργεί με ομότιμες διαδικασίες και καθιστά ικανή την κατανεμη-
μένη πρόσβαση σε «σταθερό» κεφάλαιο. Προσωπικοί υπολογιστές που 
επιτρέπουν τη δημιουργία μιας παγκόσμιας μηχανής ικανής να εκτελεί 
οποιαδήποτε λογική διεργασία, αποτελούν μια μορφή κατανεμημένου 



Πέρα από το κράτος και την αγορά

-22-

σταθερού κεφαλαίου, διαθέσιμου με χαμηλό κόστος σε πολλούς παρα-
γωγούς. 
   Το διαδίκτυο, ως μια μορφή δικτύου ομότιμων, είχε ειδικά σχεδι-
αστεί για συμμετοχή από τις παρυφές του (χρήστες υπολογιστών) χω-
ρίς την υποχρεωτική χρήση κομβικών σημείων διασύνδεσης. Παρ’ ότι 
δεν βρίσκεται απόλυτα στα χέρια των συμμέτοχων, το διαδίκτυο ελέγ-
χεται μέσω κατανεμημένης διακυβέρνησης και πέρα από την απόλυ-
τη ηγεμονία κάποιου συγκεκριμένου ιδιωτικού ή κρατικού παράγοντα. 
Τα ιεραρχικά συστατικά στοιχεία του διαδικτύου (όπως τα συσσωρευ-
μένα πρωτόκολλα IP), το αποκεντρωμένο Σύστημα Ονομασίας Τομέων 
(DNS κτλ), δεν αποτρέπουν τη συμμετοχή. Οι viral αρχιτεκτονικές (viral 
communicators) ή τα συντονισμένα δίκτυα (meshworks), αποτελούν 
μια λογική προέκταση του διαδικτύου. Με αυτή τη μεθοδολογία οι συ-
σκευές δημιουργούν τα δικά τους δίκτυα μέσω της αξιοποίησης μιας 
περίσσειας χωρητικότητας, προσπερνώντας την ανάγκη μιας προϋπάρ-
χουσας υποδομής. Το κίνημα του «κοινοτικού Wi-Fi», η υπεράσπιση του 
ανοικτού φάσματος και οι εναλλακτικές τηλεπικοινωνιακές υποδομές 
βασισμένες στα συντονισμένα δίκτυα, αποτελούν παραδείγματα αυτής 
της τάσης. 
   Η δεύτερη προϋπόθεση είναι τα εναλλακτικά συστήματα πληροφό-
ρησης και επικοινωνίας που επιτρέπουν την αυτόνομη επικοινωνία 
μεταξύ συνεργαζόμενων παραγόντων. Ο παγκόσμιος ιστός (και συγκε-
κριμένα ο συμμετοχικός παγκόσμιος ιστός [Writable Web] και το Web 
2.0) επιτρέπει την καθολική αυτόνομη παραγωγή, διάδοση και κατα-
νάλωση γραπτού υλικού, ενώ οι σχετικές εξελίξεις στο podcasting και 
το webcasting δημιουργούν μια εναλλακτική υποδομή πληροφόρησης 
και επικοινωνίας για ηχητικές και οπτικοακουστικές δημιουργίες. Η 
ύπαρξη αυτής της υποδομής, καθιστά εφικτή την αυτόνομη παραγωγή 
περιεχομένου που μπορεί να διανεμηθεί χωρίς τη διαμεσολάβηση των 
παραδοσιακών εκδοτικών και ενημερωτικών μέσων (παρ’ όλο που νέες 
μορφές τέτοιων μέσων μπορεί να εμφανισθούν).
   Η τρίτη προϋπόθεση είναι η ύπαρξη μιας υποδομής «λογισμικού» 
για αυτόνομη παγκόσμια συνεργασία. Ένας αυξανόμενος αριθμός ερ-
γαλείων συνεργασίας, όπως τα ιστολόγια και τα wiki, ενσωματωμένα 
στο κοινωνικό λογισμικό δικτύωσης, διευκολύνουν τη δημιουργία εμπι-
στοσύνης και κοινωνικού κεφαλαίου, κάνοντας δυνατή τη δημιουργία 
παγκόσμιων ομάδων που μπορούν να παράγουν αξία χρήσης χωρίς τη 
διαμεσολάβηση, για την κατασκευή ή τη διανομή τους, εταιρειών που 
στοχεύουν στο κέρδος. 
   Η τέταρτη προϋπόθεση είναι μια νομική υποδομή που καθιστά εφι-
κτή τη δημιουργία αξίας χρήσης και την προστατεύει από την ατομική 



Η ομότιμη προοπτική

-23-

ιδιοποίηση. Η Γενική Άδεια Δημόσιας Χρήσης (GNU General Public 
License, ή GNU GPL ή απλά GPL) (που απαγορεύει την ιδιοποίηση του 
κώδικα του λογισμικού), η συγγενική Πρωτοβουλία Ανοικτού Κώδικα 
(Open Source Initiative), και ορισμένες εκδοχές της άδειας των Δη-
μιουργικών Κοινών (Creative Commons) εκπληρώνουν αυτόν το ρόλο. 
Επιτρέπουν την προστασία της κοινής αξίας χρήσης και χρησιμοποιούν 
τα χαρακτηριστικά ενός ιού προκειμένου να διαδοθούν. Η GPL και το 
συνδεδεμένο με αυτή υλικό μπορούν να χρησιμοποιηθούν μόνο σε έργα 
τα οποία με τη σειρά τους τοποθετούν τον προσαρμοσμένο πηγαίο κώ-
δικα στο δημόσιο τομέα.
   Η πέμπτη προϋπόθεση είναι πολιτιστική. Η διάχυση της μαζικής νοη-
μοσύνης (δηλαδή η κατανομή της ανθρώπινης ευφυΐας) και οι συνδεό-
μενες με αυτήν αλλαγές στον τρόπο ύπαρξης και οντολογίας, στον τρόπο 
γνώσης (επιστημολογία) και στα συστήματα αξιών (axiology), υπήρξαν 
αποφασιστικές στη δημιουργία του τύπου του συνεργατικού ατομικι-
σμού που είναι απαραίτητος προκειμένου να συντηρήσει τις ηθικές αξί-
ες που καθιστούν εφικτά τα ομότιμα έργα.

Τα χαρακτηριστικά των ομότιμων πρακτικών

Οι ομότιμες πρακτικές λαμβάνουν χώρα σε κατανεμημένα δίκτυα 
(distributed networks). Τα κατανεμημένα δίκτυα είναι δίκτυα στα οποία 
οι αυτόνομοι παράγοντες μπορούν ελεύθερα να καθορίσουν τη συμπε-
ριφορά και τις διασυνδέσεις τους, χωρίς τη διαμεσολάβηση υποχρεω-
τικών κόμβων διασύνδεσης. Όπως επιμένει ο Alexander Galloway στο 
βιβλίο του σχετικά με τη δύναμη των πρωτοκόλλων, τα κατανεμημένα 
δίκτυα δεν είναι ταυτόσημα με τα αποκεντρωμένα, στα οποία οι κόμβοι 
διασύνδεσης είναι υποχρεωτικοί.
   Το P2P βασίζεται στην κατανεμημένη δύναμη και στην κατανεμημένη 
πρόσβαση στους πόρους. Σε ένα αποκεντρωμένο δίκτυο, όπως το σύ-
στημα των αεροδρομίων των ΗΠΑ, τα αεροπλάνα οφείλουν να διέλθουν 
από προκαθορισμένους κόμβους διασύνδεσης. Ωστόσο, στα κατανεμη-
μένα συστήματα, όπως το διαδίκτυο ή το σύστημα των αυτοκινητοδρό-
μων, μπορεί να υπάρχουν κεντρικά σημεία διασύνδεσης, αλλά δεν είναι 
υποχρεωτικά, και οι συντελεστές μπορούν να ανακατευθύνονται τριγύ-
ρω τους.
   Τα ομότιμα έργα, χαρακτηρίζονται από ισοδυναμία ή αντι-διαπιστευ-
τικότητα (anti-credentialism). Αυτό σημαίνει ότι δεν υπάρχει a priori 
επιλογή στη συμμετοχή. Η ικανότητα συνεργασίας εξακριβώνεται κατά 
την ίδια τη διαδικασία της συνεργασίας. Έτσι, τα έργα είναι ανοικτά σε 



Πέρα από το κράτος και την αγορά

-24-

όλους όσοι προσέρχονται, εφόσον διαθέτουν τις απαραίτητες δεξιότητες 
να συνδράμουν στο έργο. Οι δεξιότητες αυτές επαληθεύονται και αξιο-
λογούνται από την κοινότητα κατά την ίδια τη διαδικασία παραγωγής. 
Αυτό είναι έκδηλο στα ανοικτά εκδοτικά έργα όπως η δημοσιογραφία 
των πολιτών. Ο καθένας μπορεί να δημοσιεύσει και ο καθένας μπορεί 
να επαληθεύσει την ακρίβεια των άρθρων. Για την αξιολόγηση από την 
κοινότητα χρησιμοποιούνται συστήματα φήμης. Το φιλτράρισμα είναι 
a posteriori, όχι a priori. Ο αντι-διαπιστευτισμός αντιδιαστέλλεται με 
το παραδοσιακό σύστημα κρίσης με τη βοήθεια κριτών (peer review), 
όπου τα διαπιστευτήρια είναι μια βασική προϋπόθεση συμμετοχής. 
   Τα ομότιμα έργα χαρακτηρίζονται, επίσης, από ολοπτισμό (holoptism). 
Ολοπτισμός είναι η ιδιότητα που επιτρέπει στους συμμετέχοντες την 
ελεύθερη πρόσβαση σε ολόκληρη την πληροφορία σχετικά με τους 
άλλους συμμετέχοντες. Όχι με όρους ιδιωτικούς, αλλά με όρους της 
παρουσίας και της συνδρομής (δηλαδή οριζόντια πληροφόρηση) και 
πρόσβασης στους στόχους, τη μετρική και την τεκμηρίωση του έργου 
ως σύνολο (δηλαδή κάθετη διάσταση). Αυτό μπορεί να αντιδιασταλεί με 
τον πανοπτισμό (panoptism), που χαρακτηρίζει τα ιεραρχικά έργα: οι 
διαδικασίες είναι σχεδιασμένες προκειμένου να περιορίσουν τη συνο-
λική γνώση σε μια ελίτ, ενώ οι συμμετέχοντες έχουν πρόσβαση μόνο 
στη βάση αυτών «που χρειάζεται να ξέρουν». Εντούτοις, στα ομότιμα 
έργα, η επικοινωνία δεν είναι από πάνω προς τα κάτω και βασισμένη 
σε στενά καθορισμένους κανόνες αναφοράς, αλλά η ανατροφοδότηση 
είναι συστηματική, ενσωματωμένη στο πρωτόκολλο του συστήματος συ-
νεργασίας. 
   Τα παραπάνω δεν εξαντλούν τα χαρακτηριστικά της ομότιμης παρα-
γωγής. Παρακάτω θα συνεχίσουμε τη διερεύνηση αυτών των χαρακτη-
ριστικών, στο πλαίσιο της σύγκρισης με άλλες, υπάρχουσες μορφές 
παραγωγής. 

P2P και άλλοι τρόποι παραγωγής

Το πλαίσιο της παρούσας σύγκρισης είναι η θεωρία των Μοντέλων 
Σχέσεων (Relational Models) του ανθρωπολόγου Alan Page Fiske, 
που αναλύεται στην κυριότερη εργασία The Structure of Social Life. 
Το γεγονός ότι οι μορφές τής παραγωγής ενσωματώνονται στις σχέσεις 
μεταξύ υποκειμένων –που σημαίνει, χαρακτηρίζονται από συγκεκριμέ-
νους συνδυασμούς σχέσεων– προσφέρει το απαραίτητο πλαίσιο για τη 
διάκριση των ομότιμων. Σύμφωνα με τον Fiske, υπάρχουν τρεις βασικοί 
τύποι δυναμικής ανάμεσα στα υποκείμενα, με διαχρονική και δια-χω-



Η ομότιμη προοπτική

-25-

ρική ισχύ: 
   Οι άνθρωποι χρησιμοποιούν μόλις τέσσερα βασικά μοντέλα οργάνω-
σης των περισσότερων πλευρών της κοινωνικότητας τον περισσότερο 
καιρό σε όλους τους πολιτισμούς. Τα μοντέλα αυτά είναι η Κοινοτική Δι-
ανομή (Communal Sharing), η Ιεραρχική Υποταγή (Authority Ranking), 
η Αμοιβαία Εξισορρόπηση (Equality Matching) και η Τιμολόγηση της 
Αγοράς (Market Pricing). 
   Η Κοινοτική Διανομή (ΚΔ) αποτελεί μια σχέση κατά την οποία οι άν-
θρωποι αντιμετωπίζουν ένα ζεύγος, ή μια ομάδα, ως ισοδύναμους και 
αδιαφοροποίητους, από την άποψη της κοινωνικής περιοχής που εξε-
τάζεται. Παραδείγματα αποτελούν άνθρωποι που χρησιμοποιούν Κοινά 
(ΚΔ από την άποψη της χρήσης ενός συγκεκριμένου πόρου), άνθρωποι 
που είναι σφοδρά ερωτευμένοι (ΚΔ από την άποψη του κοινωνικού τους 
εαυτού), άνθρωποι που «αναρωτιούνται όχι για ποιον χτυπά η καμπάνα, 
αλλά γιατί χτυπά για εσένα» (ΚΔ από την άποψη του μοιράσματος του 
πόνου και της κοινής ευημερίας), ή άνθρωποι που σκοτώνουν αδιάκριτα 
οποιοδήποτε μέλος μιας εχθρικής ομάδας σε αντίποινα μιας επίθεσης 
(ΚΔ από την άποψη της συλλογικής ευθύνης). 
   Στην Ιεραρχική Υποταγή (ΙΥ) οι άνθρωποι κατέχουν ασύμμετρες θέ-
σεις σε μια γραμμική ιεραρχία την οποία οι υφιστάμενοι αποδέχονται, 
σέβονται και πιθανώς υπακούν ενώ οι προϊστάμενοι έχουν πρωτοκα-
θεδρία και ποιμενική ευθύνη προς τους υφιστάμενους. Παραδείγματα 
αποτελούν οι στρατιωτικές ιεραρχίες (ΙΥ στις αποφάσεις, τον έλεγχο και 
πολλά άλλα ζητήματα), στη λατρεία των προγόνων (ΙΥ στην προσφορά 
ευσέβειας προς τους γονείς και προσδοκίες προστασίας και ενίσχυ-
σης των θέσμιων), μονοθεϊστικά θρησκευτικά ήθη (ΙΥ στον καθορισμό 
του σωστού και του λάθους σύμφωνα με την προσταγή ή τη θέληση του 
Θεού), συστήματα κοινωνικών καθεστώτων, όπως ταξικές και εθνικές 
ιεραρχίες (ΙΥ από την άποψη της κοινωνικής αξίας των ταυτοτήτων), και 
ιεραρχίες όπως αυτές των που ισχύουν στις αθλητικές ομάδες (ΙΥ από 
την άποψη του γοήτρου).   Οι σχέσεις ιεραρχικής υποταγής βασίζονται 
στην αντίληψη νομιμοποιημένων ασυμμετριών και όχι καταναγκαστικής 
εξουσίας. Δεν είναι εγγενώς εκμεταλλευτικές (παρ’ όλο που μπορεί να 
ενέχουν εξουσία ή να προκαλούν βλάβη). 
   Στις σχέσεις Αμοιβαίας Εξισορρόπησης (ΑΕ), οι άνθρωποι καταγρά-
φουν το ισοζύγιο ή τη διαφορά ανάμεσα στους συμμετέχοντες και γνω-
ρίζουν τι είναι απαραίτητο για να αποκατασταθεί η ισορροπία. Κλασ-
σικές εκδηλώσεις είναι η εναλλαγή, οι εκλογές βασισμένες στην αρχή 
«ένα πρόσωπο μία ψήφος» και η εκδίκηση βασισμένη στο «οφθαλμό 
αντί οφθαλμού» και «οδόντα αντί οδόντος». Παραδείγματα περιλαμβά-
νουν αθλήματα και παιχνίδια (ΑΕ από την άποψη των κανόνων, των δια-



Πέρα από το κράτος και την αγορά

-26-

δικασιών, τον εξοπλισμό και το γήπεδο), συνεργασίες φύλαξης παιδιών 
(ΑΕ από την άποψη της ανταλλαγής φροντίδας των παιδιών) και η απο-
ζημίωση σε είδος (ΑΕ από την άποψη της αποκατάστασης μιας αδικίας).
   Οι σχέσεις Τιμολόγησης Αγοράς (ΤΑ) είναι προσανατολισμένες σε ανα-
λογίες ή αποτιμήσεις με κοινωνικό νόημα όπως οι τιμές, οι μισθοί, τα 
μερίδια, τα μισθώματα, οι φόροι και οι αναλύσεις κόστους-οφέλους. Το 
χρήμα δεν είναι απαραίτητα το μέσο και οι σχέσεις ΤΑ δεν είναι απαραί-
τητα εγωιστικές, ανταγωνιστικές, εκμεταλλευτικές στο έπακρο ή υλι-
στικές: καθένα από τα τέσσερα πρότυπα μπορεί να εμφανίζει οποιοδή-
ποτε από αυτά τα χαρακτηριστικά. Οι σχέσεις ΤΑ δεν είναι απαραίτητα 
ατομικιστικές. Μια οικογένεια μπορεί να αποτελεί ενότητα Ιεραρχικής 
Υποταγής ή Κοινής Διανομής που διαχειρίζεται μια επιχείρηση που λει-
τουργεί με το πρότυπο των σχέσεων ΤΑ από την άποψη των σχέσεων με 
τις άλλες επιχειρήσεις. Παραδείγματα αποτελούν ιδιοκτησίες που μπο-
ρούν να αγορασθούν, να πωληθούν ή να χρησιμοποιηθούν ως επενδυτι-
κό κεφάλαιο (η γη ή αντικείμενα ως ΤΑ), γάμοι που οργανώνονται συμ-
βατικά ή ανεκδήλωτα στη βάση κόστους-οφέλους για τους συνεταίρους, 
η πορνεία (το φύλλο ως ΤΑ), τα γραφειοκρατικά πρότυπα κόστους-απο-
τελέσματος (καταμερισμός πόρων ως ΤΑ), ωφελιμιστικές αποφάνσεις 
σχετικά με το μεγαλύτερο καλό για τους περισσότερους, αρχές δικαίου 
προκειμένου να κρίνουν την παροχή δικαιοδοσιών κατά αναλογία της 
συνδρομής (δύο μορφές ηθικότητας/δεοντολογίας ως ΤΑ), εκτιμήσεις 
της «αποτελεσματικής αξιοποίησης του χρόνου» και των αναμενόμενων 
αναλογιών νεκρών (επιθετικότητα ως ΤΑ).
   Κάθε τύπος κοινωνίας ή πολιτισμού αποτελεί μίξη αυτών των τεσσά-
ρων προτύπων, αλλά εύλογα μπορεί να υποστηριχθεί ότι μία μορφή εί-
ναι κάθε φορά επικρατούσα και αποτυπώνεται στις άλλες υποδεέστερες 
μορφές. Ιστορικά, η πρώτη μορφή που επικράτησε ήταν η αμοιβαιότητα 
που στηριζόταν στη συγγένεια ή στην καταγωγή, οι αποκαλούμενες φυ-
λετικές οικονομίες του «δώρου». Η κύρια διάσταση των σχέσεων ήταν 
η περιουσία. Τα δώρα γεννούσαν υποχρεώσεις και σχέσεις πέρα από 
τα όρια της φυλής και του σογιού, δημιουργώντας ένα ευρύτερο πεδίο 
ανταλλαγών. Στις αγροτικές ή φεουδαρχικού τύπου κοινωνίες, επικρα-
τεί η Ιεραρχική Υποταγή, που σημαίνει ότι βασίζονται στην πίστη και 
την υποταγή.  Τέλος, είναι ξεκάθαρο ότι στην καπιταλιστική οικονομία 
επικρατεί η Τιμολόγηση Αγοράς. 

Ομότιμη παραγωγή και οικονομία δώρων

Η ομότιμη παραγωγή συχνά περιγράφεται ως οικονομία των «δώρων» 



Η ομότιμη προοπτική

-27-

(βλέπε Richard Barbrook για παράδειγμα). Ωστόσο, υποστηρίζουμε ότι 
αυτό είναι κάπως παραπλανητικό. Ο βασικός λόγος είναι ότι οι σχέσεις 
ομότιμων δεν αποτελούν μορφή αμοιβαίας εξισορρόπησης, δεν βασί-
ζονται στην αμοιβαιότητα. Οι ομότιμες σχέσεις ακολουθούν το ρητό: 
ο καθένας συνδράμει ανάλογα με τις δεξιότητες και την προθυμία του 
και ο καθένας λαμβάνει ανάλογα με τις ανάγκες του. Δεν εμπλέκεται 
η υποχρεωτική αμοιβαιότητα. Στις καθαρές μορφές της ομότιμης πα-
ραγωγής, οι παραγωγοί δεν πληρώνονται. Κατά συνέπεια αν υπάρχει 
«δώρισμα» αυτό είναι εντελώς μη αμοιβαίο, η χρήση της ομότιμα πα-
ραγόμενης αξίας χρήσης δεν δημιουργεί κάποια αντίθετης κατεύθυν-
σης υποχρέωση. Η εμφάνιση των ομότιμων σχέσεων, είναι ταυτόχρονη 
με νέες μορφές της «οικονομίας δώρων», όπως τα Τοπικά Συστήματα 
Ανταλλαγής (Local Exchange Trading Systems) και η χρήση βασισμέ-
νων στην αμοιβαιότητα συμπληρωματικών νομισμάτων. Ωστόσο, αυτές 
δεν διαθέτουν τις απαιτούμενες ιδιότητες της ομότιμης παραγωγής. 
   Αυτό δεν σημαίνει ότι οι μορφές αυτές δεν είναι συμπληρωματικές, 
καθώς και οι δύο, αμοιβαία εξισορρόπηση και κοινοτική διανομή, πηγά-
ζουν από το ίδιο πνεύμα του δωρίσματος. Η ομότιμη παραγωγή λειτουρ-
γεί πολύ πιο εύκολα στη σφαίρα των άυλων αγαθών, όπου η προσφορά 
είναι ο ελεύθερος χρόνος και το διαθέσιμο πλεόνασμα υπολογιστικών 
πόρων. Η αμοιβαία εξισορρόπηση, τα σχήματα που βασίζονται στην 
αμοιβαιότητα και η εταιρική παραγωγή είναι απαραίτητα στην υλική 
σφαίρα όπου παρεμβαίνει το κόστος του κεφαλαίου. Προς το παρόν η 
ομότιμη παραγωγή δεν προσφέρει κάποια λύση για την υλική επιβίωση 
των συμμέτοχών της. Κατά συνέπεια, πολλοί άνθρωποι που εμπνέονται 
από τις κοινωνικές αξίες της ισότητας, θα καταφεύγουν στην εταιρική 
παραγωγή, την κοινωνική οικονομία και άλλα σχήματα από τα οποία θα 
μπορούν να αντλήσουν εισόδημα, ενόσω, στον ίδιο χρόνο θα τιμούν τις 
αξίες τους. Με την έννοια αυτή τα σχήματα αυτά είναι συμπληρωματικά.

Ομότιμη παραγωγή και ιεραρχία

Οι ομότιμες σχέσεις παραγωγής δεν στερούνται ούτε δομής ούτε ιε-
ραρχίας, αλλά χαρακτηρίζονται συνήθως από ευέλικτες δομές και ιε-
ραρχίες, με βάση την αξία τους να χρησιμοποιούνται προκειμένου να 
καθίσταται δυνατή η συμμετοχή. Η ηγεσία είναι επίσης κατανεμημένη. 
Συνήθως τα ομότιμα έργα καθοδηγούνται από ιδρυτικούς πυρήνες, που 
ενσαρκώνουν τους αυθεντικούς στόχους του κάθε έργου και συντονί-
ζουν τη μεγάλη πλειοψηφία των ατόμων και των μικρο-ομάδων που 
εργάζονται σε εξειδικευμένους τομείς. Η ηγεσία και η εξουσία τους 



Πέρα από το κράτος και την αγορά

-28-

εκπορεύεται από τη συνεισφορά τους στη συγκρότηση των έργων και 
στη συνεχιζόμενη ανάληψη δεσμευτικών υποχρεώσεων. Σε ορισμένες 
περιπτώσεις αναφέρεται ότι τα ομότιμα έργα είναι «καλοπροαίρετες 
δικτατορίες» (benevolent dictatorships). Ωστόσο, δεν πρέπει να παρα-
γνωρίζει κανείς ότι τα έργα αυτά βασίζονται στη συναίνεση της κοινό-
τητας των παραγωγών και στην ελευθερία δημιουργίας διακλαδώσεων 
(διακλαδωσιμότητα/forking), που σημαίνει ότι η δημιουργία ενός νέου 
ανεξάρτητου έργου είναι πάντοτε δυνατή. 
   Η σχέση μεταξύ εξουσίας και συμμετοχής, και η ιστορική της εξέλιξη, 
έχει σκιαγραφηθεί με χρήσιμο τρόπο από τον John Heron: 

   Φαίνεται να υπάρχουν τουλάχιστον τέσσερις βαθμίδες πολιτιστικής 
εξέλιξης, ριζωμένες σε βαθμίδες ηθικής ενόρασης: 
 1. Οι αυταρχικοί πολιτισμοί που ορίζουν τα δικαιώματα με πε-
ριορισμένο και καταπιεστικό τρόπο και όπου δεν υπάρχουν πολιτικά δι-
καιώματα συμμετοχής. 
 2. Οι περιορισμένοι δημοκρατικοί πολιτισμοί που ασκούν την 
πολιτική συμμετοχή μέσω αντιπροσώπευσης, και δεν έχουν καθόλου ή 
έχουν πολύ περιορισμένη συμμετοχή των ανθρώπων στη λήψη αποφά-
σεων σε όλες τις άλλες σφαίρες όπως η έρευνα, η θρησκεία, η βιομη-
χανία κτλ.
 3. Οι ευρύτερα δημοκρατικοί πολιτισμοί που εφαρμόζουν τόσο 
την πολιτική συμμετοχή όσο και διαφορετικούς βαθμούς ευρύτερων 
μορφών συμμετοχής.
 4. Οι πολιτισμοί ομότιμων Κοινών σε προσανατολισμένα στο 
φιλελευθερισμό και στην αφθονία παγκόσμια δίκτυα, με ισοδύναμα δι-
καιώματα συμμετοχής για τον καθένα και σε κάθε πεδίο ανθρώπινης 
δραστηριότητας.

   Αυτές οι βαθμίδες μπορούν να διατυπωθούν με όρους σχέσεων μεταξύ 
ιεραρχίας, συνεργασίας και αυτονομίας.
 1. Η ιεραρχία καθορίζει, ελέγχει και περιορίζει τη συνεργασία 
και την αυτονομία. 
 2. Η ιεραρχία παρέχει το δικαίωμα και τους κανόνες συνεργα-
σίας και αυτονομίας μόνο στη σφαίρα της πολιτικής.
 3. Η ιεραρχία παρέχει το δικαίωμα και τους κανόνες συνεργα-
σίας και αυτονομίας στη σφαίρα της πολιτικής και σε ποικίλους βαθ-
μούς σε άλλες σφαίρες.
 4. Ο μοναδικός ρόλος της ιεραρχίας έγκειται στην αυθόρμητη 
εμφάνισή της κατά την εκκίνηση και στη συνεχιζόμενη άνθιση της αυ-
τονομίας στη συνεργασία σε όλες τις σφαίρες της ανθρώπινης δραστη-



Η ομότιμη προοπτική

-29-

ριότητας.

Ομότιμη παραγωγή και κοινοτική διανομή

Με τις ομότιμες πρακτικές οι άνθρωποι εθελοντικά και συνεργατικά κα-
τασκευάζουν ένα Κοινό σύμφωνα με την κομμουνιστική αρχή: «από τον 
καθένα σύμφωνα με τις δυνατότητές του, στον καθένα σύμφωνα με τις 
ανάγκες του». Η αξία χρήσης που δημιουργείται από τα ομότιμα έργα, 
γεννιέται μέσα από την ελεύθερη συνεργασία, χωρίς την εξάσκηση κα-
ταναγκασμού στους παραγωγούς και οι χρήστες έχουν ελεύθερη πρό-
σβαση στο αποτέλεσμα-αξία χρήσης.
   Η νομική υποδομή που περιγράψαμε παραπάνω, δημιουργεί πληρο-
φοριακά Κοινά. Τα νέα Κοινά συνδέονται με παλαιότερες μορφές Κοι-
νών (ειδικότερα οι κοινοτικές γαίες των αγροτών του Μεσαίωνα και οι 
θεσμοί αλληλοβοήθειας των εργατών της βιομηχανικής εποχής), αλλά 
επίσης και διαφέρουν εξαιτίας κυρίως του άυλου χαρακτήρα τους. Τα 
παλιότερα Κοινά ήταν εντοπισμένα, χρησιμοποιούνταν και, σε ορισμέ-
νες περιπτώσεις, ελέγχονταν από συγκεκριμένες κοινότητες. Τα νέα 
Κοινά είναι διαθέσιμα σε όλους και ελέγχονται από παγκόσμιες κυ-
βερνο-συλλογικότητες, συνήθως, συγγενικές ομάδες. Ενώ τα νέα Κοινά 
επικεντρώνονται σε μη ανταγωνιστικά αγαθά (που βρίσκονται σε κατά-
σταση αφθονίας), οι παλαιότερες μορφές φυσικών Κοινών (αέρας, νερό 
κτλ) υπάγονται αυξανόμενα σε καθεστώς έλλειψης και γίνονται περισ-
σότερο ελεγχόμενα.

 
Ομότιμη παραγωγή και αγορά: Ενύπαρξη έναντι υπερβατικότητας

Η ομότιμη ανταλλαγή μπορεί να νοηθεί με τους όρους της αγοράς μόνο 
με την έννοια ότι τα άτομα είναι ελεύθερα να συνδράμουν ή να λαμ-
βάνουν αυτό που έχουν ανάγκη, ακολουθώντας τις προσωπικές τους 
κλίσεις, με ένα αόρατο χέρι να τα συγκεντρώνει όλα από κοινού, όμως 
χωρίς κανένα νομισματικό μηχανισμό. Δεν αποτελούν με κανένα τρόπο 
πραγματικές αγορές: ούτε η τιμολόγηση της αγοράς, ούτε οι διαχειρι-
στικές εντολές είναι προαπαιτούμενες για τη λήψη αποφάσεων και την 
κατανομή των πόρων. 
   Υπάρχουν ακόμα επιπρόσθετες διαφορές: 
 Οι αγορές δεν λειτουργούν σύμφωνα με τα κριτήρια της συλ-
λογικής νοημοσύνης, αλλά μάλλον με τη μορφή της νοημοσύνης ενός 
σμήνους εντόμων. Πράγματι υπάρχουν αυτόνομοι παράγοντες σε ένα 



Πέρα από το κράτος και την αγορά

-30-

κατανεμημένο περιβάλλον, αλλά κάθε άτομο βλέπει μόνο το δικό του 
άμεσο όφελος. 
 Οι αγορές βασίζονται σε «ουδέτερη» συνεργασία: δεν δημιουρ-
γείται καμία αμοιβαιότητα. 
 Οι αγορές λειτουργούν για τις ανταλλακτικές αξίες και το κέρ-
δος, όχι άμεσα για τις αξίες χρήσης. 
 Οι αγορές εκπληρώνουν μόνο τις ανάγκες αυτών που έχουν 
αγοραστική δύναμη, ενώ οι ομότιμες σχέσεις στοχεύουν στην πλήρη 
συμμετοχή.
   Τα μειονεκτήματα των αγορών περιλαμβάνουν τα εξής σημεία: 
 Δεν λειτουργούν καλά για τις κοινές ανάγκες που δεν ενέχουν 
άμεσες πληρωμές (εθνική άμυνα, γενική αστυνόμευση, εκπαίδευση και 
δημόσια υγεία). Επιπλέον, αποτυγχάνουν να συνυπολογίσουν αρνητι-
κούς εξωτερικούς παράγοντες (περιβάλλον, κοινωνικά κόστη, μελλο-
ντικές γενιές). 
 Καθώς οι ανοικτές αγορές έχουν την τάση να μειώνουν τους 
μισθούς και τα κέρδη, οδηγούν διαρκώς στη γέννηση «αντι-αγορών», 
όπου ολιγοπώλια και μονοπώλια χρησιμοποιούν την προνομιακή τους 
θέση για να αποκτήσουν την κρατική ισχύ και την αγορά προς όφελός 
τους. 

Ομότιμη παραγωγή και καπιταλισμός

Παρά τις σημαντικές τους διαφορές, οι ομότιμες πρακτικές και η καπι-
ταλιστική αγορά είναι εξαιρετικά διασυνδεδεμένες. Η ομότιμη παραγω-
γή εξαρτάται από την αγορά και η αγορά από αυτή. Η ομότιμη παραγωγή 
εξαρτάται σε σημαντικό βαθμό από την αγορά γιατί η πρώτη παράγει 
αξία χρήσης κυρίως διά της άυλης παραγωγής, χωρίς να προσφέρει 
άμεσα εισόδημα στους παραγωγούς. Οι συμμετέχοντες δεν μπορούν να 
επιβιώσουν μέσω της ομότιμης παραγωγής, παρά το γεγονός ότι αποκο-
μίζουν από αυτή νόημα και αξία και, μπορεί να υπερέχει ανταγωνιστικά, 
με όρους αποτελεσματικότητας και παραγωγικότητας, σε σχέση με τις 
βασισμένες στην αγορά και με σκοπό το κέρδος εναλλακτικές.Έτσι, η 
ομότιμη παραγωγή καλύπτει μόνο έναν τομέα της παραγωγής, ενώ η 
αγορά σχεδόν όλους τους τομείς. Οι ομότιμοι παραγωγοί εξαρτώνται 
από το εισόδημα που παρέχεται από την αγορά. Μέχρι τώρα η ομότιμη 
παραγωγή δημιουργήθηκε στα διάκενα της αγοράς.
   Αλλά και η αγορά και ο καπιταλισμός εξαρτώνται επίσης από την ομό-
τιμη παραγωγή. Ο καπιταλισμός έχει μεταβληθεί σε ένα σύστημα που 
βασίζεται σε κατανεμημένα δίκτυα και συγκεκριμένα στην ομότιμη υπο-



Η ομότιμη προοπτική

-31-

λογιστική και επικοινωνιακή υποδομή. Η παραγωγικότητα βασίζεται σε 
μεγάλο βαθμό σε εταιρικές ομάδες εργασίας που συχνά οργανώνονται 
με τρόπους που είναι παράγωγοι της διακυβέρνησης της ομότιμης πα-
ραγωγής. Η υποστήριξη που παρέχεται από τις μεγαλύτερες εταιρείες 
πληροφορικής στην ανάπτυξη ανοικτού κώδικα, αποτελεί μια ακόμα 
μαρτυρία της χρήσης, που προκύπτει από τους πρόσφατους θεσμούς 
ιδιοκτησίας.
   Το γενικό μοντέλο του επιχειρείν μοιάζει να είναι ότι το επιχειρείν 
«σερφάρει» στην ομότιμη υποδομή και δημιουργεί πλεόνασμα αξίας 
μέσω υπηρεσιών που μπορούν να «πακεταριστούν» σε ανταλλακτική 
αξία. Ωστόσο, η υποστήριξη του ελεύθερου λογισμικού και του ανοιxτού 
κώδικα από τις επιχειρήσεις θέτει ένα ενδιαφέρον πρόβλημα. Εξακο-
λουθεί το χορηγούμενο από εταιρείες και τελικά διαχειριζόμενο από 
αυτές ελεύθερο λογισμικό να θεωρείται ομότιμο; Μόνο μερικώς. 
   Αν χρησιμοποιούν τα νομικά σχήματα της Γενικής Άδειας Δημόσιας 
Χρήσης, πράγματι καταλήγουν σε καθεστώτα κοινής ιδιοκτησίας. Αν οι 
ομότιμοι παραγωγοί μετατρέπονται σε εξαρτώμενους από εισόδημα τότε 
αυτή η μορφή παραγωγής δεν έχει πια τις απαιτούμενες ιδιότητες για 
να χαρακτηρισθεί ομότιμη. Κατά συνέπεια, οι καπιταλιστικές δυνάμεις 
κατά κανόνα χρησιμοποιούν επιμέρους εκφάνσεις των ομότιμων διαδι-
κασιών. H μεθοδευμένη και εργαλειακή χρήση των ομότιμων υποδομών 
(συνεργατικές πρακτικές), αποτελεί μόνο τη μία πλευρά της ιστορίας. 
   Στην πραγματικότητα η εξάρτηση του σύγχρονου καπιταλισμού από τις 
ομότιμες πρακτικές είναι συστημική. Καθώς το σύνολο της υποδομής 
του καπιταλισμού γίνεται κατανεμημένο, γεννά ομότιμες πρακτικές και 
εξαρτάται από αυτές. Η γαλλο-ιταλική σχολή του «γνωστικού καπιταλι-
σμού» τονίζει ότι σήμερα η δημιουργία αξίας δεν περιορίζεται πλέον 
στην εταιρεία, αλλά οφείλεται στη μαζική νοημοσύνη των εργατών της 
γνώσης, που με τη διά βίου μάθηση, εμπειρία και συστηματική διασύν-
δεση, καινοτομούν αδιάκοπα μέσα και έξω από την εταιρεία. Αυτό απο-
τελεί ένα βασικό επιχείρημα καθώς θα δικαιολογούσε αυτό που βλέ-
πουμε ως τη μοναδική λύση για την ευρεία και μαζική διεύρυνση της 
ομότιμης σφαίρας στη κοινωνία: το καθολικό βασικό εισόδημα. Μόνο η 
ανεξαρτησία από την εργασία και τη δομή της μισθωτής εργασίας μπο-
ρεί να εγγυηθεί ότι οι ομότιμοι παραγωγοί μπορούν να συνεχίσουν να 
δημιουργούν αυτή τη σφαίρα υψηλής παραγωγικότητας αξίας χρήσης. 
   Σημαίνουν όλα αυτά ότι η ομότιμη παραγωγή είναι απλώς σύμφυτη 
με το σύστημα, παράγωγο του καπιταλισμού και σε καμιά περίπτωση 
υπέρβασή του;



Πέρα από το κράτος και την αγορά

-32-

Ομότιμη παραγωγή και δικτυοκράτες

Περισσότερο σημαντικό από τη γενική σχέση που μόλις περιγράψαμε, 
είναι το γεγονός ότι οι ομότιμες διαδικασίες συνεισφέρουν επίσης σε 
περισσότερο εξειδικευμένες μορφές κατανεμημένου καπιταλισμού. Η 
μαζική χρήση λογισμικού ανοικτού κώδικα στις επιχειρήσεις, ενθου-
σιωδώς υποστηριζόμενη από κεφάλαια επισφαλών τοποθετήσεων και 
μεγάλες εταιρείες πληροφορικής όπως η IBM, διαμορφώνει μια πλατ-
φόρμα λογισμικού που θα υποσκάψει δραστικά τις μονοπωλιακές προ-
σόδους που απολαμβάνουν εταιρείες όπως η Microsoft και η Oracle, 
ενώ η VοIP ανακατανέμει δραστικά την τηλεπικοινωνιακή υποδομή.
   Επιπρόσθετα δείχνει και ένα νέο μοντέλο επιχειρηματικής δραστηρι-
ότητας, που βρίσκεται «πέρα» από τα προϊόντα και που αντί να εστιάζει 
σε αυτά, εστιάζει σε υπηρεσίες συνδεδεμένες με το μοντέλο του Ελεύ-
θερου Λογισμικού / Λογισμικού Ανοικτού Κώδικα. Οι βιομηχανίες μετα-
μορφώνονται σταδιακά προκειμένου να ενσωματώσουν την καινοτομία 
που παράγουν οι χρήστες και νέοι τρόποι διαμεσολάβησης της επικοι-
νωνίας μπορεί να αναδειχθούν από τα μέσα επικοινωνίας που γεννιού-
νται από τους χρήστες. Πολλοί εργάτες της γνώσης επιλέγουν δρόμους 
έξω από εταιρείες και γίνονται μικροί επιχειρηματίες, στηριζόμενοι σε 
μια αυξανόμενα εξεζητημένη συμμετοχική υποδομή, ένα είδος ψηφια-
κών συλλογικών Κοινών.
   Οι δυνάμεις που λειτουργούν με γνώμονα το κέρδος, αλλά χτίζουν και 
καθιστούν δυνατές τις νέες πλατφόρμες συμμετοχής, αντιπροσωπεύ-
ουν μια καινούργια ταξική μερίδα, την οποία αποκαλούμε δικτυοκρα-
τική τάξη. Εάν ο γνωστικός καπιταλισμός είναι να καθορισθεί από την 
πρωτοκαθεδρία του διανοητικού επί του βιομηχανικού ενεργητικού του 
σταθερού κεφαλαίου, και κατά συνέπεια την εξάρτησή του από την επέ-
κταση των δικαιωμάτων πνευματικής ιδιοκτησίας για την εγκαθίδρυση 
μονοπωλιακών προσόδων, τότε αυτοί οι νέοι δικτυοκράτες καπιταλιστές 
ωφελούνται από την ανάπτυξη και εκμετάλλευση των συμμετοχικών δι-
κτύων.
    Είναι σημαντικό ότι η Amazon χτίστηκε με τις κριτικές των χρηστών, 
το eBay συντηρείται σε μια πλατφόρμα παγκόσμια κατανεμημένων πλει-
στηριασμών και το Google συντάσσεται από περιεχόμενο που παράγεται 
από τους χρήστες. Ωστόσο, παρ’ όλο που οι εταιρείες αυτές μπορεί να 
στηρίζονται στα δικαιώματα πνευματικής ιδιοκτησίας για περιστασιακά 
πρόσθετα έσοδα, αυτά δεν αποτελούν σε καμιά περίπτωση τον πυρήνα 
της δύναμής τους. Η δύναμή τους πηγάζει από την ιδιοκτησία της πλατ-
φόρμας.
   Ευρύτερα, δικτυοκρατικός καπιταλισμός είναι ένα ιδιαίτερο είδος 



Η ομότιμη προοπτική

-33-

κεφαλαίου που αγκαλιάζει την ομότιμη επανάσταση, όλες εκείνες τις 
ιδεολογικές δυνάμεις για τις οποίες ο καπιταλισμός αποτελεί τον αξε-
πέραστο ορίζοντα της ανθρώπινης δυνατότητας. Αντιμέτωπες σε αυτόν, 
μολονότι συνδεδεμένες με μια παροδική συμμαχία, βρίσκονται οι δυνά-
μεις του «Κοινοτισμού», αυτές που πιστεύουν στην υπερβατική δυνατό-
τητα των ομότιμων σχέσεων για τη μεταρρύθμιση της πολιτικής οικονο-
μίας πέρα από την κυριαρχία της αγοράς. 

Πρέπει να ανησυχούμε για τα καπιταλιστικά Κοινά;

Συγγραφείς και μελετητές όπως ο Massimo de Angelis, η Sylvia 
Federici, ο George Caffentzis και ο Martin Pedersen καταγγέλλουν τις 
τάσεις προς τα «καπιταλιστικά Κοινά», οι οποίες, κατά τη γνώμη τους, 
πρέπει να καταπολεμηθούν. Θα ήθελα, αρχικά, να εξηγήσω σε ποια ση-
μεία συμφωνώ με την παραπάνω άποψη και μετά να διατυπώσω τις επι-
φυλάξεις και τις διαφωνίες μου.
   Ο διαχωρισμός μεταξύ καπιταλιστικών και μη Κοινών είναι σημαντικός 
και η εγκυρότητά του θα πρέπει να αναγνωριστεί. Ένα μη καπιταλιστικό 
Κοινό είναι εκείνο το κοινό αγαθό που μπορεί να αναπαράγει τον εαυ-
τό του κοινωνικά και η διαθεσιμότητά του είναι συνεχώς ελεύθερη και 
ανοικτή. Από την άλλη, το καπιταλιστικό «Κοινό» βοηθά την (διευρυμέ-
νη) αναπαραγωγή του κεφαλαίου και του καπιταλιστικού συστήματος. 
Το προαναφερόμενο είναι διαχωρισμένο από τα Κοινά τα οποία χρησι-
μοποιούνται από εξωτερικούς του ομότιμου οικοσυστήματος προς ιδίων 
όφελος, ενώ παράλληλα αποδυναμώνουν τον κοινό πόρο και τη χρήση 
του από τους ομότιμους συμμετέχοντες. Ένα πατενταρισμένο, από μια 
συμμαχία εταιριών, «Κοινό» αποκλειστικά χρησιμοποιήσιμο από αυτές 
αποτελεί παράδειγμα καθαρά καπιταλιστικού «Κοινού».
   Προφανώς, οι ομότιμοι θα πρέπει να είναι προσεκτικοί όσον αφορά 
τους δύο μηχανισμούς. Παρ’ όλα αυτά, ζούμε σε σύνθετες κοινωνίες με 
πολλά υβριδικά μοντέλα, όπου τέτοιοι διαχωρισμοί δεν είναι ξεκάθαροι. 
Πιστεύω ότι η άποψη πως τα Κοινά είναι είτε καθαρά είτε καπιταλιστικά 
είναι μια λανθασμένη διχοτόμηση και ότι στην πραγματικότητα έχουμε, 
κυρίως, υβριδικά Κοινά τα οποία συνδυάζουν και τις δύο πλευρές.
   Ως παράδειγμα, ας πάρουμε τα Κοινά του ελεύθερου λογισμικού τα 
οποία, συνήθως, αποτελούνται από:
 Τα Κοινά του κώδικα, τα οποία χρησιμοποιούνται από όλους 
τους προγραμματιστές (developers), συμπεριλαμβανομένων και των 
εταιρειών οι οποίες συνεισφέρουν περισσότερη αξία στον κώδικα (κυ-
ρίως μέσα από την πληρωμένη εργασία) και στις υπηρεσίες και τα προ-



Πέρα από το κράτος και την αγορά

-34-

ϊόντα που σχετίζονται με αυτόν. 
 Μια κοινότητα προγραμματιστών, η πλειοψηφία των οποίων 
πολλές φορές απασχολείται από τις προαναφερθείσες εταιρίες, αλλά 
γενικότερα αποτελείται από εθελοντές που ελεύθερα συνεισφέρουν στα 
Κοινά.
 Ιδρύματα τα οποία διαχειρίζονται την υποδομή συνεργασίας 
που είναι απαραίτητη για αυτά τα Κοινά, όπως τα ιδρύματα Ελεύθερου 
Λογισμικού / Λογισμικού Ανοικτού Κώδικα όπου ενδέχεται να υπάρχουν 
αντιπρόσωποι εταιριών στο συμβούλιό τους.
   Ο ρόλος των εταιριών είναι συνήθως πολύ σημαντικός. Κατ’ αρχάς 
χρησιμοποιούν και επεκτείνουν τον κώδικα, αν και συνήθως κρατούν τις 
σημαντικές βελτιώσεις για τον εαυτό τους. Κατά δεύτερον προσλαμβά-
νουν προγραμματιστές για να αναπτύξουν τις εμπορικές τους δραστηρι-
ότητες και έτσι οι υπηρεσίες τους αποτελούνται τόσο από την αξία που 
δημιουργείται από την πληρωμένη αυτή εργασία, όσο και από την κοινή 
αξία που έχει παραχθεί από άλλες εταιρίες και, κυρίως, την ελεύθερη 
εργασία που περνάει στα Κοινά.
   Νομίζω ότι δεν υπάρχει αμφιβολία πως τα Κοινά αυτά υποβοηθούν 
την αναπαραγωγή του καπιταλιστικού συστήματος. Οι επιχειρήσεις που 
δημιουργούνται γύρω από τα Κοινά συνήθως εξαρτώνται από αυτά και 
συνεισφέρουν στη συντήρησή τους.
   Σημαίνει, όμως, πως ένα τέτοιο σύστημα είναι αρνητικό για το ομό-
τιμο οικοσύστημα; Για την ακρίβεια, κάθε άλλο παρά αλήθεια είναι 
αυτό. Αρχικά εγγυάται τη συνεχιζόμενη αναπαραγωγή των ίδιων των 
Κοινών. Στην παρούσα κοινωνία και οικονομία είναι πολύ δύσκολο να 
επεκταθούν τα ψηφιακά Κοινά χωρίς τέτοια εταιρική υποστήριξη, ενώ 
παραμένουν διαθέσιμα σε όλους με την εγγύηση των αδειών ελεύθερου 
λογισμικού. Επιπλέον, η πληρωμή των προγραμματιστών δημιουργεί 
και συντηρεί την επιβίωση γύρω από τα Κοινά, με τους δημιουργούς 
ελεύθερου λογισμικού να αποτελούν μια προνομιούχα εργατική αριστο-
κρατία. Η επιρροή των επιχειρήσεων αυτών είναι γεγονός και, μερικές 
φορές, κυρίαρχη. Ενώ χρησιμοποιούν κάθε είδους απόσταξη αξίας και 
μηχανισμού αποκλεισμού, παράλληλα συνεισφέρουν κατά έναν τρόπο 
στα Κοινά. Είναι εξαρτημένες από τα Κοινά και την ομότιμη κοινότητα 
και περιορισμένες από την άδεια, τους κώδικες και νόρμες της εκάστο-
τε κοινότητας ελεύθερου λογισμικού. 
   Αυτός είναι ο λόγος που οι δημιουργοί λογισμικού και οι ομότιμες κοι-
νότητες θεωρούν τέτοια Κοινά ελεύθερου λογισμικού σημαντική πρόο-
δο. Έτσι δημιουργείται περισσότερη ελευθερία, κάνοντας τη βάση του 
κώδικα ευρέως διαθέσιμη, ενώ συχνά οδηγούμαστε σε μια δραστήρια 
οικονομία. Πολλοί δημιουργοί ξεκινούν τις δικές τους εταιρείες και με-



Η ομότιμη προοπτική

-35-

ρικές φορές ακόμη και συνεταιρισμούς. Είναι σημαντικό ότι έχουμε ένα 
σύστημα το οποίο εξυπηρετεί αφενός την αναπαραγωγή του κεφαλαίου 
(αλλά σε μια νέα βάση προσανατολισμένη στα Κοινά), αφετέρου ωφελεί 
την αναπαραγωγή των Κοινών και των συμμετεχόντων.
   Τέτοιοι τύποι υβριδικών «καπιταλιστικών Κοινών» είναι αναμφίβολα 
μια εξέλιξη ενάντια στις ξεκάθαρα βασισμένες στην πληρωμένη εργα-
σία μορφές ανάπτυξης λογισμικού. Αυτό σίγουρα το αναγνωρίζουν οι 
δημιουργοί, αλλά και η ευρύτερη κοινότητα εργατών ψηφιακής γνώσης.
   Αυτό, δε, δεν σημαίνει ότι οι ομότιμοι δεν θα έπρεπε να προσδοκούν 
αναβαθμισμένες ομότιμες πρακτικές. Για παράδειγμα, θα μπορούσαν 
να δημιουργήσουν όχι επιχειρήσεις που επιδιώκουν τη μεγιστοποίηση 
του κέρδους, αλλά κοινωνικούς συνεταιρισμούς. Ακόμη θα μπορού-
σαν να χρησιμοποιούν Άδειες Ομότιμης Παραγωγής (Peer Production 
Licenses), οι οποίες επιτρέπουν την ελεύθερη χρήση των Κοινών μόνο 
από τους ομότιμους, δημιουργώντας έτσι μια ανταγωνιστική οικονομία. 
Η ύπαρξη, λοιπόν, των καπιταλιστικών Κοινών λογισμικού μπορεί να 
είναι κοινωνική πρόοδος, με προβληματικές εκφάνσεις σίγουρα, αλλά 
μπορεί να είναι και ωφέλιμη για διάφορους «παίχτες», όπως οι επιχει-
ρήσεις, οι χρήστες και οι δημιουργοί.
   Η σωστή στάση είναι να ενδυναμωθεί το κομμάτι των Κοινών και η 
λογική τους, και να καταπολεμηθούν οι καταχρήσεις και οι περιορισμοί. 
Αν υπάρχουν ριζοσπαστικοί στόχοι κοινωνικού μετασχηματισμού, να 
συνεχισθεί η εργασία σύμφωνα με αυτούς τους στόχους στο ευρύτερο 
πλαίσιο του συνόλου της στροφής προς ομότιμες, προσανατολισμένες 
στα Κοινά πρακτικές.
   Αλλά θέλουμε να παραθέσουμε ένα πιο ισχυρό επιχείρημα. Όχι μόνο 
αυτές οι εξελίξεις είναι ωφέλιμες, αλλά είναι και απαραίτητες. Κι αυτό 
γιατί οι εναλλακτικές μορφές παραγωγής βασισμένες στα Κοινά δεν 
μπορούν να δημιουργηθούν από το τίποτα, αλλά πρέπει να διαμορφω-
θούν μέσα σε ένα περιβάλλον το οποίο κυριαρχείται από την «αλλότρια» 
λογική του παλιότερου κυρίαρχου προτύπου παραγωγής, δηλαδή την 
κυκλοφορία του κεφαλαίου.
   Είναι απλά ασύλληπτο ότι μια αυτοκρατορία βασισμένη σε σκλάβους 
θα μπορούσε να υποστεί μετάβαση προς το φεουδαρχικό τρόπο παρα-
γωγής, χωρίς την ύπαρξη πρωτο-φεουδαρχικών πρακτικών μέσα στο 
σύστημα. Εξίσου ασύλληπτο είναι ότι το φεουδαρχικό μοντέλο παραγω-
γής θα μπορούσε να μεταβεί στο καπιταλιστικό, χωρίς πρωτο-καπιτα-
λιστικές εκφάνσεις και πρακτικές, οι οποίες δημιουργούν τη βάση για 
πολιτική και κοινωνική επανάσταση που τελικά εγγυάται τη μετάβαση.
   Με άλλα λόγια, η ύπαρξη των ομότιμων διαδικασιών ως πρωτο-πρα-
κτικές για μια πλήρη μορφή παραγωγής, η οποία πρόκειται να δημι-



Πέρα από το κράτος και την αγορά

-36-

ουργηθεί μετά από μια φάση μετάβασης, είναι απαραίτητη συνθήκη για 
την ίδια τη μετάβαση. Οι πρωτο-πρακτικές αυτές πρέπει να εξελιχθούν 
μέσα στο παλιό σύστημα, πρώτα ως αναδυόμενες πρακτικές, και μετά 
σε επίπεδο ισοτιμίας, πριν γίνουν οι ίδιες κυρίαρχες.
   Οπότε το ζήτημα των καπιταλιστικών Κοινών, απαιτεί μια προσέγγιση 
η οποία αναγνωρίζει σε ποιο βαθμό ωφελούν τους ομότιμους συμμετέ-
χοντες βραχυπρόθεσμα και μεσοπρόθεσμα, σε ποιο βαθμό κάνουν ένα 
συγκεκριμένο κοινό βιώσιμο, αλλά και σε συστημικό επίπεδο, σε ποιο 
βαθμό είναι κομμάτι μιας ευρύτερης αλλαγή που εγκυμονεί πρωτο-πρα-
κτικές προσανατολισμένες στα Κοινά οι οποίες υπηρετούν ως βάση για 
μια ολοκληρωτική εξάπλωση.       
   Εξίσου σημαντικό είναι να μην τυφλωθεί κανείς από έναν απόλυτο 
«εχθρό», αλλά να μπορεί να δει προπάντων τα συμφέροντα των ομότι-
μων. Κάθε ομότιμη κοινότητα εμπλέκεται στην κατασκευή, τους αγώνες 
και τις διαπραγματεύσεις της, και κάνει τις δικές της ρυθμίσεις με τις 
περιβάλλουσες επιχειρήσεις, οι οποίες εξαρτώνται εν μέρει από την 
τοπική, εθνική και παγκόσμια ισορροπία δυνάμεων. Ο στόχος πρέπει 
να είναι να κάνει τα δικά της Κοινά αυτόνομα για το μέγιστο όφελος των 
ομότιμων και της υπόλοιπης κοινωνίας. Στα πλαίσια των «υπαρκτών» 
υβριδικών Κοινών, τα οποία είναι κομμάτι της ευρύτερης διαδικασίας 
αναπαραγωγής του κεφαλαίου, αυτό που έχει σημασία είναι να ενδυνα-
μωθούν τα στοιχεία εκείνα που ενισχύουν την κυκλοφορία και εκτετα-
μένη αναπαραγωγή των Κοινών. 
   Στο ευρύτερο πλαίσιο της καπιταλιστικής κοινωνίας στην οποία εται-
ρείες μεγιστοποίησης κέρδους προσανατολίζονται στη μέγιστη άντληση 
υπεραξίας, η ύπαρξη των Κοινών θα είναι πάντα, στην καλύτερη πε-
ρίπτωση, επισφαλής και αντικείμενο περίφραξης και εκμετάλλευσης, 
όπως η σύλληψη της αξίας από την ελεύθερη εργασία των ομότιμων 
κοινοτήτων. Παρ’ όλα αυτά, ακόμη και στο εσωτερικό της αντιφατικής 
αυτής πορείας, υπάρχει μια επιπλέον ενίσχυση των πρακτικών της ομό-
τιμης παραγωγής, η οποία αποτελεί προάγγελο της κοινωνίας που πρό-
κειται να έρθει. Και κάποιες μορφές δικτυοκρατικού κεφαλαίου έχουν 
πραγματικά συμφέρον για τη συνέχιση της ύπαρξης των Κοινών. Οι δρα-
στηριότητες αυτές είναι αντιφατικές, αλλά εξακολουθούν να συμβάλ-
λουν στη δημιουργία και την ενίσχυση συγκεκριμένων Κοινών, τα οποία 
είναι επίσης προς το συμφέρον των ομότιμων κοινοτήτων, των χρηστών 
και των πολιτών γενικότερα.
   Στο πλαίσιο της πολιτικής οικονομίας που βασίζεται στην κυκλοφορία 
του κεφαλαίου, δεν μπορεί να υπάρξει πλήρως ανεξάρτητη κοινωνική 
αναπαραγωγή των Κοινών, όμως, πολλά στοιχεία αυτής της πλήρους 
κοινωνικής αναπαραγωγής γεννιόνται και σταδιακά συμπλέκονται. Εί-



Η ομότιμη προοπτική

-37-

ναι, λοιπόν, καθήκον μας να ενισχύσουμε περαιτέρω αυτή τη διαδικασία 
μέσα στο πλαίσιο των υβριδικών καπιταλιστικών Κοινών. Οι περισσότε-
ροι συμμετέχοντες σε ομότιμα έργα δεν είναι απαραίτητα κινητοποιη-
μένοι από ένα πολιτικό και κοινωνικό όραμα μιας μελλοντικής ομότι-
μης κοινωνίας, οι κοινωνικές τους συνθήκες ως ψηφιακοί εργάτες της 
γνώσης, ωστόσο, τους οδηγούν να κατασκευάζουν και να προστατεύουν 
συγκεκριμένα Κοινά. 
   Αυτή η διαδικασία είναι απολύτως ζωτικής σημασίας για τη μετάβα-
ση, καθώς όπως κάθε πολιτική και κοινωνική μεταβατική φάση μπορεί 
να συμβεί μόνο όταν υπάρχει επαρκής αριθμός εξεγερθέντων κατά των 
περιορισμών που επιβάλλονται σε αυτή την υπερπαραγωγική οικολογία, 
από ξεπερασμένες, καταπιεστικές και υπονομευτικές πρακτικές του 
κεφαλαίου. Αυτή η διαδικασία είναι σε εξέλιξη, αλλά απαιτεί συνεχή 
ενίσχυση των ομότιμων πρακτικών.

Υπερβατικές διαστάσεις των ομότιμων

Πράγματι, η επισκόπηση των ενυπαρχόντων διαστάσεων των ομότιμων 
σχέσεων, σχετικά με το πώς εξαρτώνται ενώ είναι την ίδια στιγμή παρα-
γωγικές για τον καπιταλισμό, δεν εξαντλεί το αντικείμενο. Οι ομότιμες 
πρακτικές έχουν σημαντικές διαστάσεις υπέρβασης που οδηγούν έξω 
από τα όρια των περιορισμών που θέτει η οικονομία με σκοπό το κέρ-
δος: Η ομότιμη παραγωγή, καθιστά αποτελεσματικά εφικτή την ελεύθε-
ρη συνεργασία των παραγωγών που έχουν πρόσβαση στα δικά τους μέσα 
παραγωγής και η αξία χρήσης των έργων που παράγουν υπερέχει των 
αντίστοιχων προϊόντων που παράγονται για το κέρδος.
   Ιστορικά, παρ΄ όλο που δυνάμεις μεγαλύτερης παραγωγικότητας μπο-
ρεί προσωρινά να ενσωματώνονται στον παλιό τρόπο παραγωγής, τελικά 
οδηγούν σε κοσμογονικές αλλαγές και ανασυγκροτήσεις της πολιτικής 
οικονομίας. Η εμφάνιση των καπιταλιστικών μορφών στο εσωτερικό του 
φεουδαρχικού συστήματος αποτελεί μια τέτοια περίπτωση. Αυτό είναι 
εξαιρετικά σημαντικό, γιατί ηγετικοί κλάδοι της οικονομίας του κέρ-
δους εμφανίζουν σκόπιμη επιβράδυνση της παραγωγικής αύξησης (στη 
μουσική μέσω των πατέντων) και προσπαθούν να θέσουν εκτός νόμου 
την ομότιμη παραγωγή και τις πρακτικές κοινής διανομής: 
 Η ομότιμη διακυβέρνηση υπερβαίνει τόσο την εξουσία της αγο-
ράς όσο και την εξουσία του κράτους.
 Οι νέες μορφές της παγκόσμιας κοινής ιδιοκτησίας υπερβαί-
νουν τους περιορισμούς των μοντέλων της ατομικής και δημόσιας περι-
ουσίας, και συγκροτούν το δυναμικό πεδίο των Κοινών. 



Πέρα από το κράτος και την αγορά

-38-

   Τη στιγμή κατά την οποία η μεγάλη επιτυχία του καπιταλιστικού τρό-
που παραγωγής βάζει σε κίνδυνο τη βιόσφαιρα και προκαλεί αυξανό-
μενες ψυχικές (και φυσικές) φθορές στον πληθυσμό, η εμφάνιση μιας 
τέτοιας εναλλακτικής είναι ιδιαίτερα ελκυστική και ανταποκρίνεται στις 
πολιτιστικές ανάγκες μεγάλων τμημάτων του πληθυσμού. Η ανάδειξη 
και η ενδυνάμωση των ομότιμων πρακτικών συνοδεύονται κατά συνέ-
πεια από μια νέα ηθική εργασίας (ηθική των χάκερ, όπως περιγράφεται 
στο βιβλίο The Hacker Ethic του Pekka Himanen), νέες πολιτιστικές 
πρακτικές, αλλά κυρίως από ένα νέο πολιτικό και κοινωνικό κίνημα που 
προάγει την επέκτασή τους. 
   Αυτό, το ευρισκόμενο ακόμα στη γέννησή του ομότιμο κίνημα (που 
περιλαμβάνει το κίνημα του ελεύθερου λογισμικού, το κίνημα της ανοι-
κτής πρόσβασης, το κίνημα του ανοικτού πολιτισμού και άλλα), που 
αντηχεί τα οργανωτικά μέσα και τους στόχους του κινήματος της εναλ-
λακτικής παγκοσμιοποίησης, μετατρέπεται ταχύτατα στο ισοδύναμο του 
σοσιαλιστικού κινήματος της βιομηχανικής εποχής. Στέκει ως μια στα-
θερή εναλλακτική επιλογή στην καθεστηκυία τάξη και ως έκφραση του 
μεγαλώματος μιας νέας κοινωνικής δύναμης: των εργατών της γνώσης.
   Στην πραγματικότητα ο στόχος της θεωρίας των ομότιμων είναι να 
προσφέρει τη θεωρητική θεμελίωση των υπερβατικών πρακτικών αυ-
τών των κινημάτων. Πρόκειται για μια απόπειρα δημιουργίας ριζοσπα-
στικής αντίληψης ότι ένα νέο είδος κοινωνίας βρίσκεται στη σφαίρα των 
ανθρώπινων δυνατοτήτων. Μια τέτοια θεωρία θα πρέπει να επεξηγεί 
ικανοποιητικά όχι μόνο τη δυναμική των ομότιμων διαδικασιών, αλλά 
και το ταίριασμά τους με άλλες δυναμικές μεταξύ υποκειμένων. Για πα-
ράδειγμα, πώς το ομότιμο κίνημα διαμορφώνει μορφές αμοιβαιότητας, 
μορφές αγοράς και μορφές ιεραρχίας. Σε ποιους οντολογικούς επιστη-
μολογικούς και αξιολογικούς μετασχηματισμούς στηρίζεται αυτή η εξέ-
λιξη. Ποιο μπορεί να είναι ένα πιθανό θετικό ομότιμο ήθος.
   Ένα κρίσιμο στοιχείο μιας τέτοιας ομότιμης θεωρίας είναι η ανάπτυξη 
τακτικής και στρατηγικής για μια πρακτική μετασχηματισμού. Η ερώτη-
ση κλειδί είναι: μπορούν οι ομότιμες πρακτικές να επεκταθούν έξω από 
τη σφαίρα της άυλης παραγωγής στην οποία γεννήθηκαν; 

Η επέκταση του ομότιμου τρόπου παραγωγής 

Δεδομένης της εξάρτησης των ομότιμων πρακτικών με την υπάρχουσα 
μορφή της αγοράς, ποιες είναι οι πιθανότητες επέκτασης πέρα από τη 
σφαίρα των μη ανταγωνιστικών άυλων αγαθών;  
   Παραθέτουμε μερικές θέσεις σχετικά με αυτή τη δυνατότητα: 



Η ομότιμη προοπτική

-39-

 Οι ομότιμες πρακτικές μπορούν να προκύψουν όχι μόνο στην 
άυλη σφαίρα της πνευματικής παραγωγής και της παραγωγής λογισμι-
κού, αλλά οπουδήποτε υπάρχει πρόσβαση σε κατανεμημένη τεχνολογία: 
διαθέσιμοι υπολογιστικοί κύκλοι, κατανεμημένες τηλεπικοινωνίες και 
οποιοδήποτε είδος συντονισμένων δικτύων viral αρχιτεκτονικών (viral 
communicator meshwork). 
 Οι ομότιμες πρακτικές μπορούν να προκύψουν οπουδήποτε 
υπάρχουν διαθέσιμες μορφές κατανεμημένου σταθερού κεφαλαίου: 
όπως για παράδειγμα η περίπτωση της από κοινού και εκ περιτροπής 
χρήση ενός αυτοκινήτου από περισσότερα άτομα που διαθέτουν αυτοκί-
νητο (carpooling), που αποτελεί τον δεύτερο σε συχνότητα τρόπο μετα-
φοράς στις ΗΠΑ. 
 Οι ομότιμες πρακτικές μπορούν να προκύψουν οπουδήποτε η 
διαδικασία του σχεδιασμού μπορεί να διαχωριστεί από τη διαδικασία 
της φυσικής παραγωγής. Τεράστιες κεφαλαιακές παραγωγικές δομές 
μπορεί να συνυπάρχουν και να στηρίζονται σε ομότιμες διαδικασίες για 
τη σύλληψη και το σχεδιασμό. 
 Οι ομότιμες πρακτικές μπορούν να προκύψουν οπουδήποτε 
μπορεί να κατανεμηθεί οικονομικό κεφάλαιο. Πρωτοβουλίες σαν την 
τράπεζα ZOPA δείχνουν προς αυτή την κατεύθυνση. Η συνεταιριστική 
αγορά και χρήση μεγάλων κεφαλαιακών αγαθών αποτελεί μια δυνατό-
τητα. Η κρατική ενίσχυση και χρηματοδότηση της ανάπτυξης ανοικτού 
κώδικα αποτελεί ένα άλλο παράδειγμα. 
 Οι ομότιμες πρακτικές μπορούν να επεκταθούν και να συντηρη-
θούν με τη θέσπιση καθολικού βασικού εισοδήματος. 
   Το τελευταίο, που δημιουργεί ένα εισόδημα ανεξάρτητα από τη μι-
σθωτή εργασία, έχει τη δυνατότητα να στηρίξει περαιτέρω ανάπτυξη των 
αξιών χρήσης που παράγονται ομότιμα. Μέσα από την πλήρη δραστηρι-
οποίηση (κατά προτίμηση σε σχέση με την πλήρη απασχόληση) του κοι-
νωνικού ήθους των ομότιμων πρακτικών, το βασικό εισόδημα αποκτά 
ένα ισχυρό νέο επιχείρημα: όχι μόνο ως αποτελεσματικό από την άποψη 
καταπολέμησης της φτώχειας και της ανεργίας, αλλά και ως δημιουρ-
γός σημαντικής νέας αξίας χρήσης για την ανθρώπινη κοινότητα. 
   Ωστόσο, καθώς είναι δύσκολο να διακρίνουμε πώς η παραγωγή αξιών 
χρήσης και η ανταλλαγή μπορούν να αποτελούν τη μόνη μορφή παρα-
γωγής, είναι πιο ρεαλιστικό να δούμε την ομότιμη παραγωγή ως μέρος 
μιας διαδικασίας αλλαγής. Σε ένα τέτοιο σενάριο, οι ομότιμες πρακτι-
κές μπορούν και να συνυπάρχουν και να μεταμορφώσουν εκ βάθρων 
άλλες μορφές σχέσεων των υποκειμένων.
   Μια πολιτική οικονομία βασισμένη στα Κοινά θα επικεντρώνεται γύρω 
από τις ομότιμες πρακτικές αλλά επίσης θα συνυπάρχει με: 



Πέρα από το κράτος και την αγορά

-40-

 Μια δυνατή και τονωμένη σφαίρα αμοιβαιότητας (οικονομία 
δώρων) επικεντρωμένη γύρω από την εισαγωγή βασισμένων στο χρόνο 
συμπληρωματικών νομισμάτων.
 Μια μεταρρυθμισμένη σφαίρα για τη λειτουργία της αγοράς, το 
είδος του «φυσικού καπιταλισμού» όπως περιγράφηκε από τους Paul 
Hawken, David Korten και Hazel Henderson, όπου τα κόστη της φυσι-
κής και κοινωνικής αναπαραγωγής παύουν να εξωτερικεύονται, και η 
οποία εγκαταλείπει την προσταγή της μεγέθυνσης προς μια διεκπεραι-
ωτική οικονομία όπως περιγράφεται από τον Herman Daly.
 Ένα μεταρρυθμισμένο κράτος που λειτουργεί στο πλαίσιο της 
αναγνώρισης πολλαπλών συμμέτοχων και δεν υπάγεται πλέον στα εται-
ρικά συμφέροντα, αλλά λειτουργεί ως δίκαιος επιδιαιτητής μεταξύ των 
Κοινών, της αγοράς και της οικονομίας δώρων. 
   Ένας τέτοιος στόχος θα μπορούσε να αποτελεί έμπνευση για μια ισχυ-
ρή εναλλακτική λύση απέναντι στη νεοφιλελεύθερη κυριαρχία και να 
δημιουργήσει ένα καλειδοσκόπιο κινημάτων προσανατολισμένα στα 
Κοινά που εμπνέονται ευρύτερα από τέτοιες επιδιώξεις. 

Οικοδομώντας συμμαχίες για έναν ομότιμο κόσμο

Πιστεύω ότι πρέπει να αποδεχτούμε ότι δεν βρισκόμαστε πλέον σε μια 
μερκαντιλιστική, ούτε βιομηχανική καπιταλιστική λογική, αλλά σε μια 
τρίτη φάση του γνωσιακού καπιταλισμού. Η άποψή μου είναι ότι η μαρ-
ξιστική θέση, δηλαδή ότι η οργανωμένη εργατική τάξη καταλαμβάνει 
την εξουσία και στη συνέχεια αλλάζει την κοινωνία, έχει απαξιωθεί. Όχι 
μόνο γιατί κάτι τέτοιο δεν συνέβη τα τελευταία διακόσια χρόνια, αλλά 
γιατί βασίζεται σε μια κακή ανάγνωση της ιστορίας.
   Κατά τις προηγούμενες μεταβάσεις, οι επαναστάσεις υπήρξαν πάντα 
το τελικό σημείο μιας μακράς διαδικασίας αναδιαρθρώσεων. Έτσι, τόσο 
οι δουλοκτήτες όσο και οι δούλοι μετατράπηκαν στη δουλοπαροικία σε 
άρχοντες και δουλοπάροικους, πρώτα ως μια ατομική στρατηγική επι-
βίωσης από την κατάρρευση της δουλοκτητικής Ρωμαϊκής οικονομίας 
και έτσι, κατά παράδοξο τρόπο, διασώζοντας και ενδυναμώνοντας το 
σύστημα. Παρόμοια οι ευγενείς και οι εργαζόμενοι της φεουδαρχικής 
κοινωνίας μεταβλήθηκαν στις καπιταλιστικές σχέσεις και πρακτικές με 
το ίδιο αποτέλεσμα. Το βασικό σημείο σε αυτές τις αλλαγές, που με 
μια πρώτη ματιά φαίνονται ως διέξοδος από το παλαιό σύστημα, είναι 
το εξής: το νέο παράδειγμα (paradigm) που ερχόταν αποδείχθηκε πιο 
παραγωγικό και ξεπέρασε το παλιό. Συνεπώς, έπαψε να έχει νόημα η 
διατήρηση της παλαιάς κοινωνικής τάξης πραγμάτων (π.χ. η φεουδαρ-



Η ομότιμη προοπτική

-41-

χική κοινωνία) η οποία παρεμπόδιζε να αποκτήσει ευρύτερη έκταση η 
μεγαλύτερη παραγωγικότητα (π.χ. όπως αυτή εκφραζόταν από το τότε 
ανερχόμενο καπιταλιστικό σύστημα).
   Γνωρίζουμε ότι ο κρατικός σοσιαλισμός, όπως αναπτύχθηκε ιστορικά, 
ηττήθηκε στον ανταγωνισμό του με το καπιταλιστικό σύστημα, ενώ επι-
πλέον δεν προσέφερει κανένα απολύτως κίνητρο ούτε για την άρχουσα 
τάξη, που τα έχασε όλα, ούτε για τους εργαζόμενους, που απώλεσαν την 
ελευθερία τους σε ένα νέο ταξικό σύστημα που κυριαρχούνταν από μια 
νέα διευθυντική τάξη.
   Σήμερα, λοιπόν, αναδύεται ένα υπερπαραγωγικό σύστημα στο οποίο 
τόσο το κεφάλαιο και η διευθυντική τάξη, όσο και η τάξη των παραγω-
γών διακρίνουν διαφορετικά πλεονεκτήματα. Ένα τμήμα του κεφαλαίου 
γίνεται δικτυοκρατικό και ξεκινά να κερδίζει από αυτές τις πρακτικές. 
Με μια πρώτη ματιά φαίνεται να δημιουργεί ένα νέο οικονομικό τομέα, 
αλλά αγκαλιάζεται επίσης από τις τάξεις των παραγωγών για διαφορε-
τικούς λόγους. Δείτε για παράδειγμα την εμπλοκή της IBM στα εγχειρή-
ματα ελεύθερου λογισμικού, την πλατφόρμα κοινωνικής δικτύωσης του 
Facebook ή τα εγχειρήματα της Google.
   Ενώ στην αρχή το νέο αυτό υπερπαραγωγικό σύστημα φαίνεται να εν-
δυναμώνει την καπιταλιστική ολοκλήρωση, την ίδια στιγμή διαμορφώ-
νει μετα-καπιταλιστικές λογικές όπως η άμεση παραγωγή αξίας, μορ-
φές συμμετοχικής διακυβέρνησης που ασκούνται έξω από τις εταιρικές 
δομές και μορφές ιδιοκτησίας προσανατολισμένες προς τα Κοινά. Η 
βασισμένη στα Κοινά ομότιμη παραγωγή (αντιπροσωπευτικά παραδείγ-
ματα όπως έχουμε ήδη δει: το ελεύθερο λογισμικό και η  Wikipedia), οι 
πλατφόρμες διαμοίρασης (για παράδειγμα το Facebook ή το Youtube) 
και οι πλατφόρμες εργολαβίας του πλήθους(crowdsourcing, η πλατ-
φόρμα Innocentive ή 99designs), είναι οι τρεις βασικές μορφές αυτού 
του νέου παραγωγικού συστήματος.
   Το παράδοξο είναι ότι ταυτόχρονα δημιουργεί νέες μορφές καπιτα-
λισμού και νέες μορφές μετα-καπιταλισμού. Είναι  ενυπάρχουσες και 
υπερβατικές, και θα πρέπει να αντισταθούμε σε οποιαδήποτε διαζευ-
κτική λογική, αλλά περισσότερο να δούμε ότι προκύπτουν ταυτόχρονα. 
Ενώ φαινομενικά σώζουν τον καπιταλισμό, όπως υποστήριξα εγώ και 
ο Adam Arvidsson, δημιουργούν επίσης τρομακτική κρίση αξίας και η 
πρόσοδος του ενεργητικού έχει ήδη μειωθεί κατά 75% από την έναρξη 
του γνωστικού καπιταλισμού.
   Τότε ποιές θα μπορούσαν να είναι οι πιθανές στρατηγικές;
 1. Ενδυνάμωση αυτών των νέων κοινωνικών πρακτικών και της 
αυτονομίας των κοινοτήτων που παράγουν ομότιμα.
 2. Διάκριση ανάμεσα στις πρακτικές του δικτυοκρατικού τμή-



Πέρα από το κράτος και την αγορά

-42-

ματος που «περιφράζουν», από εκείνες που γεννούν μεγαλύτερες ευ-
καιρίες για μοίρασμα και βασισμένες στα Κοινά πρακτικές. Υποστήριξη 
των τελευταίων και πάλη με τις πρώτες.
 3. Οποτεδήποτε αυτό είναι δυνατό, δημιουργία ανεξάρτητων 
υποδομών, βασισμένων σε ανοικτά πρότυπα και πρωτόκολλα που μπο-
ρούν να χρησιμοποιηθούν με κατανεμημένο τρόπο όχι μόνο για τις τε-
χνολογίες πληροφορίας και επικοινωνίας, αλλά για κάθε περιοχή της 
παραγωγής, προκειμένου να δημιουργηθούν εναλλακτικές που βασίζο-
νται στα Κοινά, αντί να χρειάζονται τις εταιρικές ιδιόκτητες δικτυοκρα-
τικές πλατφόρμες.
 4. Δημιουργία νέων οικονομικών μορφών που είναι συνεπείς 
με την ομότιμη ηθική και τις κοινωνικές απαιτήσεις, και υποστήριξη 
εκείνων των επιχειρηματικών μορφών που ανατρέπουν τον καπιταλιστι-
κό προσανατολισμό στο κέρδος και επιλέγουν το δρόμο της κοινωνικής 
προσφοράς. Αυτές οι επιχειρηματικές δυνάμεις βρίσκονται στο πλευρό 
μας!
 5. Δημιουργία συμμαχιών με τις κοινωνικές δυνάμεις του απο-
συντεθειμένου οικονομικού συστήματος, όπως οι αγρότες και οι εργά-
τες, και σύνδεση με τις παραδόσεις αλληλεγγύης τους.
 6. Δημιουργία συμμαχιών με κινήματα περιβαλλοντικής και 
κοινωνικής δικαιοσύνης, προκειμένου να ανατραπεί ο σημερινός πα-
ραλογισμός της υλικής ψευδο-αφθονίας και της τεχνητής σπανιότητας 
στην άυλη σφαίρα, προκειμένου να επιτευχθεί φυσική αφθονία σε μια 
οικονομία που βρίσκεται σε σταθερή κατάσταση, με ελεύθερη ανταλλα-
γή πολιτιστικής και επιστημονικής γνώσης σε παγκόσμιες κοινότητες 
Κοινών.
 7. Δημιουργία συμμαχιών με αντικαπιταλιστικά και α-καπιτα-
λιστικά νεο-παραδοσιακά κινήματα γύρω από κοινές άυλες αξίες, βρί-
σκοντας συνδέσεις με τη μεγάλη πλειοψηφία των πληθυσμών του Νό-
του.
 8. Άσκηση πίεσης στα κράτη και στις δημόσιες αρχές να με-
ταβάλουν τον προσανατολισμό τους από την εταιρική ευημερία σε μια 
προτεραιότητα της κοινωνίας των πολιτών και την υποστήριξη υποδο-
μών προς την κατεύθυνση των νέων παραγωγικών μορφών από ένα κρά-
τος-εταίρο.
   Πώς θα μπορούσε μια νοσταλγική επιστροφή σε σοσιαλιστικές στρα-
τηγικές να αποφέρει οποιοδήποτε θετικό αποτέλεσμα μετά από δύο 
αιώνες αποτυχίας; Γιατί να μην εμπνευσθούν από την πραγματική δι-
αδικασία της αλλαγής όπως συνέβη κατά τις δύο προηγούμενες μετα-
βάσεις;
   Αν αυτά είναι αληθινά, τότε θα πρέπει να είμαστε προσεκτικοί σχετικά 



Η ομότιμη προοπτική

-43-

με τις χρονικές κλίμακες και να αναγνωρίσουμε ότι δεν είμαστε εντελώς 
προετοιμασμένοι για μια μετάβαση σε άλλη φάση, αλλά από την άλλη 
ότι την προσεγγίζουμε με ταχύτητα. Υποθέτω ότι μπορούμε να περιμέ-
νουμε το επόμενο κύμα του Kondratieff, που θα έπρεπε φυσιολογικά 
να ξεκινήσει 8-15 έτη μετά από το απότομο σοκ του συστήματος του 
οποίου γινόμαστε μάρτυρες σήμερα, να χρησιμοποιηθεί προκειμένου 
να μετακινήσει την ομότιμη παραγωγή από αναδυόμενο φαινόμενο σε 
ισοδυναμία και από εκεί σε μια μετάβαση σε άλλη φάση. Αυτοί οι χρο-
νικοί ορίζοντες είναι αρκετά συνεπείς με τις προσδοκίες του Immanuel 
Wallerstein και άλλων.
   Ο καπιταλισμός δεν είναι νεκρός, αλλά πεθαίνει. Καθώς η συνεχής 
ανάπτυξη δεν είναι συμβατή με τον περιορισμένο φυσικό κόσμο, θα 
πρέπει να πεθάνει. Παρότι θα μπορούσε θεωρητικά να αντικατασταθεί 
με κάτι χειρότερο και παρ’ όλο που είναι απίθανο τα σενάρια του σοσια-
λισμού του 19ου αιώνα να καρποφορήσουν, η μεταβατική φάση προς την 
προσανατολισμένη στα Κοινά ομότιμη παραγωγή είναι μια ισχυρή ιστο-
ρική ευκαιρία και δεν θα πρέπει να στεκόμαστε άπραγοι μπροστά της.  

Βιβλιογραφία 

Barbrook, R. (1993) Media Freedom, London (Pluto). 
Ferrer, J.N. (2001) Revisioning Transpersonal Theory: A Participatory 
Vision of Human Spirituality,  Albany (SUNY). 
Fiske, A. P. (1993) Structures of Social Life, New York (Free Press). 
Gunderson, L.H. and C.S. Holling (2001) Panarchy: Understanding 
Transformations in Systems of Humans and Nature, Washington, D.C. 
(Island Press). 
Heron, J. (1998) Sacred Science. Llangarron, Ross-on-Wye, UK (PCCS 
Books). 
Galloway, A. (2004) Protocol: How Control Exists After Decentralization. 
Cambridge, Mass (MIT Press). 
Himanen, P. (2002) The Hacker Ethic and the Spirit of the Information 
Age. New York (Random House). 
Inglehart, R. (1989) Culture Shift in Advanced Industrial Society. Princeton, 
N.J. (Princeton University Press). 
Kane, P. (2003) The Play Ethic: A Manifesto for a Different Way of Living. 
London (Macmillan). 
Lazzarato, M. (2004) Les Révolutions Du Capitalisme. Paris (Les 



Πέρα από το κράτος και την αγορά

-44-

Empêcheurs de penser en rond). 
Lessig, L. (2002) The Future of Ideas. New York (Vintage). 
Lessig, L. (2004) Free Culture. New York (Penguin U.S.A). 
Raymond, E. (2001) The Cathedral and the Bazaar. Sebastopol, CA 
(O’Reilly). 
Sagot-Duvauroux, J.L. (1995) Pour la Gratuité. Paris (Desclée-De 
Brouwer). 
Sahlins, M.D. (1972) Stone Age Economics. Chicago (Aldine). 
Skolimowski, H. (1995) The Participatory Mind. New York (Penguin USA). 
Skrbina, D. (2005) Panpsychism in the West. Cambridge, MA (MIT Press). 
Stallman, R. (2002) Free Software, Free Society. Boston, MA (GNU Press). 
Stewart, J. (2000) Evolution’s Arrow. Canberra (Chapman Press). 
Surowiecki, J. (2005) The Wisdom of Crowds. New York (Anchor). 
Tuomi, I. Networks of Innovation. Oxford (Oxford University Press). 
Vercelonne, C. (2003) Sommes-nous Sorti du Capitalisme industriel? 
Paris (La Dispute). 
von Hippel, E. (2004) The Democratization of Innovation, Cambridge, MA 
(MIT Press). 
Wark, McK. (2004) A Hacker Manifesto. Cambridge, MA (Harvard 
University Press). 
Weber, S. (2004) The Success of Open Source. Cambridge, MA (Harvard 
University Press).



Οι δύο οικονομίες*

Graham Seaman

*Το παρόν άρθρο βασίζεται στην εισήγηση του Graham Seaman “The two 
economies; or: Why the washing machine question is the wrong question” το 
2002 στο συνέδριο του Oekonux. 

Μετάφραση: Γιώργος Παπανικολάου και Χρήστος Γιωτίτσας



Πέρα από το κράτος και την αγορά

-46-

Στον καπιταλισμό τα υλικά αγαθά παράγονται τυπικά:
 από ανθρώπους που εργάζονται για ένα μισθό, 
 για άλλους που κατέχουν τα μέσα παραγωγής, 
 με σκοπό τη δημιουργία κέρδους, 
 μέσω της πώλησης του προϊόντος. 
   Ο συντονισμός μεταξύ παραγωγών είναι έμμεσος- γίνεται μέσω της 
αγοράς, με τη χρήση του χρήματος ως μηχανισμού προειδοποίησης.
   Η παραγωγή του ελεύθερου λογισμικού και άλλων ελεύθερων αγαθών 
μπορεί να αντιδιασταλλεί σημείο προς σημείο με αυτή τη λίστα. Μη υλι-
κά αγαθά μπορούν να παραχθούν από ανθρώπους:
 που δουλεύουν επειδή το επιλέγουν, 
 χρησιμοποιώντας δικά τους μέσα παραγωγής, 
 με σκοπό να δημιουργήσουν κάτι χρήσιμο και ευχάριστο, 
 που μπορεί να χρησιμοποιήσει ο καθένας. 
   Με κλασικούς μαρξιστικούς όρους, οι δύο κοινωνίες που περιγράφη-
καν θα είχαν διαφορετικούς τρόπους παραγωγής. Αλλά στην προκειμέ-
νη περίπτωση υπάρχει μόνο μία κοινωνία και καθώς σχεδόν το σύνολο 
της κοινωνίας παράγει με τον πρώτο τρόπο, μόλις ένα μικρό -αλλά αυ-
ξανόμενο- τμήμα παράγει με το δεύτερο.
   Αυτή δεν είναι μια ασυνήθιστη κατάσταση: σε πολύ λίγες περιπτώ-
σεις στην ιστορία υπήρχε ένας «καθαρός» τρόπος παραγωγής, που δεν 
αναμιγνυόταν με άλλους. Μερικές από αυτές τις νησίδες αποτελούν 
απομεινάρια του παρελθόντος: η δουλεία σε περιοχές της Βορείου Ευ-
ρώπης τον Μεσαίωνα, ή χωριά με κοινοτική κατανομή και εκ περιτρο-
πής χρήση της γης σε απομονωμένες περιοχές της νότιας Ευρώπης. 
Οι νησίδες αυτές συχνά μπορεί να επιβιώσουν για μακρές περιόδους, 
ενσωματωμένες στο ευρύτερο σύστημα και μερικώς διαφοροποιημένες 
από την αρχική τους μορφή, αλλά σταθερές. Άλλες αποτελούν άκαρπες 
φευγαλέες προσπάθειες για ένα μέλλον που θεωρείται εφικτό, αλλά τε-
λικά αποδεικνύεται ότι δεν είναι, όπως τα πολλαπλά πειράματα κοινοτι-
κής εργασίας και ζωής από τον 19ο αιώνα έως και τις δεκαετίες του ‘60 
και του ‘70 του τελευταίου αιώνα, που και πάλι επιβίωσαν για μακρές 
περιόδους. Αλλά η πιο ενδιαφέρουσα περίπτωση είναι εκείνο το κομ-
μάτι που αποδεικνύεται ότι αποτελεί τον αντικαταστάτη του κυρίαρχου 
τρόπου παραγωγής.
   Αυτό οδηγεί σε δύο κύριες κατηγορίες ερωτήσεων:
 1. Ποιες είναι οι επιπτώσεις από τη συνύπαρξη των δύο μορ-
φών παραγωγής σήμερα; Με ποιον τρόπο η εξάρτηση των παραγωγών 
του ελεύθερου λογισμικού στην καπιταλιστική οικονομία επιδρά στην 
παραγωγή ελεύθερου λογισμικού; Και ποια είναι η επίδραση, αν υπάρ-
χει, της παραγωγής ελεύθερου λογισμικού στο περιβάλλον του καπιτα-



Η ομότιμη προοπτική

-47-

λιστικού τρόπου παραγωγής;
 2. Είναι δυνατόν ο τρόπος παραγωγής του ελεύθερου λογισμι-
κού να γενικευθεί στο σύνολο της κοινωνίας; Και αν ναι, πώς;
   Προφανώς αυτές αποτελούν ερωτήσεις χωρίς οριστικές απαντήσεις. 
Ακόμα και εκείνες οι πτυχές της ερώτησης που είναι καθαρά εμπειρι-
κές απαιτούν ένα μείζον πρόγραμμα έρευνας για να απαντηθούν σω-
στά. Αυτό όμως δεν σημαίνει ότι είναι ανώφελο να προσπαθήσουμε να 
προτείνουμε πιθανές απαντήσεις. Ένα πιθανό σημείο εκκίνησης είναι 
να κοιτάξουμε προς τα πίσω, σε μια από τις πιο καλά καταγραμμένες 
αλλαγές: τη διάλυση του φεουδαρχικού συστήματος στην προ-επανα-
στατική Αγγλία.

Το τέλος των συντεχνιών

Η βιομηχανία στην όψιμη μεσαιωνική κοινωνία βασιζόταν στο συντεχνι-
ακό σύστημα και οργανωνόταν με την ιεραρχία των μαθητευόμενων των 
καλφάδων και των μαστόρων. Προκειμένου να αποκτήσει κανείς τη δική 
του επαγγελματική δραστηριότητα ήταν απαραίτητο να γίνει μαθητευό-
μενος. Με την ολοκλήρωση της μαθητείας (διαρκούσε συνήθως εφτά 
χρόνια) ένας μαθητευόμενος μπορούσε να περιμένει ότι θα εγγραφεί 
από τον μάστορα ως πλήρες μέλος της συντεχνίας, με την ελευθερία να 
εξασκεί το επάγγελμα ως ανεξάρτητος τεχνίτης. Οι τεχνίτες περίμεναν 
να γίνουν με τη σειρά τους μάστορες. 
   Η γνώση του επαγγέλματος ήταν μέρος του μυστηρίου της συντεχνίας 
και μοιραζόταν κάθετα στο εσωτερικό της, αλλά κρατιόταν μυστική από 
άλλους και τα σύνορα της συντεχνίας επιβάλλονταν με αυστηρότητα. Οι 
επιθεωρητές των συντεχνιών μπορούσαν να ελέγξουν όχι μόνο την ποιό-
τητα των παραγομένων αγαθών, αλλά και την προσήλωση στους ορθούς 
κανόνες απασχόλησης και την καταπάτηση του πεδίου άλλων συντε-
χνιών: ένας κατασκευαστής παπουτσιών που ανήκε στη συντεχνία των 
κατασκευαστών παπουτσιών, δεν μπορούσε να καταπατήσει τη δουλειά 
των τσαγκάρηδων που επισκεύαζαν τα παλιά παπούτσια ούτε να αργά-
σει το δικό του δέρμα, ένα μυστικό της συντεχνίας των βυρσοδεψών. 
Το σύστημα αποσκοπούσε να συντηρήσει τη μέγιστη δυνατή ποιότητα 
στο αποτέλεσμα: η ποιότητα του επεξεργασμένου δέρματος ήταν υπό 
την εγγύηση των επιθεωρητών των βυρσοδεψών, τους πραγματικούς ει-
δικούς, και ένας κατασκευαστής παπουτσιών που θα τοποθετούσε τον 
εαυτό του ως ερασιτέχνη βυρσοδέψη, δεν θα είχε τέτοια εξειδίκευση.
   Μέχρι τα τέλη του 16ου αιώνα το σύστημα παρέμενε σταθερό. Σε κάποιο 
βαθμό διεμβολιζόταν από τις μονοπωλιακές πατέντες που χορηγούνταν 



Πέρα από το κράτος και την αγορά

-48-

από το κράτος και που απέδιδαν προνόμια συντεχνιών σε μικρές ομάδες 
ατόμων (αλλά ακόμα και αυτές ήταν περιορισμένες στα εφτά χρόνια, το 
χρόνο  που χρειαζόταν μια ομάδα μαθητευόμενων να περάσουν από το 
σύστημα και δυνητικά να γίνουν ικανοί για να δημιουργήσουν μια νέα 
συντεχνία). Αλλά το δικαίωμα του κράτους να αποδίδει τέτοια προνόμια 
γινόταν αντικείμενο λυσσαλέας διαμάχης (συχνά με επιτυχία) από τις 
συντεχνίες.
   Αυτό που δεν μπορούσαν να αντιμετωπίσουν οι συντεχνίες ήταν ο 
αυξανόμενος αριθμός τεχνητών που δεν είχαν καμιά ελπίδα να γίνουν 
αφέντες στις δικές τους συντεχνίες. Στις μεγάλες πόλεις, απεγνωσμένοι 
τεχνίτες ξεκίνησαν να παρατούν τα δικά τους επαγγέλματα και να φτιά-
χνουν μικρές μανιφακτούρες. Οι μικρές αυτές μανιφακτούρες, παρότι 
διώκονταν, κατάφεραν να επιβιώσουν έξω από το σύστημα των συντε-
χνιών και τη μεσαιωνική ιεραρχία δικαιωμάτων και υποχρεώσεων, και 
παρότι πολλοί πιάστηκαν από επιθεωρητές των συντεχνιών, τιμωρήθη-
καν ή ακόμη και φυλακίστηκαν, στα μέσα του 17ου αιώνα περιοχές του 
Λονδίνου κυριαρχούνταν από αυτές. Καθώς βρίσκονταν έξω από το σύ-
στημα των συντεχνιών, οι εργαζόμενοί τους δεν ήταν μαθητευόμενοι με 
την παλιά έννοια, αλλά εργάτες για ένα μισθό: αυτό αποτέλεσε ήδη τη 
νησίδα του νέου τρόπου παραγωγής.
   Τώρα τα δύο συστήματα συνυπήρχαν: το ένα συνέχιζε να επικρατεί 
και το άλλο, μικρό, πάλευε και εμποδιζόταν σε κάθε περίπτωση από 
τους κανόνες του παλιού συστήματος. Ο John Lilburne, ένας από τους 
ηγετικούς εκπροσώπους των Levellers, της ρεπουμπλικανικής αριστε-
ρής πτέρυγας, υπήρξε ένα τυπικό παράδειγμα: όντας μαθητευόμενος 
κατασκευαστής ρούχων, έγινε προτεστάντης. Η έκδοση και διανομή βι-
βλίων ήταν μονοπώλιο των Stationers, και όταν επιχείρησε να εισάγει 
προτεσταντικά κείμενα από την Ολλανδία, πιάστηκε από τους επιθεω-
ρητές της συντεχνίας και φυλακίστηκε. Όταν απελευθερώθηκε, έγινε 
ένας πετυχημένος μικρός ζυθοποιός μέχρι το ξέσπασμα του εμφυλίου 
πολέμου. Μετά από δυόμιση χρόνια πολέμου, επιχείρησε να χρησι-
μοποιήσει τη γνώση του για τα ρούχα ως εξαγωγέας ρούχων. Αλλά το 
μονοπώλιο των εξαγωγών ρούχων ανήκε στους Merchant Adventurers 
και όχι στους ίδιους τους κατασκευαστές. Εγκαταλείποντας αυτό έγινε 
κατασκευαστής σαπουνιού. Μόνο και μόνο για την επιβίωση, άνθρωποι 
σαν τον John Lilburne αναγκάστηκαν να επιβιώσουν έξω και ενάντια 
στο σύστημα των συντεχνιών.
   Άλλοι υποστηρικτές των Levellers δουλεύανε στη ζυθοποιία, στη βυρ-
σοδεψία, στην κατασκευή γυαλιού, λινάτσας, καπέλων, στα βαφεία, σε 
κλωστήρια μεταξιού και σχεδόν όλοι ανακατεύτηκαν σε συνεχείς δια-
μάχες με τις συντεχνίες. Ήταν φυσικό ότι ο ορίζοντας του κόσμου τους 



Η ομότιμη προοπτική

-49-

έγινε η «ελευθερία»: ελευθερία από τις συντεχνίες, ελευθερία από 
τα επιβεβλημένα από το κράτος μονοπώλια, ελευθερία του εμπορίου, 
ελευθερία της συνείδησης. Έτσι έχουμε την πρώτη συνθήκη: ο νέος 
τρόπος παραγωγής δεν είναι κάτι αυθαίρετο, επιθυμητό να υπάρξει, 
αλλά ένα προϊόν του παλαιού συστήματος: στην περίπτωση αυτή του 
συστήματος των συντεχνιών που ήταν δομικά αδύνατο να προσφέρει θέ-
σεις για όλους τους μαθητευόμενους.
   Στη συνέχεια, το καινούργιο σύστημα ξεκίνησε να μολύνει το παλιό. 
Εδώ η οδός ήταν απλή: για να επεκταθεί ο νέος τρόπος παραγωγής χρει-
αζόταν κεφάλαιο και το κεφάλαιο ήταν ήδη διαθέσιμο. Οι εμπορικές 
συναλλαγές ήταν ένα φυσιολογικό τμήμα της μεσαιωνικής οικονομίας 
και πάλι μονοπωλημένο από εμπορικές συντεχνίες. Αλλά δοσμένης της 
νέας πηγής κέρδους, γιατί θα έπρεπε να ενδιαφέρονται αν τα προϊό-
ντα που εμπορεύονταν κατασκευάστηκαν σύμφωνα με τους κανόνες των 
συντεχνιών ή όχι; Από τη μεταπώληση προϊόντων που δεν ανήκαν στις 
συντεχνίες υπήρξε ένα μικρό βήμα στη χρηματοδότηση της παραγωγής 
τους, παρ’ όλο που τελικά τα εμπόδια για να κάνουν αυτή τη δουλειά σε 
μεγάλη κλίμακα ήταν πολύ μεγάλα και οι κυριότερες μεγάλες καπιτα-
λιστικές βιομηχανίες δεν βασίστηκαν στις αρχικές των πολυδαίδαλων 
συνοικιών του Λονδίνου, αλλά αναπτύχθηκαν στον βορρά, μακριά από 
τον έλεγχο των συντεχνιών. 
   Όταν αυτές οι μεγάλης κλίμακας βιομηχανίες εγκαθιδρύθηκαν, το σύ-
στημα των συντεχνιών ήταν καταδικασμένο: ο αριθμός των μαθητευό-
μενων που μπορούσε να ενσωματώσει το σύστημα των συντεχνιών με 
τα διάφορα στάδια ήταν περιορισμένο συγκριτικά με τη μάζα των εργα-
τών που χρειάζονταν για τις νέες μανιφακτούρες. Μερικοί από το παλιό 
σύστημα προσπάθησαν να ανταγωνισθούν προσλαμβάνοντας μεγάλους 
αριθμούς μαθητευομένων ενάντια στους ίδιους τους κανόνες τους, ή 
απασχολώντας τεχνίτες που δεν είχαν ολοκληρώσει τη μαθητεία τους. 
Το αποτέλεσμα ωστόσο ήταν οι συντεχνίες να καταντήσουν ένα εθιμο-
τυπικό κέλυφος του παλιού τους εαυτού και σταδιακά να εξαφανιστούν 
μέσα στους επόμενους δύο αιώνες.
   Είναι αξιοπρόσεκτο ότι η μετάβαση από τη συντεχνιακή παραγωγή 
στην καπιταλιστική, στα πρώιμα της στάδια, δεν ήταν αποτέλεσμα κά-
ποιας τεχνολογικής αλλαγής, αλλά προήλθε από την αδυναμία του συ-
στήματος των συντεχνιών να αντεπεξέλθει στις επεκτεινόμενες αγορές. 
Οι αλλαγές και οι αιτίες της διασποράς του νέου συστήματος ήταν κοι-
νωνικές. Οι νέες τεχνολογίες, κυρίως η χρήση των ατμοκίνητων μηχα-
νών στην παραγωγή, έγινε σημαντική έναν αιώνα αργότερα.
   Όλα αυτά υποδεικνύουν μερικές πιθανές ιδιότητες προκειμένου να 
εξαπλωθεί ένας νέος τρόπος παραγωγής:



Πέρα από το κράτος και την αγορά

-50-

 Ο νέος τρόπος εμφανίζεται σε έναν τομέα αιχμής της οικονομί-
ας, ο οποίος μπορεί να μην αποτελεί τη βάση του παλαιού συστήματος: 
εν προκειμένω, μανιφακτούρα, όχι η γεωργία. 
 Ένας νέος τρόπος παραγωγής δεν είναι προϊόν της θέλησης να 
υπάρξει, αλλά φυσικό ανάπτυγμα του παλαιού. 
 Ο νέος τρόπος παραγωγής αρχικά εξαρτάται από τον παλαιό, 
καταρχήν ως πηγή γνώσης και δεξιοτήτων, και δευτερευόντως ως πηγή 
όλων εκείνων των αγαθών που δεν μπορεί να παράγει ο ίδιος. 
 Οι δύο τρόποι παραγωγής πρέπει να μπορούν να συνυπάρχουν 
όσο ο νέος μεγαλώνει. 
 Ο νέος τρόπος παραγωγής πρέπει να είναι ικανός να μολύνει 
και να αδυνατίσει τον παλαιό. 
 Σε κάποιο σημείο ο νέος τρόπος πρέπει να προσφέρει δυνατό-
τητες που δεν μπορεί ο παλαιός. 
 Ο νέος τρόπος παραγωγής πρέπει να είναι σε θέση να εξαπλω-
θεί σε όλα τα σημαντικά πεδία, αλλά αυτό δεν είναι απαραίτητο να γίνει 
απευθείας. Η πλήρης ενσωμάτωση της γεωργίας στον καπιταλισμό εί-
ναι μια συνεχιζόμενη διαδικασία στις περισσότερες χώρες. 
   Η δήλωση ότι «το ελεύθερο λογισμικό είναι ο πυρήνας ενός νέου τρό-
που παραγωγής» συχνά οδηγεί στο ερώτημα «πώς μπορείς να φτιάξεις 
πλυντήρια με τον ίδιο τρόπο;» Αυτό εξαρτάται από τις παραδοχές σου 
σχετικά με το πώς ορίζεται αυτός ο τρόπος: είναι το κύριο χαρακτηρι-
στικό τεχνολογικό (και το ελαττωμένο κόστος των υπολογιστών έκανε το 
λογισμικό δημόσιο αγαθό) ή είναι κοινωνικό (και οι άνθρωποι δουλεύ-
ουν συλλογικά με έναν νέο τρόπο);
   Αν είναι το πρώτο, τότε η παραγωγή υλικών αγαθών με τον ίδιο τρόπο 
χρειάζεται να «αποϋλοποιηθεί»: πρέπει να περιμένουμε την εφεύρε-
ση εκπομπέων ύλης πριν κάτι τέτοιο γίνει πιθανό. Αν είναι το δεύτερο, 
τότε υπάρχει η δυνατότητα να δώσουμε μια πιο αισιόδοξη απάντηση: 
τη στιγμή που η εργασία με βάση τις αρχές του ελεύθερου λογισμικού 
θα έχει εξαπλωθεί αρκετά στην οικονομία ώστε να πλησιάσει τους αν-
θρώπους που φτιάχνουν πλυντήρια, τότε αυτοί θα γνωρίζουν πώς να το 
κάνουν. Σε κάθε επανάσταση των τελευταίων εκατό χρόνων οι άνθρωποι 
ξεκίνησαν να παίρνουν τον έλεγχο της εργασίας τους. Αν η επανάσταση 
ηττούνταν, ο έλεγχός τους χανόταν. Αν η επανάσταση νικούσε, ο έλεγχός 
τους αποσπούνταν απ’ αυτούς. Αλλά η δυνατότητα είναι εκεί και έχει 
φανεί επανειλημμένα ακόμα και αν σπάνια καταγράφεται στα βιβλία της 
ιστορίας. Αυτό που το ελεύθερο λογισμικό κατέδειξε είναι η δυνατότητα 
αυτής της μορφής εργασίας σε διευρυμένη κλίμακα, διατηρημένη για 
ένα μεγάλο χρονικό διάστημα.
   Αλλά σε κάθε περίπτωση, το να περιμένεις μια απάντηση στο «ερώ-



Η ομότιμη προοπτική

-51-

τημα του πλυντηρίου» τώρα, θα απαιτούσε μαγεία. Ένα απότομο άλμα, 
είτε τεχνολογικό είτε κοινωνικό, το οποίο δεν είναι πιθανό να συμβεί.

Η παλιά οικονομία

Αν και είναι δύσκολο να αποδειχθεί με οποιοδήποτε ποσοτικό τρόπο, 
το λογισμικό είναι κομμάτι του ηγετικού τομέα της οικονομίας. Το προ-
φανές θα ήταν πρώτα να συγκριθεί η νομισματική αξία των λεγόμενων 
«αγαθών πνευματικής ιδιοκτησίας» με αυτή των υλικών αγαθών και 
μετά να παρατηρηθεί η αλλαγή, με την πάροδο του χρόνου, της σχέσης 
αυτής. Αυτό αποδεικνύεται σχεδόν αδύνατο για δύο λόγους. Ο απλός λό-
γος είναι η ακραία ιδεολογικοποίηση της συζήτησης για τις αξίες αυτές. 
Η Business Software Alliance (BSA), λέει: «Οι δουλειές στον τομέα του 
λογισμικού στη δυτική Ευρώπη συνεισφέρουν στο ΑΕΠ έξι φορές όσο 
αυτές στα καταναλωτικά αγαθά».
   Και φαίνεται πως έχουν τα νούμερα για να στηρίξουν την πρόταση αυτή. 
Αλλά νομίζω πως λίγοι δημιουργοί ελεύθερου λογισμικού θα εμπιστευ-
όντουσαν οτιδήποτε λέει η BSA και οι περισσότερες πηγές πιθανότατα 
θα είναι το ίδιο χαλκευμένες τόσο στη μία όσο και στην άλλη πλευρά. 
   Ο βαθύτερος λόγος συνδέεται με το ζήτημα του αν το λογισμικό μπο-
ρεί μακροπρόθεσμα να αναπτυχθεί με επιτυχία σε ένα καπιταλιστικό 
πλαίσιο, μιας και τα χρήματα δεν είναι ένας αποτελεσματικός τρόπος 
για τη μέτρηση της αξίας των αγαθών λογισμικού. Η αξία του λογισμι-
κού δεν είναι κάτι με αντικειμενική ύπαρξη (σε marginalist οικονομικά 
αυτό αντικατοπτρίζεται στην αδυναμία εύρεσης μιας βέλτιστης τιμής για 
δημόσια αγαθά). Δεδομένου ότι αυτή η συνθήκη έρχεται σε αντίθεση 
με τις περισσότερες κοινές παραδοχές, αξίζει να την εξερευνήσουμε 
περαιτέρω.
   Τα περισσότερα αγαθά έχουν τιμή και αξία. Η τιμή είναι (σχετικά) 
απλή: είναι αυτό που αναγράφεται στο αυτοκόλλητο του κουτιού. Η αξία 
ενός αγαθού για την κοινωνία μπορεί να υπολογιστεί με διάφορους τρό-
πους. Ένας τρόπος είναι να υπολογιστεί η ποσότητα χρόνου (ή εργασίας) 
που χρειάζεται για να παραχθεί. Υποθέτοντας ότι η αγορά είναι πραγ-
ματικά αποτελεσματική στην κατανομή των πόρων από την άποψη των 
αναγκών της κοινωνίας, τότε ο χρόνος που δαπανάται για την παραγωγή 
ενός αγαθού, και όχι ενός άλλου, θα είναι μια λογική εκτίμηση της αξίας 
που έχει για την κοινωνία το αγαθό, και η τιμή θα είναι μια προσέγγιση 
προς την αξία. Η υπόθεση είναι προφανώς ανεπαρκής, αλλά αρκεί για 
μια πρώτη προσέγγιση.
   Τα πακέτα (packaged) λογισμικού έχουν προφανώς τιμή, αν και το γε-



Πέρα από το κράτος και την αγορά

-52-

γονός ότι αυτή είναι τιμή όχι για το ίδιο το λογισμικό, αλλά για την άδεια 
χρήσης του, είναι μια ένδειξη ότι κάτι περίεργο συμβαίνει εδώ. Αλλά 
ποια είναι η αξία του; Η αξία άλλων αγαθών που πωλούνται στην αγορά 
αντλείται από την εργασία που χρειάζεται για να παραχθούν κοινωνικά, 
ως κομμάτι του συστήματος της αγοράς. Η εργασία είναι απαραίτητη για 
να αναπαραχθεί το αγαθό, συνήθως ξεκινώντας από ένα αρχικό σχέδιο. 
Το σχέδιο δεν είναι κομμάτι της αξίας του αγαθού, αλλά η προϋπόθεση 
χωρίς την οποία δεν μπορεί αυτό να παραχθεί. Αυτό είναι προφανές στα 
συμβατικά αγαθά. Για να πάρουμε ένα τυχαίο παράδειγμα, ο μεγάλος 
μηχανικός Isambard Kingdom Brunel σχεδίασε μερικά από τα μεγαλύ-
τερα σιδερένια πλοία του κόσμου. Χωρίς τις ικανότητές του μπορεί να 
μην υπήρχαν ποτέ, αλλά η αξία και η τιμή τους βασίστηκε στον αριθμό 
εργατών που χρειάστηκαν για να κατασκευαστούν, στην ποσότητα του 
σιδήρου και ούτω καθεξής. Με το λογισμικό οι δαπάνες της παραγωγής 
είναι μικροσκοπικές, όχι λόγω κάποιας μαγικής ιδιότητας της πληρο-
φορίας σε ψηφιακή μορφή, αλλά επειδή τα μέσα ψηφιακής αντιγραφής 
της πληροφορίας παράγονται μαζικά σε τέτοια κλίμακα που έχουν γίνει 
πολύ φθηνά.
   Το πακέτο λογισμικού έχει ως εκ τούτου μικρή αξία, η οποία δεν 
αντικατοπτρίζεται στην τιμή για την άδεια χρήσης του. Το ότι έχει τιμή 
άδειας πάνω από την αξία του γίνεται εφικτό αποκλειστικά από το νομι-
κό μονοπώλιο που δίνεται από τον νόμο περί πνευματικής ιδιοκτησίας. 
   Το επίπεδο των τιμών δεν είναι αυθαίρετο επίσης. Προτού μια δουλειά 
διεξαχθεί από το λογισμικό, διεξαγόταν από ανθρώπους. Πριν από τους 
επεξεργαστές κειμένου υπήρχαν ομάδες δακτυλογράφησης. Η εφεύ-
ρεση του επεξεργαστή κειμένου έκανε εφικτή τη διαμοίραση εργασίας 
της ομάδας δακτυλογράφησης ανάμεσα στο προσωπικό μιας εταιρεί-
ας, συμπεριλαμβανομένων και αυτών χωρίς πραγματικές ικανότητες 
δακτυλογράφησης, αφαιρώντας έτσι τους μισθούς των δακτυλογράφων 
από τα έξοδα της εταιρίας. Αν ο επεξεργαστής κείμενου κόστιζε πε-
ρισσότερο από τους μισθούς των δακτυλογράφων τότε εκείνοι θα κρα-
τούσαν τις δουλειές τους. Αυτό είναι το πρώτο ανώτατο όριο στην τιμή. 
Ύστερα, όταν ένας τύπος λογισμικού γίνει ευρέως χρησιμοποιήσιμος, 
όπως οι επεξεργαστές κειμένου, τότε είναι σύνηθες να προσλαμβάνο-
νται προγραμματιστές για να δημιουργήσουν ένα αντίστοιχο λογισμικό. 
Το κόστος πρόσληψης προγραμματιστών είναι το δεύτερο ανώτατο όριο 
τιμής. Βέβαια αυτά τα ανώτατα όρια σπάνια προσεγγίζονται: όσο μονο-
πωλημένη και αν είναι η βιομηχανία πάντα υπάρχει κάποιος ανταγωνι-
σμός. Παρ’ όλα αυτά δεν είναι προς το συμφέρον των ανταγωνιστών να 
ωθήσουν τις τιμές αδειών λογισμικού στην πραγματική τους αξία.
   Φαίνεται πως υπάρχει μια κατάσταση όπου το αγαθό πωλείται διαρ-



Η ομότιμη προοπτική

-53-

κώς πάνω από την αξία του, δημιουργώντας χρήματα από το πουθενά. 
Στην πραγματικότητα, όμως, είναι μια λειτουργική δαπάνη που αφαιρεί-
ται από τα κέρδη εταιρειών οι οποίες αγοράζουν άδειες. Κέρδη μετακι-
νούνται από τον ένα τομέα στον άλλο.
   Όταν κοιτάμε έξω από τις ΗΠΑ και άλλες χώρες που παράγουν πακέτα 
δεδομένων, η κατάσταση αλλάζει. Το χρήμα δεν μετακινείται ανάμεσα 
σε τομείς της οικονομίας, αλλά αφαιρείται από την οικονομία γενικότε-
ρα. Οι φόροι σε εταιρείες για άδεια χρήσης λογισμικού μετατρέπονται 
σε φόρους για όλη τη χώρα. Μπορεί αυτή η κατάσταση να αλλάξει αντι-
καθιστώντας το πακέτο λογισμικού με ελεύθερο λογισμικό-προϊόν με 
υπηρεσία; Εν μέρει αυτό συμβαίνει ήδη.
   Πιθανοί ανταγωνιστές της Microsoft έχουν αποτύχει με τα δικά τους 
fractured Unices, GUIs και πλοηγούς/φυλλομετρητές. Όλο και περισ-
σότερο η εναλλακτική τους είναι να πακετάρουν ελεύθερο λογισμικό, το 
οποίο τείνει να είναι το μόνο λογισμικό που υποστηρίζει τις ποιοτικές 
προδιαγραφές, και να το πωλούν κάτω από τις τιμές της Microsoft. Αυτή 
ήταν ανέκαθεν μια τακτική μικρότερων εταιρειών που ανταγωνίζονται 
ένα σχεδόν μονοπώλιο. Να προσφέρουν ποιότητα και ανοικτότητα σε 
μια προσπάθεια να το εκτοπίσουν.
   Επιτυχία σε αυτήν την τακτική θα σήμαινε την αντικατάσταση του πα-
κεταρισμένου λογισμικού με ελεύθερο λογισμικό. Αλλά εκείνη τη στιγ-
μή το βασικό πρόβλημα θα προέκυπτε ξανά: το πακετάρισμα ελεύθερου 
λογισμικού, που αναπόφευκτα περιλαμβάνει την ανάπτυξη ελεύθερου 
λογισμικού, και η απασχόληση προγραμματιστών (που δημιουργούν 
είτε ελεύθερο είτε όχι λογισμικό) κοστίζουν χρήματα. Τα χρήματα δεν 
μπορούν να καλυφθούν πωλώντας λογισμικό στην αξία του, ή με οποιο-
δήποτε καθαρό μηχανισμό της αγοράς. Εκτός και αν οι πωλήσεις λογι-
σμικού είναι υπερχρέωση για πωλήσεις υλικού (hardware), το μοντέλο 
δεν είναι βιώσιμο. Το πακεταρισμένο λογισμικό δεν είναι μια μοναδική 
υπηρεσία. Δεν είναι ανάγκη να παραχθούν εξατομικευμένοι επεξεργα-
στές κειμένου ή λογιστικά φύλλα για κάθε εταιρεία που τα χρησιμοποιεί.
   Μακροπρόθεσμα, ο μόνος τρόπος που μπορεί να παραχθεί γενικότερα 
λογισμικό στον καπιταλισμό είναι μέσω μονοπωλίου, με όλες τις βλαβε-
ρές παρενέργειες που έχει αυτό: χαμηλής ποιότητας λογισμικό, υψηλά 
κοινωνικά κόστη, αναγκαστικές αναβαθμίσεις κτλ. Ακόμα χειρότερα, ο 
μόνος τρόπος για να διατηρηθεί το μονοπώλιο είναι να γίνουν πιο σκλη-
ροί οι νόμοι στους οποίους στηρίζεται.
   Στο μεταξύ, η εξάρτηση του καπιταλιστικού τομέα από το ελεύθερο 
λογισμικό οδηγεί τόσο στη μερική ενσωμάτωση των παλιών εταιρειών 
στον τρόπο παραγωγής ελεύθερου λογισμικού, όσο και σε πιθανή, ση-
μαντική απώλεια ελέγχου. Αν οι συνεισφέροντες στο λογισμικό περι-



Πέρα από το κράτος και την αγορά

-54-

λαμβάνουν αυτούς που βρίσκονται εκτός της επιχείρησης, τα όρια αυτής 
αρχίζουν να γίνονται θολά. Δεν είναι πλέον δυνατό για τους διαχειριστές 
εντός της επιχείρησης να κάνουν αυθαίρετες αποφάσεις σχετικά με τη 
μορφή που πρέπει να έχει το λογισμικό, εάν αυτό οδηγεί σε σοβαρές 
αντιρρήσεις από αυτούς που βρίσκονται εκτός της επιχείρησης.

Η νέα οικονομία

Η παλαιά οικονομία βρίσκεται σε αδιέξοδο όσον αφορά την παραγωγή 
λογισμικού. Δεν μπορεί να παράξει χωρίς τη νέα, αλλά ακόμα και με τη 
βοήθεια αυτής ωθείται στη διαδικασία να θεσπίσει ακόμα πιο σκληρούς 
νόμους για να επιβιώσει.
   Η νέα οικονομία από την άλλη, είναι εξαρτημένη από την παλαιά στη 
βάση της. Οι εξαρτήσεις αντιστοιχούν στα ίδια τα στοιχεία που την καθι-
στούν δυνατή για να περιγραφεί ως ένας νέος τρόπος παραγωγής:
 Παραγωγή όχι για μισθούς, αλλά οι προγραμματιστές χρειάζο-
νται χρήματα για να επιβιώσουν.
 Ιδιοκτησία των μέσων παραγωγής, αλλά τα μέσα αυτά είναι 
προσιτά μόνο γιατί παράγονται μαζικά στο πλαίσιο του παλαιού συστή-
ματος. 
 Επικοινωνία με μεσολάβηση της τεχνολογίας, όχι των χρημά-
των, αλλά η τεχνολογία ανήκει σε μερικές από τις μεγαλύτερες εταιρεί-
ες του κόσμου.
   Οι δημιουργοί ελεύθερου λογισμικού γενικά κατέχουν τα δικά τους 
μέσα παραγωγής: τους υπολογιστές και τα περιφερειακά τους. Στις πε-
ρισσότερες περιπτώσεις, όμως, δεν παράγουν τα δικά τους μέσα, που 
σημαίνει ότι οι υπολογιστές κοστίζουν σημαντικά λιγότερο από το μέσο 
εισόδημα των προγραμματιστών. Αυτό με τη σειρά του υπαινίσσεται ότι 
είτε παράγονται μαζικά σε μεγάλες ποσότητες, είτε είναι προϊόντα χα-
μηλά αμειβόμενης εργασίας (ή και τα δύο). Αυτό είναι ένα πρόβλημα 
το οποίο δεν μπορεί να λυθεί μέσα στο ίδιο το λογισμικό, ούτε είναι 
πιθανό η λύση του να είναι τεχνική. Η εξάρτηση αυτή παρουσιάζει μια 
πιθανή απειλή: Η Microsoft, η Apple και άλλες εταιρείες ενδέχεται να 
αναζητήσουν λύσεις υλικού (hardware) στο πρόβλημα του ελεύθερου 
λογισμικού.
   Από την άλλη, η εξάρτηση στους ιδιοκτήτες τεχνολογίας επικοινωνιών 
μπορεί να αποφευχθεί. Η δημιουργία τοπικών, ελεύθερων ασύρματων 
δικτύων είναι μια πιθανότητα, και η παρελθοντική ύπαρξη του FIDO 
όπου το διαδίκτυο δεν ήταν ακόμα διαθέσιμο δείχνει ότι και άλλες λύ-
σεις είναι πρακτικές. Από τις τρεις εξαρτήσεις, η χρηματική εξάρτηση 



Η ομότιμη προοπτική

-55-

είναι η μεγαλύτερη.

Η ανάγκη για δουλειές

Οι παραγωγοί ελεύθερου λογισμικού δεν μπορούν να συντηρηθούν με τη 
δική τους παραγωγή. Μέχρι η οικονομία του ελεύθερου λογισμικού να 
επεκταθεί σε περισσότερες περιοχές, χρειάζονται χρήματα για να επι-
βιώσουν, και μόλις ένα μικρό κομμάτι κερδίζει αυτά τα χρήματα παρά-
γοντας ελεύθερο λογισμικό. Ανάλογα με την πηγή εισοδήματος, οι τρεις 
βασικές κατηγορίες δημιουργού λογισμικού είναι μαθητές, υπάλληλοι 
και αυτο-απασχολούμενοι, με μια μικρότερη κατηγορία ανθρώπων που 
συντηρούνται με άλλα μέσα: επιδόματα ανεργίας, κληρονομημένα χρή-
ματα κτλ.
   Και οι τρεις κατηγορίες περιλαμβάνουν πιθανότατα κάποιους οι οποίοι 
παράγουν ελεύθερο λογισμικό στη δουλειά τους, όπως επίσης και στον 
ελεύθερο χρόνο τους. Περαιτέρω, τουλάχιστον δύο από τις κατηγορίες 
είναι αρκετά διαπερατές: γενικά, είναι γνωστό ότι η αυτο-απασχόληση 
έχει αρνητική συσχέτιση με τα επίπεδα της ανεργίας, και πολλοί προ-
γραμματιστές κινούνται μεταξύ μισθωτών και αυτο-απασχολούμενων 
καταστάσεων σε διάφορες χρονικές περιόδους, ανάλογα, εν μέρει, με 
την κατάσταση της οικονομίας.
   Αυτές οι τρεις βασικές κατηγορίες παρέχουν μια πιθανή εξήγηση για 
μερικές από τις ιδεολογικές διαφορές μεταξύ των δημιουργών ελεύθε-
ρου λογισμικού. Ιστορικά το πρώτο (πριν το Ίδρυμα Ελεύθερου Λογισμι-
κού - FSF) ελεύθερο λογισμικό προήλθε από τα πανεπιστήμια (Spice, 
TeX, Colossal Cavern και άλλα) στη δεκαετία του 1970, ενώ ακόμα 
και το ίδιο το FSF είχε στενή σχέση με το MIT. Οι ιδεολογίες που εί-
ναι συνδεδεμένες με αυτή την ομάδα πιθανότατα συνδέονται επίσης με 
την προώθηση της κρατικής χρηματοδότησης, την εκπαίδευση και την 
έμφαση στην κοινωνική δικαιοσύνη. Δεδομένου του μεγέθους τής κρα-
τικά χρηματοδοτημένης εκπαίδευσης στην Ευρώπη, οι ιδέες αυτές επι-
κρατούν περισσότερο στους Ευρωπαίους προγραμματιστές παρά στους 
Αμερικανούς. Η αριστερής υφής ιδέες αυτές βρίσκεται κοντά στις ιδέες 
των παραδοσιακών αριστερών κομμάτων, ή νεώτερων κομμάτων (όπως 
το βραζιλιάνικο εργατικό κόμμα).
   Η αυτο-απασχόληση σε μεγάλη κλίμακα στον τομέα του λογισμικού 
έγινε εφικτή στο τέλος της δεκαετίας του 1980. Ιδεολογίες που συνδέο-
νται με αυτήν την ομάδα συνδέονται και με την ελευθερία από την κρα-
τική παρέμβαση (και τους φόρους ειδικότερα). Στις ΗΠΑ έχει πάρει τη 
μορφή του φιλελεύθερου (Libertarian) Καπιταλισμού- με πολλούς τρό-



Πέρα από το κράτος και την αγορά

-56-

πους οι ιδέες αυτές φτάνουν πίσω στους Levellers. Η αριστερή μορφή 
αυτής της δέσμης ιδεών συνδέεται στενά με τον αναρχισμό. Οι ανεξάρ-
τητες υποδηματοποιοί και τσαγκάρηδες που σχηματίζουν ένα μεγάλο 
μέρος του πυρήνα του Προυντονισμού τον 19ο αιώνα είναι ένα κλασικό 
παράδειγμα.
   Αυτές οι δύο ομάδες, ως δημιουργοί ελεύθερου λογισμικού, έχουν 
τόσα κοινά όσες είναι οι διαφορές που τις χωρίζουν. Η ιδέα της «ελευ-
θερίας» ως υπέρτατη αρχή πίσω από το λογισμικό είναι ο ενοποιητικός 
παράγοντας, αν και στην πράξη μπορεί να ερμηνεύεται με διαφορετι-
κούς τρόπους από τις δύο ομάδες.
   Το νεότερο στοιχείο έρχεται από τους συμμετέχοντες στο ελεύθερο 
λογισμικό μέσα από τις παραδοσιακές εταιρείες, ή τους εργάτες μεγά-
λων επιχειρήσεων. Η ομάδα αυτή είναι πιθανότατα λιγότερο ιδεολογικά 
κινητοποιημένη και δίνει περισσότερη έμφαση στην αναγκαιότητα της 
ποιότητας στο λογισμικό, παρά στην ελευθερία.
   Στην πραγματικότητα τα εγχειρήματα ελεύθερου λογισμικού ξεπερνά-
νε συνήθως τα όρια των ομάδων αυτών. Ως προγραμματιστές, η οικονο-
μική κατάσταση των συμμετεχόντων είναι άνευ σημασίας. Ουσιαστικά, 
το ελεύθερο λογισμικό βασίζεται σε μια συμμαχία των τριών ομάδων 
που έχει για συνδετικό κρίκο την ίδια την πράξη του προγραμματισμού. 
Και αυτό είναι ο πυρήνας του πραγματικού ερωτήματος τού πλυντηρίου: 
μπορεί μια τέτοια συμμαχία όχι μόνο διατηρηθεί, αλλά και να επεκταθεί 
για να συμπεριλάβει και άλλες ομάδες, ομάδες που μπορεί να μην έχουν 
κανένα ενδιαφέρον για τον ίδιο τον προγραμματισμό;

Συμπέρασμα

Το ελεύθερο λογισμικό είναι τόσο κοινωνική όσο και τεχνολογική εξέ-
λιξη και θα συνεχίσει να εξαπλώνεται με κοινωνικά μέσα. Η αναζήτηση 
για μια μαγική τεχνολογική λύση στο «πρόβλημα του πλυντηρίου» είναι 
χαμένος κόπος. Το ελεύθερο λογισμικό εξαπλώνεται ήδη πέρα από τα 
αρχικά κοινωνικά του δεσμά. Η εξάπλωση της χρήσης ελεύθερου λο-
γισμικού σε αναπτυσσόμενες χώρες είναι ένα σημάδι. Άλλο ένα είναι η 
αλλαγή από τη ρητορική ακαδημαϊκής ελευθερίας σε αυτή του δικαιώ-
ματος διαμοιρασμού και κοινής ανάπτυξης στα πανεπιστήμια. Οι λύσεις 
στο πρόβλημα του πλυντηρίου θα εμφανιστούν με την εξάπλωση των 
αρχών του ελεύθερου λογισμικού και την εφαρμογή τους σε νέες περι-
οχές.



Μαρξισμός και ελεύθερο λογισμικό*

Raoul Victor 

*Το παρόν δοκίμιο δημοσιεύθηκε στα αγγλικά τον Μάιο του 2004 στη λίστα του 
Oekonux υπό τον τίτλο “Marxism and free software”.

Μετάφραση: Δημήτρης Παλαιοκώστας. 



Πέρα από το κράτος και την αγορά

-58-

Θα ασχοληθώ με τρία ερωτήματα:
 1. Σε ποιο βαθμό ο μαρξισμός επιβεβαιώνεται από την πραγμα-
τικότητα του ελεύθερου λογισμικού;
 2. Σε ποιο βαθμό ο μαρξισμός αμφισβητείται από αυτήν την 
πραγματικότητα;
 3. Ποια σχέση υπάρχει μεταξύ της πάλης των τάξεων και του 
ελεύθερου λογισμικού;
   Αρχικά θα ήθελα να κάνω μερικές παρατηρήσεις σε ό,τι αφορά το νόη-
μα που προσδίδω στις έννοιες «ελεύθερο λογισμικό» και «μαρξισμός».
Με τον όρο ελεύθερο λογισμικό αντιλαμβάνομαι μια «ηθική» με συγκε-
κριμένη στάση απέναντι στο λογισμικό. Καταγράφω τέσσερα χαρακτη-
ριστικά:
 1. Δεν υπόκειται σε εμπορικές σχέσεις αγοραστή/πωλητή.
 2. Δεν έχει πατρίδα.
 3. Η συνεργασία αποτελεί τη βάση της δραστηριότητας.
 4. Η ικανοποίηση της προσφοράς προς την κοινότητα αποτελεί 
στόχο της παραγωγής.
   Ο μαρξισμός είναι σαφώς πιο δύσκολο να κωδικοποιηθεί. Ο Raymond 
Aron συνήθιζε να λέει ότι ο μαρξισμός έχει την ιδιαιτερότητα ότι μπορεί 
να εξηγηθεί σε 5 λεπτά, 5 ώρες, 5 χρόνια ή μισό αιώνα. Εδώ θα ήθελα να 
κάνω δύο παρατηρήσεις. Πρώτον, δεν αποδέχομαι ως μαρξιστικές τις 
σταλινικές ιδεολογίες. Ο σταλινισμός δεν είναι μαρξισμός ή, καλύτερα, 
είναι μια νόθευση (διαστρέβλωση) η οποία οδηγεί στο αντίθετο των στό-
χων του μαρξισμού: αντί για παγκόσμια μη εμπορική οικονομία, ο στα-
λινισμός υπερασπίζεται ένα εθνικό κρατικό καπιταλισμό. Οι μαρξιστές 
αριστεροί κομμουνιστές της Γερμανίας και της Ολλανδίας το γνώριζαν 
αυτό από τη δεκαετία του 1920. 
   Επίσης, ως μαρξισμό αντιλαμβάνομαι τη θεωρία η οποία, μεταξύ άλ-
λων, ισχυρίζεται ότι η εξέλιξη του καπιταλισμού οδηγεί στη δημιουρ-
γία μιας νέας μετά-καπιταλιστικής κοινωνίας χωρίς εμπορικές σχέσεις 
(και πρώτα από όλα χωρίς μισθωτή εργασία), χωρίς πατρίδες («οι εργά-
τες δεν έχουν πατρίδα») και βασισμένη στην ελεύθερη συνεργασία των 
παραγωγών (χωρίς τάξεις), όπου «η ελεύθερη ανάπτυξη του καθενός 
αποτελεί όρο για την ελεύθερη ανάπτυξη όλων». 
   Η σύμπτωση μεταξύ μαρξισμού και ελεύθερου λογισμικού είναι εντυ-
πωσιακή. Αυτό μας οδηγεί στο πρώτο ερώτημα: Σε ποιο βαθμό ο μαρ-
ξισμός επιβεβαιώνεται από την εμφάνιση του ελεύθερου λογισμικού; Ο 
Μαρξ δεν επινόησε τον κομμουνισμό. Σε πρωτόγονη μορφή, ο κομου-
νισμός είναι  πολύ παλιά ιδέα. Οι σκλάβοι της αρχαιότητας τον ονει-
ρεύτηκαν, όπως επίσης και κάποιοι από τους πρώτους χριστιανούς, ή 
τους εξεγερμένους χωρικούς του Μεσαίωνα. Δεν γνωρίζω όλες τις θρη-



Η ομότιμη προοπτική

-59-

σκείες οι οποίες πιστεύουν στον παράδεισο, αλλά σίγουρα δεν γνωρίζω 
καμία στην οποία τα χρήματα και οι εμπορικές σχέσεις κυβερνούν τον 
παράδεισο.
   Ο Μαρξ ανέπτυξε την άποψη ότι για πρώτη φορά στην ιστορία η υλο-
ποίηση του ονείρου καθίσταται δυνατή με την ανάπτυξη του καπιταλι-
σμού, όπως ακριβώς ο καπιταλισμός δημιουργήθηκε αιώνες πριν, μέσα 
από την ανάπτυξη της φεουδαρχίας. Η νέα κοινωνία θα είναι το αποτέ-
λεσμα της εξέγερσης των παραγωγικών δυνάμεων ενάντια στις καπιτα-
λιστικές σχέσεις παραγωγής.
   Για τον Μαρξ η ιστορία δεν έχει κάποιο στόχο, αλλά μια κατεύθυνση 
κίνησης: την ανάπτυξη των παραγωγικών δυνάμεων, δηλαδή των αν-
θρώπινων και υλικών μέσων παραγωγής της κοινωνικής ζωής. Οι σχέ-
σεις παραγωγής είναι οι σχέσεις που αναπτύσσουν οι άνθρωποι για τη 
χρήση των παραγωγικών δυνάμεων. Σε τελική ανάλυση οι παραγωγικές 
σχέσεις καθορίζονται από την ανάγκη ανάπτυξης των παραγωγικών δυ-
νάμεων. Μια πολύ γνωστή φράση του Μαρξ λέει: «Ο χειροκίνητος μύλος 
σας παράγει την κοινωνία με τον άρχοντα φεουδάρχη, ο ατμοκίνητος 
μύλος σας παράγει το βιομηχανικό καπιταλιστή».
   Η ιστορική εξέλιξη δεν είναι αρμονική. Η ροή της είναι ανώμαλη, 
αντιφατική, με μεγάλα άλματα μπροστά και περιόδους οπισθοχώρησης. 
Είναι το αποτέλεσμα της πάλης των αντιθέσεων. Για παράδειγμα, η φε-
ουδαρχία επέτρεψε την ανάπτυξη του εμπορίου, αλλά σε κάποιο βαθμό 
ανάπτυξης οι φεουδαρχικές σχέσεις έγιναν εμπόδιο στην ανάπτυξή του. 
Εντός του φεουδαρχικού συστήματος κάθε εμπορική μεταφορά αγαθών 
υποβάλλονταν σε φόρο από τον τοπικό φεουδάρχη. Όμως, καθώς το 
εμπόριο αναπτυσσόταν σε ποσότητα και αποστάσεις, ολοένα και περισ-
σότερο οι φόροι-διόδια εμφανίζονταν ως παραλογισμός, αποτελώντας 
τροχοπέδη για την ανάπτυξή του. Για να καταστεί δυνατή η ανάπτυξη του 
εμπορίου και των ανθρώπων που είχαν συμφέρον από αυτό, προέκυψε η 
επανάσταση ενάντια στους φεουδαρχικούς νόμους.
   Το ελεύθερο λογισμικό προέκυψε μέσα από την ανάπτυξη των τε-
χνολογιών που δημιουργήθηκαν μέσα στον καπιταλισμό: τρανζίστορ, 
υπολογιστές κτλ. Το λογισμικό είναι μια τεράστια πρόοδος των παρα-
γωγικών δυνάμεων. Είναι ένα ανθρώπινο προϊόν το οποίο μπορεί να 
αποτελεί μέσο παραγωγής όπως ακριβώς ένα σύστημα που ελέγχει μια 
γραμμή συναρμολόγησης, ή ένα μέσο κατανάλωσης όπως ένα φιλμ ή 
ένα παιχνίδι, και επιπλέον έχει τη νέα και ξεχωριστή ιδιότητα να αναπα-
ράγεται με ελάχιστο κόστος. Οι κεφαλαιοκρατικοί νόμοι, όμως, περιορί-
ζουν την πλήρη ανάπτυξη αυτής της ιδιότητας: πνευματικά δικαιώματα, 
copyright κτλ. Το ελεύθερο λογισμικό είναι η εξέγερση των νέων πα-
ραγωγικών δυνάμεων απέναντι στις παλαιές κεφαλαιοκρατικές σχέσεις 



Πέρα από το κράτος και την αγορά

-60-

παραγωγής.
   Ο Μαρξ δεν γνώρισε ούτε υπολογιστές ούτε λογισμικό. Η πραγματικό-
τητα των αντιθέσεων, που έδωσε ζωή στο ελεύθερο λογισμικό, αποτελεί 
μια τέλεια επιβεβαίωση της θέσης του για την ιστορία.
   Αλλά δεν είναι μόνο αυτό. Το ελεύθερο λογισμικό είναι επίσης επι-
βεβαίωση της μαρξιστικής άποψης ότι η μετα-καπιταλιστική κοινω-
νία μπορεί να είναι μια παγκόσμια μη-εμπορική κοινωνία και όχι μια 
γραφειοκρατική κοινωνία μισθωτής σκλαβιάς. Τέλος, επιβεβαιώνει τη 
μαρξιστική άποψη ότι οι ιδέες του κομμουνισμού δεν είναι το αποτέ-
λεσμα σκέψης ενός λαμπρού μυαλού, αλλά της κίνησης της ίδιας της 
καπιταλιστικής κοινωνίας. Ακόμα και εάν πολλοί χάκερ ακόμα πιστεύ-
ουν ότι μαρξισμός σημαίνει εκατομμύρια θανάτων τον 20ο αιώνα, στην 
πραγματικότητα δρουν, χωρίς να το γνωρίζουν, με βάση κάποιες βασι-
κές αρχές του μαρξισμού.

Σε ποιο βαθμό ο μαρξισμός αμφισβητείται από το ελεύθερο λογισμι-
κό;

Για το μαρξισμό δεν υπάρχει πιθανότητα ανάπτυξης μιας μορφής κο-
μουνιστικής οικονομίας εντός του καπιταλισμού. Η επαναστατική τάξη, 
η εργατική τάξη, είναι η εκμεταλλευόμενη τάξη χωρίς δύναμη στην οι-
κονομία. Δεν έχει τη δύναμη να αναπτύξει κάποια νέα μορφή κοινωνικής 
οργάνωσης χωρίς πρώτα να κάνει μια πολιτική επανάσταση, αντίθετα με 
το παρελθόν όπου η επαναστατική τάξη, όπως για παράδειγμα η αστική 
τάξη, είχε χτίσει την οικονομική της δύναμη εντός της φεουδαρχίας, 
εντός της παλαιάς κοινωνίας.
   Ο Graham Seaman σε ένα ηλεκτρονικό του μήνυμα έγραψε ότι η ιδέα 
αυτή «δεν φαίνεται κατηγορηματικά στον Μαρξ, αλλά με βεβαιότητα 
φαίνεται να γίνεται αποδεκτή απ’ όλους τους κομμουνιστές μετά τον 
Μαρξ».
   Ο Μαρξ έγραψε για τους συνεταιρισμούς εργαζομένων, οι οποίοι συ-
νιστούσαν ένα σημαντικό μέρος του κινήματος των εργαζομένων στο 
19ο αιώνα. Είπε ότι η σχέση κεφαλαιοκράτη-εργάτη εξαλείφθηκε, ως 
ένα βαθμό, μέσα στο συνεταιρισμό. Αλλά επέμεινε στο γεγονός ότι πα-
ρέμειναν φυλακισμένοι του περιβάλλοντος κεφαλαιοκρατικού κόσμου, 
ότι οι εργαζόμενοι ήταν στην πραγματικότητα οι συλλογικοί κεφαλαιο-
κράτες του εαυτού τους και ότι δεν θα μπορούσαν να αντισταθούν στην 
ανάπτυξη μονοπωλίων. Ο Μαρξ δεν ανέπτυξε ποτέ μια θεωρία για πι-
θανή συνύπαρξη μεταξύ της κεφαλαιοκρατικού τρόπου παραγωγής και 
βιώσιμων σταθερών σπόρων κομμουνισμού. Υπό αυτή την έννοια, εάν 



Η ομότιμη προοπτική

-61-

καταλαβαίνουμε το ελεύθερο-λογισμικό ως σπέρμα μιας κομμουνιστι-
κής κοινωνίας, ερχόμαστε σε αντίθεση με μια συγκεκριμένη πτυχή του 
μαρξισμού.
   Πριν πάμε στο τρίτο ερώτημα ίσως είναι ενδιαφέρον να ρίξουμε μια 
ματιά στη διαφορά μεταξύ του κόσμου των συνεταιρισμών και του κό-
σμου του ελεύθερου λογισμικού. Θα μπορούσε το ελεύθερο λογισμικό 
να απορροφηθεί, να ενσωματωθεί από τον καπιταλιστικό κόσμο, όπως 
ακριβώς οι συνεταιρισμοί;
   Οι συνεταιρισμοί παραμένουν στο χώρο του εμπορίου, των εμπορικών 
ανταλλαγών τουλάχιστον σε ότι αφορά τον «εξωτερικό» κόσμο. Πωλούν 
ό,τι παράγουν και αγοράζουν ό,τι χρειάζονται. Η πιθανή «μη καπιτα-
λιστική» φύση τους παραμένει κλειδωμένη μεταξύ των μελών του. Η 
κοινότητα του ελεύθερου λογισμικού είναι το αντίθετο. Δεν είναι μόνο 
μεταξύ των μελών όπου οι σχέσεις είναι διαφορετικές από αυτές του 
καπιταλισμού. Το ελεύθερο λογισμικό είναι ανοικτό στον «εξωτερικό» 
κόσμο. Η κοινότητα δίνει τα προϊόντα της έξω από τον κόσμο της και 
κάνοντας αυτό έχει την τάση να εξάγει μια νέα οικονομική σχέση. Αυτό 
είναι το πιο δυνατό όπλο επιβίωσης και ανάπτυξης.
   Είναι, και θα είναι, δύσκολο για τον καπιταλισμό να παλέψει ενά-
ντια σε αυτήν την ανάπτυξη. Το ελεύθερο λογισμικό είναι ελεύθερο και 
φθηνό, άρα είναι πολύ σημαντικό για ένα σύστημα όπου η παραγωγή 
βασίζεται στην ανταγωνιστικότητα μέσα από χαμηλά κόστη. Η IBM, για 
παράδειγμα, υιοθέτησε εν μέρει το Linux για να αποδράσει από το μονο-
πώλιο της Microsoft, αλλά επίσης για να γίνει πιο ανταγωνιστική. Αυτή 
η κίνηση, όμως, επιτρέπει και ενθαρρύνει την ανάπτυξη του ελεύθε-
ρου λογισμικού. Σε κάποιο βαθμό μπορεί να γίνει παραλληλισμός με 
τη φεουδαρχία να παλεύει ενάντια στον καπιταλισμό. Ο καπιταλισμός 
αναπτύχθηκε κυρίως στις φεουδαρχικές πόλεις. Αλλά οι βασιλείς, στη 
Γαλλία για παράδειγμα, στη μάχη τους ενάντια σε άλλους γαιοκτήμονες 
έπρεπε να υποστηρίξουν τις πόλεις, γεγονός που με τη σειρά του βοή-
θησε την ανάπτυξη του καπιταλισμού. Τελικά οι πόλεις επαναστάτησαν 
καταστρέφοντας την εξουσία των βασιλέων.
   Η πραγματικότητα του ελεύθερου λογισμικού αντιτίθεται στο μαρξισμό 
σε ένα συγκεκριμένο ερώτημα: στην πιθανότητα εμφάνισης σπερμάτων 
κομουνισμού εντός του καπιταλισμού. Η ιδέα όμως της αναγκαιότητας 
μιας πολιτικής σύγκρουσης, επανάστασης, που θα επιτρέψει στα σπέρ-
ματα να αποτελέσουν τη βάση της νέας κοινωνίας πιστεύω ότι παραμέ-
νει σωστή.



Πέρα από το κράτος και την αγορά

-62-

Ποια είναι η σχέση μεταξύ πάλης των τάξεων και ελεύθερου λογισμι-
κού;

Σύμφωνα με τη θεωρία του Μαρξ η μετα-καπιταλιστική κοινωνία θα 
οικοδομηθεί από την εργατική τάξη, δηλαδή από τους ανθρώπους οι 
οποίοι αποτελούν αντικείμενο εκμετάλλευσης σύμφωνα με τους καπι-
ταλιστικούς νόμους της μισθωτής εργασίας και του κέρδους. Από την 
εποχή της Παρισινής Κομμούνας, το 1871, η ιδέα αυτή έχει επιβεβαι-
ωθεί από την ιστορία σε διαφορετικές περιπτώσεις. Τουλάχιστον εν 
μέρει καθώς εκατοντάδες χιλιάδες εργάτες υπερασπίζονταν αντικαπι-
ταλιστικές ιδέες και την ανάγκη μιας νέας κοινωνίας: Ρωσία 1905, Ρω-
σία 1917, Γερμανία 1918-19, Ουγγαρία 1919, Ιταλία 1920, Ισπανία 1936, 
Ουγγαρία 1956, στο τέλος της δεκαετίας του ‘60 και τη δεκαετία του ‘70 
σε Γαλλία, Ιταλία, Αργεντινή, Πορτογαλία κ.α. Αλλά όλα αυτά τα κινήματα 
ηττήθηκαν. Υπάρχουν πολύ λόγοι που το εξηγούν. Σε όλες όμως υπήρχε 
μια τεράστια αδυναμία: η έλλειψη ενός καθαρού, συνεκτικού οράματος 
για τη μετα-καπιταλιστική κοινωνία. Το ρωσικό μοντέλο, το σταλινικό 
μοντέλο, ήταν και είναι ένα παραπλανητικό μοντέλο, ένα αποκρουστικό 
μοντέλο.
   Στο παρελθόν κατά τη μετάβαση από μια μορφή κοινωνίας σε άλλη, 
οι άνθρωποι είχαν λίγο ή πολύ την πιθανότητα να δουν στην πράξη τις 
μορφές της νέας κοινωνίας. Οι φεουδαρχικές σχέσεις παραγωγής ανα-
πτύχθηκαν εντός της αρχαίας σκλαβιάς, οι καπιταλιστικές εντός της 
φεουδαρχίας. Για παράδειγμα, ένας σκλάβος μπορούσε να δραπετεύσει 
από τον αφέντη του, να διαφύγει σε μια πόλη και να γίνει ελεύθερος 
άνθρωπος. Σε κάποιο βαθμό είχε επιλογή. Οι «ελεύθερες πόλεις» απο-
τελούσαν, κατά μία έννοια, ένα πρακτικό μοντέλο του τι θα μπορούσε να 
είναι η νέα κοινωνία.
   Το ελεύθερο λογισμικό θα μπορούσε να αποτελέσει, σε μερικά χρό-
νια, ένα είδος προτύπου, έστω εν μέρει, μιας μετα-κεφαλαιοκρατικής 
κοινωνίας. Το ελεύθερο λογισμικό μπορεί μόνο να είναι σπέρμα μιας 
νέας κοινωνίας, δεδομένου ότι δεν μπορεί να περιλάβει τη συνολική 
παραγωγή. Αποδεικνύει όμως στην πράξη ότι οι άνθρωποι μπορούν να 
παράγουν τα πιο σύγχρονα και προηγμένα προϊόντα χωρίς εμπορικές 
σχέσεις και χωρίς κράτος. Αυτή τη στιγμή μόνο μια μικρή μειοψηφία του 
παγκόσμιου πληθυσμού γνωρίζει τι είναι το ελεύθερο λογισμικό, ακό-
μα και στις ανεπτυγμένες χώρες. Δύσκολα μπορεί να παίξει σημαντικό 
ρόλο στο παρόν, αλλά ίσως τον παίξει στο μέλλον.
   Ένα καλό παράδειγμα είναι το Oscar Project. Είναι ένα πρόγραμμα 
για σχεδίαση αυτοκινήτου με λογισμικό ανοικτού κώδικα. Ξεκίνησε 
στη Γερμανία και αναπτύχθηκε ώστε να ενσωματώσει και Αμερικανούς 



Η ομότιμη προοπτική

-63-

επαγγελματίες σχεδιαστές. (Οι οποίοι κάποια στιγμή σταμάτησαν τη 
συμμετοχή τους. Στην αρχή στο site ανέφεραν ότι έπρεπε να σταματή-
σουν χωρίς να μπορούν να πουν οτιδήποτε άλλο. Αργότερα ανακοίνωσαν 
ότι θα επιστρέψουν στις αρχές του 2004 χωρίς όμως να το πράξουν). 
Απλά φανταστείτε ότι το πρόγραμμα πραγματοποιείται και ότι θα μπο-
ρούσατε να το δείτε στο δρόμο και να πείτε: «Για δες αυτό το αμάξι, 
είναι ένα από τα καλύτερα και έχει σχεδιαστεί όχι με σκοπό το κέρ-
δος, αλλά για την ευχαρίστηση της δημιουργίας και της προσφοράς στην 
κοινότητα». Η πραγματοποίηση τέτοιων έργων μπορούν να προσφέρουν 
στην πεποίθηση ότι η νέα κοινωνία είναι εφικτή, πολύ περισσότερο από 
χιλιάδες βιβλία και εκδόσεις.
   Κάθε κοινωνική μάχη των μισθωτών (όπως για παράδειγμα οι απερ-
γίες και διαδηλώσεις στη Γαλλία, την άνοιξη του 2003, ενάντια στη με-
ταρρύθμιση του ασφαλιστικού συστήματος) έχει διπλό περιεχόμενο. 
Από τη μία πλευρά, τη διεκδίκηση υψηλότερων μισθών ή την άρνηση 
χειροτέρευσης των εργασιακών σχέσεων και του επιπέδου ζωής, πάντα 
εντός του καπιταλιστικού συστήματος. Από την άλλη υπάρχει η τάση να 
τίθεται σε αμφισβήτηση η λογική του καπιταλισμού καθώς το επίπεδο 
ζωής καθορίζεται από τη λογική του κέρδους. Οι δύο τάσεις συνυπάρ-
χουν ακόμη και αν η δεύτερη είναι γενικά πολύ αδύναμη. Η τελευταία 
εμφανίζεται πιο εύκολα όταν το κίνημα εξαπλώνεται μεταξύ εργατών 
διαφορετικών τομέων (όπως έγινε στη Γαλλία στη διάρκεια του ανοιξιά-
τικου κινήματος), αλλά σύντομα εξασθενεί λόγω έλλειψης στόχου και 
απουσίας πίστης ότι μια νέα μετα-καπιταλιστική κοινωνία είναι εφικτή.
   Ορισμένοι «μαρξιστές», ειδικά μετά τις ήττες στις δεκαετίες του 1980 
και του 1990, κατέληξαν στο συμπέρασμα ότι η πάλη των τάξεων είναι 
αδιέξοδη, τμήμα του αυτοελέγχου του κεφαλαίου. Πιστεύω ότι αυτό εί-
ναι λάθος. Η ανάπτυξη της πραγματικότητας του ελεύθερου λογισμικού, 
το γεγονός ότι μπορεί να εξελιχθεί σε σημαντική και υπαρκτή εμπειρία, 
θα ανοίξει και θα υποκινήσει το επαναστατικό περιεχόμενο, το οποίο 
εμφανίζεται σε κάθε σημαντική κοινωνική μάχη. Η πάλη των τάξεων 
και το ελεύθερο λογισμικό δεν αντιτίθενται μεταξύ τους, μπορούν να 
εμπνεύσουν η μία το άλλο.

Συμπέρασμα

Πολλοί χάκερ αγνοούν τον Μαρξισμό ή, χειρότερα, τον ταυτίζουν με τον 
Σταλινισμό. Θα απέρριπταν την ιδέα ότι, σε κάποιο βαθμό, δουλεύουν 
μαρξιστικά όταν αναπτύσσουν ελεύθερο λογισμικό. Είναι αυτό σημαντι-
κό; Όχι ιδιαίτερα, τουλάχιστον προς το παρόν. Το πιο σημαντικό είναι η 



Πέρα από το κράτος και την αγορά

-64-

πραγματική δουλειά που κάνουν. Καθώς όμως το ελεύθερο λογισμικό 
θα μεγαλώνει την παρουσία του στην κοινωνική ζωή, τα ριζικά ερωτή-
ματα θα εμφανιστούν και τότε αυτή η άγνοια θα είναι αδυναμία.
   Στον τάφο του Μαρξ μπορεί να διαβάσει κανείς : «Οι φιλόσοφοι έχουν 
περιγράψει τον κόσμο με διαφορετικό τρόπο. Το θέμα πάντως είναι να 
τον αλλάξουμε». Τα μέλη της κοινότητας του ελεύθερου λογισμικού 
αλλάζουν τον κόσμο. Αργά ή γρήγορα θα πρέπει να έχουν μια γενική 
φιλοσοφία της ιστορίας για να καταλάβουν όλες τις διαστάσεις και προ-
οπτικές των πράξεών τους. Ίσως τότε ανακαλύψουν και αναπτύξουν τον 
Μαρξισμό ως ένα εργαλείο της δουλειάς τους. 



Η ομότιμη παραγωγή ως εναλλακτική στον καπιταλισμό*

Jakob Rigi

*Το παρόν δημοσιεύθηκε στα αγγλικά στο πρώτο τεύχος της επιθεώρησης 
Journal of Peer Production υπό τον τίτλο “Peer to peer production as the 
alternative to capitalism: A new communist horizon”. Πρωτοδημοσιεύθηκε 
στα ελληνικά στον ιστότοπο της εφημερίδας Δράση.

Μετάφραση: Γιώργος Παντελαίος 



Πέρα από το κράτος και την αγορά

-66-

Η παρούσα κρίση του καπιταλισμού έχει προκαλέσει διαμαρτυρίες, 
εξεγέρσεις και επαναστάσεις σε μεγάλα τμήματα του πλανήτη που πε-
ριλαμβάνουν τρία δισεκατομμύρια κατοίκους. Ακόμα και το συμβατικό 
περιοδικό Time έκανε τον «διαδηλωτή» πρόσωπο της χρονιάς. Η λεζά-
ντα στο εξώφυλλο του Time έχει ως εξής: Από την Αραβική Άνοιξη στην 
Αθήνα, από το κίνημα Occupy Wall Street στη Μόσχα. Η Κίνα, η Χιλή, 
η Ισπανία, η Αγγλία, η Ιταλία, η Ινδία, το Ισραήλ, το Ιράν και η Γαλλία, 
μεταξύ άλλων, μπορούν να προστεθούν στις εστίες των πρόσφατων κοι-
νωνικών διαμαρτυριών που αναφέρει το Time.
   Τα κινήματα διαμαρτυρίας έχουν θέσει στην ιστορική ημερήσια διάτα-
ξη εναλλακτικές λύσεις για τον καπιταλισμό (Hardt και Negri 2011). Το 
παρόν άρθρο υποστηρίζει ότι ένα τμήμα των εργατών της γνώσης έχουν 
ήδη δημιουργήσει έναν καινούργιο τρόπο παραγωγής που ονομάζεται 
«ομότιμη παραγωγή», η οποία είναι βιώσιμη εναλλακτική στον καπιτα-
λισμό. Αν και ακόμα βρίσκεται στα πρώτα βήματά της και κυριαρχείται 
από τον καπιταλισμό, η ομότιμη παραγωγή εμφανίζει σαφώς τα κύρια 
χαρακτηριστικά της ισόνομης κοινωνίας. Το ίδιο το γεγονός ότι τμήματα 
των ακτιβιστών της ομότιμης παραγωγής και των εργαζομένων στις τε-
χνολογίες της πληροφορίας και των επικοινωνιών συμμετέχουν ενεργά 
στις σημερινές διαδηλώσεις, μπορεί να λειτουργήσει καταλυτικά στη 
σύνδεση της ομότιμης παραγωγής με τα κινήματα αυτά.
   Στο περιβάλλον της ομότιμης παραγωγής, οι παραγωγοί παράγουν 
αγαθά συλλογικά μέσω της εθελοντικής συμμετοχής σε ένα σύστημα 
παραγωγής που είναι αποκεντρωμένο και βασισμένο σε δίκτυα. Οι εθε-
λοντές επιλέγουν τις εργασίες που θα εκτελέσουν, το ποσό του χρόνου 
που ξοδεύουν για τη συλλογική παραγωγή, καθώς και τον τόπο και το 
χρόνο της παραγωγικής τους δραστηριότητας. Όσον αφορά στη διανομή, 
οποιοσδήποτε στον κόσμο μπορεί να χρησιμοποιεί τα προϊόντα δωρεάν 
σύμφωνα με τις δικές του ανάγκες και ανεξάρτητα από τη συνεισφο-
ρά του (Benkler 2006). Αυτός ο τρόπος παραγωγής είναι παρόμοιος με 
ό,τι ο Μαρξ (1978α, 1978β) περιγράφει ως «προηγμένο κομμουνισμό». 
Ως εκ τούτου έχει επίσης ονομαστεί «κυβερνοκομμουνισμός» (Kleiner 
2010, Barbrook 2007, Moglen 2003).

Η ομότιμη παραγωγή και η προηγμένη φάση του κομμουνισμού του 
Μαρξ

Καθώς η ιστορία του σύγχρονου τρόπου της ομότιμης παραγωγής έχει 
ήδη γραφτεί (Söderberg  2008, Raymond 2001, Weber 2004), θα κάνω 
μια σύντομη παύση εδώ σε δύο καθοριστικές στιγμές της ιστορίας της, 



Η ομότιμη προοπτική

-67-

δηλαδή στην εφεύρεση της Γενικής Άδειας Δημόσιας Χρήσης και του 
ελεύθερου λογισμικού από τον Richard Stallman το 1984, και στην 
εφεύρεση του συστήματος της εθελοντικής συλλογικής συνεργασίας 
online από τον Linus Torvalds το 1991.
   Ο Stallman δημιούργησε το Ίδρυμα Ελεύθερου Λογισμικού (Free 
Software Foundation) με την κυκλοφορία ενός κώδικα βάσει άδειας, 
την οποία ονόμασε «Γενική Άδεια Δημόσιας Χρήσης» (GNU General 
Public License ή GNU GPL ή απλά GPL). Η άδεια αυτή εγγυόταν τέσ-
σερις ελευθερίες: το τρέξιμο του προγράμματος για οποιονδήποτε σκο-
πό, τη μελέτη και την προσαρμογή του προγράμματος, την αναδιανομή 
αντιγράφων είτε δωρεάν είτε σε λογική τιμή, και την αλλαγή και βελτί-
ωση του προγράμματος. Ο Stallman περιέλαβε στην άδεια τη λεγόμενη 
ρήτρα «copyleft» (λογοπαίγνιο με τη λέξη copyright που σημαίνει το 
δικαίωμα της πνευματικής ιδιοκτησίας). Σύμφωνα με τη ρήτρα αυτή, 
κάθε κώδικας που θα περιλαμβάνει ένα συστατικό που προέρχεται από 
κώδικα που έχει παραχωρηθεί με γενική δημόσια άδεια, πρέπει επί-
σης να κυκλοφορήσει εξ ολοκλήρου βάσει γενικής δημόσιας άδειας. Η 
ρήτρα copyleft είναι διαλεκτική άρνηση του δικαιώματος πνευματικής 
ιδιοκτησίας, επειδή ταυτόχρονα διατηρεί και καταργεί τα δικαιώματα 
πνευματικής ιδιοκτησίας (Stallman 2002).
   Η σημασία της Γενικής Άδειας Δημόσιας Χρήσης (ΓΑΔΧ) έγκειται στο 
γεγονός ότι για πρώτη φορά στην ιστορία της ανθρωπότητας διατυπώ-
θηκε ένα καθολικό δικαίωμα ιδιοκτησίας. Κοινά αγαθά υπάρχουν από 
την αρχή της ανθρωπότητας με διάφορες μορφές και ανάμεσα σε δι-
άφορους πολιτισμούς (Μαρξ 1965, Polanyi 1992, Ostrom 1990). Αλλά 
όλες οι μορφές τους, εκτός από τη γνώση, ήταν πάντοτε σε συνάρτηση 
με κάποια εδαφική περιοχή και ανήκαν σε συγκεκριμένες κοινότητες, 
φυλές ή κράτη. Ως εκ τούτου, κατά κανόνα, οι ξένοι αποκλείονταν. 
   Η γενική άδεια δημόσιας χρήσης δημιούργησε παγκόσμια κοινά αγα-
θά που αγκάλιαζαν σχεδόν τα πάντα και ήταν ανεξάρτητα από οποιαδή-
ποτε εδαφική περιοχή. Εξαιρούσε μόνο τους χρήστες αυτούς που δεν 
δέχονταν να κυκλοφορήσουν τα δικά τους προϊόντα βάσει της ΓΑΔΧ. Η 
άδεια έχει τροποποιηθεί με τη μορφή του λογισμικού ανοικτού κώδι-
κα, προκειμένου να εξυπηρετήσει εμπορικά συμφέροντα. Αυτό το νέο 
πρωτόκολλο το μόνο που κάνει είναι να υποχρεώνει τους χρήστες να 
κυκλοφορούν βάσει ΓΑΔΧ τα τμήματα εκείνα των προϊόντων τους που 
προέρχονται από προϊόντα με ΓΑΔΧ. Ο ιδιοκτήτης μπορεί να κρατήσει 
τα άλλα τμήματα ως ιδιωτική περιουσία.
   Για τους σκοπούς αυτού του άρθρου θα επικεντρωθώ μόνο στη ΓΑΔΧ, 
επειδή αντιπροσωπεύει την ουσία της νέας παγκόσμιας και καθολικής 
κοινοκτημοσύνης της γνώσης. Οι περισσότερες μορφές της γνώσης 



Πέρα από το κράτος και την αγορά

-68-

ανήκουν σε όλους. Ο Merton (1979) υποστήριξε ότι η επιστήμη απαι-
τεί μια κομμουνιστική μορφή παραγωγής και διανομής. Αν και υπήρξαν 
εξαιρέσεις σε αυτόν τον κανόνα (οι σαμάνοι, οι μάγοι, οι ιερείς και οι 
τεχνίτες, μεταξύ άλλων, προσπάθησαν να κρατήσουν μυστική τη γνώση 
τους ή να τη μεταδώσουν μόνο σε επιλεγμένα άτομα), ο καπιταλισμός 
και οι συνακόλουθοι θεσμοί της πνευματικής ιδιοκτησίας και των δι-
πλωμάτων ευρεσιτεχνίας περιφρουρούσαν συστηματικά εκείνες τις 
μορφές της γνώσης που θα μπορούσαν να αποφέρουν κέρδη (Boyle 
1996). Καθώς η γνώση έγινε σημαντικός παράγοντας του πληροφορι-
ακού καπιταλισμού, ένα δρακόντειο καθεστώς πνευματικών δικαιω-
μάτων γιγαντώθηκε δραματικά (Lessig 2005). Η ΓΑΔΧ αποτέλεσε μια 
πρωτοποριακή νομική και παραγωγική στρατηγική για την παραγωγή 
της παγκόσμιας κοινοκτημοσύνης της γνώσης και την προστασία της 
από την εισβολή του καπιταλισμού. Με αυτήν την έννοια, η πρωτοβουλία 
του Stallman ήταν ένα σημαντικό ορόσημο για τον αγώνα των εργατών 
της γνώσης ενάντια στον πληροφοριακό καπιταλισμό (Söderberg 2008).
   Ο Linus Torvalds, όμως, ήταν αυτός που ανέδειξε αυτήν την τοπική 
εξέλιξη σε παγκόσμιο επίπεδο, με την πλήρη αξιοποίηση της ικανότη-
τας του διαδικτύου για διανομή. Η παραγωγή του Linux ήταν πραγματικά 
μια επανάσταση στην οργάνωση της συνεργασίας ανάμεσα σε μεγάλο 
αριθμό παραγωγών. Ο Μαρξ υποστήριξε ότι κάθε επιστημονική γνώση 
ήταν προϊόν συλλογικής εργασίας (Μαρξ 1981: 199), εφόσον ο κάθε επι-
στήμονας βασιζόταν και συνέχιζε τα επιτεύγματα των προηγουμένων. 
Αλλά η συλλογική αυτή διάσταση της επιστήμης δεν ήταν αποτέλεσμα 
συνειδητής και ταυτόχρονης συνεργασίας των επιστημόνων, αλλά τυ-
χαίας μετάδοσης της γνώσης στο χρόνο και το χώρο. Η εφεύρεση του 
Torvald ξεπέρασε τα εμπόδια του χρόνου και του χώρου με τη χρήση του 
διαδικτύου. Επομένως έκανε εφικτή την ταυτόχρονη, συνειδητή, εθελο-
ντική, συντονισμένη και παγκόσμια συνεργασία μεγάλου αριθμού πα-
ραγωγών. Ο συνδυασμός της ΓΑΔΧ με τον τρόπο συνεργασίας του Linux 
αποτελεί την ουσία του ομότιμου τρόπου παραγωγής, ο οποίος συμπί-
πτει με τις γενικές αρχές της προηγμένης μορφής του κομμουνισμού 
που περιγράφει ο Μαρξ:
 1. Δε θα υπάρχει αντιστοιχία ανάμεσα στη συμβολή του καθε-
νός στην κοινωνική παραγωγή και στο μερίδιό του από το σύνολο των 
κοινωνικών προϊόντων. Θα συμβάλει ανάλογα με τις ικανότητές του και 
θα χρησιμοποιεί προϊόντα σύμφωνα με τις ανάγκες του. Το χρήμα ως 
ποσοτική μέτρηση της αξίας θα εξαφανιστεί (Μαρξ 1978β). Το χρήμα 
δεν παίζει κανένα ρόλο στο εσωτερικό σύστημα της ομότιμης παραγω-
γής, αν και εξακολουθεί να αποτελεί το εξωτερικό του πλαίσιο και να 
ασκεί πίεση σε αυτό.



Η ομότιμη προοπτική

-69-

 2. Στον προηγμένο κομμουνισμό του Μαρξ, ο καταμερισμός της 
εργασίας και μαζί του το κράτος και η αγορά εξαφανίζονται (Μαρξ 1978 
α, β). Στην ομότιμη παραγωγή, ο καταμερισμός της εργασίας αντικαθί-
σταται από την κατανομή της εργασίας (Weber, 2004) και τίθεται υπό 
αμφισβήτηση η λογική του κράτους και της αγοράς (βλ. παρακάτω).
 3. Ο Μαρξ πρόβλεψε (1978α) ότι ο προηγμένος κομμουνισμός 
θα υπερέβαινε την αποξένωση, όχι μόνο καταργώντας τη λογική της πο-
σοτικής ισοδυναμίας στη σφαίρα της ανταλλαγής ανάμεσα στο άτομο και 
την κοινωνία και ανάμεσα στα άτομα, αλλά και καταργώντας τον καταμε-
ρισμό της εργασίας και δίνοντας τη δυνατότητα στα άτομα να χρησιμο-
ποιούν τα κοινωνικώς παραγόμενα μέσα παραγωγής για να υλοποιήσουν 
τις δικές τους δημιουργικές δυνάμεις. Τα εθνογραφικά μου ευρήματα 
δείχνουν ότι η δημιουργικότητα και η αναγνώριση από τους ομότιμους 
είναι από τα ισχυρότερα κίνητρα των ομότιμων παραγωγών (βλ. Επίσης 
Weber 2004). Ο Söderberg (2008) δείχνει πώς η δημιουργικότητα της 
ομότιμης παραγωγής υπερβαίνει την αποξένωση.
   Στο σημείο αυτό μπορούμε να θέσουμε τα εξής ερωτήματα:
 1. Είναι η ομότιμη παραγωγή πραγματικά ένας νέος ιστορικός 
τρόπος παραγωγής ή απλώς ένα προσάρτημα του καπιταλιστικού τρό-
που παραγωγής;
 2. Ποια είναι η σχέση της με τον καπιταλιστικό τρόπο παραγω-
γής;
 3. Σε ποιο βαθμό μπορεί να εφαρμοστεί η ομότιμη παραγωγή 
στην παραγωγή υλικών αντικειμένων;
 4. Τι πιθανότητες έχει να αντικαταστήσει ή να εκτοπίσει εντε-
λώς τον καπιταλιστικό τρόπο παραγωγής;

Η ομότιμη παραγωγή ως νέος ιστορικός τρόπος παραγωγής

Ας περιγράψουμε εν συντομία τη μαρξιστική έννοια του τρόπου παρα-
γωγής (Μαρξ 1978γ). Η παραγωγή είναι μια διαδικασία στην οποία οι 
άνθρωποι παράγουν προσχεδιασμένα αγαθά. Τα αγαθά αυτά μπορεί να 
είναι υλικά (όπως το ψωμί), υπηρεσίες (όπως η περίθαλψη και η εκπαί-
δευση) ή πληροφορίες και γνώσεις (όπως τα λογισμικά). Τις δυνάμεις 
παραγωγής τις αποτελούν οι άνθρωποι, οι γνώσεις και οι δεξιότητές 
τους, τα μέσα που χρησιμοποιούν, το υλικό στο οποίο επενεργούν, και 
άλλες υλικές συνθήκες παραγωγής όπως η ενέργεια, τα κτήρια, κτλ. Οι 
σχέσεις παραγωγής είναι «σαφείς» και «απαραίτητες» σχέσεις ανθρώ-
πων που αντιστοιχούν στο υλικό στάδιο των παραγωγικών δυνάμεων. Οι 
σχέσεις ιδιοκτησίας είναι νομικές εκφράσεις των σχέσεων παραγωγής. 



Πέρα από το κράτος και την αγορά

-70-

Ο τρόπος παραγωγής είναι το σύνολο των παραγωγικών δυνάμεων και 
των σχέσεων παραγωγής μαζί.
   Οι παραγωγικές δυνάμεις της ομότιμης παραγωγής αντιστοιχούν σε 
ό,τι ορίζει ο Manuel Castells (2010/1996: 70-72) ως «πληροφοριακό 
τεχνολογικό υπόδειγμα». Το σφαιρικό αυτό υπόδειγμα δίνει έμφαση 
στην άτυπη δικτύωση και την ευελιξία, και χαρακτηρίζεται από το ότι 
η τεχνολογία επενεργεί στις πληροφορίες και οι πληροφορίες επενερ-
γούν στην τεχνολογία, καθώς και από την ενσωμάτωση διάφορων τε-
χνολογιών όπως η μικροηλεκτρονική, οι τηλεπικοινωνίες, η οπτικοη-
λεκτρονική και οι υπολογιστές σε ένα μεγαλύτερο σύστημα. Αξίζει να 
τονίσουμε ότι οι ίδιοι οι εργάτες της γνώσης είναι σημαντικό στοιχείο ή 
το πιο σημαντικό στοιχείο των παραγωγικών δυνάμεων του πληροφορι-
ακού τεχνολογικού υποδείγματος.
   Η κεντρική φύση των πληροφοριών/γνώσεων και η δομή του δικτύου 
αντικρούουν εγγενώς τις καπιταλιστικές σχέσεις παραγωγής. Η λογική 
του δικτύου απαιτεί ότι η γνώση που παράγεται σε κάθε κόμβο ενός 
παγκόσμια ολοκληρωμένου δικτύου θα πρέπει να ρέει ελεύθερα και 
οριζόντια προς όλες τις κατευθύνσεις σε όλους τους άλλους κόμβους. Η 
γνώση είναι μη ανταγωνιστικό αγαθό και μπορεί να αναπαραχθεί χωρίς 
επιπλέον κόστος. Είναι επίσης καθολική, καθώς το ίδιο αντικείμενο της 
γνώσης μπορεί να χρησιμοποιηθεί ταυτόχρονα από όλους στον πλανήτη.
Ωστόσο, ο καπιταλισμός εμποδίζει την ελεύθερη ροή της γνώσης σε 
όλες τις κατευθύνσεις στο διαδίκτυο. Είναι αλήθεια ότι ο καπιταλιστι-
κός τρόπος παραγωγής, μετά την προσαρμογή του στο πληροφοριακό 
τεχνολογικό υπόδειγμα, έχει γίνει παγκόσμιος και έχει υιοθετήσει όλο 
και περισσότερο δικτυακή μορφή. Παρ’ όλα αυτά, το άθροισμα όλων των 
πιθανών δεσμών του διαδικτύου υπερβαίνει σημαντικά το άθροισμα των 
δεσμών των παγκόσμιων δικτύων κεφαλαίου. Επομένως η δυνατότητα 
του διαδικτύου ως υποδειγματικής παραγωγικής δύναμης της εποχής 
μας υπερβαίνει τον καπιταλιστικό τρόπο παραγωγής (Hardt και Negri 
2000).
   Το ίδιο ισχύει και για τις γνώσεις-πληροφορίες, μια άλλη υποδειγμα-
τική παραγωγική δύναμη της εποχής μας. Η γνώση είναι καθολική και 
μη ανταγωνιστική. Το κεφάλαιο κόβει για τον εαυτό του ένα επιλεγμένο 
υποδιαδίκτυο από το συνολικό διαδίκτυο: το παγκόσμιο δίκτυο της συσ-
σώρευσης του κεφαλαίου. Η ροή γνώσης-κεφαλαίου είναι περιφραγ-
μένη σε αυτό το επιλεγμένο υποδιαδίκτυο. Ακόμα και σε αυτό η ροή 
της γνώσης δεν είναι ελεύθερη. Πρώτον, μέσα στον ανταγωνισμό των 
διάφορων πολυεθνικών, σημαντικές μορφές γνώσης έχουν γίνει όλο και 
πιο κρυφές και φυλάσσονται ζηλότυπα για ένα μόνο μικρό αριθμό σχε-
διαστών και μηχανικών από συγκεκριμένες επιχειρήσεις. Δεύτερον, η 



Η ομότιμη προοπτική

-71-

εμπορευματοποιημένη γνώση μπορεί να μετακινηθεί από τον έναν κόμ-
βο στον άλλον μόνο με την ανταλλαγή χρήματος. Με άλλα λόγια, η ίδια η 
εμπορευματική της μορφή είναι μορφή περίφραξης.
   Το πληροφοριακό τεχνολογικό υπόδειγμα έρχεται επίσης σε βαθιά 
αντίθεση με την καπιταλιστική οργάνωση της παραγωγής. Το διαδίκτυο 
είναι ένα δίκτυο ανοικτής επέκτασης στο οποίο κάθε κόμβος μπορεί 
να συνδεθεί με οποιονδήποτε άλλο κόμβο άμεσα και οριζόντια. Αυτό 
σημαίνει ότι οι μονάδες παραγωγής μπορούν να γίνουν παγκόσμια, συν-
δεδεμένα, ανεξάρτητα από εδαφικό χώρο, δίκτυα ανοικτής επέκτασης, 
αποτελούμενα από άμεσους παραγωγούς που συνεργάζονται ο ένας με 
τον άλλον οριζόντια (αν και η μεσολάβηση μιας συντονιστικής αρχής 
ίσως να είναι αναγκαία) και παράγουν διάφορα αγαθά. Αυτό δεν είναι 
τίποτα άλλο παρά η κοινωνική οργάνωση της παραγωγής πληροφορίας, 
δηλαδή το μοντέλο της ομότιμης παραγωγής. Το Linux, που είναι το μο-
ντέλο που εγκαινίασε την ομότιμη παραγωγή, είναι πράγματι ένα πρα-
κτικό παράδειγμα τέτοιου δικτύου συνεργασίας. Ένα άλλο παράδειγμα 
είναι η Wikipedia. Αυτό το μοντέλο μπορεί να εφαρμοστεί σε οποια-
δήποτε μορφή γνωστικής παραγωγής και σε μεγάλο βαθμό στην υλική 
παραγωγή μέσω αυτοματισμού (βλ. επίσης Bauwens 2011).

Ριζική ρήξη με τον καπιταλισμό

Ενώ πρακτικά και εμπειρικά ο ομότιμος τρόπος παραγωγής εξακολου-
θεί να βρίσκεται υπό την επίδραση του καπιταλισμού και να εξαρτά-
ται σε μεγάλο βαθμό από εκείνον (η αγορά ηλεκτρονικών υπολογιστών 
και άλλων υλικών και υπηρεσιών, καθώς και η χρήση των υποδομών 
του), η λογική του έρχεται σε ριζική αντίθεση με αυτήν του κεφαλαί-
ου. Περιέγραψα εν συντομία παραπάνω σημαντικές πτυχές της ομότι-
μης παραγωγής που συμφωνούν με την κατανόηση του Μαρξ για τον 
κομμουνισμό. Όλες αυτές οι πτυχές έρχονται σε αντίθεση με τη λογική 
του κεφαλαίου. Εδώ θα αποδείξω ότι η λογική της ομότιμης παραγωγής 
έρχεται σε βαθιά αντίθεση με τον καπιταλιστικό καταμερισμό της ερ-
γασίας, επειδή ο καταμερισμός της εργασίας είναι το βασικό στοιχείο 
κάθε τρόπου παραγωγής. Επιτρέψτε μου να τονίσω ότι στην ομότιμη πα-
ραγωγή έχουμε κατανομή της εργασίας και όχι καταμερισμό της εργασί-
ας (Weber 2004). Οι τρόποι συνεργασίας στην ομότιμη παραγωγή και η 
διανομή των προϊόντων καθιστούν περιττό τον καπιταλιστικό μικρο-κα-
ταμερισμό (καταμερισμός εντός ξεχωριστών μονάδων παραγωγής) και 
μακρο-καταμερισμό (καταμερισμός ανάμεσα σε διαφορετικές μονάδες) 
της εργασίας.



Πέρα από το κράτος και την αγορά

-72-

Ομότιμη παραγωγή και ο καπιταλιστικός μικρο-καταμερισμός της ερ-
γασίας

Στο επίπεδο της επιχείρησης η καπιταλιστική διαχείριση επιβάλλει 
στους εργαζομένους τον τεχνικό καταμερισμό της εργασίας. Οι καπι-
ταλιστές (ή οι διευθυντές που διορίζουν) συγκεντρώνουν τους εργάτες 
μαζί κάτω από την ίδια στέγη και τους βάζουν σε συγκεκριμένες θέσεις 
στην παραγωγική γραμμή του καταμερισμού της εργασίας υπό τη διεύ-
θυνσή τους. Η συνεργασία μεταξύ των εργαζομένων είναι προϊόν του 
κεφαλαίου (Μαρξ 1976). Η εφεύρεση των μηχανών τελειοποίησε τον 
τεχνικό καταμερισμό της εργασίας και οδήγησε στον τεϋλορισμό, στον 
οποίο το κεφάλαιο, με τη χρήση επιστημονικών μεθόδων, καθιέρωσε 
ένα πλήρες δεσποτικό σύστημα πάνω στους εργάτες (Braverman 1974). 
Οι μελετητές του μετα-φορντισμού υποστηρίζουν ότι ο μετα-φορντι-
σμός έχει ξεπεράσει τον τεϋλορισμό με την ενίσχυση των δεξιοτήτων 
των εργατών και τη συμμετοχή τους στη λήψη αποφάσεων (Amin 1994). 
Παρόμοιοι ισχυρισμοί έχουν γίνει επίσης και για τη λεγόμενη ιαπωνο-
ποίηση (Kaplinsky 1988). Αυτοί οι ισχυρισμοί είναι στην καλύτερη πε-
ρίπτωση αμφιλεγόμενοι (Castells 2010/1996). Πολλοί υποστηρίζουν ότι 
ο τεϋλορισμός εξακολουθεί να είναι η κυρίαρχη μορφή οργάνωσης της 
εργασιακής διαδικασίας (Tomaney 1994, Huws 2003). 
   Ανεξάρτητα από την εγκυρότητα της υπόθεσης του μετα-φορντισμού, 
μπορούμε να πούμε με ασφάλεια ότι οι εργάτες ακόμα κατανέμονται σε 
κλειστούς χώρους και τους διαχειρίζονται δεσποτικά οι αντιπρόσωποι 
του κεφαλαίου. Αν και μια μικρή επίλεκτη ομάδα εργατών μπορεί να 
απολαμβάνει μερική αυτονομία, το σύνολο των εργασιακών διαδικασιών 
ελέγχεται κεντρικά από διευθυντές οι οποίοι ενσωματώνουν την εργα-
σία ξεχωριστών εργατών σε μια συνολική συνεργατική διαδικασία εργα-
σίας. Ο Andre Gorz (1999: κεφάλαιο 2), υπέρμαχος της υπόθεσης του 
μετα-φορντισμού, λέει ότι ο μετα-φορντισμός έχει αντικαταστήσει τον 
απρόσωπο και μηχανοποιημένο δεσποτισμό του τεϋλορισμού με νέες 
μορφές ατομικής υποδούλωσης. Οι μεμονωμένοι παραγωγοί δεν επιλέ-
γουν τις εργασίες τους ή το ρυθμό, την ώρα και τον τόπο της εργασίας 
τους. Με άλλα λόγια, η διαδικασία της εργασίας είναι τόσο τοπικά όσο 
και χρονικά ενταγμένη σε έναν «μικροχώρο». Υπό την έννοια αυτή, η 
αντίθεση με την ομότιμη παραγωγή δεν θα μπορούσε να είναι μεγαλύ-
τερη. Στη συνεργασία της ομότιμης παραγωγής οι διαδικασίες εργασίας 
τόσο χρονικά όσο και τοπικά είναι ανεξάρτητες σε παγκόσμιο επίπεδο 
από κάποιο χώρο.
   Η όλο και πιο περίπλοκη ανάπτυξη των ιεραρχικών μικρο-καταμε-
ρισμών της εργασίας, η οποία ήταν σημαντικός παράγοντας για την 



Η ομότιμη προοπτική

-73-

αύξηση της παραγωγικότητας της βιομηχανικής εργασίας, αποτελεί 
εμπόδιο για την παραγωγικότητα της γνωστικής εργασίας. Ο Brook 
(1975) απέδειξε ότι σε μια κεντρική οργάνωση η αύξηση του αριθμού 
των μηχανικών που εργάζονται σε ένα συγκεκριμένο πρόβλημα λογι-
σμικού, μειώνει την απόδοση δημιουργώντας περιττές περιπλοκές με 
εκθετικό ρυθμό. Ο Raymond (2001) έδειξε ότι αυτό δεν ισχύει για την 
αποκεντρωμένη δικτυακή συνεργασία της ομότιμης παραγωγής. Εδώ η 
αύξηση του αριθμού των εργατών αυξάνει την απόδοση και βελτιώνει 
το προϊόν. Η υπόθεση αυτή μπορεί να ισχύει για όλες τις μορφές της 
γνωστικής παραγωγής.
   Η online εθελοντική συνεργασία που βασίζεται σε δίκτυο ανατρέπει 
τη λογική τής προς τα κάτω καπιταλιστικής διαχείρισης, η οποία είναι 
και η λογική του καπιταλιστικού κράτους. Ωστόσο, υπάρχει μια μορφή 
κεντρικού ελέγχου στην ομότιμη παραγωγή. Η ανάπτυξη του κάθε έργου 
ελέγχεται τελικά από το άτομο ή τα άτομα που θα το ξεκινήσουν στο 
διαδίκτυο. Στις κρίσιμες αποφάσεις εκείνος/εκείνοι έχουν τον τελευ-
ταίο λόγο, αν και υπάρχει χώρος για εκτενείς συζητήσεις. Ωστόσο, αν 
οι υπόλοιποι συμμετέχοντες δεν είναι ευχαριστημένοι με τις αποφάσεις 
που λαμβάνονται από την «ηγεσία», έχουν το δικαίωμα να πάρουν όλο το 
έργο και να το αναπτύξουν στην κατεύθυνση που επιθυμούν. Είναι ανά-
γκη να εξεταστεί με κριτικό πνεύμα αν αυτή η μορφή της «συγκέντρω-
σης» είναι επίδραση του εξωτερικού καπιταλιστικού περιβάλλοντος ή 
εγγενές χαρακτηριστικό της ομότιμης παραγωγής (O’Neil 2009).

Ομότιμη παραγωγή και ο καπιταλιστικός μακρο-καταμερισμός της 
εργασίας

Στον καπιταλιστικό μακρο-καταμερισμό της εργασίας, οι διαφορετικές 
μονάδες παραγωγής δεν αλληλοσυνδέονται αμέσως, αλλά μέσω της δι-
αμεσολάβησης της αγοράς. Οι εργάτες ανταλλάσσουν την εργασία τους 
με αμοιβή και τα προϊόντα της εργασίας τους γίνονται εμπορεύματα που 
ανήκουν σε καπιταλιστές και πωλούνται στην αγορά. Μόνο με αυτόν τον 
τρόπο οι εργασίες των άμεσων παραγωγών από διάφορες μονάδες και 
κλάδους παραγωγής αλληλοσυνδέονται και γίνονται μέρη της συνολικής 
κοινωνικής εργασίας της κοινωνίας. Η κάθε μονάδα παραγωγής γίνε-
ται συστατικό στοιχείο του συνολικού καπιταλιστικού μακρο-καταμερι-
σμού της εργασίας στο βαθμό που παράγει εμπορεύματα που πωλούνται 
(Μαρξ 1978). Αντίθετα, τα προϊόντα της ομότιμης παραγωγής είναι κυρί-
ως παγκόσμια κοινά αγαθά (Κοινά).
   Παρά το γεγονός ότι η ΓΑΔΧ επιτρέπει την πώληση των προϊόντων, 



Πέρα από το κράτος και την αγορά

-74-

είναι κοινή λογική ότι κανείς δεν πληρώνει για ένα προϊόν το οποίο είναι 
διαθέσιμο δωρεάν. Η εμπορική χρήση των προϊόντων της ομότιμης πα-
ραγωγής δεν τα κάνει εμπορεύματα, επειδή ο χρήστης δεν πληρώνει για 
αυτά και επομένως δεν καταγράφουν το κόστος του εμπορεύματος. Από 
αυτό προκύπτει ότι ο συνολικός μόχθος που ξοδεύεται παγκοσμίως σή-
μερα για τις διάφορες μορφές της ομότιμης παραγωγής, είναι εκτός του 
καπιταλιστικού κοινωνικού καταμερισμού της εργασίας. Στην παρούσα 
φάση, η ομότιμη παραγωγή οριοθετείται επίσης από την εμπορευματική 
μορφή, καθώς μεγάλα τμήματα των μέσων παραγωγής είναι εμπορεύ-
ματα και οι συντελεστές της ομότιμης παραγωγής πρέπει να κερδίσουν 
χρήματα. Ωστόσο, μια πλήρως αναπτυγμένη κοινωνία ομότιμης παρα-
γωγής δεν είναι συμβατή με χρήματα και εμπόρευμα. Η εμπορευματική 
μορφή εξ ορισμού οριοθετεί τις ελευθερίες που εγγυάται η ΓΑΔΧ. (Στο 
σημείο αυτό μπορεί επίσης να φτάσει κανείς με τη χρήση της μαρξιστι-
κής θεωρίας της αξίας. Ωστόσο αυτό απαιτεί μεγάλη επιχειρηματολογία 
για την οποία δεν υπάρχει εδώ χώρος).
   Για να συνοψίσουμε, οι παραγωγικές δυνάμεις του πληροφοριακού 
τεχνολογικού υποδείγματος σε συνδυασμό με την αποκεντρωμένη μορ-
φή συνεργασίας βάσει δικτύου, την απουσία μισθωτής εργασίας, την 
εθελοντική συνεισφορά και τη μορφή των προϊόντων που είναι κοινά 
για όλους, αποτελούν τα κύρια χαρακτηριστικά του ομότιμου τρόπου 
παραγωγής. Παρά το γεγονός ότι ο ομότιμος τρόπος παραγωγής είναι 
ακόμα στα πρώτα του βήματα, η λογική του είναι σαφώς διαφορετική 
από εκείνη του καπιταλισμού και έχει δημιουργηθεί ως απάντηση στις 
απαιτήσεις των νέων παραγωγικών δυνάμεων.  Ο καπιταλιστικός τρόπος 
παραγωγής είναι εμπόδιο για την υλοποίηση των δυνατοτήτων της γνώ-
σης στην εποχή του διαδικτύου. Περιορίζει την ανθρώπινη δημιουργι-
κότητα και γενικότερα την ανάπτυξη των εργατών της γνώσης. Συνεπώς 
δεν είναι τυχαίο το γεγονός ότι ένα τμήμα των εργατών της γνώσης έχει 
επαναστατήσει ενάντια στις καπιταλιστικές σχέσεις παραγωγής με την 
εμφάνιση της ομότιμης παραγωγής. Όπως υποστηρίζει ο Söderberg 
(2008), αυτό αποτελεί μορφή ταξικής πάλης.

Η σχέση του ομότιμου τρόπου παραγωγής με τον καπιταλισμό

Η νέα κοινωνική παραγωγή αποτελείται από νησιά στη θάλασσα του 
καπιταλιστικού τρόπου παραγωγής. Η σχέση αυτών των δύο, όπως το-
νίστηκε παραπάνω, είναι σχέση αμοιβαίας εξάρτησης και ανταγωνι-
σμού. Η κοινωνική παραγωγή εξαρτάται από τον καπιταλισμό για την 
απόκτηση κάποιων μέσων παραγωγής και των μισθών των συνεργατών 



Η ομότιμη προοπτική

-75-

της, ενώ ο καπιταλισμός από την άλλη πλευρά χρησιμοποιεί δωρεάν τα 
κοινά αγαθά της κοινωνικής παραγωγής.
   Οι μαρξιστές διακρίνουν ανάμεσα στον τρόπο παραγωγής και τον κοι-
νωνικό σχηματισμό. Ο κοινωνικός σχηματισμός είναι ένα ολοκληρωμέ-
νο κοινωνικοοικονομικό, ιδεολογικό/πολιτισμικό σύστημα. Μπορεί να 
αποτελείται από περισσότερους τους ενός τρόπους παραγωγής. Ωστόσο, 
ένας τρόπος παραγωγής υπερισχύει έναντι των άλλων και οι επιταγές 
του καθορίζουν τα γενικά χαρακτηριστικά του κοινωνικού σχηματισμού. 
Με αυτήν την έννοια μπορούμε να θεωρήσουμε τους φεουδαρχικούς 
και καπιταλιστικούς κοινωνικούς σχηματισμούς διαφορετικούς από 
τους φεουδαρχικούς και καπιταλιστικούς τρόπους παραγωγής. Παρά το 
γεγονός ότι ο κυρίαρχος τρόπος παραγωγής υπερισχύει έναντι άλλων 
τρόπων παραγωγής, δεν μπορεί να διαγράψει τις συγκεκριμένες λογι-
κές τους. Η συνεχής ένταση και αλληλεξάρτηση μεταξύ του κυρίαρχου 
τρόπου παραγωγής και των δευτερευόντων, κάνουν τους κοινωνικούς 
σχηματισμούς δυναμικά, άνισα και σύνθετα φαινόμενα.
   Ο καπιταλιστικός κοινωνικός σχηματισμός έχει περάσει από τρεις 
μερικώς αλληλεπικαλυπτόμενες φάσεις: την αναδυόμενη, την κυρίαρχη 
και τη φθίνουσα. Στην αναδυόμενη φάση (1850-1950), ο καπιταλιστικός 
τρόπος παραγωγής υπερίσχυε έναντι του φεουδαρχικού και του οικια-
κού τρόπου παραγωγής καθώς και άλλων τρόπων παραγωγής πριν από 
τον καπιταλιστικό σε όλον τον κόσμο, αποσπώντας εργατικά χέρια και 
αξία από αυτούς (Mandel 1972: κεφάλαιο 2). Στη δεύτερη φάση (1950-
1980), ο καπιταλιστικός τρόπος παραγωγής διέβρωσε βαθιά τους τρό-
πους παραγωγής που ήταν προγενέστεροι του καπιταλιστικού και τους 
αντικατέστησε με τον καπιταλιστικό τρόπο παραγωγής. Ο καπιταλισμός 
επεκτάθηκε τόσο εντατικά (διεισδύοντας σε νέους τομείς παραγωγι-
κής δραστηριότητας όπως οι υπηρεσίες) όσο και εκτατικά (κατακτώ-
ντας όλον τον κόσμο). Η τρίτη φάση (μετά το 1980) χαρακτηρίζεται από 
την εμφάνιση του πληροφοριακού τεχνολογικού υποδείγματος και του 
κοινωνικού τρόπου παραγωγής εντός του καπιταλιστικού κοινωνικού 
σχηματισμού. Η περίοδος αυτή έχει περιγραφεί με όρους όπως «δικτυ-
ακή κοινωνία» (Castells 2010/1997), «αυτοκρατορία» (Hardt και Negri 
2000) κτλ.
   Παρά το γεγονός ότι ο ομότιμος τρόπος παραγωγής εξακολουθεί να 
βρίσκεται υπό την επίδραση του καπιταλιστικού τρόπου παραγωγής, η 
θέση του έναντι του καπιταλισμού είναι διαφορετική από εκείνη των 
τρόπων παραγωγής πριν από τον καπιταλιστικό. Ενώ στις δύο πρώτες 
φάσεις ο καπιταλισμός αντιπροσώπευε τις νέες παραγωγικές δυνάμεις, 
στην τρίτη φάση η ομότιμη παραγωγή είναι ο νέος και αναδυόμενος τρό-
πος παραγωγής και ο καπιταλισμός είναι ο φθίνων. Αν υπερισχύσει η 



Πέρα από το κράτος και την αγορά

-76-

ομότιμη παραγωγή έναντι του καπιταλισμού, θα έχουμε την αναδυόμενη 
φάση του κοινωνικού σχηματισμού της ομότιμης παραγωγής. Δε θέλω 
να δώσω την εντύπωση ότι η νίκη της ομότιμης παραγωγής απέναντι 
στον καπιταλισμό είναι είτε ομαλή εξελικτική διαδικασία ή αναπόφευ-
κτη. Εξαρτάται πλήρως από τους προσανατολισμούς και τις συνέπειες 
της τρέχουσας κοινωνικής πάλης, ιδιαίτερα του αγώνα των κοινοτήτων 
με ομότιμη παραγωγή. Καθώς θα ασχοληθώ με το θέμα αυτό στο τελευ-
ταίο μέρος, το μέρος που ακολουθεί διερευνά κατά πόσον η τρέχουσα 
κοινωνική παραγωγή μπορεί να συμπεριληφθεί γενικά στην παραγωγή 
υλικών αγαθών.

Μπορεί η παραγωγή και η διανομή υλικών αγαθών να οργανωθεί 
μέσω του ομότιμου τρόπου παραγωγής;

Ο κοινωνικός τρόπος παραγωγής (ομότιμος) έχει σήμερα επεκταθεί 
πέρα από το χώρο των λογισμικών και καλύπτει και άλλους τομείς της 
παραγωγής συμβόλων και σημείων. Ο Bauwens (2011) αποδεικνύει ότι 
η ομότιμη παραγωγή κερδίζει έδαφος στο σχεδιαστικό και κατασκευα-
στικό χώρο. Ο Adrian Bowyer (2006) και οι συνεργάτες του παρουσία-
σαν ένα έργο ανοικτού κώδικα για την παραγωγή τριδιάστατου εκτυπωτή 
το 2005, ο οποίος τώρα αναπαράγει τον εαυτό του. Πράγματι, ο ομότιμος 
τρόπος παραγωγής μπορεί να επεκταθεί στους περισσότερους κλάδους 
της παραγωγής υλικών αγαθών. Η αυτοματοποίηση θα είναι πυλώνας 
αυτού του μετασχηματισμού, αν και δεν αποτελεί απαραίτητη προϋπό-
θεση για την ομότιμη παραγωγή υλικών αγαθών. Σε μια πλήρως αυτο-
ματοποιημένη παραγωγή, η ομότιμη παραγωγή του γνωστικού παράγο-
ντα (έρευνα και ανάπτυξη, σχεδιασμός και λογισμικά) θα οδηγήσει την 
παραγωγή υλικών αγαθών υπό την επίδραση της ομότιμης παραγωγής. 
Η καπιταλιστική αυτοματοποίηση έχει αποτέλεσμα την απώλεια θέσεων 
εργασίας και την υποβάθμιση της εργασίας. Η αυτοματοποίηση δεν θα 
χρειαστεί να προκαλέσει τις επιπτώσεις αυτές στον κοινωνικό σχηματι-
σμό της ομότιμης παραγωγής. Η απασχόληση δεν έχει κανένα νόημα και 
η αυτοματοποίηση θα προσφέρει στην ανθρωπότητα ελεύθερο χρόνο. 
Αυτός ο χρόνος μπορεί να αφιερωθεί στη συλλογική παραγωγή γνώσης, 
εκπαίδευσης και κοινωνικής πρόνοιας.
   Καθώς οι στρατηγικοί υλικοί πόροι είναι περιορισμένοι και διασκορπι-
σμένοι άνισα στον κόσμο, η δίκαιη παγκόσμια διανομή των πόρων αυτών 
θα αποτελέσει μεγάλη πρόκληση για μια παγκόσμια κοινωνία ομότιμης 
παραγωγής. Το φυσικό όριο των πρώτων υλών θα περιορίσει επίσης και 
τον υλικό πλούτο και θα χρειαστούν κανόνες διανομής. Ωστόσο, το κρι-



Η ομότιμη προοπτική

-77-

τήριο της διανομής μέσα στην παγκόσμια κοινότητα και σε κάθε τοπική 
κοινωνία δεν μπορεί να είναι η συμβολή της εργασίας από άτομα και 
κοινότητες, επειδή η γνωστική εργασία είναι συλλογική σε παγκόσμιο 
επίπεδο, δεν έχει και δεν παράγει ανταλλακτική αξία. Μόνο οι ανάγκες 
των κοινοτήτων και των ατόμων, που ορίζονται δημοκρατικά μεταξύ και 
εντός των κοινοτήτων, μπορεί να είναι το κριτήριο της διανομής. Δεν 
μπορώ να κάνω υποθέσεις σχετικά με κανόνες που θα ρυθμίζουν την 
ομότιμη παγκόσμια διανομή πρώτων υλών, αλλά είναι λογικό να υποθέ-
σει κανείς ότι, αν ο παράγοντας γνώση αποτελέσει δωρεάν κοινό αγαθό 
για όλη την ανθρωπότητα, τότε οι στρατηγικοί φυσικοί πόροι θα πρέπει 
να ακολουθήσουν το παράδειγμά τους. Το οικολογικό κίνημα έχει ήδη 
διαμορφώσει την αντίληψη ότι η γη και η ατμόσφαιρα είναι παγκόσμια 
κοινά αγαθά (Rabinowitz 2010). Η κοινή ιδιοκτησία και χρήση της φύ-
σης, και ιδίως της στεριάς, από το σύνολο της ανθρωπότητας θα είναι η 
απόλυτη πρόκληση για την κοινωνία της ομότιμης παραγωγής και, για 
παρόμοιους λόγους, για την ανθρωπότητα στο σύνολό της. Ως εκ τούτου, 
η προστασία της φύσης θα γίνει η κύρια προτεραιότητα της παγκόσμιας 
ομότιμης κοινωνίας.

Ποιες είναι οι δυνατότητες για τη δημιουργία μιας ομότιμης κοινωνί-
ας: ο ρόλος του αγώνα

Ο καπιταλισμός βρίσκεται σε βαθιά κρίση και υπάρχει ένα παγκόσμιο 
αντικαπιταλιστικό κίνημα. Επιπλέον, η τεχνολογική βάση για τη δημι-
ουργία μιας πλήρως ανεπτυγμένης ομότιμης κοινωνίας ήδη υπάρχει και 
ένας σημαντικός αριθμός εργατών της γνώσης προσπαθούν ενθουσιω-
δώς να επεκτείνουν την ομότιμη παραγωγή. Ωστόσο, δεν υπάρχει καμία 
εγγύηση ότι η ομότιμη παραγωγή θα υπερισχύσει αυτόματα του καπι-
ταλισμού. Ο Tim Wu (2010) υποστηρίζει ότι το κράτος και οι εταιρικές 
αυτοκρατορίες θα παλέψουν με νύχια και με δόντια για να φέρουν τις 
τεχνολογίες της πληροφορικής υπό τον έλεγχό τους, όπως έκαναν με 
τη ραδιοτεχνολογία. Αλλά δεν είναι εξασφαλισμένο εκ των προτέρων 
ότι θα πετύχει το κράτος και το κεφάλαιο να αποτρέψουν την ομότιμη 
παραγωγή από το να γίνει ο κυρίαρχος τρόπος παραγωγής. Τα πράγματα 
μπορούν να πάνε σε οποιαδήποτε κατεύθυνση ανάλογα με το αποτέλε-
σμα των κοινωνικών αγώνων. Το κίνημα της ομότιμης παραγωγής, με 
την υποστήριξη των άλλων κοινωνικών μαζικών κινημάτων, μπορεί να 
επικρατήσει. Ο κοινωνικός αγώνας επίσης θα καθορίσει το είδος της 
ομότιμης κοινωνίας που θα έχουμε.
   Ποια είναι λοιπόν τα πιθανά σενάρια για να γίνει η ομότιμη παραγωγή 



Πέρα από το κράτος και την αγορά

-78-

ο κυρίαρχος τρόπος παραγωγής; Θα αυξάνεται παράλληλα με τον κα-
πιταλισμό, μέχρι να τον ξεπεράσει; Ή θα είναι η πορεία της ανάπτυξής 
της πολύ πιο περίπλοκη, με επιτυχίες και αποτυχίες και με προσωρινά 
πισωγυρίσματα; Θα είναι μια κοινωνική επανάσταση που θα αφαιρέσει 
από τους καπιταλιστές στρατηγικά μέσα παραγωγής; Ποιος θα είναι ο 
ρόλος των κοινωνικών αγώνων και της ανθρώπινης συνείδησης στην 
προώθηση της ομότιμης παραγωγής; 
   Η απάντηση στα ερωτήματα αυτά χρειάζεται συλλογική προσπάθεια 
πολλών. Εδώ αρκεί να αναφέρουμε ότι «η ιδέα του κομμουνισμού» ξα-
ναγίνεται ελκυστική. Ωστόσο δεν είναι αρκετό, αν και είναι πραγματικά 
απαραίτητο, να πούμε ότι «ένας άλλος κομμουνισμός είναι δυνατός» 
(Harvey 2010:259), αλλά να φανταστούμε το γενικό περίγραμμα της 
κομμουνιστικής παραγωγής. Εδώ έγκειται η ιστορική και πολιτική ση-
μασία της ομότιμης παραγωγής. Αντιπροσωπεύει, αν και σε εμβρυακή 
μορφή, ένα μοντέλο για την κομμουνιστική παραγωγή και διανομή. Είναι 
σίγουρο ότι η επιτυχία αυτού του τρόπου παραγωγής θα εξαρτηθεί από 
τη συνακόλουθη κοινωνική πάλη. 
   Ποια είναι λοιπόν τα δυνατά και τα αδύνατα σημεία του κοινωνικού κι-
νήματος της ομότιμης παραγωγής; Το δυνατό του σημείο είναι ότι πρό-
κειται για παραγωγική πρακτική. Το αδύνατο σημείο του, όπως υποστη-
ρίζει ο Söderberg (2008), είναι ότι οι περισσότεροι συμμετέχοντες στην 
ομότιμη παραγωγή δεν διαθέτουν σαφή αντικαπιταλιστική συνείδηση, 
πόσο μάλλον κομμουνιστική συνείδηση. 
   Όπως έχει ήδη αναφερθεί, υπάρχουν κάποιοι όπως ο Moglen (2003), 
ο Barbrook (2007) και ο Kleiner (2010) που ορίζουν το κίνημα ως κομ-
μουνιστικό. Ωστόσο η συμμετοχή των περισσοτέρων στην παραγωγή 
υπαγορεύεται από προσωπικούς λόγους όπως το ότι κάνουν κάτι συναρ-
παστικό και δημιουργικό και βελτιώνουν τις δικές τους δεξιότητες. Οι 
συμμετέχοντες, όμως, γνωρίζουν και εκτιμούν το γεγονός ότι παράγουν 
κοινά αγαθά. Παρά την έλλειψη ενός σαφούς κομμουνιστικού οράμα-
τος, οι εθνογραφικές παρατηρήσεις μου δείχνουν ότι οι συμμετέχοντες 
έχουν αναπτύξει προοδευτικές πεποιθήσεις όπως την εκτίμηση της 
συνεργασίας, την προτίμηση για δημιουργικότητα και ευτυχία παρά για 
χρήματα και καριέρα, τις οικολογικές ανησυχίες, την προτίμηση για τα 
δημόσια συμφέροντα παρά για εγωιστικά συμφέροντα, την αντιπάθεια 
για τον καταναλωτισμό και το ενδιαφέρον για τους φτωχούς και τον Τρί-
το Κόσμο. Παραδείγματος χάριν, οι ακτιβιστές της τεχνολογίας έχουν 
βοηθήσει Ιρανούς, Τυνήσιους, Αιγύπτιους και Σύριους ακτιβιστές να 
οργανώσουν δημόσιες σφαίρες βασισμένες στο διαδίκτυο.
   Οι ομότιμες κοινότητες αναπτύσσουν επίσης μια προοδευτική και 
ανθρωπιστική ηθική στάση. Τα μέλη των κοινοτήτων δεν εκτιμούν την 



Η ομότιμη προοπτική

-79-

καυχησιολογία, την αυτοπροβολή, την ανεντιμότητα και την κυνική χει-
ραγώγηση. Σε γενικές γραμμές, ενώ υπάρχει η αναγνώριση του ατόμου 
και της συνεισφοράς του, το κοινό ενδιαφέρον για τη διατήρηση και την 
ανάπτυξη παραγωγικών ομότιμων κοινοτήτων είναι έντονο. Δεν υπάρχει 
αμφιβολία ότι ο σχηματισμός μιας στέρεας κολεκτιβιστικής και προο-
δευτικής κουλτούρας, που αναπτύσσεται οργανικά γύρω από την ομότι-
μη παραγωγή και από άλλα κοινωνικά κινήματα, θα είναι απαραίτητος 
για το σχηματισμό μιας κομμουνιστικής κοινωνίας. Παρά τη σημασία 
αυτής της προοδευτικής κουλτούρας εν τη γενέσει της, δεν μπορεί να 
διορθώσει την έλλειψη σαφούς προγραμματικού κομμουνιστικού ορά-
ματος και σταθερής θεωρητικής κριτικής του καπιταλισμού που εμφα-
νίζουν οι συμμετέχοντες.
   Η έλλειψη σαφούς κολεκτιβιστικού οράματος, σε συνδυασμό με το 
κυρίαρχο καπιταλιστικό περιβάλλον, καθιστά την ομότιμη παραγωγή 
ευάλωτη στην εισβολή του καπιταλισμού. Πολλά από τα έργα που είχαν 
ξεκινήσει ως έργα ομότιμης παραγωγής έγιναν καπιταλιστικές επιχει-
ρήσεις. Υπό αυτές τις συνθήκες, η διάδοση ενός σαφούς κομμουνιστι-
κού οράματος μεταξύ αυτών που συμμετέχουν στην ομότιμη παραγωγή 
θα είναι απαραίτητη για την προώθηση του νέου τρόπου παραγωγής. 
Δεν υπάρχει αμφιβολία ότι ανάμεσα στους παραγωγούς της ομότιμης 
παραγωγής υπάρχει ένα τμήμα συνειδητών κομμουνιστών. Αυτό το κομ-
μουνιστικό τμήμα πρέπει να διεξαγάγει έναν ασυμβίβαστο θεωρητικό 
και κριτικό αγώνα μέσα στο κίνημα της ομότιμης παραγωγής. Ωστόσο, 
αυτός ο αγώνας θα πρέπει να διεξαχθεί με φιλικές σχέσεις και να απο-
φύγει το σεχταρισμό. Οι κομμουνιστές δεν πρέπει να θέτουν τον εαυτό 
τους ενάντια σε όσους συμμετέχοντες στο κίνημα της ομότιμης παραγω-
γής δεν είναι κομμουνιστές. 
   Στην πραγματικότητα, όπως υποστηρίζει ο Barbrook (2007), όλοι οι 
συντελεστές της ομότιμης παραγωγής συμμετέχουν σε μια κομμουνιστι-
κή υλική πρακτική ανεξάρτητα από τη στάση τους απέναντι στον κομ-
μουνισμό. Το καθήκον των κομμουνιστών είναι να περιγράψουν και να 
θεωρητικοποιήσουν αυτήν την πρακτική και να ασκήσουν κριτική στον 
καπιταλισμό από την πλεονεκτική θέση αυτής της πρακτικής. Η ίδια η 
ομότιμη παραγωγή έχει ήδη αναπτύξει μια εξαιρετική διαδικασία για 
την προώθηση μιας κρίσιμης συζήτησης μεταξύ των συμμετεχόντων. Η 
συμβολή του καθενός στην παραγωγή υπόκειται σε ανοικτή και δημόσια 
εξέταση, αξιολόγηση και αναγνώριση από άλλους στο διαδίκτυο. Η δια-
δικασία αυτή μπορεί επίσης να χρησιμοποιηθεί (και χρησιμοποιείται σε 
κάποιο βαθμό) σε πολιτικές, θεωρητικές και ιδεολογικές συζητήσεις 
μέσα στις ομότιμες κοινότητες.
   Εκτός από την έλλειψη ταξικής συνείδησης στους ομότιμους παραγω-



Πέρα από το κράτος και την αγορά

-80-

γούς, και ίσως ως αποτέλεσμα αυτής, μια άλλη αδυναμία του κινήματος 
της ομότιμης παραγωγής είναι η απουσία σταθερών συνδέσμων/συμ-
μαχιών των ομότιμων παραγωγών και άλλων προοδευτικών κοινωνικών 
κινημάτων. Αυτό αποτελεί επίσης αδυναμία και άλλων κοινωνικών κινη-
μάτων. Η συμμαχία ενός συνειδητού ομότιμου κινήματος και άλλων κοι-
νωνικών κινημάτων με αντισυστημικές δυνατότητες και στόχους θα ενι-
σχύσει και τις δύο πλευρές. Η ομότιμη παραγωγή θα υποστηριχτεί στον 
αγώνα της εναντίον του ολοένα και πιο δρακόντειου καθεστώτος πνευ-
ματικής ιδιοκτησίας που έχει επιβληθεί τα τελευταία τριάντα χρόνια. Η 
ομότιμη παραγωγή, από την άλλη πλευρά, παρέχει σε άλλα κοινωνικά 
κινήματα τα μοντέλα για μια πιο δίκαιη, δημοκρατική και οικολογική 
εναλλακτική λύση συνεργασίας στην παραγωγή, τη δημόσια σφαίρα και 
την αυτοδιακυβέρνηση, καθώς και τη συνειδητοποίηση της ατομικής 
ελευθερίας και της δημιουργικότητας. Είναι πράγματι πολύ ελπιδοφόρο 
το ίδιο το γεγονός ότι το κίνημα Occupy Wall Street ξεκίνησε από το 
περιοδικό Adbusters και τους Anonymous, και ότι η αποκεντρωμένη/
δικτυακή μορφή της οργάνωσης, παράλληλα με εκείνη των Indignados, 
είναι παρόμοια με της ομότιμης παραγωγής.
   Υπάρχει τουλάχιστον ένα τμήμα μεταξύ των ομότιμων παραγωγών που 
συσχετίζουν σαφώς την πρακτική τους με τα ευρύτερα θέματα της δικαι-
οσύνης, της ελευθερίας, των Κοινών και της δημοκρατίας. Συμμετέχουν 
επίσης και σε άλλα κοινωνικά κινήματα. Η ακαδημαϊκή και η ακτιβι-
στική αριστερά, από την άλλη πλευρά, δεν έχουν κατανοήσει ακόμη την 
ιστορική πρωτοτυπία και σημασία της ομότιμης παραγωγής. Συνήθως 
υποβαθμίζουν τη σημασία της ομότιμης παραγωγής θεωρώντας την το 
χόμπι κάποιων γιάπηδων ή ένα επιφαινόμενο στις παρυφές του καπιτα-
λιστικού τρόπου παραγωγής. Άλλοι υποβαθμίζουν τη σημασία της με τον 
υπαινιγμό ότι δεν είναι δυνατόν οι ντομάτες ή τα αγγούρια να παραχθούν 
με ομότιμη παραγωγή. Αγνοούν το γεγονός ότι η τεχνολογία και οι βιο-
λογικές επιστήμες, ιδιαίτερα η μικροβιολογία, συμπεριλαμβανομένης 
της αλληλουχίας του DNA, οι οποίες γίνονται ολοένα και πιο σημαντικές 
για τη γεωργία, μπορούν να παραχθούν μέσω ομότιμης συνεργασίας. 
   Ωστόσο, ένα άλλο επιχείρημα δείχνει ότι οι υπολογιστές, η τεχνολογία 
των πληροφοριών και οι τριδιάστατοι εκτυπωτές αποτελούν αποκλειστι-
κή πολυτέλεια των προνομιούχων. Αν και αυτό είναι αληθές σε κάποιο 
βαθμό, δεν θα πρέπει να αντιμετωπίζεται ως στατικό γεγονός. Κατώτε-
ρες ομάδες μάχονται για να οικειοποιηθούν την τεχνολογία των πληρο-
φοριών για τους δικούς τους σκοπούς. Οι Ζαπατίστας χρησιμοποίησαν 
το διαδίκτυο για να κινητοποιήσουν την παγκόσμια υποστήριξη του κι-
νήματός τους. Πρόσφατα, Κινέζοι εργαζόμενοι μετανάστες, ακτιβιστές 
πράσινων κινημάτων στο Ιράν και ακτιβιστές στην Αίγυπτο, την Τυνησία 



Η ομότιμη προοπτική

-81-

και τη Συρία έχουν χρησιμοποιήσει το διαδίκτυο για να κυκλοφορούν τα 
νέα των διαμαρτυριών τους. Φορητοί υπολογιστές και κινητά τηλέφωνα 
που διαθέτουν τις λειτουργίες των υπολογιστών γίνονται όλο και φθηνό-
τερα και ως εκ τούτου προσιτά για τους πολλούς, αν και όχι για όλους, 
στον παγκόσμιο Νότο. Το ίδιο ισχύει και για τους τριδιάστατους εκτυ-
πωτές. Η αριστερά πρέπει να αναγνωρίσει ότι ο αγώνας για τη γνώση 
είναι το νέο μεγάλο πεδίο της κοινωνικής πάλης και να δώσει σε αυτό 
το πλαίσιο τη δέουσα σημασία στην ομότιμη παραγωγή. 
   Ένα μεγάλο κίνημα διαμαρτυρίας σάρωσε τον πλανήτη το 2011. Τι θα 
συμβεί αν αυτά τα κινήματα διαμαρτυρίας θέσουν στην ατζέντα τους την 
οικειοποίηση μεγάλων μέσων παραγωγής και την αναδιοργάνωσή τους 
σε ένα σύστημα ομότιμης συνεργασίας;

Βιβλιογραφία

Amin, A. (1994) (ed.) Post-Fordism, Oxford (Blackwell).
Barbrook, R. (2007) Cybercommunism: How the Americans Are Superseding 
Capitalism in Cyberspace,  διαθέσιμο: http://www.imaginaryfutures.
net/2007/18by-richard-barbrook/.
Bauwens, M (2011) Open Design and Manufacturing WE_Magazine.
Benkler, Y. (2006) The Wealth of Networks: How Social Production 
Transforms Market and Freedom, New Haven (Yale University Press).
Boyle, J. (1996) Shamans, Software and Spleens: Law and the Construction 
of Information Society, Cambridge Mass (Harvard University Press).
Bowyer, A. (2006) The Self-replicating Rapid Prototyper – Manufacturing for 
the Masses, διαθέσιμο: http://reprap.org/wiki.Philopsphy Page. Μεταφορτώ-
θηκε: 2/26. 2011
Braverman, H. (1974) Labor and Monopoly Capital: Degradation of Work in 
the Twentieth Century, New York (Monthly Review Press).
Brook, F. (1975) The Mythical Man-Month: Essays on Software Engineering, 
Reading Mass (Addison-Weley).
Castells, M. (2010/1996) The Rise of the Network Society, Oxford (Wiley – 
Blackwell) 
Gorz, A. (1999) Reclaiming Work, Cambridge (Polity Press).
Hardt, M. και A. Negri (2011) What to Expect in 2011 (Adbusters).
Hardt, M. και A. Negri (2000) Empire, Cambridge Mass (Harvard University 
Press).
Harvy, D. (2010) The Enigma of Capital, London (Profile Books).
Huws, U. (2003) The Making of Cybertariat: Virtual Work in the Real World, 
New York (Monthly Review Press).



Πέρα από το κράτος και την αγορά

-82-

Kaplinsky, R. (1988) Restructuring Capitalist Labour Process, Cambridge 
Journal of Economics, 12: 541-70.
Kleiner, D. (2010) Telekommunist Manifesto, Amsterdam (Institute of 
Network Cultures).
Lessig, L. (2005) Free Culture: The Nature and Future of Creativity, (Penguin 
Books).
Mandel, L. (1970) Late Capitalism, London (Verso).
Marx, K. (1965) Pre/Capitalist Economic Formations, New York (International 
Publication).
Marx, K. (1978a) Enstranged Labour in Tucker, R.C. (ed.) Marx and Engels 
Reader, New York (Norton and Company).
Marx, K. (1978b) Critique of Gotha Programme in Tucker, R.C. (ed.) Marx and 
Engels Reader, New York (Norton and Company).
Marx, K. (1978c) Preface to A Contribution to the Critique of Political 
Economy in Tucker, R.C. (ed.) Marx and Engels Reader, New York (Norton 
and Company).
Marx, K. (1976) Capital Vol. I, (Penguin Books).
Marx, K. (1978) Capital Vol .II, (Penguin Books).
Marx, K. (1981) Capital Vol. III, (Penguin Books).
Merton, K. (1979) The Sociology of Science: Theoretical and Empirical 
Investigations, (Chicago University Press).
Merton, K. (1996) On Social Structure and Science, Chicago (Chicago 
University Press).
Moglen, E. (2003) The dotCommunist Manifesto, διαθέσιμο: http://emoglen.
law.columbia.edu/my_pubs/dcm.html.
O’Neil, M. (2009) Cyberchiefs: Autonomy and Authority in Online Tribe, 
London (Pluto Press).
Ostrom, E. (1990) Govening the Commons: The Evolution of Institutions for 
Collective Action (Cambridge University Press).
Raymond, E. (2001) The Cathedral and the Bazaar: Musing on Linux and 
Open Source by an Accidental Revolutionary, Sebastopol (O’Reilly).
Rigi, J. (2011) Peer to Peer Production and Advanced Communism: The 
Alternative to Capitalism, Unpublished ms.
Rabinowitz, D. (2010) ‘Ostrom, the commons, and the anthropology of 
“earthlings” and their atmosphere’Focaal: Journal of Global and Historical 
Anthropology, 57:104-108.
Soderberg, J (2008) Hacking Capitalism: The Free and Oen Source Software 
Movement, New York (Routledge).
Stallman, R. (2002) Free Software, Free Society, Boston (GNU Press).
Tamney, J. (1994) A New Paradigm of Work Organization and Technilogy in 
Amim, A. (ed.) Post-Fordism, Oxford (Blackwell).
Weber, S. (2004) The Success of Open Source, Cambridge Mass (Harvard 
University Press).
Wu, T. (2010) The Master of Switch: The Rise and Fall of Information 
Enterprises, New York (Knof).



Χάκερς και εργατική πάλη*

Γεώργιος Δαφέρμος και Johan Söderberg

*Το παρόν δημοσιεύθηκε το 2009 στα αγγλικά στο τεύχος 97 της επιθεώρη-
σης Capital & Class (σελ. 53-73) υπό τον τίτλο “The hacker movement as a 
continuation of labour struggle”. 

Η μετάφραση στα Ελληνικά έγινε από τον Γιώργο Δαφέρμο.



Πέρα από το κράτος και την αγορά

-84-

Εισαγωγή

Σε αυτό το άρθρο ισχυριζόμαστε ότι η ιστορία της ταξικής πάλης συνεχί-
ζεται στο κίνημα των χάκερς. Η δήλωσή μας απεικονίζεται από εργάτες 
που προκαλούν βλάβες στους υπολογιστές του εργοδότη τους. Η διατύ-
πωση του θέματος κατά αυτόν τον τρόπο αναδεικνύει τη συγγένεια ανά-
μεσα στην παράδοση του σπασίματος μηχανών σε εργασιακές διαμάχες 
και σε αυτούς τους χάκερς που σπάνε εταιρικούς σέρβερς ή γράφουν 
ιούς.1 Ένα ισχυρότερο επιχείρημα είναι ότι αυτός ο δεσμός είναι υπαρ-
κτός και για τους χάκερς που επιδίδονται στην ανάπτυξη ελεύθερου λο-
γισμικού και λογισμικού ανοιxτού κώδικα (ΕΛΛΑΚ). Μάλιστα, αυτό που 
μας απασχολεί είναι κυρίως η δραστηριότητα της τελευταίας ομάδας. 
   Οι θιασώτες του ανοικτού κώδικα έχουν την τάση να παρουσιάζουν το 
αναπτυξιακό του μοντέλο ως μια ουδέτερη εξέλιξη της μεθόδου ανά-
πτυξης λογισμικού που οδηγεί σε καλύτερες τεχνολογίες (π.χ. O’Reilly 
2001). Προς υποστήριξη των όσων λένε μπορούν να δείξουν την ευρεία 
υιοθέτηση εφαρμογών ΕΛΛΑΚ από τη βιομηχανία υπολογιστών. Παρα-
δείγματος χάριν, το κυρίαρχο λογισμικό για διακομιστές και scripting 
γλώσσα στον Παγκόσμιο Ιστό είναι ο Apache και η γλώσσα προγραμμα-
τισμού PHP (Netcraft 2013). Το Linux τρέχει σε περισσότερες υπολογι-
στικές αρχιτεκτονικές και συσκευές από οποιοδήποτε άλλο λειτουργικό 
σύστημα σήμερα. Το Sendmail δρομολογεί την πλειονότητα των μηνυ-
μάτων email. Ο BIND είναι αδιαμφισβήτητα ο ευρύτερα χρησιμοποιού-
μενος διακομιστής DNS. Ακόμη και ο Παγκόσμιος Ιστός είναι ελεύθερο 
λογισμικό.2 Εξαιτίας των όρων υπό τους οποίους αυτά τα προϊόντα δι-
ανέμονται, είναι διαθέσιμα σε όλους για να τα χρησιμοποιήσουν, να τα 
τροποποιήσουν και να τα αναδιανέμουν.
   Το γιατί οι χάκερς γράφουν λογισμικό που εν συνεχεία προσφέρουν 
δωρεάν είναι από τα πλέον συζητημένα θέματα ανάμεσα στους ακαδη-
μαϊκούς που μελετούν το κίνημα των χάκερς. Οι οικονομολόγοι προ-
σπαθούν να εξηγήσουν τη συμπεριφορά των χάκερς με την υπόθεση 
περί «ορθολογικού οικονομικού ανθρώπου». Υποθέτουν ότι οι χάκερς 
μοιράζουν λογισμικό δωρεάν προς βελτίωση της φήμης τους, ώστε να 
αυξήσουν μελλοντικά τις πιθανότητες να τους προσλάβει κάποια εται-

1. Ο Ross έχει κάνει τον παραλληλισμό ανάμεσα σε εργασιακές διαμάχες και στο χάκιν για 
να διαψεύσει τη δημόσια εικόνα των χάκερς ως α-πολίτικων, ανώριμων φαρσέρ. Δες Α. 
Ross, 1991. Strange Weather—Culture, Science, and Technology in the Age of Limits, 
Verso. 
2. Αναφερόμαστε στην τεχνολογική υποδομή του λογισμικού συστήματος, δηλαδή στα 
HTTP, HTML και URI. Δες τον ιστοχώρο του World Wide Web Consortium στην ηλ. 
διεύθυνση <http://w3c.org> ή T. Berners-Lee, 2000. Weaving the Web: The Past, Pres-
ent and Future of the World Wide Web, Texere. 



Η ομότιμη προοπτική

-85-

ρεία: Η οικονομική ανταμοιβή έχει απλώς αναβληθεί (π.χ. Lerner και 
Tirole 2002). Ενώ αυτή η δήλωση ίσως περιγράφει μια τωρινή τάση στο 
υπολογιστικό υπόγειο, αδυνατεί ωστόσο να εξηγήσει το κίνητρο των χά-
κερς πριν από την καθιέρωση μιας αγοράς για προϊόντα ΕΛΛΑΚ. Μήτε το 
μοντέλο κόστους-ευκαιρίας λαμβάνει υπόψιν τους χάκερς που αφιερώ-
νουν το χρόνο τους σε παράνομες δραστηριότητες, όπως η δημιουργία 
ιών και το σπάσιμο κρυπτογραφιών. Ερωτώμενοι για τα κίνητρά τους, οι 
χάκερς υποβαθμίζουν τη σημασία των οικονομικών κινήτρων και μιλούν 
για τη χαρά και την ικανοποίηση της συγγραφής ελεύθερου λογισμικού. 
Συχνά συγκρίνουν τη χαρά της συμμετοχής σε έργα ελεύθερου λογισμι-
κού με τον κάματο της μισθωτής εργασίας (Shah 2006).3
   Κατά την άποψή μας, η χαρά της συμμετοχής σε έργα ΕΛΛΑΚ πρέπει 
να ιδωθεί σε αντιπαράθεση με τις αλλοτριωμένες σχέσεις εργασίας. Οι 
χάκερς κατευθύνουν την εργατική τους δύναμη προς την αξία χρήσης 
του λογισμικού: το ελεύθερο λογισμικό παράγεται για να χρησιμοποιη-
θεί και όχι για να πωληθεί. Στα έργα ΕΛΛΑΚ η εργασία είναι αυτοσκο-
πός παρά ένα μέσο για κάτι άλλο. Αυτό είναι το νόημα της κοινής, ανά-
μεσα στους χάκερς, έκφρασης ότι γράφουν λογισμικό για να «ξύσουν 
τη φαγούρα τους» (Raymond 1999). Στην προσπάθειά του να διαφύγει 
της αλλοτριωμένης ύπαρξης, το κίνημα των χάκερς έχει επινοήσει ένα 
εναλλακτικό μοντέλο για την οργάνωση της εργασίας, θεμελιωμένο στην 
κοινοκτημοσύνη των μέσων παραγωγής, στην εθελοντική συμμετοχή 
και στην αρχή της αυτο-έκφρασης στην εργασία. Αυτή είναι η υπόσχεση 
που κείτεται στην καρδιά της πολιτικής του κινήματος των χάκερς. Η 
πρακτική του «χάκιν» υπογραμμίζει την απόσταση μεταξύ του πράττειν 
και της μισθωτής εργασίας. 
   Το επιχείρημα αυτό τεκμηριώνεται από απτές πολιτικές κατακτήσεις. 
Ένα παράδειγμα συνιστούν τα προγράμματα κρυπτογράφησης, όπως 
το Pretty Good Privacy, που είναι δημοσίως διαθέσιμα για να εμπο-
δίσουν την κυβερνητική παρακολούθηση και υποκλοπή επικοινωνιών. 
Μια άλλη περίπτωση συναντάται στο σαρωτικό κύμα ανώνυμων δικτύ-
ων διαμοιράσματος αρχείων (file-sharing) που προτρέπουν σε μαζική 
αποσκίρτηση από το καθεστώς πνευματικής ιδιοκτησίας (Levy 2001). 
Τα συστήματα αυτά δεν θα ήταν εφικτά αν οι αποφάσεις επί της τεχνο-
λογίας βρίσκονταν ακόμη εγκλεισμένες σε αγοραστικά κίνητρα, εταιρι-
κές ιεραρχίες και κυβερνητικές ρυθμίσεις. 
   Είναι αλήθεια ότι από την προοπτική του κεφαλαίου, η κοινότητα των 
χάκερς παρουσιάζεται ως μια ευκαιρία εκμετάλλευσης μιας πηγής δω-

3. Παρομοίως, ο Hannemyr (1999) ισχυρίζεται ότι πολλοί χάκερς γίνονται ανεξάρτητοι 
σύμβουλοι επιχειρήσεων (και θα μπορούσαμε να προσθέσουμε επιχειρηματίες ΕΛΛΑΚ) 
όχι για το κέρδος, αλλά για να μη χρειαστεί να εργαστούν ως μισθωτοί.



Πέρα από το κράτος και την αγορά

-86-

ρεάν εργασίας. Οι κερδοσκοπικές επιχειρήσεις παίρνουν τα προϊόντα 
ΕΛΛΑΚ, τα προσαρμόζουν στις ανάγκες της πελατείας τους, τα πακετά-
ρουν υπό μια μάρκα και πωλούν υπηρεσίες πάνω σε αυτά. Έτσι οι επι-
χειρήσεις μπορούν να χαμηλώσουν το κόστος της ενδοεπιχειρησιακής 
ανάπτυξης προϊόντος και να ασκήσουν πτωτική πίεση στους μισθούς 
και στις εργασιακές συνθήκες στον τομέα υπολογιστών. Στο δεύτερο 
μέρος του άρθρου επεκτεινόμαστε στη θεωρία του Καρλ Μαρξ για το 
«πλεονάζον κέρδος» και την «εξομοίωση της κοινωνικής υπεραξίας» 
για να συλλάβουμε το πώς λειτουργούν τα βασιζόμενα στο ΕΛΛΑΚ επι-
χειρηματικά μοντέλα. Ακόμη κι έτσι, συμπεραίνουμε ότι το κίνημα των 
χάκερς δεν έχει παύσει να είναι μια δυνητική πηγή αντίστασης ενάντια 
στο κεφάλαιο. Το αν οι χάκερς αποτελούν πρόκληση για το κεφάλαιο ή 
απειλή για την οργανωμένη εργασία, είναι μια ερώτηση που θα αποφα-
σισθεί στον αγώνα.

Προγραμματισμός και ταξική πάλη

Με τον όρο χάκιν (hacking) εννοούμε την πράξη του να πάρεις ένα προ-
ϋπάρχον σύστημα και να το «κάμψεις» για να υπηρετήσει έναν διαφορε-
τικό σκοπό από αυτόν που ήταν αρχικώς σχεδιασμένο. Άρα συνεπάγεται 
στο χάκιν ότι η σημασία του δεν μπορεί να γίνει αντιληπτή από το ση-
μείο αφετηρίας του. Το τονίζουμε αυτό διότι οι πολιτικές αυτοπροβολές 
των χάκερς μπορούν εύκολα να απορριφθούν. Στην πλειονότητά τους οι 
χάκερς είναι λευκοί άντρες που ανήκουν στη δυτική μεσαία τάξη. Πα-
ρομοίως, το επάγγελμα του προγραμματιστή κατάγεται από τους μηχα-
νικούς οι οποίοι ιστορικά –και οι υπολογιστές επί των οποίων πρέσβευ-
αν– έπαιξαν αποφασιστικό ρόλο στην επιβολή διευθυντικού ελέγχου επί 
των εργατών εργοστασίων. 
   Όσον αφορά το διαδίκτυο, όλοι γνωρίζουν τις απαρχές του στη στρα-
τιωτική βιομηχανία. Αναμφίβολα, κάτι από αυτήν την κληρονομιά αντι-
κατοπτρίζεται στην κοσμοθεωρία του κινήματος των χάκερς. Οι φιλοδο-
ξίες τους εντοπίζονται γύρω από τις παραφουσκωμένες δηλώσεις που 
έχουν συχνά γίνει για την πληροφορική και γενικότερα για την υποτιθέ-
μενη «Εποχή της Πληροφορίας». Η έννοια της Εποχής της Πληροφορί-
ας –η οποία μαγειρεύτηκε κατά τη διάρκεια του Ψυχρού Πολέμου από 
Αμερικανούς κοινωνικούς επιστήμονες με σκοπό να αντικαταστήσουν 
τον Μαρξισμό με μια λιγότερο ανατρεπτική κοσμοθεωρία (Barbrook 
2007)– συνιστά μάλιστα το κοινό τους σημείο αφετηρίας όταν παίρνουν 
θέση στα πράγματα. Κατά συνέπεια, είναι κατανοητό το ότι στην πορεία 
του χρόνου μια χορωδία από αριστερίζοντες λόγιους έχει επικρίνει 



Η ομότιμη προοπτική

-87-

την «κυβερνο-πολιτική» για τα στοιχεία ατομικισμού, καταναλωτισμού 
και εμπορευματοποίησης που τη διέπουν (π.χ. Kroker 1994, Liu 2004, 
Siegel και Markoff 1985). Πολλοί χάκερς έχουν επίγνωση του παράδο-
ξου μίγματος φιλελευθερισμού και κοινωνισμού που υποστυλώνει τη 
φιλοσοφία τους και το υποδεικνύουν καταφανώς στους ερευνητές. 
   Η πολιτική του χάκιν είναι δύσκολο να «τοποθετηθεί» επακριβώς 
επειδή είναι μια σύνθεση πολλών ασυμβίβαστων στοιχείων ή, για να 
χρησιμοποιήσουμε έναν μοδάτο όρο επί των ημερών μας, είναι «υβρί-
διο». Από τη μια μεριά, οι σημερινοί χάκερς εκπορεύονται από τους 
μηχανικούς του 1950. Από την άλλη, το χάκιν εκπηγάζει από την αντί-
σταση των υποκείμενων στους μηχανικούς αυτούς χειριστών μηχανών. 
Οι χειριστές έμαθαν από μόνοι τους, και ενάντια στην επιθυμία των δι-
ευθυντών, να διαβάζουν τις οδηγίες που δίδονταν στα μηχανήματα. Ήταν 
χρήσιμο για αυτούς να γνωρίζουν τις οδηγίες προκειμένου να αποτρέ-
ψουν ατυχήματα και δυσλειτουργίες. Επιπροσθέτως, έχοντας καταλάβει 
πώς λειτουργεί η τεχνολογία, οι χειριστές έμαθαν να ρυθμίζουν τον εξο-
πλισμό και να χαμηλώνουν το ρυθμό εργασίας του, ο οποίος προηγου-
μένως είχε τεθεί σε υψηλή ταχύτητα από τους διευθυντές και μηχανι-
κούς (Noble 1986). Η αντίθεση συμφερόντων ανάμεσα στην εργασία και 
το κεφάλαιο επί της εκμετάλλευσης της υπεραξίας, διαδραματιζόταν 
τώρα σε μια πάλη για την πρόσβαση στην τεχνολογία. Είναι η ίδια έγνοια 
που διαπνέει την απαίτηση των χάκερς για ελεύθερη πρόσβαση στην 
πληροφορία και σε ελεύθερα εργαλεία λογισμικού. Αυτό που οι εργάτες 
και οι χάκερς έχουν κοινό είναι ότι απορρίπτουν τον Ταιϋλορισμό.4 Όσο 
πιο ρουτινοποιημένο γίνεται το επάγγελμα του προγραμματιστή, τόσο 
περισσότερο εμφανής καθίσταται και αυτός ο δεσμός (Kraft 1977).
   Η «ρουτινοποιήση» έλαβε ισχυρή ώθηση τη δεκαετία του 1950 κα-
θώς οι υπολογιστές άρχισαν να χρησιμοποιούνται από εμπορικές επι-
χειρήσεις. Μια αγορά εργασίας δημιουργήθηκε μαζί με εκπαιδευτικούς 
οργανισμούς που ανέλαβαν την εκπαίδευση και την πιστοποίηση προ-
γραμματιστών. Ο στόχος της διασφάλισης της ομαλής προσφοράς επαγ-
γελματιών προγραμματιστών παρέμεινε ωστόσο απατηλός. Η αγορά για 
προγραμματιστές, για όσο διάστημα υπάρχει, φαίνεται να μαστίζεται 
από μια υποτιθέμενη έλλειψη εργατών (Chabrow 2008). Δεν είναι όμως 
μια έλλειψη εκπαιδευμένων προγραμματιστών απόλυτου χαρακτήρα 
αυτό που έχει προβληματίσει τους στρατολόγους των επιχειρήσεων. 

4. Επίσης γνωστή ως επιστημονική διαχείριση (ή επιστημονικό μάνατζμεντ), ο Τεϊλορι-
σμός είναι ένα διευθυντικό δόγμα με ρίζες στις μελέτες χρόνου-κίνησης που διενέργησε 
ο Frederick Taylor (Δες F.W. Taylor, 1911. The Principles of Scientific Management, 
Harper). Η πρακτική του είναι συνώνυμη με τον κατακερματισμό της εργασιακής διαδικα-
σίας που συνεπάγεται η αποειδίκευση της εργασίας.



Πέρα από το κράτος και την αγορά

-88-

Μόλις οι διευθυντές ανακάλυψαν ότι ορισμένοι προγραμματιστές ήταν 
αρκετά πιο παραγωγικοί από άλλους, αναγνώρισαν ένα πρόβλημα στην 
εξακρίβωση του κατάλληλου προγραμματιστή για τη δουλειά.5
   Δοσμένου ότι η ζωντανή εργασία ανέρχεται στα 2/3 του συνολικού 
κόστους της ανάπτυξης έργων λογισμικού (Lakha 1994) και «το κόστος 
του λογισμικού πάντα ήταν κόστος ανάπτυξης και όχι κόστος αναπαρα-
γωγής» (Brooks 1987), το ζήτημα του πώς να αυξηθεί η παραγωγικό-
τητα της εργασίας εξακολουθεί να προβάλει με απειλητικές διαστάσεις 
(Kim 1996). Με την πάροδο του χρόνου, η δυσαρέσκεια των διευθυντών 
με την απουσία «ενός καθολικά αποδεχτού σχήματος ταξινόμησης για 
προγραμματιστές» βασισμένο σε «αποδεκτές νόρμες αναφορικά με 
βιογραφικά, εκπαιδευτικής και επαγγελματικής εμπειρίας δεδομένα» 
συνέχισε να μεγαλώνει.
   Η δυσκολία των εργοδοτών να αποφανθούν αν ένας δυνητικός εργα-
ζόμενος θα αποδώσει επαρκώς, μπορεί να αποδοθεί στην αποτυχία του 
κεφαλαίου να αξιολογήσει αυτό το είδος εργασίας. Μια τέτοια αποτυ-
χία μαρτυράει επίσης η ποικιλομορφία υπόβαθρων μέσα στην κοινό-
τητα λογισμικού, όπως έχει συχνά σχολιασθεί από εμπειρογνώμονες: 
«σε ποιον άλλο χώρο είναι δυνατό να βρεις έναν με διδακτορικό και 
ένα άτομο που η μόρφωση του σταμάτησε στο επίπεδο του λυκείου, να 
δουλεύουν ως ίσοι πάνω στο ίδιο δύσκολο τεχνικό πρόβλημα, π.χ. την 
ανάπτυξη ενός κομπάιλερ;» (Orden 1967). Η ανικανότητα του κεφαλαί-
ου να μετρήσει την αξία της εργασίας των προγραμματιστών οφείλεται 
στην αντίστασή τους κατά του Τεϊλορισμού. Με τα λόγια ενός διευθυντή: 
«οι τεχνολογιστές που συνδέονται με τον ψηφιακό υπολογιστή είναι οι 
πλέον θρασείς στην εσκεμμένη περιφρόνησή τους προς τη φύση της 
δουλειάς του διευθυντή. Αυτοί οι τεχνικοί ενδύονται την περιβολή του 
απόκρυφου όποτε μπορούν, αλλοτριώνοντας έτσι αυτούς που (υποτίθε-
ται) θα υπηρετούσαν» (παρατίθεται στο Ensemeger και Aspray 2000). 
   Η εκκολαπτόμενη επιστήμη της μηχανικής λογισμικού εκπήγασε κατά 
μεγάλο βαθμό από την εμμονή των διευθυντών να ορθολογικοποιήσουν 
την εργασιακή διαδικασία των προγραμματιστών.6 Σε αντίθεση με τη 

5. Για παράδειγμα, μια πρώιμη μελέτη από την System Development Corporation για 
την Advanced Research Projects Agency (ARPA) του Υπουργείου Αμύνης των ΗΠΑ βρή-
κε σημαντικές διαφορές στην απόδοση των προγραμματιστών. Η μελέτη υπογράμμισε 
τη σημασία εύρεσης ενός μηχανισμού «για τον εντοπισμό και το ξεσκαρτάρισμα αυτών 
που αποδίδουν φτωχά [καθώς αυτό] μπορεί να έχει ως αποτέλεσμα τεράστιες εξοικονο-
μήσεις χρόνου, προσπάθειας και κόστους». Δες H. Sackman, W. Erikson και E. Grant, 
1968. Exploratory Experimental Studies Comparing Online and Offline Programming 
Performance, Communications of the ACM, 11/1, σελ. 3-11. 
6. Το πεδίο της μηχανικής λογισμικού καθορίστηκε το 1968 στο Συνέδριο Μηχανικής Λο-
γισμικού του ΝΑΤΟ, το οποίο υπογράμμισε ότι «οπισθοδρομικές τεχνικές» βρίσκονταν 



Η ομότιμη προοπτική

-89-

«μαύρη τέχνη» της συγγραφής λογισμικού, η μηχανική λογισμικού προ-
αναγγέλθηκε ως «η εφαρμογή μιας συστηματικής, πειθαρχημένης, πο-
σοτικά προσδιορισμένης προσέγγισης της ανάπτυξης, λειτουργίας και 
διαχείρισης λογισμικού».7 
   Αυτό που ισχυριζόμαστε εδώ δεν είναι ότι το ακαδημαϊκό πεδίο της 
μηχανικής λογισμικού ήταν μια διευθυντική σκευωρία, αλλά ότι οι και-
νοτομίες που ξεπήδησαν από τα στήθη της χρησιμοποιήθηκαν συστημα-
τικώς από τους διευθυντές προς επέκταση του ελέγχου τους επί της ερ-
γασιακής διαδικασίας. Παράδειγμα εν προκειμένω είναι οι ασέμπλερς, 
κομπάιλερς και όλες οι τεχνολογίες υπό την κεφαλίδα του «αυτόματου 
προγραμματισμού» που σχεδιάστηκαν πρωταρχικώς για να επιτελέσουν 
μια λειτουργία που πρωτύτερα έφεραν εις πέρας ζωντανοί προγραμ-
ματιστές (Kraft 1976, Parnas 1985). Μια άλλη σειρά καινοτομιών που 
κατάγεται από τη μηχανική λογισμικού είναι η χρήση μεθοδολογιών. Οι 
μεθοδολογίες παρέχουν ένα πλαίσιο εργασίας που συγκρατεί τον προ-
γραμματιστή από το να κάνει λάθη. Στα χέρια των διευθυντών όμως συ-
χνά μετατράπηκαν σε ένα εργαλείο ελέγχου (Glass 2005, Keggler 1989, 
Kraft 1979). Οι μεθοδολογίες διεύρυναν την ικανότητα των διευθυντών 
να αναλύσουν τη διαδικασία προγραμματισμού σε λειτουργίες αποτε-
λούμενες από έναν ορισμένο αριθμό καθηκόντων. Έτσι συγκεκριμένα 
καθήκοντα μπορούσαν να ανατεθούν σε προγραμματιστές, ενώ οι δι-
ευθυντές κράτησαν για τους εαυτούς τους την εξουσία λήψης αποφά-
σεων. Κάνοντας μια αναδρομή, δεν υπήρχε τίποτα εγγενώς ασφυκτικό 
στις μεθοδολογίες και τεχνικές αυτές –αν δεν είχαν χρησιμοποιηθεί για 
να μετατρέψουν τους προγραμματιστές σε «θρυμματο-εργάτες» και για 
να τους αρνηθούν τη γνώση του συνόλου της εργασιακής διαδικασίας 
(Hannemyr 1999).
   Ένας φακός μέσω του οποίου μπορεί να ειδωθεί ο ιστορικός μετασχη-
ματισμός του επαγγέλματος του προγραμματιστή από τα 1950 έως σήμε-
ρα, μας δίνεται από την ανάλυση του Καρλ Μαρξ για το πώς το κεφάλαιο 
ενσωματώνει την εργασιακή διαδικασία. Η υπαγωγή της εργασίας υπό 
το κεφάλαιο ξεδιπλώνεται σε δύο στάδια: αρχικά, λόγω της συγκέντρω-
σης της ιδιοκτησίας επί των μέσων παραγωγής, οι άλλοτε ανεξάρτητοι 
παραγωγοί και τεχνίτες γίνονται ημερομίσθιοι. Έτσι περιέρχονται στον 

στην καρδιά του προβλήματος που αντιμετώπιζε η μηχανική λογισμικού ως επαγγελματι-
κό πεδίο, αντικατοπτρίζοντας έτσι ανησυχίες για τη διαχείριση των προγραμματιστών που 
βάραιναν τα κεφάλια των διευθυντών. Δες P. Naur και B. Randell (eds.), 1969. Software 
engineering: Report of a conference sponsored by the NATO Science Committee, 
Garmisch, Germany, 7–11 October, 1968, Brussels, Scientific Affairs Division, NATO, 
σελ.10.
7. Αυτός είναι ο ορισμός της μηχανικής λογισμικού που δίνεται στο IEEE Standard 
Glossary of Software Engineering Terminology, IEEE std 610.12-1990 (1990).



Πέρα από το κράτος και την αγορά

-90-

τυπικό έλεγχο του κεφαλαίου. «Από την τεχνολογική οπτική γωνία», 
ωστόσο, «η εργασιακή διαδικασία συνεχίζεται ακριβώς όπως και πριν, 
με εξαίρεση ότι τώρα είναι μια εργασιακή διαδικασία υποταγμένη στο 
κεφάλαιο». Η υπαγωγή της εργασίας υπό το κεφάλαιο ολοκληρώνεται, 
γίνεται πραγματική, μόνον όταν η εργασιακή διαδικασία καθαυτή μετα-
σχηματιστεί σύμφωνα με τις ανάγκες του κεφαλαίου. 
   Το δεύτερο στάδιο σημαδεύεται από την τυποποίηση των εργασια-
κών διαδικασιών, την αποειδίκευση της εργασίας και την απορρόφη-
ση ανθρώπινων ικανοτήτων σε σταθερό κεφάλαιο (Marx 1990 [1864]). 
Οι παρατηρήσεις αυτές του Μαρξ αναπτύχθηκαν διεξοδικά από τον 
Harry Braverman που πρόβλεψε ότι ο δεσποτισμός των εργοστασίων 
των ημερών του, σύντομα θα μεταμορφωνόταν σε δεσποτισμό εντός των 
γραφείων. Σωστά επισήμανε την κεντρική λειτουργία του υπολογιστή σε 
αυτή τη μετάβαση. Εκ των υστέρων, η κομπιουτεροποίηση έχει επιβε-
βαιώσει πολλές από τις υποψίες του Braverman, αλλά έχει επίσης κα-
ταστήσει φανερή μια αντισταθμιστική τάση. Αν και το κεφάλαιο αρπάζει 
τον έλεγχο επί της εργασιακής διαδικασίας, μέσω της μεσολάβησης της 
τεχνολογίας, πρέπει να παραχωρήσει στους εργάτες κάποια ελευθερία 
κινήσεων στη λειτουργία αυτής της τεχνολογίας.8
   Κριτικοί του Braverman γρήγορα απάντησαν ότι είχε υπερτονίσει 
τη σωφρονιστική πλευρά του κεφαλαίου, ξεχνώντας ότι το κεφάλαιο 
επεκτείνει την επιρροή του επί των εργατών δίνοντας τους έναν βαθμό 
«υπεύθυνης αυτονομίας» (Friedman 1977). Χαρακτηριστική περίπτωση 
είναι τα πολυ-συζητημένα τραπέζια πινγκ-πονγκ στη διάθεση των προ-
γραμματιστών στη Googleplex και σε άλλες εταιρείες υψηλής τεχνολο-
γίας. Η υπεύθυνη αυτονομία στη μισθωτή εργασία είναι ένα επερχόμενο 
χαρακτηριστικό γνώρισμα, αν επιλέξουμε να δούμε την επιχειρηματική 
υποστήριξη του ΕΛΛΑΚ ως μια περίπτωση όπου η έρευνα και ανάπτυξη 
έχουν «εξωποριστεί» (outsourced) σε κοινότητες εθελοντών. Το ίδιο 
πράγμα ωστόσο μπορεί επίσης να γίνει κατανοητό ως η υπαγωγή όχι 
μόνον της εργασίας, αλλά του συνόλου της κοινωνίας υπό το κεφάλαιο. 
   Περιγράφοντας το ξετύλιγμα μιας τέτοιας τάσης, ο Braverman 
(1974:279) έκανε ένα σχόλιο που τοποθετεί την ανάπτυξη ΕΛΛΑΚ στο 
πλαίσιο της εργατικής θεωρίας: «τόσο εργατικό είναι το κεφάλαιο που 

8. Ο Κορνήλιος Καστοριάδης ακολούθησε τη σκέψη αυτή στη λογική της κατάληξη: «Ένα 
παράδειγμα που δείχνει την κρίσιμη σημασία της απόστασης (μεταξύ της επίσημης ορ-
γάνωσης της παραγωγής και της πραγματικότητας της εργασιακής διαδικασίας) είναι η 
αποτελεσματικότητα της μορφής αγώνα που λέγεται “απεργία ζήλου”... αρκεί οι εργα-
ζόμενοι να αρχίσουν να εφαρμόζουν με απόλυτη και σχολαστική ακρίβεια τους κανόνες 
και τις οδηγίες που υποτίθεται πως πρέπει να εφαρμόζουν για να δημιουργηθεί πλήρες 
χάος μέσα στο εργοστάσιο». (Κ. Καστοριαδης, 1976. Το Επαναστατικό Πρόβλημα Σήμερα, 
Βέργος, σελ. 75).



Η ομότιμη προοπτική

-91-

ακόμη και όπου γίνεται η προσπάθεια από κάποιο τμήμα του πληθυ-
σμού να βρει έναν δρόμο προς τη φύση, τον αθλητισμό ή την τέχνη μέσω 
ατομικής δραστηριότητας και ερασιτεχνικής ή “υπόγειας” καινοτομίας, 
αυτές οι δραστηριότητες γρήγορα ενσωματώνονται στην αγορά κατά το 
περισσότερο δυνατό».

Η πρακτική του Χάκιν: Ελεύθερο λογισμικό και ανάπτυξη ανοικτού 
κώδικα

Η αυγή της καταναλωτικής αγοράς για προσωπικούς υπολογιστές στα 
1970 συνέπεσε με τη γέννηση μιας κοινότητας χάκερς έξω από ακαδη-
μαϊκούς οργανισμούς. Αν και αρχικά αλληλοεξαρτώμενες, ήλθαν σύντο-
μα σε ρήξη αφού η πρακτική των χάκερς να μοιράζουν ελεύθερα λογι-
σμικό παρεμπόδιζε την καθιέρωση μιας αγοράς για λογισμικό (Gates 
1976). Με τον καιρό αυτή η διαμάχη εντατικοποιήθηκε καθώς η βιομη-
χανία μεταστράφηκε από την πώληση υλικού εξοπλισμού στην πώληση 
προϊόντων λογισμικού. Η κοινότητα των χάκερς απάντησε στις προσπά-
θειες του κεφαλαίου να «περιφράξει» προγράμματα υπολογιστών με το 
νόμο περί πνευματικής ιδιοκτησίας, με τη ριζοσπαστικοποίηση της.
   Το Ίδρυμα Ελεύθερου Λογισμικού (Free Software Foundation) υπε-
ραμύνεται του αγώνα των χάκερς ενάντια στο ιδιόκτητο (proprietary) 
λογισμικό. Η οργάνωση ιδρύθηκε το 1985 από τον Richard Stallman με 
σκοπό τη δημιουργία ενός υπολογιστικού περιβάλλοντος απαρτισμένου 
εξ ολοκλήρου από ελεύθερο λογισμικό (Stallman 1999). Για να διασφα-
λίσει ότι το λογισμικό που διατίθεται ελεύθερα δεν θα απαλλοτριωθεί 
από ατομικούς κατόχους δικαιωμάτων, ο Stallman δημιούργησε τη 
Γενική Άδεια Δημόσιας Χρήσης (ΓΑΔΧ,  General Public License), κοι-
νώς γνωστή ως copyleft. Η άδεια αυτή κάνει χρήση του προνομίου που 
ο νόμος περί copyright δίνει στο δημιουργό να καθορίσει τους όρους 
χρήσης για τη δημιουργία του. Με τη ΓΑΔΧ προστίθενται όροι οι οποίοι 
αυξάνουν παρά μειώνουν τα δικαιώματα του χρήστη να χρησιμοποιήσει, 
να τροποποιήσει και να αναδιανείμει το λογισμικό. Ειρωνικά, είναι ο 
νόμος περί copyright που οπλίζει την ελεύθερη άδεια, καθιστώντας δυ-
νατή την επιβολή κυρώσεων για παραβάσεις. Αλλά αντί να υποστηρίζει 
ατομικούς κατόχους δικαιωμάτων, το copyleft εγκαθιστά ένα καθεστώς 
κοινοκτημοσύνης. Απόδειξη της συνεχιζόμενης ουσιαστικής σημασίας 
της άδειας συνιστά το ότι χιλιάδες προγράμματα λογισμικού διανέμονται 
υπό τη ΓΑΔΧ και ότι ο κοινός πλούτος του ελεύθερου λογισμικού αυξά-
νεται καθημερινά.
   Το ελεύθερο λογισμικό αποδεικνύει ότι η παραγωγή εφαρμογών υπο-



Πέρα από το κράτος και την αγορά

-92-

λογιστή μπορεί να οργανωθεί χωρίς σχέσεις πνευματικής ιδιοκτησίας 
και, κατ’ επέκταση, χωρίς τη μεσολάβηση του κεφαλαίου. Η ιστορία της 
ανάπτυξης του πυρήνα του λειτουργικού συστήματος Linux είναι κατα-
τοπιστική. Ο Linus Torvalds εγκαινίασε το έργο τον Οκτώβριο του 1991. 
Το περιέγραψε ως ένα εργαλείο «από χάκερς για χάκερς» στο οποίο 
μπορούσε κανείς να συνεισφέρει επί μιας αμιγώς εθελοντικής βάσης 
(Torvalds 1991). Η ανάπτυξη ενός λειτουργικού συστήματος είναι ένα 
τεράστιο εγχείρημα που ενέχει μια γιγαντιαία προσπάθεια προγραμμα-
τισμού και τη δαπάνη χιλιάδων εργατοώρων. Επωφελούμενο τη διάχυ-
ση του διαδικτύου στις αρχές της δεκαετίας του 1990, το Linux ήταν το 
πρώτο έργο που χρησιμοποίησε το υπολογιστικό δίκτυο για γεωγραφικά 
αποκεντρωμένη συνεργασία μεγάλης κλίμακας. Το μέγεθος της κοινής 
προσπάθειας είναι θετικά συσχετισμένο με το γοργό ρυθμό των εκδόσε-
ών της. Στον πρώτο μήνα κατόπιν της ανακοίνωσης του Torvalds έγιναν 
τρεις εκδόσεις. Πριν από τη δημοσίευση της έκδοσης 1.0 το Μάρτιο του 
1994, έγιναν δέκα εκδόσεις το Δεκέμβριο του 1993, δεκατέσσερις τον 
Ιανουάριο του 1994 κι έντεκα το Φεβρουάριο του 1994. 
   Αυτή η πρακτική του εκδίδω «νωρίς και συχνά» είναι εκ διαμέτρου 
αντίθετη με την τυπική εμπορική ανάπτυξη λογισμικού όπου οι χρή-
στες έρχονται σε επαφή με το προϊόν μονάχα στα τελικά του στάδια. 
Οι πρώιμες εκδόσεις θεωρούνται ελαττωματικές και οι εταιρείες δεν 
επιθυμούν να εξαντλήσουν την υπομονή των χρηστών τους. Απεναντίας, 
στο Linux αυτή η πρακτική αποδείχθηκε καθοριστική για την κινητοποί-
ηση των συμμετεχόντων, αναγνωρίζοντας τη συμβολή των πρόσφατων 
συνεισφορών τους και παροτρύνοντας τους να συνεχίσουν. Η κοινοτική 
εθιμοτυπία επιβάλλει την αναφορά όλων των συνεισφορών στο αρχείο 
ευσήμων που συνοδεύει κάθε έκδοση. Με τον τρόπο αυτό, οι συντελε-
στές αναγνωρίζουν τους εαυτούς τους πιο άμεσα στο προϊόν της συλλο-
γικής τους εργασίας και το αναγνωρίζουν ως δικό τους.          
   Τα πρώτα χρόνια η διαδικασία ανάπτυξης του Linux ήταν ιδιαίτερα 
απλή και ξεκάθαρη: διαγραμματικώς, ακολουθούσε μια ευθεία γραμμή 
από τον Torvalds που διάνεμε την επίσημη έκδοση στους προγραμμα-
τιστές που κατέβαζαν το λογισμικό, έκαναν αλλαγές για να διορθώσουν 
ελαττώματα ή για να διευρύνουν τη λειτουργικότητα του, και μετά τις ξα-
να-τροφοδοτούσαν πίσω στον Torvalds για να αποφασίσει ως προς την 
καταλληλότητα τους να ενσωματωθούν στην επόμενη επίσημη έκδοση. 
Παραδοσιακά κριτήρια και εργαλεία διαχείρισης έργου της μηχανικής 
λογισμικού αποφεύχθησαν σκόπιμα: όχι διορίες, ημερομηνίες έκδοσης 
ή σχεδιασμός στο επίπεδο του συστήματος. Με την απουσία μιας κε-
ντρικά σχεδιασμένης κατανομής της εργασίας για την ανάθεση καθη-
κόντων σε προγραμματιστές, οι προγραμματιστές ανέλαβαν καθήκοντα 



Η ομότιμη προοπτική

-93-

σύμφωνα με τα δικά τους ενδιαφέροντα. 
   Ωστόσο, για να αποφορτιστεί η πίεση που η διεύρυνση της κοινότητας 
των συντελεστών επέφερε στο συντονισμό του έργου, μια οργανωσιακή 
δομή πήρε σταδιακά μορφή: περίπου μια ντουζίνα χάκερς με εκτεταμέ-
νη εμπειρία σε μια περιοχή του συστήματος ανέλαβαν το καθήκον της 
επισκόπησης των patches9 που υποβάλλονται από την ευρύτερη κοινό-
τητα. Αυτοί οι «έμπιστοι αξιωματικοί» είναι υπεύθυνοι για ένα κομμάτι 
του Linux και οι συντελεστές στέλνουν τα patches τους κατευθείαν σε 
αυτούς.
   Μονάχα μια χούφτα έργων ΕΛΛΑΚ έχει υιοθετήσει μια τυπική διαδι-
κασία ψηφοφορίας για την εκλογή αρχηγών και την επίλυση διαφωνιών. 
Στις περισσότερες περιπτώσεις η διακυβέρνηση των έργων φαίνεται 
άτυπη, δυσδιάκριτη και ιεραρχική. Μια πιο διεισδυτική ματιά, όμως, 
αποκαλύπτει ότι υπάρχει ένας διαφορετικής μορφής έλεγχος ενάντια 
στις ασυμμετρίες της εξουσίας. Η θέση των «αξιωματικών» εκχωρεί-
ται από την αναγνώριση της κοινότητας και αυτή η εξουσία μπορεί να 
ανακληθεί ανά πάσα στιγμή (Moody 2001: 81,84). Άρα ο ρόλος του αξι-
ωματικού δεν είναι αυτός του αρχηγού με τη συνηθισμένη έννοια του 
όρου. Ακόμη και ο Torvalds, παρά το υψηλό του κύρος, έχει αναγκαστεί 
να υποχωρήσει από αποφάσεις υπό την απειλή παραμερισμού του από 
άλλους συντελεστές. 
   Ουσιαστικώς, η κατεύθυνση του Linux απορρέει από την αθροιστική 
σύνθεση των μετατροπών που συνεισφέρουν οι ατομικοί προγραμματι-
στές (Ingo 2006, van Wendel de Joode 2005). Όταν δύο διαφορετικές 
λύσεις ανταγωνίζονται για το ίδιο πρόβλημα, δοκιμάζονται και οι δύο 
(Torvalds 2004). Έτσι οι διαμάχες επί τεχνικών θεμάτων επιλύονται σε 
παράλληλες γραμμές ανάπτυξης. Σε μια κοινότητα που «απορρίπτει 
βασιλιάδες, προέδρους και ψηφοφορίες, αλλά πιστεύει στην πρόχειρη 
συναίνεση και στον κώδικα που δουλεύει» (Clark 1992), οι αποφάσεις 
παίρνονται από αυτούς που κάνουν τη δουλειά (McCormick 2003). Απο-
φασιστική είναι η ελευθερία των δημιουργών να «διχαλώσουν» (fork) 
ένα έργο, παίρνοντας τον κώδικα που αποτελεί τη βάση του και ξεκι-
νώντας μια ανεξάρτητη διαδικασία ανάπτυξης του. Βασικά, αυτό που 
προστατεύεται από τη ΓΑΔΧ είναι το δικαίωμα να διχαλώσεις ένα ανα-
πτυξιακό έργο.10 Έτσι οι αρχηγοί των έργων βρίσκονται σε διαρκή επα-
9. Το patch είναι ένα μικρό κομμάτι λογισμικού σχεδιασμένο να διορθώσει προβλήματα ή 
να εκσυγχρονίσει (update) ένα υπολογιστικό πρόγραμμα.
10. Ένα έργο «διχαλώνεται» (forks) όταν ως αποτέλεσμα της δυσαρέσκειας με το επίσημο 
παρακλάδι ανάπτυξης, μια μερίδα των συντελεστών κάνει μια κόπια του πηγαίου κώδικα 
και ξεκινάει ανεξάρτητη ανάπτυξη, εγκαινιάζοντας έτσι ένα εναλλακτικό έργο. Λόγω των 
δικαιωμάτων που εκχωρεί στους τελικούς χρήστες, το ΕΛΛΑΚ μπορεί να διχαλωθεί χωρίς 
τη συγκατάθεση του αρχικού του δημιουργού. 



Πέρα από το κράτος και την αγορά

-94-

γρύπνηση αφού η ουσιαστική σημασία μιας διχάλωσης εξαρτάται από 
την αφοσίωση των δημιουργών και χρηστών της. 
   Η ίδια νοοτροπία διακρίνεται στη σπονδυλωτή (modular) αρχιτεκτονι-
κή του Linux. Η δομοστοιχείωση/σπονδυλώτητα (modularity) είναι μια 
μορφή αποσύνθεσης διαδικασιών (task decomposition). Χρησιμοποιεί-
ται για να διαχωρίσει την εργασία διαφορετικών ομάδων, δημιουργώντας 
έτσι σχετιζόμενα, αλλά χωριστά υπο-έργα. Επειδή ένα δομοστοιχειωτό 
σύστημα «μπορεί να χτιστεί κομματιαστά, και άλλοι μπορούν να βοη-
θήσουν δουλεύοντας αυτόνομα σε κάποιο από τα διάφορα κομμάτια» 
(Moody 2001), μια δομοστοιχειωτή αρχιτεκτονική μειώνει την ανάγκη 
για κεντρικό συντονισμό και καθιστά δυνατή την παράλληλη ανάπτυξη. 
Λέει ο Torvalds: «με τον πυρήνα Linux έγινε πολύ γρήγορα προφανές 
ότι θέλουμε να έχουμε ένα σύστημα που είναι όσο πιο δομοστοιχειω-
τό γίνεται. Το αναπτυξιακό μοντέλο του ανοικτού κώδικα το απαιτεί 
στην πραγματικότητα αφού διαφορετικά δεν μπορείς εύκολα να έχεις 
ανθρώπους να δουλεύουν παράλληλα. Είναι πολύ οδυνηρό όταν έχεις 
ανθρώπους που δουλεύουν στο ίδιο κομμάτι του πυρήνα και έρχονται 
σε σύγκρουση».
   Η δομή παράλληλης ανάπτυξης του πυρήνα Linux ολοκληρώνεται σε 
παράλληλες εκδόσεις του προϊόντος. Η δομή παράλληλης έκδοσης για 
το Linux εγκαινιάσθηκε με την έκδοση 1.1 τον Απρίλη του 1994 όταν το 
Linux χωρίστηκε σε δυο δέντρα: το σταθερό και το αναπτυξιακό παρα-
κλάδι.11 Ο εκπληκτικός ρυθμός ανάπτυξης του Linux μπορεί να απο-
δοθεί αναδρομικά σε αυτήν την απόφαση. Ενάντια στην προσδοκία ότι 
καθώς το Linux μεγάλωνε σε μέγεθος και πολυπλοκότητα ο ρυθμός 
ανάπτυξης του θα μειωνόταν, το αναπτυξιακό παρακλάδι του Linux εξα-
κολουθεί να αναπτύσσεται με ραγδαίους ρυθμούς (Godfrey και Tu 2000, 
Robles 2005). Αυτό που πρέπει να σημειωθεί εδώ είναι ότι η δομοστοι-
χείωση/σπονδυλώτητα δεν είναι απλώς μια σχεδιαστική επιλογή που 

11. Πρέπει να σημειωθεί ότι στην πορεία του χρόνου ο αριθμός των παρακλαδιών που 
συγκροτούν την αναπτυξιακή διαδικασία έχει αυξηθεί. Με την έκδοση 2.6 αποφασίστηκε 
να αλλάξει η μέθοδος αρίθμησης εκδόσεων για να επιταχυνθεί ο ρυθμός των σταθερών 
εκδόσεων (ώστε μια νέα έκδοση να κυκλοφορεί ανά δύο ως τρεις μήνες). Ως αποτέλεσμα, 
η αναπτυξιακή διαδικασία τώρα αποτελείται από το κύριο 2.6.x δέντρο (όπου συγχωνεύε-
ται κώδικας από το πειραματικό παρακλάδι προτού κυκλοφορήσει ως μια νέα μείζων στα-
θερή έκδοση), το 2.6.x.y σταθερό δέντρο (από όπου γίνονται οι δευτερεύουσες σταθερές 
εκδόσεις) και το 2.6.x -mm δέντρο (πειραματικό). Για μια αναλυτική συζήτηση των διαφο-
ρετικών παρακλαδιών, δες P. Ciarrocchi, 2005. Introduction to linux kernel development 
process, <http://linux.tar.bz/articles/2.6-development_process>, G. Kroah-Hartman, 
2005. How-to do Linux kernel development, <http://lxr.linux.no/source/Documentation/
HOWTO> και Kroah-Hartman, 2007. Linux Kernel Development: How Fast it is Going, 
Who is Doing it, What They are Doing, and Who is Sponsoring it, Proceedings of the 
Linux Symposium, Ottawa, Canada, June 27-30.



Η ομότιμη προοπτική

-95-

έχει αποδειχθεί τεχνικά ανώτερη στη διαχείριση ενός αποκεντρωμένου 
και συνεργατικού έργου ανάπτυξης λογισμικού.12 Αυτή η συγκεκριμέ-
νη σχεδιαστική επιλογή αντικατοπτρίζει τη διαδικασία ανάπτυξης μέσα 
στην οποία πάρθηκε και ως τέτοια η δομοστοιχείωση συνεπικουρεί τις 
κοινωνικές σχέσεις και τις αξίες της κοινότητας των χάκερς.
   Μια προσέγγιση υπό το πρίσμα της εργατικής θεωρίας εγείρει την 
ερώτηση του πώς κατανέμεται η εργασία στην κοινότητα των χάκερς. 
Στις δεκατέσσερις εκδόσεις του Linux (από την έκδοση 2.6.11 έως 
2.6.24) που πραγματοποιήθηκαν στο διάστημα τριών περίπου χρόνων 
(από τις 2 Μαρτίου 2005 έως τις 24 Ιανουαρίου 2008), 3.678 διαφορε-
τικά άτομα συνείσφεραν 83.432 αλλαγές. Με μέσο όρο πέντε χιλιάδες 
αλλαγές ανά (σταθερή) έκδοση και με μια νέα (σταθερή) έκδοση ανά 
2,7 μήνες, το Linux μεγαλώνει με τον εκπληκτικό ρυθμό του 10% ανά 
έτος. Οι εθελοντές αναλογούν για περίπου 27% των αλλαγών, ακολου-
θεί η Red Hat (11,2%), η Novell (8,9%), η IBM (8,3%), η Intel (4,1%), η 
Linux Foundation (2,6%), η Consultant (2,5%), η SGI (2,0%), η MIPS 
Technologies (1,6%), η Oracle (1,3%), η MontaVista (1,2%), η Google 
(1,1%), η Linutronix (1%), η HP (0,9%), η NetApp (0,9%), η SWsoft 
(0,9%), η Renesas Technology (0,9%), η Freescale (0,9%), η Astaro 
(0,9%), η Academia (0,8%), η Cisco (0,5%), η Simtec (0,5%), η Linux 
Networx (0,5%), η Q Logic (0,5%), η Fujitsu (0,5%), η Broadcom (0,5%) 
και άλλες. Η συνολική συμμετοχή από επιχειρήσεις παρουσιάζει στα-
θερή αύξηση όπως και ο αριθμός των συνεισφερόντων δημιουργών 
(Kroah-Hartman et al. 2008).

12. Εμπειρικές μελέτες δείχνουν ότι η δομοστοιχειωτή αρχιτεκτονική δεν χαρακτηρίζει 
μονάχα το Linux, αλλά το αναπτυξιακό μοντέλο του ΕΛΛΑΚ γενικότερα. Για παράδειγμα, 
οι MacComack, Rusnak και Baldwin βρήκαν ότι η δομή του κώδικα του Mozilla έγινε 
δομοστοιχειωτή κατόπιν της διανομής του υπό μια άδεια ΕΛΛΑΚ (A. MacCormack, J. 
Rusnak και C. Baldwin, 2006. Exploring the Structure of Complex Software Designs: 
An Empirical Study of Open Source and Proprietary Code, Management Science, Vol. 
52, No.7, July).



Πέρα από το κράτος και την αγορά

-96-

Έκδοση πυρήνα Αριθμός δημιουργών Αριθμός επιχειρήσεων
2.6.11 483 71
2.6.12 701 90
2.6.13 637 91
2.6.14 625 89
2.6.15 679 96
2.6.16 775 100
2.6.17 784 106
2.6.18 897 121
2.6.19 878 126
2.6.20 728 130
2.6.21 834 132
2.6.22 957 176
2.6.23 991 178
2.6.24 1.057 186

Σύνολο: 3.678 271

Πίνακας 1: αριθμός ατομικών δημιουργών και εργοδοτών

   Ωστόσο, παρά το μεγάλο αριθμό συμμετεχόντων, η περισσότερη δου-
λειά γίνεται ακόμα και σήμερα από μια σχετικά μικρή ομάδα δημιουρ-
γών. Οι δέκα κορυφαίοι συντελεστές είναι υπεύθυνοι για το 15% των 
αλλαγών και οι κορυφαίοι τριάντα για το 30% (Kroah-Hartman et al. 
2008). Παρόμοιες κατανομές εργασίας κατά μήκος της αναπτυξιακής 
κοινότητας έχουν παρατηρηθεί και σε άλλα πολυμελή έργα ελεύθερου 
λογισμικού όπως το Apache, το Mozilla και το FreeBSD (Dinh-Trong 
και Bieman 2005, Mockus et al. 2002). 
   Οι αριθμοί υπονοούν μια δυσαναλογία στο φόρτο εργασίας, αλλά αυτό 
δεν μεταφράζεται απαραιτήτως σε μια συγκεκαλυμμένη, κεντρικά σχε-
διασμένη κατανομή εργασίας. Η κατανομή της εργασίας στην ανάπτυ-
ξη ΕΛΛΑΚ είναι το άμεσο αποτέλεσμα της συνήθης διαδικασίας μέσω 
της οποίας κάποιος προσχωρεί σε ένα έργο και «προβιβάζεται» από 
περιφερειακές (αλλά συνάμα και απαραίτητες) δραστηριότητες, όπως 
η αναφορά ελαττωμάτων και η επιδιόρθωση τους, στην ανάπτυξη νέας 
λειτουργικότητας. Καθώς το δικαίωμα ενσωμάτωσης αλλαγών στην κε-



Η ομότιμη προοπτική

-97-

ντρική αποθήκη (repository) ενός έργου (δηλαδή στο σύστημα ελέγχου 
εκδόσεων)13 παραχωρείται μόνο σε αυτούς τους συνεισφέροντες με 
μακρύ ιστορικό από αλλαγές που έγιναν αποδεχτές, τυπικά κάποιος 
προσχωρεί σε ένα έργο αναφέροντας προβλήματα και υποβάλλοντας δι-
ορθώσεις στα προβλήματα που έχουν ήδη καταχωρηθεί. Με αυτόν τον 
τρόπο τα έργα ΕΛΛΑΚ έχουν βρει ένα μηχανισμό για την επιλογή προ-
γραμματιστών στην κεντρική αναπτυξιακή ομάδα που συμβαδίζει με το 
ισχυρό αξιοκρατικό ήθος της κοινότητας των χάκερς.14

Πώς το κεφάλαιο εγγράφει κοινότητες χρηστών στη διαδικασία αξι-
οποίησης

Το αναπτυξιακό μοντέλο των χάκερς έχει κερδίσει την ευρεία αποδο-
χή του εμπορικού κόσμου τα τελευταία δέκα χρόνια. Το 1998 στάλθηκε 
μια ανοιχτή πρόσκληση προς τις μεγάλες επιχειρήσεις, όταν πολλοί από 
τους κινούντες τα νήματα στην κοινότητα των χάκερς μαζεύτηκαν στο 
Freeware Summit στο Πάλο Άλτο, με σκοπό να προσελκύσουν τον επι-
χειρηματικό κόσμο. Στο σχέδιό τους ήταν και η επιλογή μιας ετικέτας 
που θα ακουγόταν λιγότερο απειλητική στην επικρατούσα τάξη από τον 
όρο «ελεύθερο λογισμικό». Αντ’ αυτού η συνάντηση τελικά αποφάσισε 
να χρησιμοποιήσει την ονομασία «ανοικτός κώδικας». Γρήγορα δια-
δόθηκε κι έχει γίνει ο όρος με τον οποίο οι περισσότεροι γνωρίζουν 
το λογισμικό των χάκερς σήμερα. Λίγο μετά τη συνάντηση αυτή, η ΙΒΜ 
ανακοίνωσε την αφοσίωσή της στον ανοικτό κώδικα. Η εταιρεία έκτοτε 
έχει επενδύσει μεγάλα ποσά στο Apache και στο Linux, διαλαλώντας 
την υποστήριξη της με το παλιό χίπικο σύνθημα «Ελευθερία, Αγάπη, 
Linux». Η Oracle, η Compaq, η Dell, η Hewlett Packard, η Intel και 
πολλές άλλες γρήγορα ακολούθησαν. Η συρροή πολυεθνικών έδωσε 
ώθηση στην ανάπτυξη μικρομεσαίων επιχειρήσεων, όπως η Red Hat 
και η MySQL, που ειδικεύονται σε προϊόντα και υπηρεσίες ΕΛΛΑΚ. 
   Σήμερα, σχεδόν κάθε μεγάλη εταιρεία υπολογιστών, με αξιοσημείωτη 
εξαίρεση την Microsoft, παρεκκλίνει από την πορεία της για να πλευρί-
σει την κοινότητα των χάκερς (Weber 2004). Είναι εύλογο να υποθέσου-
με ότι η σύνθεση της κοινότητας των χάκερς έχει μετασχηματιστεί από 
την εισροή επιχειρηματικών κεφαλαίων. Μια μελέτη 287 έργων ΕΛΛΑΚ 

13. Το σύστημα ελέγχου εκδόσεων (version control system) είναι ένα εργαλείο που χρησι-
μοποιείται ευρύτατα στην ανάπτυξη λογισμικού μεγάλης κλίμακας για την παρακολούθη-
ση της εξέλιξης και για τον έλεγχο επί των αλλαγών στο λογισμικό προϊόν υπό ανάπτυξη.
14. Σχετικά με το ήθος των χάκερς, δες S. Levy, 1994. Hackers: Heroes of the Computer 
Revolution, Penguin.



Πέρα από το κράτος και την αγορά

-98-

εκτίμησε ότι περίπου το 40% όλων των συντελεστών είναι είτε άμεσα 
αμειβόμενοι για την εκτέλεση της εν λόγω εργασίας ή παροτρύνονται 
από τους εργοδότες τους να συμμετέχουν σε έργα ελεύθερου λογισμι-
κού κατά τις ώρες γραφείου. Επιπροσθέτως, περίπου το 58% των ερω-
τηθέντων ήταν εργαζόμενοι πλήρης απασχόλησης στη βιομηχανία υπο-
λογιστών. Ένα άλλο 20% ήταν φοιτητές υπολογιστών. Λαμβάνοντας αυτά 
υπόψιν, δεν είναι αδικαιολόγητο να θεωρήσουμε την κοινότητα ΕΛΛΑΚ 
ως μια λεκάνη για την παροχή ισόβιας μάθησης σε εργαζόμενους. 
   Ενώ αυτές οι παρατηρήσεις είναι σύμφωνες με άλλες μελέτες που 
αναφέρουν τη σημαντική ανάμιξη μισθωτών σε εθελοντικές κοινότητες 
ΕΛΛΑΚ, αυτή η δημοσκόπηση είναι ενδιαφέρουσα για έναν ακόμη λόγο, 
αφού καταγράφει ίχνη δυσαρέσκειας εκ μέρους των εργαζομένων. Πε-
ρίπου 17% από τους ερωτηθέντες είπαν ότι συμμετέχουν σε έργα ΕΛ-
ΛΑΚ χωρίς να το γνωρίζουν οι προϊστάμενοι τους (Lakhani και Wolf 
2005). Αυτό μας προειδοποιεί να μην βιαστούμε καταλήγοντας στο συ-
μπέρασμα ότι η εκτεταμένη αντιπροσώπευση εταιρειών στην κοινότητα 
των χάκερς μεταφράζεται αυτομάτως σε επιχειρηματικό έλεγχο επί αυ-
τών των δραστηριοτήτων.
   Ο επιχειρηματικός εναγκαλισμός του αναπτυξιακού μοντέλου του ΕΛ-
ΛΑΚ πρέπει να ειδωθεί σε συνάρτηση με το ιστορικό της αναδόμησης 
της αγοράς εργασίας. Κύριο χαρακτηριστικό αυτής της αναδόμησης 
είναι η εξάλειψη του διαχωριστικού συνόρου μεταξύ καταναλωτών και 
παραγωγών. Μια τέτοια τάση είχαν εισηγηθεί ήδη από το 1980 οι μελ-
λοντολόγοι με τη φράση «η αυγή του παρα-ναλωτή (prosumer)» (Toffler 
1981). Σήμερα, είναι κανονιστική αρχή της κριτικής της πνευματικής 
ιδιοκτησίας να τοποθετεί τις διαμάχες που περιβάλλουν τον νόμο περί 
copyright υπό το πρίσμα των ενεργών καταναλωτών και οπαδών. Μελ-
λοντολόγοι και κριτικοί αναμένουν ότι οι οπαδοί θα επιφέρουν μια πιο 
δημοκρατική, συμμετοχική μορφή μιντιακής κατανάλωσης. Εγκωμιά-
ζουν τον αλτρουισμό των κοινοτήτων που δουλεύουν μαζί. Ελάχιστα κα-
λυμμένο κάτω από τις φανφάρες είναι το τελικό κριτήριο του κέρδους. 
   Οι επιχειρηματικοί γκουρού είναι περισσότερο ειλικρινείς: εδώ η ευ-
καιρία να πλουτίσεις γρήγορα εγγράφοντας την κοινότητα δηλώνεται 
χωρίς υπεκφυγές (π.χ. Hagel και Armstrong 1997, Libert, Spector και 
Tapscott 2007, Silver 2007). Έτσι γίνεται ολοφάνερο ότι αυτή η τάση 
συνορεύει με περισσότερο οικεία πειράματα πάνω σε γνωστές απατεω-
νιές όπως τα πάρτι με τάπερς, το δικτυακό μάρκετινγκ και οι πυραμίδες. 
Κοινό τους σημείο είναι ότι εμπλέκουν τον καταναλωτή στην προώθηση 
και ανάπτυξη του προϊόντος. Όπως έχουν επισημάνει στο παρελθόν δι-
άφορες κριτικές φωνές, οι εργασίες ανατίθενται εξωτερικώς στο πλή-



Η ομότιμη προοπτική

-99-

θος15 σε μια οικονομία που ολοένα και περισσότερο στηρίζεται στην 
απλήρωτη εργασία εθελοντών και χρηστών (Gimenez 2007, Terranova 
2004).
   Οι εταιρείες ΕΛΛΑΚ παρέχουν μια καλή αφετηρία για τη θεώρηση της 
κατάστασης που έχει περιγραφεί ποικιλοτρόπως ως η «αληθινή υπαγω-
γή της κοινωνίας» ή το «κοινωνικό εργοστάσιο». Δεν πιστεύουμε ότι ως 
αποτέλεσμα η οικονομία έχει καταστεί ανεπίδεκτη μετρήσεως. Απενα-
ντίας, η επικέρδεια των εταιρειών ΕΛΛΑΚ μπορεί να αναλυθεί με τη θε-
ωρία της αξίας του Μαρξ. Η Red Hat παραδειγματίζει αυτό που μπορεί 
να αποκαλεστεί ένα επιχειρηματικό μοντέλο «πλεονάζοντος κέρδους». 
Μια ακρογωνιαία λίθος στην οικονομική θεωρία του Μαρξ είναι ότι η 
εργασία είναι η πηγή της υπεραξίας. Επιπροσθέτως, η υπεραξία που ο 
καπιταλιστής μπορεί να συσσωρεύσει εξαρτάται από τον αριθμό των ερ-
γατών που θέτει σε κίνηση. Ο Μαρξ αναγνώρισε την πιθανότητα ωστόσο 
για τον καπιταλιστή να αποκτήσει περισσότερη υπεραξία: ενίοτε ο καπι-
ταλιστής καταφέρνει να τοποθετήσει την επιχείρηση του τόσο ευνοϊκά, 
που η υπεραξία εργατών μισθωμένων από ανταγωνιστές καταλήγει στις 
τσέπες του. 
   Το πλέον γνωστό παράδειγμα συνιστά ο καπιταλιστής που εφευρίσκει 
μια ανώτερη τεχνική παραγωγής αγαθών. Η δαπάνη για την παραγω-
γή του εμπορεύματος πέφτει κάτω από το κοινωνικό μέσο όρο, δηλα-
δή το μέσο κόστος που οι ανταγωνιστές επωμίζονται όταν παράγουν 
το εμπόρευμα. Τα εμπορεύματα παράγονται σε διαφορετικά επίπεδα 
κόστους, αλλά αφού είναι όμοια, όλα πουλιούνται στην αγορά με την 
ίδια τιμή. Έτσι ο πιο αποδοτικός καπιταλιστής (που παράγει το εμπό-
ρευμα με το πιο χαμηλό κόστος) κερδίζει το όφελος της αποδοτικό-
τητας του ως δώρο από τους άλλους καπιταλίστες. Αυτό το δώρο είναι 
γνωστό ως «πλεονάζον κέρδος». Το πλεονέκτημα είναι εφήμερο καθώς 
οι υπόλοιποι καπιταλιστές θα προσπαθήσουν να μιμηθούν τον εφευρέ-
τη. Όταν η πλειοψηφία έχει υιοθετήσει τη νέα τεχνική, το μέσο κόστος 
παραγωγής θα προσαρμοστεί στο νέο σημείο ισορροπίας. Το πλεονάζον 
κέρδος εξανεμίζεται για τον μεμονωμένο καπιταλιστή. Δεν είναι οφέλη 
αποδοτικότητας σε απόλυτους όρους που παρέχουν το ζητούμενο μέτρο 
σύγκρισης. Είναι οφέλη αποδοτικότητας σε σχέση με άλλους παραγω-
γούς. Το κύριο σημείο εδώ είναι ότι το πλεονάζον κέρδος υφίσταται εξ 
ορισμού ως μια απόκλιση από το φυσιολογικό μέτρο απόδοσης.
   Η ύπαρξη των επιχειρηματικών μοντέλων ΕΛΛΑΚ μπορεί να κατανο-

15. Ο όρος crowdsourcing που εδώ αποδίδεται περιφραστικά ως εξωτερική ανάθεση στο 
πλήθος (πληθο-πορισμός σε ακριβή μετάφραση) αναφέρεται στην ανάθεση ενός έργου 
που παραδοσιακά διεκπεραιώνεται από έναν υπάλληλο ή ανάδοχο, σε μια απροσδιόριστη 
αλλά πολυμελή ομάδα, συνήθως με τη μορφή ανοικτής πρόσκλησης.  



Πέρα από το κράτος και την αγορά

-100-

ηθεί ως μια παραλλαγή αυτού του θέματος. Εταιρείες όπως η Red Hat 
μισθώνουν εργάτες για να εξατομικεύσουν προϊόντα ΕΛΛΑΚ στις προτι-
μήσεις της πελατείας τους και για να παρέχουν υπηρεσίες υποστήριξης 
επί αυτών. Αυτές οι δραστηριότητες παράγουν ένα μέτριο ποσό υπε-
ραξίας. Η εισροή μισθωτής εργασίας είναι οριακή σε σύγκριση με το 
τεράστιο ποσό εθελοντικής εργασίας που υπεισέρχεται στη συγγραφή 
του βασικού κορμού του κώδικα. 
   Η δωρεάν εργασία δεν είναι όμως αυτομάτως απαλλαγμένη από αξία. 
Έχει αξία αν «κοπιάρει» και υποκαθιστά τη μισθωτή εργασία που επιτε-
λείται αλλού στην οικονομία. Με άλλα λόγια, η αξία της άμισθης εργασί-
ας των δημιουργών ΕΛΛΑΚ υφίσταται σε σχέση με τη μισθωτή εργασία 
των απασχολούμενων σε επιχειρήσεις προγραμματιστών. Αμφότεροι 
δουλεύουν για την εύρεση λύσεων σε παρόμοια προβλήματα. Όσο το 
κοινωνικό μέσο κόστος της επίλυσης ενός υπολογιστικού προβλήματος 
καθορίζεται από τη μισθωτή εργασία και από σχέσεις πνευματικής ιδιο-
κτησίας, η εθελοντική εργασία και οι ελεύθερες άδειες κόβουν τα κόστη 
κάτω από αυτόν τον κοινωνικό μέσον όρο. Σε αυτήν την περίπτωση, το 
πλεονάζον κέρδος δεν απορρέει από τη μείωση του προσωπικού λόγω 
μιας τεχνολογικής καινοτομίας, άλλα δημιουργείται όταν η εργασία με-
ταναστεύει από πληρωμένους εργάτες σε απλήρωτους χρήστες λόγω 
μιας οργανωτικής καινοτομίας, π.χ. πληθο-πορισμός (crowdsourcing). 
   Παραμένει ανοιχτό το θέμα αν η εξαρτώμενη από το copyright φράξια 
της καπιταλιστικής τάξης (Microsoft, Hollywood, δισκογραφικές) μπο-
ρεί να ακολουθήσει και να γεφυρώσει το χάσμα στο κόστος παραγωγής. 
Η πολιτική «μοιραζόμενης πηγής» της Microsoft όπου επιλεγμένοι πε-
λάτες έχουν πρόσβαση στον πηγαίο κώδικα της Microsoft, μπορεί να 
ειδωθεί ως μια απόπειρα σμίκρυνσης της απόστασης ανάμεσα στο ιδιό-
κτητο λογισμικό και στο ΕΛΛΑΚ. Ωστόσο, στη βάση του τι μας έχει διδά-
ξει καλά η ιστορική εμπειρία, η διευθυντική μονομανία με τον έλεγχο, 
μάλλον θα καταστρέψει την προσπάθεια. Ίσως αυτές οι επιχειρήσεις δεν 
μπορέσουν να μιμηθούν το μοντέλο του ΕΛΛΑΚ, διατηρώντας συνάμα 
την επικέρδεια τους. Αν η ανάλυση μας είναι σωστή, το επιχειρηματι-
κό μοντέλο πλεονάζοντος κέρδους της Red Hat θα εξακολουθήσει να 
ευημερεί στο περιθώριο της οικονομίας, απομυζώντας τη διάφορα στο 
κόστος παραγωγής.
   Από αυτό μπορούμε να αντλήσουμε δυο σημαντικά συμπεράσματα. 
Πρώτον, οι χάκερς και οι αγωνιζόμενοι εναντίον του νόμου περί πνευ-
ματικής ιδιοκτησίας, σφάλλουν που νομίζουν ότι οι επιχειρήσεις ΕΛ-
ΛΑΚ, κινούμενες από ελεύθερες αγορές και ελεύθερη τεχνολογία, είναι 
προορισμένες να παραγκωνίσουν και να αντικαταστήσουν τα μονοπώλια 
πνευματικής ιδιοκτησίας. Η Red Hat μπορεί να είναι επικερδής μονά-



Η ομότιμη προοπτική

-101-

χα σε σχέση με το διογκωμένο κοινωνικό μέσο κόστος παραγωγής της 
Microsoft. Και οι δυο εξαρτώνται με διαφορετικούς τρόπους από την 
ύπαρξη δικαιωμάτων πνευματικής ιδιοκτησίας. Οπότε η κατάργηση της 
πνευματικής ιδιοκτησίας είναι ασύμβατη με τον καπιταλισμό και αυτή η 
δήλωση δεν ανατρέπεται από την ύπαρξη επιχειρήσεων που επωφελού-
νται από προϊόντα ΕΛΛΑΚ και υπηρεσίες. 
   Δεύτερον, αν πρόκειται να ακολουθήσουμε τη σκέψη αυτή στη λογι-
κή της κατάληξη, οι μέτοχοι της Red Hat δεν επωφελούνται εις βάρος 
της κοινότητας των εθελοντών δημιουργών, αλλά μέσω της «εξομοίω-
σης της κοινωνικής υπεραξίας» εντατικοποιούν την εκμετάλλευση των 
προγραμματιστών που προσλαμβάνονται από τη Microsoft. Βέβαια, ο 
ισχυρισμός αυτός είναι ανακόλουθος των εκ της άμεσης αντίληψης δε-
δομένων και ίσως δεν πρέπει να τραβηχτεί υπερβολικά. Είναι εν τούτοις 
αξιοσημείωτος διότι αναδεικνύει σε τι συνίσταται ο επιχειρηματικός εν-
θουσιασμός για τον ανοικτό κώδικα. Και πιο συγκεκριμένα στην προσ-
δοκία των διευθυντών ότι οι ελεύθερες άδειες και οι άδειες ανοικτού 
κώδικα θα επιβάλουν μια γενική πτωτική πίεση στους μισθούς και στις 
εργασιακές συνθήκες των εργαζομένων σε επιχειρήσεις προγραμματι-
στών.
   Παρά τα όσα έχουμε πει, βρισκόμαστε ακόμη μακριά από μια ορι-
στική γνώμη για το ΕΛΛΑΚ. Ενώ οι επιχειρήσεις σίγουρα ελπίζουν να 
αντιπαραθέσουν κοινότητες χρηστών ενάντια στη μισθωτή εργασία, ο 
«πληθο-πορισμός» δεν είναι παρά μία από τις πιθανές εκβάσεις της 
παρούσας κατάστασης. Αντιμέτωποι με τέτοιες έγνοιες, οι χάκερς συ-
νήθως υποδεικνύουν τις αυξανόμενες ευκαιρίες απασχόλησης εντός 
των επιχειρήσεων ΕΛΛΑΚ. Είναι πολύ πιθανό οι επαγγελματίες δημι-
ουργοί ΕΛΛΑΚ να καταλήξουν σε μια ισχυρότερη θέση συγκριτικά με 
προγραμματιστές που απασχολούνται στην παραγωγή ιδιόκτητου λογι-
σμικού, καθώς οι άδειες ανοικτού κώδικα αφαιρούν το πλεονέκτημα 
που διαφορετικά έχουν οι επιχειρήσεις επί των εργαζομένων λόγω της 
ιδιοκτησίας των μέσων παραγωγής λογισμικού. Όταν τα εργαλεία λογι-
σμικού είναι δημοσίως διαθέσιμα υπό μια ελεύθερη άδεια, η κύρια έλ-
λειψη που παραμένει στην αγορά συνίσταται στην ικανότητα συγγραφής 
λογισμικού, δίνοντας έτσι το πλεονέκτημα στην ελεύθερη εργασία. 
   Για να προσδιορίσουμε ποιο είναι το πιο πιθανό σενάριο απαιτείται 
περαιτέρω μελέτη της αναδυόμενης αγοράς εργασίας για δημιουργούς 
ΕΛΛΑΚ. Επίσης, πρέπει να λάβουμε υπόψιν τη μοναδική θέση του τομέα 
υπολογιστών στον καπιταλισμό σήμερα. Αυτό δημιουργεί μια κατάσταση 
που ευνοεί τους προγραμματιστές ανεξαρτήτως του αν δουλεύουν με 
ΕΛΛΑΚ ή με ιδιόκτητο λογισμικό. Αυτή η ευνοϊκή θέση είναι εις βάρος 
όλων των υπόλοιπων εργατών, καθώς η τεχνολογία των υπολογιστών 



Πέρα από το κράτος και την αγορά

-102-

είναι καίριας σημασίας στη νεοφιλελεύθερη μεταρρύθμιση του καπι-
ταλισμού που οι περισσότεροι άνθρωποι έχουν αντιμετωπίσει υπό την 
μορφή ασθενικών σωματείων, ευέλικτων αγορών εργασίας και κυμάτων 
αποειδίκευσης. Έτσι, ενώ ορισμένοι προγραμματιστές είναι πεπεισμέ-
νοι ότι θα επιζήσουν της «ανατιθέμενης στο πλήθος» (crowdsourced) 
μορφής του καπιταλισμού, άλλοι εργάτες ίσως δεν σταθούν τόσο τυχε-
ροί (Ross 2006).
   Μια αποτίμηση του μοντέλου πλεονάζοντος κέρδους των επιχειρήσεων 
ΕΛΛΑΚ πρέπει επίσης να γίνει ενώπιον της υποκειμενικής πλευράς της 
ιστορίας και των πολιτικών ισχυρισμών των χάκερς. Πρέπει να έχουμε 
υπόψιν μας ότι το «υπολογιστικό υπόγειο» εκπήγασε από τη Νέα Αρι-
στερά και το κίνημα Κατάλληλης Τεχνολογίας (appropriate technology) 
(Markoff 2005). Ισχυρές φωνές μέσα στο υπολογιστικό υπόγειο συνεχί-
ζουν να τονίζουν τις κοινωνικές και ηθικές διαστάσεις του ελεύθερου 
λογισμικού και πολλοί χάκερς επιλέγουν ελεύθερες άδειες για πολι-
τικούς λόγους. Άρα το κεφάλαιο δεν είναι ο εγκέφαλος πίσω από την 
ανάπτυξη ΕΛΛΑΚ, αν και η βιομηχανία υπολογιστών μαθαίνει γρήγορα 
και προσπαθεί σκληρά να εξουδετερώσει την αναταραχή αφομοιώνο-
ντάς την. Ένα σημάδι αυτού είναι ότι οι επιχειρήσεις βγάζουν εκατομμύ-
ρια από τις εθελοντικές προσπάθειες των χάκερς. Αρκεί να παραθέσεις 
αυτό το γεγονός και η υπόθεση έχει κλείσει για τους σκεπτικούς σχολι-
αστές. Πιστεύουν ότι η ανατρεπτική προοπτική της ανάπτυξης ΕΛΛΑΚ, 
αν υπήρξε ποτέ, τώρα πια έχει εξαντληθεί. Κατά αναλογία, οι ίδιοι κριτι-
κοί θα έπρεπε επίσης να πουν ότι δεν υπάρχει τίποτα ανατρεπτικό στον 
αγώνα των εργατών, αφού οι επιχειρήσεις αποκομίζουν τεράστια κέρδη 
από αυτούς. 
   Κατά τη γνώμη μας, η κατάσταση έχει αντιθέτως ως εξής: είναι ακρι-
βώς το γεγονός ότι κοινότητες ΕΛΛΑΚ έχουν γίνει πηγές υπεραξίας για 
το κεφάλαιο που (α) δίνει τη σπίθα που ίσως ριζοσπαστικοποιήσει το 
κίνημα των χάκερς ακόμη περισσότερο, ρίχνοντας τμήματα του στην 
άμεση πάλη και (β) είναι για τον ίδιο λόγο που η πρόκληση τους στην 
κυριαρχία του κεφαλαίου είναι ομόλογη με την αντίσταση των μισθωτών 
εργατών. 



Η ομότιμη προοπτική

-103-

Bιβλιογραφία

Barbrook, R. (2007) Imaginary Futures - From Thinking Machines to 
the Global Village (Pluto Press).     
Berners-Lee, T. (2000) Weaving the Web: The Past, Present and 
Future of the World Wide Web (Texere).
Braverman, H. (1974) Labor and Monopoly Capital: The Degradation 
of Work in the Twentieth Century (Monthly Review Press).
Brooks, F. P. (1987) ‘No Silver Bullet: Essence and Accidents of 
Software Engineering’, Computer, April, Vol, 20, No. 4. 
Καστοριάδης, Κ. (1976) Το Επαναστατικό Πρόβλημα Σήμερα (Βέργος).
Chabrow, E. (2008) ‘The New IT Worker Shortage’, CIO Insight, Jan 15, 
διαθέσιμο: <http://www.cioinsight.com/article2/0,1540,2248193,00.
asp>. 
Ciarrocchi, P. (2005) Introduction to linux kernel development process, 
διαθέσιμο: <http://linux.tar.bz/articles/2.6-development_process>.
Clark, D. D. (1992) ‘A Cloudy Crystal Ball: Visions of the Future’, 
plenary presentation at 24th meeting of the Internet Engineering Task 
Force, Cambridge, Mass., Jul 13-17. 
DiBona, C., S. Ockman και M. Stone (eds.) (1999) Open Sources—
Voices from the Open Source Revolution (O’Reilly).
Dinh-Trong, T.T. και J.M. Bieman (2005) ‘The FreeBSD Project: 
A Replication Case Study of Open Source Development’, IEEE 
Transactions on Software Engineering, Vol. 31, No. 6, σελ. 481-494.
Ensemenger, N. και W. Aspray (2000) ‘Software as Labor Process’, 
Proceedings of the Intern. Conf. On History of Computing: Software 
Issues, Paderborn, Germany, Apr 05-07.
Friedman, A. (1977) Industry and Labour: Class Struggle at Work and 
Monopoly Capitalism (Macmillan).
Gates, B. (1976) ‘Open Letter to Hobbyists’, Homebrew Computer 
Club Newsletter, Vol. 2, No. 1, σελ. 2, (Homebrew Computer Club). 
Gimenez, M. (2007) ‘Self-Sourcing – How Corporations Get Us to Work 
Without Pay!’, Monthly Review, Vol. 59 No. 7.
Glass, R.L. (2005) ‘The Plot to Deskill Software Engineering’, 
Communications of the ACM, November, Vol.48, No.11, σελ. 22.
Godfrey, M.W. και Q. Tu (2000) ‘Evolution in open source software: A 
case study’, Proceedings of the International Conference on Software 
Maintenance (ICSM’00), San Jose, California, USA, σελ. 131-142.
Hagel, J. και A. Armstrong (1997) Net Gain: Expanding markers 
through virtual communities (Harvard Business School Press).
Hannemyr, G. (1999) ‘Technology and Pleasure: Considering Hacking 



Πέρα από το κράτος και την αγορά

-104-

Constructive’, First Monday, Vol. 4, No. 2, διαθέσιμο: <http://www.
firstmonday.dk/Issues/issue4_2/gisle/>. 
Hughes, F. (2002) ‘PHP: most popular server-side Web scripting 
technology’, Linux Weekly News, Jun 3, διαθέσιμο: <http://lwn.net/
Articles/1433/>.
Ingo, H. (2006) Open Life: The Philosophy of Open Source, μεταφ. Sara 
Torvalds (αυτο-δημοσιευμένο), διαθέσιμο: <http://openlife.cc>
Keggler, J. (1989) ‘Structured programming’, μήνυμα σταλμένο στο 
comp.unix.wizards newsgroup, Feb. 3.
Kim, W. (2006). ‘On Assuring Software Quality and Curbing Software 
Development Cost’,  Journal of Object Technology, Vol. 5, No. 6, σελ. 
35-42.
Kraft, P. (1977) Programmers and Managers—The Routinization of 
Computer Programming in the United States (Springer-Verlag).
Kraft, P. (1979) ‘The Routinizing of Computer Programming’, Sociology 
of Work and Occupations, Vol.6, No.2, σελ. 139-155. 
Kroker, A. (1994) Data Trash: The Theory of the Virtual Class (St. 
Martin’s Press).
Kroah-Hartman, G. (2005) How-to do Linux kernel development, δια-
θέσιμο: <http://lxr.linux.no/source/Documentation/HOWTO>.   
Kroah-Hartman, G. (2006) ‘Myths, Lies, and Truths about the Linux 
kernel’, keynote presentation at Linux Symposium, Ottawa, Canada, 
Jul 19-22, διαθέσιμο: <http://www.kroah.com/log/linux/ols_2006_
keynote.html>.
Kroah-Hartman, G. (2007) ‘Linux Kernel Development: How Fast it is 
Going, Who is Doing it, What They are Doing, and Who is Sponsoring 
it’, Proceedings of the Linux Symposium, Ottawa, Canada, Jun 27-30.  
Kroah-Hartman, G., J. Corbet και A. McPherson (2008) ‘Linux 
Kernel Development: How Fast it is Going, Who is Doing It, What 
They are Doing, and Who is Sponsoring It’, Linux Foundation White 
Paper, διαθέσιμο: <https://www.linux-foundation.org/publications/
linuxkerneldevelopment.php>.
Lakha, S. (1994) ‘The new international division of labour and the 
Indian software industry’, Modern Asian Studies, Vol. 28, No. 2.
Lakhani, K. και R. Wolf (2005) ‘Why Hackers Do What they Do: 
Understanding Motivation and Effort in Free/Open Source Software 
Projects’, in J. Feller, B. Fritzgerald, S. Hissam και K. Lakhani (eds.) 
Perspectives on Free and Open Source Software (MIT Press).
Lerner, J. και J. Tirole (2002) ‘Some Simple Economics of Open 
Source’, Journal of Industrial Economics, Vol. 50, No. 2.
Levy, S. (1994) Hackers: Heroes of the Computer Revolution (Penguin).



Η ομότιμη προοπτική

-105-

Levy, S. (2001) Crypto: How the Code Rebels Beat the Government 
Saving Privacy in the Digital Age (Viking).
Libert, B., J. Spector και T. Dapscott (2007) We Are Smarter Than 
Me: How to Unleash the Power of Crowds in Your Business (Wharton 
School Publishing). 
Liu, A. (2004) The Laws of Cool – Knowledge Work and the Culture of 
Information (University of Chicago Press).
MacCormack, A., J. Rusnak και C. Baldwin (2006) ‘Exploring the 
Structure of Complex Software Designs: An Empirical Study of Open 
Source and Proprietary Code’, Management Science, Vol. 52, No. 7.
Markoff, J. (2005) What the Doormouse Said: How the 60’s Counter-
Culture Shaped the Personal Computer (Viking).
Marx, K. (1990 [1864]) ‘Results of the Immediate Process of Production’, 
παράρτημα στο Capital, Vol. 1, μεταφ. B. Fowkes (Penguin).  
McCormick, C. (2003) The Big Project That Never Ends’: Role and 
Task Negotiation Within an Emerging Occupational Community, PhD 
Dissertation, University of Albany, NY.
A. Mockus, R.T. Fielding και J.D. Herbsleb (2002) ‘Two Case Studies 
of Open Source Software Development: Apache and Mozilla’, ACM 
Transactions on Software Engineering and Methodology, Vol. 11, No. 
3, σελ. 309-346.
Moody, G. (2001) Rebel Code – Linux and the Open Source Revolution 
(Penguin).
Naur, P. και B. Randell (eds.) (1969) Software engineering: Report of 
a conference sponsored by the NATO Science Committee, Garmisch, 
Germany, Oct 7-11, 1968, Brussels, Scientific Affairs Division (NATO).
Netcraft (2013) Web Server Survey, διαθέσιμο: <http://news.netcraft.
com/archives/category/web-server-survey/>.
Noble, D. (1986) Forces of Production – A Social History of Industrial 
Automation (Oxford University Press).
Orden, A. (1967) ‘The Emergence of a Profession’, Communications of 
the ACM, Vol. 10, No. 3, σελ. 145-147.
O’Reilly, T. (2001) ‘Remaking the P2P Meme Map’ in Oram, A. (ed.) 
Peer-to-Peer: Harnessing the Power of Disruptive Technologies 
(O’Reilly). 
Parnas D. L. (1985) ‘Software aspects of strategic defense systems’ 
Communications of the ACM, Vol. 28, No. 12.
Raymond, E.S. (1999) The Cathedral & The Bazaar (O’Reilly).
Robles, G. (2005) Empirical Software Engineering Research on Libre 
Software: Data Sources, Methodologies and Results, PhD Dissertation, 
Universidad Rey Juan Carlos, Madrid.



Πέρα από το κράτος και την αγορά

-106-

Ross, A. (1991) Strange Weather—Culture, Science, and Technology 
in the Age of Limits (Verso).
Ross, A. (2006) ‘Technology and Below-the-Line Labor in the Copyfight 
over Intellectual Property’, American Quarterly, Vol. 58, No. 3, σελ. 
743-766.
Sackman, H., W. Erikson και E. Grant (1968) ‘Exploratory Experimental 
Studies Comparing Online and Offline Programming Performance’, 
Communications of the ACM, Vol. 11, Νο. 1, σελ. 3-11.
Shah, S. (2006) ‘Motivation, Governance, and the Viability of Hybrid 
Forms in Open Source Software Development’, Management Science, 
Vol. 52, No. 7.
Siegel, L. και J. Markoff (1985) The High Cost of High Tech—The Dark 
Side of the Chip (Harper & Row). 
Silver, D. (2007) Smart Start-Ups: How Entreprenuers and 
Corporations Can Profit by Starting Online Communities (John Wiley 
& Sons). 
Stallman, R.M. (1999) ‘The GNU operating system and the free 
software movement’ in C. DiBona,  S. Ockman και M. Stone (eds.) 
Open Sources: Voices from the Open Source Revolution (O’Reilly).
Taylor, F. W. (1911) The Principles of Scientific Management (Harper).
Terranova, T. (2004) Network Culture: Politics for the Information Age 
(Pluto Press).
Toffler, A. (1981) The third wave (Bantam).
Torvalds, L. (1991) ‘Free minix-like kernel sources for 386-AT’, μήνυ-
μα σταλμένο στο comp.os.minix newsgroup, Oct 5, διαθέσιμο: http://
groups.google.com/group/comp.os.minix/msg/2194d253268b0a1b.
Torvalds, L. (1999) ‘The Linux edge’ in C. DiBona, S. Ockman και M. 
Stone (eds.) Open Sources: Voices from the Open Source Revolution, 
σελ. 101-119 (O’Reilly). 
Torvalds, L. (2004) Linux kernel management style, αρχείο του πυρήνα 
Linux (Documentation/ManagementStyle).
Weber, S. (2004) The Success of Open Source (Harvard University 
Press).
van Wendel de Joode, R. (2005) Understanding open source 
communities: an organizational perspective PhD Dissertation, Delft 
University of Technology.



Κινήματα, συντακτικότητα, Κοινά: Προς ένα ius communis

Αντώνης Μπρούμας



Πέρα από το κράτος και την αγορά

-108-

Πρόλογος

Σε καιρούς σχετικής σταθερότητας οι όροι της κοινής ζωής συντάσσο-
νται ως επί το πλείστον από δύο θεμελιώδεις κοινωνικές σχέσεις: την 
καπιταλιστική αγορά και το αστικό κράτος. Σε καιρούς κρίσης, όπως 
οι σημερινοί, η συντακτική δύναμη της καπιταλιστικής αγοράς και του 
αστικού κράτους πάνω στο κοινωνικό σώμα υποχωρούν. Τα υψηλά πο-
σοστά της δομικής ανεργίας σπρώχνουν ένα μεγάλο κομμάτι της κοι-
νωνίας στα περιθώρια του συστήματος της μισθωτής εργασίας και του 
κόσμου του εμπορεύματος. Η αποσάθρωση των δομών του κράτους 
πρόνοιας αφήνει πίσω της μια έρημο αναπόσβεστων κοινωνικών ανα-
γκών και επιθυμιών. Εντούτοις, ακόμη και σε καιρούς κρίσης, η νεο-
φιλελεύθερη έκφραση της καπιταλιστικής παγκοσμιοποίησης δεν εμ-
φανίζεται να χάνει τα σκήπτρα της ιδεολογικής ηγεμονίας πάνω στους 
καταπιεζόμενους πληθυσμούς. Για να το πετύχει αυτό, επενδύει σε ένα 
διαρκώς αναπροσαρμοζόμενο κράμα τρομοκράτησης, από τη μία, των 
«επικίνδυνων» τάξεων, και προβολής, από την άλλη, προς το υπόλοιπο 
κοινωνικό σώμα της δήθεν μη ύπαρξης άλλης εναλλακτικής πλην της 
διαιώνισης του υπάρχοντος εις το διηνεκές.
   Μολονότι σήμερα κράτος και καπιταλιστική αγορά υποχωρούν με τους 
τρόπους που προαναφέρονται, δεν συμβαίνει το ίδιο και με τις αδυσώ-
πητες ανάγκες και επιθυμίες των «από κάτω». Μέσα σε αυτό το τερά-
στιο κενό κοινωνικής (ανα)παραγωγής, που δημιουργείται, αναδύεται η 
συντάσσουσα εξουσία των κινημάτων ως εμβόλιμη αντάρτικη δύναμη 
σύνταξης της κοινής ζωής. Μην έχοντας άλλη εναλλακτική, οι πληθυ-
σμοί που εκτοπίζονται από την καπιταλιστική κρίση, αυτοοργανώνονται 
σε κινήματα, ώστε να (ανά)παράγουν τα δικά τους κοινά και να συγκρο-
τήσουν νέες μορφές ζωής για την αξιοπρεπή επιβίωσή τους (Harvey 
2013:168). Έτσι, επιλέγουν κατά κόρον ριζικά δημοκρατικούς τρόπους 
αυτοθέσμισης καθώς και ισότιμους, συνεργατικούς και αειφόρους τρό-
πους παραγωγής και διαχείρισης των κοινών πόρων, δημιουργώντας 
νέες κοινωνικές σχέσεις και συλλογικά νοήματα για ένα κοινό μέλλον 
άξιο να βιωθεί. Αυτή η διεργασία του «κοινωνείν» (commoning) περνά-
ει αναγκαία μέσα από την κοινωνική επινόηση αυτοθεσμίσεων κατάλ-
ληλων και με διάρκεια στο χρόνο, ώστε μέσω αυτών να επιτυγχάνεται 
επαρκής διαχείριση και προάσπιση των κοινών από τις κρατικά επιβαλ-
λόμενες περιφράξεις της καπιταλιστικής αγοράς.



Η ομότιμη προοπτική

-109-

Η συντάσσουσα εξουσία των κινημάτων 

Η ζωή, τόσο σε ατομικό όσο και σε συλλογικό επίπεδο, είναι επιδίωξη 
σκοπών. Τα κοινωνικά κινήματα είναι κοινότητες αγώνα μεταξύ πολλα-
πλών υποκειμένων για την επιδίωξη σκοπών σχετικών με την κοινωνική 
αλλαγή. Κάθε κίνημα συνιστά συνειδητή πράξη κοινωνικής χειραφέ-
τησης σε σχέση με το υπάρχον και απόπειρα προεικόνισης στο παρόν 
ενός επιθυμητού μέλλοντος. Έχει την ιδιότητα να συγκροτεί κοινωνικά 
κομμάτια με ριζικά δημοκρατικές διαδικασίες σε πολιτικό σώμα, αμφι-
σβητώντας τους, διαχωρισμένους από την κοινωνία, θεσμούς εξουσίας. 
Με αυτήν την έννοια κάθε κίνημα θέτει το ερώτημα και επεξεργάζεται 
διαρκώς μια απάντηση για το πώς πρέπει να, ή να μην, συντάσσεται η 
κοινή ζωή είτε συνολικά είτε στις επιμέρους πτυχές της και, επομένως, 
φέρει εν σπέρματι εξουσία συντάσσουσα της κοινωνίας και της κοινω-
νικής αλλαγής.
   Η συντάσσουσα εξουσία των κινημάτων είναι η διαδικασία διαρκούς 
σύνταξης της κοινής ζωής με τρόπο αδιαμεσολάβητο, δηλαδή μη δια-
χωρισμένο από το κοινωνικό σώμα. Η συντάσσουσα εξουσία των κινη-
μάτων είναι απόλυτη, με την έννοια ότι δεν τίθεται σε όρια από οποια-
δήποτε υπερβατική δύναμη (π.χ. Νόμος) παρά μόνο στα όρια (χρονικά, 
τοπικά, διαδικαστικά), που η ίδια θέτει κάθε φορά στον εαυτό της με 
κριτήριο την αλληλεπίδραση και (από)νομιμοποίηση στο κοινωνικό 
περιβάλλον. Και είναι δημοκρατική με την έννοια της δημοκρατίας ως 
μορφής κυβερνησιμότητας, που έχει την τάση να καταστρέφει τη συντε-
ταγμένη εξουσία και, σε μια διαδικασία μετάβασης, να απελευθερώνει 
τη συντάσσουσα εξουσία (Negri 2009 : 30).
   Η συντάσσουσα εξουσία των κινημάτων (ανα)παράγεται διαρκώς ως 
δημοκρατική κοινωνική αντιεξουσία σε σύγκρουση τόσο με τη συντε-
ταγμένη εξουσία του κρατικού νομοθέτη όσο και με τη γυμνή καταπιε-
στική δύναμη του κυρίαρχου. Η ανοιχτή και συνεχής σύνταξη της κοινής 
ζωής από τα κινήματα αντιπαρατίθεται και επιτίθεται στη στατικότητα 
και φαινομενική κλειστότητα του συστήματος του κρατικού δικαίου, 
όπως και στη διαμεσολαβητική λειτουργία της αντιπροσώπευσης, δι-
αταράσσοντας και πολιτικοποιώντας αμφότερα διαρκώς. Για αυτόν το 
λόγο, εκείνο που προκαλεί τις πιο βίαιες αντιδράσεις από τις δυνάμεις 
της τάξης απέναντι στα κινήματα, είναι ακριβώς η άσκηση της συντάσ-
σουσας εξουσίας μέσα από την άμεση δράση, η παράκαμψη του μονο-
πωλίου της πολιτικής εξουσίας από το κράτος και η μεταφορά της εξου-
σίας του ορισμού της κοινής ζωής στους δρόμους (Graeber 2012:228).
   Η συντάσσουσα εξουσία των κινημάτων και το σύστημα του κρατικού 
δικαίου είναι σε τέτοιο βαθμό αλληλοαποκλειόμενα, ώστε το δεύτερο 



Πέρα από το κράτος και την αγορά

-110-

να αποτελεί άρνηση (negation) της πρώτης (Negri 2009:12). Η υποτι-
θέμενη αναγκαιότητα της μετατροπής της συντακτικής σε συντεταγμένη 
πολιτική εξουσία, που διατρέχει το συνταγματισμό, παραγνωρίζει ότι η 
γραφειοκρατικοποίηση και η ιεραρχικότητα των συντεταγμένων εξου-
σιών αδυνατεί να είναι δεκτική στην κοινωνική δυναμική, φαντασία και 
αναστοχαστικότητα αλλά, αντίθετα, απολιθώνει και διαχωρίζει την πο-
λιτική εξουσία απέναντι και πάνω σε μια κοινωνία, που βρίσκεται διαρ-
κώς σε μετασχηματισμό. 
   Η συντάσσουσα εξουσία των κινημάτων μπορεί να λειτουργεί αλληλο-
αποκλειόμενα, όπως αναφέρθηκε παραπάνω, τελεί όμως σε αλληλεπί-
δραση με το κρατικό δίκαιο. Είναι γεγονός ότι το σύστημα του κρατικού 
δικαίου τείνει να εμφανίζεται ως κανονιστικά κλειστό και πλήρως αυ-
τοποιητικό, δηλαδή αυτοαναπαραγώμενο με βάση τη δική του εσώτερη 
λογική (Luhmann 1993). Η κανονιστική αυτή κλειστότητα του προσδίδει 
μια φαινομενική αδιαπερατότητα στις επιδράσεις του κοινωνικού/πολι-
τικού. Εντούτοις, όσο και αν εμφανίζει έναν «πλαισιωμένο» χαρακτήρα, 
το δίκαιο παραμένει πάνω από όλα ανθρώπινο τέχνημα, με τα συλλο-
γικά κοινωνικά υποκείμενα να μπορούν να υπερβούν τα πλαίσια που 
το ορίζουν. Η αυτοποιητική αυτή άλλωστε εικόνα του κρατικού δικαίου 
έρχεται και σε αντίθεση με τη νεωτερική θεώρηση της θεμελίωσης της 
ισχύος του θετού νόμου στην κυριαρχία και στον κάθετο διαχωρισμό με-
ταξύ κρατούντων και εξουσιαζομένων (Hobbes 2008). Σύμφωνα με τη 
θεώρηση αυτή, η θεμελίωση της ισχύος του συστήματος του κρατικού 
δικαίου στην κυριαρχία λαμβάνει χώρα με διττό τρόπο. 
   Κατ’ αρχάς, στη σκέψη πολιτικών φιλοσόφων, όπως οι John Locke, 
Thomas Paine, James Madison, Emmanuel Sieyès και Carl Schmitt, 
η ίδια η γέννηση του συστήματος του θετού δικαίου θεμελιώνεται πάνω 
στην πρωταρχική βία ενός κυρίαρχου πολιτικού υποκειμένου, που το-
ποθετείται εκτός δικαίου και ασκεί τη συντακτική εξουσία, θεσπίζοντας 
το σύνταγμα της κρατικής εξουσίας. Περαιτέρω, το κρατικό δίκαιο δι-
ατηρεί την ισχύ του στο μέτρο που διατηρείται η ικανότητα του κυριάρ-
χου για την καταναγκαστική επιβολή του. Έτσι, η εξουσία του κυριάρχου 
είναι η πηγή ισχύος του συστήματος του κρατικού δικαίου τόσο ως θε-
μελιώδης παραγωγική δύναμη κατά την ιστορική στιγμή της σύνταξής 
του όσο και ως ικανότητα καταναγκαστικής επιβολής αυτού καθ’ όλη τη 
διάρκεια της ισχύος του.
   Η συντάσσουσα εξουσία των κινημάτων είναι πρωταρχική και θεμελι-
ώδης αντιεξουσία, καθώς συγκροτεί νέες μορφές ζωής, μετασχηματί-
ζοντας τις κοινωνικές σχέσεις σε σύγκρουση με τη συντηρητική βία του 
κρατικού δικαίου. Με τα λόγια του Καστοριάδη «η συντεταγμένη κοινω-
νία υπόκειται πάντοτε στην υπόγεια πίεση της συντάσσουσας κοινωνί-



Η ομότιμη προοπτική

-111-

ας» (Καστοριάδης 1991: 152). 
   Από αυτή τη σκοπιά, το κρατικό δίκαιο δεν είναι ένα αυτοποιητικό 
σύστημα εκτός κοινωνικής δυναμικής, αλλά ένα ανοιχτό σύστημα που 
εκφράζει και συμπυκνώνει με αφηρημένο/τυποποιημένο τρόπο στο 
νομικό επίπεδο τον εκάστοτε συσχετισμό των κοινωνικών δυνάμεων, 
αντανακλώντας τους συμβιβασμούς ανάμεσα στα συμφέροντα της κυ-
ρίαρχης και τις απαιτήσεις των κατώτερων κοινωνικών τάξεων. Τέτοιοι 
συμβιβασμοί δεν είναι αποτέλεσμα συμφωνίας, λόγου χάρη ενός ιδεα-
τού ή και πραγματικού κοινωνικού συμβολαίου, αλλά εξαναγκασμένων 
παραχωρήσεων της κυρίαρχης τάξης απέναντι στους κοινωνικούς αγώ-
νες των κατώτερων κοινωνικών τάξεων με σκοπό τη διασφάλιση της 
απαραίτητης κοινωνικής ειρήνης και συνοχής.
   Η εκτός του συστήματος του κρατικού δικαίου τοποθέτηση των πηγών 
ισχύος του διαρρηγνύει την αδιαπερατότητά του στο κοινωνικό/πολιτι-
κό, αφήνοντας ανοιχτή τη δυνατότητα για τον επιλεκτικό ετεροπροσδι-
ορισμό του κρατικού δικαίου από τη συντάσσουσα εξουσία των κινημά-
των. Ο ετεροπροσδιορισμός αυτός λαμβάνει χώρα, όταν το επίπεδο της 
συντακτικότητας των κινημάτων είναι τέτοιο, ώστε να θέτει ζήτημα εκ 
βάθρων κατάργησης ενός πολιτεύματος και γέννησης ενός άλλου. Είναι 
η ιστορική στιγμή που η συντάσσουσα εξουσία των κινημάτων μετατρέ-
πεται από τους τεχνικούς της εξουσίας από πρωταρχική αντιεξουσία 
σε συντεταγμένη πολιτειακή εξουσία με διαμεσολαβητικό ρόλο και δι-
αχωρισμένες δομές από το κοινωνικό σώμα. Η διείσδυση της συντάσ-
σουσας εξουσίας των κινημάτων στο κρατικό δίκαιο δεν περιορίζεται 
όμως μόνο κατά την ιστορική συγκυρία της μετατροπής της συντακτικής 
σε συντεταγμένη κρατική εξουσία και της παραγωγής του συντάγματος 
ως υπέρτατου νόμου. Είναι διαρκής συγκρουσιακή διαδικασία, που συ-
νεχίζεται μέσω των κοινωνικών αγώνων καθ’ όλη τη διάρκεια της πα-
ραγωγής, ερμηνείας και εφαρμογής των κρατικών νόμων και με έκβαση 
που καθορίζεται ανάλογα με την ένταση ή την απουσία των κοινωνικών 
κινημάτων. 
   Εντούτοις, ακόμη και ειδωμένο ως αποτέλεσμα συσχετισμών δύνα-
μης το ίδιο το δίκαιο του αστικού κράτους θέτει ένα σε γενικές γραμμές 
αυστηρό πλαίσιο, εντός του οποίου δεν είναι δυνατή η μετάλλαξή του 
σε βαθμό, ώστε να υπηρετεί την κοινωνική απελευθέρωση. Αυτό λοι-
πόν που διακυβεύεται είναι η σταδιακή μετάβαση σε μια μορφή κοινω-
νικής οργάνωσης που εκτοπίζει την δύναμη του κυριάρχου (Hardt και 
Negri 2004:206), σε ένα χώρο απόλυτης συντάσσουσας εξουσίας των 
κινημάτων, έναν υπό συνεχή δημοκρατική σύνταξη χώρο μη δικαίου άλ-
λου πέραν των κανόνων, που οι ίδιες οι κοινωνίες σε κίνηση θέτουν και 
υπάγουν εαυτές. Άλλωστε, αυτό ακριβώς είναι μια αυτόνομη πολιτική 



Πέρα από το κράτος και την αγορά

-112-

κοινότητα, δηλαδή μια κοινότητα που δεν δέχεται άλλους περιορισμούς 
πέραν αυτών που η ίδια επιλέγει να θέτει στον εαυτό της.
 

Διακηρύξεις ανεξαρτησίας 

Οι κοινωνικοί αγώνες του αύριο θα εξελίσσονται αναπόδραστα γύρω 
από τη συγκρότηση ή την καταστροφή των κοινών (De Angelis 2009). 
Από τη μία, οι ριζοσπαστικές δημοκρατίες των «από κάτω» είναι ανα-
γκασμένες για λόγους επιβίωσης να διακηρύττουν την ανεξαρτησία τους 
από τον ολοκληρωτισμό του κράτους και της καπιταλιστικής αγοράς, 
αποπειρώμενες τη σύνταξη και τη θέση σε κυκλοφορία κοινών ικανών 
για την κοινωνική (ανα)παραγωγή σε συνθήκες ελευθερίας, ισότητας 
και αλληλεγγύης. Από την άλλη, το κεφάλαιο θα αποπειράται να αδρά-
ξει την ευκαιρία για την ενσωμάτωση των πολλαπλασιαζόμενων Κοινών 
στους κανόνες της καπιταλιστικής αγοράς και την εκκίνηση ενός νέου 
κύκλου συσσώρευσης.
   Στο σήμερα όμως γίνεται κατανοητό ότι η οργάνωση της κοινωνικής 
παραγωγής και της κοινωνικής ζωής με βάση τις αρχές της ελευθε-
ρίας, της ισότητας και της αλληλεγγύης καθιστά αναγκαία την ύπαρξη 
μιας μορφής συντακτικής εξουσίας, που να μπορεί να κατευθύνει προς 
έναν τέτοιο σκοπό (Negri και Hardt 2013:62). Η συντάσσουσα εξουσία 
των κινημάτων είναι η σύγχρονη αναδυόμενη κοινωνική δύναμη που 
άλλοτε φέρει εν σπέρματι και άλλοτε εκδηλώνει εκτεταμένα τέτοιες 
δυνατότητες. Τα κινήματα τείνουν να αποκτούν συντακτικό χαρακτήρα, 
όταν συγκροτούν τις υλικές βάσεις της αυτονομίας τους. Όταν δηλαδή 
δημιουργούν Κοινά κοινωνικής αναπαραγωγής, (ανα)παράγοντας με δη-
μοκρατικό τρόπο μορφές ζωής, που απαντούν σε βασικές ανάγκες των 
συμμετεχόντων στα Κοινά («κοινωνών»), όπως στην υγεία, στην τροφή, 
στο νερό, στην ενέργεια, στη στέγαση, στην εκπαίδευση, στη φροντίδα, 
στην ψυχαγωγία και στην πολιτική και πολιτιστική έκφραση (De Angelis 
2012). 
   Τα Κοινά δύνανται να προκύπτουν όποτε μια ομάδα ανθρώπων μέσα 
από πρακτικές άμεσης δράσης διαχειρίζεται συλλογικά έναν πόρο με 
έμφαση στην ισότιμη και αειφόρο πρόσβαση και χρήση του (Bollier 
2013 : 89). Είναι συστήματα κοινωνικών σχέσεων, που συγκροτούνται 
όταν συνδυάζεται ένα υλικό στοιχείο, οι κοινοί πόροι, με ένα κοινωνικό, 
δηλαδή μια ορισμένη κοινότητα ανθρώπων, και ένα συντακτικό, δηλαδή 
με τους κανόνες και τις θεσμίσεις (ανα)παραγωγής και διαχείρισής τους 
(Helfrich et al 2009). Στους κανόνες αυτούς εμπεδώνεται η σχέση μετα-
ξύ της κοινότητας και του υλικού, κοινωνικού ή διανοητικού πόρου, που 



Η ομότιμη προοπτική

-113-

αντιμετωπίζεται ως Κοινό, ως συλλογική και μη εμπορευματοποιημένη 
(Harvey 2012:148).
   Εντούτοις, οι κάθε λογής υλικοί, κοινωνικοί ή διανοητικοί πόροι δεν 
καθίστανται άμεσα ή αυθόρμητα Κοινά, αλλά μόνο μέσα από τη πρακτι-
κή του «κοινωνείν», δηλαδή μέσα από την άμεση δράση των κινημάτων 
για το σχεδιασμό, την οργάνωση και την κατασκευή θεσμίσεων, που κα-
θιστούν δυνατή την ίση πρόσβαση, το μοίρασμα και τη συμμετοχή στην 
παραγωγή του κοινού πλούτου (Negri και Hardt 2013:121). Μιλώντας 
λοιπόν για συντακτικότητα των κινημάτων δεν παραπέμπουμε στο σχε-
διασμό διαχωρισμένων από την κοινωνία εξουσιών, συνήθως υπό την 
μορφή έθνους–κράτους, και στην κατάρτιση συνταγμάτων, που αποτυ-
πώνουν τους κανόνες αυτού του διαχωρισμού. Αντιθέτως, αναφερόμα-
στε στη διαρκή και συλλογική δημοκρατική επινόηση κανόνων για τη 
σύνταξη των Κοινών (Midnight Notes Collective 2009). Κοινών, που δεν 
συγκροτούνται στα πρότυπα του παλαιού έθνους–κράτους ή των υπερε-
θνικών του σχηματισμών, αλλά πληθυντικών Κοινών, που συνυφαίνονται 
και τελούν σε κυκλοφορία μεταξύ τους ως κόμβοι δικτύων, οριζόντια, 
αυτόνομα και χαλαρά, χωρίς ανισομέρειες εξουσίας.
   Η συγκρότηση Κοινών είναι μια εγγενώς συγκρουσιακή πορεία, που 
δομείται μέσα από διακηρύξεις ανεξαρτησίας από τον έλεγχο του κρά-
τους και της καπιταλιστικής αγοράς. Τα υλικά, κοινωνικά και κανονιστι-
κά θεμέλια του «κοινωνείν» έρχονται σε ευθεία σύγκρουση με τις κοι-
νωνικές σχέσεις της καπιταλιστικής παραγωγής και το κρατικό δίκαιο, 
που τις διασφαλίζει. Έτσι, η οικειοποίηση ενός υλικού, κοινωνικού ή 
διανοητικού πόρου για τη συγκρότηση Κοινών περνά μέσα από την από-
σπασή του από πρότερα δικαιώματα ιδιωτικής ή κρατικής ιδιοκτησίας 
και, κυρίως, μέσα από τη διακήρυξη του κοινόχρηστου, αναπαλλοτρί-
ωτου και μη εμπορευματικού χαρακτήρα του. Επιπλέον, η δημιουργία 
κοινοτήτων με χαρακτηριστικά συντακτικότητας, οι οποίες στηρίζονται 
στις αρχές της συνεργασίας, της αλληλεγγύης και της ίσης ελευθερίας 
των συμμετεχόντων, συγκροτεί κοινωνικές σχέσεις σε αντιπαράθεση με 
την έρημο των κοινωνικών σχέσεων, που διαχέει η καπιταλιστική αγορά 
και η ορθοδοξία του homo economicus. Τέλος, η διαμόρφωση κανόνων 
για τη σύνταξη των Κοινών από την κοινότητα αμφισβητεί μέσω της άμε-
σης δράσης το μονοπώλιο της πολιτικής από το κράτος, απονομιμοποιεί 
την καθολική ισχύ της κρατικής εξουσίας και αποσπά από τη δικαιοδο-
σία της ολόκληρες πτυχές της κοινής ζωής και του δημόσιου χώρου. 
   Οι διακηρύξεις ανεξαρτησίας ως αναπόσπαστο στοιχείο του «κοινω-
νείν» δεν είναι ούτε σχήμα λόγου ούτε απόπειρα πολιτικοποίησης ενός 
κοινωνικού φαινομένου, που ήδη λαμβάνει χώρα πολλές φορές χωρίς 
συνείδηση των κοινωνών για το συγκρουσιακό του χαρακτήρα. Αντιθέ-



Πέρα από το κράτος και την αγορά

-114-

τως, μετουσιώνονται σε συγκεκριμένους κανόνες, που θέτουν τα όρια 
μεταξύ Κοινών και καπιταλιστικής αγοράς, προκειμένου να διατηρείται 
η αυτονομία των πρώτων από τον καταστροφικό επεκτατισμό της δεύ-
τερης.1 Η θέσμιση των κοινωνικών/ηθικών αυτών κανόνων είναι απα-
ραίτητη, ώστε να διασφαλίζεται η προστασία και η (ανα)παραγωγή των 
Κοινών αφενός από τις επιπτώσεις της ιδιωτικής τους εκμετάλλευσης 
με σκοπό το κέρδος και, αφετέρου, από την υποβάθμιση των Κοινών ως 
άλλης μιας εισροής στην παραγωγή του κεφαλαίου. Τα τιθέμενα όρια 
κάθε φορά ποικίλλουν ανάλογα με τη φύση του κοινού πόρου, όντας άλ-
λοτε γεωγραφικά ή κοινωνικά/ηθικά και άλλοτε νομικά ή τεχνολογικά. 
Θυμίζουν δε τις κοινοτικές γιορτές των «commoners» της μεσαιωνικής 
Αγγλίας, οι οποίοι μία φορά κάθε χρόνο έκαναν έναν κοινοτικό περίπατο 
γύρω από την περίμετρο των κοινών τους εκτάσεων, προκειμένου να 
επανεπιβεβαιώνουν την ακεραιότητα των κοινών πόρων και των γύρω 
από αυτά θεμελιωμένων κοινωνικών σχέσεων.
   Για τους συμμετέχοντες στα κινήματα, τα Κοινά δεν αποτελούν μέ-
ρος εκτέλεσης κάποιου διανοητικού σχεδίου για την κοινωνική αλλαγή, 
αλλά προεικονίσεις στο τώρα των επιθυμητών μορφών ζωής και κοινω-
νικών σχέσεων του αύριο (Graeber 2007). Μια τέτοια προεικόνιση δεν 
μπορεί παρά να είναι εγγενώς αντιφατική, αφού φέρει στοιχεία τόσο 
του παλιού, που απορρίπτεται, όσο και του νέου, που επιβάλλεται. Η 
αντιφατικότητα αυτή δεν αποτελεί σημάδι κάποιου είδους ήττας, όπως 
συχνά εκλαμβάνεται, αλλά αντίθετα συνιστά ένδειξη γόνιμης πάλης και 
ανατροπής απέναντι σε μια έρημο παγκοσμιοποιημένης καπιταλιστικής 
αγοράς. 

Χακεύοντας τους θετούς νόμους

Όπως εκτέθηκε παραπάνω, η συντάσσουσα εξουσία των κινημάτων αλ-
ληλεπιδρά με το κρατικό δίκαιο, ετεροπροσδιορίζοντάς το κατά μέρος, 
ή εκτεταμένα, τόσο κατά τη μετατροπή της συντακτικής σε συντεταγμένη 
κρατική εξουσία, όσο και καθ’ όλη τη διάρκεια της παραγωγής, ερμη-
νείας και εφαρμογής του κρατικού δικαίου. Η συγκρότηση Κοινών κοι-
νωνικής (ανα)παραγωγής μέσα σε συνθήκες σύγκρουσης με το κράτος 
και την καπιταλιστική αγορά συνθέτει ένα τοπίο συνεχών επιδράσεων 
και αντεπιδράσεων μεταξύ της συντάσσουσας εξουσίας των κινημάτων 
και των θετών νόμων. 
   Η αντάρτικη σύνταξη εμβόλιμων δικτύων αντι-εξουσίας και νέων πιο 
1. Βλ. λόγου χάρη τις άδειες χρήσης τύπου «copyleft/some rights reserved» στο κίνημα 
του ελεύθερου λογισμικού.



Η ομότιμη προοπτική

-115-

εξισωτικών και ελεύθερων μορφών κοινής ζωής δύναται να δημιουργεί 
για τα κινήματα υλικές συνθήκες αυτονομίας, που συμβάλλουν σε μια 
σταδιακή ανατροπή των συσχετισμών δύναμης και μπορούν να επιτυγ-
χάνουν εξαναγκασμένες παραχωρήσεις της κυρίαρχης τάξης στο πεδίο 
του δικαίου. Έτσι, η ένταση των κινημάτων γύρω από τους κοινωνικούς 
αγώνες για τη συγκρότηση Κοινών μπορεί να επιβάλλει τη δημιουργία 
ενός συστήματος δικαίου πορώδους στη δημιουργία, αναγνώριση και 
διατήρηση των Κοινών. Ενός συστήματος δικαίου που θα υπερισχύει 
πάνω σε και θα απορροφά το αστικό κρατικό δίκαιο. Ενός ius communis.
   Αναφερθήκαμε ήδη στο δεδομένο πλαίσιο, που θέτει το κρατικό δί-
καιο, το οποίο και λειτουργεί σε γενικές γραμμές για την ισχύουσα κοι-
νωνική (ανα)παραγωγή, καθώς και στις περιορισμένες δυνατότητες το 
πλαίσιο αυτό να αμφισβητηθεί και το κρατικό δίκαιο να ενεργοποιηθεί 
για άλλους σκοπούς και για την (ανα)παραγωγή άλλων κοινωνικών σχέ-
σεων. Η νομική αναγνώριση της σφαίρας των Κοινών και της ελευθερί-
ας των ανθρώπων να μοιράζονται, να συνδημιουργούν και να αυτοδια-
χειρίζονται ολόκληρες υποδομές της κοινωνικής (ανα)παραγωγής δεν 
είναι συνεπώς μια αμελητέα αλλαγή, αλλά αποτελεί πλήρη αντιστροφή 
της λογικής, με την οποία λειτουργεί σήμερα η έννομη τάξη. Eπιπρό-
σθετη δυσχέρεια αποτελεί το ότι τα Κοινά διακρίνονται από μεγάλη ποι-
κιλομορφία τόσο σε είδη πόρων (φυσικών, ανθρωπογενών) και τρόπους 
(ανα)παραγωγής όσο και σε μορφές διακυβέρνησης και κοινοτικές 
κουλτούρες. Ως εκ τούτου, η τυποποίηση των Κοινών από το κρατικό 
δίκαιο είναι δύσκολο εγχείρημα. Τρεις δομικοί μετασχηματισμοί στο 
οικοδόμημα του κρατικού δικαίου είναι αναγκαίοι για να τεθεί το εναλ-
λακτικό πλαίσιο ενός υβριδικού ημι-κρατικού ημί-δικαίου των Κοινών:
 Ο μετασχηματισμός του δικαίου της ιδιοκτησίας, κρατικής/ιδι-
ωτικής, σε ένα δίκαιο του μοιράσματος.
 Ο μετασχηματισμός της επικρατούσας νομικής έννοιας του πο-
λίτη ως ιδιώτη–καταναλωτή σε κοινωνικό αυτεξούσιο άτομο εντός της 
κοινότητας.
 Ο μετασχηματισμός του κρατικού συνταγματισμού σε κοινωνικό 
συνταγματισμό των Κοινών.
   Η βασική λογική του κράτους/κεφαλαίου είναι αυτή της περίφραξης 
των φυσικών/ανθρωπογενών πόρων και του κοινωνικά παραγόμενου 
πλούτου. Για το λόγο αυτό θεμελιώδη ρόλο στο σύστημα του κρατικού 
δικαίου παίζει ο θεσμός της ιδιοκτησίας. Το δικαίωμα της ιδιοκτησίας 
είναι νομικό τέχνημα, που εμφανίζεται στο κρατικό δίκαιο κατά κανόνα 
ως απόλυτο και αποκλειστικό, ενοποιώντας έναν αστερισμό ποικίλλων 
και διαφορετικών εξουσιών και αξιώσεων του φορέα του έναντι της κοι-
νωνίας (Unger 2004). 



Πέρα από το κράτος και την αγορά

-116-

   Τα Κοινά αντιπροσωπεύουν μια κοινωνική θέσμιση με στοιχεία αντιδι-
αμετρικά αντίθετα από τον απόλυτο και αποκλειστικό χαρακτήρα του θε-
σμού της ιδιοκτησίας, κρατικής ή ιδιωτικής. Συσχετίζουν αδιαχώριστα 
άτομα, κοινότητες και τα οικοσυστήματα ή τα κοινωνικά τους περιβάλ-
λοντα. Έτσι, έρχονται σε ρήξη με τη λογική «υποκειμένου–αντικειμέ-
νου» μεταξύ ανθρώπου και φύσης, που παράγει την εμπορευματοποίη-
ση αμφότερων, αφού καθιστούν το υποκείμενο αναπόσπαστο μέρος του 
αντικειμένου (Bollier 2013:114). 
   Επιπλέον, ανάλογα με τους τρόπους πρόσβασης στους κοινούς πό-
ρους ρυθμίζονται είτε από θεσμίσεις κοινοτικής πρόσβασης, όπου τα 
μέλη μιας καθορισμένης ομάδας μοιράζονται μεταξύ τους την πρόσβα-
ση στον κοινό πόρο, έχουν όμως και το δικαίωμα του αποκλεισμού μη 
μελών από τη χρήση του, είτε από θεσμίσεις ανοιχτής πρόσβασης, όπου 
δεν υπάρχουν περιορισμοί ως προς τις αξιώσεις όλων στον κοινό πόρο 
(Ostrom και Hess 2007). Και στους δύο τρόπους πρόσβασης κοινό στοι-
χείο αποτελεί, αντί του αποκλεισμού, το μοίρασμα των κοινών πόρων 
μεταξύ των κοινωνών ή/και του ευρύτερου κοινωνικού συνόλου.
   Είναι λοιπόν σαφές ότι η υπαγωγή των Κοινών στο θεσμό της ιδιο-
κτησίας, ακόμη και στην προοδευτική κατεύθυνση της εξάρθρωσής του 
και του διαμερισμού των εξουσιών και αξιώσεων του σε περισσότερους 
κοινωνικούς εταίρους, δεν θα επαρκούσε για να απεικονίσει στο πε-
δίο του δικαίου τις πολύπλοκες κοινωνικές σχέσεις, που αναδύονται 
εντός αυτών. Αντίθετα, η τυποποίηση των Κοινών από το κρατικό δίκαιο 
απαιτεί την επινόηση ενός καινοτόμου δικαίου μοιράσματος και δώρου, 
το οποίο να αναγνωρίζει και να προστατεύει τους ποικίλους τρόπους 
πρόσβασης και καθήκοντα, που ad hoc προκύπτουν από τη θέσμιση 
Κοινών. Συνεπώς, η μεταχείριση από το δίκαιο των πόρων, φυσικών, 
κοινωνικών ή διανοητικών, που συγκροτούν τα Κοινά, πρέπει να εναρ-
μονίζεται με τη διακήρυξή τους από τις κοινότητες ως αναπαλλοτρίω-
των και μη εμπορευματικών. 
   Υπό αυτή την έννοια οι κοινοί πόροι συνταιριάζουν περισσότερο με τον 
δικαιϊκό θεσμό των κοινόχρηστων πραγμάτων, που παρουσιάζεται –σε 
εντελώς περιθωριακό βέβαια ρόλο– και στο σύστημα του αστικού κρα-
τικού δικαίου. Αποτελούν δηλαδή πράγματα εκτός συναλλαγής, άλλοτε 
αποκλειστικής κοινοτικής και άλλοτε κοινής χρήσης. Απαιτείται όμως 
εξειδίκευση του δικαίου των κοινοχρήστων πραγμάτων, ώστε να καλύ-
πτει τα καθεστώτα όχι μόνο της ανοιχτής, αλλά και της κοινοτικής πρό-
σβασης στους κοινούς πόρους. Απαιτείται επίσης η θωράκιση από το 
κρατικό δίκαιο του χαρακτήρα των κοινών μέσω της πρόβλεψης γενικών 
κανόνων ισότιμης και αειφόρου μη εμπορευματικής διαχείρισης από 
τους κοινωνούς καθώς και καθηκόντων ανταπόδοσης της κοινότητας 



Η ομότιμη προοπτική

-117-

στο κοινωνικό σύνολο ως αντιστάθμισμα για την παραχώρηση αποκλει-
στικής κοινοτικής πρόσβασης στον κοινό πόρο.
   Ένας δεύτερος τρόπος ένταξης των Κοινών στο σύστημα του κρατικού 
δικαίου είναι η νομική τυποποίηση και αναγνώριση των δικαιωμάτων, 
που σχετίζονται με τη συγκρότηση και διαχείρισή τους. Όσο όμως και 
αν ο δικαιωματικός λόγος προκύπτει αβίαστα σε μια διανοητική εργασία 
διεμβόλισης του κρατικού δικαίου από τη διεύρυνση της σφαίρας των 
Κοινών, τόσο ήδη εξαρχής θέτει ζητήματα για τα δεύτερα. Αφενός γιατί 
η παραχώρηση δικαιωμάτων προϋποθέτει την ύπαρξη ενός Λεβιάθαν, 
καθιστώντας προβληματικό οποιοδήποτε πρόταγμα πολιτικής χειραφέ-
τησης. Αφετέρου διότι το αστικό κρατικό δίκαιο θέτει ήδη το πλαίσιο 
ανάπτυξης μιας τέτοιας συλλογιστικής, αφού ολόκληρο το οικοδόμημά 
του δομεί και (ανα)παράγει το εγωιστικό άτομο–φορέα ιδιωτικών συμ-
φερόντων και συμμέτοχο στη συναλλαγή εμπορευμάτων ως το κυρίαρ-
χο υποκείμενο δικαίου και δικαιοπρακτικής ικανότητας (Pashukanis 
2002). 
   Έτσι, τα δικαιώματα δεν βοηθούν μόνο τα υποκείμενά τους να χειρα-
φετούνται και να προστατεύονται από την αυθαιρεσία της κυριαρχίας. 
Αποτελούν και εργαλείο του κυριάρχου για τη μορφοποίηση των υπο-
κειμένων των δικαιωμάτων, αφού ανάλογα με τη μορφή και το περιε-
χόμενο των δικαιωμάτων, που παραχωρεί, ο κυρίαρχος δύναται να δίνει 
μορφή και περιεχόμενο και στα ίδια τα υποκείμενά τους, μετατρέποντάς 
τα τελικά μέσα από αυτή τη λειτουργία των δικαιωμάτων από υποκείμε-
να σε αντικείμενα (Douzinas και Gearey 2005:179). 
   Είναι βεβαίως αληθές πως ο ιστορικά πιο συνήθης και πιο συμβατός 
με το σύστημα του κρατικού δικαίου τρόπος για τη διεύρυνση της ιδι-
ωτικής σφαίρας σε αντιπαράθεση με την κρατική είναι η διαπάλη για 
την πρόσθεση καινούργιων βελών στη φαρέτρα των δικαιωμάτων του 
ατόμου και του πολίτη. Η ιστορία άλλωστε των ανθρωπίνων δικαιωμά-
των ευλόγως κατατάσσει την κατάκτησή τους σε κύματα με κριτήριο την 
ιστορική έκβαση των αντίστοιχων κοινωνικών αγώνων απέναντι στην 
κεντρικά διαρθρωμένη εξουσία, με τα πολιτικά δικαιώματα να χρονολο-
γούνται από την αρχαιότητα, τα ατομικά δικαιώματα από τις κοινωνικές 
επαναστάσεις του 18ου αιώνα, τα κοινωνικά και οικονομικά δικαιώματα 
από τα εργατικά κινήματα του δεύτερου μισού του 19ου και του πρώτου 
μισού του 20ου αιώνα και, τέλος, τα αποκαλούμενα και «δικαιώματα αλ-
ληλεγγύης» τις τελευταίες δεκαετίες του 20ου αιώνα (Ishay 2004). Ποιοι 
όμως μετασχηματισμοί στο πεδίο του δικαίου και της πολιτικής διεκ-
δίκησης με όρους δικαιωμάτων δεν θα έθεταν σε κίνδυνο τον ίδιο τον 
χαρακτήρα των κοινών;
   Ο όρος «Κοινά», που πιθανότατα προέρχεται από τη Νορμανδική λέξη 



Πέρα από το κράτος και την αγορά

-118-

«commun» και έχει ως ρίζα τη λέξη «munus», η οποία σημαίνει τόσο 
«δώρο» όσο και «αντίδωρο», περιγράφει έναν κόσμο στον οποίο όλοι 
λαμβάνουμε δώρα και όλοι έχουμε καθήκοντα (Bollier 2013:121). Οι 
κοινωνικοί αγώνες γύρω από τη συγκρότηση κοινών έχουν τη δυναμική 
για τη δημιουργία ενός καινούργιου κύματος αναγνώρισης δικαιωμάτων 
για τους «από κάτω», αναζητώντας όμως παράλληλα το μετασχηματι-
σμό της επικρατούσας νομικής έννοιας του πολίτη έξω από τα πλαί-
σια του αστικού κρατικού δικαίου. Ούτως ή άλλως, κάθε δικαίωμα δεν 
εδράζεται στη φύση ή σε κάποια αναλλοίωτη αρχή και επομένως δεν 
έχει κάποια αναγκαία ή αναπόδραστη μορφή. Τουναντίον, προκύπτει 
από ιστορικά κυρίαρχες αντιλήψεις για την ανθρώπινη προσωπικότητα 
και τη συλλογική δράση. Έτσι, μπορεί για την παραδοσιακή φιλελεύθε-
ρη αντίληψη τα δικαιώματα του πολίτη να αποτελούν ατομικές ζώνες 
διακριτικής δράσης αποκλειόμενες από οποιαδήποτε έξωθεν παρέμ-
βαση (status negativus). Μια τέτοια όμως φιλελεύθερη πρόσληψη των 
θεμελιωδών δικαιωμάτων δεν διασφαλίζει μόνο το άτομο από αυθαί-
ρετες επεμβάσεις του κράτους στην προσωπική του ελευθερία, αλλά 
δυσχεραίνει και τη συμμετοχή σε μια κοινότητα. 
   Αντιθέτως, τα Κοινά συγκροτούν ζώνες κοινοτικοποίησης, εντός των 
οποίων τα άτομα καθίστανται αμοιβαίως τρωτά, αλλά και για το λόγο 
αυτόν ουσιαστικά αμοιβαίως προσβάσιμα (Unger 2004:562), αποκτώ-
ντας όχι μόνο δικαιώματα έναντι του κράτους, αλλά και δυνατότητες 
συμμετοχής καθώς και καθήκοντα απέναντι στην κοινότητα και, ευρύ-
τερα, την κοινωνία. Επιπλέον, με την υπαγωγή κάθε πτυχής της ζωής 
στο κεφάλαιο η (ανα)παραγωγή της κοινής ζωής έχει καταστεί υπόθεση 
συνεργασίας και ζωντανής εργασίας (Hardt και Negri 2004). Η συνέ-
νωση του πολιτικού/οικονομικού με το κοινωνικό, καθιστά δυνατή μια 
συντάσσουσα εξουσία που (ανα)παράγει το σύνολο της κοινής ζωής, 
και έναν τύπο πολίτη που αναλαμβάνει το έργο αυτό, συνενώνοντας 
τη ζώσα εργασία στη βάση της συνεργασίας. Επομένως, μια επαρκής 
τυποποίηση των κοινών στο πεδίο του κρατικού δικαίου επιτάσσει το 
μετασχηματισμό της επικρατούσας νομικής έννοιας του πολίτη από ιδι-
ώτη-καταναλωτή σε κοινωνικό αυτεξούσιο άτομο εντός της κοινότητας, 
μια σύμπραξη του πολίτη ως «citoyen» με τον εργαζόμενο άνθρωπο ως 
«homo collaborativus».
   Στις αρχές της νεωτερικότητας το πλήθος των κοινοτικών δημοκρα-
τιών έκανε χρήση ενός δικαιώματος αντίστασης («jus resistentiae») 
απέναντι στην κεντρικά διαρθρωμένη εξουσία των τότε υπό γέννηση 
εθνών-κρατών για την περιφρούρηση μορφών ζωής ήδη πλήρως κα-
ταξιωμένων και την προστασία ήδη ριζωμένων εθίμων. Το σημερινό 
πλήθος των κινημάτων δικαιούται να υψώνει τη σημαία ενός μετανε-



Η ομότιμη προοπτική

-119-

ωτερικού jus resistentiae απέναντι στην κεντρική εξουσία του κράτους 
και τη διάχυτη εξουσία της καπιταλιστικής αγοράς για την υπεράσπιση 
των πολλαπλών εμπειριών, των εξισωτικών και πολιτικά πιο ελεύθερων 
τρόπων ζωής καθώς και των μορφών ριζοσπαστικής μη-αντιπροσω-
πευτικής δημοκρατίας, που αναδύονται στα πλαίσια της συγκρότησης 
Κοινών (Virno 2006:40-43). Το status negativus αυτό αποτελεί περαιτέ-
ρω ασπίδα μη παρεμπόδισης κατά την πρόσβαση στον κοινωνικά παρα-
γόμενο πλούτο στο αναγκαίο μέτρο για την αξιοπρεπή διαβίωση, όπως 
θεσπίστηκε ιστορικά στη Χάρτα του Δάσους της Μεσαιωνικής Αγγλίας 
(Linebaugh 2009) και επανέρχεται στο προσκήνιο, καθώς η κρίση της 
νεοφιλελεύθερης παγκοσμιοποίησης στερεί τα μέσα επιβίωσης σε ένα 
συνεχώς διευρυνόμενο ποσοστό παγκόσμιου πληθυσμού. 
   Ένα τέτοιο ισχυρό δικαίωμα συλλογικής αντίστασης είναι ικανό να 
δημιουργεί τον αναγκαίο δημόσιο χώρο αρνητικής συλλογικής ελευθε-
ρίας για τη συγκρότηση και διεύρυνση κοινών. Δεν είναι όμως αρκετό 
αφού καθίσταται ατελέσφορο δίχως την τυποποίηση μιας θετικής συλ-
λογικής ελευθερίας ως οχήματος δημιουργίας Κοινών σε ρήξη με την 
επικρατούσα δικαιϊκή λογική του μοναχικού εγωιστικού ατόμου και του 
εμπορεύματος. Σε ένα δίκαιο των Κοινών μια τέτοια θετική συλλογική 
ελευθερία σε γενική διατύπωση θα είναι ένα θεμελιώδες ατομικό και 
πολιτικό δικαίωμα διακηρυκτικού χαρακτήρα στη δημιουργία Κοινών 
κοινωνικής (ανα)παραγωγής σε αυτονομία από το κράτος και την καπι-
ταλιστική αγορά. Σε περαιτέρω εξειδίκευση μπορεί να λαμβάνει τη μορ-
φή ελευθεριών κατάστρωσης προτύπων ανθρώπινης συνύπαρξης και 
προώθησης συλλογικών βιοτικών σχεδίων και σχεδίων ζωής μέσα από 
την πρόβλεψη εξειδικευμένων νομικών προσώπων εξισωτικής, συμμε-
τοχικής και αμεσοδημοκρατικής διακυβέρνησης με κοινωνικούς-παρα-
γωγικούς μη-εμπορικούς σκοπούς. 
   Τέλος, τα δικαιώματα των Κοινών δύνανται να συμπληρώνονται από 
την υποχρέωση του κράτους σε θετική δράση για την προστασία και τη 
διεύρυνσή τους, όπως με τη θέσπιση σχετικών κοινωνικών δικαιωμά-
των ή θεσμικών εγγυήσεων. Παράδειγμα ενός αστερισμού τέτοιων δι-
καιωμάτων σε μακρο-κοινωνική κλίμακα μπορεί να είναι η αναγνώριση 
ενός ελάχιστου εγγυημένου εισοδήματος των κοινωνών ως ανταπόδο-
ση για την κοινωνική συνεργασία που συντελείται πέραν της καπιταλι-
στικής αγοράς και την οποία παρ’ όλα αυτά ιδιοποιείται το κεφάλαιο, 
αντλώντας ιδιωτικό κέρδος ή, ακόμη, ένα ρητά αναγνωρισμένο δικαίω-
μα συν-διαχείρισης των δημοσίων υπηρεσιών από τους εργαζομένους 
σε αυτές, αλλά και τους ίδιους τους χρήστες τους, με συμμετοχικές δια-



Πέρα από το κράτος και την αγορά

-120-

δικασίες και με την τήρηση της μεγαλύτερης δυνατής διαφάνειας.2 
   Συμπερασματικά, τα δικαιώματα των Κοινών διαγράφονται ως συλ-
λογικά δικαιώματα τόσο απέναντι στο κράτος όσο και, μέσω τριτενέρ-
γειας, απέναντι στο κεφάλαιο και τον κόσμο του εμπορεύματος. Έχουν 
δε υβριδικό χαρακτήρα, αφού εμφανίζονται με στοιχεία τόσο ατομικών 
(status negativus) όσο και πολιτικών (status activus) και κοινωνικών 
(status positivus) δικαιωμάτων, υπερβαίνοντας όμως γενικότερα την 
αποσπασματικότητα των έννομων δικαιωμάτων με έμφαση σε μια πιο 
ολοκληρωμένη νομική έννοια του πολίτη κοινωνού-μέλους της κοινό-
τητας των Κοινών.
   Ο βασικότερος όμως μετασχηματισμός στο πεδίο του δικαίου για την 
αναγνώριση της σφαίρας των κοινών δεν μπορεί παρά να είναι η ρητή 
απόσπαση από το κρατικό μονοπώλιο της πολιτικής εξουσίας των τό-
πων, που κυριαρχεί η συντάσσουσα εξουσία των κινημάτων, μέσα από 
την αντικατάσταση της μονολιθικής ορθοδοξίας του κρατικού συνταγμα-
τισμού από ένα δυικό σύστημα συντακτικής εξουσίας, που θα αποδέχε-
ται τον κοινωνικό συνταγματισμό των Κοινών.
   Ο φιλελεύθερος συνταγματισμός απέχει μόνο φαινομενικά από τη σύ-
νταξη της κοινωνίας των πολιτών. Η αυταπάτη της αποχής είναι απα-
ραίτητη για την πραγματική απόσπαση και το διαχωρισμό της κρατικής 
εξουσίας από τις πηγές και δυνάμεις της κοινωνικής εξουσίας και την 
κατοπινή εμφάνιση του κράτους ως «ουδέτερου» ρυθμιστή. Σύμφωνα 
με το διαχωρισμό αυτό, το σύνολο της κοινωνικής τάξης εξομοιώνεται 
αποκλειστικά και μόνο στις σχέσεις της «πολιτείας» με τους πολίτες 
της, παραχωρώντας με τεχνητό τρόπο το μονοπώλιο του πεδίου της 
πολιτικής στους κρατικούς θεσμούς. Στην ουσία της όμως, η νεωτερι-
κή πρόσδεση στην πολιτική της κυριαρχίας επιτάσσει την καθιέρωση 
ενός συντάγματος θεμελιωδών θεσμών και ιδεών κατά μήκος όλων των 
κοινωνικών σχέσεων, καθιστώντας αναγκαίο τον εξουσιαστικό μονισμό 
υπό τη μορφή του κράτους. 
   Φυσικά, η ρύθμιση της κοινωνικής ζωής από το κράτος δεν θα μπο-
ρούσε να είναι καθολική και άμεση, γιατί θα ισοπέδωνε την κοινωνική 
αυτενέργεια και θα κατέρρεε κάτω από το βάρος της αδυνατότητας ενός 
πλήρως κεντρικού σχεδιασμού (Hayek 1988). Η έμμεση ρύθμιση επι-
τυγχάνεται με την παροχή ατομικών ζωνών μη επέμβασης του κράτους 
2. Αλλά και σε επιμέρους κοινωνικές σχέσεις τέτοια παραδείγματα θα μπορούσαν να είναι 
η κρατική υποχρέωση αναγκαστικής απαλλοτρίωσης από το κράτος ιδιωτικής εμπορικής 
επιχείρησης, που κατελήφθη από τους εργαζόμενούς της με σκοπό την αυτοδιαχείριση, ή 
ιδιωτικής ιδιοκτησίας, που κατέστη ελεύθερος κοινωνικός χώρος πολιτικής/πολιτιστικής 
έκφρασης, και η απόδοση της διαχείρισής τους σε συγκεκριμένου τύπου νομικό πρόσωπο 
με τη συμμετοχή των κοινωνών, αλλά και μελών της τοπικής, αλλά και ευρύτερης κοινω-
νίας.



Η ομότιμη προοπτική

-121-

υπό τη μορφή θεμελιωδών δικαιωμάτων, δηλαδή με την επιβολή ορίων 
της αυτόνομης ατομικής δράσης. Έτσι όμως, η οποιαδήποτε κοινωνική 
δραστηριότητα δεν αποδίδεται στο πεδίο του δικαίου σε θεσμίσεις της 
κοινωνίας των πολιτών, αλλά στη δράση των ατόμων, που τις συγκρο-
τούν. Επομένως, οι κοινωνικές θεσμίσεις λογίζονται ως ξένο σώμα στο 
σύστημα του κρατικού δικαίου, όπου το μόνο είδος συντεταγμένης πολι-
τικής εξουσίας, που δύναται να αναγνωρίζεται, είναι το κράτος. 
   Η αναγνώριση των κοινωνικών θεσμίσεων περιορίζεται στις ενοχικές 
σχέσεις του δικαίου των νομικών προσώπων ή στο έθιμο. Οποιαδήποτε 
παρουσία συντάσσουσας εξουσίας με κοινωνικά χαρακτηριστικά εξο-
βελίζεται εκτός του συστήματος. Ιστορικές εξαιρέσεις ίσως αποτελούν 
το αυτοδιοίκητο των πανεπιστημίων της ηπειρωτικής Ευρώπης και οι 
θεσμοί τοπικής αυτο-κυβέρνησης, η κρατικοποίηση όμως των οποίων 
είναι σήμερα κάτι παραπάνω από εμφανής. 
   Η επίταση της κοινωνικής διαφοροποίησης, η πολιτική αυτονόμη-
ση των κατακερματισμένων σφαιρών της κοινής ζωής και η απόδραση 
της πολιτικής από το στίβο της κατάληψης της κρατικής γραφειοκρατί-
ας καθιστούν αναγκαία την αναγνώριση της συντακτικότητας σφαιρών 
της κοινωνικής ζωής (Teubner 2012). Η δε νεοφιλελεύθερη παγκο-
σμιοποίηση έχει αποδυναμώσει σε πολύ μεγάλο βαθμό τη δυνατότητα 
παρέμβασης του έθνους-κράτους στις διεθνοποιημένες πλέον πηγές 
οικονομικής εξουσίας, αδυνατώντας να προβεί σε εκτεταμένες αναδια-
νεμητικές πολιτικές και έτσι αδυνατώντας να διασφαλίσει με όρους αξι-
οπρέπειας την (ανά) παραγωγή των «από κάτω». Η αναγνώριση τέτοιων 
σφαιρών κοινής ζωής είναι δόκιμη και θεμιτή όπου η σύνταξή τους από 
τους συμμετέχοντες σε αυτές διασφαλίζει την ατομική και κοινωνική 
αυτονομία. Μια εναλλακτική λοιπόν κοινωνική διάρθρωση τοποθετεί 
στη θέση του κυρίαρχου κανονιστικού καλουπιού και ενός ηγεμονικού 
συστήματος σχέσεων μια πληθώρα διαφορετικών θεσμίσεων, που θα 
εφαρμόζονται ταυτόχρονα και θα συνδέονται τόσο ανταγωνιστικά όσο 
και αλληλέγγυα (Κιουπκιολής 2011:101).
   Ο κοινωνικός συνταγματισμός των Κοινών μπορεί να αποτελέσει το 
συνταγματικό δίκαιο της κοινότητας και του μοιράσματος, αναποδογυ-
ρίζοντας τη λειτουργία του ενοχικού δικαίου και από δίκαιο του εγωιστι-
κού ατόμου και του εμπορεύματος να το πολιτικοποιήσει και να το με-
τατρέψει στο συνταγματικό δίκαιο της κοινωνίας των πολιτών (Teubner 
2000). Είναι μια πρόταση που πολιτικοποιεί την κοινωνία των πολιτών, 
αφού πολλαπλασιάζει τα πεδία όπου επιλύονται διαφωνίες και λαμβά-
νονται αποφάσεις για το πολιτικό σε μια κοινωνία (Teubner 2012:121). 
Εναρμονίζεται με το πρόταγμα της αειφορίας, παρέχοντας την απαραί-
τητη νομική αναγνώριση για την οργάνωση της ζωής σε αποκεντρωμέ-



Πέρα από το κράτος και την αγορά

-122-

νες και σχετικά αυτάρκεις τοπικές κοινότητες που ελέγχουν και αυτο-
διαχειρίζονται τους παραγωγικούς τους πόρους, διασφαλίζοντας την 
περιβαλλοντική βιωσιμότητα του επιπέδου ζωής τους. Παρέχει νομική 
αναγνώριση σε ομάδες ατόμων, που συγκροτούν κοινότητες κοινών, όχι 
απαραίτητα ορισμένες με βάση κάποιο χωροταξικό ή λειτουργικό κριτή-
ριο, και αυτορρυθμίζονται επί τη βάσει «καταστατικών», τα οποία μπο-
ρούν να εμπεριέχουν παρεκκλίσεις από το γενικό ρυθμιστικό πλαίσιο, 
ασκώντας ένα ιδιότυπο δικαίωμα «απόσχισης» από το κρατικό δίκαιο. 
   Εντούτοις, ως υβριδικό ημι-κρατικό δίκαιο ένας κοινωνικός συνταγ-
ματισμός των κοινών εκ φύσεως δεν παραμερίζει πλήρως το ρόλο του 
κράτους, αντιθέτως διατηρεί την επίδρασή του στη σφαίρα των κοινών 
με δύο αυστηρά οριοθετημένους τρόπους. Πρώτον, το κράτος εξακο-
λουθεί να είναι παρόν δια της ρητής αναγνώρισης της σφαίρας των κοι-
νών ως τρόπου κοινωνικής αυτο-οργάνωσης ηθικοπολιτικά πιο εναρ-
μονισμένου με τις θεμελιώδεις αξίες της ελευθερίας, της ισότητας και 
της αλληλεγγύης καθώς και εργαλειακά πιο αποτελεσματικού σε επί-
πεδο παραγωγής/διανομής και αειφορίας σε σχέση με το κράτος και 
την καπιταλιστική αγορά, εγγυώμενο έτσι θεσμικά την συγκρότηση και 
διεύρυνσή τους. Δεύτερον, το κράτος πρέπει να είναι διπλά παρόν, θε-
σπίζοντας τους απολύτως γενικούς κανόνες και αρχές συγκρότησης και 
διαχείρισης των κοινών, που θα εγγυώνται τον ίδιο το χαρακτήρα τους 
(Bollier 2013:113). 
   Η δεύτερη αυτή λειτουργία του κράτους, αυστηρώς οριοθετημένη ως 
in abstracto εκπροσώπουσα το κοινωνικό συμφέρον, καθίσταται ανα-
γκαία, δεδομένου ότι αφενός η εμπιστοσύνη πως η συγκρότηση Κοι-
νών εξοβελίζει άπαξ δια παντός σχέσεις διαρκούς κατεξουσίασης είναι 
ανεδαφική και αφετέρου ο κίνδυνος τα Κοινά να αποτελέσουν δούρειο 
ίππο για την απόσπαση από οποιοδήποτε κοινωνικό έλεγχο κοινών πό-
ρων και τη σταδιακή ιδιωτικοποίησή τους από την καπιταλιστική αγορά 
πρέπει να λαμβάνεται σοβαρά υπόψη. 
   Η πρόταση του κοινωνικού συνταγματισμού των Κοινών εγκαθιδρύει 
έναν πολυεπίπεδο συνταγματισμό, στον οποίο το κρατικό Σύνταγμα δίνει 
τις γενικές κατευθυντήριες γραμμές για την αρχιτεκτονική των «συνταγ-
μάτων» των κοινών. Συγκροτούνται επομένως δύο επίπεδα ρύθμισης 
και διακυβέρνησης. Στο πρώτο ανώτερο επίπεδο του κρατικού δικαίου 
θεσπίζονται οι συνταγματικοί κανόνες, που διέπουν τις γενικές αρχές 
της ρύθμισης των Κοινών καθώς και τη σχέση αυτών με το κράτος και 
την καπιταλιστική αγορά. 
   Στο δεύτερο επίπεδο η εξουσία για τη ρύθμιση των Κοινών απονέμεται 
εξ ολοκλήρου στη δημιουργικότητα και την αυτονομία των κοινοτήτων 
των κοινωνών. Το σύστημα του κοινωνικού συνταγματισμού των Κοινών 



Η ομότιμη προοπτική

-123-

συμπληρώνεται με την καθιέρωση ενός νέου θεσμού/νομικού προσώ-
που κοινωνικής οικονομίας με παραγωγικά, αλλά και ευρύτερα συμμε-
τοχικά/δημοκρατικά χαρακτηριστικά, ώστε να μην λειτουργεί εγωιστικά, 
δηλαδή μόνο για τα μέλη του, αλλά αλληλέγγυα, δηλαδή για την κοινω-
νία. 
   Η ανωτερότητα της τυπικής ισχύος των κρατικών έναντι των κοινωνι-
κά παραγόμενων κανόνων των Κοινών αφήνει όμως το εγχείρημα της 
διεύρυνσης των Κοινών έκθετο σε αλλαγές των συσχετισμών δύναμης 
μεταξύ κυριαρχίας/κινημάτων και σε πισωγυρίσματα. Ως τρόποι για τη 
διαχείριση αυτής της ιστορικής πιθανότητας στο πεδίο του κρατικού δι-
καίου προτείνονται τόσο η κατοχύρωση των Κοινών, κυρίως με συνταγ-
ματικές διατάξεις, όσο και η ρητή συνταγματική πρόβλεψη της αρχής 
της σε περίπτωση αμφιβολιών ερμηνείας υπέρ των κοινωνικά παραγό-
μενων κανόνων έναντι του κρατικού δικαίου (in dubio pro communis) με 
ηθικοπολιτική δικαιολόγηση τη διακυβέρνηση στο κοντινότερο δυνατό 
επίπεδο για τον πολίτη. Έτσι, για τη δόμηση του κοινωνικού συνταγμα-
τισμού των Κοινών ακολουθείται ένα σχήμα τριγωνικής θεσμοποίησης, 
που καταμερίζει την εργασία ανάμεσα στην αυτο-συγκρότηση των Κοι-
νών μέσα στην κοινωνία, στις συντακτικές παρεμβάσεις του κράτους και 
στο σταθεροποιητικό ρόλο του δικαίου (Teubner 2012 :37). 
   Συμπερασματικά, όπως και οι λοιπές προτάσεις αυτού του κεφαλαίου, 
ο κοινωνικός συνταγματισμός των κοινών συνιστά μια πρόταση αποτύ-
πωσης στο κρατικό δίκαιο των συσχετισμών δύναμης, που αναδύονται 
από την ανάπτυξη της συντάσσουσας εξουσίας των κινημάτων και τη 
συγκρότηση Κοινών, βρίσκει όμως τα όριά του στο προκαθορισμένο 
πλαίσιο του κρατικού δικαίου και, αναγκαστικά, επιτάσσει την περαι-
τέρω αναβάθμιση των κοινωνικών αγώνων για το ξεπέρασμα και την 
ανατροπή του.

Επίλογος 

Τα Κοινά αποτελούν ένα συγκρουσιακό πρόταγμα για τη σταδιακή απο-
διάρθρωση του κράτους και τον εκτοπισμό της καπιταλιστικής αγοράς, 
χωρίς προσφυγή στη στιγμιαία κατάληψη της πολιτικής εξουσίας, αλλά 
με τη δημιουργία ζωνών κοινής ζωής σε συνθήκες ατομικής και κοινω-
νικής αυτονομίας και την «από τα κάτω» δημοκρατική κοινωνικοποίηση 
κάθε εξουσίας. Είναι συμβατά με το παλαιό ιδανικό της δόμησης της 
κοινωνικής εξουσίας ως αναπόσπαστης από την κοινωνία και της δια-
κυβέρνησης της κοινής ζωής ως εμμενούς, ενσωματωμένης στον ίδιο 
τον κοινωνικό ιστό.



Πέρα από το κράτος και την αγορά

-124-

   Είναι όμως σαφές πως για τον σκοπό του πολλαπλασιασμού και της 
διεύρυνσης των Κοινών, χρειάζεται να επινοήσουμε μια νέα θεωρία δι-
καίου των κοινών και ένα υβριδικό όσο και μεταβατικό ημί-κρατικό ius 
communis, που θα ενσωματώνει τις κατακτήσεις των κοινωνικών κινη-
μάτων και θα καθίσταται δεκτικό στις αναδυόμενες μορφές ζωής των 
«από κάτω» (Hardt και Negri 2004:205-206). Στην προσπάθεια αυτή 
εντάσσεται και το παρόν πόνημα, καταστρωμένο βεβαίως με επίγνωση 
πως τίποτα δεν είναι πιο επινοητικό και ανατρεπτικό από την ίδια την 
πράξη των κινημάτων.

Βιβλιογραφία

Bollier, D. (2013) The Resurgent Commons: A Short Introduction to the 
Next Political Economy, in file with author.
Castoriadis, C. (1991) Philosophy, Politics, Autonomy, Essays in Political 
Philosophy, Curtis D.A. (ed.), New York, Oxford (Oxford University Press).
De Angelis, M. (2009) The Tragedy of the Capitalist Commons (Turbulence), 
διαθέσιμο: http://turbulence.org.uk/turbulence-5/capitalist-commons/.
De Angelis, M. (2012) Κοινά, Περιφράξεις και Κρίσεις, Θεσσαλονίκη (Εκ-
δόσεις των Ξένων).
Douzinas C., Gearey A. (2005). Critical Jurisprudence, The Political 
Philosophy of Justice, Oxford, Portland, Oregon : Hart Publishing.
Graeber, D. (2007) Αποσπάσματα μιας Αναρχικής Ανθρωπολογίας, Θεσσα-
λονίκη (Στάσει Εκπίπτοντες).
Hardt, M. και A. Negri (2004) Multitude, War and Democracy in the Age of 
Empire, New York  (Penguin).
Hayek, F. (1988) The Fatal Conceit: The Errors of Socialism, London 
(Routledge).
Helfrich, S., R. Kuhlen, W. Sachs και C. Siefkes (2009) The Commons - 
Prosperity by Sharing, (Heinrich Böll Foundation), διαθέσιμο: 
http://www.peopleandplace.net/on_the_wire/2010/11/22/architecture_
of_the_commons__heinrich_boll_foundation.
Hobbes, T. (2008) Leviathan, Cambridge, New York (Cambridge University 
Press).
Ishay M. (2004) The History of Human Rights: From Ancient Times to the 
Globalization Era, Berkeley (University of California Press).
Linebaugh P. (2009) The Magna Carta Manifesto: Liberties and Commons 
for All, Berkeley  (University of California Press).



Η ομότιμη προοπτική

-125-

Luhmann N. (1993) Das Recht der Gesellshaft, Frankfurt (Suhrkamp 
Verlag).
Negri, A. (2009) Insurgencies, Constituent Power and the Modern State, 
Minneapolis (University of Minnesota Press).
Ostrom E. και C. Hess (2007) ‘Private and Common Property Rights, 
Workshop in Political Theory and Policy Analysis’ (Indiana University), δι-
αθέσιμο: http://ssrn.com/abstract=1304699. 
Pashukanis, E. (2002) The General Theory of Law and Marxism, New 
Jersey (Transaction Publishers).
Teubner, G. (2012) Constitutional Fragments, Societal Constitutionalism 
and Globalization, Oxford (Oxford University Press).
Unger, R. M. (2004) False Νecessity: Αnti-Νecessitarian Social Theory in 
the Service of Radical Democracy, London (Verso).
Virno, P. (2006) Γραμματική του Πλήθους, Για μία Ανάλυση των Σύγχρονων 
Μορφών Ζωής, Αθήνα (Εκδόσεις Αλεξάνδρεια).
Κιουπκιολής, Α. (2011) Πολιτικές της Ελευθερίας, Αθήνα (Εκκρεμές).
Negri, Α. και Μ. Hardt (2013) Να Πάρουμε τη Σκυτάλη, Διακήρυξη, Αθήνα 
(Βιβλιόραμα).



Πέρα από το κράτος και την αγορά

-126-



Τέσσερα σενάρια για το μέλλον*

Michel Bauwens και Βασίλης Κωστάκης 

*Το παρόν βασίζεται στο άρθρο «Ένα σημείωμα για το μέλλον του καπιταλισμού 
και μία πρόταση» που δημοσιεύθηκε στο τεύχος 124 της επιθεώρησης «Θέ-
σεις».



Πέρα από το κράτος και την αγορά

-128-

Εισαγωγή

Οι ομότιμες υποδομές (για παράδειγμα το διαδίκτυο) υποστηρίζουν και 
διευκολύνουν την ανεμπόδιστη, ελεύθερη διασύνδεση, επικοινωνία 
και συνεργασία των ανθρώπων. Θέση μας είναι ότι οι εν λόγω υποδο-
μές γίνονται σταδιακά οι γενικοί όροι εργασίας, ζωής και οργάνωσης 
των βασικών δομών των δυτικών κοινωνιών. Η ομότιμη σχεσιακή δυ-
ναμική, που συνοψίζεται από το παλιό σύνθημα «Jeder nach seinen 
Fähigkeiten, jedem nach seinen Bedürfnissen!» (από τον καθένα σύμ-
φωνα με τις ικανότητές του, στον καθένα σύμφωνα με τις ανάγκες του), 
βασίζεται στην κατανομή των παραγωγικών μας δυνάμεων.
   Αρχικά τα μέσα παραγωγής της πληροφορίας, δηλαδή οι δικτυωμέ-
νοι υπολογιστές, και πλέον τα μέσα της υλικής παραγωγής, δηλαδή οι 
μηχανές που παράγουν φυσικά αντικείμενα, διανέμονται και διασυνδέ-
ονται. Ακριβώς όπως οι δικτυωμένοι υπολογιστές εκδημοκράτισαν τα 
μέσα παραγωγής της πληροφορίας και της επικοινωνίας, τα αναδυό-
μενα στοιχεία ενός δικτύου μικρο-εργοστασίων, ή αυτό που κάποιοι 
αποκαλούν «επιτραπέζια παραγωγή», όπως η τριδιάστατη εκτύπωση 
(3D printing), διευκολύνουν την ευρεία διαθεσιμότητα των μέσων της 
υλικής παραγωγής. 
   Προφανώς, η παραπάνω διαδικασία δεν μπορεί να συμβαίνει χωρίς 
προβλήματα και συγκρούσεις. Σε μια περίοδο πόλωσης και μην έχοντας 
επιτύχει ισορροπία όσον αφορά την παγκόσμια διακυβέρνηση του δια-
δικτύου, γινόμαστε μάρτυρες διαμαχών για τον έλεγχο και την ιδιοκτη-
σία των κατανεμημένων υποδομών. Από τη μία πλευρά, η ομότιμη πα-
ραγωγή σηματοδοτεί ορισμένες ριζικές αλλαγές που λαμβάνουν χώρα 
αντιτιθέμενες σε ένα παλιό παράδειγμα (paradigm) το οποίο θα πρέπει 
να ξεπεραστεί ή να αλλάξει. Από την άλλη, οι προτεινόμενες νομοθεσίες 
της ACTA/SOPA/PIPA που στόχο έχουν την επιβολή αυστηρών πνευ-
ματικών δικαιωμάτων· οι προσπάθειες για ένα κανονιστικό καθεστώς 
στην αρχιτεκτονική του διαδικτύου· η παρακολούθηση και λογοκρισία 
από αυταρχικές, αλλά και φιλελεύθερες χώρες· είναι μόνο μερικοί λό-
γοι που έχουν κάνει μελετητές να ανησυχούν ότι οι απελευθερωτικές 
δυνατότητες των ψηφιακών συστημάτων μπορεί να εξαφανιστούν με το 
μοντέλο των κλειδωμένων, κεντρικά ελεγχόμενων συσκευών πληροφο-
ριών.
   Ως εκ τούτου, γίνεται φανερό ότι υπάρχει μια μάχη μεταξύ δύο πόλων: 
κυβερνήσεων και εταιρειών, οι οποίες προσπαθούν να μετατρέψουν τε-
χνολογίες όπως το διαδίκτυο σε ένα αυστηρά ελεγχόμενο μέσο πληρο-
φόρησης, και των κοινοτήτων χρηστών που προσπαθούν να κρατήσουν 
το μέσο ανεξάρτητο. Αυτό το δοκίμιο επιχειρεί να απλοποιήσει πιθανά 



Η ομότιμη προοπτική

-129-

αποτελέσματα με τη χρήση δύο αξόνων ή πόλων που δημιουργούν τέσ-
σερα πιθανά σενάρια.

Οι δύο άξονες και τα τέσσερα σενάρια

Ο κάθετος άξονας αφορά την πολικότητα του κεντρικού έναντι του κατα-
νεμημένου ελέγχου των υποδομών/μέσων παραγωγής, ενώ ο οριζόντιος 
άξονας αφορά ένα προσανατολισμό προς τη συσσώρευση ή τη διακίνη-
ση του κεφαλαίου έναντι ενός προσανατολισμού προς τη συσσώρευση ή 
τη διακίνηση των Κοινών.

Εικόνα 1. Τα τέσσερα τεταρτημόρια των πιθανών σεναρίων.

Δικτυοκρατικός καπιταλισμός (ΔΚ)

Ορίζουμε ως «δικτυοκρατικό καπιταλισμό» (netarchical capitalism) 
τον πρώτο συνδυασμό (πάνω αριστερά) όπου συναντάται ο κεντρικός 
έλεγχος μιας κατανεμημένης υποδομής με στόχο τη μεγιστοποίηση της 
κεφαλαιοκρατικής συσσώρευσης. Το δικτυοκρατικό κεφάλαιο αποτε-
λεί ένα μέρος του κεφαλαίου που καθιστά δυνατή και ενδυναμώνει τη 
συνεργασία, εκμεταλλευόμενο την ομότιμη δυναμική μέσω μονοπωλια-



Πέρα από το κράτος και την αγορά

-130-

κών πλατφορμών που βρίσκονται υπό κεντρικό έλεγχο. Ενώ οι χρήστες 
μοιράζονται πληροφορίες μέσω των παραπάνω πλατφορμών, δεν έχουν 
πρόσβαση ούτε δικαίωμα ελέγχου στο σχεδιασμό των δικτύων και των 
πλατφορμών που ανήκουν σε συγκεκριμένα συμφέροντα. 
   Για παράδειγμα, δείτε το Facebook ή το Google. Κάτω από κανονικές 
συνθήκες στον ΔΚ οι χρήστες παράγουν ή μοιράζονται αξία χρήσης, τη 
στιγμή που οι ιδιοκτήτες των πλατφορμών καρπώνονται της χρηματικής 
αξίας που δημιουργείται. Βραχυπρόθεσμα φαίνεται η παραπάνω σχέση 
να λειτουργεί, ωστόσο, μακροπρόθεσμα πιστεύουμε ότι οδηγούμαστε σε 
κρίση για το κεφάλαιο από τη στιγμή που οι χρήστες, οι οποίοι παράγουν 
την αξία, δεν ανταμείβονται και δεν θα έχουν αρκετή αγοραστική δύνα-
μη για να αποκτήσουν τα απαραίτητα αγαθά για την περαιτέρω εύρυθμη 
λειτουργία της καπιταλιστικής οικονομίας.

Κατανεμημένος καπιταλισμός (ΚΚ)

Ο δεύτερος συνδυασμός αποκαλείται «κατανεμημένος καπιταλισμός» 
(distributed capitalism) και βρίσκεται κάτω αριστερά στο σχήμα μας, 
εκεί όπου ο κατανεμημένος έλεγχος συναντά ξανά τη μεγιστοποίηση της 
συσσώρευσης κεφαλαίου. Η ανάπτυξη του ψηφιακού, ομότιμου νομί-
σματος Bitcoin και της πλατφόρμας συλλογικής μικροχρηματοδότησης 
(crowdfunding) Kickstarter αποτελούν αντιπροσωπευτικά παραδείγμα-
τα ΚΚ. Σε αυτό το μοντέλο, οι ομότιμες υποδομές είναι σχεδιασμένες 
κατά τέτοιο τρόπο ώστε να επιτρέπονται η αυτονομία και η συμμετοχή 
πολλών χρηστών, αλλά ο κύριος στόχος παραμένει το χρηματικό κέρδος. 
   Στο Bitcoin όλοι οι συμμετέχοντες υπολογιστές μπορούν να παράξουν 
(mining) και να διαχειριστούν τις χρηματικές μονάδες, καθιστώντας τα 
μεγάλα τραπεζικά ιδρύματα περιττά. Παρ’ όλα αυτά η κυκλοφορία, και 
όλες οι συναφείς διαδικασίες, του ψηφιακού νομίσματος Bitcoin βα-
σίζονται στη σπανιότητα των πόρων και τον ανταγωνισμό. Αυτοί που 
εισήλθαν νωρίτερα στο «παιχνίδι», ή/και κατέχουν τους δυνατότερους 
υπολογιστές, έχουν ισχυρό ανταγωνιστικό πλεονέκτημα έναντι των υπο-
λοίπων. 
   Το Kickstarter λειτουργεί ως ανάστροφη αγορά (reverse market) όπου 
λαμβάνουν χώρα προπληρωμένες επενδύσεις. Υπό αυτές τις συνθήκες, 
τα Κοινά είναι μέσα, για την επίτευξη του τελικού σκοπού, ή παραπρο-
ϊόντα του συστήματος, χωρίς να αποτελούν πρωτεύοντα στόχο, καθώς 
τα κίνητρα καθορίζονται από τις ανταλλακτικές/εμπορικές σχέσεις και 
το κέρδος. Πολλά ομότιμα εγχειρήματα μπορούν να ειδωθούν κάτω από 
αυτό το πλαίσιο, προσπαθώντας για έναν πιο συμμετοχικό ΚΚ. 



Η ομότιμη προοπτική

-131-

   Αν και θα μπορούσαν να θεωρηθούν ως αντισυστημικές προσπάθειες 
ενός εναλλακτικού ήθους επιχειρηματικότητας ενάντια στα μονοπώλια, 
διατηρούν, ωστόσο, τη συγκέντρωση στη μεγιστοποίηση ή τη δημιουρ-
γία κέρδους. Η κατανομή λαμβάνει χώρα σε παγκόσμια κλίμακα και όχι 
τοπικά: το όραμα αφορά μια ψηφιακή οικονομία όπου μικροί παίχτες 
συγκεντρώνονται δημιουργώντας παγκόσμιο αντίκτυπο.
 

Ευέλικτες/προσαρμοστικές κοινότητες (ΕΚ)

Εκεί (κάτω δεξιά) όπου συναντάται ο κατανεμημένος και παράλληλος 
έλεγχος των υποδομών με τον προσανατολισμό προς τα Κοινά, είναι το 
πεδίο όπου αναπτύσσονται οι «ευέλικτες/προσαρμοστικές κοινότητες» 
(resilient communities). Ο στόχος εδώ σχετίζεται με την επανατοπικο-
ποίηση και την αναδημιουργία των τοπικών κοινοτήτων. Το συγκεκρι-
μένο πεδίο/παράδειγμα βασίζεται, συνήθως, στην προσδοκία για ένα 
μέλλον με χαμηλά αποθέματα πλουτοπαραγωγικών πηγών και ενέργει-
ας. Αποτελεί, με άλλα λόγια, ένα σύνολο διασωστικών στρατηγικών και 
πολιτικών. Πρωτοβουλίες και εγχειρήματα όπως το «Κίνημα Αποανά-
πτυξης» (Degrowth movement) ή οι «Μεταβατικές Πόλεις» (Transition 
Towns), τα οποία συνιστούν δίκτυα κοινοτήτων από τα κάτω, μπορούν 
να ειδωθούν υπό αυτό το πρίσμα. Σε πιο ακραίες περιπτώσεις, οι ΕΚ 
ενσαρκώνουν απλώς στρατηγικές και πολιτικές σωτηρίας σε περίπτωση 
γενικού χάους. 
   Αυτό που χαρακτηρίζει τα συγκεκριμένα εγχειρήματα είναι η εγκα-
τάλειψη της φιλοδοξίας για δράσεις και οικονομίες μεγαλύτερης κλί-
μακας, ενώ η ανάπτυξη (νεο)φεουδαρχικών πρακτικών θεωρείται ανα-
πόφευκτη. Αν και υπάρχει μέσω του διαδικτύου παγκόσμια συνεργασία 
μεταξύ τέτοιων κοινοτήτων, η εστίασή τους παραμένει στο τοπικό. Είναι 
σύνηθες η κλιμάκωση της πολιτικής και κοινωνικής κινητοποίησης σε 
μεγαλύτερη κλίμακα να θεωρείται μη ρεαλιστική ως καταδικασμένη 
στην αποτυχία. Οι προσπάθειες των ΕΚ δεν στοχεύουν στη μεγιστοποίη-
ση ή ακόμη και στη δημιουργία του κέρδους, αλλά στην παραγωγή αξίας 
για τις ανάγκες της εκάστοτε κοινότητας. Για αυτό και τοποθετούνται 
στο τεταρτημόριο των Κοινών έχοντας, ωστόσο, κυρίως τοπικό προσα-
νατολισμό.

Παγκόσμια Κοινά (ΠΚ)

Η προσέγγιση (πάνω δεξιά) των «παγκόσμιων Κοινών» (global 



Πέρα από το κράτος και την αγορά

-132-

Commons) είναι ενάντια στον προαναφερόμενο προσανατολισμό στην 
τοπική κλίμακα, στοχεύοντας στα παγκόσμια Κοινά. Οι υποστηρικτές 
αυτού του σεναρίου ισχυρίζονται ότι ο αγώνας για την ενδυνάμωση, την 
προστασία και τον εμπλουτισμό των Κοινών είναι, και πρέπει να είναι, 
διεθνής και παγκόσμιος. Παρατηρείται, όπως προαναφέρθηκε, μια κα-
τανομή/διανομή των μέσων παραγωγής της άυλης (πληροφορία), αλλά 
προσφάτως, και της υλικής οικονομίας. Η υλική παραγωγή συνεπώς 
μπορεί να γίνεται σε τοπικό επίπεδο, αλλά τα μικρο-εργοστάσια που 
αναδύονται είναι διασυνδεδεμένα σε παγκόσμια κλίμακα, εκμεταλλευ-
όμενα την αμοιβαία συνεργασία σε παγκόσμιο επίπεδο τόσο στο σχεδι-
ασμό ενός προϊόντος όσο και στις βελτιώσεις των κοινών υποδομών/
εξοπλισμών. 
   Κάθε κατανεμημένο, ομότιμο εγχείρημα μπορεί να ιδωθεί μέσα στο 
πλαίσιο των διεθνών «φυλών» (phyles), δηλαδή συμμαχιών οργανισμών 
και επιχειρήσεων που λειτουργούν γύρω από ένα συγκεκριμένο γνωσι-
ακό Κοινό (knowledge Commons). Επιπλέον, θεωρούμε την πολιτική 
και κοινωνική κινητοποίηση σε τοπικό, εθνικό και διεθνές επίπεδο, ως 
μέρος του αγώνα για το μετασχηματισμό των υφιστάμενων δομών της 
οικονομίας και κοινωνίας. Οι οργανισμοί και οι επιχειρήσεις που συμ-
μετέχουν στο κίνημα αυτό αποτελούν οχήματα για τους υποστηρικτές 
των Κοινών (commoners) ώστε οι τελευταίοι να επιτύχουν βιωσιμότητα 
προσωπική, αλλά και συλλογική. Το συγκεκριμένο σενάριο δεν θεωρεί 
δεδομένη την κοινωνική παρακμή, αλλά πιστεύει και εποφθαλμιά ένα 
βιώσιμο καθεστώς αφθονίας για ολόκληρη την ανθρωπότητα.

Συζήτηση 

Σε όλα τα παραπάνω τέσσερα σενάρια, θεωρούνται ως δεδομένες οι 
υπάρχουσες ομότιμες υποδομές. Οι υλικοί και άυλοι πόροι διανέμονται, 
λοιπόν, με διαφορετικό τρόπο, βαθμό και προσανατολισμό ώστε να επι-
τευχθούν «οικονομίες φάσματος» (economies of scope). Οι οικονομίες 
κλίμακας, πράγματι, υπερέχουν εκεί όπου οι πλουτοπαραγωγικοί πόροι 
και η ενέργεια υπάρχουν σε αφθονία: παράγοντας περισσότερο απο-
κτάς ένα προφανές ανταγωνιστικό πλεονέκτημα. Ωστόσο, εκεί όπου η 
ενέργεια και οι πόροι είναι πεπερασμένοι, οι οικονομίες φάσματος ή, 
με άλλα λόγια, η προσέγγιση του «να κάνεις περισσότερα με λιγότερα» 
(doing more with less) αποτελεί μονόδρομο.
   H φιλοσοφία του ανοικτού κώδικα κατανέμει παράλληλα και οριζόντια 
τις άυλες πηγές, δηλαδή την πληροφορία (γνώση, κώδικας, σχέδια), οι 
οποίες μπορούν να χρησιμοποιηθούν από όλη την ανθρωπότητα αντί 



Η ομότιμη προοπτική

-133-

να παραμένουν εγκλωβισμένες κάτω από αυστηρές άδειες πνευματι-
κής ιδιοκτησίας. Ακολουθώντας παρόμοια πρακτική στην κατανομή των 
μέσων της υλικής παραγωγής, θα μπορούσαμε να πούμε ότι αυξάνεται 
η αποδοτικότητα της χρήσης των πλουτοπαραγωγικών πόρων και της 
ενέργειας. Επίσης χρησιμοποιούνται πόροι και εξοπλισμός που μέχρι 
πριν παρέμεναν αναξιοποίητοι (βελτιστοποιώντας την κατανομή τους 
μέσα από διεργασίες αυτο-επιλογής και αυτο-οργάνωσης) ενώ ελαχι-
στοποιούνται τα απόβλητα, καθώς η παραγωγή είναι εγγενώς προσα-
νατολισμένη στη βιωσιμότητα. Δεν παράγονται, εν ολίγοις, αγαθά που 
είτε είναι περιττά, είτε προγραμματισμένα να αντικατασταθούν βραχυ-
πρόθεσμα.
   Οι νέες αυτές ομότιμες παραγωγικές δομές είναι την ίδια στιγμή το-
πικές και παγκόσμιες (global-local ή, με μία λέξη, glocal). Ενώ επι-
τρέπεται και υποστηρίζεται η παραγωγή σε τοπική κλίμακα, μέσω των 
μικρο-εργοστασιακών μονάδων και των τεχνολογιών επιτραπέζιας πα-
ραγωγής, η παραγωγή της απαραίτητης πληροφορίας (π.χ. ο σχεδια-
σμός ή/και ο προγραμματισμός) για το εκάστοτε προϊόν, αλλά και για το 
χρησιμοποιούμενο εξοπλισμό, μπορεί να λαμβάνει χώρα σε παγκόσμια 
κλίμακα. Ως γενικό κανόνα, θα μπορούσε κάποιος να πει πως «οτιδήπο-
τε είναι βαρύ είναι κοντά και οτιδήποτε ελαφρύ μένει μακριά». Η συνερ-
γασία για την παραγωγή άυλης αξίας μεγιστοποιείται, ενώ η παγκόσμια 
μεταφορά υλικών αγαθών ελαχιστοποιείται.
   Στα τέσσερα σενάρια που παρουσιάσαμε, αυτό που διαφοροποιείται 
είναι ο σκοπός που εξυπηρετεί η συνεργασία. Δηλαδή, οι συνεργατικές 
προσπάθειες στοχεύουν στη συσσώρευση του κεφαλαίου ή στη βελτίω-
ση της διακίνησης των Κοινών; Και επίσης, ο έλεγχος των μέσων πού 
τοποθετείται; Με άλλα λόγια, ο σχεδιασμός των υποδομών βρίσκεται 
στα χέρια μερικών ιδιωτικών συμφερόντων ή είναι ανοικτός; 
   Στο πρώτο σενάριο του ΔΚ, ο έλεγχος και η διαχείριση γίνονται από μια 
μονοπωλιακή ιεραρχία, ενώ στην περίπτωση του ΚΚ ο έλεγχος βρίσκε-
ται στο δίκτυο των κερδοσκόπων που συμμετέχουν. Στο επόμενο σενά-
ριο, αυτό των ΕΚ, ο έλεγχος ασκείται σε μια συγκεκριμένη γεωγραφική 
περιοχή και εξαρτάται από το μοντέλο διακυβέρνησης της εκάστοτε 
κοινότητας. Στο μοντέλο των ΠΚ, η διακυβέρνηση των πόρων και της 
παραγόμενης αξίας ασκείται από μια τριαρχία: 
 1. την κοινότητα των παραγωγών/χρηστών που κατανέμει τους 
πόρους μέσα από μορφές αυτο-οργάνωσης, 
 2. τις οργανώσεις κοινής ωφέλειας (for-benefit associations) 
οι οποίες διαχειρίζονται τις υλικές υποδομές που καθιστούν δυνατή τη 
συνεργασία (για παράδειγμα τα ιδρύματα των έργων ελεύθερου λογι-
σμικού/λογισμικού ανοικτού κώδικα, βλέπε Apache Foundation, ή η 



Πέρα από το κράτος και την αγορά

-134-

Wikimedia που υποστηρίζει την ελεύθερη εγκυκλοπαίδεια Wikipedia)
 3. και τις επιχειρηματικές συμμαχίες που λειτουργούν γύρω 
από τα συγκεκριμένα, κάθε φορά, Κοινά (για παράδειγμα η συμμαχία 
IBM-Red Hat).
   Είναι ύψιστης σημασίας η διατήρηση του προσανατολισμού προς τα 
Κοινά στα μοντέλα διακυβέρνησης των συμμετεχόντων επιχειρηματικών 
συμφερόντων. Για παράδειγμα, στην περίπτωση του ελεύθερου λογισμι-
κού Linux έχουμε ένα πληροφοριακό Κοινό μεγάλης αξίας, γύρω από το 
οποίο επιχειρηματικές οντότητες δραστηριοποιούνται εδώ και χρόνια. 
Ο κοινός πόρος αυτός ενσωματώνεται, λοιπόν, στις διαδικασίες συσ-
σώρευσης του κεφαλαίου. Ένα εναλλακτικό μοντέλο θα απαιτούσε τη 
δημιουργία επιχειρήσεων με διαφορετικό ήθος, φιλικές προς τα Κοινά, 
οι οποίες θα αποτελούνταν και θα ελεγχόταν από τους ίδιους τους συμ-
μετέχοντες στην παραγωγή των Κοινών. Τέτοιες επιχειρήσεις θα πρέπει 
να είναι δομημένες πάνω σε νομικό πλαίσιο που θα τις υποχρεώνει να 
υποστηρίζουν τη διακίνηση και τον εμπλουτισμό των Κοινών. 

Πρόταση

Πρότασή μας, λοιπόν, είναι ένα πλουραλιστικό ιδιοκτησιακό καθεστώς 
–πιθανότατα θα συνοδεύεται από νέες νομικές άδειες προσανατολισμέ-
νες στη βιώσιμη, όχι μόνο συλλογικά, αλλά και ατομικά, ομότιμη παρα-
γωγή– το οποίο θα συνδυάζει: 
 1. την ιδιοκτησία των παραγωγών, επαναδιατυπώνοντας το 
πρόταγμα για την ιδιοκτησία των μέσων και των προϊόντων από τους 
εργάτες, αυτή τη φορά σε μια νέα, ομότιμη εποχή. 
 2. την ιδιοκτησία των χρηστών/καταναλωτών. Αναγνωρίζεται, 
δηλαδή, ότι και οι χρήστες ενός δικτύου συνεισφέρουν με τον τρόπο 
τους στην παραγωγή της αξίας.
 3. μηχανισμούς επιστροφής χρηματικών και άλλων πόρων για 
αυτούς που χρηματοδοτούν ή υποστηρίζουν τις επιχειρήσεις. Με αυτόν 
τον τρόπο σταματά να αποτελεί ταμπού και επιτρέπεται η δημιουργία 
κέρδους ενώ διαφοροποιείται από την έννοια της μεγιστοποίησης του 
κέρδους.
   Επομένως, καλούμε για μια αναστροφή της λογικής των μοντέλων του 
ΝΚ και του ΚΚ με έναν, όμως, παγκόσμιο προσανατολισμό. Δηλαδή να 
μην δημιουργούμε επιχειρηματικά μοντέλα βασισμένα στη συνεργασία 
και στο διαμοιρασμό με σκοπό τη μεγιστοποίηση του κέρδους, αλλά νέα, 
βιώσιμα επιχειρηματικά μοντέλα με σκοπό τη μεγιστοποίηση της συ-
νεργασίας και του διαμοιρασμού της παραγόμενης αξίας, των Κοινών.





-136-



-137-



-138-



-139-



-140-



-141-



-142-



-143-






