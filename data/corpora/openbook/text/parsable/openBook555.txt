




















































η μορφολογία του σεναρίου


Ελευθερία Δημητρομανωλάκη

η μορφολογία του σεναρίου
αφήγηση, μυθοπλασία και συγγραφή





η μορφολογία του σεναρίου
αφήγηση, μυθοπλασία και συγγραφή



η μορφολογία του σεναρίου
αφήγηση, μυθοπλασία και συγγραφή
Ελευθερία Δημητρομανωλάκη

ISBN: 978-618-5348-00-7
© τοβιβλίο
Αθήνα, 2018

εκδοτική επιμέλεια: Δήμος Χλωπτσιούδης
e-mail: ekdoseis@tovivlio.net
eleftheria1912@yahoo.gr

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Η μελέτη της Ελευθερίας Δημητρομανωλάκη “η μορφολογία

του σεναρίου, αφήγηση, μυθοπλασία και συγγραφή” διανέμεται
ελεύθερα στο διαδίκτυο με άδεια Creative Commons. Η
αναφορά του ονόματος της συγγραφέως είναι υποχρεωτική
και το έργο διατίθεται μόνο για μη εμπορική χρήση. 

Επιτρέπεται ελεύθερα η αναδημοσίευση αποσπασμάτων
με την απαραίτητη προϋπόθεση αναφοράς προέλευσης και
δημιουργού.

http://tovivlio.net/
http://tovivlio.net/


Ελευθερία Δημητρομανωλάκη
ISBN: 978-618-5348-00-7

η μορφολογία του σεναρίου
αφήγηση, μυθοπλασία και συγγραφή

http://tovivlio.net/


Ελευθερία Δημητρομανωλάκη

6

ΤΗΣ ΙΔΙΑΣ
βιβλίο

«ο δρόμος του όρκου» 
(μυθιστόρημα, βορειοδυτικές εκδόσεις, 2012)

«η ηγεμονία της ευτυχίας»
(μυθιστόρημα, μεταίχμιο, 2006)

«μπάμπουσκα»
(Ελευθερία Δημητρομανωλάκη & Μιχάλης Σπέγγος, θε-
ατρικό έργο, βορειοδυτικές εκδόσεις , 2012)

διδακτορική διατριβή
«Από τη λογοτεχνική στην κινηματογραφική αφήγηση.

Ανατομία της φιλμικής μεταφοράς της ‘‘Φόνισσας’’ του Αλέ-
ξανδρου Παπαδιαμάντη» (Πάντειο Πανεπιστήμιο Κοινωνικών
και Πολιτικών Επιστημών, Τμήμα Επικοινωνίας Μέσων και
Πολιτισμού, 2009) 



7

στον Νίκο



Ελευθερία Δημητρομανωλάκη

8



9

ΠΕΡΙΕΧΟΜΕΝΑ
ευχαριστίες ..................................................................................................

ΠΡΟΛΟΓΟΣ .....................................................................................................
ΕΙΣΑΓΩΓΗ ........................................................................................................

-Α- Αφήγηση ................................................................................................
-Β- Ο μύθος στην τέχνη ...........................................................................
-Γ- Μύθος και πράξη .................................................................................
-Δ- Η πράξη δομεί το σενάριο ..............................................................
-Ε- Το μοντέλο του Propp στη σεναριακή μυθοπλασία ...............

Ι. Η ΑΡΧΗ ΤΗΣ ΣΕΝΑΡΙΑΚΗΣ ΜΥΘΟΠΛΑΣΙΑΣ 
ΠΡΟΠΑΡΑΣΚΕΥΑΣΤΙΚΟ ΜΕΡΟΣ .............................................................
-1- Απουσία:  μια ανατρεπτική κατάσταση εκκινεί τη μυθοπλα-

σία ................................................................................................................
Η απουσία στο «Προξενιό της Άννας» .......................................

-2- Απαγόρευση: θεμιτά ή αθέμιτα όρια και κανόνες ..................
Η απαγόρευση στο «Προξενιό της Άννας» ...............................

-3- Παράβαση: υπέρβαση ορίων και κανόνων ...............................
Η παράβαση στο «Προξενιό της Άννας» ...................................

-4- Διερεύνηση: έρευνα με στόχο μια εξέλιξη ή ένα πρόσωπο ..
Η διερεύνηση στο «Προξενιό της Άννας» .................................

-5- Εκχώρηση: ανταπόκριση στο αίτημα διερεύνησης ................
Η εκχώρηση στο «Προξενιό της Άννας» ....................................

-6- Εξαπάτηση: χειρισμός με στόχο παραπλάνηση ή απάτη .....
Η εξαπάτηση στο «Προξενιό της Άννας» ...................................

-7- Συνενοχή: λάθος που δίνει προβάδισμα στον αντίπαλο ......
Η συνενοχή στο «Προξενιό της Άννας» ......................................

ΙΙ. ΑΡΧΗ ΤΗΣ ΜΕΣΗΣ ΤΗΣ ΣΕΝΑΡΙΑΚΗΣ ΜΥΘΟΠΛΑΣΙΑΣ 
ΑΡΧΗ ΤΗΣ ΠΛΟΚΗΣ ..................................................................................
-8- Δολιοφθορά: από την άδολη ενέργεια ως το έγκλημα ..........
-8/α- Έλλειψη: από την κρυφή στέρηση στη φλέγουσα ανάγκη..

Η έλλειψη στο «Προξενιό της Άννας» ..........................................

13
15
17
22
26
30
34
38

47

50
51
52
53
54
55
56
57
59
61
62
64
65
67

69
71
82
88



Ελευθερία Δημητρομανωλάκη

10

ΙΙΙ. ΜΕΣΗ ΤΗΣ ΣΕΝΑΡΙΑΚΗΣ ΜΥΘΟΠΛΑΣΙΑΣ 
Ο ΗΡΩΑΣ ΣΕ ΔΡΑΣΗ .................................................................................
-9- Μεσολάβηση ή συνδετική στιγμή: γνωστοποίηση ή επί-

γνωση οδυνηρής αλήθειας .......................................................................
Η μεσολάβηση στο «Προξενιό της Άννας» ...............................

10- Αντενέργεια: αντίδραση στη γνωστοποίηση των δυσχε-
ρειών ................................................................................................................

Η αντενέργεια στο «Προξενιό της Άννας» ................................
-11- Αναχώρηση: ταξίδι μοναχικό ή με συνοδοιπόρους .............

Η αναχώρηση στο «Προξενιό της Άννας» .................................
-12- Δοκιμασία: σειρά προκλήσεων που κινητοποιούν τον ή-

ρωα ................................................................................................................
Η δοκιμασία στο «Προξενιό της Άννας» ....................................

-13- Αντίδραση στη δοκιμασία: ο ήρωας ανταπεξέρχεται (ή όχι) 
Η αντίδραση σε δοκιμασία στο «Προξενιό της Άννας» ........

-14- Εφοδιασμός – λήψη μαγικού μέσου: ο ήρωας ενδυναμώ-
νεται ..................................................................................................................

Η λήψη μέσου στο «Προξενιό της Άννας» ................................
-15- Τοπική μετακίνηση: μετατόπιση ορίων και περιθωρίων ....

Η μετακίνηση στο «Προξενιό της Άννας» ..................................
-16- Πάλη: απευθείας σύγκρουση με τον ανταγωνιστή ..............

Η πάλη στο «Προξενιό της Άννας» ...............................................
-17- Στιγμάτισμα – σημάδεμα: αποτύπωμα κινδύνου ως φθορά

ή ως τραύμα ................................................................................................
Το στιγμάτισμα στο «Προξενιό της Άννας» ..............................

-18- Νίκη: επικράτηση σε οποιαδήποτε αντιπαράθεση ..............
Η νίκη στο «Προξενιό της Άννας» ................................................

91

95
98

101
101
102
103

104
106
108
110

110
112
112
114
114
118

119
121
122
123



Η μορφολογία του σεναρίου

11

-19- Εξάλειψη δυστυχίας ή έλλειψης: εκπλήρωση της επιθυμίας 
Η εξάλειψη της δυστυχίας στο «Προξενιό της Άννας» .......

-20- Επιστροφή: αναστοχασμός πριν το τέλος ...............................
Η επιστροφή στο «Προξενιό της Άννας» ...................................

-21- Καταδίωξη: επιθετικές δράσεις με επιτάχυνση εξελίξεων 
Η καταδίωξη στο «Προξενιό της Άννας» ...................................

IV. ΤΕΛΟΣ ΚΑΙ ΕΠΙΛΟΓΟΣ ΤΗΣ ΣΕΝΑΡΙΑΚΗΣ ΜΥΘΟΠΛΑΣΙΑΣ 
Η ΔΙΑΣΩΣΗ ΩΣ ΠΙΘΑΝΟ ΤΕΛΟΣ ...........................................................
-22- Διάσωση: πάταξη κινδύνου, σταθεροποίηση κατακτήσεων 

Η διάσωση στο «Προξενιό της Άννας» .......................................
ΕΠΙΛΟΓΟΣ ......................................................................................................

-23- Μη αναγνωρίσιμη άφιξη: προσομοιάζει με διερεύνηση ...
-24- Αβάσιμες απαιτήσεις: σφετερισμός από ανταγωνιστή .......
-25- Δύσκολο πρόβλημα: προσομοιάζει με δοκιμασία ...............
-26- Λύση: προσομοιάζει με επιτυχή έκβαση της δοκιμασίας ..
-27- Αναγνώριση: επιβεβαίωση, δικαίωση του ήρωα ..................
-28- Ξεσκέπασμα–ξεμασκάρεμα: μορφή τιμωρίας κι απαξίωσης 
-29- Μεταμόρφωση: αλλαγή μορφής, εξέλιξη, μετάβαση αλλού 
-30- Τιμωρία: προσομοιάζει με ήττα ή στιγμάτισμα .....................
-31- Γάμος: κοινωνική επιβεβαίωση κι εξάλειψη των ελλείψεων 

ΕΡΕΥΝΗΤΙΚΑ ΑΠΟΤΕΛΕΣΜΑΤΑ 
Το μοντέλο του Vladimir Propp στη σεναριακή μυθοπλασία ...

ΑΝΤΙ ΕΠΙΛΟΓΟΥ ............................................................................................
εν τέλει ο συγγραφέας θα γίνει ο ιστορικός .................................

ΒΙΒΛΙΟΓΡΑΦΙΑ – ΠΗΓΕΣ 
βιβλιογραφία στην ελληνική γλώσσα ...............................................
βιβλιογραφία ξενόγλωσση ...................................................................

125
127
129
129
130
132

135
137
138
141
143
143
144
144
145
145
146
150
150

153
157
158

159
164



Ελευθερία Δημητρομανωλάκη

12



ευχαριστίες
Στη συγγραφική και εκδοτική πορεία αυτού του

βιβλίου υπήρξαν άνθρωποι που με στήριξαν τις καθο-
ριστικές στιγμές και φώτισαν τις ευοίωνες εξελίξεις. 

Εκφράζω τις πιο ουσιαστικές, τις πιο ειλικρινείς ευ-
χαριστίες μου:

• στη Μαρία Κομνηνού, Καθηγήτρια στο Τμήμα Ε.Μ.Μ.Ε
του Ε.Κ.Π.Α και Γενική Γραμματέα της Ταινιοθήκης της
Ελλάδος, εγκάρδιες ευχαριστίες για την υποστήριξη
και την εμπιστοσύνη που μου δείχνει, ούσα παραστάτης
και συμπαραστάτης στις πιο κομβικές στιγμές της
πορείας μου.

• στην Καίτη Διαμαντάκου, Αναπληρώτρια Καθηγήτρια
στο Τμήμα Θεατρικών Σπουδών του Ε.Κ.Π.Α, από βάθους
καρδιάς ευχαριστίες για τις διαφωτιστικές συζητήσεις
μας, αφού με το μοναδικό της τρόπο να συνδυάζει τη
στιβαρή επιστημονικότητα με τη ζεστή προσέγγιση,
μου δείχνει πάντα διεξόδους στα πιο κρίσιμα διλήμματα.    

• στον Θανάση Αγάθο, Επίκουρο Καθηγητή στο Τμήμα
Φιλολογίας του Ε.Κ.Π.Α, θερμότατες ευχαριστίες, αφού
η ανοιχτή σκέψη του και η επιστημονική κατανόησή
του υπήρξαν πολύτιμα και καθοριστικά δώρα για μένα,
με ιδιαίτερο ειδικό βάρος ως προς την απόφασή μου
για το εύρος αυτής της μελέτης. 

• στον Δήμο Χλωπτσιούδη, εκδότη των ψηφιακών εκ-
δόσεων «τοβιβλίο», ποιητή, δοκιμιογράφο, φιλόλογο
και κριτικό ποίησης, οι ευχαριστίες μου δεν έχουν τέλος,
αφού είναι πάντα ένα βήμα μπροστά από μένα για την
ουσιαστική υποστήριξη και την καλύτερη προώθηση
αυτού του ψηφιακού βιβλίου.

Μαρία Κομνηνού, Καίτη Διαμαντάκου, Θανάση Αγά-
θο, Δήμο Χλωπτσιούδη, σας ευχαριστώ από καρδιάς.

13



Ελευθερία Δημητρομανωλάκη

14



ΠΡΟΛΟΓΟΣ
Το σενάριο αποτελεί μια ιδιάζουσα μορφή μυθο-

πλασίας και οντολογικά εμφανίζει διττή υπόσταση, α-
φού καλείται ν’ αποτυπώσει σε γραπτό λόγο μια ιστορία
που πρόκειται να γίνει ταινία, καλείται να προ-γράψει
μια φιλμική αφήγηση. 

Η σεναριακή γραφή δε συνιστά λογοτεχνία κι
ετούτο προκύπτει από τον ρόλο που επωμίζεται, συ-
γκροτούμενη ως σημασιολογικός δίαυλος ανάμεσα
στην ιστορία που συνέβη ή επινοήθηκε από τη μια
πλευρά, και στην επερχόμενη ταινία στην οποία στοχεύει
από την άλλη. Η κοινή παραδοχή πως το σενάριο δεν
αποτελεί λογοτεχνία, αντλεί επιχειρήματα από την αυ-
στηρή δομή του σεναρίου, αφού πράγματι αυτό οφείλει
να ενσωματώνει ακόμη και τεχνικές παραμέτρους για
ν’ αποδώσει πλήρως τις σημειολογικές κατευθύνσεις
της εν τη γενέσει ταινίας. 

Παράλληλα όμως, και μάλλον αναγκαία, καθίσταται
γόνιμο να συμπληρωθεί μια ακόμη ισχυρή παραδοχή,
που δίνει κατάφαση στη μυθοπλαστική συγκρότηση
του σεναρίου στη βάση των κανόνων του μύθου, μέσα
από τη λογική της αφήγησης. 

Την άρρηκτη σχέση μεταξύ μυθοπλαστικής αφή-
γησης και σεναριακής γραφής επιχειρεί ν’ αναδείξει η
παρούσα έρευνα, αποκαλύπτοντας βήμα προς βήμα
τις διαδρομές που συγκροτούν τη σεναριακή ανάπτυξη
και οδηγούν την πορεία της συγγραφής στην ολοκλή-

15



ρωσή της, υπό το πρίσμα και την υπόθεση εργασίας
πως το σενάριο είναι η συμπύκνωση και ο μυθοπλαστικός
ιστός ενός οιονεί λογοτεχνικού κειμένου, που αν παρα-
μένει ιστός ως γραφή είναι γιατί πρόκειται να μετουσιωθεί
σε φιλμικό μύθο. 

Το παρόν κείμενο απευθύνεται σε όποιον ασχολείται
με τη συγγραφή του σεναρίου ή/και του πεζού λόγου,
σε κάθε ερευνητή με επιστημονικό αντικείμενο τη μυ-
θοπλαστική αφήγηση στο σύνολό της και σε όποιον
διερευνά το συγκριτικό πεδίο που διαμορφώνει η σχέση
των τεχνών του λόγου με τις τέχνες της εικόνας. 

Ελευθερία Δημητρομανωλάκη

16



ΕΙΣΑΓΩΓΗ 
«Ο μύθος είναι η αρχή και η ψυχή της τραγωδίας.» 

Αριστοτέλης, Ποιητική, (μτφρ. Στ. Δρομάζος)

Το σενάριο μορφοποιείται μέσα από μια διφυή και
δισυπόστατη αφηγηματική πορεία. Συγκροτείται δια
μέσου του γραπτού λόγου ενώ την ίδια στιγμή φλερτάρει,
ονειρεύεται την εικόνα, οργανώνοντας σε γραπτό
κείμενο την επερχόμενη φιλμική μυθοπλασία. Ο σενα-
ριακός λόγος γράφεται για να γίνει πλάνο, σκηνή, ολό-
κληρη ταινία και ήδη από τη συγγραφή του είναι ένας
εν δυνάμει φιλμικός μύθος, ενώ σίγουρα μπορεί ν’ απο-
τελέσει τον ιστό ενός εν τη γενέσει πεζογραφήματος. 

Η μορφική ιδιαιτερότητα του σεναρίου αναδεικνύει
πως από τη φύση του, οντολογικά, συγκροτεί μια αφη-
γηματική γέφυρα μεταξύ ενός οιονεί λογοτεχνικού κει-
μένου και του προσδοκώμενου φιλμικού, όχι μόνο για
τις περιπτώσεις που διασκευάζει ένα προϋπάρχον θε-
ατρικό, πεζογραφικό ή ποιητικό έργο, αλλά γενικότερα
σε κάθε πιθανή έκφανσή του. Κι ετούτο συμβαίνει διότι
στο σενάριο ενυπάρχει ένα ενεργό κέντρο, ένας δια-
μορφούμενος πυρήνας που είναι άρρηκτα συνδεδεμένος
με τις διαπλοκές του μύθου και ενσωματώνει όλη την
ουσία και την αλήθεια του επερχόμενου φιλμικού μη-
νύματος.

Οι φιλμικοί μύθοι στηρίζονται στην πλατφόρμα
του σεναριακού κειμένου, άλλοτε πιο σφιχτά συγκρο-

17



τημένου κι άλλοτε πιο ελεύθερα, άλλοτε βασισμένου
σε κάποιο προγενέστερο λογοτεχνικό έργο κι άλλοτε
πρωτότυπου, σε κάθε περίπτωση το σενάριο δημιουργεί
–ή αναδημιουργεί– μια ιστορία πραγματική ή πλασμα-
τική, είτε πιο ποιητικά μέσα από αλληλουχία σκέψεων
και εικόνων, είτε πιο μυθοπλαστικά μέσα από τη διά-
δραση ανθρώπινων πράξεων και συμβάντων σε αιτιώδη
συσχετισμό. Σε κάθε περίπτωση ο σεναριακός μύθος
συγκλίνει τόσο με το φιλμικό υπόδειγμα αφηγηματικό-
τητας, όσο και με τη λογοτεχνική αφήγηση, δια μέσου
της μυθοπλαστικής σύνταξης. 

Ο Cristian Metz ανέλυσε τις συντακτικές σχέσεις
λόγου και εικόνας έτσι όπως διαμορφώνονται και ανα-
παράγονται στη λογοτεχνική και τη φιλμική μυθοπλασία
αντίστοιχα, συμπεραίνοντας ότι ο κινηματογράφος
γίνεται γλώσσα μέσα από την αφήγηση ιστοριών, χωρίς
ν’ αποτελεί γλώσσα με την έννοια που προσδίδει στον
όρο η γλωσσολογία [βλ.Δημητρομανωλάκη, διδακτορική
διατριβή,2009: 42-51]. Με εφόδιο τις θεωρητικές κατα-
κτήσεις της γλωσσολογίας και της σημειολογίας ανέδειξε
εμπεριστατωμένα πως οι τέχνες του λόγου από τη μια
πλευρά και ο κινηματογράφος από την άλλη, αν και
διαφορετικές από πλευράς σημειολογίας, αφηγούνται
ιστορίες κατά τον ίδιο συντακτικό τρόπο. Για τον Metz
ο κινηματογράφος γίνεται γλώσσα γιατί αφηγείται ιστο-
ρίες [Metz,1974: 47]. Η υπ’ αυτό το πρίσμα θεμελίωση
της οντολογίας του κινηματογράφου δια μέσου της
μυθικής του συγκρότησης δίνει μια κατευθυντήρια
προοπτική στη δημιουργική γραφή του σεναρίου, μέσα
από μια πλατφόρμα που θα συντονίζει αφηγηματικά
τις παραμέτρους του μύθου, με κυρίαρχη την ανθρώπινη
πράξη [Stam, 2004:154]. 

Με βάση αυτές τις παραδοχές η παρούσα προσέγ-

Ελευθερία Δημητρομανωλάκη

18



γιση επιλέγει την αφηγηματική θεωρία για ν’ αναλύσει
τον σεναριακό λόγο, ο οποίος φωτίζεται διαφορετικά
μέσα από την αποκάλυψη της σε βάθος διαπεπλεγμένης
σχέσης του τόσο με τη λογοτεχνία ως μυθοπλαστική
εκφορά, όσο και με το μεταγενέστερο φιλμ ως εικονιστική
αποτύπωση του μύθου. Η περιπέτεια της σεναριακής
συγγραφής και η αποκάλυψη της εξελικτικής πορείας
της σε βασικά στάδια μπορεί ν’ αναδείξει πως το σενάριο,
οποιαδήποτε ιστορία του, κατανοείται τόσο ως η δια-
μόρφωση των σχέσεων που αναπτύσσονται ανάμεσα
στα πρόσωπα, όσο και ως η διαπλοκή των δράσεών
τους, όπως ξεδιπλώνονται στον χώρο και τον χρόνο,
δημιουργώντας μια αλυσίδα γεγονότων συνδεδεμένων
με αιτιώδεις συσχετισμούς [Βαλούκος,2006:51,52].

Ο Αριστοτέλης στην Ποιητική έδειξε πως κάθε
μύθος εμπερικλείει την αλήθεια των γεγονότων και
συγκροτείται μέσα από την πράξη και το ήθος των
προσώπων, σ’ ένα πλέγμα στόχων που κινούν την προ-
ώθηση της αφήγησης [Αριστοτέλης,1982: 233-252, βλ.κ.
68-88]. Με εφαλτήρα τον αριστοτελικό στοχασμό για
τον μύθο, μελετάται εδώ ο ρόλος και η σημασία του
ανθρώπινου ενεργήματος στις διαφορετικές εκφάνσεις
που αναπτύσσει, όπως αυτές αναλύονται και επισημαί-
νονται στο πρωτοπόρο έργο του Vladimir Propp, ο
οποίος ουσιαστικά εξελίσσει τις κατευθύνσεις της Ποι-
ητικής στις αφηγηματικές συνιστώσες της. Η στη βάση
της ανθρωπολογική προσέγγιση του Propp αποδείχθηκε
θεμέλιος λίθος για τη θεωρία της αφήγησης, αποκαλύ-
πτοντας το πώς λειτουργεί η πράξη κατά την εξέλιξη
του μύθου, πώς οργανώνει τον ιστό της ιστορίας σε
ενιαίο νόημα και με ποιους τρόπους στηρίζει την πλήρη
και σημαίνουσα ανάπτυξη του μυθοπλαστικού σύμπα-
ντος. 

Η μορφολογία του σεναρίου

19



Ακολουθώντας τα ίχνη που έδειξε ο Propp στο κο-
ρυφαίας σημασίας έργο του «Μορφολογία του παρα-
μυθιού» [Propp:1928], η παρούσα έρευνα στοχεύει ν’
αποδείξει περαιτέρω ότι η προσέγγιση του Ρώσου θε-
ωρητικού μπορεί να εφαρμοστεί γόνιμα και στον σε-
ναριακό λόγο, μια κατεύθυνση για την οποία εμφανίζεται
βιβλιογραφικό κενό ως προς την εγχώρια φιλμογραφία
[Κάλλας-Καλογεροπούλου, 2006:30]. 

Ο πλούτος και το εύρος των ερευνών με γνωστικό
αντικείμενο την κινηματογραφία, μέσα από διαφορετικές
προοπτικές προσεγγίσεων και συγκριτικών θεωρήσεων,
ιδίως ως προς τη σχέση της με τις άλλες τέχνες, αναδει-
κνύει εμφατικά το ότι ο κινηματογράφος αποτελεί προ-
νομιακό πεδίο διερεύνησης των κανόνων της αφήγησης.
Οι αφηγηματικοί "νόμοι" που πρωτογενώς ανέκυψαν
από τη μελέτη των τεχνών του λόγου, παράλληλα συ-
γκρότησαν τη φιλμική γλώσσα στα πρώτα της βήματα,
εμπλουτίζοντάς την με αστείρευτο εύρος σημειολογικών
και μυθοπλαστικών δυνατοτήτων, με αποτέλεσμα να
εμφαίνεται πλέον η αντίστροφη δυναμική: ο κινηματο-
γράφος γίνεται ο ίδιος ένα πολυπρισματικό κάτοπτρο
μελέτης για την αφήγηση γενικότερα, και για τη σενα-
ριακή μυθοπλασία ειδικότερα [Δημητρομανωλάκη, δι-
δακτορική διατριβή, 2009:127-171]. 

Η προσέγγιση της σεναριακής συγγραφής θα υπο-
στηριχθεί με την αξιοποίηση της ταινίας «Το προξενιό
της Άννας» του Παντελή Βούλγαρη (1972) ως πρότυπο
αναφοράς. Το φιλμ επελέγη λόγω των απαιτήσεων που
θέτει στην ανάλυση. Μια ρεαλιστική ταινία, στο μεταίχμιο
του υπαρξιστικού ανθρωπισμού, είναι ο πιο ακριβοδί-
καιος κριτής για να "τεστάρει" μια πρωτοπόρα θεωρία,
η οποία ενώ αρχικά σχετίστηκε με το παραμύθι, στην
πορεία εφαρμόστηκε σε κάθε είδους αφήγηση με εξαι-

Ελευθερία Δημητρομανωλάκη

20



ρετική συνέπεια [π.κ.].
Επιπλέον, η συμμετοχή του Μένη Κουμανταρέα

στο σενάριο εκ των πραγμάτων θέτει βάσεις για ευρύ-
τερες διακειμενικές προσεγγίσεις –που ξεπερνούν ε-
τούτη τη μελέτη– σε ένα διευρυμένο πλαίσιο του κατά
πόσο η καταπιεσμένη γυναίκα, όπως εμφανίζεται στο
«Προξενιό της Άννας», αφορά ως ύπαρξη και το έργο
του κορυφαίου Έλληνα πεζογράφου, ιδίως στην «κυρία
Κούλα» (1978). Η κυρία Κούλα του ομώνυμου πεζο-
γραφήματος θα μπορούσε να είναι μια ώριμη πια Άννα,
μια πιθανή εξέλιξή της στο χρόνο, η οποία μέσα από
διαφορετικούς δρόμους αντανακλά τα ίδια ακριβώς
κοινωνικά αδιέξοδα, τις ίδιες ματαιώσεις, όπως και στο
«Προξενιό» του Παντελή Βούλγαρη.

Μέσα απ’ αυτήν τη διερεύνηση, η παρούσα μελέτη
επιδιώκει ν’ αποτυπώσει βήμα το βήμα έναν ευρύ χάρτη
δημιουργικής γραφής του σεναρίου, τόσο σε επίπεδο
μικρο-αφήγησης –όπως αναπτύσσεται σε μια σκηνή ή
σε μια ενότητα σκηνών– όσο και σε επίπεδο μακρο-
αφήγησης, με αρχή, μέση, τέλος, όπως ο Αριστοτέλης
τα όρισε, επιχειρώντας να αναδείξει τις διαδρομές μέσα
από τις οποίες εξελίσσεται το σενάριο και το πώς δο-
μείται πάνω στη διαπλοκή της δράσης και τη δυναμική
της ανθρώπινης ενέργειας. 

Το φιλμ θ’ αναλυθεί πλήρως, κυρίως ως προς τη
συντακτική εκφορά του μύθου, έτσι ώστε ν’ ακολουθηθεί
η αρχή του ισομορφισμού, για μια συνεπή συγκριτική
προσέγγιση [Τζούμα, 1991: 23,24].  

Η μορφολογία του σεναρίου

21



-Α- Αφήγηση
Οι μεταμορφώσεις των ιστοριών και οι τρόποι από-

δοσής τους καθίστανται μεγάλη πρόκληση για τη θεωρία
της αφήγησης, η οποία έχει θέσει στόχο τη μελέτη
όλων των δυνατών αφηγήσεων, ανεξαρτήτως θέματος
και μύθου, ανεξαρτήτως τρόπου και μέσου που κάθε
φορά χρησιμοποιείται [Prince,2004: 161,162]. Μέσα σ’
έναν αιώνα από τις απαρχές της Αφηγηματολογίας, έ-
χει δημιουργηθεί πλούσια ερευνητική διαδρομή που
οδηγεί σε προκλήσεις για αξιοποίηση αυτών των πορι-
σμάτων δυναμικά και πλουραλιστικά, διανοίγοντας
δρόμους διακειμενικότητας και αλληλοδιάδρασης ανά-
μεσα στις τέχνες και τα κείμενα. 

Η αφήγηση στο σύνολο των εκφάνσεών της έγινε
αντικείμενο ευρύτατης μελέτης, ιδίως από τα τέλη της
δεκαετίας του ’50 και μετά. Στα πρώτα της βήματα η
θεωρία για την αφήγηση εμφανίστηκε ως κλάδος της
σημειωτικής έρευνας, με κυρίαρχες καταβολές τον Ρώ-
σικο Φορμαλισμό (1915-1930), την Ανθρωπολογία και
τη Γλωσσολογία –επιρροές που αντίστοιχα εμφαίνονται
και στη σημειολογική σκέψη [Eagleton,1996:151-165]. 

Απέκτησε την πλήρη δυναμική της με τις σπουδές
του Στρουκτουραλισμού (ή Δομισμού) κατά τη δεκαετία
του ’60, επονομαζόμενη Αφηγηματολογία από τους ί-
διους τους στρουκτουραλιστές, υπό το πρίσμα της επι-
θυμίας να δημιουργηθεί ένας τομέας έρευνας με στόχο
την ανάλυση των κανονικοτήτων στη δομή των αφηγή-
σεων, όλων των αφηγήσεων. Η βασική επιδίωξη των
δομιστών συνίστατο πρωτίστως στη διερεύνηση των
κοινών χαρακτηριστικών που ενυπάρχουν σε κάθε καλ-
λιτεχνικό εκφώνημα της ίδιας μορφής τέχνης, και ταυ-
τοχρόνως στη μελέτη του πώς διαμορφώνονται οι επιρ-
ροές των τεχνών μεταξύ τους [Prince, 2004: 178-189]. 

22



Όλες οι λογοτεχνικές μορφές, όπως έχουν ανα-
πτυχθεί ανά τους αιώνες, από το έπος, το θέατρο, την
ποίηση, τις μυθολογίες των αρχαίων πολιτισμών, μέχρι
το μυθιστόρημα, και την παραμυθική ή όποια άλλη προ-
φορική εκφορά, στηρίζονται στη λειτουργία και τη δια-
πλοκή της αφήγησης μέσα από συντακτικούς συσχετι-
σμούς. Οι συστηματικές έρευνες των ανθρωπολόγων
–με πρώτο διδάξαντα τον Claude Levi-Strauss– επιση-
μαίνουν πως στην ιστορία του ανθρώπου υπάρχουν α-
ναλογίες μεταξύ των μύθων διαφορετικών πολιτισμών,
καταδεικνύοντας την ανάγκη της ανθρώπινης σκέψης
να εκφράζεται και να προσλαμβάνει συγκεκριμένες θε-
ματικές, με διαφορετικούς κάθε φορά τρόπους [Levi-
Strauss,1986: 83-91]. 

Εκτός από τους προφορικούς ή γραπτούς μύθους,
οι οπτικές αφηγήσεις όλων των ειδών, αν και έχουν τα
δικά τους δομικά υλικά της εικόνας, δεν παύουν ποτέ
να αφηγούνται. Μια διαφήμιση σημαίνει, αφηγείται, α-
κόμη και μέσα απ’ αυτά που κρύβει ή απ’ αυτά που
προβάλλει [Barthes,1979:174-177]. Ένα ρεαλιστικό
βίντεο στις ειδήσεις για μια διαδήλωση δείχνει, αφηγείται,
σημαίνει και συχνά κατασκευάζεται έτσι ώστε να ψεύ-
δεται δια μέσου της σημειολογίας που έχει επιλεγεί
[Eco,1985:53-58]. Ένα ήσυχο, ακινητοποιημένο στιγ-
μιότυπο στον πίνακα «Ακόλουθες» του Velazquez μπορεί
να κρύβει μια μικρή ή μεγάλη ιστορία πίσω απ’ τα βλέμ-
ματα ή τις κινήσεις που αποδίδει και οδηγεί τον Foucault
σε εκτενή ανάλυση [Foucault, 2008: 27-44].

Ο Barthes προσεγγίζοντας διαφορετικά είδη αφη-
γημάτων –από τη μόδα και τη διαφήμιση, μέχρι το μυ-
θιστόρημα και τον κινηματογράφο– επεσήμανε την
πολλαπλότητα των μορφών αφήγησης στις διαφορετικές
εκφάνσεις της, μέσω διαφορετικών υλικών εξηγώντας

Η μορφολογία του σεναρίου

23



πως «...οποιοδήποτε υλικό μοιάζει κατάλληλο για να
του εμπιστευτεί ο άνθρωπος τις εξιστορήσεις του.»
[Barthes,1988:93]. H φράση ετούτη αναφερόμενη σε
υλικό και εξιστορήσεις, προσεγγίζει πλήρως την έννοια
της αφηγηματικότητας. Τέσσερις δεκαετίες πριν (δεκαετία
του 1920), ο Ρώσος θεωρητικός Bakhtin επισημαίνει
πως: «Το περιεχόμενο και η μορφή αλληλοδιαβρώνονται
και είναι αξεχώριστα, ωστόσο για την αισθητική ανάλυση
δεν συγχωνεύονται, και παρουσιάζονται σαν μεγέθη
διαφορετικής τάξης.» [Bakhtin, 1980:60]. 

Η σύγκριση των δύο επισημάνσεων καταδεικνύει
μια ενιαία κατεύθυνση στοχασμού για την αφήγηση:
αυτό που ο Barthes αναφέρει ως εξιστορήσεις δεν είναι
άλλο από το περιεχόμενο του Bakhtin, κι αυτό που ο
Barthes ονομάζει υλικό εκφράζει τη μορφή στη διάκριση
του Bakhtin. 

Τι είναι τελικά η αφήγηση; 
Η συμπυκνωμένη απάντηση που δίνει ο Genette

ορίζει την αφήγηση ως την πολύπλευρη σύνθεση μεταξύ
ιστορίας-περιεχομένου από τη μια πλευρά και υλικού-
μορφής από την άλλη [Genette,2000:87]. Ο ορισμός
αυτός αντανακλά πλήρως τη θεμελιώδη διάκριση μύ-
θου-πλοκής (ήδη από τους Φορμαλιστές) και ο Genette
με την ανάλυση του «Αναζητώντας τον χαμένο χρόνο»
του Marcel Proust δείχνει πως η όποια μορφολογική ε-
πιλογή δε γίνεται άναρχα και αυθαίρετα, αλλά υποτάσ-
σεται στη λογική σύλληψη μιας εσωτερικής συνέχειας,
μιας αλήθειας, πέρα από τη δομικά εμφαινόμενη χρονική
ή πληροφοριακή συνέχεια ή ασυνέχεια. Η αφήγηση
ακολουθεί τον έναν ή τον άλλο δρόμο για κάποιο λόγο,
μέσα από βαθύτερα αίτια και αλήθειες, για την αποκά-
λυψη των οποίων η πλοκή και οι επιμέρους δομές του
κειμένου είναι οδηγός και σύμμαχος [Δημητρομανωλάκη,

Ελευθερία Δημητρομανωλάκη

24



διδακτορική διατριβή, 2009:256 κ.επ.].
Η προαπαιτούμενη εσωτερική συνέχεια ενυπάρχει

ως πυρήνας του ίδιου του μύθου, αφού αυτός εμπερι-
κλείει την αλήθεια των γεγονότων, των πράξεων, τα
πάθη και τις επιθυμίες των προσώπων. Γι’ αυτό τον λό-
γο επιλέγεται να μελετηθεί εδώ η κατεύθυνση του μύ-
θου πρωτίστως, ιδίως μέσα από την ανθρώπινη πράξη
η οποία αποτελεί κομβικό στοιχείο και φορέα συγκρό-
τησής του, ώστε κατά την αφηγηματική πορεία ν’
απλωθεί στέρεος ο ιστός για την εξύφανση της καλύτερης
δυνατής πλοκής. 

-Β- Ο μύθος στην τέχνη 
Οι μύθοι και τα κείμενα που τους αποτυπώνουν

αποκαλύπτουν την πολιτισμική ταυτότητα κάθε εποχής,
ενώ ταυτόχρονα δημιουργούν μια παρακαταθήκη σκέ-
ψεων, ιδεών, αιτημάτων και συναισθημάτων μέσα στη
διαχρονία.

Η ανθρώπινη υπόσταση έχει ανάγκη ν’ αφηγηθεί
για να επικοινωνήσει, να εκφραστεί, να εκτονώσει, να
συνειδητοποιήσει. Αφήγηση είναι εξίσου το κουτσομπολιό
στη μέση μιας μπουγάδας, μια σπαρακτική εξομολόγηση
σ’ ένα φίλο, ένα μυθιστόρημα, μια παράσταση, μια
ταινία, ένα σποτάκι, ένα γλυπτό που αναπαριστά ένα
φιλί ή μια συμφιλίωση. Η αφήγηση αποτελεί τρόπο κα-
τανόησης και ερμηνείας της ιστορικότητας του ανθρώ-
πινου πολιτισμού και της ιστορίας των ανθρώπων [Ri-
coeur,1990:7-14]. Η καταλυτική ανάγκη του ανθρώπινου
όντος να αφηγείται, ακόμη και ιστορίες ξαναειπωμένες,
είναι ο θεμέλιος λίθος κάθε πολιτισμού. 

Μια διευρυμένη παρατήρηση των αφηγήσεων που
αναπτύσσονται καθημερινά (πολιτικές ομιλίες, άρθρα,
εξιστορήσεις, ποδοσφαιρικοί αγώνες, επιδείξεις μόδας

Η μορφολογία του σεναρίου

25



κλπ.), ιδιαίτερα στον χώρο της τέχνης, αποκαλύπτει
πως κάθε αφήγηση συγκροτείται και εξελίσσεται κατά
τη διαδικασία ανάπλασης μιας ιστορίας, μιας ιδέας,
μιας συλλογιστικής. Μια ιστορία μπορεί να είναι σύντομη
ή εκτεταμένη, πραγματική ή επινοημένη, πρωτότυπη
ή χιλιοειπωμένη και εκφέρεται είτε μέσα από τον προ-
φορικό ή τον γραπτό λόγο, είτε μέσα από την εικόνα.
Τα παραδείγματα από την ιστορία της τέχνης στο
σύνολό της κάνουν διακριτό πως η ανθρώπινη σκέψη
κινείται με διαφορετικούς τρόπους μέσα σε ίδιες, πα-
ραπλήσιες ή διαφορετικές ιστορίες. Οι γεννήσεις του
θεανθρώπου στη ζωγραφική είναι πολλαπλές και ποι-
κίλες: ίδιο το θέμα, διαφορετικοί οι πίνακες ή οι τοιχο-
γραφίες, σε διαχρονικές αναπαραστάσεις. Επίσης οι
βίοι και τα μαρτύρια των Αγίων, όπως εικονίζονται στις
τοιχογραφίες των εκκλησιών. Μια θρησκευτική μυθοποιία
που επαναλαμβάνεται ανά τους αιώνες για να θυμίσει
στους πιστούς τους αγώνες και τις θυσίες των ιερών
μαρτύρων [Θέος,1985:26-28]. 

Η πορεία της τέχνης δείχνει πως η ίδια ιστορία, το
ίδιο θέμα μπορεί να αφηγηθεί με διαφορετικά μέσα και
τρόπους. Είναι συνηθέστατη και αποκαλυπτική η πρα-
κτική να μεταφέρεται στη μεγάλη οθόνη ένα μυθιστό-
ρημα ή ένα θεατρικό κείμενο. Τα παραδείγματα είναι
πάρα πολλά, ήδη από τα πρώτα βήματα του κινηματο-
γράφου, ο οποίος ανακάλυπτε μέσα από τον θεατρικό
και μυθιστορηματικό λόγο τη δική του οντολογική θε-
μελίωση, όταν ο ίδιος δεν είχε βρει εξ’ ολοκλήρου τα
εκφραστικά του μέσα [βλ. McFarlane, 1996 και Bluestone,
1957]. Ένα κλασικό παράδειγμα πολλαπλής μεταφοράς
του ίδιου μύθου στην οθόνη αποτελεί το επιστολογρα-
φικό μυθιστόρημα του 18ου αιώνα «Επικίνδυνες σχέσεις»
του Chonderlos de Laclos, διασκευασμένο ανά περιόδους

Ελευθερία Δημητρομανωλάκη

26



από διαφορετικούς σκηνοθέτες, τους Roger Vadim
(1959), Stephen Frears (1988), Milos Forman (1989) και
Roger Kumble (1999), οι οποίοι καταθέτουν διαφορο-
ποιημένες οπτικές για την ίδια ιστορία [Κακλαμανί-
δου,2006:64-138]. 

Αμφίδρομα, τώρα που ο κινηματογράφος έχει πίσω
του μια πορεία δώδεκα δεκαετιών, επιδρά με τη σειρά
του στις άλλες τέχνες. Τελευταία, όλο και πιο συχνά
διασκευάζονται ταινίες για τη θεατρική σκηνή και "ανε-
βαίνουν" ως θεατρικές παραστάσεις. Μετατρέπεται δη-
λαδή το φιλμικό κείμενο σε θεατρικό έργο και μετά
σκηνοθετείται ως παράσταση, όπως για παράδειγμα η
ταινία «Dogville» του Lars von Trier, που σκηνοθετήθηκε
για τη σκηνή από τον Αντώνη Καλογρίδη (Εθνικό Θέα-
τρο:2004), σε μια από τις πρώτες διασκευές κινηματο-
γραφικής ταινίας για το θέατρο, όσον αφορά στην ελ-
ληνική σκηνή. 

Μια άλλη περίπτωση διαλόγου μεταξύ των τεχνών
είναι οι θεατρικές παραστάσεις που βασίζονται σε μυ-
θιστορήματα, ανοίγοντας νέες προοπτικές εκφραστι-
κότητας μέσω της αξιοποίησης του πεζογραφικού λόγου
και της μετουσίωσής του σε θεατρικό λόγο [Μαυρολέων,
2010: 106-109]. Ακόμη κι ένα ποίημα μπορεί να δώσει
το έναυσμα για μια κινηματογραφική ταινία, για μια πα-
ράσταση ή και για ένα εικαστικό δρώμενο [βλ. ψηφ/μένο
αρχείο Ε.Θ.].

Πέρα όμως από την επιρροή που ασκεί η μία μορφή
τέχνης στην άλλη, κατά τις μεταφορές και τις περισσότερο
ή λιγότερο ελεύθερες διασκευές, στην πορεία των
τεχνών εμφανίζεται η επαναπροσέγγιση της ίδιας ιστο-
ρίας ή όμοιων θεματικών μοτίβων από την ίδια μορφή
τέχνης. Χαρακτηριστικό παράδειγμα το «Funny Games»
του Michael Haneke (1997), και το «Funny Games US»

Η μορφολογία του σεναρίου

27



(2007) του ίδιου του Haneke, ο οποίος δέκα χρόνια με-
τά επανα-σκηνοθέτησε το remake της προγενέστερης
ταινίας του. Ένα άλλο παράδειγμα σ’ αυτήν την κατεύ-
θυνση αποτελεί «Ψυχώ» του Alfred Hitchcock (1960)
και το remake που σκηνοθετήθηκε από τον Gus Van
Sant, το 1998. 

Οι μορφές διακειμενικότητας ποικίλουν και ανα-
δεικνύουν τις μεταμορφώσεις των μύθων, άρα και τις
πιθανές εναλλακτικές διαμορφώσεις του σεναρίου για
την επικείμενη φιλμική αφήγηση. Πέραν των μεταφορών
ή των πιο ελεύθερων διασκευών, οι επιρροές ανάμεσα
στα κείμενα εμφανίζονται πολλαπλά, είτε ως επίδραση
ενός προγενέστερου έργου σ’ ένα μεταγενέστερο δη-
μιουργό είτε ως απλή αναφορά σ’ ένα έργο είτε ως πα-
ραπλήσια υφολογία και αντίστοιχη αφήγηση [Genette,
2001: 110]. Μπορεί ακόμη να υπάρξει μια εξ’ ολοκλήρου
επαναπροσέγγιση της ίδιας ιστορίας για την οποία γρά-
φτηκαν διαφορετικά μυθιστορήματα ή θεατρικά κείμενα
ή έγιναν διαφορετικές ταινίες. 

Στην ελληνική φιλμογραφία εμφανίζεται αστείρευτος
πλούτος παραδειγμάτων διακειμενικής επιρροής, τα
οποία αποτυπώνουν όχι μόνο την εξέλιξη της εγχώριας
κινηματογραφίας, αλλά αποκαλύπτουν την άρρηκτη
σχέση τους με τη λογοτεχνία [βλ. Κυριακός:2002]. 

Η αμφίδρομη και αλληλεπιδρούσα σχέση μεταξύ
φιλμικών και λογοτεχνικών μύθων εμφαίνεται απαρχής
ελληνικού κινηματογράφου. Ο Θανάσης Αγάθος αναλύει
και αναδεικνύει τις παραμέτρους του πρώτου δείγματος
τριπλής διασκευής, όπως πραγματώνεται από τον Γρη-
γόριο Ξενόπουλο. Ο Ξενόπουλος αρχικά γράφει το διή-
γημα με τίτλο «Έρως εσταυρωμένος», το μετατρέπει
αργότερα σε θεατρικό κείμενο με το νέο τίτλο «Στέλλα

Ελευθερία Δημητρομανωλάκη

28



Βιολάντη» και μετέπειτα ο ίδιος το διαμορφώνει σε σε-
ναριακό λόγο για τις ανάγκες της ομώνυμης ταινίας
[Αγάθος, 2016: 84-98].

«...η ιστορία της Στέλλας Βιολάντη, και του αυταρ-
χικού πατέρα της, είναι τόσο πολύ κτήμα του Ξενόπουλου
το 1931, ώστε είναι δύσκολο να προσδιορίσει σήμερα
κανείς με ακρίβεια τα όρια μεταξύ της πρωτογενούς
πεζογραφικής εκδοχής της, της θεατρικής μετάπλασής
της και της κινηματογραφικής διασκευής της.» [Αγάθος,
2016: 98]. 

Οι μύθοι, στις πολλαπλές εκφάνσεις τους, αποτυ-
πώνουν τη διαχρονία της ανθρώπινης συνθήκης μέσα
στους αιώνες. Πρωταρχικός μύθος, προπομπός για άλ-
λους μύθους, αποτελεί η «Οδύσσεια» του Ομήρου. Η
Μαρία Κομνηνού με τη διακειμενική προσέγγισή δια-
τέμνει σε βάθος τη σχέση των τεχνών, με γνώμονα την
ανθρώπινη μνήμη που οδηγεί στη διήγηση:

«Ο μύθος και το έπος της "Οδύσσειας" αποτελούν
βασικό καμβά της ευρωπαϊκής λογοτεχνίας, από την
"Αινειάδα" του Βιργιλίου μέχρι τον "Οδυσσέα" του
Τζέημς Τζόις... 

...Ο νόστος του Οδυσσέα είναι η αναπόληση της
χαμένης του ζωής, που εκτυλίσσεται μέσα από το έπος,
τη μνήμη, τη διήγηση. Ο ήρωας γίνεται ο αφηγητής
της χαμένης του ζωής στο έπος και προαναγγέλλει τον
ήρωα ως αφηγητή στο σύγχρονο μυθιστόρημα. 

Ο σύγχρονος κινηματογράφος δε θα μπορούσε
παρά, ακολουθώντας το πρότυπο της παγκόσμιας λο-
γοτεχνίας να στραφεί κι αυτός στην "Οδύσσεια" ως πη-
γή έμπνευσης.» [Κομνηνού, 2007: 281]. 

Οι επαναληπτικές προσεγγίσεις του ίδιου μύθου,
της ίδιας ιστορίας ή παρόμοιων θεματικών μοτίβων, ο-
δηγούν στο συμπέρασμα πως κάποιοι μύθοι είναι κα-

Η μορφολογία του σεναρίου

29



θοριστικοί κι ενδεχομένως ανυπέρβλητοι και εγείρουν
το ερευνητικό ερώτημα τι είναι αυτό που κάνει τόσο
ελκυστική μια ιστορία, ώστε να επαναλαμβάνεται με
ίδιο ή διαφορετικό τρόπο και εν τέλει που οφείλεται
ετούτη η επαναλαμβανόμενη μοναδικότητα που οδηγεί
στη διακειμενική πολυπρισματικότητα. Ένα ερώτημα
ερευνητικό και δημιουργικό ταυτόχρονα, το οποίο κυ-
ριαρχεί στη σκέψη του συγγραφέα-σεναριογράφου
κάθε φορά που αναζητά τρόπους για ν’ αφηγείται αξε-
πέραστες ιστορίες. Ειδικά ως προς τον σεναριακό λόγο
που αποτελεί αφηγηματική γέφυρα και συγκροτησιακό
ιστό -χωρίς τον οποίο δυσχεραίνεται η φιλμική μυθο-
πλασία- η απάντηση σ’ ένα τέτοιο ερώτημα βρίσκεται
στον κοινό τόπο όλων των αφηγήσεων, τον τόπο που
ορίζεται από τις παραμέτρους του μύθου: πράξεις, πρό-
σωπα, χώρος και χρόνος οργανώνουν τη μυθοπλασία
του σεναρίου, όπως ακριβώς διαμορφώνουν το λογο-
τεχνικό έργο ή το φιλμικό κείμενο. 

-Γ- Μύθος και πράξη 
Μια ιστορία μπορεί ν’ αναπτύσσεται με πολλαπλούς

τρόπους, μέσα από διαφορετικά είδη αφηγηματικότητας.
Θέατρο, πεζογραφία, ποίηση, σεναριακός και φιλμικός
λόγος, ακόμη και εικαστικές αναπαραστάσεις, δημι-
ουργούν μυθοπλασίες ευρύτερες ή στενότερες, αυστηρά
δομημένες ή ανοιχτές στην ερμηνεία. Κάθε ξεχωριστή
και μοναδική αποτύπωση της πραγματικότητας –και
όλες μαζί στη διαχρονία– αποτελούν έναν τρόπο κατα-
νόησης της ιστορικότητας του ανθρώπινου πολιτισμού
και της Ιστορίας των ανθρώπων [Ricoeur,1990:7-14].

Ο Genette αναφερόμενος στη μυθοπλασία προτείνει
να: 

«...ονομάσουμε ιστορία το αφηγηματικό σημαινό-

Ελευθερία Δημητρομανωλάκη

30



μενο ή περιεχόμενο (ακόμη κι αν αυτό το περιεχόμενο
εμφανίζεται να είναι μικρής δραματικής έντασης ή συμ-
βαντολογικής υφής)...» [Genette, 2000: 87]. 

Με όρους αφήγησης, ο μύθος συγκροτείται από
όλα εκείνα τα συνδεδεμένα συμβάντα, μικρά ή μεγάλα,
ασήμαντα ή σπουδαία, τα οποία, ασχέτως αν συνέβησαν
στην πραγματικότητα ή αν επινοήθηκαν από τον συγ-
γραφικό νου, σε κάθε περίπτωση διαπλέκουν τον ιστό
της ιστορίας με τρόπο ώστε να συνενώνουν την αν-
θρώπινη πράξη σε δράσεις και αντι-δράσεις, δημιουρ-
γώντας ενιαίο νόημα. 

Όλοι οι ερευνητές, από τους πρωτοπόρους του
Φορμαλισμού ως τους θεωρητικούς της σημειολογίας
και της αφήγησης [Τζιόβας,1987: 41-73], επισημαίνουν
πως οποιαδήποτε ιστορία μπορεί να κατανοηθεί τόσο
ως διαμόρφωση των σχέσεων που αναπτύσσονται ανά-
μεσα στα πρόσωπα, όσο και ως διαπλοκή των δράσεων
έτσι όπως αυτές ξεδιπλώνονται στον χώρο και τον χρό-
νο, δημιουργώντας μια αλυσίδα γεγονότων [Καψωμένος,
2007: 81-87]. Οι αλληλεπιδράσεις μεταξύ των πιο δια-
φορετικών ενεργημάτων ανάγουν την ανθρώπινη πράξη
σε θεμελιώδες στοιχείο του μύθου. Η πράξη ως αφη-
γηματική παράμετρος συνδυάζει τις παράπλευρες εξε-
λίξεις τις οποίες η ίδια νομοτελειακά επιφέρει ή στις ο-
ποίες δυνητικά οδηγεί, δημιουργώντας ένα γαϊτανάκι
κομβικών γεγονότων και δράσεων που έγιναν –ή παρα-
λείφθηκαν και δεν έγιναν– σε μια συγκεκριμένη περίοδο,
η αμοιβαία διαμόρφωση των οποίων θα συγκροτήσει
τη μυθοπλασία [πρβλ. Propp, 1987: 31-72 / Bremond,
1991: 133-156]. 

Η ανθρώπινη πράξη αποτελεί την πιο σημαντική
παράμετρο της μυθοπλαστικής αφήγησης γιατί εμπε-
ριέχει μέσα της τη βούληση, τον στόχο για κάτι, εγεί-

Η μορφολογία του σεναρίου

31



ροντας έτσι την αιτιώδη σύνδεση μεταξύ παράλληλων
ή διαφορετικών εξελίξεων και συναισθηματικών ή άλ-
λων διαπλοκών [πρβλ.Propp, 1987: 83-86/Bremond,1991:
129,130 / Greimas, 2000: 331-340]. Κάθε δράση σκοπεύει
σε κάτι και αναπόφευκτα δημιουργεί ευρύτερα αποτε-
λέσματα, επακόλουθες διαδρομές γεγονότων, αντιδρά-
σεις θετικές ή αρνητικές, όλα ετούτα που μαζί με τυχαία
περιστατικά και κοινωνικές –ιστορικές παραμέτρους
συνενώνονται σ’ έναν ενιαίο στοχασμό που δημιουργεί
τον μύθο, την ιστορία [πρβλ. Propp, 1987: 102-106/Bre-
mond,1991: 126-132]. 

Ταυτόχρονα και αλληλένδετα, δια μέσου των ενερ-
γειών τους τα πρόσωπα εκδηλώνουν βαθιές επιθυμίες,
επίμονους στόχους ή εγκαθιδρυμένους φόβους [Greimas,
2000: 307-321]. Ακόμη και μια φαινομενικά ασήμαντη
πράξη αποκτά σημασία στη μυθοπλασία, γίνεται για
κάποιο λόγο και επιφέρει συγκεκριμένα και απτά απο-
τελέσματα στο περιβάλλον [Chatman, 1978: 108-145].
Συνακόλουθα, η ανθρώπινη πράξη είναι απόλυτα συ-
νυφασμένη με τον χαρακτήρα που τη διενεργεί ακόμη
και στις μεταιχμιακές περιπτώσεις μειωμένης συνειδη-
τότητας, αυξημένης έντασης ή πιθανής έλλειψης κατα-
λογισμού. Γι’ αυτό πολλοί θεωρητικοί της αφήγησης
συνδέουν την πράξη και τις αλληλεπιδράσεις της σε
συσχετισμό με τη χαρακτηροδομή των προσώπων ανα-
λόγως του πώς εμπλέκονται τα ενεργήματά τους στις
διαφορετικές καταστάσεις [πρβλ. Chatman,1978:111-
116, Higbie,1984:14-18]. 

Πράξη και πρόσωπο συγκροτούν από κοινού κάθε
μυθοπλασία. 

Φορέας μιας πράξης είναι ένα πρόσωπο και αμφί-
δρομα ένα πρόσωπο χαρακτηρίζεται από τις πράξεις
του. Για τον Chatman δεν είναι σημαντικό το ερώτημα

Ελευθερία Δημητρομανωλάκη

32



τι από τα δύο –χαρακτήρας ή πλοκή– έχει προτεραιότητα
ή πρωτοκαθεδρία στην αφήγηση, καθώς οι ιστορίες
υφίστανται μόνο όταν συνυπάρχουν και τα δύο, γεγονότα
και υπάρξεις [Chatman,1978:113]. 

Η προσέγγιση στο ανθρώπινο στοιχείο του μύθου
ανοίγει τον διάλογο για τον ρόλο της πράξης στη μυ-
θοπλασία εν γένει και τη συγγραφή σεναρίου ειδικότερα.
Ο συγγραφέας-σεναριογράφος, καθώς επίσης όποιος
μελετά την αφήγηση στο σύνολό της, μπορεί να διευρύνει
τις μυθοπλαστικές δυνατότητες μέσα από τον κατα-
στατικό χάρτη των πράξεων-λειτουργιών του Propp,
ως προς τις ακόλουθες παραμέτρους: 

-α- Αποκάλυψη των μοιραίων γεγονότων της ιστο-
ρίας, αυτών που θα συμβούν έτσι κι αλλιώς, ανεξάρτητα
από τη βούληση των προσώπων και που πρόκειται να
καθορίσουν την πορεία τους στον χρόνο και τον συ-
γκεκριμένο μύθο.

-β- Διαμόρφωση συγκροτημένων χαρακτήρων
μέσα από το πλέγμα των πράξεων, των λόγων, καθώς
επίσης των αξιακών προταγμάτων τους. 

-γ- Πρωτοκαθεδρία της ανθρώπινης πράξης σε
όλες τις μορφές και διαπλοκές της: ως δράση, ως κρυφή
επιθυμία, ως φανερός διακαής στόχος, ως σύγκρουση,
θα καθορίσει και θα δομήσει την αφηγούμενη ιστορία. 

-δ- Πρόβλεψη των πιθανών επιπλοκών που θα εμ-
φανίσουν οι συνθήκες της πραγματικότητας και οι δια-
πλοκές μεταξύ των δρώντων προσώπων, με αποτέλεσμα
να συγκροτηθεί άρτια, από την αρχή μέχρι τέλους, η
σύνταξη του σεναρίου.

-ε- Πέρασμα από την ανάπτυξη της μικρο-αφήγησης,
στο χτίσιμο της μακρο-αφήγησης και κατανόηση του
πώς λειτουργεί η αριστοτελική δομή.

-στ- Με μια στιβαρή πλατφόρμα μύθου/ιστορίας,

Η μορφολογία του σεναρίου

33



μπορούν πιο εύκολα να επιλεγούν οι κατάλληλοι δρόμοι
της πλοκής, ώστε να μπορεί ν’ αποδοθεί σωστότερα ο
μύθος. 

Η απάντηση στο ερώτημα του σεναριογράφου
«Και τώρα τι γίνεται; Τώρα τι γράφω; Ποια είναι η πιο
πιθανή, η πιο κατάλληλη εξέλιξη;» και αντίστοιχα στο
ερώτημα του θεατή «Τι θα γίνει παρακάτω;», μπορεί να
δοθεί πρωτίστως μέσα από τις πράξεις των προσώπων
κατά την αφήγηση. 

-Δ- Η πράξη δομεί το σενάριο 
Τι είναι μια προδοσία, πόσο βαρύνει μια απώλεια,

που ανάγεται μια εξαπάτηση και πως εξηγείται μια ε-
γκληματική ενέργεια; Τι αντοχές υπάρχουν για μια με-
τακίνηση, για μια μάχη, για ένα διαρκή αγώνα ή ακόμη
για μια θυσία; Σε τι συνίσταται μια μεταμόρφωση, πώς
ορίζεται μια επαναστατική πράξη, τι πυροδοτεί μια α-
ντίδραση; 

Άπειρες είναι οι πράξεις που κάθε στιγμή διενερ-
γούνται, σηματοδοτούν την κατάσταση του ανθρώπου
και διαπλέκουν τον μύθο. Η ενδελεχής προσέγγιση της
ανθρώπινης πράξης, όπως την επεξεργάστηκαν και την
ανέλυσαν οι θεωρητικοί του Φορμαλισμού και του Δο-
μισμού, ιδίως αυτοί που εστίασαν περισσότερο στον
μύθο, είναι το πρώτο σημαντικό βήμα για την κατανόηση
του πως εξελίσσεται η αφήγηση και πως διαμορφώνεται
η ιστορία. Αποδεικνύεται πως τα πραξιακά μοντέλα
δράσης κι οι αφηγηματικές λειτουργίες, όπως τις όρισαν
οι πρωτοπόροι Vladimir Propp και Claude Levi-Strauss
και στη συνέχεια οι επίγονοι αυτών (C. Bremond, A.
Greimas, T. Todorov, R. Barthes, G. Genette, P. Ricoeur),
παρέχουν ένα σταθερό υπόβαθρο όχι μόνο για τη
μελέτη της λογοτεχνίας, αλλά και για την αναπαραγωγή

Ελευθερία Δημητρομανωλάκη

34



αυτής [Prince, 2004: 161- 189, ιδίως σ. 189]. Οι θεωρητικοί
αποκαλούν λειτουργίες τις πράξεις των προσώπων γιατί
αυτές λειτουργούν ως ένα συντακτικό μικροκύτταρο
μέσα στην αφηγηματική εξέλιξη και δημιουργούν μια
σειρά από ρήματα-ενεργητικές πράξεις, είτε παθήμα-
τα-παθητικές καταστάσεις, οι οποίες τελούνται από συ-
γκεκριμένα υποκείμενα-πρόσωπα, συγκροτώντας τον
κορμό μιας ιστορίας με αιτιολογημένη εξέλιξη και ανα-
πτύσσοντας εν τέλει μια ολοκληρωμένη μυθοπλασία
με νόημα.

Ειδικά ως προς τον σεναριακό λόγο, η αξιοποίηση
των προσεγγίσεων γύρω από την ανθρώπινη πράξη
μπορεί ν’ αποδειχθεί ακρογωνιαίος λίθος, αφού το σε-
νάριο δομείται πάνω στην πράξη, την κατάσταση, τον
λόγο ως εκφορά αλλά και ως ενέργημα, και τις συνέπειες
που ακόμη κι ένα βλέμμα μπορεί να επιφέρει. Στον κι-
νηματογράφο η πιο ασήμαντη ενέργεια μπορεί ν’ απο-
τελέσει την εξωτερίκευση ενός ολόκληρου εσωτερικού
κόσμου, εκεί όπου το φιλμικό σημείο φέρει το σημαίνον
και δείχνει το σημαινόμενό του ως δείκτης [Δημητρο-
μανωλάκη, διδακτορική διατριβή, 2009:30-44].

Σύμφωνα με τον Peirce ενδεικτικό σημείο ή δείκτης
είναι το σημείο που αποτελεί ένδειξη για κάτι άλλο:
«...είναι ένα σημείο ή μια αναπαράσταση που αναφέρεται
στο αντικείμενό της, όχι τόσο εξ’ αιτίας κάποιας ομοι-
ότητας ή αναλογίας με αυτό, ...όσο γιατί βρίσκεται σε
δυναμική σύνδεση με το αντικείμενο.» [Peirce, 1981:
186,187]. 

Σ’ αυτόν τον τύπο σημείων υπάρχει μια, ας ειπωθεί,
φυσική σχέση αιτίου-αποτελέσματος μεταξύ σημαίνοντος
και σημαινόμενου ή συνοπτικά κατά τον Stephen Bann
οι δείκτες υπάρχουν: «όπου σημείο και αναφερόμενο
σχετίζονται κατά τρόπο υπαρξιακό ως "ίχνη"» [Bann,

Η μορφολογία του σεναρίου

35



1995:138]. 
Ακόμη και η πιο απλή παρατήρηση αποκαλύπτει

πως η φιλμική γλώσσα δομείται συνεχώς πάνω σε ση-
μασιολογικούς δείκτες, θα μπορούσε να ειπωθεί πως
πριν απ’ οτιδήποτε άλλο η κινηματογραφική εικόνα λει-
τουργεί συνεχώς ως δείκτης. Για παράδειγμα, δείκτες
αποτελούν τα πειστήρια ενός εγκλήματος, τα συμπτώ-
ματα των ασθενειών ή τα αποτελέσματα των φυσικών
γεγονότων ή αντιδράσεων. Ένας βρεγμένος, γλιστερός
δρόμος (σημαίνον) καταδεικνύει ότι έβρεξε (σημαινό-
μενο)∙ μια υπερπολυτελής μάρκα αυτοκινήτου (σημαίνον)
είναι δείκτης για κοινωνικό status (σημαινόμενο)∙ ο
βήχας σηματοδοτεί κρυολόγημα κλπ. Η ιατρική σημει-
ολογία και η σημειολογία του εγκλήματος στις εγκλη-
ματολογικές σπουδές διερευνούν σε βάθος αυτούς
τους αιτιώδεις συσχετισμούς ανάμεσα στα σημαίνοντα
που παράγονται με κάθε πρακτική αποτύπωση ενός
συμβάντος ή μιας λεκτικής εκφοράς ή μιας εν γένει ση-
μαντικής κατάστασης και στην αλήθεια, στη σημασία
που κρύβεται ως σημαινόμενο πίσω απ’ αυτά τα δεδο-
μένα. Κατά αντίστοιχο τρόπο ο σεναριακός λόγος κα-
λείται ν’ αποδώσει την ουσία των πραγμάτων χρησιμο-
ποιώντας μεν τη γλώσσα ως εκφορά με γλωσσολογικούς
όρους, αλλά στοχεύοντας στο νόημα με όρους της
επερχόμενης φιλμικής αναπαράστασης-δείκτη, υπό την
εννοιολογική και λογική προοπτική του Peirce [βλ. Peir-
ce,1981: 173-204]. Κι ετούτο σημαίνει πως η σεναριακή
αφήγηση οφείλει ν’ αποκαλύπτει τι είναι αυτό που φα-
νερώνεται ως δείκτης αλήθειας πίσω από το άδηλο,
πίσω από το κρυμμένο, πίσω από αυτό που δεν αναφέ-
ρεται με λέξεις, αλλά εμφαίνεται στην πράξη, στην
κίνηση, στο βλέμμα. Ό,τι η λογοτεχνία αποδίδει με
λέξεις σαφούς και οριοθετημένου νοήματος με την α-

Ελευθερία Δημητρομανωλάκη

36



κρίβεια της γλωσσικής αποτύπωσης, η εικόνα οφείλει
να το αποδώσει με καταστάσεις και πράξεις των προ-
σώπων μέσα στην εκάστοτε συνθήκη [βλ. Λεοντάρης,
2013: 13-26]. 

Το σενάριο εκ των προτέρων καλείται ν’ αναδείξει
τις καθοριστικές πράξεις, τις επιλογές, τις σημαίνουσες
κινησιολογικές εκφράσεις των προσώπων, καθώς επίσης
την κατάλληλη λεκτική εκφορά από πλευράς τους, επι-
λέγοντας τα σημεία εκείνα που θα διαμορφώσουν το
μυθοπλαστικό σύμπαν της ταινίας, σηματοδοτώντας
δια μέσου της εικόνας την αλήθεια των καταστάσεων. 

Η Χριστίνα Κάλλας-Καλογεροπούλου συσχετίζει
άμεσα το σεναριακό σύμπαν με τον Αριστοτελικό συ-
σχετισμό περί πράξης και ζωής, επισημαίνοντας:

«Ο Αριστοτέλης, στις θεωρίες του οποίου βασί-
στηκαν, όπως είδαμε, οι περισσότερες θεωρίες της σε-
ναριογραφίας, λέει ότι πλοκή και χαρακτήρας είναι αξε-
διάλυτα πλεγμένα το ένα με το άλλο και συμπληρώνει
ότι "η τραγωδία δεν είναι μίμηση ανθρώπων αλλά
μίμηση πράξης και ζωής. Η ευτυχία και η δυστυχία των
ανθρώπων προέρχονται από τη δράση τους."» [Κάλ-
λας-Καλογεροπούλου, 2006: 105]. 

Μια τέτοια προσέγγιση της ανθρώπινης πράξης θ’
ακολουθηθεί εδώ στη βάση της αφηγηματικής θεωρίας
για τον μύθο, η οποία ακολουθεί τον Αριστοτελικό στο-
χασμό για να αναπτύξει δρόμους μυθοπλασίας, οι
οποίοι αλληλοδιαπλέκονται ενώ παράλληλα επαναδια-
μορφώνονται, χαράζοντας έναν ευρύ καταστατικό
χάρτη για την αφήγηση σε όλες τις εκφάνσεις της.

Η μορφολογία του σεναρίου

37



-Ε- Το μοντέλο του Propp στη σεναριακή
μυθοπλασία

Η ευρύτατη επιρροή του Propp κατά τη δεκαετία
του ’60 έφερε σπουδαία ερευνητικά αποτελέσματα,
καθοριστικά για τη θεωρία της αφήγησης στο σύνολό
της, εντάσσοντας στο πεδίο των ερευνών πέραν της
λογοτεχνίας, τον κινηματογράφο και τον σεναριακό
λόγο, καθώς επίσης την τηλεόραση [Τζιόβας,1987: 46-
52]. 

Ο Δημήτρης Τζιόβας παρατηρεί πως:
«...η μορφολογία του Propp θεωρήθηκε πρόγονος

της αφηγηματολογίας προαναγγέλλοντας αφενός τη
στρουκτουραλιστική μικροποιητική, που συνίσταται
στον προσδιορισμό της πυρηνικής αφηγηματικής δομής,
και επηρεάζοντας αφ’ ετέρου τη μέθοδο ανάλυσης ορι-
σμένων στρουκτουραλιστών...» [Τζιόβας, 1987: 48].

Πράγματι, η ευρεία και διαχρονική επιρροή του
Propp βοήθησε στην εξέλιξη της Αφηγηματολογίας
και η σύγκριση –και σε πολλά σημεία σύγκλιση– με τα
αντίστοιχα μοντέλα των Bremond, Todorov και Greimas,
οι οποίοι προεκτείνουν και εξελίσσουν τον Ρώσο προ-
κάτοχό τους, αποτελούν αντικείμενο ιδιαίτερα γόνιμου
ενδιαφέροντος [Prince, 2004: 162, 163]. 

Στο πλαίσιο των κινηματογραφικών μελετών, ο
Peter Wollen, στηριζόμενος στη Μορφολογία του πα-
ραμυθιού, ανέλυσε την ταινία του Hitchcock «North by
North-West» (1959, ε.τ. «Στη σκιά των τεσσάρων γιγά-
ντων»), αναδεικνύοντας τον αφηγηματικό ρόλο μιας
θεωρίας που - ενώ δημιουργήθηκε αρχικά για το πα-
ραμύθι - αποδεικνύεται συνεχώς πως τυγχάνει ευρείας
εφαρμογής και αξιοποίησης σε μορφές της φιλμικής
μυθοπλασίας και όχι μόνο [Wollen, 1976, βλ. Stam,2004:
78 και McFarlane,1996: 24,25]. Παρουσιάζει ιδιαίτερο

Ελευθερία Δημητρομανωλάκη

38



ενδιαφέρον η σπουδή των τηλεοπτικών μυθοπλασιών
δια μέσου του Προππιανού μοντέλου ανάλυσης, το
οποίο εφάρμοσε ο John Fisk σε επεισόδια του σήριαλ
«Βιονική γυναίκα» και βρήκε πως η δομή που διατύπωσε
ο Propp «αποτελεί τη βάση του τηλεοπτικού αφηγήματος
με αξιοσημείωτη συνοχή.» [Fisk, 2000:208, 209].

Η πολύπλευρη επιρροή του Ρώσου μελετητή πι-
θανότατα οφείλεται στο γεγονός ότι με επιστημονική
συνέπεια και επιμονή αποκαλύπτει μια ανατομία της
ανθρώπινης πράξης, όπως αυτή ενεργοποιείται στον
καταιγισμό των γεγονότων, χτίζοντας ταυτόχρονα τη
μυθοπλασία και μετακυλίοντας την ιστορία προς την
τελείωσή της. Η κατά Propp ανατομία του ανθρώπινου
πράττειν είναι πασίγνωστη, αναπόσπαστο τμήμα κάθε
μελέτης για τη θεωρία της αφήγησης, αναπόσπαστη
αναφορά σε κάθε δοκίμιο για τη δημιουργική γραφή.
Οι πράξεις ορίζονται στη γενική τους εκφορά μέσα
από λέξεις-ουσιαστικά που διευρύνουν την έννοιά τους.
Είναι σημαντικό να διευκρινιστεί, πριν παρατεθεί κι
εδώ συνοπτικά η περιβόητη λίστα των 31 λειτουργιών,
πως δεν αποτελεί απλώς μια λίστα, αλλά πως είναι μια
επίμονη κατάθεση της έκφρασης του ανθρώπινου, κατά
τον ίδιο τρόπο που η «Λίστα του Σίντλερ» στην ομώνυμη
ταινία του Spielberg, δεν είναι μια λίστα ονομάτων,
αλλά μια διάσωση ανθρώπινων ζωών. 

Οι πράξεις-λειτουργίες του Ρώσου πρωτοπόρου
παρατίθενται εδώ συνοπτικά, μαζί με μια επιγραμματική
ερμηνεία τους, μια ελεύθερη απόδοσή τους συσχετισμένη
με τις σύγχρονες μυθοπλασίες του πραγματικού, διευ-
ρύνοντας τις παραμυθικές εκφάνσεις τους.

-1- Απουσία: 
μια υπόγεια έλλειψη ή μια αρνητική ανατροπή που

Η μορφολογία του σεναρίου

39



αποσταθεροποιεί.
-2- Απαγόρευση: 
τα θεμιτά ή αθέμιτα όρια των άλλων. 
-3- Παράβαση: 
νόμιμη ή παράνομη παράβλεψη, πέρασμα των θε-

μιτών ή αθέμιτων ορίων, παραγραφή κωδίκων. 
-4- Διερεύνηση:
αναζήτηση με στόχο μια εξέλιξη ή ένα πρόσωπο. 
-5- Εκχώρηση: 
παραχώρηση προς την αίτηση της διερεύνησης. 
-6- Εξαπάτηση: 
οι ατελείωτες αποχρώσεις της κρυψίνοιας και του

χειρισμού των άλλων, από την αθωότητα ως το έ-
γκλημα. 
-7- Συνενοχή:
το ασυνείδητο λάθος που μπορεί να έχει ολέθριες

συνέπειες. 
-8- Δολιοφθορά: 
οι ατελείωτες αποχρώσεις του κακού από την άδολη

ενέργεια ως το έγκλημα. 
-8/α- Έλλειψη: 
η κρυφή έλλειψη γίνεται φλέγουσα ανάγκη κι έρχε-

ται στην επιφάνεια ως κυρίαρχη προτεραιότητα.
-9- Μεσολάβηση: 
η δύσκολη γνώση. 
-10- Αντενέργεια: 
αντίδραση στη δύσκολη ή οδυνηρή γνώση. 
-11- Αναχώρηση: 
μετακίνηση προς την κατάκτηση του στόχου. 
-12- Δοκιμασία: 
απαιτήσεις ωριμότητας. 
-13- Αντίδραση στη δοκιμασία: 
αντιμετώπιση των προκλήσεων της ζωής, διεκδίκηση

ωριμότητας.

Ελευθερία Δημητρομανωλάκη

40



-14- Λήψη μέσου - δωρεά:
ανταπόδοση για τη σωστή αντιμετώπιση του προ-

βλήματος. 
-15- Τοπική μετακίνηση: 
μετακίνηση προς τον κορυφαίο και κρίσιμο αγώνα. 
-16- Πάλη:
ο κρίσιμος αγώνας που θα καθορίσει τις εξελίξεις.
-17- Στιγμάτισμα - Σημάδεμα: 
το αποτύπωμα της μάχης. 
-18- Νίκη: 
δικαίωση, άνοδος, ικανοποίηση.
-19- Εξάλειψη της δυστυχίας: 
η ικανοποίηση του πόθου, η απομάκρυνση του

κινδύνου, η πλήρωση του κενού. 
-20- Επιστροφή: 
μετακίνηση προς την ηρεμία ή τη νοσταλγία. 
-21- Καταδίωξη - Κυνηγητό: 
ακόμη μια επίθεση. 
-22- Διάσωση: 
ακόμη μια νίκη, εδραίωση της υπεροχής. 
-23- Μη αναγνωρίσιμη άφιξη: 
ανοίγει νέο κύκλο περιπετειών προσομοιάζει με

διερεύνηση.
-24- Αβάσιμες απαιτήσεις: 
στο νέο κύκλο περιπετειών προσομοιάζει με την

εξαπάτηση. 
-25- Δύσκολο πρόβλημα: 
στο νέο κύκλο περιπετειών προσομοιάζει με τη

δοκιμασία.
-26- Λύση: 
στο νέο κύκλο περιπετειών προσομοιάζει με νίκη. 
-28- Ξεμασκάρεμα: 
στο νέο κύκλο περιπετειών προσομοιάζει με στιγ-

Η μορφολογία του σεναρίου

41



μάτισμα. 
-29- Μεταμόρφωση:
ανοίγει πολλαπλές αφηγηματικές πιθανότητες μέσα

από τη μετάβαση σε κάτι διαφορετικό. 
-30- Τιμωρία: 
στο νέο κύκλο περιπετειών προσομοιάζει με ήττα

ή στιγμάτισμα. 
-31- Γάμος: 
σηματοδοτεί το ευτυχές, αίσιο τέλος, προβάλλεται

ως τέτοιο και σε κάθε περίπτωση αντιστοιχεί στην εξά-
λειψη της έλλειψης [Propp, 1987: 31-72].

Η λίστα δράσεων του Propp αξιοποιείται στην πα-
ρούσα μελέτη ως βασική πλατφόρμα διερεύνησης για
το πώς δομείται ένα σενάριο, όχι μόνο λόγω της πρω-
τοπόρας και θεμελιακής προσέγγισης της «Μορφολογίας
του παραμυθιού», η οποία εφάπτεται επιστημονικά με
τη γλωσσολογία, την εθνολογία, τις ανθρωπιστικές σπου-
δές, την τέχνη στο σύνολό της και την αφήγηση σ’ όλες
τις εκφάνσεις της, αλλά ιδιαίτερα γιατί επεξεργάζεται
εξαντλητικά έναν καταστατικό χάρτη της ανθρώπινης
πράξης, με συγκεκριμένες ενέργειες, μέσα από πρόσωπα
φορείς στόχων, επιθυμιών, βουλήσεων. 

Ο σεναριογράφος-συγγραφέας, μέσα από την ευ-
χέρεια των επιμέρους επιλογών που παρέχει η λίστα,
μπορεί να επιλέξει τις πράξεις που ταιριάζουν στους
χαρακτήρες του, όπως τους έχει φανταστεί, να κάνει
συγκρίσεις των μεταξύ τους δράσεων, να συλλογιστεί
πάνω στο τι λειτουργεί και τι όχι στη δική του μυθοπλασία,
ν’ αποκλείσει ό,τι δεν ταιριάζει στο σύμπαν του κι
επιπλέον να συνειδητοποιήσει ποιες πράξεις ορίζουν
τις επιθυμίες των προσώπων και πώς. Κάθε πράξη-λει-
τουργία του Propp είναι το πιθανό ενέργημα ενός χα-

Ελευθερία Δημητρομανωλάκη

42



ρακτήρα και το επόμενο εξελικτικό βήμα για την αφή-
γηση της ιστορίας. Τα τριανταένα βήματα-λειτουργίες
αξίζουν ιδιαίτερης προσοχής, καθώς αποτελούν συ-
γκεκριμένες ενέργειες συγκρότησης της μακρο-αφήγησης,
μυθιστορηματικής, σεναριακής ή άλλης. Γιατί αν η αφη-
γηματική λειτουργία συγκροτεί τη μικροαφήγηση –ως
μικρότερη μονάδα της– ο συνδυασμός λειτουργιών
συγκροτεί τη μακρο-αφήγηση στην πλήρη σύνθεση
ενός μύθου [Ricoeur, 1990: 39-54]. 

Ο Ε. Meletinski επισημαίνει για το έργο του Propp:
«...κάθε συγκεκριμένη πράξη εντάσσεται σε μια

καθορισμένη λειτουργία, η ονομασία της οποίας αντι-
προσωπεύει τη συνοπτική και γενικευμένη δήλωση
της πράξης με τη μορφή ενός ουσιαστικού (απουσία,
εξαπάτηση, πάλη, κλπ.). Το επιλεγόμενο απόσπασμα
του κειμένου, που περιέχει αυτήν ή εκείνη την πράξη
(και επομένως και την αντίστοιχη λειτουργία) είναι δυ-
νατόν, αν μεταχειριστούμε σύγχρονη ορολογία, να το
ονομάσουμε αφηγηματικό σύνταγμα.» [Meletinski,1987:
285].

Υπ’ αυτήν την έννοια, πράγματι, η λειτουργία, απο-
τελεί μια πράξη και ταυτόχρονα μια στοιχειώδη αφη-
γηματική ενότητα, ενώ ταυτόχρονα επιτελεί ένα ρόλο
σύνταξης της μακροαφήγησης έτσι όπως απλώνει τον
ιστό της δημιουργώντας σχέσεις με άλλες πράξεις, ορ-
γανώνοντας συσχετισμούς και αλληλεπιδράσεις σύ-
γκρουσης ή επικοινωνίας. Μέσα από τη διαχείριση της
δράσης σε αυτόνομες ενότητες-λειτουργίες, ο Propp
προχωρεί στη μελέτη των σχέσεων μεταξύ λειτουργιών.
Πρόκειται για μια προσπάθεια εμβάθυνσης στη δομή
του αφηγηματικού κειμένου, που καταλήγει στη σπου-
δαιότητα της μετάβασης από το ένα εξελικτικό στάδιο
σε ένα άλλο, για παράδειγμα από τη δολιοφθορά ή την

Η μορφολογία του σεναρίου

43



έλλειψη σε μια ευτυχή συγκυρία όπως μια νίκη ή ένας
γάμος, με αποκορύφωμα τη λύση της πλοκής [Propp,
1987: 103].

Η ερευνητική πρόκληση αποτυπώνεται στο ερώτημα
του πώς λειτουργεί το μοντέλο της «Μορφολογίας του
παραμυθιού» στη μυθοπλασία του πραγματικού υπό
το πρίσμα της συγγραφής σεναρίου, ποια είναι τα ερ-
γαλεία που μπορεί να προσφέρει στον συγγραφέα-σε-
ναριογράφο και ποιους μυθοπλαστικούς ορίζοντες δια-
νοίγει. 

Όπως ήδη επισημάνθηκε, η σχέση της Μορφολογίας
του Propp με τον πεζογραφικό, θεατρικό, τηλεοπτικό
και φιλμικό λόγο, έχει ήδη διερευνηθεί γόνιμα και προς
διαφορετικές κατευθύνσεις. Στην παρούσα προσέγγιση
επιχειρείται ν’ αξιοποιηθεί η Προππιανή θεωρία υπό το
πρίσμα της δημιουργικής γραφής του σεναρίου, μέσα
από τη βήμα προς βήμα ανάπτυξη της αφηγηματικής
μακροδομής, ενώ παράλληλα υπογραμμίζεται και ανα-
δεικνύεται η άρρηκτη συντακτική σχέση της εν γένει
μυθοπλασίας με τον σεναριακό λόγο. 

Η Χριστίνα Κάλλας-Καλογεροπούλου έχει επισημάνει
μια τέτοια έλλειψη στη σπουδή του σεναρίου ως προς
το μοντέλο του Vladimir Propp, πράγμα που η παρούσα
έρευνα προσδοκεί να καλύψει: 

«Ένα συγγενικό και πρόδρομο αναλυτικό μοντέλο,
που όμως δεν έχει ακόμη χρησιμοποιηθεί για την ανά-
λυση του σεναρίου, είναι αυτό που ανέπτυξε ο Ρώσος
εθνολόγος Βλάντιμιρ Προπ στη "Μορφολογία του πα-
ραμυθιού"...» [Κάλλας-Καλογεροπούλου, 2006: 30].

Για μια ολοκληρωμένη απάντηση σ’ ετούτες τις
ερευνητικές προκλήσεις, αναλύεται εξ’ ολοκλήρου το
«Προξενιό της Άννας» του Παντελή Βούλγαρη (1972)

Ελευθερία Δημητρομανωλάκη

44



με βάση τη Μορφολογία, με στόχο ν’ αναδυθεί μέσα
από την αφήγηση του φιλμ ο κομβικός ιστός του σενα-
ρίου, κι επιπλέον να διερευνηθεί η λειτουργικότητα
του μοντέλου των πράξεων-λειτουργιών στη διδακτική
του σεναρίου. Από λειτουργία σε λειτουργία, από αν-
θρώπινη πράξη σε ανθρώπινη πράξη, θα επεξηγηθεί
το μοντέλο μεταφερμένο και προσαρμοσμένο στη μυ-
θοπλασία, σεναριακή ή φιλμική, με τέτοιο τρόπο ώστε
ο ενδιαφερόμενος να κατανοήσει πώς συγκροτείται
αφηγηματικά το αστείρευτο εύρος των ανθρώπινων
ενεργημάτων και πως διαπλέκεται με τρόπο τέτοιο που
να ιχνηλατεί μια ιστορία με αρχή, μέση, τέλος και πλήρες
νόημα. 

Η μορφολογία του σεναρίου

45



Ελευθερία Δημητρομανωλάκη

46



Ι. Η ΑΡΧΗ ΤΗΣ ΣΕΝΑΡΙΑΚΗΣ
ΜΥΘΟΠΛΑΣΙΑΣ 

«Αρχή είναι αυτό που δε βρίσκεται από αναγκαιότητα μετά
από κάτι άλλο, μετά απ’ αυτό όμως έρχεται κατά φυσική

συνέπεια ή δημιουργείται κάτι άλλο.» (1450b, 28-30) 
Αριστοτέλης, Ποιητική (μτφρ. Στάθης Δρομάζος).

ΠΡΟΠΑΡΑΣΚΕΥΑΣΤΙΚΟ ΜΕΡΟΣ 
Οι προπαρασκευαστικές πράξεις θέτουν τις βασικές

παραμέτρους για τον δρόμο που θ’ ακολουθήσει η μυ-
θοπλασία, για τους στόχους των προσώπων, ιδίως για
τις επιδιώξεις του βασικού ήρωα, πρωτίστως όμως
απλώνουν τη βεντάλια των πιθανοτήτων για τις περι-
πέτειες που θα συμβούν. Ορίζονται με ένα ουσιαστικό
που σηματοδοτεί την ενέργεια ή το πάθημα των προ-
σώπων, ως εξής:
-1- Απουσία: μια υπόγεια έλλειψη ή μια αρνητική ανα-
τροπή που αποσταθεροποιεί.
-2- Απαγόρευση: τα θεμιτά ή αθέμιτα όρια των άλλων. 
-3- Παράβαση: νόμιμη ή παράνομη παράβλεψη, πέρασμα
των θεμιτών ή αθέμιτων ορίων, παραγραφή κωδίκων. 
-4- Διερεύνηση: αναζήτηση με στόχο μια εξέλιξη ή ένα
πρόσωπο. 
-5- Εκχώρηση: παραχώρηση προς την αίτηση της διε-
ρεύνησης. 
-6- Εξαπάτηση: οι ατελείωτες αποχρώσεις της κρυψίνοιας

47



και του χειρισμού των άλλων, από την αθωότητα ως το
έγκλημα. 
-7- Συνενοχή: το ασυνείδητο λάθος που μπορεί να έχει
ολέθριες συνέπειες [Propp, 1987: 32-37].

Οι αναφερόμενες επτά λειτουργίες–πράξεις από
την απουσία μέχρι τη συνενοχή αποτελούν το πρώτο,
το προπαρασκευαστικό μέρος της αφήγησης και αντι-
στοιχούν στον αριστοτελικό στοχασμό περί αρχής
[Ιακώβ,2004: 22]. (Η επιγραμματική ερμηνεία που προ-
στίθεται δίνει κάτι σαν αεροφωτογραφία της συνολικής
δομής του προοιμίου της μυθοπλασίας, πριν την ανα-
λυτική προσέγγιση καθεμίας απ’ αυτές). 

Ο Propp επισημαίνει τον ιδιαίτερο ρόλο που επιτε-
λούν ως σύνολο ετούτες οι εναρκτήριες ενέργειες, ορί-
ζοντας ότι «...οι πρώτες εφτά λειτουργίες μπορούν να
θεωρούνται ως προπαρασκευαστικό μέρος του παρα-
μυθιού...» [Propp, 1987: 37] και διασαφηνίζει ευθύς εξ-
αρχής πως ονομάζει λειτουργίες τις πράξεις που τελούν
τα πρόσωπα και με τον όρο λειτουργία εννοεί την «...ε-
νέργεια ενός δρώντος προσώπου, που ορίζεται από
την άποψη της σημασίας της για την πορεία της δράσης.»
[Propp, 1987: 27]. 

Η έναρξη της ιστορίας θέτει ένα σημείο εκκίνησης,
ένα κομβικό τώρα, όπου όλα αναδύονται με την πρώτη
λέξη, με το πρώτο καρέ από το σκοτάδι στο φως.
Ασχέτως αν πριν απ’ αυτό το τώρα προϋπάρχει μια
φλέγουσα, παθιασμένη ή μαρτυρική ζωή, είτε προϋπάρχει
μια τετελεσμένη κατάσταση που υποκινεί την ιστορία,
η αφήγηση που θα τη φέρει στο φως, έχει μια έναρξη
πριν από την οποία δεν υπάρχει ούτε μια λέξη, ούτε
ένα πλάνο. 

Στην αρχή του σεναρίου είναι δόκιμο να δοθούν

Ελευθερία Δημητρομανωλάκη

48



όλα εκείνα τα στοιχεία που προετοιμάζουν τη σκέψη
του θεατή για τη μετεξέλιξη, όχι μόνο ως δράση, αλλά
και ως πιθανό νόημα, ώστε κατά την ανάπτυξη του
μύθου να αναδειχθεί μια αποτελεσματική, μια λειτουργική
σχέση με το όλον, αρχής γενομένης από το προπαρα-
σκευαστικό μέρος. Η ανάπτυξη και εξέλιξη των πρώτων
ετούτων πράξεων νοηματοδοτούν το σύνολο, αφού
κάθε μία ξεχωριστά φέρνει και ένα νέο δεδομένο για
τα πρόσωπα και το περιβάλλον τους, για τις στοχεύσεις
και τις προσδοκίες τους και όλες μαζί αποτελούν μία
πύκνωση του συνόλου της επερχόμενης ιστορίας, γε-
γονός βέβαια που θα γίνει κατανοητό με την ολοκλήρωσή
της. 

Η αρχή της μυθοπλασίας τίθεται με την απουσία
κατά Propp [1987: 32], μια λειτουργία που σταδιακά θα
δημιουργήσει ένα κρεσέντο κλιμάκωσης το οποίο
φτάνει μέχρι το καθοριστικό συμβάν μιας επιζήμιας ή
μιας επιθετικής ενέργειας ενάντια στον ήρωα, μιας
πράξης που θα σηματοδοτήσει την απόληξη της αρχής
και την έναρξη της μέσης της ιστορίας. Η συνθήκη της
απουσίας, ακόμη κι όταν είναι ήπια και μη εξωτερικευ-
μένη, εμφανίζει μια δυναμική εξέλιξης και προώθησης
της δράσης, η οποία προκύπτει μέσα από συμβάντα
και δεδομένα που αναμοχλεύουν τις επιθυμίες, τα πάθη
ή τους φόβους του ήρωα, δηλαδή όλα όσα συνιστούν
μια κάποιου τύπου απουσία. Οι ενέργειες που πράττονται
–ή που δεν πράττονται– για να καλυφθεί το κενό που
δημιουργεί η όποια απουσία, τον φέρνουν αντιμέτωπο
με την κομβική του έλλειψη ή μια φθοροποιό κατάσταση
που τον ταρακουνά συθέμελα, ενώ σε πολλές περι-
πτώσεις αποτελεί την έκβαση κάποιας δόλιας πράξης,
η οποία θα μετατρέψει την κατάσταση της απουσίας
σε μέγιστη οδύνη [Propp, 1987: 37-42]. 

Η μορφολογία του σεναρίου

49



Δημιουργείται έτσι ένα αφηγηματικό τόξο που συν-
δέει την απουσία της έναρξης με τη μεταγενέστερη έλ-
λειψη, η οποία συντελείται συνήθως κατά την αρχή
του μεσαίου τμήματος και αποτελεί τον κορυφαίο πυ-
λώνα προώθησης της ιστορίας. Το μέγεθος της καμπύλης
του νοητού αυτού τόξου και ο ρυθμός ανάπτυξής του
εξαρτάται από το σύνολο της μυθοπλασίας. Υπάρχουν
ιστορίες που πολύ γρήγορα η απουσία γίνεται πνιγηρή
έλλειψη, ιστορίες κατά τις οποίες απουσία και έλλειψη
ταυτίζονται ως έναρξη του μύθου και άλλες που πρι-
μοδοτούν το άπλωμα των εξελίξεων με όλες τις ενδιά-
μεσες λειτουργίες-πράξεις πλήρως αναπτυγμένες με
όλες τις παραμέτρους τους. 

-1- Απουσία: μια ανατρεπτική κατάσταση εκκινεί τη
μυθοπλασία
«Ένα από τα μέλη της οικογένειας απουσιάζει από το
σπίτι» [Propp, 1987: 32]

Η λειτουργία της απουσίας συνίσταται είτε στην
έλλειψη ενός προσώπου, είτε στην έλλειψη μιας επιθυ-
μούμενης συνθήκης για τη ζωή κάποιου, είτε σε μια
αναπάντεχη ανατροπή. Πρόκειται για μια κατάσταση
που ενδεχομένως έχει δημιουργηθεί μέσα από παγιω-
μένες πρακτικές του ίδιου του ήρωα ή μέσα από συγκε-
κριμένες πράξεις τρίτων. Μπορεί όμως ν’ αποτελεί το
αποτέλεσμα ενός τυχαίου επαχθούς ή και επώδυνου
συμβάντος (πχ. ένα τρακάρισμα με αποτέλεσμα τη ζη-
μιά του αυτοκινήτου, τον τραυματισμό ή τον θάνατο
προσφιλούς προσώπου). 

Ο Propp αναφέρεται ειδικά στην απουσία ενός
ενήλικου ή ανήλικου προσώπου, με ενισχυμένη περί-
πτωση τον θάνατο των γονιών. 

1. «Μπορεί ν’ απουσιάζει ένα ενήλικο πρόσωπο

Ελευθερία Δημητρομανωλάκη

50



(πχ. στη δουλειά, στο εμπόριο, στον πόλεμο, για προ-
σωπικές υποθέσεις).» 

2. «Ενισχυμένη μορφή της απουσίας ο θάνατος
των γονιών.» 

3. «Κάποτε απουσιάζουν ανήλικα πρόσωπα.» [Propp,
1987: 32].

Σε κάθε περίπτωση ο αφηγηματικός ρόλος της
απουσίας συνίσταται στο να σηματοδοτεί και να προ-
οιωνίζει τα πιθανά βάσανα που μπορεί να συμβούν
στον ήρωα ή να επισημάνει τις ελλείψεις και τα ανεκ-
πλήρωτα που κρύβει στην ψυχή του, πριν ακόμη αυτά
γίνουν πραγματική απειλή. Μπορεί να εμφανίζονται ως
μια ήπια μορφή αποσταθεροποίησης εξαιτίας ενός γε-
γονότος που μοιάζει εύκολα αναστρέψιμο (πχ. ο ήρωας
χάνει το πορτοφόλι ή το κινητό του), αλλά επίσης μπορεί
ν’ αποτελεί κι ένα βάσιμο φόβο του ήρωα, για τον ο-
ποίο θεωρεί πως τελικά δε θα συμβεί (πχ. πιθανή α-
σθένεια οικείου). 

Η απουσία στο «Προξενιό της Άννας»
Νωρίς το πρωί σε μια άδεια πλατεία.
Μια συνεσταλμένη, άχρωμη νέα κοπέλα, η Άννα,

περπατά μόνη στον περίβολο της εκκλησίας και ρίχνει
ένα γράμμα σε ταχυδρομική θυρίδα. Η πράξη αυτή
υποδηλώνει μια ανάγκη για επικοινωνία και σηματοδοτεί
ευθύς εξαρχής την απουσία, που θα διευκρινισθεί αρ-
γότερα στην αφήγηση. Το πρώτο ερωτηματικό εγείρεται
με τη ρίψη του γράμματος κι αμέσως από την πρώτη
σκηνή του φιλμ διανοίγουν οι πιθανότητες εξέλιξης, οι
οποίες θα ξεδιπλωθούν στη συνέχεια. Πού στέλνει
γράμμα η Άννα; Σε ποιο φιλικό πρόσωπο, σύντροφο,
άντρα, οικογένεια; Οι επόμενες σκηνές θα διαλευκάνουν
τις απορίες και θ’ αποκαλύψουν σταδιακά το πρόβλημα
της νέας γυναίκας. 

Η μορφολογία του σεναρίου

51



Η Άννα θα επιστρέψει στο σπίτι, μετά από το
σύντομο διάλειμμα για τα θρησκευτικά της καθήκοντα.
Η ίδια απουσιάζει για λίγο από το σπίτι (στο οποίο επι-
στρέφει), ενώ ταυτόχρονα στη δική της ζωή συντελείται
μια μεγάλη απουσία.

-2- Απαγόρευση: θεμιτά ή αθέμιτα όρια και κανόνες
«Στον ήρωα προβάλλεται μια απαγόρευση» [Propp,
1987: 32]

Οι απαγορεύσεις –γενικά θεωρούμενες– εκτείνονται
σε μια κλίμακα από την απλή εθιμοτυπία και τους
κανόνες καλής συμπεριφοράς, μέχρι την επιβολή δε-
οντολογικών αρχών, επιτάσεων της κοινωνίας, της θρη-
σκείας ή της προσωπικής συνείδησης. Ταυτόχρονα οι
επιταγές του νόμου, πειθαρχικές, αστικές, διοικητικές
ή ποινικές, οδηγούν σε μια ακόμη ευρύτερη, αυστηρά
οριοθετημένη κι επιπλέον συνεχώς μεταβαλλόμενη πε-
ριοχή απαγορεύσεων, οι οποίες εγκαθιδρύουν ένα πλέγ-
μα κινήσεων για τον πολίτη-πρόσωπο. 

Από αφηγηματική άποψη, ο Propp συσχετίζει την
απαγόρευση με την εντολή προς κάποιον για να κάνει
ή να μην κάνει κάτι: 

«...να μην ρίξεις ματιά, να προσέχεις το αδελφάκι
σου,... να μη βγεις, να μην πεις τίποτε... σώπασε... Κάποτε
αντίθετα, η εξασθενημένη μορφή της απαγόρευσης
απαντά με τη μορφή της παράκλησης ή της συμβουλής.»
[Propp, 1987: 32] 

Μια απαγόρευση εκφράζει ουσιαστικά το τι περιμένει
ο απαγορεύων από το δέκτη της απαγόρευσης, τι επι-
θυμεί γι’ αυτόν και μέσα από ποιες ποιότητες οριοθετεί
τη σχέση μαζί του. Οι ποιότητες αυτές δεν είναι κατ’
ανάγκη συναισθηματικές ή φιλικές, μπορεί να υποδη-
λώνουν εξίσου ανταγωνισμό και μάλιστα συνήθως απο-

Ελευθερία Δημητρομανωλάκη

52



τελούν απόρροια ενός μηχανισμού εξουσίας, ακόμη
και στις πιο ήπιες περιπτώσεις, δηλαδή ακόμη και όταν
αντιστοιχούν σε κάποιου τύπου οικογενειακή επιταγή
μεταξύ ανθρώπων συνδεδεμένων σε σχέσεις αγάπης,
για λόγους προστασίας.

Η απαγόρευση στο «Προξενιό της Άννας» 
«Άννα! άνοιξε λίγο το ράδιο, παιδί μου» ή 
«Άννα, μου βάζεις δυο βελονιές εδώ» 
Έτσι μιλά η γηραιά κυρία στην Άννα κι αυτή υπακούει

αμέσως. Εδώ οι απαγορεύσεις δηλώνονται έμμεσα και
υπόγεια, με τη μορφή επιταγών. Καθίσταται σαφής ο
ρόλος της Άννας μέσα στο σπίτι, γίνεται αμέσως διακριτός. 

Εκτός από τη λεκτική εκφορά των ευγενικών προ-
σταγών που δηλώνουν την ιδιότυπη σχέση της κοπέλας
με τη γηραιά κυρία –θα διασαφηνιστεί πληρέστερα και
σταδιακά– μια ολόκληρη σειρά κινήσεων και καθημε-
ρινών δραστηριοτήτων υποσημειώνουν τη θέση της
Άννας. Είναι η ψυχοκόρη της κυρίας, η οικιακή βοηθός
του σπιτιού [Δελβερούδη,2004: 335-339]. Η σημειολογία
της κίνησης, σα μια χορογραφία της καθημερινότητας,
υποβάλλει αυτή τη διττή συνθήκη: η Άννα ως ψυχοκόρη
μπορεί να εκμυστηρεύεται τα όνειρά της στην κυρία
της (η σκηνή της διήγησης του ονείρου, ενώ μπαίνουν
οι βελονιές στη φόδρα του φουστανιού της γερόντισσας),
όμως ως οικιακή βοηθός απαραιτήτως πράττει αυτό
που της επιτάσσει ο ρόλος της. Τακτοποίηση, ξεσκονί-
σματα, αερισμός στα σκεπάσματα και στο δωμάτιο της
κυρίας, το φτιάξιμο του καφέ, όλα μια σειρά από δρα-
στηριότητες που γίνονται τόσο απλά και αδιόρατα, σα
μια γνώριμη από χρόνια ιεροτελεστία [Στεφανή, 2007:
81,82].

Οι επιταγές έχουν γίνει εσώτερο βίωμα, η απαγό-
ρευση της ίδιας και αυτεξούσιας πρωτοβουλίας είναι

Η μορφολογία του σεναρίου

53



τόσο βαθιά ενσωματωμένη στην πραγματικότητα του
σπιτιού, που σχεδόν έχει ξεχαστεί από την Άννα [βλ.
και Βαμβακάς, 2007: 92-94].

-3- Παράβαση: υπέρβαση ορίων και κανόνων
«Η απαγόρευση παραβαίνεται» [Propp, 1987: 33]

Η ενέργεια που συνιστά παράβαση μπορεί να είναι
αντίδραση σε μια οικογενειακή επιταγή, σε μια επαγ-
γελματική τυπολατρεία ή δεοντολογία, σε μια προσωπική
κανονιστική αρχή, μπορεί να είναι αθέτηση μιας συμ-
φωνίας με επαγγελματικές συνέπειες, ενδεχομένως
όμως να εντάσσεται στην παραβατικότητα με την
ποινική ή γενικότερα με τη νομική έννοια του όρου. 

Η Μαρία Παραδείση στο έργο της για την αφήγηση
και την παραβατικότητα στον ελληνικό κινηματογράφο
επισημαίνει και διασαφηνίζει το πολυσήμαντο της έν-
νοιας:

«Η έννοια της παραβατικότητας αναφέρεται όχι
μόνο σε ποινικά κολάσιμες πράξεις αλλά και σε κοινωνικά
αποκλίνουσες συμπεριφορές και το περιεχόμενό της
διαφοροποιείται ανάλογα με την ιστορική, κοινωνική,
και πολιτική συγκυρία που καθορίζει τη μορφή μιας
κοινωνίας∙ το ίδιο συμβαίνει και με το εύρος και την έ-
νταση της καταστολής και του στιγματισμού του κοι-
νωνικά παρεκκλίνοντος.» [Παραδείση, 2006: 16]

Στις αφηγήσεις εμφανίζονται και οι δύο εκφάνσεις
–ποινικά κολάσιμο και κοινωνικά αποκλίνον– και ανα-
πτύσσονται μέσα από μια ευρεία γκάμα ενεργειών, λει-
τουργούν κλιμακωτά ως προς την ένταση ή την απο-
φόρτιση και εγείρουν έναν αναπόφευκτο μηχανισμό
δράσης-αντίδρασης και άρα εξέλιξης. Κι ετούτο σημαίνει
πως αφηγηματικά η παράβαση τίθεται πάντα σε σχέση
με την απαγόρευση και οριοθετείται με βάση αυτήν.

Ελευθερία Δημητρομανωλάκη

54



Όπως συμβαίνει στην καθημερινή πραγματικότητα, σε
κάθε περίπτωση παραβατικότητας ή παρανομίας εμφα-
νίζεται μια αντιστοιχία μεταξύ παράβασης και προ-
ϋπάρχουσας απαγόρευσης, αντίστοιχα κατά την αφη-
γηματική εξέλιξη ενυπάρχει μια λογική συνεπαγωγή
ανάμεσά τους, καθώς η μία προϋποθέτει την άλλη. 

Ο Propp το επισημαίνει: 
«Οι μορφές της παράβασης αντιστοιχούν στις μορ-

φές της απαγόρευσης. Οι λειτουργίες 2 και 3 αποτελούν
ζευγαρωτό στοιχείο.» [Propp, 1987: 33]

Ο σπουδαιότερος μυθοπλαστικός ρόλος τον οποίο
επιτελεί η συγκρουσιακή σχέση απαγόρευσης-παρά-
βασης, έγκειται στο να αποκαλύπτει τα πρόσωπα, τη
θέση και τη στάση τους στο κοινωνικό περιβάλλον, ε-
νώ παράλληλα η αναπόφευκτη συνθήκη αντιπαράθεσης
που προκύπτει από το εν λόγω δίπολο ενδεχομένως
αφυπνίζει τους ανταγωνιστές για να διεκδικήσουν τα
κεκτημένα τους. 

Η παράβαση στο «Προξενιό της Άννας»
Στο φιλμ εμφαίνεται μια διαρκής, κεκαλυμμένη

απαγόρευση με τη μορφή ευγενικών αλλά δεδομένων,
παγιωμένων επιταγών και καμιά απαγόρευση δεν πα-
ραβαίνεται. 

Η Άννα είναι πιστή ακόλουθος και υπηρεσία στις
βουλές των αφεντικών της. Η Άννα τίποτε δεν παραβαίνει,
αντιθέτως μένει πιστή στις εντολές της οικογένειας. Κι
ετούτη η συνεπής και συνεχής αποδοχή των επιταγών
επισημαίνει την απουσία ελευθερίας στη ζωή της [Στε-
φανή, 2007: 82]. Οι στιγμές της δεν είναι δικές της,
αλλά υποτάσσονται στη βούληση των άλλων προσώπων
του σπιτιού και πρωτίστως της γηραιάς κυρίας. Η Άννα
είναι μια ψυχοκόρη, έχει βάλει υποθήκη τις προσωπικές
στιγμές, τη ζωή και την ελευθερία της στο όνομα της

Η μορφολογία του σεναρίου

55



επιβίωσης.

-4- Διερεύνηση: έρευνα με στόχο μια εξέλιξη ή ένα
πρόσωπο 
«Ο ανταγωνιστής επιχειρεί να κάνει ανίχνευση»
[Propp, 1987: 34] 

Η διερεύνηση είναι μια πράξη που στοχεύει στη
γνώση και στην προσκόμιση οφέλους απ’ αυτήν. Οι πε-
ριπτώσεις είναι πολυποίκιλες και μπορεί να πάρουν τη
μορφή μιας οποιασδήποτε αναζήτησης ενός προσώπου
ή ενός αντικειμένου, μέχρι την εύρεση πληροφοριών
γι’ αυτό το πρόσωπο ή το αντικείμενο ή μια πιο απλή
διεκδίκηση γνώσης με τη μορφή έρευνας. 

Η πράξη της διερεύνησης κατά Propp έχει στόχο: 
«...1) Να γίνει γνωστός ο τόπος της διαμονής των

παιδιών... 
2) Αντεστραμμένη μορφή της διερεύνησης έχουμε

κατά την υποβολή ερωτήσεων προς τον ανταγωνιστή,
από το θύμα του... 

3) Σε μεμονωμένες περιπτώσεις απαντά και η διε-
ρεύνηση μέσω άλλων προσώπων.» [Propp, 1987: 34]

Πρόκειται για την πρώτη πράξη από πλευράς του
ανταγωνιστή ή του περιβάλλοντός του, η οποία υπο-
δηλώνει προς τα πού κινούνται οι στόχοι κι ενδεχομένως
οι επιθυμίες του. Ο Propp ευθύς εξαρχής επισημαίνει
πως με τη διερεύνηση: «...κάνει την είσοδό του ένα νέο
πρόσωπο που μπορεί να χαρακτηριστεί ανταγωνιστής
του ήρωα (κακοποιός). Ο ρόλος του είναι να διαταράξει
την ησυχία μιας ευτυχισμένης οικογένειας, να προκαλέσει
κάποια δυστυχία, να κάνει κακό, ζημιά.» [Propp, 1987:
34]

Από την άλλη –κι ίσως παράλληλα– διερεύνηση
μπορεί να κάνει και ο κεντρικός ήρωας από την πλευρά

Ελευθερία Δημητρομανωλάκη

56



του. Πρόκειται για μια «αντεστραμμένη μορφή διερεύ-
νησης» κατά Propp, η οποία δείχνει τη δυναμική των
πράξεων και από πλευράς του κεντρικού προσώπου
της ιστορίας. [Propp, 1987: 34]

Η διερεύνηση στο «Προξενιό της Άννας»
Σύμφωνα με τον Propp ο ανταγωνιστής ή αντίμαχος

του ήρωα ή κάποιος εκπρόσωπος του τελευταίου, είναι
επιφορτισμένος με την πράξη της διερεύνησης που στό-
χο έχει να μάθει δεδομένα για την κατάσταση του κε-
ντρικού προσώπου [Propp, 1987: 34 κ. 87-89]. Το «Προ-
ξενιό της Άννας» αποτελεί ιδανική περίπτωση για τη
μελέτη της λειτουργίας της διερεύνησης, καθώς αυτή
επισυμβαίνει από διαφορετικά πρόσωπα με διαφορε-
τικούς τρόπους, δίνοντας έτσι ένα ισχυρό στίγμα για
το πώς λειτουργεί στην αφήγηση. 

Ποιος λοιπόν αντιμάχεται την Άννα; Όλοι φαινομε-
νικά θέλουν το καλό της. Οργάνωσαν ακόμη και προξενιό
για να κάνει μια «χριστιανική οικογένεια», όπως χαρα-
κτηριστικά λέει η γηραιά κυρία. Μέχρι τη στιγμή της
έλευσης του γαμπρού τελούνται σταδιακά μια σειρά α-
πό κλιμακούμενες ενέργειες που υποσκάπτουν την αλ-
τρουιστική πράξη του προξενιού. Πρώτα απ’ όλα το
προξενιό ανακοινώθηκε στην Άννα ως τετελεσμένο γε-
γονός, χωρίς να έχει ερωτηθεί, χωρίς καν να της έχει
δοθεί χρόνος να προετοιμαστεί συναισθηματικά. Απο-
τελεί μια επιταγή σαν όλες τις άλλες επιταγές, εντολές,
προσταγές ή βουλήσεις της οικογένειας-αφέντη.

Οι επιμέρους διερευνήσεις είναι ταπεινωτικές για
την Άννα και εκφράζονται διαφορετικά από κάθε πρό-
σωπο. 

• Το αγενές, άπρεπο, γλοιώδες κρυφό κοίταγμα
των δύο ανδρών της οικογένειας. Ο Γιώργος και ο Θό-
δωρος κρυφοκοιτάζουν την νέα κοπέλα τη στιγμή που

Η μορφολογία του σεναρίου

57



ετοιμάζεται να συναντήσει τον μέλλοντα γαμπρό. Μια
σκηνή που αναδεικνύει τις εσώτερες διεργασίες αυτών
των δύο προσώπων και την υποκρισία τους. 

Ο Γιώργος, ο νεότερος συγγενής, είναι ο επίμονος
"ματάκιας" που νομιμοποιεί το πάθος του μέσα από
μια κάμερα, μόνο που η όποια κάλπικη νομιμοποίησή
του αναιρείται τη στιγμή που φωνάζει και τον Θόδωρο
να δει αυτό που δήθεν τυχαία ανακάλυψε: την Άννα να
ντύνεται, καθώς ετοιμάζεται για τη συνάντηση. Ο τρόπος
με τον οποίο αναπτύσσεται η σκηνή, ξεγυμνώνει τον
υποκριτικό αστικό καθωσπρεπισμό των ανδρών της
οικογένειας. Και η στιγμή του κρυφοκοιτάγματος αποτελεί
μια διερεύνηση του τι κάνει, του πως νιώθει η δούλα
στην πιθανότητα ελευθερίας. 

Η Μαρία Κομνηνού αναπτύσσοντας τη φιλοσοφική
διάσταση της θέασης και της οπτικής θέσης του δημι-
ουργού στον κινηματογράφο επισημαίνει πως: 

«Ο εμπορικός κινηματογράφος λειτουργεί αναπα-
ράγοντας τους συμβατικούς κανόνες της αναπαράστασης
στο επίπεδο των σημαινόντων. Έτσι, ακόμη κι αν μια
ταινία λειτουργεί ανατρεπτικά στο πεδίο των σημαινο-
μένων, από τη στιγμή που υιοθετεί τους συμβατικούς
κανόνες στο πεδίο των σημαινόντων, η ιδεολογική της
επίδραση ανατρέπεται.» [Κομνηνού, 2001: 86] 

Ετούτη η καθοριστική επισήμανση βοηθά στην
ανάδειξη του λόγου για τον οποίο «Το προξενιό της
Άννας» είναι ένα μη συμβατικό, ένα επαναστατικό φιλμ,
το οποίο εξέχει στην ελληνική φιλμογραφία, με ανα-
τρεπτική διαχείριση τόσο στα σημαίνοντα όσο και στα
σημαινόμενα, σε μια εποχή που το σκηνοθετικό βλέμμα
συνήθως εστίαζε σε καλοκάγαθες και αφελείς υπηρε-
τριούλες της πατριωτικής, χριστιανικής, οικογενειακής,
τάξης πραγμάτων. Η σκηνοθετική γραφή αδιόρατα, αλ-

Ελευθερία Δημητρομανωλάκη

58



λά ανατρεπτικά, αναδύει την ηθική διάσταση των πραγ-
μάτων, καταγράφοντας τον καταγραφέα με τον ίδιο
τρόπο που αυτός φιλμάρει το αθώο σώμα της Άννας
και το πρόσωπο της συστολής της μπροστά στον κα-
θρέφτη. Η θέαση του ίδιου του υποκειμένου της θέασης
μέσα στον μύθο του φιλμ, από το υποκείμενο της θέα-
σης-θεατή (της ταινίας), καθιστά τον Γιώργο αντικείμενο
θέασης κατά τον ίδιο τρόπο που ο ίδιος κάνει αντικείμενο
θέασης την Άννα. Και το φιλμ καταδεικνύει πως κανείς
δεν εξαιρείται της κριτικής αποτίμησης, η δικαιοσύνη
είναι εκεί, ακόμη κι αν μοιάζει κρυμμένη, ακόμη κι όταν
δεν εφαρμόζεται. Η σκηνοθετική γραφή αποδίδει στον
θεατή το δικαίωμα της κρίσης, ανοίγοντας το βλέμμα
του, ανοίγοντας τη σκέψη του κι όχι συσκοτίζοντας
μέσα από προκαθορισμένες ερμηνείες

• Η διερεύνηση από πλευράς του Θόδωρου φτάνει
στο όριο της αισχρότητας, καθώς εσκεμμένα μπαίνει
απότομα στο δωμάτιο, την ώρα που η Άννα ντύνεται
και κοιτάζεται μπροστά στον καθρέφτη. Της λέει με
υποκριτική φιλικότητα: «Νυφούλα; Βρε συ μας το ’κρυ-
βες;», και όπως το επισημαίνει η Εύα Στεφανή: 

«Στη σκηνή αυτή παρακολουθούμε τη μετάβαση
από το ηδονοβλεπτικό βλέμμα στο πατρικό άγγιγμα,
από την ερωτική παρενόχληση στην οικογενειακή προ-
στασία-νουθεσία.» [Στεφανή, 2007: 83] 

Ο Θόδωρος, ο άντρας του σπιτιού, δε χάνει την ευ-
καιρία να ελέγξει τη δούλα. Θέλει να δει μέχρι που
μπορεί να φτάσει η επιθυμία της για ελευθερία, θέλει
να ξέρει από πρώτο χέρι τη βούληση και τις εσώτερες
σκέψεις της. Θέλει ν’ αγγίξει, ν’ αρπάξει ότι μπορεί, α-
κόμη και σε επίπεδο φαντασιακού, κυρίως για να επι-
σημάνει τον ρόλο και την εξουσία του. 

• Η γηραιά κυρία διερευνά πιο έμμεσα, εκθέτοντας

Η μορφολογία του σεναρίου

59



τις σκέψεις και τους προβληματισμούς της στην οικο-
γένεια και τους συγγενείς. Κατ’ αυτήν, αν είναι να κάνει
η Άννα μια «χριστιανική οικογένεια» τότε ας παντρευτεί.
Αλλιώς «ας μείνει κοντά μου να μου κλείσει τα μάτια».
Ετούτη είναι και η πιο σημαντική διερεύνηση στη σειρά
των ενεργειών αυτού του τύπου, γιατί σηματοδοτεί
πλάγια την εσώτερη επιθυμία της μεγάλης κυρίας του
σπιτιού να παραμείνει η Άννα κοντά τους, μια επιθυμία
που δεν εκφράζει ακόμη ανοιχτά, πιστεύοντας πως η
Άννα δε θα αποδεχθεί το προξενιό, διερευνώντας έτσι
εμμέσως τις προθέσεις της νέας κοπέλας. Με τον ίδιο
έμμεσο τρόπο το φιλμ ξεγυμνώνει τους μηχανισμούς
εξουσίας, δείχνοντας πως σε κάθε σχέση αφέντη-δού-
λου, ο αφέντης έχει την πεποίθηση πως έχει κάνει καλά
τη δουλειά του και πως ο δούλος θα φοβηθεί το σπάσιμο
των αλυσίδων. 

Κατά τις αφηγήσεις, παρατηρείται συχνά το φαινό-
μενο να μην είναι ευθύς εξαρχής διακριτός ο ρόλος
του βασικού ανταγωνιστή, από τη στιγμή που κάθε
πρόσωπο μπορεί ν’ αντιταχθεί με κάποιον τρόπο στον
κεντρικό χαρακτήρα. Από την άλλη, κάθε ρόλος μπορεί
να αναμειχθεί σε πολλούς κύκλους δράσης, φιλικούς ή
εχθρικούς, ανάλογα με τα συμφέροντα και τις επιδιώξεις
του [Propp, 1987: 89-91].

Στο «Προξενιό της Άννας» δρα συντονισμένα ένας
ανταγωνιστής με πολλά πρόσωπα, η οικογένεια και τα
μέλη της, έχει όλα τα χαρακτηριστικά της συλλογικής
δράσης, με κυρίαρχο ανταγωνιστικό πρόσωπο αυτό
της γηραιάς κυρίας, αφού αυτή ουσιαστικά κρατά τα
σκήπτρα του σπιτιού. 

-5- Εκχώρηση: ανταπόκριση στο αίτημα διερεύνησης 
«Στον ανταγωνιστή δίνονται πληροφορίες για το θύμα

Ελευθερία Δημητρομανωλάκη

60



του» [Propp, 1987: 35]

Η πράξη της εκχώρησης διενεργείται αφηγηματικά
σε κάθε περίσταση κατά την οποία κάποιο πρόσωπο
δίνει μια πληροφορία που αφορά τον βασικό ήρωα,
είτε σαν απάντηση στη διερεύνηση που έχει προηγηθεί
από πλευράς του ανταγωνιστικού μηχανισμού ή άλλου
προσώπου του περιβάλλοντος, είτε σαν πρωτοβουλία
και ιδία βούληση εκείνου που παρέχει την πληροφορία. 

«Ο ανταγωνιστής παίρνει αμέσως απάντηση στην
ερώτησή του... Αντίστροφη ή διαφορετική διερεύνηση
προκαλεί αντίστοιχη απάντηση.» [Propp, 1987: 35]

Η αντιστοιχία μεταξύ ερώτησης και απάντησης, η
άμεση σχέση μεταξύ εκμαίευσης συγκεκριμένης πλη-
ροφορίας και παροχής αυτής της πληροφορίας, δείχνει
πως: «...βρισκόμαστε πάλι μπροστά σε ζευγαρωτές λει-
τουργίες. Συχνά δίνονται με τη μορφή διαλόγου.» [Propp,
1987: 35]. 

Η πράξη της εκχώρησης συνιστά μια δόκιμη ευκαιρία
για ν’ αποδοθεί το κοντινό περιβάλλον του ήρωα, ο χα-
ρακτήρας των προσώπων, η πραγματική τους γνώμη
και οι διαθέσεις τους απέναντί του, ενώ ταυτόχρονα
αναδύεται ο τρόπος με τον οποίο αντιμετωπίζουν τον
ανταγωνιστή ή όποιον πράττει τη διερεύνηση. Παράλ-
ληλα μέσα από τους εμφαινόμενους συσχετισμούς δη-
μιουργείται το υπόβαθρο για ν’ αποκαλυφθούν οι εκα-
τέρωθεν ανταγωνιστικοί μηχανισμοί, όπως θα επανεμ-
φανισθούν εντονότερα στην επόμενη πράξη της εξα-
πάτησης [πρβλ. π.κ.]. 

Η εκχώρηση στο «Προξενιό της Άννας»
Η πραγματικότητα της ταινίας καθιστά εμφανές

πως ο ανταγωνιστής-γηραιά κυρία ή ο ανταγωνιστής-
Θόδωρος, (άντρας του σπιτιού), γνωρίζει τα πάντα για

Η μορφολογία του σεναρίου

61



την Άννα, αφού τους υπηρετεί δέκα χρόνια και αφού
δεν έχει καθόλου προσωπική ζωή. Αναρωτιέται κανείς
τι ακόμη θα μπορούσε να τους εκχωρηθεί. Κι όμως, η
σκηνή του βαλς ανάμεσα στον Θόδωρο και την Άννα,
στον κήπο, παρουσία όλων (πριν έρθει ο γαμπρός),
μπορεί να ειδωθεί ως μια λειτουργία εκχώρησης, καθώς
όλοι γδύνουν με τα μάτια τους την Άννα. Όλοι πληρο-
φορούνται την κατάσταση της ψυχής της μέσα από
την αμηχανία και τον μετεωρισμό της. 

Στο μεταίχμιο, ανάμεσα στη μέχρι τώρα ζωή που
την πνίγει και στην επερχόμενη που φοβάται (δεν ξέρει
καν ποιος είναι αυτός που της προξενεύουν) στέκεται
αμήχανη και λέει «Σας ευχαριστώ, σας ευχαριστώ όλους»
κι έπειτα κρύβεται στη γωνιά της, στο πίσω μέρος του
σπιτιού, για να κλάψει. Αυτή η αμηχανία, αυτό το
μετέωρο ευχαριστώ είναι ακόμη μια εκχώρηση από
την ίδια για τους ανταγωνιστές της. Τους εκχωρεί τη
βεβαιότητα πως δεν τους έχει καταλάβει. Δεν έχει κα-
ταλάβει την υποκρισία τους και τους ευχαριστεί. 

-6- Εξαπάτηση: χειρισμός με στόχο παραπλάνηση ή
απάτη 
«Ο ανταγωνιστής επιχειρεί να ξεγελάσει το θύμα του,
για να γίνει κύριος αυτού ή των υπαρχόντων του»
[Propp, 1987: 35] 

Το ρήμα «επιχειρεί» που χρησιμοποιεί ο Propp και
εδώ, δηλώνει βούληση και προσπάθεια για κάτι που
βρίσκεται ακόμη σε μεταβατικό στάδιο και δεν έχει
ολοκληρωθεί [Κλαίρης & Μπαμπινιώτης,1999:187]. Με
τη διευκρίνιση αυτή αμβλύνεται η ένταση της εξαπά-
τησης, που από μόνη της συνιστά μια μορφή δολιότητας
και επιθετικής ενέργειας. 

Με όρους αφήγησης, η εξαπάτηση στηρίζεται και

Ελευθερία Δημητρομανωλάκη

62



συνίσταται στην από πλευράς του αντιπάλου απόκρυψη
της πραγματικής του ταυτότητας, ιδιότητας, των προ-
θέσεων ή της εν γένει προσωπικής του συνθήκης και
κατάστασης. Όπως το αναπτύσσει ο Propp «ο ανταγω-
νιστής ή κακοποιός παίρνει ξένη όψη.» [Propp, 1987:
35] και πάνω και πάνω σ’ αυτήν την αλλαγή μορφής θα
βρει γόνιμο έδαφος η προσποίηση, η υποκρισία και τε-
λικά θ’ ακολουθήσει η εξαπάτηση, που μπορεί να
τελεστεί με τρεις τρόπους: 

-α- ο ανταγωνιστής χρησιμοποιεί πειθώ και γενικά
υπολογίζει στην ευκολία που έχει να διαχειρίζεται τους
άλλους, 

-β- δρα με χρήση αντιδεοντολογικών μέσων προς
ικανοποίηση της απαίτησής του (πχ. πληρώνει ή εκβιάζει
κεκαλυμμένα) 

-γ- δρα με τρόπους ύπουλους που φτάνουν μέχρι
τον καταναγκασμό [Propp, 1987: 36].

Μια πρακτική θεώρηση των τριών αυτών περιπτώ-
σεων αποκαλύπτει την εμφανή κλιμάκωση από την
πειθώ, στους αντιδεοντολογικούς τρόπους και εν τέλει
στον καταναγκασμό, καταδεικνύοντας πως ενδέχεται
να εμφανιστούν όλες μαζί, η μία ως απόρροια της άλ-
λης, μέχρι το έσχατο σημείο που αγγίζει την παρανομία
ή ενδεχομένως την εγκληματικότητα. Η έννοια της απά-
της και του καταναγκασμού που αναφέρει ο Propp ως
τρίτη περίπτωση, αναδεικνύει την πιθανότητα για μια
πραξιακή μετάβαση από την κατάχρηση ή την ακρότητα
προς την εγκληματικότητα, δια μέσου μιας εξαπάτησης
που γίνεται απάτη και η οποία αποκτά έτσι τη δυναμική
μιας οιονεί εγκληματικής πράξης [Propp, 1987: 36]. 

Η πράξη της εξαπάτησης μπορεί πράγματι ν’ αντι-
στοιχεί σε εγκληματική ενέργεια με την ποινική έννοια
του όρου, αλλά μπορεί και όχι. Σε κάθε περίπτωση, α-

Η μορφολογία του σεναρίου

63



κόμη και στην πιο ήπια μορφή της ως πειθώ, αποτελεί
συνειδητή προσπάθεια για ένα επαχθές αποτέλεσμα
στην κατάσταση του ήρωα που δημιουργεί επωφελείς
συνθήκες για τον ανταγωνιστή. 

Η εξαπάτηση στο «Προξενιό της Άννας»
Η πράξη της εξαπάτησης επισυμβαίνει υπαινικτικά

και τόσο αδιόρατα, που δε γίνεται διακριτή από την
αρχή. Μόνο κατά την εξέλιξη της αφήγησης θ’ αποσα-
φηνιστεί ότι οι προθέσεις της οικογένειας δεν είναι
ούτε ευκρινείς, ούτε ειλικρινείς. Από σκηνή σε σκηνή
γίνεται διακριτό πως τα αφεντικά της Άννας μοιάζει να
παίζουν μαζί της, με αφορμή το προξενιό. Την αντιμε-
τωπίζουν ως μαριονέτα που τους διασκεδάζει με το
πως ανταποκρίνεται στο καινούριο, στην ανακάλυψη
του ερωτικού συναισθήματος, στην πιθανότητα της
ελευθερίας, μόνο και μόνο για να καλύψουν την ανία
τους. Εξάλλου οι περισσότερες κουβέντες τους περι-
στρέφονται γύρω από τα ερωτικά ζητήματα με τον έ-
να ή τον άλλο τρόπο. 

Η Καίτη, η σύζυγος του Θόδωρου και μεγαλύτερη
κόρη της γηραιάς κυρίας, οργανώνει το προξενιό, πα-
ραστέκεται στην Άννα σχεδόν σα μεγάλη αδελφή (η
σκηνή του δαχτυλιδιού ενώνει τις δύο γυναίκες στην
κοινή τους μοίρα: αυτή που δεν έχει κάνει παιδιά και
που βλέπει τον σύζυγο να σαλιαρίζει με τη μία και με
την άλλη κι αυτή που δεν έχει κάνει παιδιά γιατί είναι
δούλα). Η Καίτη έχει καλές προθέσεις για την Άννα
[Στεφανή,2007: 83]. Όμως σκιάζονται κι από μια υστε-
ροβουλία η οποία δεν εκφράζεται ποτέ: την υστερο-
βουλία του φόβου ότι μπορεί ο άντρας της –έκφυλος,
υποκριτής και ασυγκράτητος– να οδηγήσει την Άννα
σε μια παράνομη σχέση. 

Η ταινία διακρίνεται από την επιμονή να στοχεύει

Ελευθερία Δημητρομανωλάκη

64



στο φαίνεσθαι για να υποδεικνύει το είναι των πραγ-
μάτων. Κάθε στιγμή του φιλμ υποστασιοποιεί την εσώ-
τερη αλήθεια των καταστάσεων, με στοχευμένη ρεαλι-
στική χρήση του λόγου και αντίστοιχη δραματουργική
προσέγγιση, μέσα από συγκεκριμένες κινήσεις και πρά-
ξεις. Για παράδειγμα, ο φόβος της Καίτης δεν εκφράζεται
ποτέ, ούτε από την ίδια, ούτε από κάποιον άλλο. Μόνο
που η Καίτη βλέπει με τι τρόπο κοιτάζει ο άντρας της
τη Χαρά, που μάλιστα είναι δεσμευμένη με τον αδελφό
του.

Δεν μπορεί να μην έχει δει με τι τρόπο κοιτάζει την
Άννα. Ίσως γι’ αυτό η Καίτη οργανώνει το προξενιό και
παρασύρει τους άλλους, ακόμη και τη γηραιά μητέρα
της που αρχικά θέλει να κάνει το χατίρι της πρωτότοκης
κόρης της. Αν η Καίτη διαπράττει μια ασυνείδητη εξα-
πάτηση παίρνοντας η ίδια αποφάσεις για τη ζωή της
Άννας, πιστεύοντας πως κάνει το καλύτερο γι’ αυτήν,
τα υπόλοιπα μέλη της οικογένειας διαπράττουν την
απάτη ενός σχεδόν σαδιστικού και αλαζονικού παιχνιδιού
απέναντι στην Άννα, υπό το προσωπείο της καλοσύνης
και του αλτρουισμού. [Τη γενική εκμετάλλευση των
εσωτερικών μεταναστριών επισημαίνει ο Βαμβακάς,
2007: 100]

-7- Συνενοχή: λάθος που δίνει προβάδισμα στον αντί-
παλο
«Το θύμα ενδίδει στην απάτη και έτσι παρά τη
θέλησή του βοηθά τον εχθρό» [Propp, 1987: 36]

Ο όρος συνενοχή που χρησιμοποιεί ο Propp, δεν
αντιστοιχεί στη νομική έννοια της δόλιας συνέργιας σε
κάποιο αδίκημα, είτε άμεσης, είτε απλής συνέργειας
[ΠΚ, αρθρ. 46, 47]. Αντιθέτως προσομοιάζει στην άδολη
ανοησία ή αμέλεια που βλάπτει το ίδιο το πρόσωπο

Η μορφολογία του σεναρίου

65



που πράττει τη συνενοχή, το ίδιο αυτό πρόσωπο που
έχει δεχτεί την εξαπάτηση χωρίς να καταλάβει ότι εξα-
πατάται. Γι’ αυτό τον λόγο μεταγενέστερα ο Greimas
προσθέτει δίπλα στον όρο συνενοχή τη λέξη ασύνειδη,
διορθώνοντας έτσι τον ορισμό της λειτουργίας σε ασύ-
νειδη συνενοχή [Greimas,2000:345].

Ο τρόπος με τον οποίο μπορεί να πέσει στην παγίδα
ο ήρωας είναι αντίστοιχος με τον τρόπο που γίνεται η
εξαπάτηση. 

-α- Ο ήρωας υποκύπτει στην πειθώ του ανταγωνιστή
του. 

-β- Ο ήρωας υποκύπτει στις προτάσεις του αντα-
γωνιστή. 

-γ- Ο ήρωας γίνεται θύμα της απάτης του ανταγω-
νιστή ή ενδεχομένως του καταναγκασμού του [Propp,
1987: 36,37]. Η εκδοχή ετούτη αντιστοιχεί στην πιο εμ-
φατική κι επικίνδυνη μορφή εξαπάτησης, καθώς ρέπει
περισσότερο από τις άλλες προς την παρανομία, την
παρατυπία, το έγκλημα. [πρβλ. π.π.] 

Ο Propp την ξεχωρίζει επισημαίνοντας:
«Μια ειδική μορφή της εξαπατητικής πρότασης

και της αντίστοιχης συναίνεσης εμφανίζει η εξαπατητική
συμφωνία. Η συναίνεση, με τις συνθήκες αυτές, απο-
σπάται εκβιαστικά και συνάμα ο εχθρός επωφελείται
από κάποια δύσκολη θέση του θύματός του. Κάποτε
αυτή η δύσκολη θέση προκαλείται σκόπιμα από τον
αντίπαλο.» [Propp, 1987: 36] 

Η περίπτωση του άμεσου, ξεκάθαρου ή και ωμού
συχνά εκβιασμού, συναισθηματικού ή άλλου, κάνει δια-
κριτά τα όρια στις βαθμίδες εξαπάτησης και αντίστοιχα
της συναίνεσης. Εδώ μπορεί να συμπεριληφθεί μια
ευρεία γκάμα πράξεων σε όλο το φάσμα της παρανομίας
που εμπλέκει τον ήρωα, δυσχεραίνοντας ακόμη περισ-

Ελευθερία Δημητρομανωλάκη

66



σότερο τη θέση του. 

Η συνενοχή στο «Προξενιό της Άννας»
Η Άννα, ως ήρωας-θύμα (σύμφωνα με τους διαχω-

ρισμούς του Propp), ενδίδει στην απάτη. Είναι άδολη,
αθώα και καταπιεσμένη. Κάνει αυτό που της λένε, γιατί
νιώθει πως αυτό οφείλει να κάνει, και με φόβο κατεβαίνει
τα σκαλιά για να συναντήσει τον επίδοξο γαμπρό [Στε-
φανή,2007: 83-86].

Η μορφολογία του σεναρίου

67



Ελευθερία Δημητρομανωλάκη

68



ΙΙ. ΑΡΧΗ ΤΗΣ ΜΕΣΗΣ ΤΗΣ
ΣΕΝΑΡΙΑΚΗΣ ΜΥΘΟΠΛΑΣΙΑΣ 
«Μέσον είναι αυτό που βρίσκεται ύστερα από κάποιο άλλο

και ακολουθείται από κάτι άλλο. Πρέπει λοιπόν,
oι καλοσυγκροτημένοι μύθοι να μην αρχίζουν απ’ όπου

τύχει, ούτε όπου τύχει να τελειώνουν...» (1450b, 30-35) 
Αριστοτέλης, Ποιητική (μτφρ. Στάθης Δρομάζος).

ΑΡΧΗ ΤΗΣ ΠΛΟΚΗΣ 
Μια επιθετική ενέργεια: Δολιοφθορά κατά Propp 

Μετά την ανάλυση των πρώτων λειτουργιών, γίνεται
διακριτό με ποιο τρόπο ο Ρώσος θεωρητικός, με τη
βήμα προς βήμα ανάλυση των δυνατών ή ενδεχόμενων
πράξεων, αποκαλύπτει τα ενδιάμεσα μικρο-στάδια, τις
αφηγηματικές ενότητες-μόρια που συναπαρτίζουν την
αρχή, κι όπως θα διαφανεί με τον ίδιο τρόπο δομεί την
αφήγηση της μέσης και του τέλους. 

Κατά τον Propp, η αρχή της πλοκής εισάγεται και
ενεργοποιείται με τη δολιοφθορά ή το μορφολογικό
της ισοδύναμο, την έλλειψη: 
-8- Δολιοφθορά: από την άδολη ενέργεια ως το έγκλη-
μα
-8/α- Έλλειψη: από την κρυφή στέρηση στη φλέγουσα
ανάγκη

Το δίπτυχο ετούτων των πράξεων-λειτουργιών α-
ντιστοιχεί στην έναρξη της «...μέσης, που είναι η απόληξη

69



της αρχής» κατά Αριστοτέλη [Ιακώβ,2004: 22]. 
Η επιθετική δολιοφθορά από τη μια πλευρά και η

παθητική και βασανιστική έλλειψη από την άλλη, απο-
τελούν τους πιο βασικούς μοχλούς εξέλιξης της ιστορίας.
Ο ήρωας ή αντιήρωας χάνει ό,τι πιο πολύτιμο έχει με τη
ζημιογόνο πράξη του αντιπάλου εναντίον του ή συνει-
δητοποιεί ξαφνικά το μέγεθος μιας έλλειψης που του
τρώει τα σωθικά. 

Αφηγηματικά, ο ρόλος της δόλιας φθοράς από
πλευράς του εχθρού ή του αντιπάλου συνίσταται στο
να καθορίσει τη στόχευση της μυθοπλασίας, είναι το
κέντρο του μύθου που οδηγεί από την αρχή προς το
τέλος του. Εισάγει την καθοριστική επιβλαβή συνθήκη
για τον ήρωα, με άμεσο αποτέλεσμα την προσωπική ή
συλλογική ζημιά, μια ατυχή έκβαση προσδοκώμενων
εξελίξεων για τον ίδιο ή το περιβάλλον του, και εν γένει
δυσχερείς καταστάσεις που τον οδηγούν στο να δρα-
στηριοποιηθεί, να κινητοποιηθεί ώστε να κινηθεί μαζί
του και η αφήγηση της ιστορίας [Propp, 1987: 37-41].
Παράλληλα, με τη δολιοφθορά από πλευράς του επιτι-
θέμενου δημιουργείται πάντα μια κατάσταση ανεπάρ-
κειας, μια έλλειψη για τον ήρωα. 

Πέρα όμως από τις όποιες επιβουλεύσεις ή δολιό-
τητες, στις ζωές των προσώπων μπορεί να υπάρχουν
ελλείψεις και στερήσεις, χωρίς να έχει προηγηθεί ζη-
μιογόνος ή εγκληματική πράξη εναντίον τους. Για ν’
αναδειχθεί το εύρος του πόνου που συχνά προέρχεται
από συγκρουσιακές καταστάσεις της πραγματικότητας
ή ανεκπλήρωτα του εαυτού, στην περίπτωση δηλαδή
που απουσιάζει η συγκεκριμένη επιβλαβής πράξη από
έναν αντίμαχο, ο Propp θέτει την «έλλειψη ως το μορ-
φολογικό ισοδύναμο της δολιοφθοράς» μέσα στην
αφήγηση, καλύπτοντας κάθε περίπτωση αγωνίας, φόβου,

Ελευθερία Δημητρομανωλάκη

70



εσωτερικής ανάγκης ή προσωπικής επιθυμίας και στόχου.
[Propp, 1987: 40] (Ακόμη και η αρίθμηση 8 και 8α του
Propp επισημαίνει πως ετούτες οι αφηγηματικές μονάδες
λειτουργούν με αντίστοιχο τρόπο ως προς το αποτέλεσμα
που επιφέρουν).

Μυθοπλαστικά, οι συγκρουόμενες λειτουργίες της
δολιοφθοράς και της έλλειψης μπορούν να ειδωθούν
ως ο πυρήνας του μύθου από τον οποίο θα γεννηθεί η
πιθανή εξέλιξη, ως ο αιτιώδης σύνδεσμος με τις επιθυμίες
των προσώπων. Αποφασίζοντας το είδος της δολιο-
φθοράς ή της έλλειψης ή συνήθως και των δύο μαζί,
έχει ήδη καθοριστεί το πλαίσιο στο οποίο θα κινηθεί
μια ιστορία. Με βάση τις παραμέτρους της έναρξης θα
συνεχιστεί το μεσαίο τμήμα της αφήγησης, με όλες τις
κομβικές πράξεις που θα αποκαλύψουν τα συναισθή-
ματα, τις αλήθειες και τα ψέματα των προσώπων, τις
προσμονές και τις αγωνίες της ίδιας της ζωής.

-8- Δολιοφθορά: από την άδολη ενέργεια ως το έγκλημα 
«Ο ανταγωνιστής προκαλεί σ’ ένα από τα μέλη της
οικογένειας φθορά ή ζημία» [Propp:1928,37]

Η δολιοφθορά ως αφηγηματική λειτουργία, παρά
την ευρύτητά της και παρά το γεγονός ότι ο όρος πα-
ραπέμπει στο δίκαιο γενικότερα και στο ποινικό δίκαιο
ειδικότερα, δεν πρέπει να ιδωθεί απαραίτητα ως μια
ποινικά κολάσιμη πράξη. Δολιοφθορά κατά την αφήγηση
είναι οποιαδήποτε πράξη κάποιου γίνεται ικανή να δη-
μιουργήσει έλλειψη ή στέρηση σε κάποιον άλλον. Που
σημαίνει πως από αφηγηματική άποψη στην έννοια ε-
τούτη μπορούν να υπαχθούν και ενεργήματα που απέ-
χουν πολύ από το να είναι ποινικά αδικήματα ή τιμω-
ρητέες πράξεις βάσει κάποιου νομικού κώδικα. Για πα-
ράδειγμα η επιθυμία για χωρισμό και η ανακοίνωσή

Η μορφολογία του σεναρίου

71



του στο άλλο πρόσωπο της σχέσης, αφηγηματικά απο-
τελεί μια δολιοφθορά για ένα ερωτευμένο υποκείμενο
που χάνει τον κόσμο κάτω από τα πόδια του, και
ασφαλώς δε συνεπάγεται αδίκημα από πλευράς αυτού
που επιθυμεί τον χωρισμό. 

Οι άκρως ενδιαφέρουσες περιπτώσεις δολιοφθοράς
που παραθέτει ο Propp, συνιστούν μια ευρεία γκάμα
πράξεων, μάλιστα τα ¾ εξ’ αυτών αποτελούν πράγματι
δολιοφθορές με την ποινική έννοια, όπως αναγράφονται
στον Ποινικό Κώδικα και ερμηνεύονται από το ποινικό
δίκαιο. Όμως η ερμηνεία των περιπτώσεων που δεν
εμπίπτουν στην κατηγορία του ποινικά κολάσιμου, επι-
βάλλει ετούτη τη σημαντική διευκρίνιση. 

Η πράξη της δολιοφθοράς αποτελεί καθοριστικό
ενέργημα του αντιπάλου που ταρακουνά τον ήρωα και
αναπόφευκτα τον ωθεί στη δράση, καθώς απειλούνται
οι πιο πολύτιμες σταθερές του, ακόμη και η ίδια η επι-
βίωσή του ή η επιβίωση κοντινών του προσώπων. Η
δολιότητα που εμφανίζει αποκαλύπτει ξεκάθαρα πια
τον ανταγωνιστή και τις προθέσεις του, ένα ρόλο που
καθίσταται εξαιρετικά σημαντικός, ακριβώς γιατί επιτελεί
ετούτη την ανταγωνιστική ή/και εγκληματική ενέργεια
εναντίον του ήρωα, με αποτέλεσμα την έναρξη της
πλοκής. 

Ο Propp επισημαίνει πως: 
«αυτή η λειτουργία είναι εξαιρετικά βασική, καθώς

ουσιαστικά μ’ αυτήν δημιουργείται η κίνηση του παρα-
μυθιού.» [Propp:1928,37]. 

Με τον όρο «κίνηση» εννοείται αρχικά η αφορμή,
ο εφαλτήρας για την εκτίναξη της δράσης μπροστά, το
αφηγηματικό εκείνο σημείο που η σκυτάλη παραδίδεται
στην επόμενη φάση, εκεί όπου η ανισορροπία (πχ. η
επίθεση στον ήρωα) πρέπει να εξισορροπηθεί. Σ’ ένα

Ελευθερία Δημητρομανωλάκη

72



ευρύτερο πλαίσιο –και με όρους προππιανής αφήγη-
σης– «κίνηση» νοείται κάθε επιμέρους αφηγηματική
ενότητα που συγκροτείται στη βάση μιας συγκεκριμένης
επιδίωξης, οριοθετώντας έναν στόχο και την κατάκτησή
του. Πχ. όλα τα δίπτυχα «απαγόρευση-παράβαση» ή
«διερεύνηση-εκχώρηση» ή «εξαπάτηση-συνενοχή» συ-
νιστούν μικρές αφηγηματικές ενότητες, δηλαδή εξελι-
κτικές κινήσεις της αφήγησης και αντίστοιχα της μυθο-
πλασίας.

Η δολιοφθορά θέτει τον ήρωα σε δράση [Propp,
1987: 103]. Ως αντίπαλο δέος ο ανταγωνιστής επιτελεί
την εναντίωση στον ήρωα, με ενέργειες που ξεκινούν
πολύ πρώιμα στην αφήγηση, ήδη με την πράξη της
διερεύνησης και της εξαπάτησης, που όπως επισημάν-
θηκε αποτελεί το ασθενές προοίμιο της δολιοφθοράς.
Κάθε τύπου πρόκληση ζημιάς από πλευράς του αντα-
γωνιστή, από μια συγκεκριμένη λεκτική αψιμαχία ή κα-
νονική μάχη, μέχρι μια συμβολική ή και κυριολεκτική
επίθεση ή μια καταδίωξη με διάφορες μορφές, αποτελούν
καταστάσεις που συντηρούν την πλοκή μέσω αντιθετικών
κινήσεων ενάντια στον ήρωα. 

Οι τρόποι με τους οποίους διενεργείται η αφηγη-
ματική δολιοφθορά είναι πολυποίκιλοι και αναπτύσσονται
από τον Propp όχι ως μια λίστα τυπολογίας, αλλά ως
μια λίστα φαντασίας που μπορούν να διεγείρουν την
εφευρετικότητα κάθε συγγραφέα-σεναριογράφου [Propp,
1987: 37-41].

(8/1) Ο ανταγωνιστής απάγει έναν άνθρωπο [Propp,
1987: 37].

Η απαγωγή πλήττει πολλαπλά, καθώς απειλεί και
θέτει σε σοβαρό κίνδυνο ταυτόχρονα τόσο το ίδιο
θύμα της, όσο και την οικογένεια αυτού. Από τις πιο
ισχυρές μορφές εγκληματικής πράξης που ανοίγει τον

Η μορφολογία του σεναρίου

73



δρόμο για ένα περιπετειώδες αφήγημα, ένα αστυνομικό
ή δικαστικό θρίλερ ή ενδεχομένως μια υπαρξιακή
ιστορία εκδίκησης.

(8/2) Κλοπή ή αρπαγή ενός σπουδαίου (μαγικού)
μέσου [Propp, 1987: 37].

Η κλοπή ενός αντικειμένου με ιδιαίτερες ιδιότητες
ή ενός αγαθού που είναι οικονομικά, ιδεολογικά, αι-
σθητικά ή κοινωνικά πολύτιμο για το κεντρικό πρόσωπο
ή την οικογένειά του, έχει σαν αποτέλεσμα την υλική
απώλεια και το ιδιότυπο κενό που επιφέρει η αρπαγή
ενός αντικειμένου συμβολικής ή πραγματικής αξίας,
μαζί με την οικονομική ζημία, ενδεχομένως ανυπέρβλητη.
Αναλόγως του είδους, του μεγέθους και των αποτελε-
σμάτων της κλοπής, θα κριθεί και η μυθοπλασία στο
σύνολό της.

(8/3) Διαρπαγή ή καταστροφή της σοδειάς [Propp,
1987: 37].

Ο ανταγωνιστής δημιουργεί μια κατάσταση τέτοια
που έχει σαν αποτέλεσμα να καταστραφεί η σοδειά του
ήρωα ή κλέβει απ’ ευθείας τους καρπούς των κόπων
του. Στην έννοια της σοδειάς μπορούν να υπαχθούν ό-
λα τα τυχόν προσδοκώμενα κέρδη για το κεντρικό πρό-
σωπο και το περιβάλλον του, καθώς επίσης κάθε προσ-
δοκώμενη ωφέλεια για μια ολόκληρη κοινωνία. 

(8/4) Κλέβει το φως της μέρας [Propp, 1987: 37].
Μια ποιητική εκδοχή που ανάγεται στο παραμύθι,

αλλά μπορεί να πάρει πιο ρεαλιστικές μορφές στη σε-
ναριογραφία, ως απώλεια ενός έρωτα, μιας χαράς, μιας
πληρότητας. 

(8/5) Διαπράττει μια αρπαγή με άλλες μορφές
[Propp, 1987: 37,38].

Ελευθερία Δημητρομανωλάκη

74



Η περίπτωση ετούτη προσιδιάζει στην κατηγορία
της κλοπής ή της αρπαγής μέσου κι ενδεχομένως μπορεί
να ιδωθεί ως υπεξαίρεση, ως αφαίρεση ενός αγαθού.
Ο Propp επισημαίνει τις πολλαπλές περιπτώσεις του
αντικειμένου αρπαγής, θεωρώντας πως δε χρειάζεται
να καταλογογραφηθούν όλες αλλά: «θα ήταν ορθότερο
να θεωρήσουμε γενικά κάθε αρπαγή ως μία μορφή της
αρχικής δολιοφθοράς, ενώ τις μορφές που καθορίζονται
κατά αντικείμενα να τις θεωρήσουμε όχι ως κατηγορίες
αλλά ως υποκατηγορίες.» [Propp, 1987: 38]. Είναι σαφές
πάντως ότι με τη 2η και την 5η περίπτωση δολιοφθοράς
ο Propp εισάγει την έννοια της κλοπής αντικειμένου
που έχει συγκεκριμένη λειτουργία και αξία για ένα πρό-
σωπο ή μια κοινωνία. 

(8/6) Ο ανταγωνιστής προξενεί σωματικές βλάβες
[Propp, 1987: 38].

Η σωματική βλάβη, από μια ήπια προσβολή ως
την εγκληματική επίθεση στη σωματική υπόσταση και
την αρτιμέλεια ενός προσώπου, εκδηλώνεται με πολυ-
ποίκιλους τρόπους, άρρηκτα εξαρτώμενους από τη μια
πλευρά με την ένταση ή την αγριότητα, τη βούληση ή
την πεποίθηση, τον τρόπο διάπραξης ή την τυχαιότητα,
κι από την άλλη με το πρόσωπο του δράστη και αντί-
στοιχα του θύματος. Κατά τον ίδιο τρόπο που ανάλογα
με τον τρόπο τέλεσης του εγκλήματος επιδικάζονται οι
ποινικές κυρώσεις, όπως ο νόμος ορίζει [ΠΚ:αρθρ.308-
339], αντίστοιχα εξελίσσεται η μυθοπλασία με βάση τις
παραμέτρους που θέτει αφηγηματικά το είδος ετούτης
της καίριας πράξης. 

(8/7) Προξενεί ξαφνική εξαφάνιση [Propp,1987: 38].
«Συνήθως αυτή η εξαφάνιση είναι αποτέλεσμα

χρησιμοποίησης μαγγανευτικών ή εξαπατητικών μέσων.»

Η μορφολογία του σεναρίου

75



[Propp, 1987: 38].
Η εξαφάνιση, όπως την εννοεί η Μορφολογία του

παραμυθιού στην κυριολεκτική της εκδοχή, συναντάται
σε μη ρεαλιστικού τύπου αφηγήσεις, δηλαδή σε ιστορίες
υπερφυσικών ή μαγικών δυνάμεων, όπου η εξαφάνιση
μπορεί να τελεστεί με αντίστοιχα υπερφυσικούς ή μα-
γικούς τρόπους. 

Παράλληλα, πέραν των πρωτογενώς παραμυθικών
αφηγήσεων, στις ιστορίες του φανταστικού, ο τρόμος,
η μαγεία, οι βρικόλακες ή οι εξορκισμοί ακολουθούν
τη μυθοπλαστική αλυσίδα παράδοξων εξαφανίσεων ή
αντεστραμμένα την παράδοξη εμφάνιση μιας δύναμης
ή οντότητας που κανονικά δε θα έπρεπε να υφίσταται
και να επενεργεί στην πραγματικότητα. 

Ο Todorov, μελετητής και μεταφραστής του έργου
του Propp, στη θεωρητική εμβάθυνσή του στο φαντα-
στικό προσεγγίζει τον πυρήνα του και θέτει τα όρια και
τη γειτνίασή του με άλλα είδη, επισημαίνοντας εκεί-να
τα γεγονότα «...που δεν μπορούν να εξηγήσουν οι νόμοι
του ίδιου αυτού οικείου κόσμου» [Todorov, 1991: 32].
Η εξαφάνιση ως γεγονός τέτοιου είδους, συναντάται
σε μια ευρεία γκάμα ιστοριών που εκτείνεται από το
φιλμ του φανταστικού, την ταινία παράδοξου ή μετα-
φυσικού τρόμου, μέχρι την επιστημονική φαντασία και
τους μύθους αλλόκοτων ή υπερφυσικών όντων. 

(8/8) Απαιτεί ή αποσπά το θύμα του [Propp, 1987:
38, 39].

Η εκδοχή ετούτη προϋποθέτει μια μετακίνηση από
κάποιον ανταγωνιστή –ή δολιοφθορέα– σε κάποιον
άλλον. Στην υποκατηγορία ετούτη εντάσσεται κάθε πε-
ρίπτωση απόσπασης του θύματος που δεν αποτελεί
απαγωγή, αφού προϋποθέτει μια κάποιου τύπου συ-
ναίνεσή του. Εδώ υπάγονται οι περιπτώσεις εξαπάτησης,

Ελευθερία Δημητρομανωλάκη

76



συνήθως μέσα από την τακτική της μετακίνηση ενός
προσώπου, χωρίς την ανακοίνωση σε αυτό που πηγαίνει
και γιατί ή με την παραπλάνηση ως προς τα δεδομένα
αυτά. Ο Propp επισημαίνει πως: «Συνήθως αυτή η
μορφή αποτελεί τη συνέπεια της εξαπατητικής συμ-
φωνίας.» [Propp, 1987: 38].

(8/9) Διώχνει κάποιον [Propp, 1987: 39].
Μια ευρεία κατηγορία πράξεων που απαντώνται

σχεδόν σε κάθε μορφή αφήγησης, με τον έναν ή τον
άλλο τρόπο. Εδώ μπορεί να υπαχθεί κάθε απόρριψη
ενός προσώπου από ένα άλλο. Η συναισθηματική απόρ-
ριψη ανάμεσα στα ζευγάρια. Η επαγγελματική απόρριψη
μεταξύ συνεργατών ή προϊσταμένου-υφισταμένου. Η
οικογενειακή απόρριψη που φέρνει τα μέλη μιας οικο-
γένειας σε αντίπαλα στρατόπεδα, ανταγωνιστικά μεταξύ
τους. Κάθε άλλου τύπου κοινωνική απόρριψη που
φέρνει τον ήρωα σε κατάσταση συναισθηματικής ή
υπαρξιακής απομόνωσης. Αποτελεί μια διαχρονική εκ-
δοχή της λειτουργίας της δολιοφθοράς, με ευρύτατες
εφαρμογές στην καθημερινή ζωή, άρα γόνιμη για μυ-
θοπλαστική διερεύνηση για κάθε είδος μυθοπλασίας. 

(8/10) Διατάζει να ρίξουν κάποιον στη θάλασσα
[Propp, 1987: 39].

Ετούτη η περίπτωση είναι εξαιρετικά ιδιόμορφη
τόσο ως προς τη σημασία της, όσο και ως προς τον
ρόλο που επιτελεί. Ο Propp παραθέτει δύο παραδείγματα
από διαφορετικά παραμύθια. [Propp, 1987: 39] Και στις
δύο αναφορές ο γονιός είναι αυτός που τελεί την πράξη
της ρίψης στο νερό, το παιδί είναι αυτό που ρίχνεται. Η
μελέτη των παραδειγμάτων που αναλύει πλήρως ο
Propp μπορούν να δώσουν μια αφηγηματικά συνεπή
ερμηνεία ετούτης της παράξενης ενέργειας που μοιάζει

Η μορφολογία του σεναρίου

77



να μην έχει σαν στόχο τη βία, αλλά την απομάκρυνση
του παιδιού από τη γονεϊκή στέγη [Propp, 1987: 140,
141]. Περνώντας δηλαδή σ’ ένα ευρύτερο μυθοπλαστικό
πλαίσιο, μπορεί να ειπωθεί ότι ο ρόλος ετούτης της
πράξης δεν είναι η επιφορά βλάβης, αλλά ένα σπρώξιμο
στην ωριμότητα και στη διεκδίκηση της ενήλικης ζωής,
χωρίς βέβαια ν’ αποκλείεται και το κίνητρο του προσω-
πικού συμφέροντος από πλευράς των γονιών.

(8/11) Μαγεύει κάποιον ή κάτι [Propp, 1987: 39].
Στο παραμύθι, αλλά και στους αρχαίους μύθους, η

μαγεία –ως δολιοφθορά– στερεί κάποτε τις ικανότητες
του ήρωα ή την ίδια τη μορφή και τη σωματικότητά
του [Δρίβα, 2014: διδακτορική διατριβή]. 

Ο Propp επισημαίνει ένα συνοδευτικό ρόλο στη
λειτουργία της μαγείας, που συνήθως συνδυάζεται με
άλλες μορφές δολιοφθοράς, καθώς «...ο αντίπαλος προ-
ξενεί δυο τρεις δολιοφθορές συγχρόνως. Υπάρχουν
μορφές που σπάνια απαντούν αυτοτελώς και τείνουν
να συνενωθούν με άλλες μορφές. Σε τέτοιες μορφές
ανήκει και η μαγγανεία.» [Propp, 1987: 39].

Στις αφηγήσεις του πραγματικού, τον ρόλο της μα-
γείας –ή μαγγανείας– μπορεί να επιτελέσει μια εξαπά-
τηση, μια ψυχική αστάθεια που μπορεί να φτάνει μέχρι
την ασθένεια ή μια σαγήνη τέτοια που να οδηγήσει το
θύμα σε απώλεια της βούλησης ή της διορατικότητάς
του.

(8/12) Επιτελεί μιαν υποκατάσταση [Propp,1987: 39].
Σύμφωνα με τον Propp: «Αυτή η μορφή, στις πε-

ρισσότερες περιπτώσεις, αποτελεί επίσης μορφή συ-
νοδευτική» [Propp, 1987: 39].

Συνήθως, η υποκατάσταση εμφανίζει απαραίτητο
συνοδευτικό ρόλο σε μορφές ευρύτερης απάτης ή ε-

Ελευθερία Δημητρομανωλάκη

78



γκληματικής ενέργειας και διενεργείται για να υποβοη-
θηθεί το όλο σχέδιο. Μια διαδεδομένη μορφή υποκα-
τάστασης στη φιλμική μυθοπλασία αποτελεί η εμφάνιση
ενός προσώπου με άλλες ιδιότητες ή με άλλη ταυτότητα
απ’ αυτήν που πραγματικά έχει ή αντίστροφα, η από μέ-
ρους του παραδοχή πράξεων που δεν έχει κάνει. 

(8/13) Διατάζει να σκοτώσουν [Propp, 1987: 39]. 
Η περίπτωση ετούτη εισάγει την έννοια της ηθικής

αυτουργίας και της ευθύνης του ηθικού αυτουργού.
Πέραν του ιδιαίτερου ενδιαφέροντος από ποινική
άποψη, καθώς αποτελεί θεμελιώδη έννοια της εγκλη-
ματολογίας και του ποινικού δικαίου, η ηθική αυτουργία
συνιστά πρωτίστως μια ιδιαίτερη μορφή συνειδησιακής
ανευθυνότητας. Ο ηθικός αυτουργός διαπράττει το έ-
γκλημα δίχως να "λερώνει" τα χέρια του. Μια πράξη
που ανά περίπτωση εγκλήματος μπορεί να καταδείξει
τα όρια, την υποκρισία και τη θρασυδειλία της ανθρώ-
πινης συνείδησης καθώς επίσης την παραδοξότητα της
αχρειότητας και του κακού. 

(8/14) Κάνει φόνο [Propp, 1987: 39,40].
Ο φόνος αποτελεί την πιο επιθετική, την πιο ακραία

εγκληματική πράξη και αναπόφευκτα γίνεται το κέντρο
μιας αφήγησης. Ανάλογα με τις συνθήκες υπό τις οποίες
τελείται, η πράξη του φόνου πλήττει όχι μόνο το θύμα,
αλλά και τα πρόσωπα του περιβάλλοντός του, εμπλέ-
κοντας σ’ ένα κυκεώνα οδύνης όλους όσους σχετίζονται
με τον άνθρωπο που σκοτώθηκε. 

Αφηγηματικά –όπως και από άποψη δικαίου– οι
λόγοι κι οι τρόποι με τους οποίους τελείται ένας ή πολ-
λοί φόνοι, δίνουν το θεματικό πλαίσιο μιας μυθοπλασίας
μαζί με τις φιλοσοφικές συνιστώσες της, θέτοντας καί-
ρια ερωτηματικά για την ιδιοσυγκρασία και ψυχοσύνθεση

Η μορφολογία του σεναρίου

79



όποιου τον αποτόλμησε και πρωτίστως για τη σχέση
του με την κοινωνία που τον οδήγησε στο έγκλημα.
Εγείρονται έτσι κεφαλαιώδη ζητήματα ηθικής και απο-
νομής δικαιοσύνης, μέσα από τους τρόπους αντίδρασης
του περιβάλλοντος έναντι του εγκληματία, ενώ ταυτό-
χρονα αναδύεται η υπόσταση του ανθρώπου στις
οριακές καταστάσεις, είτε ως θύτης, είτε ως θύμα. 

(8/15) Φυλακίζει, κατακρατεί [Propp, 1987: 40].
Η πράξη της φυλάκισης ή της παράνομης, άδικης

ή καταχρηστικής κράτησης κάποιου από κάποιον άλλον,
ως έκφανση της αφηγηματικής δολιοφθοράς, συγκροτεί
συνήθως εκείνες τις περιπτώσεις ιστοριών που έχουν
σαν στόχο ν’ αναδείξουν δύο κεφαλαιώδη ζητήματα
της ανθρώπινης υπόστασης: την ελευθερία –ή την απώ-
λειά της– και τη δικαιοσύνη. 

(8/16) Απειλεί με γάμο δια της βίας [Propp,1987:40].
Σ’ ετούτη την κατηγορία μπορεί να υπαχθεί κάθε

περίπτωση ερωτικού ή συναισθηματικού εκβιασμού,
κάθε απειλή ερωτικής βίας ή άλλης συναισθηματικής
πίεσης. Οι πολλαπλές εκφάνσεις εκβιασμών ή απειλη-
τικών ενεργειών απαντώνται σε κάθε είδους αφηγήσεις
και πολύ συχνά αξιοποιούνται συνδυαστικά με άλλες
επιθετικές πράξεις, επιτελώντας ένα ανατριχιαστικό
προοίμιο αυτών.

(8/17) Απειλεί με ανθρωποφαγία [Propp, 1987: 40].
«Ο δράκοντας απαιτεί ως βορά την κόρη του

τσάρου. Ο δράκοντας καταβρόχθισε όλους τους αν-
θρώπους στο χωριό, και η ίδια τύχη απειλεί τον τελευταίο
μουζίκο που έμεινε ζωντανός. 17α) Το ίδιο μεταξύ συγ-
γενών: η αδελφή επιδιώκει να φάει τον αδελφό.» [Propp,
1987: 40].

Η πράξη της ανθρωποφαγίας απαντάται σε αρχέ-

Ελευθερία Δημητρομανωλάκη

80



γονους παγανιστικούς μύθους και ο Propp επισημαίνει
τις αντίστοιχες παραμυθικές αναγωγές: «Το παραμύθι
διατηρεί, στα μύχιά του, ίχνη του αρχαιότατου παγανι-
σμού, αρχαίων εθίμων και ιεροτελεστιών. Το παραμύθι
βαθμιαία μεταμορφώνεται, και αυτοί οι μετασχηματισμοί,
οι μεταμορφώσεις των παραμυθιών υπόκεινται επίσης
σε συγκεκριμένους νόμους.» [Propp, 1987: 97].

Σε πιο σύγχρονες μυθοπλασίες, η ακρότητα του
κανιβαλισμού γίνεται βασικό θέμα σε ρεαλιστικές
εκδοχές οι οποίες αποτυπώνουν νοσηρές καταστάσεις,
με ακόμη νοσηρότερα αποτελέσματα.

(8/18) Βασανίζει τις νύχτες [Propp, 1987: 40].
Ο Propp αναφέρει παραδειγματικά: 
«Ο δράκοντας, ο διάβολος, βασανίζει την κόρη του

τσάρου τις νύχτες. Η μάγισσα φτάνει πετώντας στην
κόρη, βυζαίνει το βυζί της». [Propp, 1987: 40].

Μια ερμηνεία στο επίπεδο του συμβολικού, δείχνει
πως ετούτη η εκδοχή δολιοφθοράς μοιάζει να έχει μια
ροπή σε σεξουαλικά σημαίνοντα (βασανίζει τις νύχτες,
βυζαίνει το βυζί), μπορεί δηλαδή ως ενέργεια να προ-
σεγγισθεί υπό το πρίσμα του ερωτισμού και της επιθυμίας
ως εξής: ο διάβολος επιθυμεί την κόρη του τσάρου, η
μάγισσα επιθυμεί τη νεότητα της κόρης. Έτσι η μυθική
εκδήλωση του πόθου περνά από την κεκαλυμμένη εκ-
φορά της στη μυθοπλασία του παραμυθιού, στην
ανοιχτή έκφραση του μύθου της πραγματικότητας.

(8/19) Κηρύσσει πόλεμο [Propp, 1987: 40].
Το θέμα του πολέμου σε μια αφήγηση θέτει θεμε-

λιώδη ζητήματα ιστορικότητας, εθνικής ταυτότητας,
συλλογικότητας, αλληλεγγύης μέσα στο κοινό συμμαχικό
μέτωπο, σχέσεις στα συμμαχικά τμήματα, τρόπους επι-
βολής κι επιβίωσης. 

Η μορφολογία του σεναρίου

81



Σε ατομικό επίπεδο, κάθε πόλεμος εγείρει την προ-
σωπική στάση απέναντι στον έσχατο κίνδυνο, τον φόβο
και την αγωνία μπροστά στον ακαριαίο θάνατο. Επιπλέον
οι θεματικές του πολέμου θέτουν τον προβληματισμό
για την ιδιαίτερη εγκληματικότητα που αναπτύσσεται
κατά τη διάρκεια των όποιων πολεμικών συρράξεων,
που ενδεχομένως νομιμοποιείται ηθικά από το ιδιάζον
πολεμικό καθεστώς, αυτό όμως δε σημαίνει πως δεν α-
φήνει ισχυρά, επώδυνα, απαράγραπτα αποτυπώματα
σε όσους επιτελούν το πολεμικό και πατριωτικό καθήκον
τους.

Με την ολοκλήρωση της καθοριστικής για κάθε
ιστορία αφηγηματικής λειτουργίας της δολιοφθοράς,
παρατηρείται πως μπορεί να τελεστεί μέσα από μια ευ-
ρεία γκάμα πολύτροπων και πολυποίκιλων πράξεων,
γεγονός που έχει σαν αποτέλεσμα την εμπλοκή διαφο-
ρετικών προσώπων, είτε ως θύτες, είτε ως θύματα. Ανά-
λογα με το είδος της εμφαινόμενης σύγκρουσης και
βέβαια την αφηγηματική προθετικότητα, ανταγωνιστής
μπορεί να είναι ο ερωτικός άλλος, η κοινωνία, ο διαφο-
ρετικός άλλος, ο ίδιος ο εαυτός. Σε κάθε περίπτωση,
όποια κι αν είναι η μορφή της, οδηγεί σε οδυνηρή
έλλειψη για το θύμα της και το περιβάλλον του.

-8/α- Έλλειψη: από την κρυφή στέρηση στη φλέγουσα
ανάγκη 
«Κάτι δεν αρκεί σε κάποιο από τα μέλη της οικογέ-
νειας, επιθυμεί να έχει κάτι» [Propp, 1987: 41] 

Η έλλειψη συγκροτεί τον πυρήνα του μύθου.
Αποτελεί την πιο σημαντική αφηγηματική λειτουργία

(μαζί με τη δολιοφθορά όταν υπάρχει), καθώς εισάγει
το ενεργό κέντρο της ανθρώπινης ταυτότητας: την επι-
θυμία για κάτι και την έλλειψη που δημιουργείται όταν

Ελευθερία Δημητρομανωλάκη

82



αυτή η επιθυμία μένει ανεκπλήρωτη. Εμφαίνεται έντονα
σε κάθε τύπο αφηγηματικότητας, από τον κοινωνικό
ρεαλισμό μέχρι το ψυχολογικό δράμα, από το υπαρξιακό
αφήγημα μέχρι το αστυνομικό ή το φιλμ νουάρ. 

Κάθε έλλειψη αντανακλά μια ευρύτερη επαχθή
συνθήκη στη ζωή του ήρωα, μια κατάσταση η οποία
μπορεί να είναι απόρροια προγενέστερων πράξεων
δικών του, λαθεμένων προσωπικών αποφάσεων και
εκτιμήσεων ή ενδεχομένως να προκύπτουν από επιβολές,
επιτάσεις ή επιβουλεύσεις του περιβάλλοντός του. Υπ’
αυτήν την προοπτική γίνεται διακριτό πως η έλλειψη
σχετίζεται άρρηκτα τόσο με το άμεσο παρελθόν (π.χ.
μια πρόσφατη επιθετική ενέργεια), όσο και με την εν γέ-
νει πορεία της ζωής του και δε συνιστά απλώς μια με-
μονωμένη και συγκεκριμένη πράξη. Η έλλειψη ως ευ-
ρύτερη συνθήκη προϋπάρχει, σιγοκαίει και κάποια
στιγμή δεδομένων των συνθηκών πυροδοτείται. Ως
προς αυτό διαφαίνεται η άμεση σημασιολογική σύνδεσή
της με την απουσία στην αρχή της αφήγησης και
μάλιστα μπορεί να ταυτίζεται μ’ αυτήν [βλ.π.κ.]. 

Σύμφωνα με τον Propp η κατάσταση ανεπάρκειας
ή έλλειψης του ήρωα, ισοδυναμεί μορφολογικά με τη
δολιοφθορά, υπό την έννοια πως το αφηγηματικό
πλαίσιο μιας οδυνηρής στέρησης του κεντρικού προ-
σώπου και του περιβάλλοντός του επιτελεί τον ίδιο
ρόλο στην ιστορία ως να ήταν δολιοφθορά, υποκαθι-
στώντας συχνά την, όταν οι αφηγήσεις: 

«...ξεκινούν από κάποια κατάσταση ανεπάρκειας ή
έλλειψης, πράγμα που οδηγεί σε αναζήτηση ανάλογη
με την αναζήτηση που ακολουθεί τη δολιοφθορά. Από
εδώ βγαίνει το συμπέρασμα ότι η έλλειψη μπορεί να
θεωρηθεί το μορφολογικό ισοδύναμο, για παράδειγμα,
της αρπαγής... Όπως και η αρπαγή, έτσι και η ανεπάρκεια

Η μορφολογία του σεναρίου

83



καθορίζουν την επακόλουθη στιγμή της πλοκής...»
[Propp, 1987: 40].

Όπως ήδη σημειώθηκε, μια αναδρομή στην αρχή
της μυθοπλασίας κάνει διακριτή τη θεματική γειτνίαση
που εμφανίζει η έλλειψη, η οποία εμφανίζεται στην έ-
ναρξη της μέσης του σεναριακού μύθου, σε σχέση με
την απουσία που συνήθως –αν και όχι πάντα– εμφανίζεται
πρωθύστερα ως πρελούδιο για το μετέπειτα κρεσέντο
των εξελίξεων. Ετούτη η θεματική σύγκλιση αναδεικνύει
πως η καθοριστική πράξη ή η κατάσταση που λειτουργεί
αρχικά ως οιωνός μέσα από την απουσία, εξελίσσεται
μετέπειτα σε πυλώνα της μυθοπλασίας μέσα από την
έλλειψη, αφού αντιστοιχεί πάντα στο τι χάνει ο ήρωας
ξαφνικά ή τι του λείπει εξ’ αρχής, τι είναι αυτό που αν
το αποκτήσει θα αναζωπυρώσει τις εφησυχασμένες
δυνάμεις του ή θα του δώσει μεγαλύτερη ορμή να
πράξει το αδύνατο ή πιο απλά να διεκδικήσει το επιθυ-
μητό.

Η έλλειψη αποτελεί ή γίνεται το πραγματικό κάτο-
πτρο της επιθυμίας. 

Επιτελεί κομβικό ρόλο κατά την αφηγηματική δια-
δικασία, καθώς μέσω αυτής υποκινείται ο ήρωας να
δράσει για ν’ απαλείψει τις οδυνηρές επιπτώσεις της
στη ζωή του. Μπορεί να γίνει αισθητή ξαφνικά και εν-
δεχομένως βίαια, λόγω μιας σημαντικής απώλειας που
επέφερε η δολιοφθορά του ανταγωνιστή στον κεντρικό
χαρακτήρα. Μπορεί όμως να επισυμβεί και δίχως δο-
λιοφθορά, στην περίπτωση που μια έλλειψη προϋπήρχε
και τώρα οι συνθήκες την καθιστούν αφόρητη. Τότε η
έλλειψη γίνεται το μορφολογικό ισοδύναμο της δολιο-
φθοράς με την έννοια ότι επιφέρει τα ίδια αποτελέσματα
μ’ αυτήν και οδηγεί τον ήρωα να πράξει κινούμενος
προς την κάλυψη του κενού του. Έτσι, σύμφωνα με τον

Ελευθερία Δημητρομανωλάκη

84



Propp, η λειτουργία της δολιοφθοράς πολύ συχνά α-
ντικαθίσταται μορφολογικά από την έλλειψη, η οποία
επίσης εδραιώνει την έναρξη της πλοκής. 

«...Αυτή η έλλειψη κάποτε περιγράφεται πολύ ζωηρά
(ο ήρωας είναι σταθερά αποφασισμένος να αναζητήσει
την αρραβωνιαστικιά), κάποτε πάλι δεν αναφέρεται
ρητά.» [Propp, 1987: 41].

Το είδος της έλλειψης, της ανάγκης για κάτι δίνει
το στίγμα για τον χαρακτήρα ενός προσώπου, μαζί βέ-
βαια με τις ενέργειες που θα πράξει για να καλύψει τις
επιθυμίες του. Οι περιπτώσεις που δίνει ο Propp –ίσως
αυτονόητες– ανοίγουν πολλαπλούς αφηγηματικούς
δρόμους. 

α) «έλλειψη αρραβωνιαστικιάς / νύφης (ή φίλου,
γενικά ενός ανθρώπου).» 

β) «είναι απαραίτητο, χρειάζεται ένα μέσο, πχ. μήλα,
νερό, άλογα ξίφη.» 

γ) «λείπει ένα θαυμαστό αντικείμενο (χωρίς μαγική
δύναμη)»

δ) «(ειδική μορφή) δεν υπάρχει το μαγικό αυγό»
ε) «εκλογικευμένες μορφές: δεν υπάρχουν χρήματα,

τα προς το ζην, κτλ.»
στ) «ποικίλες άλλες μορφές...» [Propp, 1987: 41,42]
Διακρίνεται πως η έλλειψη ενός προσώπου, μιας

σχέσης ή μιας νύφης, καθώς και η έλλειψη χρημάτων
είναι οι πιο εκλογικευμένες μορφές έλλειψης που δίνει
ο Propp (μέσα στις διάφορες ελλείψεις μαγικών μέσων
και θησαυρών που κυριαρχούν στην παραμυθική αφή-
γηση). 

Ο Etienne Souriau πρότεινε έναν κατάλογο με «βα-
σικές θεματικές δυνάμεις» που αντανακλούν την επιθυμία,
μια λίστα δημιουργημένη για το θέατρο και τις δραμα-
τικές καταστάσεις, η οποία εκπλήσσει με την αμεσότητά

Η μορφολογία του σεναρίου

85



της και αποτελεί μια αποκάλυψη του πως λειτουργεί η
σχέση επιθυμίας και έλλειψης. 

Κατ’ αυτόν οι βασικές θεματικές δυνάμεις είναι οι
ακόλουθες:
«... • αγάπη (σεξουαλική, οικογενειακή ή φιλική – σε

συνδυασμό με θαυμασμό, ηθική ευθύνη, ψυχική φόρ-
τιση)∙

• θρησκευτικός ή πολιτικός φανατισμός∙
• απληστία, φιλαργυρία, επιθυμία για πλούτη, πο-

λυτέλεια, ευχαρίστηση, ομορφιά, τιμές, εξουσία, απο-
λαύσεις, περηφάνια∙ 

• φθόνος, ζήλια∙
• μίσος, επιθυμία εκδίκησης∙
• περιέργεια (συγκεκριμένη, ζωτική ή μεταφυσική)
• πατριωτισμός∙
• επιθυμία μιας ορισμένης εργασίας και κλίση (θρη-

σκευτική, επιστημονική, καλλιτεχνική, ταξιδιωτική, επι-
χειρηματική, για τη στρατιωτική ζωή ή την πολιτική)∙

• ανάγκη για ξεκούραση, ειρήνη, άσυλο, απελευ-
θέρωση, ελευθερία∙ 

• ανάγκη για Άλλο πράγμα και για Αλλού∙
• ανάγκη για έξαψη, για δράση οποιασδήποτε μορ-

φής∙ 
• ανάγκη να αισθάνεσαι ζωντανός, να πραγματώ-

νεσαι, να ολοκληρώνεσαι∙ 
• ίλιγγος για κάθε άβυσσο του κακού ή της εμπειρίας
• όλες οι φοβίες:

φόβος θανάτου,
της αμαρτίας, της τύψης,
της περιρρέουσας ασχήμιας,
της αρρώστιας,
της πλήξης,
της απώλειας της αγάπης,

Ελευθερία Δημητρομανωλάκη

86



φόβος για τη δυστυχία των δικών μας, για τον πό-
νο τους ή για τον θάνατό τους, για την ηθική τους κα-
τάπτωση, για την ταπείνωσή τους,

φόβος ή ελπίδα για όσα ανήκουν στο υπερπέραν.»
[Souriau,1950:258,259 / Greimas,2000:321,322].

Ο Souriau εντρυφεί στις δραματικές καταστάσεις
του θεάτρου ως να είναι αφηγηματικές λειτουργίες στο
πλαίσιο της θεατρικής αναπαράστασης, εμφανίζει κοι-
νούς τόπους και αντιστοιχίες με τον Propp, κυρίως ως
προς την ταξινομική λογική και τον δομικό ρόλο της
λειτουργίας, (χωρίς να γνωρίζει καν το έργο του Ρώσου
θεωρητικού, αφού η Μορφολογία του παραμυθιού με-
ταφράστηκε αργότερα στη Γαλλία). 

Ο Απόστολος Μπενάτσης προσεγγίζει συγκριτικά
το έργο των δύο και ταυτόχρονα επισημαίνει την
επιρροή του Greimas απ’ αυτούς:

«Ο Souriau χρησιμοποιώντας παρόμοιες μεθόδους
με εκείνες του Propp, διαμόρφωσε ένα μοντέλο δράσης
που βασίζεται στον ορισμό της δραματικής κατάστασης.
Όπως επισημαίνει ο ίδιος, κύριος στόχος του ήταν:

α) να διακρίνει με την ανάλυση τις μεγάλες «δρα-
ματικές καταστάσεις» πάνω στις οποίες στηρίζεται η
θεατρική δυναμική∙

β) να μελετήσει μορφολογικά τους κύριους συν-
δυασμούς τους∙

γ) να αναζητήσει τις αιτίες των τόσο διάφορων και
ποικίλων αισθητικών ιδιοτήτων αυτών των συνδυασμών
(που είναι οι "καταστάσεις") και 

δ) να παρατηρήσει πως αυτές οι καταστάσεις δια-
δέχονται η μία την άλλη, με ποιες ανατροπές τροπο-
ποιούνται και πως αυτές οι τροποποιήσεις εμψυχώνουν
και προωθούν τη θεατρική δράση.» [Souriau,1950:6 /
Μπενάτσης,2010:260].

Η μορφολογία του σεναρίου

87



Ο Propp, από την πλευρά του επισημαίνει τις πο-
λυδιάστατες εκφάνσεις και αιτιάσεις της έλλειψης:

«Οι τρόποι με τους οποίους γίνεται αντιληπτή η
έλλειψη, είναι πάρα πολλοί. Ο φθόνος, η φτώχεια (για
τις εκλογικευμένες μορφές), η παλικαριά και η δύναμη
του ήρωα, και πολλά άλλα μπορούν να προκαλέσουν
την αναζήτηση. Ακόμη και η επιθυμία να έχει κανείς
παιδιά μπορεί να δημιουργήσει μια αυτοτελή κίνηση...
Αυτή η περίπτωση είναι πολύ ενδιαφέρουσα. Δείχνει
πως οποιοδήποτε παραμυθικό στοιχείο (στη δεδομένη
περίπτωση η ατεκνία του τσάρου), μπορεί, τρόπον τινά,
να περιβληθεί τη δράση, μπορεί να μετατραπεί σε αυ-
τοτελή διήγηση, μπορεί να την προκαλέσει.» [Propp,
1987: 86].

Η διερεύνηση της αφηγηματικής πορείας μέχρι και
το σημείο που επέρχεται η στέρηση, αναδεικνύει με
σταθερότητα πως στον πυρήνα της έλλειψης βρίσκεται
η κεντρική ιδέα του μυθοπλαστικού κόσμου, σεναριακού
ή φιλμικού. Εάν βρεθεί σε τι συνίσταται ο κόμβος της,
τότε η αφήγηση θα οδεύσει στον στόχο με επίγνωση
του τι πρόκειται ν’ ακολουθήσει ώστε ν’ αποδοθεί το
νόημα. 

Η έλλειψη στο «Προξενιό της Άννας»
Η ενέργεια του ανταγωνιστή που δημιουργεί μια

κατάσταση ανεπάρκειας ή έλλειψης για τον ήρωα, ισο-
δυναμεί μορφολογικά με τη δολιοφθορά. [Propp, 1987:
40] Σύμφωνα μ’ αυτό το σκεπτικό μπορεί να ειπωθεί
πως η οικογένεια έχει αρπάξει την ελευθερία της Άννας,
την αυτόβουλη απόφαση για τη ζωή της. 

Το προξενιό αυτό καθ’ εαυτό δεν μπορεί να θεωρηθεί
δολιοφθορά από πλευράς της οικογένειας των αφεντικών,
ωστόσο δημιουργεί έλλειψη στην Άννα. Για την ακρίβεια
την κάνει να συνειδητοποιήσει τις ελλείψεις μιας ζωής,

Ελευθερία Δημητρομανωλάκη

88



της δικής της ζωής και να δει πως μέχρι ετούτη τη στιγ-
μή του προξενιού είχε αποδεχθεί τη μοίρα της ως δεδο-
μένη. Δέκα χρόνια στο ίδιο σπίτι, με ασταμάτητες τις
υποχρεώσεις της ψυχοκόρης, με ελάχιστες προσωπικές
εξόδους, χωρίς ιδιωτικότητα, η ζωή της ήταν απόλυτα
ταυτισμένη με το να υπηρετεί τα αφεντικά της. Ίσως
μάλιστα να τολμούσε κάποιες στιγμές να θεωρεί τον
εαυτό της μέλος της οικογένειας. 

Η έλλειψη εδώ συνίσταται στη συνειδητοποίηση
της έλλειψης. 

Η ζωή έχει κι άλλα πεδία που στην Άννα ήταν
τελείως άγνωστα. Σαν μια καθυστερημένη ενηλικίωση
να της δίνει μια γροθιά στο στομάχι έτσι καθώς αντι-
λαμβάνεται ένα τείχος να τη χωρίζει από την έξω πραγ-
ματικότητα, την εκτός σπιτιού πραγματικότητα, την ο-
ποία τώρα πρέπει ν’ αντιμετωπίσει με την έλευση του
πιθανού γαμπρού. Λίγο αργότερα θα συνειδητοποιήσει
το τείχος που τη χωρίζει από τους ανθρώπους του σπι-
τιού. Νιώθει μετανάστης παντού. Ξένη, ψυχοκόρη για
τ’ αφεντικά, ξένη, αποκομμένη από την έξω πραγματι-
κότητα. 

Με την πλήρη αφηγηματική ανάπτυξη της έλλειψης
στο Προξενιό κι ενώ έχουν προηγηθεί οι ενδιάμεσες
ενέργειες, θα γίνει πλέον ξεκάθαρη και η απουσία στην
αρχή της αφήγησης. Η νέα γυναίκα είναι μόνη, χωρίς
πραγματική οικογένεια, με ζωή που ορίζεται από άλλους,
που δεν είναι καν συγγενείς. Είναι οι θετοί συγγενείς
μιας ψυχοκόρης που ζει εσώκλειστη και που μόνη απο-
δεκτή ελευθερία από την ίδια για τον εαυτό της –κι απ’
τους άλλους που την επιβάλλουν– είναι η εκκλησία την
Κυριακή. 

Η αφήγηση της ταινίας με την καταπιεσμένη –υπό
το βλέμμα όλων– προετοιμασία του προξενιού, γεννά

Η μορφολογία του σεναρίου

89



στην Άννα τη συνειδητοποίηση της έλλειψης. Ταυτόχρονα
όμως γεννά δειλά και αδήλωτα μια ελπίδα, κάτω από
τον φόβο. Ο άνθρωπος φοβάται την απόλυτη ελευθερία,
ιδίως αν την έχει ξεχάσει ή αν δεν την έχει μάθει ποτέ,
αυτό όμως δε σημαίνει πως δεν αποζητά την ιδανική
μορφή της. 

Σ’ αυτόν ακριβώς τον μετεωρισμό η πλοκή ξεκινά,
καθώς η Άννα κι ο θεατής αναρωτιούνται «Τι θα γίνει
άραγε; Θα έχει το προξενιό αίσιο τέλος;» 

Ελευθερία Δημητρομανωλάκη

90



ΙΙΙ. ΜΕΣΗ ΤΗΣ ΣΕΝΑΡΙΑΚΗΣ
ΜΥΘΟΠΛΑΣΙΑΣ 

«Μέσον είναι αυτό που βρίσκεται ύστερα από κάποιο άλλο
και ακολουθείται από κάτι άλλο.» (1450b, 30-32) 

Αριστοτέλης, Ποιητική (μτφρ. Στάθης Δρομάζος).

Ο ΗΡΩΑΣ ΣΕ ΔΡΑΣΗ 
Τα καθοριστικά γεγονότα του αφηγηματικού προ-

οιμίου οδηγούν βήμα το βήμα στο έντονο και συγκρου-
σιακό γεγονός μιας επιθετικής ενέργειας ενάντια στον
ήρωα ή στην αποκάλυψη της καίριας έλλειψης στη ζω-
ή του, θέτοντας τις βασικές παραμέτρους της μυθο-
πλασίας, ενώ ταυτόχρονα βοηθούν στην αναγνώριση
των προσώπων και στον ρόλο που επιτελούν στην ι-
στορία. 

Ο ήρωας εισάγεται ως το κομβικό πρόσωπο του
μύθου από το πρώτο μέρος, αλλά ο Propp διευκρινίζει
ότι αυτός ενεργοποιείται πιο δυναμικά με τη γνωστο-
ποίηση ή τη συνειδητοποίηση της δυστυχίας που του
συνέβη ή της έλλειψης που ξαφνικά αναδύεται αδυσώ-
πητη. Η ενεργοποίηση αυτή πραγματώνεται με τη λει-
τουργία της μεσολάβησης κάποιου προσώπου ή μιας
κατάστασης που λειτουργεί ως συνδετικός κρίκος μεταξύ
του προβλήματος και του ήρωα [Propp, 1987: 42,43]. 

Σύμφωνα με τον Propp από το σημείο ετούτο της
μυθοπλασίας και μετά, ως απόρροια των γεγονότων
που έχουν προηγηθεί, ο ήρωας λειτουργεί πιο διεκδι-

91



κητικά και μαχητικά στην περιπέτεια της ζωής του. Συ-
νειδητοποιεί το μέγεθος της συμφοράς, της απώλειας
ή της δολιοφθοράς και μπαίνει στη δράση. Ως κεντρικό
πρόσωπο καθοδηγεί με τις πράξεις ή τις παραλείψεις
του την εξέλιξη του μύθου, ενώ γίνεται ο αποδέκτης
πράξεων ή συμβάντων που τον αφορούν κι αλλάζουν
τη ζωή του. Πρόκειται για το πρόσωπο που θα έρθει
αντιμέτωπο με δύσκολες καταστάσεις, με αποφάσεις
τρίτων που τον επηρεάζουν, οδηγώντας τον στο να
πράξει ως μια ενεργητική απάντηση στα πεπραγμένα
τον άλλων ή ως μια γνήσια αντίδραση σ’ αυτό που δεν
ανέχεται πια, σ’ αυτό που θέλει ν’ αλλάξει.

Ο Propp δίνει τον ορισμό του ήρωα:
«Ο ήρωας του μαγικού παραμυθιού είναι το πρό-

σωπο εκείνο που είτε πάσχει άμεσα από τη δράση του
κακοποιού στην αρχή της πλοκής (ή, αντίστοιχα, εκείνο
που αισθάνεται κάποια ανεπάρκεια), είτε συμφωνεί να
εξαλείψει τη δυστυχία ή την έλλειψη άλλου προσώπου.
Στην πορεία της δράσης ο ήρωας είναι το πρόσωπο
εκείνο που εφοδιάζεται με το μαγικό μέσο (το μαγικό
βοηθό) και το μεταχειρίζεται ή υπηρετείται απ’ αυτό.»
[Propp, 1987: 56].

Μια συνοπτική σκιαγράφηση στο όλον της μυθο-
πλασίας δίνει την εικόνα μιας αφήγησης που ακολουθεί
και παρακολουθεί τον ήρωα στο πώς βιώνει τις απαγο-
ρεύσεις, τις διεκδικήσεις, τις δολιοφθορές των αντα-
γωνιστών. Τον παρατηρεί να μετατοπίζεται για να βρει
τα κατάλληλα εφόδια ν’ αντιδράσει, να αντενεργεί, να
υπερπηδά τα εμπόδια που οι άλλοι ή οι καταστάσεις
φέρνουν μπροστά του, να έρχεται σε άμεση πάλη με
τον αντίμαχό του, να υφίσταται φθορές ή βαριές βλάβες
και τελικά να νικά ή να ηττάται. Μετά τη νίκη συνήθως
επέρχεται κάτι που αντιστοιχεί σε επιβεβαίωση και κοι-

Ελευθερία Δημητρομανωλάκη

92



νωνική δικαίωση [Propp, 1987:71]. Βέβαια, επιτυχία και
ευτυχία δεν είναι οι μόνες και αποκλειστικές δυνατότητες
για την κατάληξη της μυθοπλασίας, όπως άλλωστε δεν
είναι απαραίτητο το αίσιο τέλος. Υπάρχουν ιστορίες που
τελειώνουν άδοξα, ακραία ή διφορούμενα, ακόμη και
στα παραμύθια. Ο Propp το επισημαίνει αυτό στην ιδι-
αίτερη ανάλυσή του για τη μορφική εξέλιξη κάθε πα-
ραμυθιού ξεχωριστά και για τους πιθανούς τρόπους
που συνδυάζονται οι λειτουργίες κατά τη μακροαφήγηση
[Propp, 1987: 102-106]. Επιπλέον διερευνά τα παραμύθια
που αποτελούνται από δύο ολοκληρωμένες αφηγημα-
τικές ενότητες «δύο κινήσεις από τις οποίες η μία τελει-
ώνει θετικά και η άλλη αρνητικά», συμπεριλαμβάνοντας
έτσι και την εκδοχή του αρνητικού τέλους κατά την
αφήγηση [Propp, 1987: 105].

Στις περιπτώσεις προσώπων αντι-ηρώων της κα-
θημερινής πραγματικότητας, στις περιπτώσεις ανθρώπων
της "διπλανής πόρτας", όπως συχνά λέγεται, απαντάται
ένα πραγματικό τέλος πιο κοντά στην αληθινή ζωή, ι-
δίως αν πρόκειται για αφηγήσεις ρεαλιστικές, βουτηγ-
μένες στην κοινωνική πραγματικότητα. 

Ήρωας στη ζωή είναι κάθε άνθρωπος για τον εαυτό
του. Ήρωας στο παραμύθι και τη λογοτεχνία ή το σε-
νάριο είναι αυτός που τα βήματά του πρωτίστως ακο-
λουθεί η αφήγηση, ασχέτως αφηγηματικού τρόπου με
τον οποίο το κάνει. Όποιος κι αν αφηγείται, με όποιον
τρόπο κι αν καθοδηγεί τη διήγηση, ήρωας είναι εκείνος
ή εκείνοι που η ζωή ή τα παθήματά τους εκτυλίσσονται
κατά την αφηγηματική διαδικασία, ανεξαρτήτως του
χαρακτήρα τους ή του ρόλου που επιτελούν στην ι-
στορία. Κι ετούτο περαιτέρω σημαίνει πως ο ρόλος του
ήρωα δεν είναι απαραίτητο να περνά από το φίλτρο
μιας ηθικής ή αξιολογικής αποτίμησης. Κεντρικός ήρωας

Η μορφολογία του σεναρίου

93



μιας ιστορίας μπορεί να είναι ένας κατά συρροή δολο-
φόνος, όπως η γραία Φραγκογιαννού στη «Φόνισσα»
του A. Παπαδιαμάντη (1912) και τη φιλμική διασκευή
του Κώστα Φέρρη (1974) ή ο Norman Bates στο «Ψυχώ»
του Robert Bloch. (1959) και τη φιλμική διασκευή του
Alfred Hitchcok (1960). 

Οι λειτουργίες που ακολουθούν εντάσσονται στο
μεσαίο τμήμα της αφήγησης, το πιο κομβικό και το πιο
συγκρουσιακό, αναπτύσσοντας τις κινήσεις των αντιτι-
θέμενων συμφερόντων, του ήρωα και των συμμάχων
του από την μια πλευρά και του ανταγωνιστή από την
άλλη. Το δεύτερο ευρύ τμήμα της αφήγησης, η μέση
κατά Αριστοτέλη, συγκροτεί την πιο σημαντική αφη-
γηματική εξέλιξη, το πιο ουσιώδες κύλισμα του μύθου,
αφού μέσα από τις κατάλληλες πράξεις θ’ αναδυθούν
τ’ ανθρώπινα πάθη, τα λάθη, οι αγωνίες και θα οδεύσουν
σε μια πιθανή λύτρωση. [Ιακώβ,2004: 65]. 

Οι πράξεις που εξυφαίνουν την πλοκή της αφήγησης,
με τον ένα ή τον άλλο τρόπο ακολουθούν διαδρομές
αντίδρασης, δοκιμασίας, σύγκρουσης, αγώνα. Μέσα
από τις διαδικασίες της δοκιμασίας τα πρόσωπα επα-
ναπροσδιορίζουν τον εαυτό τους και τις δυνάμεις τους.
Η σχέση με τους άλλους αποτελεί έναν ακρογωνιαίο
μηχανισμό του ανθρώπινου υπάρχειν, της προσωπικής
εξέλιξης και της όποιας θετικής ή αρνητικής μετάβασης.
Σε κάθε απλή δοκιμασία ή κρίσιμη σύγκρουση τίθενται
οι προϋποθέσεις, οι όροι και οι εφεδρείες για την
κομβική αναμέτρηση, που τελικά δεν είναι παρά ανα-
μέτρηση με τον εαυτό. Κι έτσι, προς το τέλος του
μεσαίου τμήματος θα συμβεί η άμεση πάλη του ήρωα
με το βασικό ανταγωνιστή του [Propp, 1987: 58-62].

Το πιο συγκρουσιακό κι έντονο τμήμα της αφήγησης
αναπτύσσεται μέσα από τις πράξεις που ακολουθούν,

Ελευθερία Δημητρομανωλάκη

94



η σύλληψη των οποίων σταθεροποιεί την αφηγηματική
πλατφόρμα και την οδηγεί με σίγουρα βήματα στην
τελείωση, ως εξής: 
-9- Μεσολάβηση: η δύσκολη γνώση. 
-10- Αντενέργεια: αντίδραση στη δύσκολη ή οδυνηρή
γνώση. 
-11- Αναχώρηση: μετακίνηση προς την κατάκτηση του
στόχου. 
-12- Δοκιμασία: απαιτήσεις ωριμότητας. 
-13- Αντίδραση στη δοκιμασία: αντιμετώπιση των προ-
κλήσεων της ζωής, διεκδίκηση ωριμότητας.
-14- Λήψη μέσου - δωρεά: ανταπόδοση για τη σωστή
αντιμετώπιση του προβλήματος. 
-15- Τοπική μετακίνηση: μετακίνηση προς τον κορυφαίο
και κρίσιμο αγώνα. 
-16- Πάλη: ο κρίσιμος αγώνας που θα καθορίσει τις
εξελίξεις.
-17- Στιγμάτισμα - Σημάδεμα: το αποτύπωμα της μάχης. 
-18- Νίκη: δικαίωση, άνοδος, ικανοποίηση.
-19- Εξάλειψη της δυστυχίας: η ικανοποίηση του πόθου,
η απομάκρυνση του κινδύνου, η πλήρωση του κενού. 
-20- Επιστροφή: μετακίνηση προς την ηρεμία ή τη νο-
σταλγία. 
-21- Καταδίωξη – κυνηγητό: ακόμη μια επίθεση.

Η επιγραμματική παράθεση δίνει μια αεροφωτο-
γραφία της δομής του μεσαίου τμήματος της αφήγησης,
πριν από την επακόλουθη πλήρη ανάπτυξη καθεμιάς
απ’ αυτές τις πράξεις-λειτουργίες.

-9- Μεσολάβηση ή συνδετική στιγμή: γνωστοποίηση
ή επίγνωση οδυνηρής αλήθειας 
«Η δυστυχία ή η έλλειψη γνωστοποιείται, απευθύνε-

Η μορφολογία του σεναρίου

95



ται στον ήρωα παράκληση ή εντολή, τον αποστέλ-
λουν ή τον αφήνουν να φύγει» [Propp, 1987: 42].

Η μεσολάβηση και ο τρόπος με τον οποίο διενερ-
γείται και λειτουργεί κατά την αφήγηση εξαρτάται από
τα πρόσωπα που εμπλέκονται σ’ αυτήν. Η κατανόηση
της εν λόγω πράξης διευκολύνεται και ο ρόλος της α-
ποκαλύπτεται μέσα από τον συσχετισμό της με την πιο
κρίσιμη στιγμή στη ζωή του ήρωα και τα αποτελέσματά
της εξαρτώνται από τον χαρακτήρα του, δίνοντας δια-
φορετική τροπή ανάλογα με το αν είναι ήρωας-αναζη-
τητής ή ήρωας-θύμα. 

Α) Ήρωες-αναζητητές
Τα χαρακτηριστικά των πράξεών τους ανταποκρί-

νονται στη γενναία και ηρωική υπόσταση, κατά τον
τρόπο όπως απαντάται στις παραμυθικές αφηγήσεις.
Συνήθως είναι τα πρόσωπα εκείνα που αναζητούν και
αγωνίζονται με σκοπό να κατακτήσουν ένα αγαθό με-
γάλης κοινωνικής αξίας. Ο θησαυρός είναι μια μορφή
κτήσης συνηθισμένη στα παραμύθια κι αντίστοιχα στις
αφηγήσεις του πραγματικού ισοδυναμεί με ένα απο-
θησαυριστικό αγαθό για το κοινωνικό σύνολο, όπως
πχ. η εύρεση ορυκτού πλούτου ή η ευόδωση ενός
σπουδαίου κατασκευαστικού έργου, μια μεγάλη ιδέα
κοινωνικής σπουδαιότητας, όπως η ελευθερία για τους
πολίτες ενός κράτους, η δικαιοσύνη, η δημοκρατία, η
ισότητα. Σε άλλες περιπτώσεις ενδέχεται η αναζήτηση
να συνίσταται σε έναν προσωπικής αξίας στόχο ή μια
επιδίωξη ανθρώπινης ευαισθησίας: ένας έρωτας στο
πρόσωπο μιας γυναίκας, ο πόθος για εξουσία, η ανάγκη
για σοφία, γνώση, αναγνώριση, γαλήνη, αυτοπραγμά-
τωση [Propp, 1987: 42,43]. 

Στους ήρωες-αναζητητές, η μεσολάβηση γίνεται

Ελευθερία Δημητρομανωλάκη

96



με τους ακόλουθους τρόπους:
«1) Γνωστοποιείται έκκληση για βοήθεια, με επα-

κόλουθη αποστολή του ήρωα. Η έκκληση συνήθως
προέρχεται από τον τσάρο και συνοδεύεται από υπο-
σχέσεις.» 

«2) Ο ήρωας αποστέλλεται κατευθείαν. Η αποστολή
γίνεται είτε με τη μορφή εντολής, είτε με τη μορφή πα-
ράκλησης.» 

«3) Ο ήρωας αφήνεται να φύγει από το σπίτι του. Σ’
αυτές τις περιπτώσεις η πρωτοβουλία της αποστολής
συχνά προέρχεται από τον ίδιο τον ήρωα κι όχι από
τον αποστολέα...» 

«4) Η δυστυχία ανακοινώνεται. Η μάνα αφηγείται
στον γιο την απαγωγή της κόρης της... Συχνότερα, ω-
στόσο, η αφήγηση για τη δυστυχία δεν προέρχεται
από τους γονείς, αλλά από διάφορες γριές, από πρόσωπα
που συναντιούνται τυχαία, κ.ο.κ.» [Propp, 1987: 43]. 

Η υποπερίπτωση ετούτη εμφανίζεται αφηγηματικές
ομοιότητες με τον τρόπο που επισυμβαίνει η μεσολάβηση
στους ήρωες-θύματα, όπως θα διαφανεί στη σχετική
κατηγορία που ακολουθεί. Η διαφορά έγκειται στο ότι
ο ήρωας-αναζητητής δεν έχει πάθει ζημιά ο ίδιος, αλλά
ένα προσφιλές του πρόσωπο, λόγω οικογενειακών, φι-
λικών ή άλλων δεσμών, ενώ ο ήρωας-θύμα έχει αντιμε-
τωπίσει ο ίδιος προσωπικά τη δολιοφθορά.

Β) Ήρωες-θύματα
Σύμφωνα με τον Propp, πρόκειται για τα πρόσωπα

που έχουν διωχθεί τα ίδια ή έχουν φυλακισθεί ή έχουν
απαχθεί και εν γένει έχουν πάθει κάτι το οποίο πρέπει
με δικά τους μέσα ν’ ανατρέψουν. 

«1) Ο διωγμένος ήρωας μεταφέρεται μακριά από
το σπίτι του... 2) Ο καταδικασμένος σε θάνατο ήρωας
αφήνεται ελεύθερος κρυφά... 3) Τραγουδούν ένα μοιρολόι

Η μορφολογία του σεναρίου

97



... Η δυστυχία, χάρη στο μοιρολόι αυτό, γίνεται γνωστή
και προκαλεί την αντενέργεια.» [Propp, 1987: 44].

Τα πρόσωπα ετούτα θ’ αναδείξουν τον ηρωισμό
αντιδρώντας στο αναπάντεχο κακό που τους συνέβη,
θα πρέπει ν’ αγωνισθούν για ν’ αποτρέψουν τον κίνδυνο
και τις συνέπειες του διωγμού, της φυλακής, του θανάτου
ή όποιας άλλης συμφοράς ή παθήματος, ώστε να κερ-
δίσουν επαναφέροντας τη θετική πλευρά της ζωής ή
ίσως να χάσουν και τελικά να επικρατήσει η αρνητική
πλευρά της ανθρώπινης αδυναμίας ή κακότητας. Είναι
αντιμέτωποι με δύσκολες πραγματικότητες, με ανθρώ-
πους που τους εναντιώνονται, χωρίς να τους βοηθούν
μαγικά ξωτικά, απέναντι σε δράκους τρομερούς, δράκους
με ανθρώπινη μορφή και υπόσταση. Το αν ο αντιήρωας
θα εξελιχθεί από θύμα σε ήρωα ή σούπερ ήρωα, αυτό
είναι κάτι που η ίδια η ιστορία θα αποκαλύψει [Propp,
1987: 42-44]. 

Η ουσιαστική διαφορά ανάμεσά τους, έτσι όπως ο
Propp τους στοιχειοθετεί, είναι ότι ο ήρωας-αναζητητής
δρα με αφορμή μια ευρύτερη αναγκαιότητα για το
κοινό καλό ή δρα γιατί έχει πληγεί ένα κοντινό του πρό-
σωπο, οπότε έχει πληγεί συναισθηματικά και ο ίδιος.
Ετούτη η εκδοχή τον προσομοιάζει με τον ήρωα-θύμα,
ο οποίος από την πλευρά του έχει υποστεί ζημιά ο
ίδιος και μπαίνει στην περιπέτεια ν’ αγωνιστεί για τη
ζωή και την ελευθερία του.

Η μεσολάβηση στο «Προξενιό της Άννας»
Στην Άννα αντιστοιχούν τα χαρακτηρολογικά σημεία

του ήρωα-θύματος, με την οικογένεια-εργοδότη να της
βάζει τα όρια του προσωπικού της υπάρχειν και να τα
χαλαρώνει ή να τα περισφίγγει κατά βούληση, όπως σε
μια μαριονέττα που χορεύει στον ρυθμό που την κινούν.

Ελευθερία Δημητρομανωλάκη

98



Στο «Προξενιό της Άννας», τον ρόλο του αποστολέα
κρατά αρχικά η Καίτη, η κυρία του σπιτιού, η κόρη της
γηραιάς μητέρας, η οποία έχει την έμπνευση του προ-
ξενιού, χωρίς την ξεκάθαρη απόφαση της γηραιάς μη-
τέρας της, η οποία εμφορείται από αμφίθυμη διάθεση. 

Η σκηνή κατά την οποία η Καίτη δίνει το δαχτυλίδι
στην Άννα για να το φορέσει, μπορεί να σηματοδοτεί
ένα δώρο, μια προσφορά σημάδι γυναικείας αλληλεγγύης
(πχ. ένα αντικείμενο ως φορέας αγάπης και αναγνώρισης
από πλευράς της), αλλά μπορεί να είναι και επισήμανση
ευθύνης. Το δαχτυλίδι όμως δε δωρίζεται, μάλλον δα-
νείζεται για τη βραδιά, για να είναι κάπως εμφανίσιμη
η άχαρη και συνεσταλμένη Άννα. Μόνο που η Καίτη
δεν είναι αυτεξούσια. Δεν κινεί μόνη της τα νήματα του
προξενιού, όλα περνούν μέσα από την επιθυμία της
γηραιάς μητέρας, υπό το άγρυπνο βλέμμα του συζύγου. 

Η σκηνή του δαχτυλιδιού μαζί με τη σκηνή της γνω-
ριμίας με τον γαμπρό επιτελούν τη λειτουργία της με-
σολάβησης. Το φιλμ εδώ αντιστρέφει αυτό που σε άλ-
λες περιπτώσεις ταινιών θα ήταν ένα ευτυχές ή ένα
αστείο συμβάν: η γνωριμία με τον γαμπρό [Δελβερού-
δη,2004: 335-339]. Η ταινία επιβεβαιώνει και καταδεικνύει
πως τα πράγματα στη ζωή εμφανίζουν πολλές πλευρές
μέσα από έναν πλουραλισμό οπτικών, με βάση τα πραγ-
ματικά ανθρώπινα συναισθήματα ή κίνητρα, με βάση
τις συμβάσεις που επιβάλει μια κοινωνία και μέσα από
τις συγκρούσεις που δημιουργεί η όποια επιβολή, ακόμη
κι αθέατη [Βαμβακάς,2007:94-96].

Η ανάδειξη των συμβάσεων και της μεσοαστικής
εθιμοτυπίας μεγεθύνουν το πιεστικό κατεστημένο και
τη σύνθλιψη που επισυμβαίνει για την Άννα τη στιγμή
της συνάντησης. Εκεί που όλα είναι στο μεταίχμιο, στα
κρίσιμα δευτερόλεπτα της πρώτης γνωριμίας, η ζωή

Η μορφολογία του σεναρίου

99



της Άννας παίζεται κορώνα γράμματα. Ποια ήταν μέχρι
τώρα η ζωή της; Ποια θα είναι από δω και μπρος; Η
σκηνή του ταγκό ενισχύει τη μεσολαβητική λειτουργία
όλης της οικογένειας. Η Άννα δεν είναι αυτεξούσια για
να κατέβει μόνη της να γνωρίσει τον υποψήφιο γαμπρό.
Την παραδίδουν. Όλοι μαζί, σαν να είναι αξιοθέατο, με
τον πατέρα-αρχηγό της οικογένειας να τη χορεύει ταγκό
πριν την παραδώσει. Κάτι σαν την εθιμοτυπία παράδοσης
της νύφης από τον πατέρα στον μελλοντικό σύζυγο.
Μόνο που ο Θόδωρος δεν είναι ο πατέρας. Είναι ο ερ-
γοδότης. 

Παρουσιάζει ερμηνευτικό ενδιαφέρον να παρατεθεί
εδώ ένα απόσπασμα του Propp ως παράδειγμα μεσο-
λάβησης κι ας κάνει ο αναγνώστης τη σύγκριση:

«Ο πατέρας οδηγεί τη διωγμένη από τη μητριά
κόρη του στο δάσος. Η μορφή αυτή είναι από πολλές
απόψεις αρκετά ενδιαφέρουσα. Λογικά, οι πράξεις του
πατέρα δεν είναι απαραίτητες. Η κόρη θα μπορούσε
και μόνη της να πάει στο δάσος. Όμως το παραμύθι
απαιτεί κατά τη συνδετική στιγμή τους γονείς αποστο-
λείς.» [Propp, 1987: 44].

Διαφαίνεται λοιπόν πως και στις αφηγήσεις πέραν
του παραμυθικού, εκεί που ο ρεαλισμός είναι αδιαμφι-
σβήτητος, πράγμα που συμβαίνει συνηθέστατα –ίσως
μάλιστα απαιτείται– η συνειδητοποίηση, η γνώση κάθε
νέας κατάστασης ενέχει μια αναγκαστική ωρίμανση.
Σε συμβολικό επίπεδο η λειτουργία αυτή μοιάζει με
μια δεύτερη αποκοπή του ομφάλιου λώρου από τον
γονέα, την οικογενειακή θαλπωρή ή βάσανο, μια απο-
μάκρυνση από κάθε αγκύλωση ή ανωριμότητα, είτε το
πρόσωπο που την έχει εδραιώσει είναι ο γονέας, βιο-
λογικός ή θετός, είτε η κοινωνία στις διαφορετικές εκ-
φάνσεις της.

Ελευθερία Δημητρομανωλάκη

100



-10- Αντενέργεια: αντίδραση στη γνωστοποίηση των
δυσχερειών
«Ο ήρωας-αναζητητής συμφωνεί ή αποφασίζει για την
αντενέργεια» [Propp, 1987: 45]

Η αντενέργεια σε κάθε περίπτωση σηματοδοτεί
μια κατάσταση δράση-αντίδραση, οδηγώντας σε μια
σπείρα δεδομένων και ενεργημάτων μέσα από αφηγη-
ματικά δίπολα εξέλιξης. Όλα τα πρόσωπα σ’ ένα αφήγημα
με κάποιον τρόπο, κάπου αντιδρούν, με πράξεις θετικές
ή αρνητικές, για τους εαυτούς τους ή για τους άλλους. 

Στο σημείο ετούτο της αφήγησης η αντενέργεια
σηματοδοτεί –και ως αφηγηματικός όρος εννοεί– την
πρώτη σημαντική αντίδραση του ήρωα ακριβώς μετά
την επίγνωση της συμφοράς ή της απώλειας που τον
βρήκε. Η μυθοπλασία από ’δω και πέρα θα πάρει τη
μορφή μονομαχίας στην κάθε επιμέρους στιγμή της,
θα είναι η δράση ενός μονομάχου και η αντίδραση του
αντιπάλου του. Κάπως έτσι, σα μονομαχία, αναπτύσσεται
η ιστορία από ’δω και πέρα με εμφανείς και συνεχείς
δράσεις-αντιδράσεις, πολλές φορές απρόβλεπτες και
ανατρεπτικές, πάντως μέσα στα πλαίσια της λογικής
συνέπειας σε μια σχέση αιτίου-αποτελέσματος.

Σύμφωνα με τον Propp: 
«...Κάποτε αυτή η στιγμή δεν αναφέρεται με λόγια,

αλλά η ηθελημένη απόφαση, ασφαλώς, προηγείται
πριν από την αναζήτηση.» [Propp, 1987: 45].

Η αντενέργεια στο «Προξενιό της Άννας»
Η Άννα αντενεργεί με τον τρόπο που θέλουν τα

αφεντικά της. Ακολουθεί τα βήματα του προξενιού στο
πρώτο ραντεβού με τον μέλλοντα γαμπρό. Σταδιακά,
η νέα κοπέλα μετατοπίζεται απ’ αυτό που της υπέδειξαν

Η μορφολογία του σεναρίου

101



σ’ αυτό που ζει κι αρχίζει συνεσταλμένα ν’ απολαμβάνει
και να βιώνει πρωτόγνωρα συναισθήματα. 

Η συζήτηση στο Άλσος δίνει το πλαίσιο για ένα
τέτοιο σημαινόμενο. 

Με φόντο τις φαιδρότητες της επιθεωρησιακής
σκηνής και τις υπερβολικά ανόητες χορογραφίες και
τα ταχυδακτυλουργικά –τα οποία η σκηνοθεσία αφήνει
εσκεμμένα να γελοιοποιηθούν από μόνα τους μέσα
στην υπερβολή και τη σαθρή σημειολογία τους– κι
ενώ η Άννα έχει χαζέψει αποσβολωμένη να κοιτάζει τις
χορεύτριες, το ζευγάρι συζητά για την οικογένεια, τον
γενέθλιο τόπο, την μετανάστευση. Με φόντο τη γελοι-
ότητα, αναδύεται ο πραγματικός πόνος, η πραγματική
αγωνία. Λίγα λόγια μεστά νοήματος. Μέσα σε πέντε
φράσεις αναδεικνύεται όλη η ανάγκη για επιβίωση,
όλη η ανάγκη για την κατάκτηση της στερημένης χαράς.
Κι αυτό από μόνο του, για τις συνθήκες της ζωής της
Άννας αποτελεί μια ισχυρή αντενέργεια, μια αντενέργεια
κεκαλυμμένη και μη συγγνωστή, όπως ακριβώς και οι
θολές προθέσεις των αφεντικών της. 

-11- Αναχώρηση: ταξίδι μοναχικό ή με συνοδοιπόρους 
«Ο ήρωας εγκαταλείπει το σπίτι του» [Propp,1987:45].

«...Οι αναχωρήσεις των ηρώων-αναζητητών και
των ηρώων-θυμάτων είναι, παρόμοια, διαφορετικές.
Οι πρώτες έχουν σκοπό την αναζήτηση, οι δεύτερες
αρχίζουν χωρίς αναζητήσεις τον δρόμο τους, στον
οποίο ποικίλες περιπέτειες περιμένουν τον ήρωα.... Από
μερικά παραμύθια απουσιάζει η τοπική μετακίνηση
του ήρωα. Όλη η δράση γίνεται σε έναν τόπο. Κάποτε,
αντίθετα, η αναχώρηση ενισχύεται, και της δίνεται ο
χαρακτήρας της φυγής...» [Propp, 1987: 45].

Η αναχώρηση αποτελεί ουσιαστικά την πρώτη δυ-

Ελευθερία Δημητρομανωλάκη

102



ναμική πράξη του ήρωα –είναι άλλωστε μια μορφή α-
ντενέργειας από μόνη της– και σηματοδοτεί την απο-
φασιστικότητά του ν’ αλλάξει τη ζωή του, να διεκδικήσει
αυτά που επιθυμεί ή να κατακτήσει όσα έχασε ή κινδυ-
νεύει να χάσει. Αποτελεί μια κρίσιμη πράξη που αποδίδει
την απόφαση για υπέρβαση προκειμένου να επιτευχθεί
ο επιθυμούμενος στόχος και ανοίγει τη βεντάλια τις
αφήγησης σε εναλλακτικές πιθανότητες εξέλιξης. 

Η αναχώρηση στο «Προξενιό της Άννας»
Η Άννα αναχωρεί από το σπίτι των αφεντικών κι

έρχεται σε επαφή με μια άλλη πραγματικότητα. Την
πραγματικότητα των σέξι και φαιδρών χορευτριών, που
λικνίζονται σε μια γελοιότητα, σε μια επίφαση γλεντιού
και διασκέδασης, μια συνθήκη αντίστροφη από τη δική
της καθημερινότητα, εμφάνιση, συμπεριφορά. Η άβγαλτη
Άννα έρχεται σ’ επαφή μ’ έναν κόσμο ξένο, μένει εμ-
βρόντητη απ’ αυτά που βλέπει και σχεδόν αποσβολωμένη
δείχνει να συνειδητοποιεί την απόσταση που χωρίζει
τη δική της ζωή από την έξω ζωή. Κι αυτή η απόσταση
την κάνει να θέλει να καλύψει το κενό, αναπτύσσοντας
μια επιθυμία που στρέφεται αλλού, πέρα κι έξω από το
σπίτι των αφεντικών της. Είναι δεκτική στην επικοινωνία
με τον άντρα του προξενιού, με αποτέλεσμα η έξοδος
στο Άλσος να δημιουργεί μια πρώτη γέφυρα σύνδεσης
ανάμεσα στο ζευγάρι. Η νέα γυναίκα αποκόπτεται για
λίγο από το σπίτι-αναφορά κι αφετηρία και μετακινείται
στον τόπο μιας ενδεχόμενης επιθυμίας για έναν άλλο
άνθρωπο [βλ.κ. Βαμβακάς,2004: 41-62]. 

Η αναχώρηση και η σειριακά προγενέστερη αντε-
νέργεια-αντίδραση, από τη φύση τους συχνά δημιουρ-
γούν μια αλληλοεπικάλυψη των δύο λειτουργιών, που
συμβαίνει όχι μόνο στην περίπτωση του «Προξενιού»,
αλλά και γενικότερα στις αφηγήσεις κατά το εξελικτικό

Η μορφολογία του σεναρίου

103



ετούτο σημείο. Γι’ αυτό τον λόγο ο Propp λέει για την
αντενέργεια πως «...Κάποτε... δεν αναφέρεται με λόγια,
αλλά η ηθελημένη απόφαση, ασφαλώς, προηγείται
πριν από την αναζήτηση.» [Propp, 1987: 45, πρβλ. π.π].

Η αναχώρηση της Άννας από το σπίτι για την έξοδο
στο Άλσος αποτελεί και αντενέργεια και αντιστρόφως
η αντενέργεια στο άλσος είναι και αναχώρηση. Απλού-
στερα, η Άννα για πρώτη φορά διεκδικεί την ελευθερία
της, αλλά τη διεκδικεί ως δικαίωμα που εντάσσεται στα
πλαίσια που της παρέχουν οι αποστολείς-αφεντικά. 

-12- Δοκιμασία: σειρά προκλήσεων που κινητοποιούν
τον ήρωα 
«Ο ήρωας δοκιμάζεται, δέχεται επίθεση κλπ.
πράγματα που προετοιμάζουν τη λήψη από μέρους του
ενός μαγικού μέσου ή ενός βοηθού» [Propp, 1987: 46].

Οι δοκιμασίες στις οποίες αναφέρεται ο Propp απο-
τελούν δύσκολες καταστάσεις τις οποίες καλείται να
βιώσει ο ήρωας, οι οποίες θ’ απαιτήσουν απ’ αυτόν την
ενεργοποίηση των ικανοτήτων του σε όλα τα επίπεδα
–πρακτικό, επικοινωνιακό, επαγγελματικό, ηθικό– απο-
δεικνύοντας στον εαυτό του πρωτίστως ότι μπορεί ν’
ανταπεξέλθει. 

Καθοριστικό ρόλο στη δοκιμασία κατέχει ο δωρητής. 
«Απ' αυτόν (τον δωρητή) ο ήρωας, τόσο ως αναζη-

τητής όσο και ως θύμα, δέχεται κάποιο μέσο (συνήθως
μαγικό), που του επιτρέπει στη συνέχεια να εξαλείψει
τη δυστυχία. Αλλά προτού συμβεί η λήψη του μαγικού
μέσου, ο ήρωας υπόκειται σε πολύ διαφορετικές μεταξύ
τους ενέργειες, οι οποίες, ωστόσο, όλες οδηγούν στην
απόκτηση του μαγικού μέσου από τον ήρωα.» [Propp,
1987: 46].

Ο δωρητής αποτελεί ιδιόμορφο και βασικό ρόλο

Ελευθερία Δημητρομανωλάκη

104



στη μυθοπλασία. Είναι το πρόσωπο που καθοδηγεί,
προτρέπει ή προτείνει στον ήρωα μια σειρά ενεργειών
ως ενδιάμεση διαδρομή για την ευόδωση των στόχων
του και παράλληλα του παρέχει τα κατάλληλα μέσα
βοήθειας. Η βοήθεια του δωρητή προς τον ήρωα μπορεί
να έχει τη μορφή δώρου ως ανταμοιβή για τις δεξιότητές
του, μπορεί ακόμη ν’ αποτελεί την παροχή πολύτιμης
γνώσης ή άλλης συνδρομής, προσφορές που λειτουρ-
γούν ως εφόδια για τον μετέπειτα αγώνα με τον αντα-
γωνιστή του. 

Ο Propp αναφέρει δέκα τρόπους για τη δοκιμασία
του δωρητή στους οποίους εμφανίζεται μια λογική διε-
ρεύνησης κι ένας στόχος ελέγχου και αποτίμησης των
ικανοτήτων του ήρωα, ως εξής:

-1- Ο δωρητής δοκιμάζει τον ήρωα: μια δοκιμασία
που διερευνά και σχετίζεται με την ικανότητα του ήρωα
για εργασία [Propp, 1987: 46]. 

-2- Ο δωρητής χαιρετίζει και ρωτάει τον ήρωα:
πολύ ήπια μορφή δοκιμασίας που διερευνά την ευγένεια
και τα θετικά συναισθήματα του ήρωα, χωρίς περισσό-
τερες απαιτήσεις από πλευράς δωρητή [Propp,1987:46].

-3- Ένας ετοιμοθάνατος ή πεθαμένος παρακαλεί
να του προσφέρουν μια υπηρεσία: μια δοκιμασία που
απευθύνεται στα ανθρωπιστικά ιδεώδη του ήρωα, με
στόχο να αποκαλυφθεί η εσώτερη ψυχική και διανοητική
του υπόσταση [Propp, 1987: 47]. 

-4- Ένας φυλακισμένος παρακαλεί για την απελευ-
θέρωσή του: μια δοκιμασία που απευθύνεται στην κρί-
ση του ήρωα και διερευνά το μέγεθος και τις ποιότητες
της κριτικής του ικανότητας [Propp, 1987: 47]. 

-5- Απευθύνονται στον ήρωα με την παράκληση
να τους σπλαχνιστεί: η δοκιμασία ετούτη υπάγεται στην
προηγούμενη περίπτωση διερεύνησης της κρίσης του

Η μορφολογία του σεναρίου

105



ήρωα, με τη διαφορά πως η υποπερίπτωση ετούτη έ-
χει επιπτώσεις στον ίδιο τον ήρωα [Propp, 1987: 47].

-6- Πρόσωπα που φιλονικούν ζητούν να τους μοι-
ραστεί η λεία: μια δοκιμασία της ικανότητας του ήρωα
για δικαιοσύνη [Propp, 1987: 47]. 

-7- Άλλες αιτήσεις: μια γενική κατηγορία απαιτήσεων
στην οποία μπορούν να υπαχθούν και κάποιες από τις
προηγούμενες, καθώς επίσης να προστεθούν νέες
[Propp, 1987: 48]. 

-8- Ένα εχθρικό πλάσμα προσπαθεί να εκμηδενίσει
τον ήρωα και η ακόλουθη.

-9- Ένα εχθρικό πλάσμα εμπλέκεται σε πάλη με
τον ήρωα: οι δύο περιπτώσεις αυτές αποτελούν δοκι-
μασίες που προετοιμάζουν τον ήρωα για την κομβική
του μάχη [Propp, 1987: 48]. 

-10- Δείχνουν στον ήρωα το μαγικό μέσο, προτείνουν
να το ανταλλάξουν: μια ανταλλαγή του χρήσιμου ή σω-
τήριου μέσου, από το πρόσωπο που το κατέχει μέχρι
στιγμής προς τον ήρωα [Propp, 1987: 48].

Συμπερασματικά μπορεί να επισημανθεί πως η λει-
τουργία της δοκιμασίας αποτελεί τη σύνδεση του ήρωα
με τον κόσμο, πέρα από την πραγματικότητα του προ-
βλήματός του. Κατά μία έννοια μέσα απ’ αυτήν κοινω-
νικοποιείται ο ήρωας ή αλλιώς του δείχνονται άλλες
προοπτικές του κόσμου ή άλλες όψεις του προβλήματός
του. 

Η δοκιμασία στο «Προξενιό της Άννας»
Η συζήτηση στο ταβερνάκι με τα κλαρίνα αποτελεί

μια δοκιμασία για την Άννα. 
Από τις δέκα εκφάνσεις δοκιμασίας που αναπτύσσει

ο Propp, εδώ εμφανίζεται μυθοπλαστικά η πιο ήπια πε-
ρίπτωση: ο δωρητής χαιρετίζει και ρωτάει τον ήρωα. Ο
δωρητής Θωμάς δοκιμάζει την Άννα με ερωτήσεις για

Ελευθερία Δημητρομανωλάκη

106



την προσωπική της ζωή. Κι όπως επεξηγεί ο Propp για
την περίπτωση ετούτη:

«Εδώ η ίδια η δοκιμασία απουσιάζει, και η ερώτηση
παίρνει τον χαρακτήρα της έμμεσης δοκιμασίας. Αν ο
ήρωας απαντήσει βάναυσα, δεν παίρνει τίποτε, αν
απαντήσει ευγενικά του δίνουν άλογο, σπαθί, κτλ.»
[Propp, 1987: 46,47].

Ο Θωμάς τη ρωτά –εμμέσως πλην σαφώς– αν έχει
βγει με άλλον άντρα. Κατά μία έννοια ο Θωμάς εδώ
γίνεται αδιάκριτα ανταγωνιστικός απέναντι στην Άννα
και διερευνά αυτό που κάθε παραδοσιακό αρσενικό
της εποχής επιθυμούσε: μια γυναίκα χωρίς σεξουαλικό
παρελθόν, χωρίς εμπειρία. Υπενθυμίζεται για άλλη μια
φορά στην ταινία ο ρόλος της γυναίκας στην ελληνική
πραγματικότητα εν μέσω δικτατορίας, η οποία έπρεπε
ν’ αναμετρηθεί όχι μόνο με την πουριτανική κοινωνία,
αλλά και μ’ αυτόν που υποτίθεται πως ήταν σύμμαχος,
ο άντρας που ενδεχομένως θα στεκόταν στο πλευρό
της.

Η Ιωάννα Αθανασάτου τονίζει την ισχυρή αποτύ-
πωση των ζητημάτων φύλου στο φιλμ, σε μια εποχή
που το χουντικό περιβάλλον δεν άφηνε κανένα περιθώριο
για τέτοιου τύπου ουσιώδεις προσεγγίσεις, πόσο δε μάλ-
λον αφού η λογοκρισία της επταετίας εφαρμοζόταν πα-
νίσχυρη από τον φρικώδη σαδισμό μέχρι την αφελή
γελοιότητα. Παρά ταύτα η ταινία ορθώνει το ύψος της
απέναντι σε κάθε τι φασιστικό, κατά τον ίδιο τρόπο που
εγείρει τις ενστάσεις και το σκεπτικισμό της απέναντι
στους μηχανισμούς καταπίεσης, όποιοι κι αν είναι.

Γράφει η Αθανασάτου:
«Γυναίκα, υπηρέτρια και εσωτερική μετανάστρια.

Η καταπίεση της Άννας είναι, εκτός από ταξική και πο-
λιτιστική και έμφυλη. Το προξενιό είναι ένας κοινωνικός

Η μορφολογία του σεναρίου

107



θεσμός που μαζί με τον γάμο ορίζουν ένα πεδίο διαχεί-
ρισης της γυναικείας μοίρας. Όπως θα συμβεί και στις
«Νύφες», οι ζωές και οι επιθυμίες των γυναικών γίνονται
αντικείμενο διαχείρισης από τους άλλους –μοιάζει ν’
απασχολεί τον Βούλγαρη από πολύ νωρίς, αυτή η έννοια
της διαχείρισης της ζωής των γυναικών. Θα διατύπωνα
μια υπόθεση εργασίας: το "Προξενιό της Άννας" είναι
μια μεταπολιτευτική ταινία, πριν τη μεταπολίτευση.»
[Αθανασάτου, 2007: 286]. 

-13- Αντίδραση στη δοκιμασία: ο ήρωας ανταπεξέρχεται
(ή όχι) 
«Ο ήρωας αντιδρά στις πράξεις του μελλοντικού δω-
ρητή» [Propp, 1987: 49]

Κάθε έκφανση δοκιμασίας του ήρωα εγείρει την
αντίδρασή του, ανάλογα με τις συνθήκες που κυριαρχούν
στην ιστορία, την προσωπικότητά του και τον τρόπο
που αντιδρά κατά περίπτωση. Η ενέργεια ετούτη
αποτελεί μια εξαιρετική ευκαιρία για να προβληθεί ο
χαρακτήρας του ήρωα μέσα από τον τρόπο που θα
συμπεριφερθεί σε απάντηση της προβαλλόμενης σε
αυτόν δοκιμασίας. Η αντίδραση αντιστοιχεί στον τρόπο
και τα δεδομένα υπό τα οποία συνέβη η πράξη της δο-
κιμασίας [Propp, 1987: 49,50]. 

Ο ήρωας εμφανίζει (ή όχι) τις δεξιότητες εκείνες
που θα πείσουν τον δωρητή να του δώσει το μέσο
εκείνο που θα τον βοηθήσει στη συνέχιση του αγώνα
και των στόχων του. Οι κινήσεις του ήρωα θα πρέπει
να ανταποκρίνονται στο ευρύτερο αίτημα που έχει
θέσει ο κυρίαρχος της δοκιμασίας, δρώντας αναλόγως
και μπορεί να είναι αποτελεσματικός, αλλά μπορεί και
όχι [Propp, 1987: 49]. 

-1- «Αντέχει (δεν αντέχει) στη δοκιμασία» [Propp,

Ελευθερία Δημητρομανωλάκη

108



1987:49]. 
Αποδεικνύεται ικανός για μια εργασία ή για κάποια

άλλη προσφορά που του ζητείται η οποία απαιτεί ικα-
νότητες ή γνώσεις. 

-2- Καλλιεργεί τέτοια επικοινωνία με τον δωρητή,
που είναι ικανή να του προσφέρει διαπραγματευτικό
χαρτί για την ευόδωση των στόχων του [Propp, 1987:
49].

-3- Αντιμετωπίζει ορθά τον ενδεχόμενο ή τον τετε-
λεσμένο θάνατο κάποιου προσώπου και να επιδεικνύει
σεβασμό και αξία στον νεκρό ή τον ετοιμοθάνατο, προ-
σφέροντας μια υπηρεσία σ’ αυτόν [Propp, 1987: 49].

-4- «Ελευθερώνει τον αιχμάλωτο» [Propp,1987:49]. 
Γενικότερα σταθμίζει προσεκτικά γεγονότα και κα-

ταστάσεις πριν πάρει οποιαδήποτε απόφαση, ισορρο-
πώντας ανάμεσα σε διαφορετικά αντικρουόμενα συμ-
φέροντα και ανταπεξέρχεται σε αιτήματα δικαίου, ιδε-
ολογίας, πίστης. 

-5- Επιδεικνύει ευσπλαχνία [Propp, 1987: 49].
-6- Εξισορροπεί τα αντικρουόμενα συμφέροντα,

ανταπεξέρχεται σε αιτήματα δικαίου, ενώ ταυτόχρονα
λαμβάνει υπ’ όψιν τη δική του κατάσταση, ώστε να μην
έχει η απόφασή του αρνητικές επιπτώσεις για τον ίδιο
και εν τέλει «Πραγματοποιεί τη μοιρασιά και ειρηνεύει
τα πρόσωπα που φιλονικούν.» [Propp, 1987: 49]

-7- Επιτυγχάνει στο να ικανοποιήσει αιτήματα τρίτων,
κάτι που ανάγεται στην καλοσύνη του [Propp, 1987:49]. 

-8- Επιδεικνύει προσοχή και προνοητικότητα σε
πιθανή επίθεση εναντίον του και «σώζεται από απόπειρες
χρησιμοποιώντας αυτός ο ίδιος τα μέσα που χρησιμο-
ποίησε το εχθρικό πλάσμα.» [Propp, 1987: 49]. 

-9- Μπλέκει σε πάλη με ανταγωνιστικό πρόσωπο
και το κατατροπώνει.

Η μορφολογία του σεναρίου

109



-10- Επιδεικνύει ικανότητες αντεπίθεσης και δράσης
που τον προετοιμάζουν για τη σημαντικότερη των
μαχών, την άμεση πάλη με τον ανταγωνιστή του και
κάνει μια «ανταλλαγή, αλλά παρευθύς χρησιμοποιεί τη
μαγική δύναμη του αντικειμένου πάνω σ’ εκείνον που
το έδωσε.» [Propp, 1987: 50]. 

Η αντίδραση σε δοκιμασία στο «Προξενιό της Άννας» 
Η Άννα απαντά στη δοκιμασία που της θέτει ο Θω-

μάς, ανταπεξέρχεται στις ερωτήσεις του συνοδού της
λέγοντας πως βγαίνει μόνο με τ’ αφεντικά και καμιά-
δυο φορές με μια εξαδέλφη της. Έτσι ο δωρητής Θωμάς,
νιώθοντας απόλυτα ικανοποιημένος από την απάντηση
της Άννας, θα της δώσει το μαγικό μέσο. 

-14- Εφοδιασμός – λήψη μαγικού μέσου: ο ήρωας
ενδυναμώνεται 
«Στη διάθεση του ήρωα τίθεται το μαγικό μέσο»
[Propp, 1987: 50]

Τα αντικείμενα και τα εν γένει αγαθά, σε όποια κα-
τηγορία κι αν ανήκουν, σχετίζονται άρρηκτα με τον
αποκτώντα τόσο ως προς τις ιδιότητες που του προσ-
δίδουν μέσω της κτήσης τους και ως προς τις πρακτικές
ευκολίες που του προσφέρουν, όσο και ως προς το ότι
συμβολίζουν τις βαθύτερες επιθυμίες και στοχεύσεις
του, αυτές που συγχρόνως καθορίζουν τη μυθοπλαστική
έκβαση. 

Αφηγηματικά, η παράμετρος που δείχνει ποιο είναι
το πιο κατάλληλο μέσο προσφοράς, ανταπόδοσης ή
εφοδιασμού από πλευράς οποιουδήποτε δωρητή προς
τον ήρωα, είναι η βασική επιδίωξη αυτού του τελευταίου.
Για παράδειγμα, αν κάποιος επιθυμεί –ή του επιβάλλεται
λόγω συνθηκών– να δείχνει πλούσιος στο επαγγελματικό

Ελευθερία Δημητρομανωλάκη

110



του περιβάλλον, τότε η επιλογή ενός ακριβού αυτοκι-
νήτου ή κοσμήματος θα επιτελέσει αυτό τον σκοπό. 

Ο Propp διαχωρίζει τα μαγικά μέσα σε τέσσερις
κατηγορίες, που παρά την απλότητά τους, συμβολίζουν
τη σημασιολογική λειτουργία του μέσου, ως εξής: 

α) Ζώα (τα ζώα ανέκαθεν είναι ένας άμεσος πόρος
διαβίωσης, τόσο στη διατροφική όσο και στην εμπορική
αλυσίδα). 

β) Αντικείμενα των βοηθών και
γ) Αντικείμενα με μαγικά γνωρίσματα (η χρηστικό-

τητα ενός αντικειμένου διευκολύνει την καθημερινότητα
και πολλές φορές την επιβίωση από μια επίθεση ή μια
καταστροφή). 

δ) Ιδιότητες. Η κατηγορία ετούτη προσιδιάζει στην
ανθρώπινη ικανότητα που είτε διευκολύνεται από το
προσφερόμενο μέσο, είτε συμβολίζει ως τίτλος την
αξία ενός προσώπου (πχ. τιμητικοί τίτλοι, μετάλλια,
πτυχία, κλπ.) ή τα ίδια κεκτημένα του (πχ. τίτλοι ιδιο-
κτησίας) [Propp, 1987: 50].

Ο απλός ετούτος διαχωρισμός, μαζί με τους τρόπους
πραγμάτωσης που παραθέτει ο Propp, δείχνουν τη λει-
τουργικότητα που έχει το κάθε μέσο, διαφορετική σε
κάθε περίπτωση, η οποία συνίσταται είτε στην παροχή
τροφής ή προσφορών οι οποίες καλύπτουν βασικές
υλικές ανάγκες, είτε σε ανταμοιβές άλλου επιπέδου
πέραν της διαβίωσης που στοχεύουν στην αναπτυξιακή
δυναμική του ήρωα, μέχρι την εξύψωση σε αξίες πνευ-
ματικές και ηθικές τέτοιες που θα τον βοηθήσουν,
αυτόν και το περιβάλλον του να εξελιχθούν και να ελιχ-
θούν προς τον στόχο. [Propp, 1987: 50-54]

Παρατηρείται έτσι πως το μέσο είναι από μόνο του
ένας στόχος, αφού οδηγεί πιο αποτελεσματικά στον
ευρύτερο σκοπό. Γι’ αυτό ο Propp επισημαίνει πως

Η μορφολογία του σεναρίου

111



πολλές αφηγήσεις ολοκληρώνονται με την απόκτηση
του μέσου, που σ’ αυτές τις περιπτώσεις έχει αξία αυτό
καθ’ εαυτό. 

«...Μερικά παραμύθια τελειώνουν τη στιγμή της
αντάμειψης. Σ’ αυτές τις περιπτώσεις το δώρο αντιπρο-
σωπεύει μια ορισμένη υλική αξία κι όχι το μαγικό μέσο.»
[Propp, 1987: 50].

Η λήψη μέσου στο «Προξενιό της Άννας»
Η σκηνή στα κλαρίνα σηματοδοτεί την προσφορά

προς την Άννα από τον Θωμά. Προσφορά προσοχής,
ενδιαφέροντος, τρυφερότητας. Η Άννα για πρώτη φορά
γελά. Σηκώνεται όρθια, χειροκροτεί τους χορευτές και
γελά κουνώντας το κεφάλι στον ρυθμό του παραδο-
σιακού τραγουδιού με τη συνοδεία κλαρίνου. Όλος ο
νόστος, η λαχτάρα για την πατρίδα, η μνήμη και το πα-
ρελθόν αναδύεται μέσα απ’ αυτό το τραγούδι. Όλη η
λαχτάρα για την ελπίδα την οδηγεί να επιζητήσει το
τρυφερό χάδι του Θωμά. Τον κοιτά σαν να θέλει να του
αφήσει τη ζωή της κι αυτός απαντά μ’ ένα τρυφερό,
απαλό χάδι στα μαλλιά. Η κορύφωση μιας προσωρινής
εξέγερσης, αυτό που θα πληρώσει. Αν η μεσοαστή οι-
κογένεια-αφέντης είχε πράγματι αγαθές προθέσεις,
τότε η ταινία θα μπορούσε να είχε κλείσει εδώ με ένα
ασυνήθιστο happy end, πάντως happy end. Ένα αίσιο
τέλος, όχι στην εκκλησία, όχι στα μπουζούκια, όχι στο
σπίτι του ζευγαριού, αλλά στα κλαρίνα. 

Όμως η ταινία δεν είναι φιλμικό παραμύθι, αλλά
μια βασανιστική κάθοδος στην αλήθεια και τον ρεαλισμό,
όπως άλλωστε διαφαίνεται κατά τις επόμενες σκηνές,
κατά τις επόμενες αφηγηματικές λειτουργίες.

-15- Τοπική μετακίνηση: μετατόπιση ορίων και περι-
θωρίων 

Ελευθερία Δημητρομανωλάκη

112



«Ο ήρωας μεταφέρεται, παραδίδεται ή οδηγείται στον
τόπο που βρίσκεται το αντικείμενο αναζήτησης»
[Propp, 1987: 56].

Η έννοια του ταξιδιού, της τοπικής μετακίνησης
είναι πολύ σημαντική για κάθε αφήγηση, γιατί τεκμαίρει
την αποφασιστική βούληση του ήρωα να διεκδικήσει
την επιθυμία του. Η μετακίνηση προς τον στόχο δεν
είναι άλλο από τη θέληση για την κατάκτησή του. Πρό-
κειται για μια ισχυρή πράξη που έχει επενέργειες όχι
μόνο στους άλλους, αλλά και στον ίδιο τον ήρωα,
καθώς το ταξίδι πάντα συνοδεύεται από νέες περιπέτειες,
καινούριες εμπειρίες, γνώση και ωριμότητα.

Ο Propp απαριθμεί τις κατηγορίες της μετακίνησης
με τις ακόλουθες διαδρομές:

« 1. Ο ήρωας πετάει στον αέρα
2. Ταξιδεύει στην ξηρά ή στο νερό
3. Τον οδηγούν
4. Του δείχνουν τον δρόμο
5. Χρησιμοποιεί ακίνητα μέσα επικοινωνίας
6. Βαδίζει πίσω από τα αιμάτινα ίχνη.» [Propp, 1987:

56,57].
Στην παραμυθική μυθοπλασία όλες αυτές οι περι-

πτώσεις εμφανίζουν κάτι το μαγικό και ποιητικό, δημι-
ουργούν εικόνες παράδοξες, αλλόκοτες κι ανεξίτηλες.
Στη σεναριακή μυθοπλασία, πριν ακόμη η φιλμική
εικόνα αποτυπώσει την πιο ακραία φαντασία, η μετα-
κίνηση, η όποια μετατόπιση ή μετάβαση μπορεί ν’ απο-
δοθεί με ποικίλους τρόπους οι οποίοι σχετίζονται με
τη δυναμική του ανθρώπινου πράττειν στη σχέση και
τη σύγκρουσή του με την αλλαγή.

• Μετακίνηση από δωμάτιο σε δωμάτιο. 
• Αλλαγή γραφείου ή στέγης, από όροφο σε όροφο. 
• Μετακόμιση ή μετακίνηση από σπίτι σε σπίτι ή

Η μορφολογία του σεναρίου

113



από πόλη σε πόλη. 
• Μετανάστευση από χώρα σε χώρα ή από περιοχή

σε περιοχή 
• Μετάβαση από το λογικό στο παράλογο. 
• Αλλαγή συντρόφου, από έρωτα σε έρωτα, από

αγάπη σε αγάπη.

Η μετακίνηση στο «Προξενιό της Άννας»
Η Άννα επιστρέφει στο σπίτι που είναι φυλακισμένη

η ελευθερία της, για να τη διεκδικήσει. Μπαίνει στον
χώρο της καθημερινότητάς της, περπατά στη «βελούδινη
φυλακή» [Στεφανή,2007:82] που τώρα της φαίνεται
ακριβώς τέτοια. Κάθεται ήσυχα στο πεζουλάκι των προ-
σωπικών της στιγμών κι ακούει τη γηραιά κυρία να λέ-
ει στην αδελφή της: «Αχ καημένη Ελισάβετ, τους δίνεις
λίγο ελευθερία κι αυτές...»

Η Άννα συνειδητοποιεί, ίσως για πρώτη φορά τη
θέση της. Είναι δούλα και καθήκον της δούλας είναι να
παραμένει τέτοια, να μην παίρνει ούτε μια τόση δα
ανάσα. Η γραία δείχνει το πραγματικό, συντηρητικό
της πρόσωπο, αυτό που διδάχθηκε, αυτό που παρέδωσε,
αυτό που επαναλαμβάνει. Η κτήση μιας δούλας είναι
κεκτημένο δικαίωμά της, δε θα το χάσει έτσι εύκολα. Η
Άννα γι’ αυτήν είναι σαν το γατί που άρπαξε στα χέρια
της και το κράταγε με το "έτσι θέλω", στην αρχή της
ταινίας (μια σκηνή εκπληκτικής προσήμανσης αμέσως
με την έναρξη της αφήγησης). Η γηραιά κυρία δεν
είναι αθώα. Φοβισμένη απέναντι στον επικείμενο θάνατο,
αλλά σίγουρα όχι αθώα.

-16- Πάλη: απευθείας σύγκρουση με τον ανταγωνιστή 
«Ο ήρωας και ο ανταγωνιστής συναντιούνται σε ά-
μεση πάλη» [Propp, 1987: 58].

Ελευθερία Δημητρομανωλάκη

114



Η πάλη ως ανθρώπινο ενέργημα παίρνει τόσες
μορφές, όσες και οι συγκρούσεις των προσώπων, αυτές
που προκύπτουν από αντιτιθέμενες επιθυμίες. Ως αφη-
γηματική δράση αποτελεί την πιο καίρια και κρίσιμη
διεκδίκηση από πλευράς του ήρωα και του ανταγωνιστή
του. Από την έκβασή της θα εξαρτηθεί η θετική ή η αρ-
νητική εξέλιξη στις ζωές τους. 

Οι τρόποι πάλης κατά Propp είναι οι εξής: 
«-1- Μάχονται σε ανοιχτό πεδίο, 
-2- Εμπλέκονται σε συναγωνισμό: ...Ύστερα από

λογομαχία (κάποτε εντελώς ανάλογη με τη λογομαχία
πριν από τη μάχη) ο ήρωας και ο κακοποιός εμπλέκονται
σε συναγωνισμό, 

-3- Παίζουν χαρτιά.» [Propp, 1987: 58].
Κάθε μυθοπλασία σε όποιο είδος κι αν εντάσσεται

–παραμύθι, πεζογράφημα, θεατρικό έργο, σενάριο,
φιλμ, εικαστικό δρώμενο– αναδεικνύει ότι η ίδια η
πραγματικότητα γίνεται αντίπαλος και οδηγεί σε αγώνες
που εξελίσσονται και κορυφώνονται σε πάλη, με τα
πρόσωπα να υποστασιοποιούν κάθε τύπου αντιπαλό-
τητα. Η εκάστοτε διαμάχη οδηγεί έναν ήρωα ή μια
ομάδα προσώπων ενωμένων με κοινό σκοπό σε άμεση
απ’ ευθείας σύγκρουση μ’ έναν ανταγωνιστικό μηχανισμό
ή έναν ανταγωνιστή και παίρνει συνήθως τις ακόλουθες
εκφάνσεις:

α) Κοινωνική ή πολιτική διαπάλη στην οποία αντα-
γωνιστής είναι ο άλλος, ο εξ’ ορισμού ή ο εν δυνάμει
αντίπαλος, εκείνος ο οποίος διεκδικεί ίδιες κατακτήσεις
με τον ήρωα χωρίς να μπορεί να ικανοποιηθεί η επιθυμία
και των δύο (πχ. ερωτικές, επαγγελματικές, κοινωνικές
επιδιώξεις)∙ μπορεί ο ίδιος ο κρατικός μηχανισμός στο
σύνολό του να λειτουργεί απολυταρχικά ή γραφειοκρα-
τικά, παίρνοντας μια μορφή αδυσώπητου εχθρού, αφού

Η μορφολογία του σεναρίου

115



συρρικνώνει το άτομο στη σκιά του εαυτού του, καθι-
στώντας το αδύναμο για τον οποιοδήποτε αγώνα. 

β) Προσωπική ή υπαρξιακή διαπάλη, κατά την
οποία ενάντιος κριτής είναι ο ίδιος ο εαυτός και η συ-
νείδηση. Εδώ εμπίπτει κάθε μορφή θρησκευτικής ή
υπαρξιακής αγωνίας, συμπεριλαμβανομένων και των
ζητημάτων πίστης που αυτή συνεπάγεται. 

Ευρύτερα, η σύγκρουση με τον εαυτό μπορεί να
προκύψει σε κάθε περίπτωση ιδεολογικής πάλης από
τη μια πλευρά ανάμεσα σ’ αυτό που επιβάλλει η προ-
σήλωση σε μια κυρίαρχη ιδέα ή επαγγελματική δεο-
ντολογία ή ευρύτερη στάση ζωής ενός ατόμου και από
την άλλη στον τρόπο διαχείρισης που οφείλει να επιδείξει
για να επιτευχθεί το επιδιωκόμενο αποτέλεσμα, στις
περιπτώσεις που αυτός ο τρόπος είναι μεν λειτουργικός,
αλλά ορθώνεται ενάντιος σε κάθε πεποίθηση και προ-
σωπική αρχή. 

γ) Διαπάλη με τα στοιχεία του σύμπαντος ή της
φύσης, τα οποία εδώ και αιώνες ο άνθρωπος προσπαθεί
να τιθασεύσει. Εδώ εντάσσεται κάθε αγώνας για επι-
στημονικές κατακτήσεις σε όλα τα επίπεδα: μαθηματικά,
ιατρική, βιολογία, φυσική, αστροφυσική, γεωλογία,
ωκεανολογία κλπ. 

δ) Διαπάλη με το ανεξήγητο, το παράλογο ή ενδε-
χομένως το υπερφυσικό, που μπορεί να παίρνει τη
μορφή μιας παράδοξης σύγκρουσης, αλλά μπορεί να
είναι η σκοτεινή πλευρά του ίδιου του εαυτού, η αιώνια
διαμάχη ανάμεσα στο άσπρο και το μαύρο, η διαμάχη
ανάμεσα στο καλό και το κακό που ενυπάρχει σε κάθε
άνθρωπο και κάθε κοινωνία. 

Παρατηρείται έτσι ότι στις μυθοπλασίες που ε-
μπνέονται και αποτυπώνουν την πραγματικότητα, τον
ρόλο του ανταγωνιστή μπορεί να αποκτήσουν πολλά

Ελευθερία Δημητρομανωλάκη

116



πρόσωπα, ανάλογα με το είδος της σύγκρουσης, ανάλογα
με το είδος της αφήγησης στο σύνολό της και τη μυθο-
πλαστική προθετικότητα. Ανταγωνιστής μπορεί να είναι
ο ερωτικός άλλος, η κοινωνία, ο διαφορετικός άλλος,
το ξέσπασμα της φύσης, ο ίδιος ο εαυτός. 

Σε κάθε περίπτωση, μια πάλη εμπερικλείει τις στο-
χεύσεις, τις επιθυμίες και τις ιδιότητες των βασικών προ-
σώπων που εμπλέκονται σ’ αυτήν, τόσο ως προς τα επι-
μέρους στοιχεία της, όσο και ως προς τα στάδια που
ακολουθεί. Η αφηγηματική συνέπεια μιας πορείας προς
τη νίκη μπορεί να ενσωματώσει μεγάλες ανατροπές,
αλλά τέτοιες που να έχουν υποστηριχθεί από την πορεία
των προσώπων-ρόλων στον μύθο και από την ίδια την
πλοκή. Για παράδειγμα, αν το θέμα μιας ιστορίας είναι
ο ανταγωνισμός ανάμεσα σε δύο άντρες, θα πρέπει να
έχει βρεθεί πάνω σε ποια βάση ανταγωνίζονται, τι διεκ-
δικούν ο καθένας για τον εαυτό του και με θεμέλιο
λίθο αυτό το κριτήριο θ’ αποφασιστεί που, πότε και
πώς θα πραγματωθεί η κομβική σύγκρουση, καθώς
και τι θα διακυβεύεται σ’ αυτήν. 

Μυθοπλασία χωρίς σύγκρουση δεν υφίσταται, επο-
μένως όσο πιο ξεκάθαροι κι επίμονοι είναι οι στόχοι
των ανταγωνιστών, τόσο πιο έντονη θα είναι η μάχη
ανάμεσά τους. Ιδιαίτερα ως προς τη σεναριακή αφηγη-
ματικότητα, ο Στάθης Βαλούκος προσεγγίζει την έννοια
της σύγκρουσης ως μία από τις βασικότερες θεματικές
κατευθύνσεις του κινηματογράφου, μαζί με την περι-
πλάνηση και τη μεταμόρφωση [Βαλούκος, 2006: 81]. 

Επισημαίνει: 
«Το σύνολο των δυνατών συγκρούσεων ομαδο-

ποιείται σε τέσσερις μεγάλους θεματικούς άξονες, που
περιλαμβάνουν: • Τον πόλεμο των δύο φύλων: δηλαδή,
τον ερωτικό ανταγωνισμό μεταξύ ενός άνδρα και μιας

Η μορφολογία του σεναρίου

117



γυναίκας (σύγκρουση του αρσενικού με το θηλυκό) •
Επιθέσεις εναντίον αρτηριοσληρωτικών θεσμών και
ιδεών (σύγκρουση του ατόμου με την κοινωνία) • Την
πάλη των αντιθέτων: δηλαδή, η σύγκρουση ανθρώπων
διαφορετικής νοοτροπίας και επιδιώξεων (σύγκρουση
ανθρώπου με άνθρωπο) • Την υπαρξιακή κρίση: δηλαδή
τις ψυχολογικές συγκρούσεις που φέρνουν τον άνθρωπο
αντιμέτωπο με τις κακοφωτισμένες γωνίες του εαυτού
του (σύγκρουση του ανθρώπου με τον εαυτό του).»
[Βαλούκος, 2006: 82, 83].

Ο τρόπος με τον οποίο μάχεται κάποιος, τα μέσα
που χρησιμοποιεί, οι αρχές που ακολουθεί ή δεν ακο-
λουθεί, είναι δηλωτικά για τον χαρακτήρα και τους στό-
χους του και ως αλληλουχία πράξεων προσδίδει νόημα
στην ίδια την ιστορία. Επίσης ο τρόπος με τον οποίο
νικά κάποιος σηματοδοτεί την αλήθεια που φέρει εντός
του και τις εσώτερες διεργασίες της σκέψης και του
είναι του. Μπορεί να ειπωθεί πως οι πραξιακές ενότητες
γύρω από τη μάχη αποτελούν τον πυρήνα ολοκλήρωσης
της αφήγησης και γύρω από αυτές, ως ομόκεντροι
κύκλοι απλώνονται οι υπόλοιπες λειτουργίες προς το
τέλος, κατά αντίστοιχο τρόπο με τον οποίο η δολιοφθορά
και η έλλειψη αποτελούν τον κομβικό πυλώνα της έναρ-
ξης. 

Η πάλη στο «Προξενιό της Άννας»
Η Άννα έχει μόλις γυρίσει στο σπίτι από την έξοδο,

έχει καθίσει ήσυχα στο πεζουλάκι των προσωπικών
της στιγμών κι έχει ακούσει τη γηραιά κυρία να λέει
στην αδελφή της: «Αχ καημένη Ελισάβετ, τους δίνεις
λίγο ελευθερία κι αυτές...»

Ενώ προσπαθεί να κρατήσει για τον εαυτό της μια
προσωπική στιγμή ησυχίας, η γηραιά κυρία καλεί την
Άννα κοντά της με πρόφαση να της δώσει την τσάντα

Ελευθερία Δημητρομανωλάκη

118



που είχε αφήσει πάνω στο τραπέζι του κήπου. Καθώς η
κοπέλα την πλησιάζει με δισταγμό για να πάρει την
τσάντα, η κυρία με έμφαση και πειθαναγκασμό την αρ-
πάζει από το χέρι και τη μυρίζει στον λαιμό και το πρό-
σωπο. Μια κίνηση κτητική, ελεγκτική, προσβλητική,
που ενέχει επίθεση από πλευράς της γραίας, καθώς υ-
ποπτεύεται την Άννα. Η Άννα είναι αθώα, αλλά η κυρά
της δεν είναι. Οι μη αθώοι είναι δύσκολο, έως αδύνατο
ν’ αποδεχθούν την αθωότητα των άλλων. Αν το κάνουν
θα καταρρεύσει το σύμπαν τους, το υποκριτικό σύμπαν
που με τόση δυσκολία έχουν χτίσει.

Στο φιλμ η πάλη ξεκινά από τη γηραιά κυρία. 
Η Άννα αρχικά αμύνεται φεύγοντας για το δωμάτιό

της. Όμως ένα τραύμα έχει ήδη χαραχτεί. Τραύμα για
την Άννα αποτελεί η προσβολή της γηραιάς κυράς που
με πλήρη απαξίωση της δείχνει ποια είναι η θέση και
ποιος ο ρόλος μιας ψυχοκόρης. 

-17- Στιγμάτισμα – σημάδεμα: αποτύπωμα κινδύνου
ως φθορά ή ως τραύμα 
«Ο ήρωας σημαδεύεται» [Propp, 1987: 58]

Η πράξη του στιγματίσματος (ή σημαδέματος) συν-
δέεται άμεσα με τη μάχη. 

«Ένα σημάδι αποτυπώνεται πάνω στο σώμα. Ο
ήρωας κατά τη διάρκεια της μάχης δέχεται μία πληγή...»
[Propp, 1987:58].

Το σημάδεμα κατά τη διάρκεια ενός αγώνα οποι-
ασδήποτε μορφής αποτελεί την ακριβή χρονική στιγμή
του μέγιστου κινδύνου που αποτυπώνεται στο σώμα ή
την ψυχή, εκεί που η ίδια η ζωή ή η ύπαρξη απειλείται
κι αυτό το σημάδι θα είναι πάντα εκεί για να θυμίζει
τον κίνδυνο, τον πόνο, τη ζοφερή πιθανότητα της απώ-
λειας ή της ήττας. Κι αν επισυμβεί τελικά η ήττα, τότε

Η μορφολογία του σεναρίου

119



το στιγμάτισμα ήταν εκείνο αποτέλεσε τον οιωνό, την
προσήμανσή της. Αν αντιθέτως επακολουθήσει η νίκη
το στιγμάτισμα λειτούργησε ως προπομπός μιας ευνοϊκής
ανατροπής. 

Μια άλλη εκδοχή σημαδέματος είναι εκείνη που
συνδέεται με την επιθυμία ερωτικής κατάκτησης από
πλευράς του ανθρώπου που διαπράττει το σημάδεμα,
αναδεικνύοντας το ανταγωνιστικό στοιχείο που ενυπάρχει
στην ερωτική επιθυμία, μέχρι να επιτευχθεί ο στόχος
της κατάκτησης. 

«Η πριγκίπισσα τον ξυπνά (τον ήρωα) πριν από τη
μάχη, κάνοντάς του μια μικρή πληγή στο μάγουλο, με
το μαχαίρι. Η πριγκίπισσα σημαδεύει τον ήρωα στο μέ-
τωπο, με ένα δαχτυλίδι σφραγίδα. Τον φιλάει κι από το
φιλί αποτυπώνεται στο μέτωπο το κάψιμο σε σχήμα
άστρου.» [Propp, 1987: 58,59].

Σ’ αυτές τις περιπτώσεις το αποτύπωμα στο σώμα
μοιάζει να παίρνει το ρόλο ενός μυστικού σημείου ανα-
γνώρισης ή μιας ενωτικής γέφυρας μεταξύ δύο αν-
θρώπων ή ακόμη ενός μέσου που μπορεί να δώσει δύ-
ναμη στη δύσκολη στιγμή, ιδίως αν αυτό έχει γίνει από
κάποιον που φέρει εξουσία ή είναι αντικείμενο επιθυμίας
και φορέας αγάπης. 

Η πράξη του στιγματίσματος αποδίδεται στα μαγικά
παραμύθια με τρόπο ποιητικό ή μαγικά αφαιρετικό,
ωστόσο είναι διακριτός ο ρόλος που επιτελεί, ως το
σημάδι εκείνο που σηματοδοτεί ότι ο ήρωας είναι
πράγματι ήρωας. 

«Ο ήρωας δέχεται ένα δαχτυλίδι ή ένα προσόψι.
Τη σύνδεση των δύο μορφών την έχουμε στην περί-
πτωση που πληγώνουν τον ήρωα στη μάχη και η πληγή
δένεται με το μαντήλι της πριγκίπισσας ή του βασιλιά.»
[Propp, 1987: 59].

Ελευθερία Δημητρομανωλάκη

120



Ο Propp αναφέρει και «άλλες μορφές στιγματί-
σματος», χωρίς να κατονομάζει περαιτέρω τέτοιες πε-
ριπτώσεις [Propp, 1987: 59]. Στην κατηγορία των άλλων
μορφών μπορεί να συμπεριληφθεί κάθε προγενέστερο
τραύμα του ήρωα, σωματικό ή ψυχικό, ένα καλά κρυμ-
μένο μυστικό που έρχεται στην επιφάνεια τη στιγμή
της πάλης, με αποτέλεσμα να τον βοηθήσει ή να τον
αποσυντονίσει. 

Το στιγμάτισμα στο «Προξενιό της Άννας»
Στιγμάτισμα για την Άννα αποτελεί μια προσβλητική

κίνηση της γηραιάς κυράς απέναντί της, αμέσως μόλις
τη βλέπει να έχει επιστρέψει από την έξοδο με τον επί-
δοξο γαμπρό, με μικρή καθυστέρηση. Η γραία αρπάζει
την κοπέλα από το χέρι και τη φέρνει προς το μέρος
της επιτακτικά, σχεδόν βίαια, με μια κίνηση που δηλώνει
κυριαρχική επιβολή και διάθεση ελέγχου , έτσι καθώς
πλησιάζει απροκάλυπτα το γέρικο κεφάλι στον λαιμό
της νέας, για να διερευνήσει την οσμή του δέρματός
της μετά το ραντεβού. Με επίγνωση της εξουσίας της
πάνω στην Άννα, επιδεικνύει την υπεροχή της προκα-
λώντας της ντροπή, για να την φέρει στο επιθυμούμενο
σημείο κατωτερότητας. Η πράξη αυτή προσβάλλει την
Άννα κι ενδεχομένως την οδηγεί από συναισθήματα
προδοσίας σε πράξεις αντίδρασης, γεγονός που θα
συμβεί στην επόμενη σκηνή. 

Μπορεί να ειπωθεί ότι η ψυχοκόρη στιγματίζεται
εδώ, αφού κατανοεί την κατάστασή της. Ψυχοκόρη
ίσον δουλικό. Μόνο σ’ ένα δουλικό μπορούν να φερθούν
με τόσο προσβλητικό τρόπο. 

Είναι αποκαλυπτικό το απόσπασμα του περιοδικού
Αστήρ (1979) με θέμα τη σωστή συμπεριφορά των οι-
κιακών βοηθών, το οποίο ευθύβολα παραθέτει η Εύα
Στεφανή στο κείμενό της για την ταινία, καταδεικνύοντας

Η μορφολογία του σεναρίου

121



άμεσα τις υποκρισίες της μεσοαστικής ηθικής [Στεφα-
νή,2007:84,85].

-18- Νίκη: επικράτηση σε οποιαδήποτε αντιπαράθεση 
«Ο ανταγωνιστής νικιέται» [Propp, 1987: 59]

Η νίκη συνίσταται στην επιβράβευση των προσπα-
θειών, αποτελεί την προσωπική στιγμή δικαίωσης ή
εξιλέωσης, την κατάκτηση όλων όσων επιθυμήθηκαν
πολύ ώστε να εκκινήσουν τους μηχανισμούς διεκδίκησης
από πλευράς του ήρωα. Οι τρόποι νίκης ποικίλουν. Μπο-
ρεί να οφείλονται σε δεξιότητες που διαθέτει ο ήρωας,
οι οποίες έχουν ήδη υπαινιχθεί ή δειχθεί στη διαδρομή
του μέχρι τη μάχη, μπορεί όμως να προκύψει μέσα
από τη συνδρομή άλλων προσώπων τα οποία τον εμπι-
στεύονται και τον υποστηρίζουν. Η νίκη σε κάποιες α-
φηγήσεις αποτελεί τυχαίο γεγονός, καθώς μια αλυσίδα
μικρών ή μεγαλύτερων συμβάντων οδηγούν στη θετική
έκβαση χωρίς τη συμμετοχή του ήρωα. 

Σε κάθε περίπτωση, με τη θετική έκβαση και την
εκτόπιση του ανταγωνιστή η αφήγηση φτάνει στο απο-
κορύφωμά της και κατόπιν συντελείται μια θεμελιώδης
αντιστροφή. Ο ήρωας βαίνει σε ανοδική πορεία επιτυχίας,
η θέση του καλυτερεύει από πολλές απόψεις και βρί-
σκεται λίγα βήματα πριν από την κατάκτηση του στόχου.
Του όποιου στόχου. Εκεί κάπου ανάμεσα μπορεί να
βρεθεί μπλεγμένος σε μια νέα περιπέτεια, όπου και
πάλι μπορεί να τα υπερπηδήσει, μπορεί όμως όχι, κάτι
που εξαρτάται από το είδος της αφήγησης.

Παρουσιάζει ενδιαφέρον το γεγονός ότι ο Propp
καθορίζει τη νίκη του ήρωα μέσα από την ήττα του α-
νταγωνιστή ως εξής: 

« Ο ανταγωνιστής νικιέται.
1. Νικιέται σε ανοιχτή μάχη, 2. Νικιέται σε συναγω-

Ελευθερία Δημητρομανωλάκη

122



νισμό, 3. Χάνει στα χαρτιά, 4. Χάνει στο ζύγισμα, 5. Σκο-
τώνεται χωρίς προηγούμενη μάχη, 6. Διώχνεται αμέσως.»
[Propp, 1987: 59]

Ο Propp εισάγει άμεσα την έννοια της ήττας, αλλά
μέσα από τον ρόλο του ανταγωνιστή, ως γεγονός σύ-
στοιχο και συνεπακόλουθο της νίκης του ήρωα. Πράγματι,
στο παραμύθι η ήττα είναι συνήθως υπόθεση που
αφορά τον αντίπαλο ή τον κακοποιό, όμως στην μυθο-
πλασία της πραγματικότητας η ήττα αποτελεί καθημερινό
ενδεχόμενο για τον οποιονδήποτε. Η ιστορία που τε-
λειώνει θετικά για έναν από τους ανταγωνιστές, μπορεί
να κλείσει άδοξα για τον άλλον. Κάθε πρόσωπο είναι ο
ήρωας της ζωής του κι αν αλλάξει η προοπτική ενδια-
φέροντος από το ένα πρόσωπο στο άλλο, αν αντιστρα-
φούν οι ρόλοι, τότε παρατηρείται πως κάθε λειτουργία
από τις δύο μπορεί να τελεστεί από οποιοδήποτε πρό-
σωπο. Άρα και ο μέχρι στιγμής ήρωας μπορεί να ηττηθεί.
Στη μυθοπλασία του πραγματικού κάτι τέτοιο συμβαίνει
συχνά, κι αυτό γιατί η πτώση είναι σύμφυτη με την
έννοια του ανθρώπινου.

Η νίκη στο «Προξενιό της Άννας»
Η γηραιά κυρία, μετά την άτυχη στιγμή της προ-

σβολής στην Άννα, κατεβαίνει στο δωμάτιο της κοπέλας.
Μάλλον έχει καταλάβει το λάθος της και πάει να διεκδι-
κήσει το κουκούλωμα της σύγκρουσης. Η Άννα τότε
πιάνει τα χέρια της γηραιάς γυναίκας σφιχτά, την κοιτά
με ένταση σχεδόν επιθετικά κι ίσως απειλητικά και τη
σπρώχνει απαλά, αλλά με εσωτερική δύναμη, έξω από
την κάμαρά της. Χωρίς να πει λέξη. Ενώ καμία από τις
δύο γυναίκες δε λέει λέξη, έχουν ειπωθεί όλα. Μια
σκηνή εκπληκτικής δύναμης και ταυτόχρονα γεμάτη
φόρτιση και νοήματα βάθους στη σημειολογική της
ανάπτυξη.

Η μορφολογία του σεναρίου

123



Η σύγκρουση εδώ εμφαίνεται σε όλο το μεγαλείο
και όλα τα επίπεδα:

• Η σύγκρουση του αγρότη που αναγκάστηκε να
διωχθεί από τον τόπο του, με τον αστό. 

• Η σύγκρουση της νέας γενιάς με την παλιά. 
• Η σύγκρουση του δούλου με τον αφέντη. 
• Η σύγκρουση της γυναίκας που θέλει να ζήσει σ’

ένα ελπιδοφόρο μέλλον με τη γυναίκα που δεν έχει πια
μέλλον, παρά μόνο παρελθόν και φόβο θανάτου.

• Η σύγκρουση της ίδιας της επαναστατικότητας
με την καταπίεση. 

Μια σκηνή κινησιολογικής και εκφραστικής ακρί-
βειας με την κάμερα να καταγράφει ακολουθώντας την
κίνηση της Άννας και να καταλήγει στο φοβισμένο πρό-
σωπο της γηραιάς γυναίκας που υποχωρεί κατατρο-
πωμένη. 

Η ερμηνευτική προσέγγιση δεν μπορεί παρά να
επισημάνει πως υπάρχει η ικανοποίηση του στόχου,
της στιγμιαίας επιθυμίας να δείξει η Άννα στη γηραιά
κυρία της ότι την έχει καταλάβει, ότι ξέρει πια τι υπο-
κρίτρια είναι, μόνο που, όπως θα διαφανεί τελικά, δε
θα ικανοποιηθεί η ανάγκη για ελευθερία, αυτό το αγαθό
που μόλις βίωσε και αποζητά. 

Το κείμενο της Χρ. Κάλλας-Καλογεροπούλου που
παρατίθεται εδώ είναι διαφωτιστικό ως προς τη διάκριση
επιθυμίας και ανάγκης για κάθε μορφή μυθοπλασίας κι
ειδικά για το σενάριο. [Κάλλας-Καλογεροπούλου, 2006:
104-110]

«Ένας χαρακτήρας μπορεί να επιτύχει τον στόχο
του και να μην εκπληρώσει την ανάγκη του (τραγικό,
κυνικό τέλος) ή να εκπληρώσει την ανάγκη του και να
μην πετύχει τον στόχο του –σπανιότατα πάντως συμ-
βαίνουν ή δε συμβαίνουν και τα δύο συγχρόνως. Είναι

Ελευθερία Δημητρομανωλάκη

124



χαρακτηριστικό ότι, όταν ο χαρακτήρας δεν πετυχαίνει
τον λάθος στόχο του, αλλά εκπληρώνει την πραγματική
του ανάγκη, τότε έχουμε την αίσθηση της ικανοποίησης,
του happy end.» [Κάλλας-Καλογεροπούλου, 2006: 109] 

Η νεαρή κοπέλα πετυχαίνοντας τον στιγμιαίο στόχο
ν’ αντισταθεί επιτέλους στη φυλακή, που έχει τη μορφή
της γηραιάς κυρίας, συνειδητοποιεί το δικαίωμά της
στη ζωή με αυτόβουλους όρους. Η επίγνωση αυτού
του δρόμου μόλις επετεύχθη κι αυτό είναι μια νίκη,
αφού η συνειδητότητα είναι το πιο καθοριστικό βήμα
για κάθε κατάκτηση και σίγουρα είναι μια θετική εξέλιξη
συγκριτικά με την άγνοια, αλλά δεν παύει να είναι ένα
δύσκολο, ένα επώδυνο βήμα μπροστά. 

-19- Εξάλειψη δυστυχίας ή έλλειψης: εκπλήρωση της
επιθυμίας
«Η αρχική δυστυχία ή έλλειψη εξαλείφεται» [Propp,
1987: 59]

Οι ελλείψεις προς πλήρωση είναι ανεξάντλητες,
όσο και οι επιθυμίες των ανθρώπων. Η φλέγουσα σπου-
δαιότητα της έλλειψης ορθώνεται αφηγηματικά στην
αρχή του μύθου και εκκινεί την αφήγηση, είτε ως απο-
τέλεσμα δόλιας επίθεσης, είτε αυτόνομα. Με τη λει-
τουργία της εξάλειψης της έλλειψης ή της κάλυψης
του κενού, ο κύκλος κλείνει. 

Η διήγηση τείνει στο αποκορύφωμά της τη στιγμή
που η νίκη σηματοδοτεί την κατάκτηση και κορυφώνεται
πλήρως με την εκπλήρωση της επιθυμίας, όποια κι αν
είναι αυτή. Από εδώ και πέρα συντελείται η αντίστροφη
πορεία προς την επιτυχία, προς την ολοκλήρωση, την
πληρότητα, αφού αποδίδεται στα πρόσωπα ό,τι διακαώς
επιζητούσαν. Έτσι, η πιο σημαντική λειτουργία πριν το
οριστικό κλείσιμο της αφήγησης είναι η εξάλειψη της

Η μορφολογία του σεναρίου

125



δυστυχίας ή της έλλειψης. Πρόκειται για το απτό, άμεσο
αποτέλεσμα και επακόλουθο της νίκης.

Οι τρόποι που αναφέρει ο Propp για το παραμύθι
μπορούν να συμπυκνωθούν υπό το πρίσμα της σενα-
ριακής μυθοπλασίας, σε μια κλίμακα σημαντικών περι-
πτώσεων [Propp, 1987: 59-62], ως εξής:

-Α- Το αντικείμενο της αναζήτησης αρπάζεται με
χρήση βίας ή πονηριάς 

Η πράξη αυτή αντανακλά πολεμικές αφηγήσεις
κάθε είδους ή περιπτώσεις στις οποίες ο ήρωας πα-
ρουσιάζει κοινά στοιχεία με τον ανταγωνιστή του ή
είναι ο ίδιος ραδιούργος. Ο Propp άλλωστε το επισημαίνει
πως «οι ήρωες εδώ χρησιμοποιούν τα ίδια μέσα, που
χρησιμοποιούν οι κακοποιοί κατά την αρχική απαγωγή.»
[Propp, 1987: 59].

-Β- Το αντικείμενο της αναζήτησης αποκτιέται από
περισσότερα συγχρόνως πρόσωπα, με μια γρήγορη
εναλλαγή των ενεργειών τους [Propp, 1987: 60]. 

Πράξεις συνεργασίας οι οποίες υποδηλώνουν τη
σύμπνοια μιας ομάδας η οποία δρα συλλογικά, μέσα
από κοινούς στόχους, με τα επιτεύγματα να προβάλλουν
τελικά την ισχύ στην ενότητα και τη δύναμη των συμ-
μετεχόντων σε μια κοινωνική ομάδα.

-Γ- Το αντικείμενο αποκτιέται ακαριαία με τη βοήθεια
ενός δολώματος [Propp, 1987:60] Κάθε εξαπάτηση
ήπιου τύπου εντάσσεται στην περίπτωση αυτή ή ενδε-
χομένως η καθολική επιρροή του ερωτικού συναισθή-
ματος.

-Δ- Με τη χρήση ενός μαγικού μέσου εξαφανίζεται
η φτώχεια [Propp, 1987: 61]. Αποτελεί το επιθυμούμενο
αποτέλεσμα κοινωνικών και πολιτικών αγώνων. 

-Ε- Το αντικείμενο της αναζήτησης συλλαμβάνεται
[Propp, 1987: 61]. 

Ελευθερία Δημητρομανωλάκη

126



Σε περιπτώσεις βλαπτικών συμπεριφορών για το
κοινωνικό σύνολο ή παράνομων πράξεων από πλευράς
ατόμων ή ομάδων, η σύλληψη συνιστά εξάλειψη της
έλλειψης, αφού θα σταματήσει η περαιτέρω δολιοφθορά
από πλευράς αυτών που την τελούν και θ’ αποδοθεί δι-
καιοσύνη. 

-ΣΤ- Ο μαγεμένος ξεμαγεύεται ή ο σκοτωμένος
ζωντανεύει [Propp, 1987: 61]. 

Μια εξέλιξη που στις αφηγήσεις του πραγματικού
αντιστοιχεί με κάθε περίπτωση μυθοπλασίας κατά την
οποία ένας ασθενής γιατρεύεται ή όταν η συναισθηματική
και ψυχική κατάσταση ενός ανθρώπου ενδυναμώνεται. 

-Ζ- Ο αιχμάλωτος ελευθερώνεται [Propp,1987:61,62]. 
Ζητήματα προσωπικής ελευθερίας, δημοκρατίας

ή ιστορικής αλήθειας υπάγονται σ’ αυτήν την περίπτωση.
Το άδικα αιχμαλωτισμένο πρόσωπο αφήνεται ελεύθερο,
η περιορισμένη κυριαρχικά και βίαια κοινωνία κατακτά
τη δημοκρατία με αγώνες, όποιος βρίσκεται έγκλειστος
στη συνείδησή του αφήνεται στην ελευθερία και τη
χαρά της ζωής, κάποιος που κατηγορήθηκε από λάθος
δικαιώνεται κι επανέρχεται σε όλα όσα αποζητά. Στην
κατηγορία ετούτη μπορεί να ενταχθεί κάθε επερχόμενη
κοινωνική δικαιοσύνη και υπαρξιακή ολοκλήρωση.

Η εξάλειψη της δυστυχίας στο «Προξενιό της Άννας»
Η αφηγηματική λειτουργία της εξάλειψης της δυ-

στυχίας απουσιάζει από τη μυθοπλαστική εξέλιξη του
φιλμ. Αντί αυτής, τα γεγονότα εξελίσσονται χωρίς να
φέρνουν καμιά ευτυχία, καμιά χαρά. Η Άννα ναι μεν
κερδίζει μια μικρή μάχη αφού ήπια, αλλά με πείσμα,
διώχνει την κυρά της από τον προσωπικό της χώρο, το
φτωχό υπόγειο της χρόνιας δουλικής διαμονής της. Με
τον τρόπο αυτό επιδεικνύει τη δύναμη και την επίγνωσή

Η μορφολογία του σεναρίου

127



της, εξοστρακίζοντας από την ψυχή και το δωμάτιο
την υποκρίτρια κυρά. 

Στην πορεία θα φανεί πως η νέα κοπέλα κέρδισε
μεν τη μικρή μάχη, αλλά χάνει τον πόλεμο στο σύνολό
του (για την ώρα τουλάχιστον) ή όπως το συγκροτεί
αφηγηματικά η Κάλλας-Καλογεροπούλου «εκπληρώνει
την ανάγκη της» αλλά δεν θα «πετύχει τον στόχο της».
[Κάλλας-Καλογεροπούλου, 2006: 109]

Η γηραιά κυρία μπορεί να είναι πιο αδύναμη από
την ψυχοκόρη της, σωματικά, ηλικιακά, ακόμη και ηθικά,
αλλά η εξουσία που ασκεί στο σπίτι είναι αδιαμφισβήτητη.
Επομένως η μικρή νίκη της Άννας είναι προσωρινή, εί-
ναι μόνο η αναπόφευκτη αντίδραση αυτού που πνίγεται
και θέλει να πάρει μια μικρή ανάσα ελευθερίας. Μια
ψευδαίσθηση ελευθερίας. Η Άννα κερδίζει την ψευδαί-
σθηση, όχι και την ελευθερία. 

Από την άλλη, αν η ιστορία ιδωθεί πιο σφαιρικά,
πιο αποστασιοποιημένα από τα πολυποίκιλα σιωπηρά
συναισθήματα της Άννας, υπάρχει όφελος για τη νέα
κοπέλα. Είναι η εσώτερη συνειδητότητα και η συνειδη-
τοποίηση του πώς λειτουργεί ο μεσοαστισμός, η υπο-
κρισία και οι θλιβεροί κανόνες του. Η συνειδητοποίηση
πως εκεί μέσα δεν είναι παρά μια δούλα, όργανο και
παιχνίδι στα χέρια των αφεντικών. Καμιά προσωπική
επιθυμία, καμιά προσωπική χαρά, ούτε καν η φαντασίωση
μιας πιθανής χαράς. 

Στο «Προξενιό της Άννας» η εξάλειψη της έλλειψης
δεν επέρχεται αφού η αρχική επιθυμία, ο στόχος για
μια καινούρια, ελεύθερη ζωή δεν ευοδώνεται, αλλά
παρ’ όλα αυτά συντελείται μια πρόοδος, μια κάποια
βελτίωση. Πρόκειται για την έλευση της προσωπικής
συνείδησης μαζί με την επίγνωση της ταξικής ταυτότητας,
και βέβαια κάτι τέτοιο δεν είναι ούτε εύκολο, ούτε χαρ-

Ελευθερία Δημητρομανωλάκη

128



μόσυνο. Αποτελεί μια από τις τεράστιες κατακτήσεις
της ταινίας, καθώς εισάγει το ήθος, αλλά και το όριο
της προσωπικής επανάστασης.

-20- Επιστροφή: αναστοχασμός πριν το τέλος 
«Ο ήρωας επιστρέφει» [Propp, 1987: 65]. 

Η επιστροφή αποτελεί μια αφηγηματική γέφυρα
μεταξύ όσων έχουν επιτευχθεί και όσων μέλλεται να
συμβούν προς το τέλος της ιστορίας. Ο ακριβής ρόλος
της εξαρτάται από τη στόχευση της αφήγησης κατά τις
επακόλουθες εξελίξεις. 

Στην περίπτωση που ο ήρωας έχει νικήσει και απο-
λαμβάνει τ’ αγαθά της ευτυχίας, η επιστροφή σηματοδοτεί
την αγαλλίαση στον γενέθλιο τόπο, στην οικογενειακή
στέγη, στον αγαπημένο άνθρωπο, στην επιθυμούμενη
κατάσταση ζωής. Μπορεί να θεωρηθεί ως το κλείσιμο
ενός κύκλου ζωής κι ενός πλήρους κύκλου αφήγησης. 

Σε μια διαφοροποιημένη εκδοχή, αν ο ήρωας έχει
νικήσει, αλλά του επιφυλάσσονται κι άλλες περιπέτειες,
τότε η επιστροφή ενέχει τον ρόλο μιας προστατευμένης
ανάπαυλας, ενός αναστοχασμού ή απολογισμού πε-
πραγμένων [Propp, 1987: 62]. Πολύ συχνά η αφήγηση
προετοιμάζει ένα νέο κύκλο περιπετειών για τον ήρωα
και τους συμμάχους του, ενώ έχει ήδη κλείσει πλήρως
ο προηγούμενος κύκλος, είτε με νίκη είτε με ήττα. Τότε
η επιστροφή αποκτά όλα τα χαρακτηριστικά της μετα-
κίνησης προς τη μάχη –15η λειτουργία– μια μετακίνηση
που δίνει έδαφος και συγκροτησιακό περιβάλλον στη
νέα επερχόμενη σύγκρουση. 

Η επιστροφή στο «Προξενιό της Άννας»
Η επιστροφή της Άννας αποτελεί επιστροφή στην

προηγούμενη κατάσταση με την οδύνη της επίγνωσης.

Η μορφολογία του σεναρίου

129



Είναι η επιστροφή του ηττημένου που κέρδισε τη μικρή
μάχη, αλλά καταλαβαίνει πως οι δυνάμεις του περι-
βάλλοντος είναι ισχυρότερες και θα χάσει τον αγώνα
στο σύνολό του. Η Άννα εν τέλει είναι μετανάστης στο
σπίτι των αφεντικών και ως τέτοια επιστρέφει εκεί. 

Τι σημαίνει γυναίκα μετανάστης το αποδίδουν τα
στοιχεία που παραθέτει η Μαρία Κομνηνού στο κείμενό
της για τη μετανάστευση στο σύνολο του έργο του
Παντελή Βούλγαρη, στοιχεία συγκλονιστικά εύγλωττα:

«Σύμφωνα με τα στοιχεία του ΟΗΕ, οι γυναίκες α-
ποτελούν το 70% των φτωχών στον κόσμο και αντιμε-
τωπίζουν επιπλέον διακρίσεις εξαιτίας του φύλου τους.
Αντιπροσωπεύουν το 40% του παγκόσμιου εργατικού
δυναμικού στον αγροτικό τομέα, αλλά κατέχουν μόλις
το 1% της γης. Τα 2/3 των παιδιών στον κόσμο που δεν
πηγαίνουν σχολείο είναι κορίτσια. Τέλος, 4.000.000 γυ-
ναίκες και κορίτσια πωλούνται κάθε χρόνο με προορισμό
την πορνεία, την οικιακή δουλεία ή τον καταναγκαστικό
γάμο.» [Κομνηνού, 2007: 283]. 

Όπως θα φανεί στο τέλος της ταινίας, για τη νεαρή
Άννα οι επιλογές κινούνται κάπου ανάμεσα στην οικιακή
δουλεία και τον καταναγκαστικό γάμο. Για την ακρίβεια
ούτε τον καταναγκαστικό γάμο με τη μορφή προξενιού
δεν έχει σαν επιλογή.

-21- Καταδίωξη: επιθετικές δράσεις με επιτάχυνση εξε-
λίξεων 
«Ο ήρωας υφίσταται καταδίωξη» [Propp, 1987: 62]. 

Η πράξη της καταδίωξης εμφανίζεται μετά τις λει-
τουργίες της νίκης και της εξάλειψης της δυστυχίας,
τόσο στην περίπτωση που οι θετικές εξελίξεις δίνονται
ξεκάθαρα και αδιαμφισβήτητα από τη δράση και την

Ελευθερία Δημητρομανωλάκη

130



εκπλήρωση των επιθυμιών του ήρωα, όσο και στην πε-
ρίπτωση που εμφανίζουν αοριστία ή απροσδιοριστία.
Στην ουσία, η καταδίωξη αποτελεί μια επέκταση της
αφήγησης, δημιουργεί ένα νέο σασπένς του οποίου η
θετική έκβαση οδηγεί στη σίγουρη και καθολική νίκη
του ήρωα, οδηγώντας τον στην αναγνώριση και την
απόδοση τιμών, που σε πολλές αφηγήσεις συνδυάζεται
με ένα γάμο, ο οποίος σηματοδοτεί εκτός από την κα-
τάκτηση συναισθηματικής ολοκλήρωσης και την κοι-
νωνική ανέλιξη και επιβράβευση. 

Ως αφηγηματική λειτουργία η καταδίωξη αποτελεί
μια μορφή δολιοφθοράς, και οι παράμετροι που τη
συγκροτούν αντιστοιχούν σ’ αυτήν [Propp, 1987: 37-
41]. Οι εκφάνσεις της προσομοιάζουν, διαπράττεται δε
από τον βασικό ανταγωνιστή του ήρωα ή κάποιον ε-
ντεταλμένο απ’ αυτόν, με μόνη διαφορά πως συχνά εμ-
φανίζεται ηπιότερη από τη δολιοφθορά, καθώς έχει
ήδη επέλθει μια σημαντική ήττα για τον ανταγωνιστή,
δίνοντας το συγκριτικό πλεονέκτημα στον ήρωα. Όταν
επισυμβαίνει η καταδίωξη μπορεί να εμφανίσει μεγάλη
επικινδυνότητα, τέτοια που να πάρει τη θέση της δο-
λιοφθοράς ώστε ν’ ανοίξει ένας νέος κύκλος αφήγησης
[Propp, 1987: 65]. 

Οι περιπτώσεις καταδίωξης σύμφωνα κατά Propp
είναι: 

«1. Ο διώκτης πετάει πάνω από τον ήρωα...
2. Απαιτεί τον ένοχο... 
3. Μεταμορφώνεται με ταχύτητα σε διάφορα ζώα

και καταδιώκει τον ήρωα... 
4. Οι διώκτες μεταβάλλονται σε ελκυστικά αντικεί-

μενα και στέκονται στον δρόμο του ήρωα... 
5. Ο διώκτης προσπαθεί να καταβροχθίσει τον

ήρωα... 

Η μορφολογία του σεναρίου

131



6. Ο διώκτης προσπαθεί να σκοτώσει τον ήρωα... 
7. Επιχειρεί να ροκανίσει το δέντρο, πάνω στο

οποίο καταφεύγει για να σωθεί ο ήρωας...» [Propp,
1987: 62,63].

Στις φιλμικές αφηγήσεις παρατηρείται ευκρινώς
ότι η καταδίωξη εμφανίζει μια ιδιαίτερη δυναμική
δράσης, όλα γίνονται γρήγορα στο πλαίσιο του κυνη-
γητού, καθώς ο ήρωας και ο ανταγωνιστής –ή ο εντε-
ταλμένος του– μετακινούνται συνεχώς. Τα παραδείγματα
που παραθέτει ο Propp μιλούν για κυνήγι, για πτήση,
για τρέξιμο και συνεχείς εναλλαγές μορφών και τόπων,
για διωκτικές καταστάσεις με στόχο να πληγεί ο ήρωας
[Propp, 1987: 62-63 κ. 137]. 

Μια τέτοια αφηγηματική διαχείριση πιθανόν οφεί-
λεται στο ότι η μυθοπλασία βαίνει πια προς το τέλος
της και οι εξελίξεις επιταχύνονται για λόγους ρυθμού
και έντασης. Οι ικανότητες του ήρωα είναι ήδη γνωστές
από τους προηγούμενους χειρισμούς του, άρα ετούτη
η επαναληπτική διαδικασία αποκτά νέο νόημα με την
εγρήγορση του ρυθμού, ενώ παράλληλα τίθεται στον
ήρωα μια επιπλέον δυσκολία μέσω της επιτάχυνσης,
αφού αυτός φέρει ήδη την κόπωση του αγώνα και
αποζητά ν’ απολαύσει κάπου ήρεμα τη νίκη και τις κα-
τακτήσεις του.

Η καταδίωξη στο «Προξενιό της Άννας»
Οι εξουσιαστικοί μηχανισμοί ποτέ δεν παραιτούνται

εύκολα. Για την Άννα εξουσιαστικός μηχανισμός είναι
η οικογένεια, για τη γηραιά κυρία είναι η επέλαση των
γηρατειών και η απειλή του θανάτου, για την οικογένεια
εξουσιαστικός μηχανισμός είναι η επιθυμία της γηραιάς
κυρίας. Αυτοί οι εξουσιαστικού μηχανισμοί θα λειτουρ-
γήσουν ώστε να επανέλθει η τάξη.

• Η γηραιά κυρία στρεβλώνει τα γεγονότα με τον

Ελευθερία Δημητρομανωλάκη

132



τρόπο που τη συμφέρει, καταλογίζοντας στην Άννα
απρέπεια, αγένεια, θράσος. Οι άλλες γυναίκες από πάνω
της προσπαθούν να τη συνεφέρουν από τη σύγχυση.
Ο σύντομος διάλογος των γυναικών καθιστά σαφές
πως η κυρά δε θ’ αφήσει την ψυχοκόρη να φύγει.

• Ο Θόδωρος κάνει έμμεσο ηθικό και συναισθηματικό
εκβιασμό στην Άννα για να μείνει –αφού πρώτα την
περάσει από ανάκριση για να βεβαιωθεί πως δε συνέβη
κάτι το άπρεπο με τον υποψήφιο γαμπρό (ώστε να προ-
ληφθεί μια ανεπιθύμητη εγκυμοσύνη που θα έθετε σε
ταλαιπωρίες την οικογένεια και θα ήταν πλήγμα για
τον αστικό καθωσπρεπισμό της). Όπως επισημαίνει η
Εύα Στεφανή για τη στάση του: «η κυνικότητα, το ύφος
των ερωτήσεων, οι λέξεις που χρησιμοποιεί, καθώς επι-
χειρεί να της αποσπάσει προσωπικές πληροφορίες κι-
νούνται ανάμεσα στην επιτήρηση και τη σεξουαλική
παρενόχληση.» [Στεφανή, 2007: 87].

• Ο Γιώργος καλεί τη μάνα της Άννας να έρθει αυ-
θημερόν από το χωριό για να μπουν τα πράγματα σε
τάξη. Πράγματι το δυνατό χαρτί εκβιασμού της Άννας
είναι η πραγματική της οικογένεια. Η μάνα της.

Από δω και πέρα καμιά λειτουργία δεν τελείται επ’
ωφελεία της Άννας. 

Ο ερχομός της μητέρας της επιβεβαιώνει τη θέση
της Άννας ως δούλας. Το βραδινό δείπνο είναι μια
σκηνή καταδίκης για την Άννα, όπου όλοι συνυπογρά-
φουν τη μοίρα της. Μια συνταρακτική σκηνή προδοσίας
από όλους. Συγγνωστή πάλι από όλους. 

Οι σκηνές των διαβουλεύσεων της οικογένειας κά-
νουν διακριτά τα προτάγματα, τις αλήθειες πίσω από
κάθε συγκεκριμένη ενέργεια από πλευράς των προσώ-
πων, την ιδιαίτερη νοηματοδότηση που κάθε πράξη
προσλαμβάνει με βάση τη συνθήκη σιωπηρού πολέμου

Η μορφολογία του σεναρίου

133



ανάμεσα στη γηραιά κυρία και την ψυχοκόρη της. Η
Άννα έχει κερδίσει την οδυνηρή επίγνωση, αλλά νικητής
είναι η οικογένεια που σύσσωμη επιτίθεται στην απειλή,
στην υποτιθέμενη εξέγερση της νέας. Ο καθένας με
τον τρόπο του προσβάλλει την αδύναμη κοπέλα που
δεν έχει κανένα μέσο στήριξης του εαυτού της. Ο
καθένας βάζει κι ένα καρφί προδοσίας, άλλος μικρότερο,
άλλος μεγαλύτερο: η γραία λέει ψέματα δολοπλοκώντας
και προσβάλλοντας την Άννα πίσω από την πλάτη της∙
η κόρη που πρότεινε το προξενιό συμπαραστέκεται
στη μάνα της και υπαναχωρεί∙ ο άντρας του σπιτιού, ο
Θόδωρος, αυτός δε χάνει την ευκαιρία να προσβάλλει
ύπουλα την Άννα, αμφισβητώντας την αγνότητά της
και κρατώντας για το άτομό του τον ρόλο του εξουσιά-
ζοντα ανακριτή που συμπληρώνει την επιβολή με αδιά-
ντροπα βλέμματα στο θύμα του. 

Κι όμως θα μπορούσαν να είχαν κρατήσει την Άννα
κοντά τους με πιο ειλικρινή και άμεσο τρόπο, δηλώνοντας
πως δε θέλουν να τους φύγει, πως τη χρειάζονται. Δεν
το έκαναν. Ο τρόπος που λειτουργούν είναι δείκτης για
τις ποιότητες που ο καθένας φέρει ως προσωπικότητα,
για τις ποιότητες που μια κοινωνία αναπτύσσει μέσα
από τα μέλη της και στα μέλη της. 

Από την άλλη ο τρόπος που κάποιος χάνει και το τι
μπορεί να βιωθεί ως ήττα, αποτελεί τον ανοιχτό δρόμο
της ζωής. Η σιωπή της Άννας είναι μια απάντηση σε
όλους και προπαντός μια απάντηση στον ίδιο τον εαυτό
της. Πρόκειται για τη σιωπή της επίγνωσης ή της επί-
γνωσης που σημαδεύεται από τη σιωπή. 

Ελευθερία Δημητρομανωλάκη

134



IV. ΤΕΛΟΣ ΚΑΙ ΕΠΙΛΟΓΟΣ ΤΗΣ
ΣΕΝΑΡΙΑΚΗΣ ΜΥΘΟΠΛΑΣΙΑΣ
«Τέλος, απεναντίας, είναι αυτό που υπάρχει μετά από κάτι
άλλο κατά αναγκαία ή πιθανή συνέπεια∙ ύστερα απ’ αυτό

δεν υπάρχει τίποτ’ άλλο.» (1450b, 28-30) 
Αριστοτέλης, Ποιητική (μτφρ. Στάθης Δρομάζος).

Η ΔΙΑΣΩΣΗ ΩΣ ΠΙΘΑΝΟ ΤΕΛΟΣ
Το τέλος της αφήγησης, κάθε αφήγησης, πεζογρα-

φικού, σεναριακού ή φιλμικού κειμένου είναι το πιο
σημαντικό τμήμα σε σχέση με τη νοηματοδότηση ολό-
κληρης της ιστορίας απ’ αρχής μέχρι τέλους. Σύμφωνα
με τον Αριστοτέλη: «τέλος είναι αυτό που υπάρχει μετά
από κάτι άλλο κατά αναγκαία ή πιθανή συνέπεια. Ύστερα
απ’ αυτό δεν υπάρχει τίποτ’ άλλο.» [Αριστοτέλης, Ποιητική,
μτφρ. Δρομάζου: 233].

Μετά το τέλος δεν υπάρχει τίποτε άλλο ως αφήγηση,
κι ίσως γι’ αυτό το τέλος, το κάθε τέλος δεν μπορεί
παρά να γίνει η διατομή της αλήθειας. Η μη-λήθη. Η
επινοημένη ή πραγματική ιστορία και η πλοκή αυτής
πράγματι τελειώνουν, αλλά αναπόφευκτα υπάρχει μια
συνέχεια στη σκέψη του θεατή, που αναμετράται μ’
αυτό που είδε, ιδίως αν αυτό ήταν μεστό νοημάτων.

Η Χριστίνα Κάλλας-Καλογεροπούλου επισημαίνει
τη σπουδαιότητα του τέλους στο σενάριο:

«Όπως και να ονομάσουμε το τελικό σημείο της
σεναριακής δομής, το βέβαιο είναι ότι πρόκειται για τη

135



στιγμή της αλήθειας, καθώς εδώ θα λάβουμε επιτέλους
απαντήσεις τόσο όσον αφορά τη μεταμόρφωση του
ήρωα όσο και την επίλυση.» [Κάλλας-Καλογεροπού-
λου,2006: 276].

Το κομβικό μεσαίο μέρος της αφήγησης κρατά μια
ανοδική πορεία ενεργητικού κρεσέντο, με τα νοήματα
να βαίνουν παράλληλα σημαινόμενα δίπλα στα εμφατικά
σημαίνοντα της δράσης. Στο τέλος της αφήγησης έρ-
χεται η στιγμή ν’ αποκαλυφθούν τα νοήματα ως τέτοια
μέσα από τις ηπιότερες επαναληπτικές μορφές της
πράξης. Στο τέλος δηλαδή, το ενέργημα αυτό καθ’ ε-
αυτό ατονεί ως εξελικτική μορφή της αφήγησης –αφού
στόχοι και ανάγκες έχουν καλυφθεί θετικά ή αποκαλυφθεί
αρνητικά– κι εντείνεται, εξαίρεται ως καθαρό νόημα. 

Ο Ricoeur στο αποκαλυπτικό κείμενό του για την
Αφηγηματική Λειτουργία συνδέει το τέλος της ιστορίας
και την κατανόηση αυτής με όλη την προηγηθείσα εξέ-
λιξη:

«Η κατάληξη της ιστορίας είναι ο πόλος έλξης της
όλης ανάπτυξης. ...Κοιτάζοντας προς τα πίσω, από την
έκβαση προς τα επεισόδια που οδήγησαν σ’ αυτήν,
πρέπει να μπορούμε να πούμε πως αυτό το τέλος απαι-
τούσε αυτό το είδος των επεισοδίων κι αυτό το είδος
των πράξεων. Αλλά αυτή η προς τα πίσω ματιά γίνεται
δυνατή από την τελεολογική κίνηση που κατευθύνεται
από τις αναμονές μας όταν παρακολουθούμε μια ιστορία.
Αυτό είναι το παράδοξο του ενδεχόμενου –που κρίνεται
αποδεκτό "κατόπιν όλων τούτων"– που χαρακτηρίζει
την κατανόηση κάθε αφηγημένης ιστορίας.» [Ricoeur,
1990:106 και 133, 134].

Αν παραλληλιστεί η αφήγηση μιας ιστορίας με μια
διαδρομή που έχει αφετηρία και προορισμό, ας υποτεθεί
μια διαδρομή με τραίνο ή με λεωφορείο με ενδιάμεσες

Ελευθερία Δημητρομανωλάκη

136



στάσεις, θα είναι αδύνατον να ταξιδέψει κάποιος αν
δεν ξέρει που πάει, αν δεν ξέρει το καταληκτικό σημείο
προορισμού και το γιατί πάει εκεί. Μόλις βρει το σημείο
του τέλους της διαδρομής και τον σκοπό αυτής της κα-
τάληξης, τότε μόνο μπορεί να βρει τον καταλληλότερο
δρόμο και τρόπο για να πάει εκεί. Τότε θ’ αποκτήσουν
νόημα και θ’ αναδυθούν οι ενδιάμεσες στάσεις. Τότε
μόνο θα μπορεί ν’ αποφασίσει αν θα πάει δια της
ευθείας οδού ή δια της τεθλασμένης, αν θα κάνει πολλές
στάσεις για ν’ απολαύσει το τοπίο ή αν θα ταξιδέψει ex-
press. 

Ο Ricoeur το επισημαίνει με τον φιλοσοφικό αφη-
γηματικό στοχασμό του: «Η κατάληξη της ιστορίας
είναι ο πόλος έλξης της όλης ανάπτυξης.» [Ricoeur,
1990:106].

-22- Διάσωση: πάταξη κινδύνου, σταθεροποίηση κα-
τακτήσεων 
«Ο ήρωας σώζεται από την καταδίωξη» [Propp,
1987:63]

Η διάσωση από την καταδίωξη αποτελεί μια αφη-
γηματική λειτουργία που αντιστοιχεί με τη νίκη ως
λήξη της πάλης ή ενδεχομένως με τη σωτηρία από την
όποια αρχική δολιοφθορά. Πολύ συχνά η μυθοπλασία
μένει ανολοκλήρωτη αν κλείσει απλά με μια νίκη, μοιάζει
σαν ν’ απαιτείται μια εδραίωση της εξέλιξης του ήρωα,
μια σταθεροποίηση των κατακτήσεων μέσα από τις
περιπέτειες. Ετούτον τον ρόλο επιτελεί η διάσωση. Η
διήγηση έχει φτάσει ήδη στο αποκορύφωμά της με
την πλήρωση των επιθυμιών του κεντρικού προσώπου
μέσα από τη νίκη, την εξάλειψη της δυστυχίας κι ενδε-
χομένως την επιστροφή. Επομένως η αφήγηση μπορεί

Η μορφολογία του σεναρίου

137



να ολοκληρωθεί σ’ ετούτο το σημείο ως κλείσιμο, ως
αίσιο τέλος. Και πράγματι πολλές φορές έτσι γίνεται
στις μυθοπλαστικές αφηγήσεις. 

Το επισημαίνει ο Propp διευκρινίζοντας:
«...Στο σημείο της διάσωσης από την καταδίωξη

πάρα πολλά παραμύθια τελειώνουν. Ο ήρωας φτάνει
στο σπίτι του, κατόπιν, αν έχει βρει μια κοπέλα, πα-
ντρεύεται, κ.ο.κ.» [Propp, 1987:65].

Συμπληρώνοντας τον Propp, μπορεί να ειπωθεί
πως στο σημείο ετούτο ολοκληρώνεται η φιλμική μυ-
θοπλασία. Μόνο που η διάσωση, η σωτηρία της ψυχής
ή η απόλαυση του σώματος του αγαπημένου άλλου, η
όποια απόκτηση του ποθητού αγαθού ή αντικειμένου,
μπορεί τελικά να μείνει μετέωρη για το μέλλον, αφή-
νοντας την ιστορία ν’ απλώσει μέσα στην πραγματικότητα
και να εξελιχθεί εκεί. 

Η διάσωση στο «Προξενιό της Άννας» 
Στην ιστορία της Άννας η αφήγηση ολοκληρώνεται

ένα βήμα πριν τη διάσωση, πολλά βήματα πριν τη
θετική έκβαση. Αν στόχος και κρυφή επιθυμία της κο-
πέλας είναι μια κάποια ελευθερία, αν η συγκατάβασή
της στο προξενιό με έναν άνθρωπο της τάξης της,
έντιμο κι εργατικό, προέκυψε από μια περιέργεια ζωής,
από μια ανάγκη να πάρει γεύση ζωής δική της κι όχι
των άλλων, αυτή η ανάγκη μένει μετέωρη. 

Το πιο τραγικό και συγκλονιστικό σημείο της
ιστορίας είναι πως εμφανίζεται αφηγηματικά μια ενδε-
χόμενη διάσωση μέσα από την παρουσία της μάνας
της, η οποία έρχεται από το χωριό. Η μάνα όμως ου-
σιαστικά κλήθηκε από την οικογένεια για να συμμετέχει
στον ηθικό εκβιασμό. Μια μάνα, ταλαίπωρη κι αυτή, δεν
έρχεται για να τη σώσει, έρχεται για να της πει να κάνει

Ελευθερία Δημητρομανωλάκη

138



υπομονή δυο χρόνια ακόμη μέχρι να μεγαλώσουν τ’
αδέλφια της και να μπορέσουν μόνα να σταθούν στα
πόδια τους, χωρίς τη δική της βοήθεια. Η μάνα βάζει
το τελευταίο καρφί της προδοσίας από ανάγκη.

Τα χαράματα της επομένης η μητέρα της Άννας
φεύγει για το χωριό. Όταν μάνα και κόρη μένουν μόνες
στον σταθμό του τραίνου, η αλήθεια αποκαλύπτεται
στο σπαρακτικό μεγαλείο της. Το πρόβλημα της Άννας
όχι μόνο δε λύνεται, αλλά απεναντίας θα πρέπει να με-
τατεθεί. Η νέα γυναίκα θα πρέπει να κάνει υπομονή
δυο χρόνια ακόμη, συντηρώντας την οικογένεια στο
χωριό, μέχρι να ξενιτευτεί ο πιο μικρός αδελφός και να
«ξεπεταχτεί και η μικρή». Η μάνα πληροφορεί την πα-
ραδουλεύτρα κόρη της πως ο κυρ-Θόδωρος θα της
βάλει και 500 δραχμές παραπάνω μισθό. Και η μάνα
συμπληρώνει: «Καλοί άνθρωποι... Κάνε τους κι εσύ τα
χατίρια...» Για τη μητέρα της Άννας είναι καλοί άνθρωποι
αφού μπορούν κι εξαγοράζουν τις προδοσίες και τις
υποκρισίες τους, είναι καλοί άνθρωποι αφού τιμούν τη
γηραιά μητέρα τους και της κάνουν τα χατίρια, αφού
ακολουθούν τις προσταγές της εκκλησίας. Και πράγματι
μπορεί να είναι καλοί άνθρωποι, άλλωστε ποιος είναι
αναμάρτητος για να κρίνει. 

Μόνο που η Άννα ξέρει πια.
Έμαθε πως δε θα μπορέσει ποτέ ξανά να διηγηθεί

τα όνειρά της στην γραία κυρά την ώρα που της ράβει
τα φουστάνια. Έμαθε πως δε θα μπορέσει ποτέ πια να
κάνει δουλειές χωρίς να νιώθει ψυχοκόρη. Κόρη όχι
της ψυχής, αλλά κόρη της δουλείας. 

Σε δυο μέρες έμαθε τι είναι η ζωή.
Ετούτος ο ορίζοντας των ματαιωμένων προσδοκιών

και της επίγνωσης δίνει στο φιλμ τη ρεαλιστική του
θέση, την ανοιχτή ματιά στην πραγματικότητα, έχοντας

Η μορφολογία του σεναρίου

139



κάνει μια εγκάρσια τομή στο βάθος του ατομικού και
κοινωνικού υπάρχειν. 

Ελευθερία Δημητρομανωλάκη

140



ΕΠΙΛΟΓΟΣ
Μετά τη διάσωση η αφήγηση βαίνει προς την ολο-

κλήρωσή της, προς το τέλος της, αν δεν έχει ήδη τελει-
ώσει με τη διάσωση ή με την εξάλειψη της έλλειψης
και την πλήρωση των επιθυμιών των δρώντων προσώ-
πων. 

Ο Propp αναλύει ακόμη εννιά λειτουργίες (23-31)
[Propp, 1987: 66-72], οι οποίες ουσιαστικά συγκροτούν
τον επίλογο της ιστορίας και της αφήγησης. Μια προ-
σεκτική επισκόπηση των πράξεων που επισυμβαίνουν
προς το τέλος της μυθοπλασίας αναδεικνύει πως απο-
τελούν πιο ήπιες επαναλήψεις προηγούμενων λειτουρ-
γιών, με διαφοροποίηση μόνο ως προς την ένταση των
συγκρούσεων, με αφηγηματικό στόχο την αποφόρτιση
και τον επίλογο, μαζί με την απόδοση νοήματος. Υπό
μία έννοια αναδιπλώνουν την πλοκή, απλώνουν κι επε-
κτείνουν για λίγο ακόμη τον μύθο μέσω μιας μορφολο-
γικής επανάληψης, αξιοποιώντας τα γνωστά στάδια
σύγκρουσης:

δοκιμασία – αντίδραση στη δοκιμασία 
ή
πάλη – νίκη και επιβράβευση για τον ήρωα 
ή 
πάλη – ήττα και τιμωρία για τον ανταγωνιστή. 

Ο στόχος ετούτης της μυθοπλαστικής αναδίπλωσης
δεδομένων που έχουν ήδη αναδειχθεί, όπως για παρά-

141



δειγμα η νίκη του ήρωα, είναι να σταθεροποιηθεί το
αποτέλεσμα των εξελίξεων γι’ αυτόν μέσα από ένα νέο
μικρο-κύκλο της περιπέτειας και να δοθεί εν τέλει ο ε-
πίλογος του μύθου, ένα αφηγηματικό "δια ταύτα" που
εμπερικλείει το νόημα. Η τακτική αυτή προς την τελική
έκβαση, εμφανίζεται συνήθως σε φιλμικές μυθοπλασίες
που ακολουθούν τη λογική του ευτυχούς τέλους και
θέλουν να εδραιώσουν τα αποτελέσματά του. Όμως
και πάλι μπορεί μια νέα ανατροπή, να οδηγήσει σ’ ένα
αναπάντεχο διαφοροποιημένο ή αμφίσημο τέλος. 

Ο νέος αφηγηματικός κύκλος, η νέα κίνηση κατά
Propp [Propp, 1987:65,66], υπενθυμίζει στον ήρωα (και
στον θεατή) πως ποτέ μια κατάκτηση δεν είναι τελεσίδικη,
πως ο αγώνας –από τον πιο μικρό μέχρι τον πιο μεγά-
λο– συνοδοιπορεί με την περιπέτεια της ζωής κάθε αν-
θρώπου, άρα και κάθε μύθου που αντανακλά το αν-
θρώπινο αιτούμενο. Συνακόλουθα, η συνέχιση της ιστο-
ρίας με νέες αφηγηματικές κινήσεις αναδεικνύει μέσα
από τη μυθοπλαστική επανάληψη των πραξιακών μο-
τίβων:

-α- το επιστέγασμα και τον επίλογο της ιστορίας 
ή/ και ενδεχομένως 
-β- τη συνέχιση της ιστορίας με νέες περιπέτειες

για τον ήρωα. 
Στην περίπτωση των νέων εξελίξεων, των νέων κι-

νήσεων, παρατηρείται μια αφηγηματική σπείρα, αφού
η αφήγηση ξαναγυρίζει στις βασικές λειτουργίες –όπως
έχουν ήδη αναπτυχθεί– και οι λειτουργίες του επιλόγου
γίνονται προκαταρκτικές πράξεις και ενεργήματα για
μια νέα πλοκή. 

Ελευθερία Δημητρομανωλάκη

142



-23- Μη αναγνωρίσιμη άφιξη: προσομοιάζει με διε-
ρεύνηση 
«Ο ήρωας αγνώριστος φτάνει στο σπίτι του ή σε άλλη
χώρα.» [Propp:1987:66]

Η μη αναγνωρίσιμη άφιξη, ενέχει ένα στοιχείο ηθε-
λημένης παραπλάνησης από πλευράς του ίδιου ήρωα,
ώστε να δημιουργήσει συνθήκες διερεύνησης για την
κατάσταση που επικρατεί στο κατακτημένο πεδίο του
ή τις συνθήκες που έχουν διαμορφωθεί μετά τη νίκη
του. Η λειτουργία αυτή προσομοιάζει με τη διερεύνηση
κατά την έναρξη της αφήγησης, μόνο που εδώ αντί να
πράττεται από τον ανταγωνιστή ή κάποιον άνθρωπό
του, πράττεται από τον ίδιο τον ήρωα [Propp:1987:66,67]. 

Επίσης πολύ συχνά εμφανίζει στοιχεία μεταμόρ-
φωσης [π.κ.] με στόχο το συγκριτικό πλεονέκτημα
έναντι των αντιπάλων του, όπως στο παράδειγμα που
αναφέρει ο Propp για τον ήρωα: «Φτάνει σε άλλον βα-
σιλιά, μπαίνει στην κουζίνα ως μάγειρος ή υπηρετεί ως
ιπποκόμος». [Propp, 1987: 67]

-24- Αβάσιμες απαιτήσεις: σφετερισμός από ανταγω-
νιστή 
«Ο ψεύτικος ήρωας προβάλλει αβάσιμες απαιτήσεις.»
[Propp, 1987: 67]

Πρόκειται για πράξη ενός νέου ανταγωνιστή που
θα μπορούσε να σφετεριστεί την κατάκτηση του ήρωα
ή που ενδεχομένως θα είχε τις ικανότητες να κρατήσει
ο ίδιος τα κεκτημένα, αλλά η ισχυρή θέση και οι ικανό-
τητες του ήρωα δεν τον αφήνουν. Η λειτουργία αυτή
προσομοιάζει με τη διερεύνηση από πλευράς του αρχι-
κού ανταγωνιστή ή με την εξαπάτηση, όπως συναντώ-
νται στην έναρξη της αφήγησης [Propp, 1987: 67].

Η μορφολογία του σεναρίου

143



-25- Δύσκολο πρόβλημα: προσομοιάζει με δοκιμασία 
«Στον ήρωα τίθεται δύσκολο πρόβλημα.» [Propp,
1987: 67]

Η έννοια του προβλήματος προς το τέλος της αφή-
γησης παρουσιάζει κοινά στοιχεία με τη δοκιμασία του
μελλοντικού δωρητή, η οποία επιτελεί ένα ρόλο κριτικής
αποτίμησης και ενδυνάμωσης του ήρωα για τη μάχη
που θ’ ακολουθήσει. Το δύσκολο πρόβλημα εδώ έχει
την έννοια μιας καταληκτικής δοκιμασίας λίγο πριν
αποκτήσει ο άξιος ήρωας τα επιθυμούμενα [Propp,
1987:74]. Πρόκειται για μια εξομοίωση κατά Propp, που
υφίσταται σε κάθε περίπτωση διπλής μορφολογικής
σημασίας, δηλαδή σε κάθε περίπτωση που μιας λει-
τουργία προσομοιάζει με μια άλλη [Propp, 1987: 73-
77].

-26- Λύση: προσομοιάζει με επιτυχή έκβαση της δοκι-
μασίας
«Το πρόβλημα λύνεται.» [Propp, 1987: 68]

Παρατηρείται ότι στο σημείο ετούτο της εξέλιξης
η λύση παρουσιάζει κοινά στοιχεία με τη σωστή αντα-
πόκριση του ήρωα στη δοκιμασία και την απόκτηση
βοήθειας από πλευράς του δωρητή. Στην περίπτωση
που το προηγηθέν δύσκολο πρόβλημα οδηγεί σε μάχη,
τότε η λύση του προβλήματος παίρνει τη μορφή της
νίκης [Propp, 1987: 74]. Επιπλέον εδώ –όπως αντίστοιχα
στον κύκλο της δοκιμασίας– η επιτυχής ανταπόκριση
του ήρωα ωθεί τα γεγονότα σε μια ευρύτερη επίλυση
δυσκολιών ή κρίσεων που έχουν ανακύψει, με αποτέ-
λεσμα ευνοϊκό τόσο για τον ίδιο όσο και για την
κοινότητα στην οποία εντάσσεται. 

Ελευθερία Δημητρομανωλάκη

144



-27- Αναγνώριση: επιβεβαίωση, δικαίωση του ήρωα 
«Τον ήρωα τον αναγνωρίζουν.» [Propp, 1987: 69]

Η αναγνώριση σηματοδοτεί την επιβεβαίωση του
ήρωα ως τέτοιου, την αποδοχή των ικανοτήτων και της
σπουδαιότητας του ρόλου του στην κοινωνία που ε-
ντάσσεται. Επιπρόσθετα αποτελεί δικαίωση για τους
κόπους και τους αγώνες του στην πορεία της ιστορίας,
είτε προσωπικούς είτε συλλογικούς, δικαίωση που πραγ-
ματώνεται μέσα από την εύνοια και τα θετικά συναι-
σθήματα του περιβάλλοντός του. Με την αναγνώριση
συμβολοποιείται κατά τη μυθοπλασία η έννοια της
αξιοσύνης και η επιλογή του ποια θα είναι η επιβράβευση
υποδηλώνει και το αξιακό σύστημα μιας κοινωνίας
[Propp, 1987: 69].

-28- Ξεσκέπασμα – ξεμασκάρεμα: μορφή τιμωρίας
και απαξίωσης 
«Ο ψεύτικος ήρωας, ή ο ανταγωνιστής, ο κακοποιός,
ξεσκεπάζεται.» [Propp, 1987: 69]

Σύμφωνα με τον Propp: «Αυτή η λειτουργία τις πε-
ρισσότερες φορές συνδέεται με την προηγούμενη. Κά-
ποτε είναι το αποτέλεσμα ενός άλυτου προβλήματος
(ο ψεύτικος ήρωας δεν μπορεί να σηκώσει τα κεφάλια
του δράκοντα)» [Propp, 1987: 69].

Η ματαίωση του νέου εμφαινόμενου ανταγωνιστή
(ή ενδεχομένως κάποιου επιγόνου του αρχικού και βα-
σικού ανταγωνιστή), η ακύρωση της επιθυμίας του,
συντελείται μέσα από την επικράτηση του ήρωα. Αν
πρόκειται για ανταγωνιστή, αυτός τιμωρείται από τη
μη ευόδωση των προσωπικών στόχων του. Αν πρόκειται
για κακοποιό που έχει τελέσει αδίκημα ενάντια στον
ήρωα και το περιβάλλον του, τότε το ξεσκέπασμα είναι

Η μορφολογία του σεναρίου

145



απαραίτητο για την έλευση της δικαιοσύνης μέσω της
επερχόμενης τιμωρίας.

-29- Μεταμόρφωση: αλλαγή μορφής, εξέλιξη, μετάβαση
αλλού 
«Στον ήρωα δίνεται νέα όψη.» [Propp, 1987: 69]

Η μεταμόρφωση ως έννοια χρήζει ιδιαίτερης προ-
σοχής –που ξεπερνά την παρούσα έρευνα– διανοίγοντας
ένα νέο πεδίο στοχασμού λόγω του ότι οι εκφάνσεις
της σηματοδοτούν την άρρηκτη σχέση της με διαφο-
ρετικά συστήματα σκέψης τα οποία έλκουν τη θεματο-
λογία τους από την ανθρώπινη κατάσταση και ταυτότητα.
Θεολογία, φιλοσοφία, ψυχολογία, βιολογία, πολιτική,
κοινωνιολογία, λογοτεχνία, τέχνη, όλες οι επιστήμες του
ανθρώπου, κάθε μια από τη δική της προοπτική, έχουν
μελετήσει την έννοια της μεταμόρφωσης, στην κυριο-
λεκτική ή τη συμβολική της διάσταση. Το πολύπλευρο
επιστημονικό έργο της Πέπης Ρηγοπούλου στο σύνολό
του αποτελεί μια πολυπρισματική θεώρηση της μετα-
μόρφωσης του εαυτού ως σώμα και ως ύπαρξη στην
αναπαραστατική τέχνη και στις αποτυπώσεις των μύθων,
αναδεικνύοντας πρωτίστως τον ρόλο της ίδιας της
τέχνης ως μιας μεταμορφωτικής και επαναστατικής
διαδικασίας και δίνοντας φιλοσοφική εμβάθυνση και
δυναμικό εφαλτήρα για προσεγγίσεις που άπτονται
των αναφερόμενων κατευθύνσεων γύρω από τη μετα-
μόρφωση στην τέχνη και τη ζωή [βλ. Ρηγοπούλου 1994,
2003, 2016].

Υπό το πρίσμα της αφηγηματικής θεώρησης, η με-
ταμόρφωση εισάγεται από τον Propp στο τέλος της
μυθοπλασίας, ως καταληκτική κατάσταση στην υπό-
σταση του ήρωα. Πρόκειται για μια αλλαγή μορφής

Ελευθερία Δημητρομανωλάκη

146



που σηματοδοτεί τη θετική έκβαση για τον ήρωα και
τελείται με τους ακόλουθους τρόπους:

«1. Η νέα όψη δίνεται αμέσως, με τη μαγική ενέργεια
του βοηθού. Ο ήρωας... παίρνει μια νέα, ωραία όψη.»
[Propp, 1987: 69,70]. 

«2. Ο ήρωας ντύνεται με νέα ρούχα. Η κοπέλα
φοράει (μαγικό) φόρεμα και κόσμημα, ξαφνικά αποκτά
μιαν αστραφτερή ομορφιά, για την οποία όλοι τη θαυ-
μάζουν.» [Propp, 1987: 70]. 

Στις περιπτώσεις αυτές η αλλαγή όψης είναι κυ-
ριολεκτική και σχετίζεται με την ομορφιά της εξωτερικής
εμφάνισης, αλλά ο Propp επισημαίνει και τις εκδοχές
στις οποίες η μεταμόρφωση προσλαμβάνει όψεις που
σχετίζονται με την αλλαγή ενός ανθρώπου προς μια
ευοίωνη εξέλιξη του εαυτού, προς μια αυτοπραγμάτωση
ή ολοκλήρωση: 

«3. Ο ήρωας κατασκευάζει ένα μαγικό παλάτι. Ο
ίδιος εγκαθίσταται στο παλάτι ως πρίγκιπας.... Αν και ο
ήρωας σ’ αυτήν την περίπτωση δεν αλλάζει πάντοτε
όψη, ωστόσο, παρ’ όλα αυτά έχουμε μπροστά μας μια
αλλαγή μορφής, μια ξεχωριστή όψη του.» [Propp, 1987:
70] 

Η επισήμανση αυτή δείχνει πως μεταμόρφωση συ-
νιστά όχι μόνο μια σωματική ή εμφανισιακή αλλαγή,
αλλά και μια αλλαγή στον τρόπο με τον οποίο ο ήρωας
εμφανίζεται στους άλλους μέσα από τις κατακτήσεις
του. 

Καθίσταται διακριτό πως ο Propp πλαισιώνει την
έννοια της μεταμόρφωσης κυρίως ως επιτυχία του
ήρωα, πράγμα που σημαίνει περαιτέρω ότι στην κατη-
γορία ετούτη μπορεί να συμπεριληφθεί κάθε μορφής
επιτυχία, ως εξής:

• η μετάβαση από τη φτώχεια στην ευμάρεια 

Η μορφολογία του σεναρίου

147



• η μετάβαση από την άγνοια στη γνώση
• η μετάβαση από το μη συνειδητό στη συνείδηση
• η μετάβαση από την απιστία στην πίστη 
• η μετάβαση από την αστάθεια στην ισορροπία
Μια ακόμη περίπτωση που παραθέτει ο Propp, κι

εμφανώς αναφέρεται σε απατηλές μεταμορφώσεις με
στόχο να εξαπατηθεί κάποιος που δεν αντιλαμβάνεται
την πλαστή ή προσωρινή αλλαγή μορφής, απαντάται
συχνά τόσο σε περιπετειώδεις ή εφιαλτικές αφηγήσεις,
όσο και σε κωμικές μυθοπλασίες:

«4. Ορθολογιστικές και χιουμοριστικές μορφές...
Κατ’ ουσίαν, στις περιπτώσεις αυτές δεν υπάρχει μεταβολή
της όψης, αλλά η φαινομενική εμφάνισή της πετυχαίνεται
με μιαν εξαπάτηση.» [Propp, 1987: 70].

Σ’ ένα ευρύτερο πλαίσιο, πέραν της θετικής μετα-
μόρφωσης, πολύ συχνά στις αφηγήσεις –παραμυθικές
και μη παραμυθικές– εμφανίζεται και εδραιώνεται η
μεταμόρφωση στην αρνητική της εκδοχή. Επιτελεί τότε
μια λειτουργία το εύρος και η σημασία της οποίας αντι-
στοιχεί μ’ αυτό της απουσίας, της έλλειψης ή της δολιο-
φθοράς και μάλιστα όταν εμφανίζεται κατά την έναρξη
της αφήγησης τις υποκαθιστά παίρνοντας τον ρόλο τους
στην πορεία του μύθου. Κλασικό παράδειγμα τέτοιου
τύπου μεταμόρφωσης αποτελεί η «Μεταμόρφωση» του
F. Kafka (1915) [Δρίβα, 2014, διδακτορική διατριβή: 52-
59].

Πράγματι, είναι πολύ συχνό το φαινόμενο μιας με-
ταμόρφωσης στην αρνητική της εκδοχή αμέσως από
την αρχή της αφήγησης και συνήθως αποτελεί το εξω-
τερικό και άμεσο αποτέλεσμα ενός συμβάντος ή μιας
ενέργειας σχετικής με:

• τη σωματική ακεραιότητα και υπόσταση 
• την υγεία, την αρρώστια, τον θάνατο 

Ελευθερία Δημητρομανωλάκη

148



• την ψυχική ή συνειδησιακή κατάσταση [Δρίβα,
2014, διδακτορική διατριβή: 117,118 κ. επ.].

Σε όλες τις πιθανές της εκφάνσεις και εκφράσεις, η
μεταμόρφωση οδηγεί στην επαναδιαπραγμάτευση με
τον διαφορετικό κι ανοίκειο εαυτό, επιβάλλει τις ανα-
γκαίες μετατοπίσεις για να υπάρξει ξανά, ενώ ταυτόχρονα
εγκαθιδρύει μια συνεχή διαπραγμάτευση με τους άλλους
οι οποίοι έρχονται αντιμέτωποι με την αλλαγή και
σχεδόν ποτέ δεν είναι έτοιμοι να τη δεχτούν, ακριβώς
γιατί κι αυτοί πρέπει ν’ αλλάξουν θέση, στάση, οπτική
στη νέα πραγματικότητα του άλλου φίλου, συγγενή,
εραστή, συντρόφου, γονέα, παιδιού. 

Ο Στάθης Βαλούκος εντάσσει τη μεταμόρφωση
στα τρία βασικά αφηγηματικά μοτίβα του κινηματο-
γράφου –τα άλλα δύο είναι η σύγκρουση και η περι-
πλάνηση– και επισημαίνει ότι: «... στις ταινίες μεταμόρ-
φωσης ο ήρωας "αλλάζει" ανακαλύπτοντας άγνωστες
πλευρές της προσωπικότητάς του∙ στο τέλος της ταινίας
είναι τελείως διαφορετικός άνθρωπος.» [Βαλούκος,2006:
89].

Η πράξη ή το γεγονός της αρνητικής μεταμόρφωσης
οδηγεί τον ήρωα σε μια προσπάθεια ν’ αντιστρέψει τα
δεδομένα προς όφελός του, να ξανακερδίσει ότι έχασε,
ενδεχομένως να συμβιβαστεί με τη νέα κατάσταση ή
ίσως να παραιτηθεί. Σε κάθε τέτοια περίπτωση, η μετα-
μόρφωση γίνεται μια άλλη μορφή της απουσίας, της
δολιοφθοράς ή της έλλειψης και η πορεία του μύθου
μετά απ’ αυτήν ακολουθεί τα βήματα της επαναφοράς
στην προηγούμενη κατάσταση, μέχρι το καταληκτικό
σημείο επιτυχίας και ανάκτησης της μορφής, αλλά εν-
δεχομένως μέχρι τον συμβιβασμό, την παραδοχή κι
αποδοχή της νέας κατάστασης ή την παραίτηση. 

Η μορφολογία του σεναρίου

149



-30- Τιμωρία: προσομοιάζει με ήττα ή στιγμάτισμα 
«Ο εχθρός τιμωρείται.» [Propp, 1987: 70]

Η πράξη της τιμωρίας εγγυάται την ισορροπία μιας
κοινωνίας μέσα από την παροχή δικαιοσύνης και την
αποτροπή νέων τιμωρητέων πράξεων. Όπως στην πραγ-
ματική δικαιοσύνη, έτσι και στην αφηγηματική δικαιο-
σύνη, στοχεύεται μια τιμωρία που να μην υπερβαίνει τα
ηθικά, τα δεοντολογικά, τα ποινικά όρια και να εμπερι-
κλείει δίκαιη ανταπόδοση της αδικίας που προκλήθηκε
από πλευράς του ανταγωνιστή ή κακοποιού. Αυτό ση-
μαίνει πως αναλόγως των άδικων πράξεων του αντα-
γωνιστή (κακοποιού ή μη κακοποιού, απλού ανταγωνι-
στή) ανάλογη ένταση έχει και η τιμωρία [Propp, 1987:
70]. 

-31- Γάμος: κοινωνική επιβεβαίωση και εξάλειψη των
ελλείψεων 
«Ο ήρωας παντρεύεται και ανεβαίνει στον θρόνο.»
[Propp, 1987: 71]

Κατά το κλείσιμο της ιστορίας, η επιβράβευση του
ήρωα σχετίζεται τελολογικά με τις παραμέτρους που
τέθηκαν στην αρχή της αφήγησης. Ανάλογα με την έλ-
λειψη που δημιουργήθηκε στη ζωή του κεντρικού χα-
ρακτήρα από κάποιο εξωτερικό γεγονός ή προέκυψε
από την έκρηξη των καταπιεσμένων επιθυμιών του, η
εκπλήρωσή τους εμφανίζεται αντίστοιχα ως το θετικό
ισοζύγιο, η κάλυψη του κενού, η ανατροπή της εναρ-
κτήριας έλλειψης. 

Υπ’ αυτό το πρίσμα η λειτουργία του γάμου κατά
την αφήγηση δεν αντιστοιχεί αυστηρά στο θρησκευτικό
ή πολιτικό μυστήριο της ένωσης δύο ανθρώπων, αλλά
μπορεί να συμπεριλαμβάνει κάθε μορφή δικαίωσης

Ελευθερία Δημητρομανωλάκη

150



και πλήρωσης της επιθυμίας. Αν λοιπόν η απουσία ή η
έλλειψη ως αρχή της αφήγησης συνίσταται σε συναι-
σθηματικό κενό ή ερωτική απογοήτευση, ο γάμος στο
τέλος της σηματοδοτεί την εκπλήρωση της επιθυμίας
[Propp, 1987: 71]. 

Αν όμως η οριοθετημένη έλλειψη ή απουσία συν-
δέεται με άλλους στόχους πέραν του γάμου αυτού καθ’
εαυτού, τότε εμφανίζονται εναλλακτικά οι περιπτώσεις: 

-α- ο γάμος θα συντελέσει στην εκπλήρωση των
στόχων, έστω κι αν δεν ήταν η ποθούμενη προτεραιότητα
(πχ. γάμος συμφέροντος)

-β- στη θέση του γάμου -και αντ’ αυτού- θα τελεστεί
μια πράξη που εκπληρώνει την επιθυμούμενη συνθήκη,
πχ. είτε προαγωγή, είτε κοινωνική άνοδος. Σ’ αυτήν την
περίπτωση δεν υπάρχει αφηγηματικά γάμος στην κυ-
ριολεξία του όρου, αλλά μια νέα συνθήκη που, όπως
γάμος στο παραμύθι, συμβολίζει την καταξίωση, την
εξέλιξη, τη μέγιστη άνοδο [Propp, 1987: 71]. 

Η μορφολογία του σεναρίου

151



Ελευθερία Δημητρομανωλάκη

152



ΕΡΕΥΝΗΤΙΚΑ ΑΠΟΤΕΛΕΣΜΑΤΑ
Το μοντέλο του Vladimir Propp στη σεναριακή μυθο-
πλασία
«Το προξενιό της Άννας» του Παντελή Βούλγαρη
(1972)

Η αναλυτική επισκόπηση των πράξεων, του συνόλου
της δράσης και της σεναριακής εξέλιξης στο φιλμ «Το
προξενιό της Άννας» του Παντελή Βούλγαρη, αναδεικνύει
ένα σημαντικό ερευνητικό αποτέλεσμα: την πλήρη και
συνεπή εφαρμογή του μοντέλου του Vladimir Propp
στον σεναριακό λόγο, γεγονός που οδηγεί σε μια προ-
σέγγιση της συγγραφής σεναρίου μέσα από το ανθρώ-
πινο ενέργημα και τις εκφάνσεις του, όπως διαπλέκεται
στην πορεία της μυθοπλασίας. 

Κατά τη μελέτη και τον ερμηνευτικό συσχετισμό
του φιλμικού κειμένου με τη «Μορφολογία του παρα-
μυθιού» εμφανίστηκαν με τη σειρά όλες οι κατά Propp
αφηγηματικές λειτουργίες μέχρι και την καταδίωξη, ε-
νώ οι λειτουργίες του αίσιου τέλους, αυτές δηλαδή που
σηματοδοτούν θετική έκβαση, γάμο ή ευτυχία, απου-
σίαζαν, ανάγοντας το φιλμ του Βούλγαρη σε κορυφαίο
μύθο του πραγματικού. Η ιστορία τελειώνει στον σταθμό
του τραίνου με τη μητέρα και την κόρη να λένε τις τε-
λευταίες κουβέντες αποχωρισμού. Η μάνα που ήρθε
από το χωριό δεν προσέφερε καμιά διάσωση της ζωής
ή της αξιοπρέπειας της Άννας, η οποία παρέδιδε και θα

153



εξακολουθούσε να παραδίδει τον μισθό της ψυχοκόρης
στην οικογένειά της, μέχρι να τακτοποιηθούν τα μι-
κρότερα αδέλφια. Αυτό λέγεται θυσία, ίσως και αγιότητα. 

Με βάση αυτήν την εξέλιξη του φιλμικού μύθου,
το σκεπτικό που ακολούθησε η παρούσα έρευνα ήταν
πως αν η «Μορφολογία του Παραμυθιού» εφαρμοσθεί
στη μυθοπλασία του «Προξενιού της Άννας», ενός φιλμ
ρεαλιστικού, βαθιά πολιτικού, στο μεταίχμιο του υπαρ-
ξιστικού ανθρωπισμού, τότε εν δυνάμει, η κατ’ αυτόν
τον τρόπο αξιοποίηση της Μορφολογίας μπορεί ν’ απο-
δώσει καρπούς σε κάθε είδους σεναριακή αφήγηση. 

Με την έναρξη της παρούσας μελέτης, τα αποτε-
λέσματα δεν ήταν αμέσως διακριτά, παρότι η πλατφόρμα
εκκίνησης ήταν κάτι παραπάνω από σταθερή, αφού
αντίστοιχες διαδρομές σπουδαίων ερευνητών έχουν
αποδώσει γόνιμους καρπούς στην πορεία δεκαετιών.
Δεν ήταν όμως καθόλου βέβαιο ότι η «Μορφολογία»
του Vladimir Propp θα μπορούσε να εφαρμοστεί με εκ-
πληκτικά μεγάλη ακρίβεια στο «Προξενιό της Άννας»,
μια ταινία επιτομή ρεαλισμού ως φιλμική αφήγηση και
υποδειγματικά εξέχουσα στο σύνολο της ελληνικής κι-
νηματογραφίας.

Η συνεπής εφαρμογή, η ανάλυση και η ερμηνεία
της ταινίας δια μέσου της συγκεκριμένης θεωρίας απο-
τέλεσε τον εφαλτήρα για γόνιμες προσεγγίσεις στη
μορφή του σεναριακού λόγου, χωρίς να εξοστρακίζεται
η πραγματικότητα από το έργο τέχνης και χωρίς να πε-
ρισφίγγεται η πλουραλιστική ή η διακειμενική δυναμική
του. Αντιθέτως, διανοίχθηκε ένας ορίζοντας προσδοκιών
για μια δόκιμη προσέγγιση της δημιουργικής γραφής
του σεναρίου μέσα από τη Μορφολογία, ακόμη και
στις περιπτώσεις που η ιστορία μιλά μόνο για το πραγ-
ματικό. Άλλωστε η ίδια η πραγματικότητα κάνει κύκλους

Ελευθερία Δημητρομανωλάκη

154



ανάμεσα στις όμορφες και τις άσχημες στιγμές και κάθε
ιστορία καλείται ν’ αποτυπώσει τον δικό της κύκλο με
συνέπεια. Συνακόλουθα αναδύεται ότι κάθε ανοιχτό
τέλος που απλώνει στη ζωή, ακόμη και μια αρνητική έκ-
βαση, καθώς επίσης κάθε αφήγηση που αναφέρεται
στην πραγματικότητα, που την αξιοποιεί ως πολύτιμο
εφαλτήρα και την αποδίδει ως νόημα, μπορεί να δομηθεί
αφηγηματικά μέσα από τη «Μορφολογία του παραμυ-
θιού» και να στοχεύσει καίρια στη μυθοπλασία του
πραγματικού.

Επιπλέον, δεδομένου ότι ο ίδιος ο Propp επισημαίνει
ότι σ’ ένα αφήγημα δεν εμφανίζονται όλες οι λειτουργίες,
η παρούσα προσέγγιση επισημαίνει μια προοπτική πε-
ραιτέρω διερεύνησης των λειτουργιών σε σχέση με τα
είδη κινηματογράφου και αντίστοιχα σεναρίου. Μπορεί
δηλαδή να δημιουργηθεί μια πλατφόρμα για να μελετηθεί
η μορφή που παίρνει το ανθρώπινο ενέργημα ανά πε-
ρίπτωση, ανάλογα με το είδος του φιλμ. 

Με την ολοκλήρωση ετούτης της έρευνας, υπο-
στηρίζεται το εύρος της θεωρίας του Propp, μέσα από
το γεγονός ότι δεν αποτελεί μια ανελαστική λίστα πρά-
ξεων, αλλά αφήνει το πεδίο ανοιχτό στη φαντασία για
άλλες προσεγγίσεις και νέες δημιουργίες. Σα ν’ ανοίγει
ένα παράθυρο στον πλουραλισμό μέσα από τη διαφο-
ροποίηση της σημασίας ανάλογα με τον εκάστοτε συν-
δυασμό ενεργημάτων. Ο Στάθης Δρομάζος, αποδίδει
απαράμιλλα την αφηγηματική πολλαπλότητα, γράφοντας
για την Ποιητική του Αριστοτέλη (στον πρόλογο της
μετάφρασης και της ερμηνείας του): 

«Η Ποιητική δεν είναι κανονολογία, όπως πλατιά
επικρατεί τέτοια άποψη, αλλά θεωρητική και πρακτική
εμπειρία που αποχτήθηκε από μελέτη κειμένων, από

Η μορφολογία του σεναρίου

155



συζητήσεις και από πλούσιο υλικό παραστάσεων.» [Αρι-
στοτέλους, Ποιητική, εισαγ. μτφρ. σχολ., Στ. Δρομάζος,
1982: 11]. 

Αν επιτραπεί εδώ μια απόλυτη σύμπλευση με τον
Στάθη Δρομάζο, μπορεί να ειπωθεί πως το μοντέλο
της «Μορφολογίας του παραμυθιού» του Vladimir Propp
δεν είναι μια κανονολογία, δεν είναι μια φορμαλιστική
προσκόλληση στις φαινομενικά διαγραμματικές λίστες
του –πράγμα για το οποίο κατηγορήθηκε σε κάποιες
περιπτώσεις– αλλά αποτελεί μια ζώσα ανατομία της
ανθρώπινης πράξης που μπορεί να φωτίσει κάθε μυ-
θοπλασία. Πίσω από κάθε λειτουργία του Propp κρύβεται
η ανθρώπινη επιθυμία, η αγωνία της ζωής και του θα-
νάτου, η σύγκρουση των ατόμων και των κοινωνιών,
ό,τι ανθρώπινο βρίσκεται εκεί και παλεύει για την
ύπαρξή του. 

Ελευθερία Δημητρομανωλάκη

156



ΑΝΤΙ ΕΠΙΛΟΓΟΥ 

Η αφήγηση δεν τελειώνει ποτέ.
Κάθε μυθοπλασία, ακόμη και μετά το τέλος της,

απλώνει τη δυναμική της για σκέψεις πάνω στην αν-
θρώπινη κατάσταση, για νέες προσεγγίσεις, για νέες
ιδέες σε μια πιθανή εξέλιξη του ίδιου ή παραπλήσιου
μύθου. Η ίδια η έννοια της αφήγησης ως πολιτισμική
έκφανση του ανθρώπινου νου είναι ατέρμονη και αέναα
αναγεννώμενη. Υπ’ αυτό το πρίσμα ένας επίλογος κα-
θίσταται εξαιρετικά δύσκολος ως τέτοιος, αφού σε κάθε
του σημείο δεν μπορεί παρά να παρεισφρέει γόνιμα η
σπορά της επόμενης αφηγηματικής πράξης του δημι-
ουργικού νου, μιας πιθανής μεταμόρφωσης της ίδιας
της αφηγηματικότητας, μιας επαναστατικής λογοτεχνικής
ανατροπής από το σύνορο της οποίας όλα θα φωτίζονται
με νέο βλέμμα. 

Η εμβάθυνση στο έργο του Propp επελέγη αναπό-
φευκτα, αφού ο Ρώσος πρωτοπόρος απλώνει ένα κα-
ταστατικό χάρτη των πιθανότερων ανθρώπινων πράξεων
σε μια μυθοπλασία. Μέσα από μια εξαντλητική απα-
ρίθμηση των δυνατών ενεργειών που ακολουθούν η
μία την άλλη, δίνεται στον δημιουργό ευρύτητα επιλογών,
πολλαπλασιάζονται οι πιθανές εκδοχές που μπορεί να
προσλάβει κάθε λειτουργία-ενέργημα, ανοίγουν τα
φτερά της φαντασίας και του νου. 

Η ενδελεχής προσέγγιση της ανθρώπινης πράξης

157



αποτελεί το πρώτο σημαντικό βήμα για την κατανόηση
του τι είναι αυτό που οδηγεί την αφήγηση στην εξέλιξή
της. Η πρωτοκαθεδρία της ανθρώπινης πράξης, η αι-
τιολογημένη εξέλιξη από μια δράση σε μια άλλη, είναι
τα στοιχεία που χτίζουν μια συγκροτημένη αφήγηση. 

Ο συγγραφέας-σεναριογράφος καλείται να συλλο-
γιστεί και ν’ αποφασίσει για τις πράξεις των προσώπων
του. Μια αφήγηση φυσικών γεγονότων που κάπου κά-
ποτε συνέβησαν, συνιστούν μια περιγραφή συμβάντων
στην πορεία του χρόνου. Όταν θα προστεθεί το αν-
θρώπινο ενέργημα θα μπορούν τα γεγονότα αυτά να
ιδωθούν ως Ιστορία αν πρόκειται για πραγματικά γε-
γονότα και ως μυθοπλασία αν πρόκειται για επινοήσεις
ενός συγγραφικού μυαλού. 

εν τέλει ο συγγραφέας θα γίνει ο ιστορικός...
Η Ιστορία του ανθρώπου γράφεται μέσα από

πράξεις προσώπων και κοινωνιών και η ιστορία του
συγγραφέα γράφεται μέσα από πράξεις προσώπων και
κοινωνιών που ο ίδιος θα επινοήσει. 

Ο συγγραφέας εκ των πραγμάτων θα γίνει ο ιστο-
ρικός της επινοημένης του πραγματικότητας. 

Και η γραφή συνεχίζεται...

Ελευθερία Δημητρομανωλάκη

158



ΒΙΒΛΙΟΓΡΑΦΙΑ – ΠΗΓΕΣ

σημείωση 
Η βιβλιογραφική λίστα που ακολουθεί συμπερι-

λαμβάνει τόσο τα θεωρητικά κείμενα που θεμελίωσαν
το ευρύτερο ερευνητικό πλαίσιο, όσο και εκείνα που
αποτέλεσαν τον κεντρικό πυλώνα της συγκεκριμένης
αφηγηματικής προσέγγισης, αυτά που αναγράφονται
στις βιβλιογραφικές παραπομπές. 

Οι βιβλιογραφικές παραπομπές έχουν τεθεί μέσα
στο σώμα του κειμένου (με τη μέθοδο του Harvard)
έτσι ώστε ο αναγνώστης να έχει μια άμεση εποπτεία
των αναφορών ήδη από τη στιγμή της ανάγνωσης. 

Βιβλιογραφία στην ελληνική γλώσσα
• Αγάθος Θανάσης, Η κινηματογραφική όψη του Γρη-
γορίου Ξενόπουλου, εκδ. Γκοβόστη, 2016. 
• Αγάθος Θανάσης, «Ένας συγγραφέας πίσω από την
κάμερα: Ο Άγγελος Τερζάκης και το πείραμα της Νυ-
χτερινής περιπέτειας», στο συλλογικό τόμο: Η λογοτεχνία
και οι τέχνες της εικόνας. Ζωγραφική και κινηματογράφος,
εκδ. Καλλιγράφος και Ελληνική Εταιρεία Γενικής και
Συγκριτικής Γραμματολογίας, 2013 (σσ. 139-151).
• Αθανασάτου Ιωάννα, «Η οπτική του φύλου στις ταινίες
του παντελή Βούλγαρη. Από "Το Προξενιό της Άννας"
στις "Νύφες".» στον συλλογικό τόμο: Ιστορία και Πολιτική
στο έργο του Παντελή Βούλγαρη, εκδ. Παπαζήση, 2007

Η μορφολογία του σεναρίου

159



(σσ. 285-291). 
• Ανδρεάδης Γιάγκος, Τα παιδιά της Αντιγόνης. Μνήμη
και ιδεολογία στην νεώτερη Ελλάδα, εκδ. Καστανιώτη,
1989. 
• Ανδρεάδης Γιάγκος, Ο Ηλίθιος του Ντοστογιέφσκι και
το μηδέν της γραφής, εκδ. Πλέθρον, 1994. 
• Ανδρεάδης Γιάγκος, Εγχειρίδιο εγκληματολογίας, εκδ.
Πολύτροπον, 2004.
• Αριστοτέλης, Ποιητική, Εισαγ. μτφρ. σχόλια. Στάθης
Δρομάζος, εκδ. Κέδρος, 1982. 
• Βαλούκος Στάθης, Το σενάριο. Η δομή και η τεχνική
της συγγραφής του, εκδ. Αιγόκερως, 2006. 
• Βαλούκος Στάθης, «Η εξέλιξη του σεναρίου», στο
«Όψεις του Νέου Ελληνικού κινηματογράφου», ΕΕΣ/Οπτι-
κοακουστική Κουλτούρα, 2, σσ. 65-80, 2002. 
• Βαμβακάς Βασίλης, «"Το Προξενιό της Άννας". Μικρο-
αστική εσωστρέφεια και μεταναστευτική εσωτερικότητα»,
στο συλλογικό τόμο: Ιστορία και Πολιτική στο έργο
του Παντελή Βούλγαρη, 2007, εκδ. Παπαζήση, 2007,
(σσ. 89-105).
• Βελουδής Γιώργος, Γραμματολογία, εκδ. Δωδώνη,
1997.
• Δημητρομανωλάκη Ελευθερία, Από τη λογοτεχνική
στην κινηματογραφική αφήγηση. Ανατομία της κινη-
ματογραφικής μεταφοράς της "Φόνισσας" του Αλέξαν-
δρου Παπαδιαμάντη, διδακτορική διατριβή, Πάντειο
Πανεπιστήμιο Κοινωνικών και Πολιτικών επιστημών,
Τμήμα Επικοινωνίας, Μέσων και Πολιτισμού, 2009.
• Δελβερούδη Ελιζα-Άννα, Οι νέοι στις κωμωδίες του
Ελληνικού Κινηματογράφου, 1948-1974. Κέντρο Νε-
οελληνικών Ερευνών, ΕΙΕ, 2004.
• Δελβερούδη Ελιζα-Άννα, «Η πολιτική στις κωμωδίες
του Ελληνικού Κινηματογράφου», «Ιστορικά», 26, σσ.

Ελευθερία Δημητρομανωλάκη

160



145-164, 1997. 
• Δρίβα Ανδριανή, Λογοτεχνία και θέατρο για παιδιά: η
έννοια της μεταμόρφωσης στη γραφή και τα πρόσωπα
του Ευγένιου Τριβιζά, διδακτορική διατριβή, Δημοκρίτειο
Πανεπιστήμιο Θράκης, Σχολή Επιστημών Αγωγής,
Τ.Π.Δ.Ε., 2014. 
• Ζουμπουλάκη Μανίνα, Πώς να γράψεις: Άρθρο, βιβλίο,
σενάριο, εκδ. Παπαδόπουλος, 2012.
• Θέος Δήμος, Φορμαλισμός: Γλώσσα – Λογοτεχνία –
Κινηματογράφος, εκδ. Αιγόκερως, 1981.
• Ιακώβ Δανιήλ, Ζητήματα λογοτεχνικής θεωρίας στην
"Ποιητική" του Αριστοτέλη, εκδ. Στιγμή, 2004.
• Κακαβούλια Μαρία, Μελέτες για τον αφηγηματικό
λόγο, εκδ. Ψυχογιός, 2003.
• Κακλαμανίδου, Δέσποινα, Όταν το μυθιστόρημα συ-
νάντησε τον κινηματογράφο, εκδ. Αιγόκερως, 2006.
• Κάλλας-Καλογεροπούλου Χριστίνα, Σενάριο. Η τέχνη
της επινόησης και της αφήγησης στον κινηματογράφο,
εκδ. Νεφέλη, 2006.
• Καψωμένος Ερατοσθένης, Αφηγηματολογία. Θεωρία
και μέθοδοι ανάλυσης της αφηγηματικής πεζογραφίας,
εκδ. Πατάκη, 2007.
• Καψωμένος Ερατοσθένης, Κώδικες και Σημασίες, εκδ.
Αρσενίδης, 1990.
• Κεσίσογλου Στέλιος, Σχιζοφρένεια και νευρώσεις στον
κινηματογράφο, εκδ. Αιγόκερως, 2007.
• Κεχαγιάς Αντώνης, Το σενάριο – Από την αρχική ιδέα
στην εκτέλεση, εκδ. Έλλην, 1997.
• Κολοβός Νίκος, Δοκίμια θεωρίας και κριτικής κινημα-
τογράφου: ποιητική μιας άλλης πραγματικότητας, εκδ.
Καστανιώτη, 1993.
• Κολοβός Νίκος, Κοινωνιολογία του κινηματογράφου,
εκδ. Αιγόκερως, 1988.

Η μορφολογία του σεναρίου

161



• Κομνηνού Μαρία, Από την αγορά στο θέαμα: μελέτη
για τη συγκρότηση της δημόσιας σφαίρας και του κι-
νηματογράφου στη σύγχρονη Ελλάδα, 1950-2000, εκδ.
Παπαζήση.
• Κομνηνού Μαρία, «"Νύφες" και "Αμέρικα Αμέρικα":
Παραλλαγές στο μεγάλο θέμα της μετανάστευσης: Σύγ-
χρονες αναγνώσεις της "Οδύσσειας: Ματαιωμένοι νό-
στοι"» στον συλλογικό τόμο Ιστορία και Πολιτική στο
έργο του Παντελή Βούλγαρη, εκδ. Παπαζήση, 2007 (σσ.
279-284).
• Κυριακός Κωνσταντίνος, Από τη σκηνή στην οθόνη,
Αιγόκερως, 2002.
• Κωβαίος Κωστής, Φιλοσοφία και Κινηματογράφος,
εκδ. Καρδαμίτσα, 2002. 
• Λαμπρινός Φώτος, Ισχύς μου η αγάπη του φακού, Κα-
στανιώτης, 2005.
• Λεοντάρης Γιάννης, «Το βλέμμα και το μη ορατό / η
λέξη και η σιωπή: Τεχνικές αποσιώπησης και απόκρυψης
στην κινηματογραφική και τη λογοτεχνική περιγραφή»,
στον συλλογικό τόμο: Η λογοτεχνία και οι τέχνες της ει-
κόνας. Ζωγραφική και κινηματογράφος, εκδ. Καλλιγράφος
και Ελληνική Εταιρεία Γενικής και Συγκριτικής Γραμμα-
τολογίας, 2013 (σσ. 13-32).
• Μερακλής Μ. Γ., Έντεχνος λαϊκός λόγος, εκδ. Καρδαμίτσα,
1993 (1η έκδοση) / 2007.
• Μητροπούλου Αγλαΐα: Ελληνικός Κινηματογράφος,
1980, επιμ. Μαρία Κομνηνού, Β΄ αναθεωρημένη έκδοση,
εκδ. Παπαζήσης, 2006.
• Μπαμπινιώτης Γεώργιος, Γλωσσολογία και Λογοτεχνία
- από την Τεχνική στην Τέχνη του λόγου, Αθήνα, 1991.
• Μπαμπινιώτης Γεώργιος & Κλαίρης Χρήστος, Γραμματική
της νέας ελληνικής. Δομολειτουργική-επικοινωνιακή.
ΙΙ. Το ρήμα. Η οργάνωση του μηνύματος, εκδ. Ελληνικά

Ελευθερία Δημητρομανωλάκη

162



γράμματα, 1999. 
• Μπεζαντάκος Ν.Π., Το αφηγηματικό μοντέλο του
Greimas και οι τραγωδίες του Ευρυπίδη, εκδ. Καρδαμίτσα,
2004. 
• Μπενάτσης Απόστολος, Θεωρία λογοτεχνίας: δομισμός
και σημειωτική, εκδ. Καλέντης, 2010.
• Μπενάτσης Απόστολος, Σημειωτική και Κείμενο. Ποι-
ητικός, σατιρικός και θεατρικός λόγος, εκδ. επικαιρότητα,
2000.
• Μπενάτσης Απόστολος, Κωνσταντίνος Θεοτόκης: πάθη
- δράση - κώδικες, εκδ. επικαιρότητα, 1995.
• Μπενάτσης Απόστολος, Το σημειωτικό τετράγωνο.
Σύγχρονες ερμηνευτικές προσεγγίσεις στη λογοτεχνία,
εκδ. επικαιρότητα, 1994.
• Παναγιωτάτος Δημήτρης, Ο φανταστικός κινηματο-
γράφος: έννοια-θεματική-αισθητική-ιστορία-ιδεολογία,
εκδ. Δέκα, 1979. 
• Παραδείση Μαρία, Κινηματογραφική Αφήγηση και
Παραβατικότητα στον Ελληνικό Κινηματογράφο (1994-
2004), εκδ. Τυπωθήτω, Γιώργος Δαρδανός, 2006.
• Ρηγοπούλου Πέπη, Το σώμα: Τέχνη και Ιατρική. Νόσος,
ενδοσκόπηση, ίαση, εκδ. Ι. Σιδέρη, 2016.
• Ρηγοπούλου Πέπη, Το σώμα: ικεσία και απειλή, εκδ.
Πλέθρον, 2003.
• Ρηγοπούλου Πέπη, Ο Νάρκισσος: στα ίχνη της εικόνας
και του μύθου, εκδ. Πλέθρον, 1994. 
• Σκρουμπέλος Θανάσης, Πώς γράφεται το σενάριο,
εκδ. Έλλην, 1996.
• Στάθη Ειρήνη, Σημεία και σύμβολα στη φιλμική γλώσσα.
Η μορφή και το νόημα της κινούμενης εικόνας, εκδ. Αι-
γόκερως, 2011. 
• Σταματοπούλου Ειρήνη, Ο ρομαντικός ήρωας στον
κινηματογράφο. Από την ουτοπία της νοσταλγίας στη

Η μορφολογία του σεναρίου

163



δυστοπία της λύτρωσης, 2010, εκδ. Αιγόκερως.
• Στεφανή Εύα, «"Το Προξενιό της Άννας". Οικογένεια
και επιθυμία», στον συλλογικό τόμο: Ιστορία και Πολιτική
στο έργο του Παντελή Βούλγαρη, εκδ. Παπαζήση, 2007
(σσ. 79-88).
• Τζιόβας Δημήτρης, Μετά την αισθητική: θεωρητικές
δοκιμές και ερμηνευτικές αναγνώσεις της νεοελληνικής
λογοτεχνίας, εκδ. Γνώση, 1987.
• Τζιόβας Δημήτρης, Το παλίμψηστο της ελληνικής αφή-
γησης, εκδ. Οδυσσέας, 1993.
• Τζούμα Άννα, Εισαγωγή στην Αφηγηματολογία, εκδ.
Συμμετρία, 1997.
• Τζούμα Άννα, Η διπλή ανάγνωση του κειμένου, εκδ.
Επικαιρότητα, 1991. 
• Τσατσούλης Δημήτρης, Η περιπέτεια της Αφήγησης.
Δοκίμια Αφηγηματολογίας για την Ελληνική και Ξένη
Πεζογραφία, εκδ. Ελληνικά Γράμματα, 1997. 
• Τσατσούλης Δημήτρης, Η γλώσσα της εικόνας: σουρ-
ρεαλιστικά παίγνια και κοινωνιοσημειωτικές αναγνώσεις,
εκδ. Ελληνικά Γράμματα, 2000. 
• Τσιλιμένη Τασούλα-Παπαρούση Μαρίτα (επιμέλεια),
Η τέχνη της μυθοπλασίας και της δημιουργικής γραφής.
Συγγραφείς και θεωρητικοί μιλούν για την τέχνη του
μυθιστορήματος, εκδ. Επίκεντρο, 2010 

βιβλιογραφία ξενόγλωσση
(μεταφρασμένη στα ελληνικά και μη μεταφρασμένη)

• Attridge Derek, Το γλωσσολογικό πρότυπο και οι
εφαρμογές του, στον συλλογικό τόμο Από το φορμαλισμό
στο μεταδομισμό, επιμ. Raman Selden, Cambridge Uni-
versity Press, θεώρ.-μτφρ. Μίλτος Πεχλιβάνος, Μιχάλης
Χρυσανθόπουλος, Ινστιτούτο Νεοελληνικών Σπουδών,

Ελευθερία Δημητρομανωλάκη

164



2004. 
• Bazin André: «Τι είναι ο κινηματογράφος» 1ος και 2ος
τόμος, μτφρ. Κώστας Σφήκας, εκδ. Αιγόκερως, 1988.
• Bakhtin Mikhail, Προβλήματα λογοτεχνίας και αισθη-
τικής, μτφρ. Γιώργος Σπανός, εκδ. Πλέθρον, 1980. 
• Balazs Bela, Το σενάριο, ο ήχος, το μοντάζ, μτφρ.
Μάκης Μωραΐτης, εκδ. Αιγόκερως, 1992.
• Balazs Bela, Η δημιουργική κάμερα, μτφρ. Μάκης Μω-
ραΐτης, εκδ. Αιγόκερως, 1992.
• Balazs Bela, Theory of the film: Character and Growth
of a New Art, 1972, μτφρ. Edith Bone, N.Y.: Arno Press.
• Bann Stephen, Σημειωτική, στον συλλογικό τόμο Από
το φορμαλισμό στο μεταδομισμό, επιμ. Raman Selden,
Cambridge University Press / θεώρ.-μτφρ. Μίλτος Πε-
χλιβάνος, Μιχάλης Χρυσανθόπουλος, Ινστιτούτο Νε-
οελληνικών Σπουδών, 2004.
• Barthes Roland, Εικόνα - Μουσική - Κείμενο, μτφρ.
Γιώργος Σπανός, εκδ. Πλέθρον, 1988. 
• Barthes Roland, Μυθολογίες, μτφρ. Γιάννης Κρητικός,
εκδ. Ράππα, 1979.
• Bordwell David-Thompson Kristin, Film Art: An Intro-
duction, The Mc Graw-Hill Companies, Inc. NY, / Εισαγωγή
στην τέχνη του κινηματογράφου, μτφρ / εισαγωγή Κα-
τερίνα Κοκκινίδη, Eκδόσεις ΜΙΕΤ, 2004. 
• Bordwell David - Thompson Kristin, Film History: an
introduction, New York: McGraw-Hill, 1994.
• Bremond Claude, «Η λογική των αφηγηματικών πιθα-
νοτήτων», μτφρ. Καίτη Παπουτσά, στον συλλογικό τόμο
Θεωρία της Αφήγησης, Εξάντας, 1991 (σσ. 125-157). 
• Briton Celia, Δομιστικές και Μεταδομιστικές, ψυχανα-
λυτικές και μαρξιστικές θεωρίες, στον συλλογικό τόμο
«Από το φορμαλισμό στο μεταδομισμό», επιμέλ. Raman
Selden, Cambridge University Press, / θεώρ.-μτφρ. Μίλ-

Η μορφολογία του σεναρίου

165



τος Πεχλιβάνος, Μιχάλης Χρυσανθόπουλος, Ινστιτούτο
Νεοελληνικών Σπουδών, 2004. 
• Burch Noel, Πράξη του κινηματογράφου, μτφρ. Κώστας
Σφήκας, εκδ. Παϊρίδη, 1973.
• Chatman Seymour, Story and Discourse: Narrative
Structure in Fiction and Film, Ithaca, NY: Cornell University
Press, 1978. 
• Chatman Seymour, Coming to terms: The Rhetoric of
narrative in Fiction and Film, Ithaca: Cornell University
Press, 1990. 
• Culler Jonathan, Λογοτεχνική θεωρία. Μια συνοπτική
εισαγωγή, μτφρ. Καίτη Διαμαντάκου, Πανεπιστημιακές
Εκδόσεις Κρήτης, 2003. 
• Eagleton Terry, Εισαγωγή στη θεωρία της Λογοτεχνίας,
εισαγ.-θεώρ.-μτφρ. Δημήτρης Τζιόβας, μτφρ. Μιχάλης
Μαύρωνας, εκδ. Οδυσσέας, 1996. 
• Eco Umberto, Θεωρία Σημειωτικής, μτφρ. Έφη Καλλι-
φατίδη, εκδ. Γνώση, 1988. 
• Eco Umberto, Η Σημειολογία στην καθημερινή ζωή,
μτφρ. Αντώνης Τσοπάνογλου, εκδ. Μαλλιάρης, 1985. 
• Eco Umberto, Τα όρια της ερμηνείας, μτφρ. Μαριάννα
Κονδύλη, εκδ. Γνώση, 1993.
• Eco Umberto, Έξι περιπλανήσεις στο δάσος της αφή-
γησης, μτφρ. Αναστασία Παπακωνσταντίνου, εκδ. Ελ-
ληνικά Γράμματα, 1994.
• Eikhenbaum Boris, «The Poetics of Cinema» από το
Russian Poetics in Translation, μτφρ. Richard Taylor, Ox-
ford: RPT Publications, 1982. 
• Field Syd, Το σενάριο, η τέχνη και η τεχνική, εκδ.
Κάλβος, 1986.
• Fiske John, Η Ανατομία του Τηλεοπτικού Λόγου, (1989),
μτφρ. Βαρβάρα Σπυροπούλου, εκδ. Δρομέας, 2000.
• Fokkema Douwe - Ibsch, Elround, Θεωρίες λογοτεχνίας

Ελευθερία Δημητρομανωλάκη

166



του 20ου αιώνα, μτφρ. Γιάννης Παρίσης, επιμ. Ερατω-
σθένης Καψωμένος, εκδ. Πατάκη, 1993.
• Genette Gerard, Σχήματα ΙΙΙ: ο λόγος της αφήγησης:
δοκίμιο μεθοδολογίας, μτφρ. Μπάμπης Λυκούδης, εκδ.
Πατάκη, 2000.
• Genette Gerard, Εισαγωγή στο Αρχικείμενο, μτφρ.
Μηνά Πατεράκη-Γαρέφη, εκδ. Εστία, 2001. 
• Greimas J. Algirdas, Δομική σημασιολογία. Αναζήτηση
μεθόδου, μτφρ. Γιάννης Παρίσης, εκδ. Πατάκη, 2000. 
• Hawthorn Jeremy, Ξεκλειδώνοντας το κείμενο: Μια
εισαγωγή στη θεωρία της λογοτεχνίας, μτφρ. Μαρία
Αθανασοπούλου, Πανεπιστημιακές Εκδόσεις Κρήτης,
1993.
• Heath Stephen, Σημειωτική του Κινηματογράφου,
μτφρ. Δημήτρης Κολιοδήμος, εκδ. Αιγόκερως, 1990.
• Heath Stephen, Questions of Cinema, Indiana University
Press, 1981. 
• Heath Stephen, Mellencamp Patricia, Cinema and lan-
guage, Frederick, MD: University Publications of America,
1983.
• Jacobs Lewis, An Introduction to the art of the Movies,
NY: Noonday, 1960.
• Jacobs Lewis, Τα εκφραστικά μέσα του κινηματογράφου,
μτφρ. Στεφανία Ρουμπή, επιμέλεια Μάκης Μωραίτης,
Εκδόσεις Καθρέφτης.
• Kracauer Siegfried, Θεωρία του κινηματογράφου: η
απελευθέρωση της φυσικής πραγματικότητας, μτφρ.
Δημοσθένης Κούρτοβικ, εκδ. Κάλβος, 1987.
• Kuleshov Lev, Kuleshov on Film: Writings of Lev
Kuleshov, 1974, επιμ. Ronald Levaco, Bearkley, University
of California Press / Η τέχνη του κινηματογράφου, μτφρ.
Ίκαρος Μπαμπασάκης, Γιώργος Τσακνάκης, Δημήτρης
Κολιοδήμος, εκδ. Αιγόκερως, 1982.

Η μορφολογία του σεναρίου

167



• Levi-Strauss Claude, Μύθος και νόημα, μτφρ. Βαγγέλης
Αθανασόπουλος, εκδ. Καρδαμίτσα, 1986.
• Levi-Strauss Claude, Structural Anthropology, μτφρ.
Clair Jacobson and Brooke Grundfest Schoepf, NY: Dou-
bleday, 1967. 
• Lotman Yuri, Semiotics of cinema, 1976, μτφρ. Mark E.
Suino, Ann Arbor: Michigan Slavic Contributions / «Αι-
σθητική και σημειωτική του κινηματογράφου», μτφρ.
Πόλλα Ζαχοπούλου-Βλάχου, εκδ. Θεωρία, 1989. 
• Martin Marcel, Η γλώσσα του κινηματογράφου, μτφρ.
Ευγενία Χατζίκου, εκδ. Κάλβος, 1984.
• McFarlane Brian, An introduction to the theory of
Adaptation, Clarendon Press-Oxford, 1996.
• Meletinski E.M., Δομικο-τυπολογική μελέτη του πα-
ραμυθιού, ανάλυση του έργου του Vladimir Propp, στο
Η μορφολογία του παραμυθιού, μτφρ. Αριστέα Παρίση,
εκδ. Καρδαμίτσα, 1987. 
• Metz Cristian, Film Language: A Semiotics of the
Cinema, The University of Chicago press, 1974.
• Metz Cristian, Ψυχανάλυση και Κινηματογράφος: Το
φαντασιακό σημαίνον, μτφρ. Βασίλης Πατσογιάννης,
Φώτης Σιατίτσας, εκδ. Πλέθρον, 2007.
• Mulvey Laura, Οπτικές και άλλες απολαύσεις, μτφρ.
Μαργαρίτα Κουλεντιανού, επιμ. Μαρία Κομνηνού, εκδ.
Παπαζήσης
• Peirce Charles-Sanders, Logic as semiotic: The theory
of signs, (1955) / στον συλλογικό τόμο Κείμενα Σημει-
ολογίας: Μπενβενίστ, Μπαρτ, Ντεριντά, Πιρς, Φουκώ,
προλ.-μτφρ. Κωστής Παπαγιώργης, εκδ. Νεφέλη, 1981. 
• Prince Gerald, Αφηγηματολογία, στον συλλογικό τόμο
Από τον φορμαλισμό στον μεταδομισμό, επιμέλ. Raman
Selden, Cambridge University Press, θεώρ.-μτφρ. Μίλτος
Πεχλιβάνος, Μιχάλης Χρυσανθόπουλος, Ινστιτούτο Νε-

Ελευθερία Δημητρομανωλάκη

168



οελληνικών Σπουδών, 2004. 
• Prince Gerald, Narratology. The Form and Functioning
of Narrative, Berlin, 1982. 
• Propp Vladimir, Η μορφολογία του παραμυθιού, μτφρ.
Αριστέα Παρίση, εκδ. Καρδαμίτσα, 1987.
• Ricoeur Paul, Η αφηγηματική λειτουργία, μτφρ. Βαγγέλης
Αθανασόπουλος, εκδ. Καρδαμίτσα, 1990.
• Ricoeur Paul, Ο ίδιος ο εαυτός ως άλλος, μτφρ. Βίκυ
Ιακώβου, επίμετρο Γιώργος Ξηροπαΐδης, εκδ. Πόλις,
2008.
• Rimmon-Kenan, Slomith, Narrative Fiction: Contem-
porary Poetics, London and New York: Routledge, 1989.
• Saussure Ferdinand, Μαθήματα Γενικής Γλωσσολογίας,
μτφρ.-σχόλ. Φ.Δ. Αποστολοπούλου, εκδ. Παπαζήση,
1979.
• Silverstone Ronald, The message of television: Myth
and Narrative in Contemporary Culture, London: Heine-
mann, 1981.
• Stam Robert, Εισαγωγή στη θεωρία του κινηματογρά-
φου, μτφρ. Κατερίνα Κακλαμάνη, επιμ. Εύα Στεφανή,
εκδ. Πατάκη, 2004. 
• Steiner Peter, Ρώσικος Φορμαλισμός, στον συλλογικό
τόμο Από τον φορμαλισμό στον μεταδομισμό, επιμ.
Raman Selden, Cambridge University Press, θεώρ.-
μτφρ. Μίλτος Πεχλιβάνος, Μιχάλης Χρυσανθόπουλος,
Ινστιτούτο Νεοελληνικών Σπουδών, 2004. 
• Todorov Tzvetan, Ποιητική, μτφρ. Αγγέλα Καστρινάκη,
εκδ. Γνώση, 1989.
• Todorov Tzvetan, Κριτική της κριτικής: ένα μυθιστόρημα
μαθητείας, μτφρ. Γιάννης Κιουρτσάκης, εκδ. Πόλις, 1994. 
• Todorov Tzvetan, Εισαγωγή στη φανταστική λογοτεχνία,
μτφρ. Αριστέα Παρίση, εκδ. Οδυσσέας, 1991.
• Wallace Martin, Αφηγηματική δομή: Μια σύγκριση

Η μορφολογία του σεναρίου

169



μεθόδων, μτφρ. Αγγέλα Κουφού, εκδ. Εξάντας, 1991. 
• Wollen Peter, Σημεία και σημασία στον κινηματογράφο,
μτφρ. Πολύκαρπος Πολυκάρπου, εκδ. Κάλβος, 1989. 
• Wollen Peter, «North by North-West: A Morphological
Analysis», Film Form I, σ. 20-34, 1976. 

Ελευθερία Δημητρομανωλάκη

170



171

Η Ελευθερία
Δημητρομανωλά-
κη γεννήθηκε στο
Ηράκλειο της Κρή-
της και ζει στην
Αθήνα. Είναι θεω-
ρητικός κινηματο-
γράφου - λογοτε-

χνίας και ασχολείται επαγγελματικά
και ερευνητικά με τους εν λόγω το-
μείς.

Σπούδασε νομικά (ΕΚΠΑ) και άσκη-
σε τη δικηγορία για λίγο. Με παράλ-
ληλες σπουδές σκηνοθεσίας κινημα-
τογράφου–τηλεόρασης, απέκτησε με-
ταπτυχιακό τίτλο με θέμα έρευνας τις
λογοτεχνικές διασκευές στην ελληνική
φιλμογραφία (Πάντειο Πανεπιστήμιο
Κοινωνικών και Πολιτικών Επιστημών,
Τμήμα Επικοινωνίας, Μέσων και Πο-
λιτισμού). Είναι διδάκτωρ του ίδιου
πανεπιστημίου, με επιστημονικό αν-
τικείμενο το συγκριτικό πεδίο των τε-
χνών λόγου και εικόνας, ενώ η διατριβή
της αναπτύσσει μια αφηγηματική θε-
ώρηση της «Φόνισσας» των Αλέξαν-
δρου Παπαδιαμάντη και Κώστα Φέρ-
ρη.

Τα ερευνητικά της ενδιαφέροντα
εστιάζουν στη θεωρία – ιστορία κινη-
ματογράφου και λογοτεχνίας, στη ση-
μειωτική και αφηγηματική σχέση με-
ταξύ τους, στο σενάριο και τη συγ-

γραφή του πεζού λόγου, έχουσα δι-
δάξει αντίστοιχους κύκλους σπουδών
στο Πάντειο Πανεπιστήμιο, Τμήμα Επι-
κοινωνίας, Μέσων και Πολιτισμού (σε
προπτυχιακά και μεταπτυχιακά προ-
γράμματα) και στο ΕΚΠΑ (Πρόγραμμα
Ακαδημία Πλάτωνος). Παράλληλα δρα-
στηριοποιείται στη συμβουλευτική σε-
ναρίων και μυθοπλαστικών κειμένων.

Έχει εκδώσει:
«Η ηγεμονία της ευτυχίας», μυθι-

στόρημα, 2006, εκδόσεις Μεταίχμιο
«Ο δρόμος του όρκου», μυθιστό-

ρημα, 2012, Βορειοδυτικές εκδόσεις
«Μπάμπουσκα», θεατρικό έργο,

2012, από κοινού συγγραφή με το Μι-
χάλη Σπέγγο, 

Βορειοδυτικές εκδόσεις

Κείμενά της δημοσιεύονται σε πε-
ριοδικά και εφημερίδες, έντυπα και
ηλεκτρονικά (Αναγνώστης, Βήμα, Ελευ-
θεροτυπία, Μανδραγόρας, Culture
now)

Συνεργάζεται τακτικά με την Ται-
νιοθήκη της Ελλάδος και κατά καιρούς
δίνει διαλέξεις με θεματικές γύρω από
το διευρυμένο επιστημονικό της αν-
τικείμενο.   



Ελευθερία Δημητρομανωλάκη

172



Η ΜΕΛΕΤΗ “ΜΟΡΦΟΛΟΓΊΑ ΤΟΥ ΣΕΝΑΡΊΟΥ
ΑΦΉΓΗΣΗ, ΜΥΘΟΠΛΑΣΊΑ ΚΑΙ ΣΥΓΓΡΑΦΉ”
ΤΗΣ ΕΛΕΥΘΕΡΙΑΣ ΔΗΜΗΤΡΟΜΑΝΩΛΑΚΗ
ΣΧΟΙΧΕΙΟΘΕΤΗΘΗΚΕ ΑΠΟ ΤΟΝ ΔΗΜΟ
ΧΛΩΠΤΣΙΟΥΔΗ ΓΙΑ ΛΟΓΑΡΙΑΣΜΟ ΤΩΝ

ΕΚΔΟΣΕΩΝ  ΤΟΒΙΒΛΙΟ.

ΤΗΝ ΕΚΔΟΣΗ ΕΠΙΜΕΛΗΘΗΚΕ 
Ο ΔΗΜΟΣ ΧΛΩΠΤΣΙΟΥΔΗΣ

ISBN: 978-618-5348-00-7



174





Η παρούσα μελέτη προσεγγίζει την αφηγηματική
μορφή του σεναρίου και αποκαλύπτει τις επιμέρους δια-
δρομές που συγκροτούν τη σεναριακή ανάπτυξη υπό το
πρίσμα του μύθου, επιδιώκοντας ν’ αναδείξει έναν σταθερό
και οικείο τόπο δημιουργικής γραφής του σεναρίου ως
την ολοκλήρωσή του, με αρχή-μέση-τέλος. 

Με οδηγό τη θεωρία της αφήγησης και ειδικότερα
τη «Μορφολογία του παραμυθιού» του Vladimir Propp, η
Ελευθερία Δημητρομανωλάκη προχωρά σε μια καινοτόμα
ερευνητική προσέγγιση της ταινίας «Το προξενιό της
Άννας» του Παντελή Βούλγαρη, φιλμ με σαφείς πολιτικές
θέσεις για τον ρόλο της γυναίκας, τους εξουσιαστικούς
μηχανισμούς, την εσωτερική μετανάστευση και την ταξική
διαστρωμάτωση. Η έρευνα εξελίσσεται ιχνηλατώντας έτσι
ένα φιλμ ρεαλιστικό, βαθιά πολιτικό, στο μεταίχμιο του
υπαρξιστικού ανθρωπισμού, κινούμενη μέσα στο αφη-
γηματικό πλαίσιο της θεωρίας του Propp, ο οποίος ως
γνήσιος επίγονος του Αριστοτέλη προτάσσει την ανθρώ-
πινη πράξη, τα πάθη, τα ήθη και τις συγκρούσεις των
προσώπων ως τους σημαίνοντες ιστούς του μύθου. 

Τα αποτελέσματα της έρευνας δείχνουν πως μια
τέτοια προσέγγιση δημιουργεί γόνιμο έδαφος για τη συγ-
γραφή του σεναριακού λόγου, ανοίγοντας ενδεχομένως
προοπτικές περαιτέρω διερεύνησης και για άλλα είδη
σεναριακής μυθοπλασίας. 


