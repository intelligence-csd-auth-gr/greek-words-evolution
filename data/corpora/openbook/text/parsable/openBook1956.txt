
























































τρενογραφίες


τρενογραφίες









τρενογραφίες



τρενογραφίες
(συλλογικό έργο)

ISBN: 978-618-82415-1-0
© τοβιβλίο
Θεσσαλονίκη, 2016

εκδοτική επιμέλεια: Δήμος Χλωπτσιούδης
πίνακας εξώφυλλου: Φώτης Γαλανόπουλος
επιμέλεια & διαχείριση υλικού: Μάχη Τζουγανάκη

Κώστας Θερμογιάννης
επιμέλεια κειμένων: τοβιβλίο
e-mail: ekdoseis@tovivlio.net

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων και ποιημάτων “τρενογραφίες“

διανέμεται ελεύθερα στο διαδίκτυο με άδεια Creative
Commons. Η αναφορά του ονόματος των διηγηματο-
γράφων, των ποιητών και του ιστότοπου τοβιβλίο.net
είναι υποχρεωτική και το έργο διατίθεται μόνο για μη
εμπορική χρήση. 

Επιτρέπεται ελεύθερα η αναδημοσίευση διηγημάτων
και η αποσπασματική παρουσίαση της συλλογής με την
προϋπόθεση αναφοράς προέλευσης και δημιουργών.



τρενογραφίες

μία πρωτοβουλία από

ISBN: 978-618-82415-1-0



τοβιβλίο.net

συμμετέχουν με διηγήματα & ποιήματα:

Erina Espiritu | Teuta Sadiku | Φώφη Walter-Κυρλίδου
Θωμάς Αγραφιώτης | Φανή Αθανασιάδου | Μαρία Αθηναίου

Βάσω Αποστολοπούλου | Νίκος Βάρδακας | Μάριος Βασιλόπουλος
Σταματία Βλάγκα | Κατίνα Βλάχου | Χριστίνα Γαλιάνδρα

Άννα Γεωργαλή | Δέσποινα Γκουτζολίκα | Καλλιόπη Δημητροπούλου
Βασιλική Δραγούνη | Αντώνης Ευθυμίου | Άννα Μαρία Ζαγοριανού

Άννα Ζανιδάκη | Γιάννης Ζουμπιάδης | Βασιλική Ζωγραφούδη
Κώστας Θερμογιάννης | Μαρία Θωμάδη | Χρυσάνθη Ιακώβου
Τηλέμαχος Ιγγλέσης | Ελένη Ιωαννάτου | Γιάννης Καλαϊτζάκης

Παναγιώτα Καραγιαννίδη | Δημήτρης Χρ. Κεσανλής | Ρούλα Κόζη
Ελπίδα Κορώνα | Αλέξανδρος Κουτρούλης

Ντέμης Κωνσταντινίδης | Κατερίνα Λαζίδου | Παντελής Λιάκας
Σπύρος Μακρυγιάννης | Άγγελος Μανουσόπουλος

Βασίλης Μαντικός | Φοίβος Μανωλούδης | Αθηνά Μαραβέγια
Ειρηναίος Μαράκης | Πέρσα Μαραμαρινού | Μαίρη Μαργαρίτη

Γιώτα Μάρκου | Σοφία Μαρωνίδη | Γιώργος Μπίζας
Δημήτρης Μποσκαΐνος | Χρήστος Μωραΐτης | Δέσποινα Ντάση
Σοφία Ντούπη | Μαριάνθη Παπάδη | Αντώνης Θ. Παπαδόπουλος

Θεοχάρης Παπαδόπουλος | Στρατής Παρέλης | Μαριάνθη Πλειώνη
Λία Ράμου | Άννα Ρουμελιώτη | Έλλη Σαμαλίδου | Σοφία Σκλείδα

Νίκος Σκούφος | Χριστίνα Σουλελέ | Ρία Σπανού
Παναγιώτης Στανίτσας | Μάχη Τζουγανάκη | Δημήτρης Τούλιος
Πάνος Τουρλής | Ρούλα Τριανταφύλλου | Χρήστος Τσαγκάρης

Σωκράτης Τσελεγκαρίδης | Βαγγέλης Τσερεμέγκλης
Κατερίνα Τσικουράκη | Δήμος Χλωπτσιούδης | Λυδία Ψαραδέλλη

συμμετέχουν με εικαστικά & φωτογραφίες:

Ιωάννης Βασιλείου | Μαρία Αθηναίου | Μελίνα Αλεξάνδρου
Φώτης Γαλανόπουλος | Αντώνης Ευθυμίου | Γιάννης Καλαϊτζάκης

Ιώαννης Ξύδης | Δημήτρης Τούλιος | Ρία Χανιώτη



9

ΠΕΡΙΕΧΟΜΕΝΑ
Αποχαιρετισμός 

Οι μέρες μου 
Στους έρημους σταθμούς 

Διαδρομή 
Το τρένο φεύγει στις οκτώ… 

Ξέχνα τους σταθμούς 
Το ταξίδι του ποιητή 

Ο σταθμός 
Το θηρίο 

Στα βαγόνια του νόστου 
Το τρένο 

Στους σταθμούς της ζωής 
Τα τρένα που φεύγουν 

Η ενθύμηση των τρένων 
Σταθμοί

Το τρένο αναχωρεί στις 8 π.μ. 
Το μικρό θαύμα 

Γέφυρα 
Νίκησε το ΚΤΕΛ; 

Το τρένο 
όνειρα στην αποβάθρα 

Τα τραίνα της μετανάστευσης I 
Κόσμος στο τρένο 

Στον σταθμό 
Ταξιδεύοντας

13
15
16
17
20
24
25
26
27
30
31
32
33
34
36
37
40
44
45
48
54
55
56
57
58



τοβιβλίο.net

10

Του σταθμού το παράπονο
όνειρα σαν τρένα 
Οι μόδες που περνούσαν 
Δρομολόγια
Σ’ ένα εξπρές είσαι κι εσύ 
Το επόμενο τρένο 
Λβ964 
Τρένα σιωπής 
Κενό βαγόνι
Τρένα ξεχασμένα 
Τα τραίνα της μετανάστευσης ΙΙ
Γραμμικός Μονόλογος 
Το τρένο φεύγει 
Η φυγή των τρένων 
Φλέβες μεταλλικές 
Η τελευταία διαδρομή 
Τρένο και απόσταση 
Ο »Σιδερένιος«
Αναδίπλωση 
Επόμενος σταθμός
Χαμένες αποσκευές
Τα τρένα που φύγαν 
Το τρένο 
Τα τρένα
(εικαστικό) Το τρένο της Αβύσσου
(φωτό) ΣΣ. Αμφίκλειας
(φωτό) Με τη ματιά του Ιωάννη Ξύδη

60
61
62
65
66
70
71
72
73
75
76
77
80
82
83
84
88
89
93
94
96
98
100
102
103
106
107



τρενογραφίες

11

(εικαστικό) Οι μόδες που περνούσαν
(φωτό) Με τη ματιά του Αντώνη Ευθυμίου 

(εικαστικό) Το τουριστικό τρενάκι κατεβαίνει
την Απόλλωνος στην Πλάκα

(φωτό) Εγκαταλειμμένο βαγόνι
(εικαστικό) τρενογραφία

(φωτό) Χορεύοντας με τις αναμνήσεις
(φωτό) Το όνειρο, ο έρωτας και το τραίνο

(εικαστικό) Το τρενάκι του Πηλίου
Το τραίνο… 

Το τρένο της ζωής 
Μέρα που περνάει, πίσω δε γυρνάει 

Χάσαμε τη διαδρομή 
Τα σιωπηλά τρένα της προσφυγιάς 

Το τρένο δεν ήρθε 
Προσωπική επικαιρότης 

Το τούνελ 
Μισών όρια 

Πρώτη αποστολή 
Γραμμές 

Τα τρένα που έφευγαν 
(άτιτλο) 

T.G.V 
Αναμονή 

Η γέφυρα 
Το τρένο του έρωτα 

Στον σταθμό της ζωής 

108
109
112

113
114
116
117
118
119
120
121
125
129
130
131
132
135
136
138
140
141
142
146
147
150
151



τοβιβλίο.net

12

Το τρένο της ελπίδας 
Το τρένο της ζωής 
Το τρένο της φυγής στα 1950 
Επίγευση 
Το τέλος του κόσμου 
Οι ράγες της απαντοχής 
Σταθμός ζωής
Indulgentia
Σκοπός στις Στρατιωτικές Φυλακές Αυλώνας 
Τα βαγόνια
Το τρένο της μεγάλης σιγής
Φωτιά, ψυχή κι αγέρας
Το ταξίδι
Τα τρένα τις νύχτες 
Το τρένο έγινε σκόνη 
Εισιτήριο προορισμού; 
Σοβιετικά τρένα
Τρένα πολλαπλών διαστάσεων
Τυχοδιώκτης
Ίσως 
Σε περιμένεις 
Το τρένο για το σπίτι μου 
Τρενογραφίες 
Αυτοβιογραφία 
Τρενογραφίες
Τα φτερά

152
154
155
156
157
158
160
161
162
165
166
168
169
170
173
179
181
183
185
186
187
188
194
196
198
201



Αποχαιρετισμός

Μάτια βουρκωμένα... Ψυχές μαρμαρωμένες... Ακρο-δάχτυλα ψηλαφίζουν το τζάμι του σιδερένιου απρό-σωπου τραίνου...
Διαπερνούν την παγωμένη γυαλάδα του για το τελευταίο

ξανάνιωμα... Το τελευταίο άγγιγμα πριν τον αποχωρισμό...
«Σ’ αγαπώ» μου είπες στην αποβάθρα... «Μη μ’ αφήσεις

ποτέ» σου είπα θλιμμένα.
«Για λίγο μόνο» μου είπες εσύ... Εκεί στην πολύβουη

αποβάθρα...
Μελίσσι οι ταξιδιώτες γύρω μας... Μα αγαπηθήκαμε

ξανά...
Οι ψυχές μας φιλήθηκαν... Τα μάτια μας φιλήθηκαν...

13



Οι δυο μας παραδοθήκαμε στο τελευταίο φιλί στην
γκρίζα τσιμεντένια αποβάθρα...

Στο τελευταίο φιλί του αποχωρισμού...
Στο τελευταίο λαμπάδιασμα του αποχαιρετισμού πύρωσαν

οι ματιές...
Στο τελευταίο φιλί τα δακρυσμένα χείλη πλησίασαν...

Έγειραν οι δυο ανάσες η μια στην άλλη...
Ένα φιλί απόλυτου έρωτα... Υπέρτατης λατρείας... Βαθιάς

αφοσιωμένης αγάπης...
Ένα φιλί που κράτησε πολύ... Έναν αιώνα; Μια μέρα;

Μια στιγμή;
Μια ολόκληρη ζωή... «Όλες μας τις ζωές» μου είπες...
Έρωτας σαν μια στιγμή... Σαν μια αιωνιότητα... Κλείστηκε

σε ένα τικ τακ του ρολογιού...
Χάθηκε στη μουντή καταχνιά του πρωινού μέσα στο

σφύριγμα του τραίνου...
Το πιεστικό σφύριγμα του βιαστικού αποχαιρετισμού...
Μα άρπαξα την μαλακή αίσθηση του προσώπου σου...

Θα είναι η μοναχική παρέα μου...
Κάθε βράδυ στο ασημί φως του φεγγαριού... Η λάμψη

της μορφής σου θα φωτίζει την άγονη γη μου...
Για μένα είσαι συ η Πύλη του Παραδείσου... Ο κήπος με

τα κατακόκκινα ολάνθιστα τριαντάφυλλα...
Δύσμοιρη ψυχή μου... Αθέλητα απομακρύνεσαι εγκλω-

βισμένη στο σιδερένιο θηρίο...
«Σ’ αγαπώ!» σου φωνάζει...
«Μη μ’ αφήσεις ποτέ!» σου φωνάζει...
«Έλα μαζί μου!» σου φωνάζει...
Την ακούς;...

Μαρία Αθηναίου

τοβιβλίο.net

14



Οι μέρες μου

Απόκαμα και θα σταθώ,
τι κι αν οι άλλοι τρέχουν
και το σκυφτό τους μέτωπο
μ' ιδρώτα κρύο βρέχουν;
Εγώ αλλοτινού καιρού
απόμαχος θα μοιάζω,
σ' έναν απόμερο σταθμό
τα τρένα θα κοιτάζω,
από μακρυά σφυρίζοντας
πως 'φθάσαν να σημαίνουν
και στον λαιμό μου, σαν περνούν,
κόμπους καημού να δένουν.
Γιατί είναι σαν τις μέρες μου
που έτσι όπως διαβήκαν,
σε παραζάλη κύλησαν
μα σ' ερημιά μ' αφήκαν.

Αντώνης Θ. Παπαδόπουλος
(Υπόγεια Διαδρομή, Αθήνα 1986)

15



Στους έρημους σταθμούς

Στους έρημους γυρνά η ψυχή μου τους σταθμούς
που έχουν βαγόνια στις γραμμές παρατημένα
με αναμνήσεις φορτωμένα και καημούς
και τα παράθυρα από δάκρυα ποτισμένα.

Πόσες φορές έχουν γνωρίσει την χαρά
και πόσες άλλες εκεί έμαθαν τον πόνο
σε κάθε αντάμωμα σαν ήτανε μπροστά
ή χωρισμούς που σταματούσανε τον χρόνο.

Μα τώρα πια χάσαν την αίγλη την παλιά,
φιγούρες μοιάζουν θλιβερές και γερασμένες,
πληγές γεμάτοι, με παράθυρα κλειστά,
με αποβάθρες και γραμμές χορταριασμένες.

Αχ να γινότανε ξανά να είχαν ζωή
πάλι στα σπλάχνα τους, ας ήταν για μια μέρα,
τραίνα ανυπόμονα να έφταναν πρωί
και με σφυρίγματα να σκίζαν τον αέρα.

Κι εγώ να ήμουνα ξανά παιδί μικρό
πάνω στην γέφυρα πεζών να τα χαζεύω
να με τυλίγουνε με σύννεφα καπνό
την μυρωδιά τους στην ψυχή μου να μαζεύω...

Σπύρος Μακρυγιάννης

τοβιβλίο.net

16



Διαδρομή

Κάθε φορά που σε κοιτάζω κατάματα, μου θυμίζεις μετα χείλη σφραγισμένα ότι σταυρώνω τις ευχές σου.Ότι η ανάσταση που προσδοκά η ψυχή μου, είναι επι-
βάτης που περιμένει στην στάση το τρένο.

Τις “μικρές” συνήθως ώρες της νύχτας, όταν μιλάμε
μπροστά μας ο θόρυβος διασχίζει τις σιδερένιες ράγες. Εσύ,
ο φίλος, αδελφός και εχθρός μου, ο άλλος μου “Eαυτός”
δείχνει πόσο γρήγορα μέσα στην πάροδο των χρόνων
κυλάει η ζωή ενός ανθρώπου.

Είναι ένα τρένο, που τα βαγόνια του είναι λίγα όσο
ακριβώς η πνοή μας που όταν πεθάνουμε σταματάει και
γεννάει την ψυχή.

Είναι δύσκολο να μετρήσεις, πόσοι επιβάτες μπαινο-
βγαίνουν γιατί όλους αυτούς που συναντάς από τότε που
γεννιέσαι είναι αμέτρητοι μέχρι να καταλάβεις ότι οι φίλοι
σου είναι μετρημένοι στα δάχτυλα του ενός χεριού.

Όταν το τρένο κάνει στάση σε έναν σταθμό, γνωρίζεις
πολύ καλά ότι δεν είναι τίποτα άλλο από εκείνες τις λίγες
χαρές αλλά πολύ περισσότερες λύπες που βιώνεις σε μία
περίοδο της ζωής σου.

Τα σημάδια τους όμως αποτυπώνονται σπανιότερα στο
σώμα σου αλλά συχνότερα στα βάθη του “Εγώ” σου, εκεί
που συναντάς τον “Εαυτό” σου.

Είναι οι στιγμές εκείνες που χάνεις την γη κάτω απ’ τα
πόδια σου, που στέκεις μετέωρος σαν ουράνιο σώμα στο
απέραντο του ουρανού. Φοβάσαι γιατί η ανθρώπινη αση-
μαντότητα είναι μία μικρή τελεία στην γραμμή της ζωής.

17



Θα ήθελες πολύ να είναι εντελώς αντίθετα τα πράγματα.
Τόσο ώστε να χαίρεσαι μόνο και να μην λυπάσαι ποτέ. Η
αλήθεια όμως είναι αδυσώπητη.

Προσδοκάς “Εκείνη”, που θα σε αγαπήσει και θα μοιράζεται
την θέση του συνεπιβάτη στο βαγόνι. Σε κάθε στάση κοιτάζεις
έξω απ’  το παράθυρο, και πολλές φορές νομίζεις ότι την α-
ντικρύζεις. Όμως είναι ματαιοδοξία να πιστεύεις, ότι το συ-
ναίσθημα έχει μάτια.

Η αγάπη είναι τυφλή, και ούτε τα φώτα του τρένου είναι
ικανά να της ανοίξουνε δρόμους. Ο προορισμός κάθε δευ-
τερόλεπτο, κάθε λεπτό και ώρα είναι πιο κοντά. Όπως σε
όλους τους ανθρώπους υπάρχει η αρχή και το τέλος.

Μα ο οδηγός είναι άτεγκτος και σκληρός, γιατί είναι ο
“Χρόνος”. Δεν νιώθει από συναισθήματα όπως εμείς οι άν-
θρωποι. Γιατί δεν πεθαίνει ποτέ, παρά γεννιέται κάθε στιγμή.
Η πνοή του είναι η θύελλα που κυβερνάει τον κόσμο και η
θάλασσα που καθρεφτίζονται οι αδυναμίες μας. Οι αρετές
μας; Είναι βότσαλα στην άμμο, ώστε τα ίχνη μας να τα ακο-
λουθούνε οι επόμενοι. Να γνωρίζουνε πώς και αυτοί θα
πράξουνε το ίδιο. Όμως παρά την ανθρώπινη φύση μου,
δεν συμβιβάζομαι με την “Πραγματικότητα”. Την θυγατέρα
του “Χρόνου” που δεν την ερωτεύεσαι ποτέ γιατί δεν είναι
γυναίκα αλλά αερικό με το οποίο παλεύεις γνωρίζοντας ότι
η μάχη είναι άνιση.

Θέλω να ξεσπάσω! Κουράστηκε η θνητή μου φύση.
Θέλω να γελάσω και να κλάψω μαζί. Να γίνω η φωτιά σε
ένα διονυσιακό μυστήριο και να κάψω το τρένο. Να φεγγο-
βολώ περισσότερο απ’ τον κλίβανο που γεμίζει με κάρβουνα
όπως η ελπίδα που φουντώνει σε κάθε δυσκολία της ζωής
μας.

Μα είμαι βλάσφημος τελικά! Κανείς δεν είναι πιο δυνατός
απ’ τις αδυναμίες του. Κανείς δεν μπορεί να οδηγήσει το
τρένο της ζωής του. Γιατί είναι “Eκείνος” και ο “Χρόνος” που

τοβιβλίο.net

18



αιχμαλωτίζουνε ενίοτε την ψυχή σου. Μέχρι τον προορισμό.
Μέχρι την λύτρωση της θνητότητάς μας.

Νίκος Βάρδακας

τρενογραφίες

19



Το τρένο φεύγει στις οκτώ...

Το ράδιο έπαιζε παλιά λαϊκά με εκείνη την στριγκήφωνή και τον μεσαίο ήχο των παλιών ηχογραφήσεων,αναμειγμένων με παράσιτα. Ο λαχειοπώλης έσκυψε
και χαμήλωσε τη φωνή. Τέρμα το διάλειμμα.

«Λαχεία, Λαϊκό, Κρατικό, εδώ η τύχη σας, πάρε κόσμε
Λαχεία».

Ο Μάνθος περπατούσε παράλληλα στην πρώτη γραμμή,
άκουσε το λαχειοπώλη κι έκανε αμέσως το συνειρμό. Λαϊκό,
Κρατικό... εδώ η τύχη σας... χαμογέλασε... εκτός από λαχεία
ήταν βλέπεις και τα ονόματα δυο μεγάλων Αθηναϊκών νο-
σοκομείων και σίγουρα η τύχη (...να σου πετύχει) πολλών...
Στο Λαϊκό έσβησε ο πατέρας του απ’ την παλιαρρώστια
πριν κάνα χρόνο, στο Κρατικό έφυγε ένα χάραμα κι η μάνα
του, τρεις μήνες μετά... βιαζότανε θαρρείς να απαντήσει τον
Κύρη της.

Καμιά φορά είναι όπως μάθεις... Μαζί εδώ μαζί κι Εκεί,
σκέφτηκε.

Ντυμένος μ’ ένα μάλλινο γκρι κοστούμι κι ένα βαρύ
μαύρο παλτό, σήκωσε τα πέτα του να προφυλάξει το λαιμό
του απ’ τα ξουράφια του Γενάρη... Άναψε τσιγάρο και κο-
ντοστάθηκε... Κόσμος συνέρεε από διάφορες εισόδους με
βαλίτσες και μπαγκάζια.

Την περίμενε κανένα τέταρτο. Έκανε δυο τσιγάρα ακόμα
και πετούσε τις γόπες ίσα στις γραμμές. Έβανε σημάδι το
κενό ανάμεσα στα κάθετα σανίδια τους.

Παρά το χαμηλό φωτισμό και τα ανθρώπινο μελίσσι,
την είδε και την αναγνώρισε αμέσως... σαν τη μύγα μες στο

20



γάλα.
Πώς είναι όταν αγαπάς που όλα παίρνουν ένα χρώμα

γκρι, κι εκείνος η εκείνη, το κόκκινο, το άλικο, το ερωτικό...
να ξεχωρίζει παντού... εκείνο που το βλέπουν μονάχα οι
ερωτευμένοι... και χαμογελούν φανερά και κρυφά; Διότι το
ξέρουν κιόλας πως τούτη την παραξενιά μόνο η Αγάπη τη
δανείζει.

Η Αναστασία χαμογέλασε και τα κάτασπρα αναιμικά μα-
γουλά της κοκκίνισαν αμέσως μ’ εκείνη τη ζέση που ‘ρχεται
πάντα από μέσα. Την αγκάλιασε και την έσφιξε πάνω του.
Δε φιλήθηκαν... μόνο έμειναν να διαβάζουν αχόρταγα ολό-
κληρα κατεβατά ο ένας στα μάτια του άλλου.

Εκείνος είχε δυο κόρες και μόλις είχε βγει από ένα γάμο
που τον γέρασε πριν την ώρα του. Κουράστηκε πια μ’ εκείνο
το χυδαίο που χύνει δηλητήριο -σταγόνα τη σταγόνα- η συ-
νήθεια, στις σχέσεις των ανθρώπων.

Εκείνη ήταν παντρεμένη σ’ ένα γάμο ετών και μάλλον
ευτυχισμένη, μ’ ένα γιο δεκάχρονο, παλληκαράκι σωστό. Τι
γύρευε;

Γνωρίστηκαν πριν ένα χρόνο μέσα στο τρένο στη δια-
δρομή Αθήνα-Κατερίνη. Από τις πρώτες κουβέντες ένοιωσαν
ζεστά, κοντά κι όμορφα... αντάλλαξαν μ’ ευχαρίστηση τις
ιστορίες τους κι έμειναν στο τέλος να γελούν με διάφορες
συμπτώσεις σε σκέψεις που γίνονταν φράσεις κι απ’ τους
δυο τους την ίδια στιγμή. Είναι φορές που το μυαλό αναρω-
τιέται από μόνο του... Θα σε Ξαναδώ; Φιλάει ωραία; Πώς θα
‘ταν να ήμασταν μαζί; Σκέψεις που, αν και γίνονται, δεν μοι-
άζουν αποδεκτές ούτε από τον ίδιο που τις κάνει, για μύριους
όσους λόγους.

Και... ξαναβρεθήκαν και φίλαγε υπέροχα κι είδαν και κά-
ποιες σκόρπιες εικόνες του πώς θα ‘ταν να ‘τανε μαζί.

Ήταν μαζί μ’ εκείνο τον παράξενο τρόπο εκείνων, που
δεν γίνεται να είναι μαζί συνέχεια... Μόνο λίγο, που φαντάζει

τρενογραφίες

21



πολύ και μόλις περάσει, ξανά μοιάζει πάλι λίγο. Και άγχος
για γνωστούς και βλέμματα και ξενοδοχείο, έρωτα αγχωμένο
μα γλυκό κι ειλικρινή... Και φιλιά καυτά που αφήνουνε ση-
μάδια που δε φαίνονται, κάποτε κάποτε, βαθιά και μόνιμα.

Κι εκείνη τον πίεσε, με τη μεγάλη παιδική της καρδιά
τον βάρυνε, δεν είχε ξανανιώσει έτσι ποτέ κι αφέθηκε στη
γλύκα.

Κι εκείνος σκέφτηκε τον άνδρα της και το παιδί της... μα
την ήθελε. Κι ο έρωτας ο φτερωτός να έρχεται-να φεύγει
(μέγα βάσανο). Μια μαζί μια χώρια, κι εκείνη με τον άντρα
της καλά, τι καλά; Κι εκείνος να περιμένει να μεγαλώσουνε
οι κόρες του να ξαναφτιάξει τη ζωή του... ποια ζωή του;

Και να θέλονται...
Κι εκείνο το πρωί, απαλλαγμένοι προσωρινά από υπο-

χρεώσεις με... ψέματα, βρέθηκαν να κάνουν πάλι εκείνο το
πρώτο τους ταξίδι, Αθήνα-Κατερίνη. Κάπου να νοιώσουν ό-
πως τότε -πράμα αδύνατο γιατί ποτέ δεν είναι το ίδιο- κάπου
να βρεθούν, κάπου να κλείσουν την πληγή και να στρέψουν
αλλού τη ρότα αυτού που τους συνέβη. Αυτού του υπέροχου
δώρου που αισθανόντουσαν να τους έχει χαριστεί. Γιατί έ-
τσι το είδαν από την αρχή και παρά τα σκαμπανεβάσματα
στην πορεία έτσι το κράτησαν... Όμορφο κι αληθινό κι όχι
πρόστυχο κι ευτελές. Κάτι μικρό ακριβό και κατάδικό τους.

Με φόντο τον ίδιο σταθμό, το ίδιο τρένο... ένα ίδιο χει-
μωνιάτικο πρωινό, ανέβηκαν μαζί στο βαγόνι τους κι έκατσαν
σε θέσεις διπλανές. Συνέχισαν να κοιτάζονται χαμογελώντας
χωρίς τη λογοδιάρροια της πρώτης φοράς για την οποία
δεν υπήρχε πια λόγος...

Ήξεραν.
Απ’ έξω ακούστηκε η σφυρίχτρα του Σταθμάρχη. Η ώρα

ήταν οκτώ παρά ένα λεπτό.
Ατμοί τύλιξαν εξωτερικά την αμαξοστοιχία κι έκρυψαν

μεταξύ άλλων και τους δύο από τα μάτια των πολλών.

τοβιβλίο.net

22



Δεν μάθαμε ποτέ πως εξελίχθηκε αυτός ο Έρωτας. Έ-
σβησε όπως όλα τα όμορφα πράγματα στο τέλος; Κράτησε;
Καλύτερα έτσι.

Τι σημασία θα είχε για όλους εμάς τους απ’ έξω;
Δημήτρης Π. Μποσκαΐνος

τρενογραφίες

23



Ξέχνα τους σταθμούς

Ξέχνα τους Ήλιους και τα άστρα
η ζωή σε βούρκους συχνάζει
ματωμένα γυαλίζει κάδρα
και με τους δαίμονες αράζει

ξέχνα θεωρίες και λόγια
που την αλήθεια μάς χαλάνε
του έρωτα τα εμπόδια
είναι οι πράξεις που πονάνε

ξέχνα υποσχέσεις και όρκους
τα γεγονότα μας ορίζουν
γεννιόμαστε μέσα στους βόθρους
με ψυχές που τόσο μυρίζουν

ξέχνα κι εμένα που σου μιλώ
είναι η ανάγκη μου τέτοια
να πουλάω ό,τι αγαπώ
και να με τραβάνε τα ξένα

μα
σε ένα τρένο μαζί μου αν ‘ρθεις
θα νοιώσεις της ζωής μου τα βάθη
σε ένα γυμνό βαγόνι θα βρεις
εσένα, ονείρατα και πάθη.

Σωκράτης Τσελεγκαρίδης

24



Το ταξίδι του ποιητή

Αργά το σούρουπο και πάλι θα κινήσεις,
στου τρένου το σταθμό για να βρεθείς.
Μέσα στον θόρυβο τη θλίψη σου να σβήσεις,
μέσα στην κίνηση για λίγο να χαθείς.
Σαν ταξιδιώτης βιαστικός κι εσύ να μοιάσεις,
ξέροντας τώρα που πηγαίνεις, τι ζητάς.
Τον άδειο χρόνο που κυλάει να ξεχάσεις,
καθώς τους άλλους ταξιδιώτες θα κοιτάς.
Και σαν νυχτώσει κι ο σταθμός κάποτ' αδειάσει,
όσων ταξίδεψαν τη μοίρα μη φθονείς.
Πρόθυμα ο Πήγασος για σένα θα καλπάσει
σ' άγνωστη ρότα πολιτείας μακρινής.

Αντώνης Θ. Παπαδόπουλος

τρενογραφίες

25



Ο σταθμός

Μες στον σταθμό περιμένω το τρένο να ‘ρθεί
και οι διαβάτες περνούν πάνω-κάτω βουβοί.
Θέλω να φύγω μα όλο κοιτώ
στέκομαι μήπως σε δω.
Βλέπω το τρένο ζυγώνει αργά
μα εσύ στο πουθενά.

Τρέχει ο κόσμος Θεέ μου τι συνωστισμός
ποιος θα προλάβει μέσα να μπει.
Μα εγώ θα περιμένω και θα επιμένω
κάποια στιγμή να φανείς.
Με ένα μισό τσιγάρο στο χέρι αναμμένο
να τρέχεις, να φτάσεις, να ‘ρθείς.

Έμεινα πια τελευταία και ακόμα κοιτώ.
Έχει αδειάσει ο χώρος κι ο εφιάλτης που ζω,
μα εγώ στριφογυρίζω και παραπατώ
πέφτω μπροστά στον τροχό.
Νιώθω το τρένο να φεύγει αργά
βλέπω δυο άσπρα πουλιά.

Έλλη Σαμαλίδου

τοβιβλίο.net

26



Το θηρίο

Οσιδηρόδρομος της Κηφισιάς λειτούργησε για πρώτηφορά το 1885, ανήμερα της Καθαρής Δευτέρας, καιοι Αθηναίοι τον υποδέχτηκαν με μεγάλη χαρά και
ενθουσιασμό.

Η «Εφημερίς» έγραφε την επόμενη μέρα των εγκαινίων:
«Η αμαξοστοιχία διήρχετο δια μέσου κατάφυτου κοιλάδας,
ην περιέκλεινεν εντεύθεν μεν ο Υμηττός και το Πεντελικόν,
εκείθεν δε η Πάρνης επί των κορφών της οποίας ελαύκαζεν
η χιών».

Στις 20 Ιουνίου του 1885, παραδόθηκε και το υπόλοιπο
τμήμα της γραμμής που έφτανε ως το Λαύριο, εξυπηρετώντας
τη λειτουργία των μεταλλείων, μεταφέροντας εργάτες και
εμπορεύματα.

«Θηρίο» ονομάστηκε η ατμομηχανή του τμήματος Αθη-
νών-Κηφισιάς, εξαιτίας του μαύρου καπνού που έβγαζε,
καθώς επίσης και του αγκομαχητού που χαρακτήριζε κάθε
πέρασμά της! Οι καπνοί ήταν τόσο πυκνοί που πολλοί
επιβάτες αποβιβάζονταν έχοντας μουντζούρα στα πρόσωπά
τους. Το παρατσούκλι του «θηρίου» ακολουθούσε κι ένα
σατυρικό τραγουδάκι:

«Μόλις ξεκίνησες προ τριμηνίας,
εκ της πλατείας της ομονοίας.

Φθάνεις εν μόχθω τε και βασάνω,
εις τα Πατήσια ευθύς τα άνω.

Τότε οργίζεσαι και ασθμαίνεις
και μια βδομάδα στο Ηράκλειο μένεις.

27



Έπειτα κάνεις ένα γιουρούσι
κι αισίως φθάνεις εις το Μαρούσι 
Κι απελπισμένοι σου λεν΄ πολλοί:

-Βάλε τουλάχιστον και βαγκόν-λι!»
Παρ’ όλη την αυστηρή κριτική και τη σατιρική διάθεση

που συνόδευε την κάθε κίνησή του, το ατμοκίνητο «θηρίο»
εξυπηρέτησε πάρα πολύ τους Αθηναίους, κάνοντας προσιτά
τα βόρεια προάστια Μαρούσι και Κηφισιά σε πολλούς, ειδικά
τους καλοκαιρινούς μήνες που αναζητούσαν λίγη δροσιά,
καθώς αποτελούσαν τόπους παραθερισμού κι εξοχικών κα-
τοικιών.

Το βράδυ της 7ης Αυγούστου 1938, το «θηρίο» κάνει το
τελευταίο του δρομολόγιο.

Ο χρονογράφος της εποχής Τίμος Μωραϊτίνης, θα γράψει
την επόμενη μέρα: «Μετά μακροχρόνιον νόσον, απεβίωσεν
χθες ο Σταμάτης, ο γνωστός ανάπηρος της Κηφισιάς. Ο με-
ταστάς εγεννήθη προ 53 ετών στην Αθήνα. Έσυρε με βαρυ-
θυμία και αδιαφορία τα βήματά του, συνεχώς καπνίζων και
σφυρίζων. Εκ τούτου ωνομάσθη «Σταμάτης». Μεσόκοπον,
πλέον έρημον και χωρίς φίλους, τον ευρήκεν ο... ηλεκτρισμός
και έπεσεν... ηλεκτρόπληκτος.»

Η γραμμή Αθήνα-Λαύριο εξακολούθησε να λειτουργεί
και μάλιστα μεταπολεμικά ξεκινούσε από τον σταθμό Πε-
λοπονήσου. Συνέχιζε περνώντας από τους Αγίους Αναργύ-
ρους, τη Νέα Φιλαδέλφεια, το Χαλάνδρι κι από τον Σταυρό
έμπαινε στα Μεσόγεια και διασχίζοντας το κέντρο της Παι-
ανίας, του Κορωπίου, του Μαρκόπουλου έφτανε μέχρι το
Λαύριο.

Το 1956, καταργείται οριστικά το «τρενάκι του Λαυρίου»,
του οποίου οι γραμμές είναι ορατές μέχρι σήμερα σε πολλά
σημεία των προαναφερόμενων Δήμων. Κατά τόπους χορ-
ταριασμένες, σκεπασμένες με γκαζόν ή καλλωπιστικά φυτά,
αποτελούν σημείο αναφοράς μιας εποχής που πέρασε.

τοβιβλίο.net

28



Στο Μαρκόπουλο, τα άδεια βαγόνια παράλληλα στον
σύγχρονο αυτοκινητόδρομο που οδηγεί στην Αττική οδό,
δηλώνουν την παρουσία τους, φορτωμένα μνήμες και ιστο-
ρικά γεγονότα που δεν κατάφερε να σβήσει ο χρόνος, ούτε
και ο πυκνός καπνός που έβγαινε από το φουγάρο της
ατμομηχανής τους.

Μαριάνθη Πλειώνη 

τρενογραφίες

29



Στα βαγόνια του νόστου

Μικρά ξύλινα σπιτάκια
από σπιρτόκουτα άλικα συλλέγαμε
Τα στοιχίζαμε βαγόνια στη σειρά
κι ύστερα τα τσουλάγαμε στις ράγες της αυλής
Δυο γραμμές παράλληλες αυλάκωναν το χώμα
στις γειτονιές του θυμαριού και της μέντας
Κι οι παιδικές μας κουδουνίστρες σφύριζαν
μες στους σταθμούς της προσμονής
την επιστροφή των ξενιτεμένων
Και για καπνό φυσούσαμε το σύννεφο
να κατέβει στην άγνωστη αποβάθρα
Μήτε σταθμό ορίζαμε μήτε προορισμό
μόνο το ταξίδι μάς μάγευε
Στ' ακροτελεύτιο βαγόνι
η μνήμη μας λαθρεπιβάτης

Ανεβαίνουμε στο τρένο του νόστου
στοιβάζοντας μαζί μας και τη φωνή των γενναίων
Διασχίζοντας τους θρυμματισμένους καθρέφτες
αφήνουμε πίσω τα παραπήγματα
και τις άγριες φυλακές της ώριμης νιότης
Την πορεία μας ταχύναμε στο διάσελο της άνοιξης
και τραβήξαμε για τις αμμουδιές του ήλιου

Το αίμα μου εποίησα κόκκινο
κι αγνόησα στο ταξίδι το δέλεαρ των Σειρήνων
και το τρένο ταξιδεύει με τα βαγόνια του άλικα...

Καλλιόπη Δημητροπούλου 

τοβιβλίο.net

30



Το τρένο

Νοιώθω σαν τρένο,
να κυλάω πάνω στις ράγες.
Πολλά τα χρόνια,
γέρασε η μηχανή,
σκούριασαν τα γρανάζια.
Έχω σταθμεύσει,
σε μια ερημιά,
προσμένω να με κάνουν παλιοσίδερα.
Μα κάθε νύχτα,
ανάβω τα φανάρια,
βάζω μπροστά τη μηχανή
και δραπετεύω.

Θεοχάρης Παπαδόπουλος

31



Στους σταθμούς της ζωής

Στις ράγες των τρένων ξεχειμώνιαζες.
Μες στον βοριά, στην παγωνιά
στου κρύου αγέρα τη δίνη
και στου χιονιά την αγκαλιά
ζεστή καρδιά εσύ ξεδίπλωνες.
Την άνοιξη οι ράγες σαν λουλούδιαζαν
κι οι νύχτες λούζονταν τη μαγιάτικη δροσιά
εσύ γλυκά τραγούδαγες
κι ώσπου να έρθει η αυγή στιχάκια σκάρωνες
αφιέρωση να κάνεις στα πουλιά.
Τα καλοκαίρια τα καυτά
κάτω απ’ του ήλιου τη φλογισμένη ελπίδα.
Στις οροφές των βαγονιών σκαρφάλωνες
με ψάθινο καπέλο συντροφιά.
Να δεις καινούρια μέρη αναζητούσες
ταξίδευες με φόντο τον ορίζοντα κι ανθούσες.
Σαν έρχονταν τα πρωτοβρόχια
και σκόρπαγαν χάμω στη γη
τα φύλλα απ’ τα κλαριά
κι η φύση ξεγυμνωνόταν
στο καλωσόρισμα του φθινοπώρου.
Στα αταξίδευτα βαγόνια έβρισκες μια γωνιά.
Ξαπόσταινες για λίγο κι έκανες όνειρα
για το επόμενο ταξίδι
στις ράγες των τρένων, στους σταθμούς της ζωής.

Άννα Ρουμελιώτη

32



Τα τρένα που φεύγουν

Δε γνωρίζεις πού πάνε
Ποιοι ταξιδεύουν
Τι κουβαλάνε
Μόνο σαν ακούσεις το σφύριγμα θα σκεφτείς πως φεύγει
Μπορεί να λυπηθείς
Να πεις κρίμα που δεν είμαι μέσα –
Και με βαριά καρδιά να σέρνεις τα βήματά σου
καθώς εκείνο θα τρέχει να ανταγωνιστεί με τον άνεμο
Να ταράξει την ηρεμία των φύλλων
Να γνωρίσει νέες πατρίδες,

νέους ανθρώπους,
νέα αρώματα

Γιατί κάθε στάση, άλλη ανάσα
Άλλη ανάσα, άλλος παλμός
Και γιατί έτσι είναι τα τρένα που φεύγουν –
Αφήνουν πίσω τους μια ιστορία να γράψουνε άλλη
Ταξιδεύουν νύχτα μέρα χωρίς να ρωτούν αν ενοχλούν

τη γαλήνη σου
Και περιμένουν
Σε κάθε σταθμό
Σε κάθε γωνιά
Να περάσεις, να κάτσεις
και να απολαύσεις τη διαδρομή σου.

Λοιπόν. Τι λες;
Είσαι να φύγουμε μια μέρα ξαφνικά;
Να φτάσουμε για πάντα στον σταθμό μας;

Χριστίνα Γαλιάνδρα

τρενογραφίες

33



Η ενθύμηση των τρένων

Τρένα
που ήρθαν
από την ομιχλώδη μνήμη του χθες
και χάθηκαν
στην αβέβαιη λήθη του αύριο
με προορισμό
την διαρκή αιωνιότητα της στιγμής.
Ταξίδι
στις ακαθόριστες διαδρομές των σκέψεων
του νου
μέσα στο εφήμερο στοιχείο της ζωής του τώρα.
Νοσταλγία
των στιγμών που λησμονήθηκαν
στις σκέψεις
των γρήγορων μετατοπίσεων των εικόνων
που έφυγαν
χωρίς να προφτάσουμε να αντικρίσουμε.
Συναίσθημα
της προσμονής που νιώσαμε
για μια στιγμή
προτού χαθεί στην ανάκλαση του φωτός
πάνω στα σκοτεινά οράματα των εικόνων

που δημιουργήσαμε.
Λύτρωση
της φαντασίας στην πραγματικότητα
μέσω ενός ψεύτικου ονείρου,
του θανάτου στη ζωή

34



μέσω μιας ονειρικής ψευδαίσθησης.
Ζωή
σαν τρένο που ήλθε και απήλθε
όπως οι παραστάσεις που διακρίναμε
στα φωτεινά παράθυρα
της σκοτεινής μας μνήμης. 

Παντελής Λιάκας

τρενογραφίες

35



Σταθμοί

Δυο φιλιά και δυο αγκαλιές
Και ενώνονται οι καρδιές
Μα χωρίζουν δυστυχώς
Σε σταθμούς ολοταχώς

Το τρενάκι της ζωής
Αν το χάσεις πια μπορείς
Να το δεις ως ευκαιρία
Για να αλλάξεις την πορεία

Και ενώ σφίγγεσαι καρδιά
Να χωρίσεις ηρωικά
Τα λιμάνια σου θυμίζουν
Αποστάσεις που ραγίζουν

Στα σύννεφα χωρίζουν οι καρδιές
Μα μένουν ενωμένες αν το θες
Πολύχρωμα μπαλόνια μαρτυρούν
Πως θα ’ρθει η στιγμή να ανταμωθούν

Σοφία Σκλείδα

τοβιβλίο.net

36



Το τρένο αναχωρεί στις 8 π.μ.

Κοίταξε την ώρα στο ρολόι του σταθμού. Οι δείκτεςτου έδειχναν σταματημένοι, ξεχασμένοι από την δίνητου χρόνου. Πλησίασε παρατηρώντας το προσεκτικά,
ελπίζοντας να καταλάβει αν είχε όντως σταματήσει. Παρά
την βουή που έκανε το πλήθος που ήταν μαζεμένο στην
πλατφόρμα, ένας ήχος από το ταξίδι των δεικτών, έφτασε
στα αυτιά του. Όχι, δεν ήταν σταματημένο. Συνειδητοποίησε
ότι δεν έπαιζε και κάποιο ρόλο. Ό,τι ήταν να γίνει, θα γινόταν.
Η απόφαση είχε παρθεί.

Μάζεψε τα κομμάτια της ψυχής του και έσυρε την
ύπαρξή του, ανάμεσα στους στρατιώτες που αποχαιρετούσαν
τους δικούς τους ανθρώπους, πριν μπουν στο τρένο, με
προορισμό τον πόλεμο. Νέοι σε ηλικία άνθρωποι, αγκάλιαζαν
συζύγους και παιδιά, τους πότιζαν με δάκρυα και ελπίδες.
Μάνες αποχαιρετούσαν με λυγμούς, τους μονάκριβους
γιους, σκουπίζοντας τα δάκρυα στα μαντίλια τους. Μικρά
παιδιά, χανόντουσαν στην αγκαλιά του πατέρα, χωρίς να
καταλάβουν τι συμβαίνει.

Εκείνος ήταν μόνος. Όπως μόνος ήταν από την πρώτη
στιγμή που αποφάσισε να πάει σε τούτο τον πόλεμο. Είχε
δώσει ήδη μια μάχη για να το καταφέρει αυτό, καθώς όλοι
τον θεωρούσαν λειψό, ανίκανο να πολεμήσει. Οι απώλειες
στο πεδίο της μάχης όμως, ήταν τόσες πολλές, που κάθε
άντρας ήταν σημαντικός. Έτσι του δόθηκε η διαταγή να πα-
ρουσιαστεί, κάτι που προκάλεσε την αντίδραση του πατέρα
του.

Ποιος θα το φανταζόταν ότι εκείνος ο σκληρός άντρας,

37



από το στόμα του οποίου δεν είχε ακούσει ποτέ μια καλή
κουβέντα, θα ήταν αντίθετος στην απόφασή του αυτή. Ήταν
σίγουρος ότι δεν ήταν ο γιος που είχε ονειρευτεί να έχει ο
πατέρας του, άλλωστε του το είχε πει πολλές φορές, και δεν
είχε προσπαθήσει ποτέ να τον μεταπείσει για αυτό. Δεν πή-
γαινε στον πόλεμο για τον πατέρα του. Η αγαθή καρδιά του
τον οδηγούσε. Συγγενείς, καρδιακοί φίλοι και γνωστοί είχαν
φύγει για τη μάχη. Άλλοι γύρισαν σακατεμένοι, κι άλλοι δεν
γύρισαν ποτέ. Το ένιωθε άδικο να είναι κρυμμένος εκείνος,
στην ασφάλεια του σπιτιού του. Ήθελε να προσφέρει, να
βοηθήσει να γυρίσουν περισσότεροι πίσω, σώοι στις οικο-
γένειές τους. Μέσα βαθιά στην καρδιά του ήξερε ότι δεν θα
σκότωνε κανέναν. Δεν πήγαινε στη μάχη για αυτό, παρά η
σκέψη της ειρήνης τριγύριζε στο μυαλό του.

Έβαλε το χέρι του στην τσέπη της στολής του και έβγαλε
μια φθαρμένη φωτογραφία ενός μικρού αγοριού. Μόλις
χτες του την είχε δώσει ο Γιώργος, ο επτάχρονος που μένει
στο διπλανό σπίτι και είναι ο άντρας του σπιτιού τώρα πια.
«Να την δώσεις του πατέρα μου!», του είχε πει και δάκρυα
κύλησαν στο μάγουλό του. Ο Γιώργος θυμάται με δυσκολία
τον πατέρα του. Αυτός ο πόλεμος τους έχει χωρίσει. Ξέρουν
και οι δύο ότι αυτή η φωτογραφία δεν θα φτάσει ποτέ στα
χέρια του πατέρα του, η στιγμή προσφέρει όμως και στους
δύο παρηγοριά.

Το τρένο σφυρά δυνατά και η ώρα της επιβίβασής του
ήρθε. Τα κλάματα τριγύρω του γίνονται πιο δυνατά. Πριν
ανέβει τα σκαλοπάτια, η ελπίδα που φωλιάζει στα στήθη
του, τον κάνει να κοιτάξει για άλλη μια φορά πίσω του. Ο
πατέρας του στέκει στην άλλη άκρη της πλατφόρμας. Βγάζει
το καπέλο του, καθώς κάνει μερικά διστακτικά βήματα. Το
κινεί όλο και πιο νευρικά στα χέρια του, όσο περισσότερο
πλησιάζει τον γιο του. Στέκει περήφανος μπροστά του και
του δίνει το χέρι του. Όταν τα χέρια τους ενώνονται, εκείνος

τοβιβλίο.net

38



καταλαβαίνει.
«Με το καλό να γυρίσεις, γιε μου!», του εύχεται με φαι-

νομενικά σταθερή φωνή.
«Με το καλό να ανταμώσουμε και πάλι, πατέρα!», απαντά

ο στρατιώτης.
Όταν τα βλέμματά τους χωρίζουν, καθώς το τρένο φεύγει

μακριά, δάκρυα κυλάνε στα μάτια του στρατιώτη. Ποτέ δεν
ήθελε επιβεβαίωση, αλλά τώρα θρηνεί πριν βρεθεί στον
τόπο της μάχης.

Λυδία Ψαραδέλλη 

τρενογραφίες

39



Το μικρό θαύμα

Το καλοκαίρι είχε προχωρήσει για τα καλά. Είχε μπει οΙούλιος. Τα τελευταία δυο τρία χρόνια, που ήταν πιααρκετά μεγάλος αλλά και αρκετά μικρός για να μπορεί
η γιαγιά του να τον φέρει βόλτα, ξεκινούσαν τέτοια εποχή
με τον παππού και εκείνη, με το τρένο, για το μεγάλο στα
μάτια του ταξίδι. Το ταξίδι που θα τον έφερνε στο χωριό
του παππού από την μεριά της μάνας του, ψηλά στην Θεσ-
σαλική πλευρά της οροσειράς της Πίνδου, ένα από τα χωριά
του Ασπροποτάμου.

Αυτή η μόνη ετήσια αλλαγή στην ρουτίνα της ζωής του
τον έκανε ευτυχισμένο. Η άπλα του βουνού, το πράσινο, η
δροσιά, τα τοπία, οι περιπέτειες στις εξερευνήσεις με τους
ντόπιους φίλους και τα ξαδέλφια, οι περίπατοι με τον παππού,
το απολαυστικότερο παγωμένο νερό που έπινε ποτέ την
μέρα, το κοκορέτσι και τα σουβλάκια στις ψησταριές της
πλατείας, ο γαλαξίας, η επιστροφή στο σπίτι με τους φακούς
και οι πυγολαμπίδες τα βράδια, αυτά και πολλά άλλα ήταν
για εκείνον ότι είχε για να περιμένει όλο τον υπόλοιπο χρό-
νο.

Και τα περίμενε καρτερικά. Τόσο που για να αντέχει πε-
ρισσότερο, ανέβαινε συχνά στην αερογέφυρα πάνω από
τις γραμμές του Σιδηροδρομικού Σταθμού Βόλου, στέκονταν
ακριβώς πάνω από την κύρια γραμμή και όταν έφευγε
κάποιο της "μετρικής" τρένο, πήδαγε νοερά πάνω του ταξι-
δεύοντας με την μυστική δύναμη του μυαλού ως την Κα-
λαμπάκα... Στα μεγάλα τρένα, της κανονικού εύρους γραμμής
για Λάρισα, δεν πήδαγε... Τα άφηνε να περνούν από κάτω

40



του και απλά απολάμβανε την δύναμή τους και την διαφο-
ρετική μουσική από τις ρόδες στις ράγες... Και στο σπίτι
μετά κάθε ξύλινη κασετίνα, κάθε μακρόστενο κουτί γινόταν
στα χέρια του «Η αυτοκινητάμαξα για Καλαμπάκα από την
πρώτη γραμμή σε τρία λεπτά αναχωρεί...» Να γιατί αγαπούσε
τα τρένα και ιδιαίτερα εκείνες τις Οτομοτρίς με την κάπως
αστεία μουρίτσα, σαν γελαστός μουστακαλής, που τον τα-
ξίδευαν τα τελευταία καλοκαίρια κουνώντας ρυθμικά σε
κείνον τον μαγευτικό ρυθμό από ρόδες στα κενά των γραμ-
μών, "...τατάτα τα τα τατά τατά... τατάτα τα τα τατά τατά...",
μουσικοί και χορευτές μαζί.

Εκείνη όμως την χρονιά η γιαγιά δεν ήταν και πολύ
καλά... Είχε κουραστεί αρκετά και δεν ένοιωθε να μπορεί να
τον πάρει μαζί της. Αποφασίστηκε να φύγουν με τον παππού
οι δυο τους μόνοι... Όταν το έμαθε ήταν απαρηγόρητος...
Κλάμα όλη μέρα και παρακάλια να τον πάρουν μαζί. Η
γιαγιά ήθελε αλλά δεν μπορούσε, είναι αλήθεια. Όμως πως
να το καταλάβει ένα παιδί που δεν είχε κλείσει ακόμη τα
δέκα. Το απόγευμα της προηγούμενης από την αναχώρηση
μέρας άρχισε να φτιάχνει την βαλιτσούλα του. Την τελείωνε,
του την χαλούσαν, την ξανάφτιαχνε, του την ξαναχαλούσαν,
την έκρυβαν, την έβρισκε, την ξανάφτιαχνε κι όλα πάλι από
την αρχή μέσα στο παράπονο και το κλάμα... Ώσπου πέρασαν
τα μεσάνυχτα. Και τότε κοιμόταν συνήθως από τις εννιάμι-
σι...

Το πήρε απόφαση πια ότι δεν θα ακολουθούσε σ' αυτό
το ταξίδι. Όμως τουλάχιστον ήθελε να πάει ως τον Σταθμό
το πρωί να δει την αγαπημένη του Οτομοτρίς από κοντά, να
μυρίσει εκείνο το ιδιαίτερο "άρωμά" της, να την ακούσει να
ξεφυσά και να μουγκρίζει αναμένοντας την αναχώρηση, να
την δει που θα καταπίνει τους επιβάτες της για πρωινό κι
ύστερα με το γλυκό σφύριγμά της σε τρεις χρόνους, ένα
μακρόσυρτο βαθύ "μμμμμμμμμμμμμμ" και δυο σύντομα

τρενογραφίες

41



οξεία "ιιιι" να ξεκινά αργά και να απομακρύνεται από το πα-
νέμορφο δαντελωτό στέγαστρο του Σ.Σ. Βόλου... Τους πα-
ρακάλεσε να τον ξυπνήσουν πριν φύγουν να πάει μαζί ως
εκεί. Η απάντηση και εδώ αναμενόμενη. Τέτοια ώρα ακόμα
ξύπνιος και θα τον ξυπνούσαν άγρια χαράματα, μικρό παιδί;
Ούτε να το σκέφτονταν. Απελπίστηκε. Τον έβαλαν στο κρε-
βάτι με το ζόρι και τα φώτα έσβησαν σε όλο το σπίτι...

Στο μισοσκόταδο ανακάθισε στα γόνατα πάνω στο κρε-
βάτι στρέφοντας προς την κεντημένη στο καδράκι πάνω
από το προσκέφαλό του Παναγίτσα όλες τις ελπίδες της
παιδικής του ψυχής. Για πόση ώρα παρακάλαγε την Παναγιά
να τον ξυπνήσει το πρωί δεν θυμάται. Έπιανε το καδράκι κι
από τις δυο μεριές με τα χέρια του και ικέτευε, ικέτευε...
Ίσως το ανεβοκατέβαζε κιόλας όταν ήθελε μια ακόμα δια-
βεβαίωση ότι θα του κάνει το χατίρι Εκείνη. Ούτε αν κάποια
στιγμή ήταν εκείνος που έβαλε την εικόνα δίπλα στο προ-
σκεφάλι του θυμάται. Βέβαια μπορεί και να έπεσε μέσα στη
νύχτα, τόσο που ταλαιπωρήθηκε το καρφάκι με το βάλε-
βγάλε της εικόνας, διόλου απίθανο. Και πότε τον πήρε στην
αγκαλιά του ο Μορφέας δεν θυμάται, όμως ήταν αργά,
πολύ αργά...

Την στιγμή που όλοι οι μεγάλοι περνούσαν από την
αυλή προς την εξώπορτα, εκείνος άλλαζε πλευρό μέσα στον
ύπνο του. Και όπως γύρισε το κεφάλι του στο άλλο πλάι η
γωνιά της κορνίζας τον άγγιξε στον κρόταφο. Ξύπνησε
αμέσως δίχως καν να νυστάζει πια. Ένοιωσε απερίγραπτη
χαρά όταν κατάλαβε πως μόλις εκείνη την στιγμή έκλειναν
την αυλόπορτα πίσω τους. Και απέραντη ήταν η ευγνωμοσύνη
του στην Παναγιά που άκουσε τα παρακάλια του και τον ξύ-
πνησε. Γιατί ακόμη και σήμερα, μεστωμένος άνδρας πια,
αυτό πιστεύει. Εκείνη τον ξύπνησε. Ό,τι και να έγινε δεν
ήταν τυχαίο που χτύπησε στην κορνίζα ακριβώς την κατάλ-
ληλη στιγμή.

τοβιβλίο.net

42



Ντύθηκε γρήγορα και ξεπόρτισε. Ο Σιδηδρομικός Σταθμός
ήταν κοντά και τον είδαν ξαφνικά φάντη-μπαστούνι μπροστά
τους με το πρόσωπο φρέσκο και να λάμπει από την χαρά
για το δικό του, το κατά δικό του μικρό μεγάλο θαύμα.
Γέμισε τα πνευμόνια του με εκείνον τον πρωινό αέρα, τον
γεμάτο από την δροσιά της αποβάθρας και την μυρωδιά
των τραίνων, εκείνη την υπέροχη μυρωδιά που ξέρει από
πισσωμένο ξύλο και κάρβουνο αλλά και από ταξίδι, από
καπνό και λάδια μηχανής, μα και από τα σουβλάκια της κα-
ντίνας που φόρτωναν και στο κυλικείο της αυτοκινητάμαξας. 

Χαιρέτησε τους παππούδες που ανέβηκαν στο τραίνο
και όταν εκείνο σφύριξε φεύγοντας, με ένα σάλτο του
μυαλού του βρέθηκε πάνω του να ταξιδεύει μαζί τους... Και
σκέφτηκε ότι αυτή την φορά θα είναι καλύτερα. Η φαντασία
του μπορούσε να τον πάει πίσω από την απαγορευτική πι-
νακίδα στην πόρτα της καμπίνας του μηχανοδηγού και να
τον βάλει μάλιστα να καθίσει και στην θέση του. 

Σπύρος Μακρυγιάννης

τρενογραφίες

43



Γέφυρα

Πόσα ταξίδια μέτρησε... πόσων αποχαιρετισμών λύπεςάντεξε... και πόσων συρμών κι ονείρων βάρος...Πόσων επιστροφών χαρές ξενιτεμένων συμμερίστηκε...
Μα τώρα οι λύπες κι οι χαρές, άλλον δρόμο κι άλλον τρόπο
βρήκαν να διακινούνται... Κι έτσι, βουβό μνημείο έμεινε
στου καιρού το μουσείο... Μονάχα η βουή ή η σιωπή του
ποταμού, κυλώντας κόντρα στης μοναξιάς της τους στε-
ναγμούς, ταράζει μνήμες που θέλουν να σκουριάσουν...

Σοφία Μαρωνίδη

τοβιβλίο.net

44



Νίκησε το ΚΤΕΛ;

Νίκησε το ΚΤΕΛ;

Οσταθμός της Κοζάνης είναι άδειος και εγκαταλειμ-μένος. Έκλεισε, μια για πάντα. Οι ράγες σταματούσανεκεί, έτσι κι αλλιώς, διότι το τρένο της Καλαμπάκας
δεν σφύριξε ποτέ, μολονότι η γραμμή είχε χαραχτεί από
την εποχή του Μεσοπολέμου και μάλιστα από γαλλικά χέρια
και γαλλικά εργαλεία. Ακόμα ηχεί σαν ανέκδοτο, στην τοπική
κοινωνία, ότι τον πάτησε το τρένο της Καλαμπάκας. Ωστόσο,
δίοδος για την Αθήνα υπήρχε, μέσω Δυτικής και Κεντρικής
Μακεδονίας, δια Αμυνταίου και δια Εδέσσης, στο Πλατύ
Ημαθίας. Φέξε μου και γλίστρησα.

Νίκησε το ΚΤΕΛ.
Φτάνω στον Κηφισό και από εκεί, με το νούμερο 51,

στον σταθμό Λαρίσης, που του έμεινε το όνομα από την
εποχή του Χαρίλαου. Εξάλλου, και τον όποιο τοπικό σιδη-
ρόδρομο σε αυτόν τον χρωστάμε. Το τρένο της Πελοπον-
νήσου δεν υπάρχει πια. Ως το Κιάτο, ώσπου σπάει η κλάρα
και πέφτω κάτω, που λέει και ο Καραγκιόζης, και εν προκει-
μένω στο κάθισμα ενός λεωφορείου.

Νίκησε το ΚΤΕΛ.
Φτάνω στην Πάτρα. Ο σιδηρόδρομος λειτουργεί, ως

προαστιακός, από τον Άγιο Βασίλειο ως τον Άγιο Ανδρέα.
Δόξα τω Θεώ και χάρη στους ανωτέρω Αγίους και πάλι
καλά να λέμε, που δεν καταργήθηκε τελείως. Όμως, οι Άγιοι
δεν βάλανε το χέρι και πέρα από τις ράγες του Αγιανδρέα.
Προς Πύργο, οι ράγες γέμισαν χορτάρια και παροπλίστηκαν
μέχρι νεοτέρας. Οι ράγες του Χαρίλαου και πάλι, ο οποίος

45



έχει να καμαρώνει, τουλάχιστον το όνομά του στη γέφυρα
Ρίο-Αντίρριο. Γιατί, για τα τρένα, δεν μπορεί πια να καμαρώνει.
Τα τρένα δεν υπάρχουν πια. Τα πάτησε το ΚΤΕΛ. Ως γνω-
στόν...

Νίκησε το ΚΤΕΛ.
Πάνω από το Αντίρριο, οι γραμμές Μεσολογγίου και

Αγρινίου έχουν ξεχαστεί από την εποχή της επταετίας. Προς
τα Γιάννενα, το τρένο δεν σφύριξε ποτέ, ούτε καν τρεις
φορές, κατά τον τίτλο κινηματογραφικής ταινίας.

Νίκησε το ΚΤΕΛ.
Προς τον Πύργο. Ο δρόμος, πολύ συχνά, πηγαίνει κατά

μήκος της γραμμής των τρένων. Φτάνουμε στο Πλατύ της
Πελοποννήσου. Σταθμός των Καβασίλων. Και τι (μεγάλος)
σταθμός, (πρώην) κόμβος, που έλεγε και ο Βασίλης Λογο-
θετίδης για την ταχεία. Ούτε γάτα, ούτε ζημιά. Ούτε Πύργος,
ούτε Κυλλήνη. Σταθμοί φαντάσματα, το ένα χωριό μετά το
άλλο. Τα ίδια και κάτω από τον Πύργο, προς Καλαμάτα.

Νίκησε το ΚΤΕΛ.
Τα ίδια και από την ανατολική γραμμή της Τριπόλεως.

Άκρα του κάμπου, σιωπή, στις ράγες βασιλεύει. Επί της
ουσίας, δεν υπάρχει πια σιδηροδρομική ουσία...

Νίκησε το ΚΤΕΛ.
Θυμάμαι τη νυχτερινή γραμμή Αθηνών-Πατρών-Πύρ-

γου-Καλαμάτας. Κάπως γραφική, σαν κάτι που περίσσεψε
από μια παλιά εποχή. Μετανάστες, φοιτητές, αλλά και φτω-
χολογιά. Περίεργοι κραδασμοί, σκοτάδι έξω, φώτα μέσα.
Μια βαριεστημένη φωνή να αναγγέλλει την επόμενη στάση.
Αν είχε νικήσει ο Μορφέας και ο ελεγκτής είχε ξεχαστεί, θα
χανόταν ακόμα και ο τελικός προορισμός, μέχρι το οριστικό
τέρμα των γραμμών στην Καλαμάτα. Μια μακρινή εποχή,
που όμως δεν ήταν και τόσο πολύ μακρινή. Σχετικά πρόσφατα,
καταργήθηκε. Και ένας μοχλός, που θα έπρεπε να τον
τραβάει κανείς, μόνο σε περίπτωση μεγάλης ανάγκης. Μέχρι

τοβιβλίο.net

46



που κάποιοι, κάποτε, τον τράβηξαν, μια για πάντα, ως κάτι
παρωχημένο, στο όνομα της ανάπτυξης. Τέρμα ξαφνικό,
σαν να είναι οριστικό. Και αμετάκλητο ίσως. Αν και, κάπως
αντιφατικά, μη οικολογικό.

Νίκησε το ΚΤΕΛ...
Θωμάς Αγραφιώτης

τρενογραφίες

47



Το τρένο

«Βρέθηκα μετά τον χωρισμό
στον σταθμό, στο βαγόνι μου».

Κόσμος είχε κατακλύσει την κεντρική αποβάθρα τουσιδηροδρομικού σταθμού. Τα στέγαστρα ήταν φορ-τωμένα με άφθονο κάτασπρο χιόνι. Λευκές νιφάδες
συμμετείχαν στη συμφωνία σιωπής που διηύθυνε ο παγω-
μένος άνεμος και ξάπλωναν σε όποια επιφάνεια τις καλοδε-
χόταν. Ο ατμός από τις ρόδες των διερχόμενων αμαξοστοιχιών
ανακατευόταν με τα παγωμένα χνώτα των επιβατών που
περπατούσαν πάνω κάτω. Το μεγάλο ρολόι πάνω από το
κεντρικό ταμείο έδειχνε ότι η ώρα είχε φτάσει στις 13:45.
Από τα βαγόνια που δεν σταματούσαν το πηγαινέλα, ανε-
βοκατέβαινε ασταμάτητα ένα ανθρώπινο μελίσσι που γέμιζε
τον χώρο με χρώματα και φασαρία.

Άνθρωποι κουρασμένοι από την πείνα και τη φτώχεια,
οικονομικοί μετανάστες που έτρεμαν κάθε απότομη κίνηση,
και πουλούσαν κάθε λογής πραμάτεια για να βγάλουν το
μεροκάματό τους. Ένας ζητιάνος εκλιπαρούσε για λίγη ελε-
ημοσύνη, νιώθοντας το τσουχτερό κρύο του Δεκέμβρη να
τον περονιάζει ως το κόκαλο. Δίπλα του, στεκόταν ένα α-
γοράκι, ντυμένο με καφέ βαρύ παλτό. Κοιτούσε τον άγνωστο
άνδρα και τον περιεργαζόταν με την υπεροψία της παιδικής
ηλικίας. Το αγοράκι απορούσε που δεν είχε αυτός ο άντρας
ρούχα να ντυθεί. Κάτι πήγε να ρωτήσει, όμως η μητέρα του
τον πρόλαβε πριν προχωρήσει. Με μια μικρή υστερική
κραυγή απομάκρυνε το βλαστάρι της από τον ζητιάνο και

48



του υπενθύμισε να μην ξανακάνει κάτι τέτοιο. Έφυγε με το
παιδί μουρμουρίζοντας κάτι για μιάσματα...

Το γκρίζο μεσημέρι ένιωθε το άγχος ή τη χαρά των αν-
θρώπων και διασκέδαζε με τα καμώματα του παιχνιδιάρη
βοριά, ο οποίος ξεσήκωνε καπέλα από γυναικεία κεφάλια,
σήκωνε τις πεταμένες παντού χαρτόκουτες ή ανακάτευε τα
μαλλιά, αδιαφορώντας για τις περιουσίες και τις ώρες που
ξοδεύτηκαν για να φτιαχτούν.

«Μια ζωή σε μια αποσκευή
τα νεκρά όνειρά μου».

Εκείνη τη στιγμή έφτασε μια αμαξοστοιχία με κόκκινα
και άσπρα βαγόνια και φρέναρε με έντονο αναστεναγμό
στην αποβάθρα. Μόλις κατέβηκαν οι επιβάτες, το μεγάφωνο
ανήγγειλε την άμεση αναχώρηση του τρένου για τον επόμενο
προορισμό. Οι ζεστές αγκαλιές και τα καλωσορίσματα αντι-
καταστάθηκαν αμέσως από δάκρυα αποχωρισμού και γέλια
που υπόσχονταν ένα αιωρούμενο «εις το επανιδείν».

Ένα ζευγάρι νέων ανθρώπων επιβιβάστηκε στο πρώτο
βαγόνι μουδιασμένο από το κρύο και από την αγωνία του
αύριο. Παραδίπλα μια παρέα από εικοσάχρονες κοπέλες
ετοιμαζόταν γελώντας και φωνάζοντας γι’ αυτήν την εκδρομή
που ετοίμαζαν να κάνουν από τη Β΄ Λυκείου. Μόλις τελείωσαν
με τα διαβάσματα για τις επερχόμενες Πανελλήνιες εξετάσεις
και ανυπομονούσαν να ξεφαντώσουν στη δεκεμβριανή
Έδεσσα. Το αβέβαιο βλέμμα μιας γυναίκας ερχόταν σε αντί-
θεση με το γερό σφίξιμο που ένιωθε στο χέρι της. Ο άντρας
της στεκόταν πλάι της, στητός και σε στάση άμυνας, λες και
πολεμούσε από τώρα κάθε αναποδιά που θα συναντούσαν
στη νέα τους ζωή, μακριά από την πόλη αυτήν. Μια μητέρα
αποχαιρετούσε τον γιο της, που, φορτωμένος σάκους και
ρούχα σε χρώμα χακί, ξεκινούσε για μια ζωή που θα τον
έριχνε σε κώμα 365 ημερών. Ένα ψηλό παλικάρι, που θα χα-

τρενογραφίες

49



μογελούσε ξανά τον επόμενο χρόνο.

«Ξάφνου εκεί, μες στον συνωστισμό...»
Κανείς δεν έδωσε σημασία σε μια ψηλή γυναικεία

φιγούρα που σηκώθηκε από το κοντινό, γκρίζο παγκάκι.
Ήταν μια όμορφη κοπέλα, με χαρακτηριστικά τολμηρά αλλά
και συνεσταλμένα. Τα χείλη της είχαν ενωθεί σε μια ευθεία
γραμμή όταν σηκώθηκε και πλησίασε το τραίνο. Περπατούσε
σκεπτικά, αφηρημένα, σαν να μην ήταν σίγουρη για αυτό
που έκανε. Το σώμα της διαγραφόταν δυνατό, σφιχτό, κάτω
από την καμπαρτίνα που το τύλιγε. Τα χέρια της ήταν μικρά
και περιποιημένα και στο μεσαίο δάχτυλο του δεξιού χεριού
άστραφτε, παρά τη μουντάδα του καιρού, μια χρυσή βέρα.

Η κοπέλα σήκωσε τη βαλίτσα της και κοίταξε γύρω.
Πλησίασε στο τρένο, έψαξε για το βαγόνι της και κατευθύν-
θηκε προς το τέλος του συρμού. Βρήκε τη θέση της, ανέβασε
τη βαλίτσα και στάθηκε δίπλα στην πόρτα. Το κρύο ήταν
τσουχτερό και χάιδευε το πρόσωπό της. Η ψηλή φιγούρα
κρατούσε σφιχτά το εισιτήριο επιβίβασης, σα να φοβόταν
πως θα της το πάρουν. Η έκφρασή της ήταν αγέλαστη, το
βλέμμα της κοιτούσε αδιάφορα αλλά και με λαχτάρα γύρω.
Ήταν ξένη για όλον αυτόν τον κόσμο γύρω της. Ήθελε να
σκεφτεί ξανά αυτήν την απόφασή της, αλλά το μεγάφωνο
ανήγγειλε την τελευταία ειδοποίηση πριν από την αναχώρηση.
Τα συναισθήματα και οι εικόνες είχαν στήσει τρελό χορό
στο μυαλό της. Με έναν στεναγμό ανέβηκε στο βαγόνι.
Πριν κλείσει η πόρτα πίσω της τής φάνηκε σαν να άκουσε
κάποιον να φωνάζει το όνομά της. Κοίταξε την αποβάθρα
που δεν είχε αδειάσει λεπτό από τον κόσμο και τις φωνές
και μπήκε στο βαγόνι.

«...μια φωνή τόσο γνώριμη,
μια φωνή που γίνεται κραυγή
καθώς λέει τ’ όνομά μου».

τοβιβλίο.net

50



Η μελαχρινή κοπέλα μπήκε στον στενό διάδρομο, ο
οποίος είχε ήδη γεμίσει από βαλίτσες και από ανθρώπους
που κάπνιζαν στα ανοιχτά παράθυρα αψηφώντας το κρύο.
Ανέβασε τη βαλίτσα της στη σκάρα αποσκευών και κάθισε
στο κουπέ της. Κοίταξε έξω τους τελευταίους ανθρώπους
που επιβιβάζονταν στο τρένο. Κάτι της κίνησε την προσοχή.
Κοίταξε καλύτερα. Ναι, ήταν αυτός. Όντως φώναζε κάποιος
το όνομά της. Ήταν ο άντρας της.

Ο άντρας της είχε τρέξει στον σταθμό για να προλάβει
την αμαξοστοιχία πριν αναχωρήσει. Γιατί; αναρωτήθηκε η
κοπέλα. Τι άλλο ήθελε από τη ζωή της; Τελείωσαν, του το
είχε ξεκαθαρίσει. Γιατί ήρθε από πίσω της; Πάντα κολλημένος
πίσω της, πάντα ήθελε να έχει αυτός τον τελευταίο λόγο
στην κουβέντα. Ποτέ δεν κατέθεσε τα όπλα, ποτέ δεν πα-
ραδέχτηκε ένα του λάθος.

Ο άντρας που στεκόταν στην αποβάθρα και φώναζε το
όνομά της ήταν μετρίου αναστήματος, με καστανοκόκκινες
τούφες στο μικρό κεφάλι του. Ήταν ντυμένος με ένα δερ-
μάτινο πανωφόρι που έφτανε για να κρατήσει το σώμα του
ζεστό. Η καρδιά του όμως ήταν παγωμένη. Κουνούσε αδέξια
τα χέρια του για να τραβήξει την προσοχή της, φώναζε το
όνομά της για να την προλάβει πριν επιβιβαστεί.

«Αχ, να μπορούσα μια ζωή
σε μια στιγμή να την αλλάξω».

Η κοπέλα έκλεισε τα μάτια και έγειρε πίσω στο κάθισμά
της. Αν μπορούσε με μια ευχή της να εξαφανίσει αυτόν τον
άνθρωπο από μπροστά της, από τη ζωή της... Δάκρυσε και
έσφιξε τα χέρια της. Οι κόμποι της άσπρισαν. Φύγε, φύγε. Η
κοπέλα άρχισε να κλαίει. Νόμιζε ότι δεν θα ξανάκλαιγε πια.
Ό,τι είχε μέσα της είχε ξεσπάσει πριν από λίγη ώρα. Αυτός
την είχε αναγκάσει να νιώσει πιο άσχημα από ποτέ και
εκείνη έχασε κάθε έλεγχο των συναισθημάτων της. Πήρε τη

τρενογραφίες

51



βαλίτσα της με όσα πρόλαβε να μαζέψει, πράγματα, εικόνες,
αισθήματα, κι έφυγε.

Ο άνδρας στην αποβάθρα πήγε να ανέβει στο τρένο,
όμως αυτό είχε ήδη ξεκινήσει. Ο οδηγός και οι ελεγκτές
αγνόησαν τις φωνές του κι ο άνδρας άρχισε να τρέχει απελ-
πισμένα παράλληλα με την αμαξοστοιχία. Πρόλαβε να δει
ξανά τη μορφή της στο παράθυρο και της φώναξε δυνατά
«Σ’ αγαπώ, συγχώρα με». Η ανάσα του έβγαινε γοργή, λαχα-
νιασμένη, ιδρωμένη. Πρέπει να της εξηγήσει, να της μιλήσει.
Πρέπει...

«Και το τρένο ξεκίνησε
κι εσύ πάλι μακριά μου...»

Η κοπέλα, δακρυσμένη ακόμη, σηκώθηκε απότομα και
προσπάθησε να ανοίξει το παράθυρο. Ένα χέρι της έσφιξε
το μπράτσο. Γύρισε ξαφνιασμένη και κοίταξε αυτόν που
την εμπόδισε. Ήταν ένας ψηλός, γεροδεμένος τριαντάρης
που την κοιτούσε αυστηρά.

–Δεν αξίζει, άστο. Μην κοιτάζεις πίσω.
Η κοπέλα κάθισε πάλι. Είχε ιδρώσει από την ένταση.

Νόμιζε πως τα κατάφερε, πως θα το ξεπερνούσε. Δύναμη,
είπε μέσα της, δύναμη. Ένιωσε ένα μικρό κλώτσημα στην
κοιλιά της. Χαμογέλασε και ακούμπησε το στομάχι της.

–Ναι, αυτό είναι πια η δύναμή μου.

«Κι έγραψα το σ’ αγαπώ στο τζάμι
και μόλις σ’ είδα που δάκρυσες
έτρεχε το δάκρυ μου ποτάμι
γιατί, καρδιά μου, άργησες».

Ο άνδρας στην αποβάθρα έμεινε να κοιτάζει βουβός
τα βαγόνια που χάνονταν μακριά. Ξεγλιστρούσαν λες μέσα
από τα χέρια του. Τρέμοντας -από το κρύο; από το βάρος
που ένιωθε μετά τα λάθη του;- έβγαλε το πορτοφόλι του

τοβιβλίο.net

52



και το άνοιξε. Τράβηξε από τη θήκη τη φωτογραφία της και
τη φίλησε με λαχτάρα.

Ένα σκυλί ξέφυγε από τον ιδιοκτήτη του και άρχισε να
παίζει χαρούμενο και ελεύθερο στο αφράτο χιόνι. Καθώς
έτρεχε έτσι, έπεσε πάνω στον άνδρα που έκλαιγε και τον
έριξε κάτω. Η φωτογραφία έφυγε από τα χέρια του άνδρα
και πέταξε μακριά του, ακολουθώντας τον άνεμο. Τώρα
ήταν μόνος.
«Και το τρένο πια χάνεται
σαν το φως μιας ημέρας».

Πάνος Τουρλής 

τρενογραφίες

53



όνειρα στην αποβάθρα

Ρωγμές γεμάτο
του χειμώνα το κορμί
στάζει νιφάδες
χιόνι πέτρινο
σκεπάζει ταξιδιώτες
με πρόσωπα χλωμά.

Αποκλεισμένη απογοήτευση
ψάχνει να βρει
χαραμάδα
στα τρένα να τρυπώσει.
Όνειρα πνιγμένα
στη νικοτίνη
παρατηρούν άοκνα βαγόνια
με θόρυβο να αναχωρούν.

Δήμος Χλωπτσιούδης
(Ακατάλληλο, Μανδραγόρας, 2016)

τοβιβλίο.net

54



Τα τραίνα της μετανάστευσης Ι

«Έι μηχανοδηγέ να ΄ρθω μαζί σου
Δεν έχω απόψε πού να κοιμηθώ»

Έι μηχανοδηγέ
Τα φρούτα που μεταναστεύεις στη Γερμανία
να τα προσέχεις.
Να μην παγώσουνε στον δρόμο
να μην ιδρώσουνε στη ζέστη
μη ζουλιχτούν στο στοίβαγμα.
Να δείχνουν φρέσκα θέλουνε οι Γερμανοί
για να ΄χουν τάχα την ψευδαίσθηση
πως έχουνε και κείνοι
τέτοια καρποφόρα γη.

Λία Ράμου

55



Κόσμος στο τρένο

Κόσμος στο τρένο για το τριήμερο
Στέκεσαι εκεί, κάπου στη ράμπα
Αν ήσουνα μέσα στη σκέψη μου
Θα 'κανες το εισιτήριο τράμπα.

Θ' ανοίγαμε κατά τη θάλασσα
Με ήλιο, προς το μεσημέρι
Πίσω απ' τα δέντρα θα φορούσαμε
Μαγιό αγορασμένα απ' το πανέρι.

Στην άσπρη άμμο θα μας πότιζε
Το αλάτι την επιδερμίδα
Τη μέρα ετούτη θα ρουφούσαμε
Χωρίς καμιά ψεύτικη ελπίδα.

Γιατί αύριο πάλι ποιος μας ήξερε;
Συμφέροντα και υποχρεώσεις!
Ας έμεναν, αυτές τουλάχιστον
Οι εντυπώσεις...

Ντέμης Κωνσταντινίδης 
(“Ευλύγιστες μελαγχολίες”, Vakxikon, 2014)

56



Στον σταθμό

Βλέπω τα τρένα να περνούν απ’ τον σταθμό
τρέχει το πλήθος για να μπει, να τα προφτάσει
κι αυτά σφυρίζουν δυνατά και βιαστικά
φεύγουν για κάμπους μακρινούς βουνά και δάση.

Κι όποιος τα χάσει και στην ώρα του δεν μπει
μονάχος μέσα στον σταθμό θα περιμένει
ώρες πολλές που ‘ναι γεμάτες μοναξιά
Κι η θλίψη μέσα στη ματιά του θα βαραίνει.

Κι εγώ που γρήγορα να τρέξω προσπαθώ
ποτέ το τρένο της ζωής δεν προλαβαίνω
κι όσο κι αν τρέχω κι αγωνίζομαι μ’ ορμή
πάλι μονάχος στον σταθμό θα περιμένω.

Θεοχάρης Παπαδόπουλος

τρενογραφίες

57



Ταξιδεύοντας

Μέσα απ' το τζάμι του τραίνου
έβλεπα τον εαυτό μου να τρέχει ξοπίσω μας
με την μορφή ενός άγριου λύκου.
Διασχίζοντας σκοτεινές πολιτείες
(κι άλλοτε περνώντας
ανάμεσα από λοφίσκους
που μυρίζουν θυμάρι)
στάθηκε ξαφνικά και
κοιτάζοντας πίσω για στερνή φορά
τα δέντρα και τον ουρανό
σκεπασμένα από ομίχλη
τον έχασα...
Κατεβαίνοντας στον σταθμό
συνάντησα την ίδια μορφή
πιο γερασμένη
σχεδόν τυφλή
με την αγωνία ζωγραφισμένη πάνω της
να ζητιανεύει ανάμεσα
στις γλάστρες του δρόμου.
Πόσες ζωές μισοτελειωμένες στους σταθμούς...
Το τραίνο μ' ένα αγκομαχητό
ξεκίνησε την πλάνα πορεία του
με φώτα σβηστά για ένα ταξίδι
που δεν γυρίζει πίσω
λαβωμένο στο πέρασμα του χρόνου.
Απόμεινα εγώ μ‘ ένα κομμένο χαμόγελο
και την καρδιά σταματημένη

58



να ψάχνω στο σταυροδρόμι
τον δρόμο για το σπίτι.
Χάνομαι...

Άννα Γεωργαλή

τρενογραφίες

59



Του σταθμού το παράπονο

Δεν σταματούν τα τραίνα πια εδώ,
δύο μονάχα τοπικά όλη τη μέρα,
και το παράπονο τον παίρνει τον σταθμό
όταν διαβαίνουν οι ταχείες με αέρα.

Κάποιες φορές τον χαιρετούνε βιαστικά
με ένα σφύριγμα που μοιάζει κοροϊδία,
περνάνε τρέχοντας και χάνονται μακριά
λες και η θέα του τους προκαλεί αηδία.

Μόνη χαρά σαν σταματήσει εμπορικό
και μια ταχεία να περάσει περιμένει,
βρίσκει πως ρόλο παίζει αυτός σημαντικό
κι έτσι για λίγο του γελά η οικουμένη.

Σπύρος Μακρυγιάννης

τοβιβλίο.net

60



όνειρα σαν τρένα

Σαπίζουν βαγόνια,
κολλημένα κουφάρια
σε έρημες ράγες
μ’ όνειρα σκουριασμένα
που ποτέ δε ταξίδεψαν.
Γκρίζα σιωπή συνθλίβει
τη νεκρή αποβάθρα
δακρύζουν
τα σπασμένα τζάμια
χορταριασμένες αναμνήσεις
χύνονται σε ερειπωμένους
σιδηρόδρομους.

Σε αφύλακτη διάβαση
φιλιά μαδάνε
τα παιδιά
που 'χουν όνειρα
μακρινά σαν τρένα.

Δήμος Χλωπτσιούδης
(Ακατάλληλο, Μανδραγόρας, 2016)

61



Οι μόδες που περνούσαν

Ηγυναίκα κούρευε τον άντρα πάνω στα τακούνια της.Ο άντρας κοιτούσε τον εαυτό του στον καθρέπτηπου τον κούρευε η γυναίκα. Στο βάθος του κομμω-
τηρίου ένα κορίτσι έκανε πεντικιούρ σε ένα άλλο κορίτσι
που κοιτούσε χωρίς να βλέπει τη γυναίκα που κούρευε τον
άντρα που κοιτούσε στον καθρέπτη που μέσα του κου-
ρευόταν. Έδειχναν ανήσυχοι, θα ’λεγε κανείς πως ήταν
κιόλας. Ναι, ναι, αναμφίβολα ήταν ανήσυχοι και νευρικοί
όλοι. Προπαντός η κομμώτρια, αφύσικα ψηλή στα τακούνια
της.

Πρώτο ταράχτηκε το κορίτσι σπάζοντας το νύχι του
άλλου κοριτσιού. Ένα «άουτς!» τάραξε τη σιγή.

«Πρόσεχε λίγο!»
Ο άντρας δεν αρκέστηκε στον καθρέφτη, γύρισε ξαφνικά

για να δει το κορίτσι με το σπασμένο νύχι. Πιο πολύ γύρισε
για να δει τις αντιδράσεις του. Έγινε σιωπή. Αλλά και δεύτερο
ατύχημα. Η αιφνίδια περιστροφή του κεφαλιού του άνδρα
μετέβαλε το χέρι της κομμώτριας άβουλο όργανο στους
νόμους της φυσικής και το ψαλίδι προθυμοποιήθηκε να
κόψει λίγο από το αυτί του. Το αυθόρμητο αίμα σε περιδίνηση
πότισε τον λαιμό του.

Η γυναίκα έφερε οινόπνευμα. Απολογήθηκε. Τώρα όλοι
κοιτούσαν τον άνδρα που τον περιποιόταν η γυναίκα εξαιτίας
εκείνης της αδέξιας κίνησης του. Έτρεξε για λίγο αίμα ώσπου
σταμάτησε. Η μόνη που ταράχτηκε ήταν η κοπέλα με το
αδικοχαμένο νύχι. Τώρα η πεντικιουρίστα έφερε μπροστά

62



στο άλλο κορίτσι ένα τομίδιο με δείγματα από προσθετική
νυχιών. Ολόκληρη γκαλερί. Και τα δυο κορίτσια χαμογελούν
ευχαριστημένα ρίχνοντας κλεφτές ματιές στον άντρα που
ξανά κουρεύεται. Η κομμώτρια είναι λίγο εκνευρισμένη και
του συστήνει να μην κουνιέται. Εκείνος την κοιτά και μετά
πάλι κοιτά το κορίτσι του πεντικιούρ. Ύστερα κάνει μια εσω-
τερική φιλοφρόνηση στον εαυτό του, ότι έχει ωραία μάτια.
Εύθραυστοι όλοι περιμένουν την επικείμενη γρατσουνιά
της αμηχανίας τους.

Όλα για λίγο μοιάζουν ακίνητα. Επαναλαμβανόμενες κι-
νήσεις. Το ψαλίδι, η λίμα, η ηλεκτρική μηχανή. Ένα απαλό
τρέμουλο σε λίγο. Η κομμώτρια πήρε χαμπάρι πρώτη την
ανεπαίσθητη δόνηση. Τη συνέλαβε με τις κεραίες-στιλέτα
των γοβακίων της. Η δόνηση που έγινε σιγά σιγά ένας
μικρός σεισμός. Ανταμώθηκαν με το βλέμμα όλοι. Η κομ-
μώτρια, ο άντρας, τα κορίτσια. Πάγωσαν. Ήταν σεισμός.
Ήταν τρόμος. Ήταν το τρένο.

Ο άντρας ξεσηκώθηκε πρώτος. Μισοκουρεμένος αφή-
νοντας άναυδη την κομμώτρια.

«Πρέπει να φύγω». Άφησε ένα χαρτονόμισμα να πέσει
μέσα σε ένα βουνό τρίχες.

«Μα δεν τελειώσαμε!». Η κομμώτρια τον παρακάλεσε
ανόρεχτα να μείνει.

Κανείς όμως δεν ήθελε να μείνει. Σχεδόν αμέσως, ο
άντρας, η κομμώτρια, τα κορίτσια ξεχύθηκαν από την έξοδο
του κομμωτηρίου σαν πεταλούδες που τις απελευθέρωσε
ο αόρατος συλλέκτης τους. Η κομμώτρια έβγαλε τις γόβες
της για να τους προλάβει. Ο άντρας ακόμα φορούσε την πε-
τσέτα στον λαιμό. Ξενυχιασμένα και μη κορίτσια τον ακο-
λουθούσαν. Πίσω τους άφηναν τρίχες και νύχια, πιστολάκια
και σαμπουάν. Ίσα που προλάβαιναν.

Το σικάτο τρένο με την κομψή γραμμή, προειδοποίησε
βγάζοντας έναν μπάσο ήχο ότι θα παρέμενε μόνο για

τρενογραφίες

63



ελάχιστα λεπτά στον σταθμό, ποιο σταθμό δηλαδή, στο
πουθενά να λέμε καλύτερα και ίσα που θα κατέβαιναν
κάποιοι και κάποιοι θα ανέβαιναν ή μπορεί και κανένας να
μην κουνιόταν. Ο άντρας πάντως πάτησε πρώτος το κατώφλι
και η συρόμενη άνοιξε σαν αυλαία. Τα δυο κορίτσια ασθμαί-
νοντα έφτασαν αμέσως μετά και έγιναν κι αυτές τροφή
αυτού του τόσο γοητευτικού γαλάζιου τρένου. Εκείνο χορ-
τασμένο και εφηβικό άρχισε την τρεχάλα.

Μα η κομμώτρια δεν το πρόλαβε. Έτσι κι αλλιώς δεν
ήταν στις προθέσεις της. Ποτέ δεν πρόφταινε να τελειώσει
ένα κεφάλι, να βάλει σε εφαρμογή ένα κομμωτικό της πλάνο,
σε τάξη, σε λογαριασμό έναν πελάτη, να κρατήσει μιαν
υπάλληλο. Όλοι περνούσαν. Όλοι τις ξέφευγαν, γλιστρούσαν
μέσα από τα χέρια της σαν τρίχες, χάνονταν στη λήθη του
χρόνου σαν τα νύχια, εξατμίζονταν σαν άφτερ σέηβ. Πάσχιζε
για μια μόνιμη πελατειακή συναναστροφή. Πετύχαινε μόνο
την πρόβλεψη του σεισμού.

Οι μόδες περνούσαν και εκείνη ποτέ δεν τις εμπέδωνε.
Μα στο τρένο δεν έμπαινε ποτέ, γύριζε πάντα στο μαγαζί
και ήλπιζε αυτό το ξωτικό με τα βαγόνια να μην την διέκοπτε
ποτέ ξανά.

Δημήτρης Τούλιος

τοβιβλίο.net

64



Δρομολόγια

Γνώριζε δρομολόγια, σταθμούς, γκρίζα βαγόνια.
Γεμάτος προσμονή σε σταθμό μεθοριακό,
στο τελευταίο σκαλοπάτι.

Ένα μαντήλι, ένα φιλί, ένα δάκρυ
κάποιας που αγάπησε πολύ
κι ο χρόνος τους χωρίζει.

Δρομολόγιο η ζωή του
με εισιτήριο ληγμένο στη τσέπη.
Χωρίς καθυστερήσεις, χωρίς αλλαγές.

Παράλληλες γραμμές εσύ κι εγώ.
Στις αποβάθρες ξεχασμένη η αγάπη.
Το σφύριγμα των συρμών μουσική μελαγχολική
σαν χωρισμός, σαν τρένο,
σαν δρομολόγιο σε σταθμό λησμονημένο.

Ρούλα Τριανταφύλλου 

65



Σ’ ένα εξπρές είσαι κι εσύ 

«Σκέφτηκες άραγε ποτές σ’ ένα σταθμό, σ’ ένα εξπρές 
πόσοι καημοί, πόσες χαρές, πόσες λαχτάρες»

«Εσύ μας έλειπες», μουρμούρισε δύσθυμα η Αρετήστη Βίκυ Μοσχολιού κοιτάζοντας το παγωμένοτοπίο που περνούσε έξω από το παράθυρό της.
Από το πρωί όλα πήγαιναν στραβά. Λες και το σύμπαν

είχε συνωμοτήσει να εμποδίσει αυτό το ταξίδι στο χωριό
που μεγάλωσε, κάπου στη μέση του θεσσαλικού κάμπου.
Το σχεδίαζε καιρό, μη σου πω κανά εξάμηνο τώρα. Η αδελφή
της όλο και της παραπονιόταν ότι δεν είχε αξιωθεί να πάει
να δει τα επιτεύγματά της εδώ και τρία χρόνια, όταν απο-
φάσισε να εγκαταλείψει την Αθήνα και να πάει να δοκιμάσει
την τύχη της στην ιδιαίτερη πατρίδα της.

Παιδί της κρίσης η Αναστασία, είχε κορνιζώσει το μετα-
πτυχιακό της κάτω από το πτυχίο της γεωπονικής και για
πέντε χρόνια υποαπασχολούνταν σε διάφορες άσχετες δου-
λειές ή έμενε άνεργη για μεγάλα διαστήματα να κοιτάζει
μελαγχολικά τις κορνίζες -μέχρι που κάποια μέρα πήρε ανά-
ποδες, τα μάζεψε και γύρισε στο μεγαλοχώρι της Θεσσαλίας,
όπου έμενε ακόμη η μάνα τους. Κανόνισαν τα διαδικαστικά,
πήρε στο όνομά της το οικογενειακό χτήμα των δέκα στρεμ-
μάτων κι έπεσε με τα μούτρα στην εναλλακτική καλλιέργεια.
Επέλεξε να φυτέψει στέβια -μια σοφή επιλογή, όπως απο-
δείχτηκε στη πορεία, μιας και ήδη από τον δεύτερο χρόνο
είχε αρχίσει να βλέπει εντυπωσιακά αποτελέσματα και τις
καταθέσεις της στην τράπεζα να ανεβαίνουν.

Αυτά τα όμορφα είχε αποφασίσει να πάει να δει η Αρετή

66



-αλλά κάποιος κάπου εκεί έξω, στο άπειρο, είχε μάλλον δια-
φορετική γνώμη και διασκέδαζε με το να της βάζει τρικλο-
ποδιές.

Ο πρώτος κακός οιωνός ήταν η άρνηση του αυτοκινήτου
της να πάρει μπρος το πρωί -έτσι, στα καλά καθούμενα.
«Από την παγωνιά θα είναι, θα χιονίσει όπου νά ’ναι»,
σκέφτηκε σφίγγοντας πάνω της το μπουφάν της. «Μπαταρία»,
απεφάνθη περισπούδαστα ο περιπτεράς, «ντίζα γκαζιού»
ήταν η τελική διάγνωση της οδικής βοήθειας. Καθισμένη
στα παγωμένα σκαλάκια της πολυκατοικίας έβλεπε περίλυπη
το αμαξάκι της να απομακρύνεται πάνω στον γερανό και τα
σχέδιά της να ναυαγούν άδοξα. «Το ΚΤΕΛ!», αναφώνησε
ξαφνικά. «Υπάρχει και η συγκοινωνία, μην τρελαίνεσαι!»
Έκανε σήμα στο ταξί που έστριβε εκείνη την ώρα στη γωνία,
πήρε το βαλιτσάκι της και ξεκίνησε για τον σταθμό της Λιο-
σίων.

Φτάνοντας εκεί ένιωσε σαν να βρισκόταν σε εμπόλεμη
ζώνη. Κόσμος που έτρεχε πάνω-κάτω, μπαγκάζια, παιδάκια
που τσίριζαν, ηλικιωμένοι παραζαλισμένοι, μεγάφωνα που
κάτι ούρλιαζαν, αλλά κανείς δεν άκουγε, ενώ οι πρώτες α-
ραιές νιφάδες άρχισαν να πέφτουν από έναν μουντό ουρανό,
καθισμένο πάνω στα κεφάλια τους θαρρείς. Σπρώχνοντας
κατάφερε να φτάσει μέχρι το γκισέ και να ρωτήσει τον
υπάλληλο πότε είχε δρομολόγιο για το χωριό της, για να ει-
σπράξει την απίστευτη απάντηση «δεν κινείται τίποτε,
κοπέλα μου, έχει κλείσει ο δρόμος στη Μαλακάσα από το
χιόνι και τον πάγο. Αύριο και βλέπουμε».

Αύριο; Τι αύριο, πώς αύριο; Εκείνη είχε ετοιμαστεί, είχε
φτιάξει βαλίτσα, είχε πάρει άδεια από τη δουλειά της, είχε
ειδοποιήσει μάνα κι αδελφή. Δεν γινόταν αύριο, σήμερα
έπρεπε να φύγει -και του το είπε. Αυτός την κοίταξε για μια
στιγμή έτοιμος ν’ αρπαχτεί (εγώ φταίω που χιόνισε, μαντάμ;)
αλλά κάτι στο βλέμμα της τον συγκράτησε, κάτι σαν ικεσία.

τρενογραφίες

67



«Γιατί δεν πάτε με το τρένο;» της πρότεινε. «Αυτό δεν κατα-
λαβαίνει από χιόνια και πάγους».

Για πότε τον ευχαρίστησε, για πότε πήδηξε στο πρώτο
ταξί που βρέθηκε μπροστά της, για πότε βρέθηκε στον
σταθμό Λαρίσης, ούτε που το κατάλαβε. Τα πράγματα ήταν
πιο ήσυχα εδώ, λιγότερος ο κόσμος -τα τρένα δεν πάνε,
βλέπεις, σε όλα τα μέρη που μπορεί να πάει το ΚΤΕΛ, άσε
που μάλλον δεν είχαν σκεφτεί, ακόμα τουλάχιστον, αυτή
την εναλλακτική οι παραλοϊσμένοι της Λιοσίων. Έβγαλε ει-
σιτήριο, σωριάστηκε εξουθενωμένη σε μια θέση δίπλα στο
παράθυρο χωρίς καλά καλά να πιστεύει ότι έφευγε τελικά
(ακόμη κι όταν το τρένο άρχισε βαριεστημένα να κυλά στις
ράγες) κι έβαλε τα ακουστικά του κινητού στ’ αυτιά της.

«Σκέφτηκες άραγε ποτές όλες αυτές τις διαδρομές
σε ποιο σταθμό ήσουνα χθες σε ποιο βαγόνι»

Το τράνταγμα του τρένου την ταρακούνησε πάνω που
είχε αρχίσει να γλαρώνει. Κοίταξε αλαφιασμένη έξω. Τι έγινε
πάλι; Τράκαραν, εκτροχιάστηκαν, τι; Χριστέ μου, δεν θα
έφτανε ποτέ στο χωριό της; Η φωτεινή πινακίδα «ΟΙΝΟΗ»
την καθησύχασε κάπως -τουλάχιστον ήταν σε σταθμό. Πάνω
που ετοιμαζόταν να σηκωθεί να πάει να δει τι συμβαίνει,
μπήκε μέσα ο σταθμάρχης εξηγώντας απολογητικά στους
επιβάτες ότι μια κολόνα της ΔΕΗ είχε πέσει πάνω στις
γραμμές και θα είχαν μια μικρή (πόσο μικρή, έλεος...) καθυ-
στέρηση μέχρι να την απομακρύνουν.

Ξανασωριάστηκε στη θέση της απελπισμένη. Κούραση,
ένταση, αγωνία -πόσο πια να αντέξει. Να περνούσε και να
μην ξανάρχονταν αυτή η μέρα... να γινόταν να σπρώξει τον
χρόνο, να φύγουν οι ώρες, να δραπετεύσει από τούτη την
ταλαιπωρία, να διαγράψει το ενοχλητικό παρόν. Ένιωσε τα
δάκρυα να ανεβαίνουν στα μάτια της και κόλλησε το
πρόσωπο στο παράθυρο -μη γίνουμε και εντελώς ρεζίλι

τοβιβλίο.net

68



στους υπόλοιπους, εξίσου απογοητευμένους και αγανακτι-
σμένους επιβάτες. Έμεινε για λίγο με το μέτωπο ακουμπισμένο
στο παγωμένο τζάμι, ενώ η ανάσα της θάμπωνε την λεία
του επιφάνεια. Άρχισε αφηρημένη να ζωγραφίζει σχέδια με
το δάχτυλο πάνω στη θαμπάδα -έναν μαίανδρο, μια σπείρα,
έναν ήλιο.

Στον ήλιο στάθηκε. Μια αλλόκοτη σκέψη άρχισε να σχη-
ματίζεται στο μυαλό της. Σκέφτηκε ότι σε έξι (ας πούμε)
μήνες από τώρα, εκείνη θα ήταν σε κάποια παραλία με τον
ήλιο πάνωθέ της και τις αναμνήσεις από τούτη την ταλαιπωρία
να έχουν ξεθωριάσει, να έχουν σβηστεί. Προς τι λοιπόν όλη
αυτή η αναστάτωση; Και γιατί να θέλει να σπρώξει τον
χρόνο να φύγει; Μήπως και θα τις ξαναζούσε ποτέ αυτές τις
στιγμές, τις έστω δύσκολες; Όπως και νά ’χει, δικές της ήταν,
κομμάτι της ζωής της κι ας ήταν ανάποδες -κι όταν έφευγαν,
δεν θα γυρνούσαν ποτέ ξανά. Στο κάτω κάτω της γραφής
και τα ζόρικα έχουν την αξία τους -αλλιώς, πώς θα εκτιμούσαμε
τα όμορφα; Με τη διάθεση εντελώς αλλαγμένη σχημάτισε
τον αριθμό της αδελφής της στο κινητό.

«Σ’ ένα εξπρές είσαι κι εσύ που τρέχει πάνω στη ζωή
κι όλο μαζεύει η γραμμή όλο τελειώνει» 

επέμενε η Μοσχολιού -μα την Αρετή δεν την ένοιαζε
πια!

Βάσω Αποστολοπούλου

τρενογραφίες

69



Το επόμενο τρένο

Συνήθισα να καρτερώ 
τα τρένα στους σταθμούς
Τρύπωνα το βλέμμα μου
στα αχνισμένα παραθύρια
των βαγονιών και χάζευα
Ταξιδιώτες όλων των λογιών
Για λίγο τα λέγαμε σιωπηλά
μερικοί μου κούναγαν και το χέρι
Περισσότερο τα παιδιά 
που κρεμόντουσαν στα τζάμια
Κι ύστερα όλοι τους χανόντουσαν 
στις ράγες της ζωής
Κάπνιζε το ταξίδι τους
κι άφηνε σαν αεροπλάνο
που σκίζει τον ουρανό
μια νοητή γραμμή μαυριδερή
που ‘φτανε μέχρι το παγκάκι 
που κόλλαγα το κορμί μου
και τράβαγε μια τζούρα
η λιγωμένη μου καρδιά

Κι όλο έλεγα πως θα μπω
σε ένα από τα βαγόνια
Κι όλο έμενα στον σταθμό
να περιμένω να φανεί
το επόμενο τρένο...

Μάχη Τζουγανάκη

τοβιβλίο.net

70



Λβ964

βαγόνια πόνου
σε τρένο μίσους,
μουσείο σφαγής
ενθύμηση της λήθης
σε νέες αποστολές.

Πρώτα δολοφονείται
η ανθρωπιά.

Δήμος Χλωπτσιούδης
(Ακατάλληλο, Μανδραγόρας, 2016)

71



Τρένα σιωπής

Πάνω σε ράγες τρένου κύλησαν
τ’ ανέμου τα βαγόνια
σταθμοί σιωπής τα όνειρα
κι ελπίδες μες τα χρόνια.
Γεφύρωσαν τις μοναξιές
με ήχους αρωμάτων
νιάτα που έφυγαν γρήγορα
σαν άλογα αθανάτων.
Σφυρίζουν μέσα μουσική
τα τρένα που κοιμούνται
ανηφοριές τις σβήνουνε
μα τις πνοές θυμούνται.
Σαν επιβάτες της ζωής
εικόνες μεταναστεύουν
κι απ’ τα νιάτα τ’ άγουρα
στα χρόνια που πεθαίνουν.
Μια στάση εδώ παρακαλώ
η διαδρομή τελειώνει
ανάμνηση αλησμόνητη
αυτή που ξημερώνει.

Πέρσα Μαρμαρινού 

τοβιβλίο.net

72



Κενό βαγόνι

Ε, οδηγέ! Στάση!

Περνάνε οι ηλικίες... 5... 6... 7... 8... 9... 10... Άσε με στο10 τουλάχιστον καλά ήταν ακόμα, μην βάζεις άλλοανάμνηση, οδηγέ! Θα καεί η μηχανή, δεν αντέχω να
αντικρίζω αυτά που πέρασαν. Βάλε ένα ποτήρι θα πιούμε
μαζί σήμερα στην υγειά της ασταμάτητης μηχανής! Πώς
την ονόμασαν; Συνείδηση; Η πρώτη μηχανή τρένου χωρίς
ράγες, όλα τα άλλα σέρνονται στην άγνοια. Στην υγειά μας,
λοιπόν!

Καλά τα λες, θυμάμαι όταν πρωτομπήκα ούτε λαβές να
κρατηθείς δεν είχε... Κενό βαγόνι ενάντια με την ισορροπία
σου, έπρεπε να το καταλάβω μόνος μου ότι το ταξίδι θα
είναι μεγάλο... Έλα, ένα ακόμη κερνάω εγώ, απλά θυμήσου
να στρίψεις, κάθε φορά κάνεις λάθος στην ίδια ημερομηνία
και μεγαλώνω. Τι; Δεν γίνεται; Πρέπει να μεγαλώνω; Ποιος
το αποφασίζει αυτό και γιατί «πρέπει»; Κρίση και στα τρένα
λοιπόν, εδώ φτάσαμε. Εντάξει, αφού αλλιώς δεν γίνεται, πή-
γαινε πιο αργά τότε, να κοιτάξω πίσω τουλάχιστον, να δω
πώς πέρασε ο καιρός.

Α, ο Δημήτρης! Δημήτρη! ΟΧΙ! Όχι εκεί, ρε Δημήτρη,
αδιέξοδο... Κάνε πίσω, σε παρακαλώ να τον προλάβουμε!

Γιατί δεν κάνει να γυρνάμε πίσω; Μερικές φορές χρειάζεται
για το καλό μας. Τον χάσαμε τον Δημήτρη, οδηγέ, πήρε το
λάθος τρένο κι αυτός... Μέσα στους καπνούς χάθηκε, μαζί
με τις παραισθήσεις του.

Αχ, φτάσαμε κιόλας στο 22; Κάτσε να δω αν ανέβηκε
κανείς στο βαγόνι, γιατί μόνο κάτι λαθραίοι ανεβαίνουν τε-

73



λευταία, αλλά φεύγουν από μόνοι τους οι καημένοι, δεν με
πειράζουν. Όχι εντάξει, κανείς...

Κανείς; Πού πήγαν όλοι; Οδηγέ, πρέπει να τους μιλήσεις
από το μεγάφωνο... Όχι, άσε με να τους μιλήσω εγώ: «Γυρίστε
πίσω, δεν τα πήρατε όλα, ξεχάσατε κάτι χαμόγελα στη
γαλαρία, κάτι δάκρυα στο πάτωμα και λίγο αίμα... στα χέρια
μου». Στα χέρια μου είπα; Τι έχω πάθει πια;

Οδηγέ, πού πήγες; Πάει κι αυτός... Δεν το αντέχουν το
ποτό οι καθρέφτες.

Νίκος Σκούφος

τοβιβλίο.net

74



Τρένα ξεχασμένα

Αμαξοστοιχίες παλιές
παρατημένες μηχανές
που σκουριάζουν λεηλατημένες
γράφουν μια νέα δική τους ιστορία
με τους χτύπους της ζωής

παιδιών, που ακόμα παίζουν
στα αφημένα εδώ και εκεί βαγόνια
κάπου στη γειτονιά τους,
φοβισμένων ανθρώπων, που φωλιάζουν
για να βρουν καταφύγιο απ' τους κατατρεγμούς
στα παλιά σιδερένια κουφάρια,
εφήβων, που προστίθενται στη λίστα
των νεκρών από ναρκωτικά,
και συνυπολογίζονται
στην ακροαματικότητα των μέσων...

Άλλες σε σταθμούς παρατημένες
και άλλες στα αμαξοστάσια,
άλλες σε κάποια διαδρομή αφημένες
και άλλες στα "νεκροταφεία τρένων".
Πέθαναν, μα δεν το ξέρουν.

Βασιλική Δραγούνη

75



Τα τραίνα της μετανάστευσης ΙΙ

Ημίγυμνα ιδρωμένα κορμιά
ξεφορτώνουν βαγόνια ονείρων
σε κεντρικές λαχαναγορές
να ’ρθουν να τ’ αγοράσουν
λιανική
οι ψιλικατζήδες της ελπίδας.

Ο «Σταυρός του Νότου» αντηχεί παράμερα
παρέα με σκυλάδικα παιδιών
που κοιτάζουν με δέος
τους τόνους
συσσωρευμένων προς κατανάλωση
φρούτων.

Ώριμων φρούτων
που λίγο πριν σαπίσουν
στα ψυγεία της μνήμης
φορτώθηκαν στα τραίνα
κι αποφάσισαν να ξεπουληθούν
φθηνά.

Λία Ράμου

τοβιβλίο.net

76



Γραμμικός Μονόλογος

Μα καλά, αυτός ο χριστιανός από πότε έχει να πλυθεί;Αν ξανασηκώσει το χέρι του για να ξύσει την λι-γδιασμένη χαίτη του, θα φύγω από αυτή τη θέση!
Ουστ! Και να πεις ότι δεν υπάρχει νεράκι εδώ, στην

Ελβετία! Κάθε τόσο πλημμύρες γίνονται, να οι καταρράκτες,
να τα ρυάκια, να κι ο Ροδανός, που φαίνεται στον ορίζοντα
να χαϊδεύεται ανάμεσα στους αμπελώνες. Απλά, αν δεν σε
μάθουν πέντε πράγματα βασικής υγιεινής στο σπίτι σου,
βράστα!

Μωρέ, καλά έκανα και σηκώθηκα! Τόσα βαγόνια έχει δα
το τραίνο Λωζάνη-Ζυρίχη. Είναι βέβαια ώρα αιχμής, αλλά
αφού με κάλεσε η κορούλα να πάω να τη βοηθήσω με ένα
φόρεμα για κάποια γιορτή, έγινα σφαίρα και να ’μαι!

Ουφφφ! Τίγκα όλα τα βαγόνια της δεύτερης θέσης. Εμ,
με τη συχνότητα και την ακρίβεια που έχουν τα ελβετικά
τραίνα, τόσοι και τόσοι τα χρησιμοποιούν καθημερινά -και
πολλοί μάλιστα δεν αγοράζουν καν αυτοκίνητα.

Α, καλά... η πρώτη θέση είναι γεμάτη από κουστουμαρι-
σμένους. Γι’ αυτό λένε ότι οι συμμορίες κλεφτών από Ρου-
μανία και Γαλλία κάνουν χρυσές δουλίτσες μ’ αυτούς. Κοίτα,
καλέ, αυτόν που κοιμάται κι έχει αφημένη την τσάντα με
τον υπολογιστή χύμα πάνω στο τραπεζάκι. Μετά λένε, φταίει
ο κλέφτης!

Παρντόν, καλέ μαντάμ! Τι φταίω δηλαδή που τα τακούνια
μου παίζουν μια σχετική μουσική από κλακέτες; Τι θέλεις
δηλαδή, να τα βγάλω για να διασχίσω ξυπόλητη το βαγόνι
της ησυχίας; Σιγά τα ωά! Αν δεν θέλεις να ακούς κιχ, άντε σε

77



κανένα ξωκλήσι!
Αυτά τα σπαστικά να μην είχαν οι Ελβετοί, Θεούλη μου...

Όταν βλέπω να σηκώνουν τα φρύδια και να κοιτάνε υποτι-
μητικά, έτσι μου ’ρχεται να τους σκαμπιλίσω! Άιντε από κει,
που από αιγοβοσκοί στις Άλπεις μου γίνατε τραπεζίτες,
αλλά φταίμε όλοι εμείς οι άλλοι, που σας κάναμε πλούσιους
και τώρα το παίζετε και ψυχόπονοι που ανέχεστε εμάς, τους
αλλοδαπούς! Μωρέ, ας μην ήμασταν εμείς, Ιταλοί, Γάλλοι,
Πορτογάλοι (τώρα τελευταία, δυστυχώς, και τόσοι Έλληνες)
να δω τι θα κάνατε, που τα χεράκια σας θα έβγαζαν καντήλες,
αν έπιαναν μια σκούπα ή ένα φτυάρι. Θα ήταν άραγε ακόμη
και τα αγροκτήματά σας τόσο περιποιημένα, με τα γεράνια
να φουντώνουν στα μπαλκόνια;

Μουρμουρίζετε ότι σας βρωμίζουμε τη χώρα. Γεγονός
είναι ότι, παλιά, μπορούσες να στρώσεις και να φας επί
τόπου, στον δρόμο. Τώρα, όλο και κάποια γόπα ή σκουπίδι
υπάρχει. Αρχίσατε όμως να χαμογελάτε και τα σούπερ
μάρκετ σας γέμισαν ποικιλίες τροφίμων που είχατε δει μόνο
στα ακριβοπληρωμένα ταξιδάκια σας.

Ε, όχι μωρέ, σας αγαπάω! Έχετε πολλά καλά στοιχεία, το
παραδέχομαι. Άσε που είναι ντροπή να δαγκώνεις το χέρι
που σου δίνει ψωμί, εργασία και σιγουριά για σένα και τα
παιδιά σου. Απλώς, να... όταν μπαίνω στο τραίνο σας και το
βλέπω τόσο καθαρό, τόσο γεμάτο από κόσμο και ζωή, τόσο
τακτικό στο ωράριό του, στέλνω νοερά μια ευχή για τα δικά
μας τραίνα κάτω στην πατρίδα, που δυστυχώς σαπίζουν
αραγμένα σε κάποιες σκουριασμένες γραμμές.

Γιατί δηλαδή, τι παραπάνω έχετε εσείς; Γιατί το τραίνο
Αθήνα-Θεσσαλονίκη να είναι μέτριο και όλα τα υπόλοιπα,
αν υπάρχουν πλέον δηλαδή, ένα χάλι μαύρο... Υπάρχει πιο
όμορφο ταξίδι από το σιδηροδρομικό; Κάθεσαι, αγναντεύεις,
σηκώνεσαι, πιάνεις ψιλοκουβέντα -άλλος σε πάει! Αλλά και
για σιγουριά, ψυχολογική κυρίως- νοιώθεις και τη γη κάτω

τοβιβλίο.net

78



από τις ράγες, όχι αέρα και κενά, όπως με τα αεροπλάνα ή
τα διπολικά σκέρτσα της θάλασσας μέσα στα πλοία.

Θα μου πεις, δώ δεν ξέρουμε τι μας ξημερώνει αύριο κι
εγώ ονειρεύομαι έναν ανεβασμένο ΟΣΕ; Τα όνειρα, αγαπητοί
μου, είναι δωρεάν και το λίκνισμα του τραίνου ό,τι πρέπει
για έναν υπνάκο.

Μα... πότε φτάσαμε κιόλας στη Ζυρίχη;
Άντε να κατεβαίνω κι έχουμε και δουλίτσες!

Φώφη Walter-Κυρλίδου

τρενογραφίες

79



Το τρένο φεύγει

Το τρένο φεύγει...
Φεύγεις και 'συ...

Άραγε με 'μαθες ποτέ;
Με 'μαθες όπως οι ράγες συστέλλονται με

τον μεσημεριανό καφέ;
Τον μεσημεριανό ήλιο.
Στην καρδιά μου η ζέστη έρχεται και φεύγει.
Στους σταθμούς η θύμησή σου ξαποσταίνει.
Και δεν σε βρίσκω. Πού είσαι;
Το τρένο πού σταματά;
Πες μου, να 'ρθω να σε βρω.

Απ' την μέρα που 'φυγες δεν σταμάτησα να τρέχω.
Να σε προλάβω, να μπω και 'γώ στο τρένο.
Να σε προλάβω γιατί τον χρόνο δεν προλαβαίνω.
Να σε κρατήσω σφικτά, να μην κλάψω

όπως έκλαψα.
Να σε φιλήσω όπως τα ζεστά μεσημέρια

το καλοκαίρι σε φιλούσα.
Να μπω και 'γώ μαζί σου.
Να μην ξαναγυρίσουμε ποτέ.
Στο βαγόνι να ζήσουμε όπως δεν ξαναζήσαμε ποτέ.

Βλέπεις είναι μια διαφυγή αυτό το κωλοτρένο.
Οι ράγες τα όνειρά μας. Και το τρένο ξέρει καλά

να προσποιείται την ξέγνοιαστη ζωή μας.
Καλά κατάλαβες, δεν θέλω εδώ να ζω.
Αυτό το τρένο αιώνια καρτερώ.

80



Δεν θέλω στη μίζερη πόλη τα χρόνια να μετρώ.
Και μ’ έναν έρωτα. Αυτό το τρένο πώς μπορώ

να το αρνηθώ;

Μάταια.
Εδώ έξω, το καλοκαίρι έχει χρόνια να φανεί.
Στον σταθμό που σ' άφησα, μονίμως βρέχει.
Οι καπνοί απ' τα φουγάρα μονομιάς παγώνουν.
Και στον σταθμό αυτό όλο και πληθαίνουμε.
Βλέπεις το βήμα μπρος δεν κάνουμε, έρωτες

να γυρίσουν μονίμως περιμένουμε.

Και 'γω στον σταθμό, το βήμα θα μετρώ.
Το βήμα που θα με διώξει από 'δώ.
Δρομολόγια να ξεχάσω.
Να γυρίσω σπίτι και με ομοιοκαταληξία μίζερη,

για σε να γράψω.

Το τραίνο φεύγει...
Μονάχα η θύμησή σου μένει

Μάριος Βασιλόπουλος 

τρενογραφίες

81



Η φυγή των τρένων

Βυθισμένος στο κενό
των διηνεκών σκέψεων
αναλογίζομαι τους ήχους
των χρόνων που πέρασαν
αθόρυβα
μεταφέροντας τα όνειρα και τις αναμνήσεις
σαν αόρατα τρένα
στη σκόνη
της άγνωστης πορείας τους
μακριά από τον σταθμό
της πλάνης της ζωής
στη σιωπηρή αβεβαιότητα
του αύριο
υπό τους ήχους συριγμάτων
ακαθόριστων αλλά τόσο ρυθμικών
σαν μουσική συγχορδία
που περιχαρακώνει το κενό
και το εναποθέτει παραλλαγμένο
στο τοπίο της αέναης σιωπής
με κατεύθυνση
το άπειρο
της στιγμιαίας μας αυταπάτης.

Παντελής Λιάκας

τοβιβλίο.net

82



Φλέβες μεταλλικές

Μοιάζουν με εύθραυστες κλωστές
οι δίδυμές σου ράγες
φλέβες θαρρείς μεταλλικές
ελπίδας μα κι ονείρων

Έχουν καρδιά την ξενιτιά
ψυχών ψυχρές αρπάγες
πόνο μαζί και λησμονιά
τούτες οι φλέβες ενεχύρων

Φτύνεις ιδρώτα στις κορφές
στους κάμπους αλαργεύεις
μα δε σε νοιάζουν οι ψυχές
μικρών ανθρώπων κακομοίρων

Γλώσσες μιλάς πάρα πολλές
μέχρι να ξεφορτώσεις
άλαλες σκέψεις κι άυλες
μεταναστών -σχεδόν- ομήρων

Κι ύστερα στης επιστροφής
τον αδειανό τον δρόμο
σφουγγίζεις δάκρυα, φιλοσοφείς
για τις ζωές των αποκλήρων

Μα το ταξίδι κάνει κύκλο
«Μεταφέρονται ανθρώπινες μηχανές»
στης φάμπρικας τον ήλο
πολύτιμη βλέπεις γαρ, η λάμψις των πεντολίρων.

Κώστας Θερμογιάννης

83



Η τελευταία διαδρομή

Περνούσαν τόσο γρήγορα δίπλα οι μπάρες του δρόμουσαν τις στιγμές που έζησε μαζί του, τόσο βιαστικές,τόσο φευγαλέες. Οι ρόδες του ταξί έτριζαν όταν
έφτανε στο κόκκινο φανάρι, φρέναραν κρατώντας πίσω
όλη την ένταση της ροπής. Ήταν σαφείς οι οδηγίες, έπρεπε
να είναι στον σταθμό των τρένων στις 22:00 μμ.

Κάπως έτσι ήταν και η ζωή της Δανάης με τον Αλέξη,
όλο φρένο-γκάζι, μια πορεία χωρίς προορισμό, ήταν πολλές
οι φορές που γλίτωσαν την σύγκρουση.

Πήρε τις βαλίτσες από το πορτμπαγκάζ του ταξί και κα-
τευθύνθηκε προς την είσοδο. Σήκωσε τα μάτια της ψηλά
και αντίκρισε την πινακίδα: «Σιδηροδρομικός Σταθμός Ξάν-
θης». Της φαινόταν τόσο κοντά, νόμιζε πως αν σήκωνε το
χέρι θα την έπιανε. Θυμάται εκείνα τα παιδικά χρόνια που ο
σταθμός της φαινόταν να υψώνεται τεράστιος μπροστά της
σαν πύργος. Ερχόταν με τον μπαμπά της, του κρατούσε
πάντα το χέρι σφιχτά, αυτός ο κόσμος που έτρεχε πάντα
την φόβιζε. Και τώρα πάλι εδώ στο ίδιο σημείο σαν να μην
άλλαξε τίποτα σαν να μην έβγαλε κανένας τα χαρτάκια από
το ημερολόγιο του τοίχου. Ο χρόνος είχε σταματήσει.

Ο κύριος Τάκης στο ίδιο σημείο να προσφέρει το ζεστό
σαλέπι πριν την αναχώρηση. Ο σταθμάρχης με την καλοσι-
δερωμένη του στολή να ανεβοκατεβάζει τις ρακέτες δίνοντας
εντολές στους μηχανοδηγούς. Έτσι της έλεγε μικρή και ποτέ
δεν ενδιαφέρθηκε να μάθει ποια ήταν η πραγματική τους
ονομασία.

84



Κατευθύνθηκε στο γκισέ τον εισιτηρίων.
«Καλησπέρα σας, ένα εισιτήριο με το intercity των δέκα

για Αθήνα», είπε στον υπάλληλο.
«Intercity», σκέφτηκε, παλιά δεν υπήρχαν αυτές οι αμα-

ξοστοιχίες. Έβλεπες μόνο τρένα παλιά, με βαγόνια ξεθω-
ριασμένα σαν ο ήλιος να ρούφηξε όλη την μπογιά, τα καθί-
σματα σκληρά και άβολα και αυτή η μυρωδιά από το κάρ-
βουνο σου τρυπούσε τα σωθικά. Ένιωθες ότι δούλευες ερ-
γάτης στους καρβουνιάρηδες. Ο ήχος εκκωφαντικός και αν
ήσουν στα μπροστά βαγόνια δεν μπορούσες να κλείσεις
μάτι σε όλη τη διαδρομή.

«Πόσο γρήγορα ήρθε η εξέλιξη!», αναρωτήθηκε.
Τώρα τα τρένα έχουν αλλάξει, είναι πιο γρήγορα και πιο

αθόρυβα: το μόνο που θα μπορούσε να σε ξυπνήσει είναι η
ανακοίνωση από το μεγάφωνο.

«Επόμενος σταθμός, Αθήνα! Παρακαλώ οι επιβάτες να
αποβιβαστούν από τη δεξιά μεριά του συρμού». Και μετά ο
κόσμος σέρνοντας βαλίτσες στον διάδρομο κατευθύνεται
βιαστικά προς την έξοδο.

Έκατσε δίπλα στο παράθυρο. Απέναντι καθόταν ένα
ζευγάρι ηλικιωμένων. Τους έριξε μια φευγαλέα μάτια και
επικεντρώθηκε στο τοπίο έξω από το παράθυρο. Πάντα
της άρεσε να χαζεύει τη διαδρομή, έτσι όπως έτρεχαν τα
δέντρα δίπλα της, πόσο γρήγορα άλλαζαν οι εικόνες του
τοπίου και όταν έμπαινε μέσα στο τούνελ έκλεινε τα μάτια
για να μην χάσει τα χρώματα της ταινίας που είχε αποτυπωθεί
στο μυαλό της.

Αγαπούσε τα ταξίδια με το τρένο, τις έδιναν χρόνο να
σκεφτεί όλα αυτά που είχαν σφηνώσει στο μυαλό της και
έπρεπε να ξεσκαρτάρει τις σκέψεις της. Να είναι συνειδητο-
ποιημένη όταν φτάσει στον προορισμό. Αχ!!! Πόσες σκέψεις,
πόσα όνειρα είχαν περάσει αυτά τα χρόνια από το μυαλό
της, τόσο γρήγορα όπως οι ρόδες του τρένου άφηναν πίσω

τρενογραφίες

85



τις ράγες.
Κοίταξε πάλι το ζευγάρι που της είχε προκαλέσει το εν-

διαφέρον. Ο παππούς κρατούσε το χέρι της γιαγιάς και
αυτή με την σειρά της τον περιποιόταν με τον πιο στοργικό
τρόπο, σαν μικρό παιδί.

Γύρισε το κεφάλι της στο τζάμι και καθρεφτίστηκε μαζί
με το πρόσωπό της και η ψυχή της. Αναρωτήθηκε μήπως
τελικά θα έκανε λάθος, αν ζητούσε από τον Αλέξη να χωρί-
σουν. Μήπως αυτή ήταν η παρορμητική και η γκρινιάρα.
Είχε πολλά ακόμα να σκεφτεί κοίταξε το ρολόι της, είχαν
μείνει άλλες τέσσερις ώρες, ήταν αρκετές για να αποφασίσει
ή μήπως όχι;

Ο παππούς έχει σηκωθεί από τη θέση του για να κάνει
μια βόλτα. Η γιαγιά πίσω του περίμενε με αυτό το διακριτικό
χαμόγελο που το βλέπεις μόνο σε ανθρώπους που έχουν
χαμογελαστή ψυχή. Σε αυτούς που περνάνε καλά στη ζωή
τους, όπως έλεγε και η δικιά της γιαγιά.

Μόλις είδε την γιαγιούλα να κάθεται μόνη της πήρε το
θάρρος να της μιλήσει.

«Συγνώμη που σας ενοχλώ και με όλο τον σεβασμό,
ήθελα να ρωτήσω πώς γίνεται να είστε τόσο αγαπημένοι με
τον σύζυγο σας; Είχατε καταλάβει ότι θα είναι αυτός που θα
γεμίζει τη ζωή σας με αγάπη και έρωτα όταν γνωριστήκα-
τε;»

«Αχ, κοριτσάκι μου! Εμείς οι παλιοί είχαμε ένα χάρισμα
που στη σημερινή γενιά λείπει: την υπομονή! Όταν έχεις
υπομονή μπορείς να ξεπεράσεις τις δυσκολίες και να μην
έρχεσαι σε σύγκρουση με τον άντρα σου. Η υπομονή είναι
ο δαμαστής του θυμού, τον γονατίζει, τον εξημερώνει. Έτσι
όταν έρχεται η ηρεμία, μπορείς να μιλήσεις συνειδητά και
να βρεις λύσεις στα προβλήματά σου χωρίς να φτάνεις στα
άκρα. Και η ηρεμία με τη σειρά της στήνει τις βάσεις για να
στηρίξει την παντοτινή αγάπη. Όσο για το πώς καταλαβαίνεις

τοβιβλίο.net

86



αν αυτός είναι ο άντρας της ζωής σου, θα σου δώσω μια
συμβουλή: Να πας εκεί που σε αγαπάνε, κορίτσι μου! Μην
αναλώνεσαι σε σχέσεις που θέλουν να σε καταστρέψουν,
γιατί όταν η αγάπη δεν έχει ανταπόδοση γίνεται, καταστροφική
και αδειάζει την ψυχή σου. Όταν ένας άντρας αγαπάει μια
γυναίκα, δίνει τον καλύτερό του εαυτό για να της προσφέρει
τη γαλήνη και να μην αφήσει ποτέ να κυλήσει ούτε ένα
δάκρυ από τα μάτια της. Θα σε κάνει ευτυχισμένη και αυτό
θα σου το δείχνει κάθε μέρα, αφού ο σκοπός του είναι να
μεγαλώνει την αγάπη χρόνο με τον χρόνο, στιγμή με τη
στιγμή».

«Σας ευχαριστώ!», της απάντησε και βυθίστηκε στις σκέ-
ψεις της.

Αυτή η συζήτηση της είχε δώσει και την απάντηση στο
δίλημμά της. Στιγμές από τη ζωή της πέρασαν φευγαλέα
από μπροστά της. Πόσα ταξίδια, πόσες διαδρομές με ένα
τρένο χωρίς προορισμό και με τερματικό σταθμό το άγνω-
στο.

Τελικά έπρεπε να διαλέξει μια καινούρια διαδρομή με
νέες εμπειρίες, με όμορφες στιγμές και με έναν άνθρωπο
που θα την έκανε να είναι πάντα χαμογελαστή, σαν τη για-
γιούλα στο απέναντι κάθισμα.

Έκλεισε τα μάτια της να αποκοιμηθεί... Θα ήταν η τε-
λευταία διαδρομή...

Δέσποινα Γκουτζολίκα

τρενογραφίες

87



Τρένο και απόσταση

Ήθελες ταξίδι να θυμίζεις,
αγάπη να τορπιλίζεις,
την νέα μέρα με ελπίδα να αντικρίζεις,
σε ποικίλα σημεία του ορίζοντα να αρμενίζεις.

Όμως ταξίδι τελικά δεν θύμισες,
τα όνειρά μας κοίμισες,
τον έρωτά μας δυσφήμησες
και την απόσταση μεταξύ μας υπερεκτίμησες.

Η απόσταση έφερε γραμμές,
το τρένο εμφάνισε,
έφερε συμφορές, αιχμές
και ταξίδι χωρίς επιστροφή διάνυσε.

Την ψυχή μου τυράννησε,
την επιμονή μου λιάνισε,
η κατάσταση αδράνησε,
και σταδιακά με αφάνισε.

Γιάννης Ζουμπιάδης

τοβιβλίο.net

88



Ο «Σιδερένιος»

Οκύριος Πέτρος γεννήθηκε στα Καμίνια του Πειραιάτο 1936. Μεγάλωσε σ’ αυτή την πόλη μέσα στον πό-λεμο και τις δύσκολες συνθήκες της κατοχής. Το πα-
τρικό του σπίτι ήταν απέναντι από το μηχανοστάσιο στου
Ρέντη.

Εκεί μέσα συνήθιζε να παίζει με τα παιδιά της γειτονιάς
κρυφτό ή ποδόσφαιρο, με μια μπάλα από πανιά και να
χαζεύει, όταν ήταν μόνος του, τις αμαξοστοιχίες που μπαι-
νοβγαίνανε. Από τότε αγάπησε τα τρένα και θέλησε να γίνει
μηχανοδηγός, σε αντίθεση με τους περισσότερους νέους
της περιοχής, που η φτώχεια τους έσπρωχνε προς άλλα
επαγγέλματα.

Τέλειωσε με κόπο το σχολείο, καθώς δούλευε παράλληλα,
και κατάφερε να μπει στην σχολή μηχανικών, από την οποία
αποφοίτησε με άριστα. Το 1960 ξεκίνησε τα πρώτα του
δρομολόγια ως θερμαστής και πέντε χρόνια μετά έγινε μη-
χανοδηγός. Πολύ γρήγορα τον θεωρούσαν έναν από τους
καλύτερους οδηγούς, αφού ήταν επιδέξιος και είχε υψηλό
αίσθημα ευθύνης πάνω στη δουλειά.

Έβλεπε το κάθε ταξίδι που έκανε ως μια ένωση των αν-
θρώπων, μέσω των γραμμών, με τις διάφορες πόλεις που
διέσχιζε και σαν μια διέξοδο από τα γεωγραφικά όρια του
εκάστοτε τόπου. Μετέφερε επιβάτες που κατέβαιναν στην
πρωτεύουσα για τις δουλειές τους, άλλοι έτρεχαν στα νο-
σοκομεία και πολλά παιδιά πηγαίνανε σε σχολεία των γύρω
περιοχών -όταν δεν υπήρχαν στα χωριά τους.

Από τους καθρέφτες της γαλαρίας είδε και γνώρισε,

89



μέσα στα χρόνια, τα ανθρώπινα συναισθήματα -σε κάθε
τους μορφή. Τη λύπη, τη χαρά, τον πόνο, την αγάπη. Είδε
γυναίκες να κλαίνε ενώ αποχαιρετούσαν τους αγαπημένους
τους, μανάδες να σπαράζουν στον αποχωρισμό των παιδιών
τους για την ξενιτιά, μα και αγκαλιές και δάκρυα χαράς όταν
έσμιγαν ξανά όσοι ήταν μακριά. Όλα αυτά τα βιώματα τον
επηρέασαν και ένιωθε καθήκον του να υπηρετεί καθημερινά
την ανθρώπινη ανάγκη μεταφοράς πάνω στις δύο ράγες.

Μια φορά τον πήραν τηλέφωνο, μέσα στη νύχτα, να
κάνει ένα έκτακτο δρομολόγιο, καθώς δεν υπήρχε πλήρω-
μα- λόγω έλλειψης μηχανοδηγών. Εκείνος δεν αρνήθηκε,
παρόλο που είχε τελειώσει πριν λίγες ώρες τη βάρδιά του
και ανέλαβε υπηρεσία. Πήρε την αμαξοστοιχία από τον Πει-
ραιά μέχρι τις Σέρρες, συνέχισε άλλος οδηγός για Αλεξαν-
δρούπολη και δύο ώρες μετά κατέβασε από τις Σέρρες ένα
άλλο συρμό, προς την Αθήνα. Έκλεισε τριάντα ώρες συνεχούς
υπηρεσίας και μόλις έφτασε στο μηχανοστάσιο, ο Λεωνίδας
που βρισκόταν εκεί, και ήταν ένας από τους πιο παλιούς
οδηγούς, του είπε:

–Από τι πράμα είσαι εσύ, βρε παιδάκι μου; «Σιδερένιος»
είσαι!

Ο Πέτρος δεν απάντησε, στο σχόλιο θαυμασμού του
συνάδελφου, μόνο που έστριψε το πλούσιο μουστάκι του,
με το δεξί του χέρι -όπως συνήθιζε να κάνει.

Σε ένα άλλο δρομολόγιο, το 1967, αφού είχε ξεκινήσει
από τον σταθμό της Αμφίκλειας, με κατεύθυνση προς την
Αθήνα, είδε ένα νέο άντρα να τρέχει με τις βαλίτσες στα χέ-
ρια -ξωπίσω του τρένου.

Θεώρησε καθήκον του να σταματήσει στη διάβαση, για
να ανέβει.

–Σταμάτα, Σταμάτα! Φώναξε στον Σάκη τον θερμαστή.
–Τι έγινε, Πέτρο; ρώτησε εκείνος με απορία.
–Μάλλον έχει πέσει ο κορσές1.

τοβιβλίο.net

90



Ο θερμαστής σταμάτησε το τρένο, μα δεν έδωσε ιδιαίτερη
σημασία. Ο Πέτρος έκανε πως κοίταξε το δήθεν πρόβλημα
και αφού βεβαιώθηκε πως ανέβηκε ο επιβάτης, ξεκίνησαν
ξανά.

Στην Αθήνα όταν έφτασαν, ο νέος που επιβιβάστηκε
καθυστερημένος στην Αμφίκλεια, ρώτησε τον Σταθμάρχη
το όνομα του οδηγού.

–Πέτρος Σωτηρίου, του απάντησε αυτός και ύστερα ο
ταξιδιώτης, αφού σήκωσε τα μπαγκάζια του, χάθηκε μέσα
στον υπόλοιπο κόσμο.

Πέρασαν είκοσι χρόνια από εκείνη τη μέρα. Τα πλούσια
μαλλιά του Πέτρου είχαν αρχίσει να γκριζάρουν, όπως και
το μουστάκι του. Ήταν ένα βροχερό πρωινό του Οκτωβρίου,
όταν δέχτηκε μια αναπάντεχη επίσκεψη από το παρελθόν.
Βρισκόταν στο μηχανοστάσιο, την στιγμή που ένιωσε ένα
χέρι να τον χτυπά φιλικά στην πλάτη.

–Καλησπέρα σας, κύριε. Ονομάζομαι Κυριάκος Ανδρέου,
του είπε ένας άγνωστος προς αυτόν μεσήλικας άντρας.

–Γεια σας, κύριε, γνωριζόμαστε; Ρώτησε με περιέργεια
ο Πέτρος.

–Θυμάστε μήπως... ένα δρομολόγιο που κάνατε προς
την Αθήνα το 1967 όταν σταματήσατε τον συρμό, που είχε
ξεκινήσει από την Αμφίκλεια, για να ανέβει ένας νεαρός;

Ο Πέτρος τραβήχτηκε, ελαφρώς προς τα πίσω και έστριψε
επίμονα το μουστάκι με το δεξί του χέρι.

–Εσείς είσαστε εκείνος ο νέος; απάντησε.
–Μάλιστα! Και σας ευχαριστώ με όλη μου την ψυχή για

το καλό που μου κάνατε.
–Παρακαλώ, κύριε. Μα... μην υπερβάλετε, έκανα μόνο

το καθήκον μου.
–Συγχωρέστε με, αγαπητέ, αλλά κάνετε λάθος! Αν δεν

σταματούσατε τον συρμό εκείνη τη μέρα, θα έχανα το πλοίο
για την Αμερική, μπορεί να μην έκανα τη δουλειά που κάνω,

τρενογραφίες

91



να μην γνώριζα την γυναίκα που αγαπώ και κάναμε οικογένεια
και η ζωή μου να ήταν εντελώς διαφορετική. Όλα αυτά τα
χρωστάω σε εσάς.

Ο Πέτρος σάστισε για λίγο από την εξέλιξη των πραγ-
μάτων. Στη συνέχεια αγκαλιαστήκανε, όπως δύο μικρά
παιδιά και φιληθήκανε σταυρωτά, με δάκρυα στα μάτια.

Κάτσανε στο καφενεδάκι δίπλα και είπαν μεταξύ τους
όλες τις λεπτομέρειες για τη ζωή τους, από τα χρόνια που
πέρασαν. Χωρίσανε μετά από λίγο και έμειναν δύο καλοί
φίλοι, κρατούσαν επαφές και συναντιόντουσαν όποτε ο Κυ-
ριάκος ερχόταν στην Ελλάδα.

Το 1997 ο Πέτρος βγήκε στη σύνταξη, με το τέλος της
δουλειάς να τον οδηγεί σε μαρασμό. Πριν τρία χρόνια είχε
χάσει την γυναίκα του και οι δύο του γιοι που είχαν κάνει οι-
κογένεια, ζούσανε μακριά του. Μόνος του πια, συνήθιζε να
πηγαίνει τα πρωινά στο μηχανοστάσιο να περνά την ώρα
του, κάνοντας παρέα με τους πρώην συναδέλφους και χα-
ζεύοντας τις αμαξοστοιχίες που μπαινοβγαίνανε.

Ένα ζεστό μεσημέρι του Αυγούστου το 2005, ο Πέτρος
περίμενε στο μηχανοστάσιο να φανεί κανένας συρμός. Κα-
θότανε μονάχος του σε μια πλαστική λευκή καρέκλα και
κοίταζε με τα πράσινα του μάτια τις ράγες μπροστά του.
Ένιωσε ένα θερμό αεράκι να του χαϊδεύει το πρόσωπο,
άκουσε την κόρνα από ένα τρένο που πλησίαζε, χαμογέλασε
γλυκά και έστριψε το άσπρο μουστάκι του. Έγειρε το κεφάλι
του προς το πλάι, τα χέρια του έπεσαν αδύναμα από το κά-
θισμα και έσβησε εκεί -με τα βλέφαρα ανοιχτά.

Ο γιατρός που έβγαλε το πιστοποιητικό θανάτου, είπε
πως ο «σιδερένιος» πήγε από ανακοπή στην καρδιά, επειδή
σταμάτησε αυτή να λειτουργεί σωστά. Όπως μια παλιά, τα-
λαιπωρημένη μηχανή που κουράστηκε πια να δουλεύει.

Γιώργος Μπίζας
1 κορσές: συνδετήρας.

τοβιβλίο.net

92



Αναδίπλωση

Οι μηχανοδηγοί των τραίνων
δεν συναντήθηκαν ποτέ
έστω κι αν οι τροχιές συνδέονταν
στο σύνηθες σημείο
της επικίνδυνης καμπής
ο χρόνος μέτρησε διαφορετικά τα πράγματα,
άλλωστε “το ανάλογο”
δε συμπίπτει πάντα με το “ποθητό”.

Φανή Αθανασιάδου

93



Επόμενος σταθμός

Πολλά τα βαγόνια.
Σε ποιο να επιβιβαστείς;
Σε ποια θέση να ζωγραφίσεις
τα μάτια σου;
Εξασφαλισμένο εισιτήριο
ατέρμονης διαδρομής.
Ίσως κατέβεις στην επόμενη στάση.
Ακαθόριστα χρώματα
περιέχει η βαλίτσα.
Συνταξιδιώτης σου,
σιωπή αλλοτινή.

Ένας καινούριος σταθμός.
Μια νέα πορεία.
Άγνωστο το τραγούδι αυτό.
Τους στίχους της ζωής σου
επεκτείνει.
Τα όνειρα να πιάσεις
πριν την πόρτα περάσεις.
Ίσως η αγάπη σου σφίξει
το χέρι.

Πριν προλάβεις να μυρίσεις το φεγγάρι,
εμφανίζεται το τρένο ξανά.
Επιβιβάζεσαι στου χρόνου την τροχιά.
Ένα παιδάκι βρίσκεις στις κόρες των ματιών σου.
Σε κοιτάζει με αγωνία.
Άγνωστος πάλι ο προορισμός.

94



Μονοπάτι χωρίς πέρας.
Σε ποια στάση να κατέβεις;
Ίσως χορέψεις στον παράδεισο.
Μακριά...
Στον επόμενο σταθμό.

Ελένη Ιωαννάτου 

τρενογραφίες

95



Χαμένες αποσκευές

Δεν μου άρεσαν ποτέ τα τρένα
Μου προκαλούσαν φόβο και μια ταραχή
Δεν θα ήθελα να σε γνωρίσω ποτέ σε μια αποβάθρα
Ίσως είναι τελικά φόβος για το απλωμένο χέρι

που χάνεται
Καθώς τα βαγόνια γλιστρούν πάνω στις ράγες
Πάνω σε ράγες προς το άπειρο
Γιατί αν φύγεις από το τώρα, ποιος ξέρει σε ποιο

σταθμό θα σταματήσεις
Ποιος ξέρει αν το εισιτήριο θα είναι μετ’ επιστροφής
Και τώρα που το ξανασκέφτομαι ...
Με βλέπω από την μέση και πάνω έξω απ’ το

παράθυρο με χέρια απλωμένα
Να τρέχει το τρένο στις πιο απόκρυφες βουνοκορφές
Να γεμίζω χρώματα και εικόνες
Να χαιρετώ παιδιά που παίζουν δίπλα από ρυάκια
Και ένα βοσκό που στέκεται αγέρωχος πάνω

στην γκλίτσα του
Να πιάνω τα βουνά
Να σχηματίζω με το δάχτυλο γραμμές όπως των

αεροπλάνων
Να αγγίζω τον ορίζοντα...
Όχι, όχι, όχι! Δεν μου αρέσουν τα τρένα!
Φεύγουν γρήγορα και κοιτούν μόνο μπροστά
Και αφήνουν πίσω τους ανθρώπους με δάκρυα

στα μάτια
Αφήνουν άδειες αγκαλιές

τοβιβλίο.net

96



Χαμένες αποσκευές
Και ένα χαρτάκι με διευθύνσεις στην σφιγμένη χούφτα
Ύστερα σκέφτομαι...
Ένα ταξίδι είναι πάντα μιαν αρχή
Μένουν πίσω οι αστοχίες
Δίνω στον ελεγκτή το εισιτήριο
Και περιμένω το τρένο να σφυρίξει τρεις φορές

Erina Espiritu

97



Τα τρένα που φύγαν

Οκυρ-Μένιος τραγούδαγε, χάιδευε, πότιζε τα βασιλικά,τα τζίνια, τον απήγανο, την αρμπαρόριζα, τα τρια-ντάφυλλα, όλα τα μυρωδάτα καλούδια που ζούσαν
αγαπημένα στον κήπο του μικρού πέτρινου σπιτιού, στον
παλιό σιδηροδρομικό σταθμό. Χρόνια ολάκερα από την
ώρα, που η Βασιλικούλα του τον άφησε να τριγυρνάει μόνος
στα σοκάκια της ζωής, χανόταν στις μυρωδιές και στις ράγες
των τρένων, που λάτρεψε. Οι λέξεις από τους στίχους του
τραγουδιού που σιγοψιθύριζε, μάγισσες χάντρες στο κομπολόι
της ζωής, αλαφροπατούσαν στη μέρα του και τη ζωντά-
νευαν.

Σταθμάρχης στο επάγγελμα κατέβηκε τον Γενάρη του
‘54 μετά το στρατιωτικό στο γραφικό χωριουδάκι του κάμπου
της Ηλείας που τον έστειλε ο Σ.Ε.Κ., να ξεκλειδώσει τη βαριά
ξύλινη πόρτα του σταθμαρχείου μα και της μικρής μαυρο-
μάλλας, που στάθηκε στην είσοδο του γραφείου, ζητώντας
εισιτήριο για την πρωτεύουσα, μια παραμονή του πανηγυριού
τους για τον τοπικό άγιο.

Άδραξε τη φυσαρμόνικα, τσίμπησε ένα πορτοκαλοφο-
ρεμένο τζίνι και χώθηκε στο βούλιαγμα της κουνιστής πο-
λυθρόνας παρασύροντας μαζί του μνήμες από εποχές που
οι παιδικές φωνές, τα χαμόγελα, τα γλέντια συναγωνίζονταν
στην αυλή ποιο απ’ όλα θα κερδίσει την εύνοια τη δική του
και της συντρόφισσάς του. Λευτέρωσε μια ανάσα γέλιου
και τράβηξε κοντά του τη δραιζίνα. Βολτάρισε μαζί της στις
γραμμές ίσαμε την Αγουλινίτσα, κρυφοκοιτώντας τους
εργάτες που καβαλαραίοι του σιδερένιου βαγονιού διόρθωναν
τις λαβωμένες γραμμές.

98



Έκλεισε τα μάτια και τα δάχτυλά του σφίχτηκαν γύρω
από το κοντάρι του δίσκου σήματος δίνοντας την άδεια
στη Ριρίκα να αναχωρήσει και να τον ταξιδέψει Πάτρα-Κυ-
παρισσία μέσα στο μοναδικό της βαγόνι με τη γυναίκα του,
τους γιους του και τα εγγόνια του. Άντε! Έλα και συ Βασίλη,
σκέφθηκε, μήπως και χρειαστεί να αλλάξεις τα κλειδιά, αν
τύχει και διασταυρωθεί η ταχεία με το 10, έγνεψε με τα
τραχιά του χέρια στον συνάδελφο και αδελφό, όπως φώναζε,
τον κλειδούχο του σταθμού.

Όλα τριγύριζαν ανάκατα στο μυαλό του, το χθες με το
σήμερα, σαν το αγαπημένο φαγητό του καλοκαιριού, το
τουρλού, που η κυρά του το κανάκευε στην ανοξείδωτη κα-
τσαρόλα ανακατεύοντας κομμάτια μελιτζάνας, κολοκυθιού,
πιπεριάς μαζί με μπάμιες, πατάτες, περιχύνοντας τα με
φρέσκια ντομάτα να έρθουν να ανταμώσουν το τσιγαριαστό
κρεμμύδι, τον μαϊντανό, το αλάτι και το πιπέρι.

Οι νότες από τη φυσαρμόνικα βόγκηξαν λυπημένες. Η
μελωδία αγκάλιασε το δείλι του Ιούνη και ο κυρ-Μένιος δά-
κρυσε.

–Τα τρένα που φύγαν αγάπες μου πήρανε, Βασιλικούλα
μου. Αγάπες και κλαίνε ποια μοίρα τις μοίρανε. Σφάλισε η
καρδιά μου, σίγησε ο σταθμός, χάθηκαν τα τρένα και ’γω
μόνος περπατώ, μονολόγησε...

Μαριάνθη Παπάδη
__________________

τζίνια: κατιφέδες
Σ.Ε.Κ: η πρωθύστερη ονομασία του Ο. Σ. Ε.. (Σιδηρόδρομοι Ελληνικού
Κράτους).
Δραιζίνα: τρένο με ένα βαγόνι που μετέφερε εργάτες για αποκατάσταση
ζημιών στις σιδηροδρομικές γραμμές.
Αγουλινίτσα: το σημερινό Επιτάλιο, μικρή κωμόπολη 7 χμ. έξω από τον
Πύργο την πρωτεύουσα του Ν. Ηλείας.
Ριρίκα: μονοκόμματο τρενάκι ενός βαγονιού που εκτελούσε το δρομολόγιο,
Πάτρα-Κυπαρισσία.
Το 10: δρομολόγιο τρένου που έφτανε στο χωριό στις 10 το βράδυ και
είχε ξεκινήσει από Αθήνα στις 3 το μεσημέρι περίπου.

τρενογραφίες

99



Το τρένο

υγρό απόγευμα σε κάποια συνοικία
μόνος στο σπίτι, σχεδόν νεκρός
παρηγοριά ζητάς σε ένα ποτήρι κρασί
σε δίσκους έντεχνης μουσικής
φθινόπωρο έξω, αρχίζει και νυχτώνει
το ρολόι χτυπά δαιμονισμένα
η νύχτα φεύγει, αρχίζει να χαράζει
πάλι πίσω στη δουλειά μέχρι το μεσημέρι
κάρτα χτυπάς, λιώνεις στην εργασία
πέφτει ψιλή βροχή, βγαίνεις στον δρόμο
πίσω στο σπίτι ανοίγεις το παράθυρο
στο ραδιόφωνο ο Αντώνης Καλογιάννης
ιστορίες θυμίζει για χρόνια τιμημένα
κλαις, θυμώνεις, διαβάζεις εφημερίδα
τα δρομολόγια των τρένων κοιτάζεις
απόφαση πήρες οριστική, γελάς
ένα τελευταίο κάνεις τσιγάρο
βαλίτσα ετοιμάζεις με τα απαραίτητα
ένα βιβλίο, ταυτότητα, ένα μαχαίρι
φεύγεις, μακριά, σε άγνωστες πολιτείες
τη σωτηρία ψάχνεις στη φυγή
το τρένο προσμένεις των οχτώ
μετανάστες, φαντάροι, φοιτητές
παρέα κάνουν, με αισχρά αστεία
γελούν, να το τρένο έρχεται, σηκώνεσαι
μια θέση βρίσκεις, ανοίγεις εφημερίδα
να κρυφτείς πίσω από του κόσμου

100



το πονηρό, κακότροπο βλέμμα
θυμάσαι, τι σου κάνει το μυαλό,
παλιές ταινίες με θέμα το τρένο
τον άνθρωπο του τρένου
το νυχτερινό τρένο για τη Λισαβόνα
τη μεγάλη ληστεία του τρένου
τραγούδια θυμάσαι, γελάς σαν παιδί
πιάνεις μολύβι, το χέρι σου τρέμει
και γράφεις αυτό το ποίημα
τίτλος του, το τρένο

Ειρηναίος Μαράκης 

τρενογραφίες

101



Τα τρένα

Πόδια γυμνά στις σιδερένιες ράγες
μετρούν χιλιόμετρα
δεμένα σφιχτά στις πλάτες τους
με μάτια κρεμασμένα
στους αντάρτες των συνόρων

Πόδια γυμνά
κόκκινος ήλιος χαράζει τις σκιές στο χώμα
πόδια ανελεύθερα
στρώνουν τη σκασμένη γη
με μάτια καρφωμένα
στων μεταλλικών γιγάντων τις πορείες

Χέρια δεμένα
μετρούν τους κόμπους του σχοινιού
τραυματισμένα χέρια
δείχνουν με λαχτάρα
τα μεταλλικά θηρία

τα τρένα
πολίτες της γης
πεινασμένοι για άνθρακα
ήρωες των δουλικών ματιών

τα τρένα
πολίτες της γης
πεινασμένοι για άνθρακα
προνόμιο των γαλανών φλεβών

Παναγιώτα Καραγιαννίδη 

τοβιβλίο.net

102



103

Το τρένο της Αβύσσου

Ρία Χανιώτη
(ακρυλικό σε καμβά 20Χ60)



τοβιβλίο.net

104



τρενογραφίες

105

Ρία Χανιώτη
(ακρυλικό σε καμβά 20Χ60)



τοβιβλίο.net

106

ΣΣ.. Αμφίκλειας

Ιωάννης Βασιλείου



τρενογραφίες

107

Με τη ματιά του Ιωάννη Ξύδη



τοβιβλίο.net

108

Οι μόδες που περνούσαν

Δημήτρης Τούλιος



τρενογραφίες

109

Με τη ματιά του Αντώνη Ευθυμίου

Σύξευξη Βαγονιών
(λεπτομέρεια από ατμοκίνητο τρένο,

Chiemsee, Γερμανία, 04/072015)



τοβιβλίο.net

110

Κατατομή Κόκκινου Δαίμονα
(Kochel, Γερμανία, 17/05/2015)



111

Σιδηροδρομικός Ανδριάντας
Garmisch-Partenkirchen, Γερμανία, 19/04/2015)

Χιονοστεφής Αποβάθρα
(Ingolstadt, Γερμανία, 28/12/2014)



τοβιβλίο.net

112

Το τουριστικό τρενάκι κατεβαίνει
την Απόλλωνος στην Πλάκα

Τηλέμαχος Ίγγλέσης
παστέλ σε χαρτί



τρενογραφίες

113

Εγκαταλειμμένο βαγόνι

Χρήστος Μωραΐτης
(Σ.Σ. Βόλου, Κανάλια Μαγνησίας, 2009)



Φώτης Γαλανόπουλος,
Τρενογραφία(





τοβιβλίο.net

116

Χορεύοντας με τις αναμνήσεις

Γιάννης Καλαϊτζάκης



117

Το όνειρο, ο έρωτας και το τραίνο

Το όνειρο, ο έρωτας και το τραίνο έχουν κάτι κοινό... θατερματίσουν κάποια στιγμή φτάνοντας στο τέλος τουςπου λέγεται αλήθεια ή πραγματικότητα σαν τελευταία
στάση... σημασία στη διαδρομή αυτή, δεν μετράει η απόσταση
μέχρι το τέλος, αλλά η απόλαυση του ταξιδιού σου...

Γιάννης Καλαϊτζάκης



τοβιβλίο.net

118

Το τρενάκι του Πηλίου

Μελίνα Αλεξάνδρου (15 χρονών)
(Α΄ βραβείο στον Πανελλήνιο Διαγωνισμό Οδηγών το 2013)



Το τραίνο...

Γραμμές του τραίνου
Ποτισμένες ατσάλι και βεβαιότητα
Άκαμπτες
Πάνε προς το μέλλον της απουσίας
Η μέρα καλά κρατεί
Η μέρα νιαουρίζει
Νωθρά κινούνται και οι σκέψεις μας κάτω

απ' τον ανοικτίρμονα ήλιο
Από το τζάμι του παραθύρου, κοιτάζεις

τις σκαμμένες γαλαρίες
Στη στροφή χάνεται και εμφανίζεται η ανάμνηση
Και ένας έρωτας
που έμεινε πίσω
λυπάται
Το τραίνο στριγκλίζει φρενάροντας
Οι πικροδάφνες επιστρέφουν
Σκόνη μπουχός σηκώνεται
πίσω απ' την πορεία προς μια πόλη που δεν ξέρεις
Μην δακρύσεις -απόψε ο κλειδούχος αποφασίζει

αλλιώς
Και οι γραμμές
μετρούν τον χρόνο με τα οπλισμένα τους σύμβολα...

Στρατής Παρέλης

119



Το τρένο της ζωής

Δεν θέλω να σταματήσω το δρομολόγιο του τρένου 
και ας είναι παλιό και το πιο σκουριασμένο
όχι μη μου ζητάτε να κατέβω
είναι ό,τι ονειρεύτηκα αυτό το τρένο.

Και αν στον σταθμό του τρένου ακόμα περιμένω
είναι γιατί η καρδιά μου τον πόνο δεν άντεξε
για τα παιδιά που κοιμούνται στις ράγες του τρένου 
αγκαλιασμένοι με τα όνειρά τους μας χαμογελάνε.

Και αν στο άλλο τρένο πάλι θα ανέβω
το σκοτάδι στο τούνελ δεν θα τρέμω
την αδικία και ό,τι κακό υπάρχει στον κόσμο
στη σκευοφόρο του τρένου θα κλειδώνω.

Μη με αναγκάζετε από το τρένο της ζωής να κατέβω
θα ψάξω μια άλλη πατρίδα τις πληγές να γιατρέψω
μια πατρίδα που μιλάει όλες τις γλώσσες,
εκεί που το φως δεν σβήνει ακόμα και στο τούνελ.

Teuta Sadiku

τοβιβλίο.net

120



Μέρα που περνάει, πίσω δε γυρνάει

«Χαρμάνης κι άφραγκος, μεσάνυχτα, Αθήνα...» έπιασεένας να τραγουδάει και κάποιος, στο βάθος, τουφώναξε «πιάσε τίποτα χαρούμενο ρε σειρά!».
«Την πριγκηπέσσα! Την πριγκηπέσσα!» ξεκίνησε να φω-

νάζει μια παρέα κι εγώ τους κοίταξα, κρατώντας το κινητό
μου στα χέρια, μασώντας το φιλτράκι του στριφτού απ’ τα
νεύρα που μου προκαλούσε η αναμονή.

Τετρακόσιες ψυχές ντυμένες στα χακί, με τα μπερεδάκια
τους και τις γυαλισμένες τους αρβύλες, είχαν παραταχτεί,
όπως όπως, στον σταθμό Λαρίσης και περίμεναν το τρένο
της μετάθεσης. Οι παρέες χαιρετιούνταν θλιμμένα· «να τα
πούμε στην απόλυση ρε γείτονα» μου φώναξε το παλικάρι
που κοιμόταν από πάνω μου, «να ‘σαι σίγουρος» του απά-
ντησα. Οι μοναδικές κουβέντες που ανταλλάξαμε με τον
τρελό τον παγουρά όσο καιρό τον γνώριζα.

Ο Σταύρος, δίπλα μου, μάλωνε τηλεφωνικά με την αρ-
ραβωνιαστικιά του. Στα τριάντα τρία με διδακτορικό κι
έτοιμος να ανοίξει σπιτικό, αναγκάστηκε να γυρίσει στην
πατρίδα για να βγάλει την υποχρέωση. Τον σκούντηξα
δυνατά με τον αγκώνα γιατί μου ‘χε πάρει τα αυτιά. Όχι
μόνο αυτός, αλλά όλοι τους. Έκανε να φύγει, αλλά δεν πρό-
λαβε, του έκλεισε το τηλέφωνο από μπαταρία. «Έ, ρε
γκρίνια...» δήλωσε πικραμένα ο Σταύρος κι άναψε κι εκείνος
τσιγάρο.

«Διακόσιες εβδομήντα τέσσερις και βράδιασε, κουφάλες!»
φώναξε κάποιος στην απόσταση κι όλοι βάλαμε τα γέλια. Ο
κόσμος μας κοιτούσε παράξενα. Μανάδες αγκάλιαζαν τα

121



παιδιά τους, κοπέλες έδιναν παθιασμένα φιλιά στους συ-
ντρόφους τους· στους συναδέλφους μου. Κι εγώ, μόνος, να
κλείνω τα μάτια μου μπροστά σ’ εκείνες τις σουρεάλ εικόνες·
«σαν να ‘ναι βγαλμένες απ’ τη δεκαετία του ’70» μουρμούρισα
καγχάζοντας κάποια στιγμή· και να σκέφτομαι όσα άφησα
πίσω μου. Να σκέφτομαι την ζωή μου που κόπηκε, εν μία
νυκτί, στη μέση. Να σκέφτομαι το “προνόμιο” της υπηρεσίας·
αντιρρησίας εκ πεποιθήσεως, απ’ τον γιακά με βούτηξαν,
φίλοι, σόι και γυναίκα για να υπηρετήσω. «Θα περάσει» μου
είπαν, αλλά, το ρημάδι, δεν περνούσε.

Μία παρά ήταν όταν έφτασε το τρένο κι αρχίσαμε να
φορτώνουμε. Βοηθήσαμε τον κόσμο να ανέβει, λειτουρ-
γούσαμε λες και ήμασταν προγραμματισμένοι γι’ αυτή τη
δουλειά. «Νέος, θα φας καλά» μου είπε, γελώντας, ένας πε-
νηντάρης με σκαμμένο πρόσωπο, αλλά τον αγνόησα χαμο-
γελώντας. Ανέβηκα κι έψαξα θέση. Τίποτα. Γεμάτα όλα τα
βαγόνια.

Πήγα κι έκατσα στο σκαλάκι του βαγονιού του κυλικείου
μαζί με την προίκα μου. Εγώ στην μια πλευρά και δυο αφρι-
κανοί στην άλλη. Φοβισμένοι κι εκείνοι, σαν κι εμένα,
μιλούσαν σχεδόν ψιθυριστά σε μια περίεργη γλώσσα που
ηχούσε τραγουδιστά στ’ αυτιά μου. Κέρασα τσιγάρα και συ-
νεννοηθήκαμε με νοήματα και σπαστά αγγλικά. Σομαλοί
πρόσφυγες, ρημαγμένοι απ’ τον εμφύλιο, έψαχναν ένα κα-
λύτερο μέλλον στην Ευρώπη, αλλά δεν τους κάθισε, κι έτσι
παρέμειναν σ’ αυτό το στρατόπεδο ψυχών, προσπαθώντας
να επιβιώσουν. «Πρόσφυγας κι εγώ, μα σ’ άλλο κολαστήριο»
ψιθύρισα στον εαυτό μου και χάθηκα στις σκέψεις μου.

Κι ανέβηκαν κι άλλες ψυχές ντυμένες στο χακί. Στην
Θήβα. Στην Λαμία. Ανέβαινε κόσμος και γεμίζαμε ασφυκτικά.
Ξημέρωνε. Πήρα μια μπύρα απ’ το κυλικείο κι είδα μια
κοπέλα να με κοιτάζει παράξενα. Δεν έδωσα σημασία. Για
μένα δεν είχε πια τίποτα σημασία. Μόνο το «μάλιστα» και

τοβιβλίο.net

122



το «διατάξτε».
Γύρισα στην θέση μου, άνοιξα την μπύρα κι άναψα τσι-

γάρο. Κοίταζα τον ουρανό που άλλαζε χρώματα σιγά σιγά·
φτάναμε στην Λάρισα κι ήλπιζα να μην πάρει άλλο κόσμο.
Μου φαινόταν εκείνη την στιγμή, πως τα βαγόνια ήταν σαν
εκείνα τα περίεργα λεωφορεία της Σαλονίκης, που έπρεπε
να κάνεις mosh pit για να μπεις μέσα. «Στην Σαλονίκη...» μο-
νολόγησα και γέλασα μόνος μου.

«Γιατί γελάς;» άκουσα κάποια να μου λέει. Γύρισα απότομα
κι είδα εκείνη την κοπέλα που μου χαμογελούσε νωρίτερα,
να στέκει δίπλα μου με μια μπύρα στο χέρι.

«Σκεφτόμουν την Σαλονίκη...» της απάντησα αόριστα κι
εκείνη κάθισε δίπλα μου.

«Σαλονίκη πας;» με ρώτησε μ’ εκείνο το χαρακτηριστικά
παχύ λάμδα στην προφορά της κι έγνεψα αρνητικά. «Κάποτ’
έφυγα από ‘κει και μου στοίχισε ακριβά» της απάντησα
απρόθυμα.

«Το ίδιο κι εγώ» μου είπε. Συστηθήκαμε και πιάσαμε την
κουβέντα. Αν με ρωτήσεις πως την λένε, θα σε γελάσω. Δεν
το θυμάμαι. Ανοίξαμε ο ένας στον άλλον τις ψυχές μας, ε-
μπιστευτήκαμε τα σκοτεινότερά μας μυστικά, αλλά τα
βασικά, τα στοιχειώδη, τα ουσιώδη, δεν τα θυμάμαι πια.
Ήταν σίγουρα μελαχρινή, είχε μια παράξενη θλίψη και υγρά
μάτια, σαν να δάκρυζε μόνιμα. Ήμασταν μια παράταιρη ει-
κόνα μέσα στην βουή του τρένου, μέσα στις πλάκες των
φαντάρων και τις φωνές των πολιτών που προσπαθούσαν
να κοιμηθούν. Ταξιδεύαμε προς την βόρεια Ελλάδα, μέσα
στις αναμνήσεις μας κι όχι μέσα σ’ εκείνο το βαγόνι που
κόντευε να πνιγεί απ’ τον καπνό και τα γέλια. Όχι μέσα στον
ρυθμικό ήχο του τρένου που προσπαθούσε, ανεπιτυχώς,
να μας νανουρίσει.

Μαζί κατεβήκαμε στην Σαλονίκη, εκείνη για να γυρίσει
σπίτι της κι εγώ για να πάρω το επόμενο τρένο. Μαζί δώσαμε

τρενογραφίες

123



αμοιβαίες υποσχέσεις. Εγώ πως θα πήγαινα να την βρω,
όταν θα τελείωνα μ’ εκείνον τον βραχνά που ονομάζονταν
«στρατός» κι εκείνη πως θα με περίμενε να τελειώσω. Αγκα-
λιαστήκαμε, φιληθήκαμε σταυρωτά κι ύστερα χάθηκε μέσα
στον σταθμό.

Ανέβηκα στο επόμενο τρένο για να συνεχίσω το ταξίδι
μου κι αυτή τη φορά είχα θέση. Όμως είχε χαθεί κάτι, η
μαγεία του ταξιδιού δεν ήταν η ίδια, δεν ήξερα τι έφταιγε
τότε. Το κατάλαβα πολύ καιρό αργότερα, όταν απολύθηκα
και γύρισα πίσω στην ζωή μου.

Έκτοτε, πάντοτε ταξιδεύω με το βραδινό. Πάντοτε την
βγάζω στο σκαλάκι, στο βαγόνι του κυλικείου, στην ίδια
ακριβώς θέση μ’ εκείνο το βράδυ. Μ’ ένα πακέτο τσιγάρα
και μια μπύρα, ευελπιστώντας πως θα συναντήσω εκείνη
την παράξενη ψυχή που μου ψιθύρισε στ’ αυτί, δευτερόλεπτα
πριν την χάσω για πάντα, «μέρα που περνάει, πίσω δεν γυρ-
νάει». 

Αλέξανδρος Κουτρούλης

τοβιβλίο.net

124



Χάσαμε τη διαδρομή

«Σαν βγεις στον πηγαιμό για την Ιθάκη
να εύχεσαι να είναι μακρύς ο δρόμος...»

Κρατώ στα χέρια τους αγαπημένους στίχους του Καβάφηκαι χάνομαι στις διαδρομές τους, την ώρα που το αε-ροπλάνο είναι έτοιμο να απογειωθεί. Περίεργο δεν
είναι να επιλέγω το ταχύτερο συγκοινωνιακό μέσο για ένα
ταξίδι αναψυχής διαβάζοντας στίχους που εξυμνούν την ο-
μορφιά της διαδρομής; Δε βιάζομαι να φτάσω κι όμως
τρέχω να προλάβω. Κοιτάζω συνεχώς το ρολόι. Σε μισή
ώρα θα είμαι στη Θεσσαλονίκη. Σε μισή ώρα, το πολύ σε
τρία τέταρτα, όχι αργότερα. Το παιχνίδι με τον χρόνο, μου
έγινε συνήθεια.

Η ηλικιωμένη κυρία που κάθεται δίπλα μου, ανοίγει την
τσάντα της και βγάζει ένα πακέτο μπισκότα. Μου προσφέρει.
Απλώνω το χέρι και χωρίς να το καταλάβω, πιάνω τη χειρο-
λαβή του τρένου. Ανεβαίνω στο βαγόνι και κάθομαι δίπλα
στο παράθυρο.

Το τρένο σφυρίζει και κυλάει πάνω στις ράγες αργόσυρτα,
νωχελικά, χωρίς να βιάζεται. Ξέρει πως θα φτάσει στον προ-
ορισμό του και είναι αποφασισμένο να χαρεί τη διαδρομή.
Τα τοπία περνούν άλλοτε αργά και άλλοτε πιο γρήγορα, το
ένα διαφορετικό από το άλλο.

Κόβει ταχύτητα. Σταθμός Τιθορέας. Ένας πετρόχτιστος
σταθμός προβάλλει, από τους πολλούς που είναι φτιαγμένοι
με μεράκι και αγάπη για το μέσο, που φέρνει σε επαφή τον
έναν τόπο με τον άλλο. Άλλοι ανεβαίνουν και άλλοι κατε-
βαίνουν. Για κάποιους το ταξίδι ήταν σύντομο. Για άλλους

125



θα έχει συνέχεια. Φιλιά, αγκαλιές συνάντησης και αποχαιρε-
τισμού στον σταθμό. Μια νεαρή κοπέλα, στην ηλικία μου,
ανεβαίνει και κάθεται δίπλα μου. Συμέλα τη λένε, είναι φοι-
τήτρια και μου φαίνεται συμπαθητική. Πιάνουμε την κουβέντα
και η ώρα περνάει ευχάριστα.

Η συνοδός με ρωτάει αν θέλω καφέ ή χυμό. Η ματιά
μου πιάνει φευγαλέα την ηλικιωμένη κυρία, στα δεξιά, που
κοιμάται, τον κύριο στα αριστερά που διαβάζει εφημερίδα
και τους υπόλοιπους επιβάτες που κοιτούν μπροστά τους
αμίλητοι.

–Καφέ, παρακαλώ...
Παίρνω το πλαστικό κυπελλάκι του καφέ από το κυλικείο

του τρένου και γυρίζω στο κάθισμά μου. Δυο παιδιά από το
απέναντι κάθισμα σηκώνονται και τρέχουν από δω κι από
κει. Τσιρίζουν και ζητάνε κι άλλο σουβλάκι κι άλλο αναψυκτικό.
Οι γονείς δυσανασχετούν και τα μαλώνουν. Πιο πέρα, μια
κοπέλα διαβάζει ένα περιοδικό κι ο νεαρός που κάθεται
δίπλα της, δε λέει να πάρει τα μάτια του από πάνω της.
Ανοίγει ένα πακέτο με μπισκότα. Της προσφέρει κι εκείνη
του χαμογελά. Πιάνουν την κουβέντα και φαίνεται πως το
απολαμβάνουν. Δυο ηλικιωμένοι άντρες κάθονται πλάι πλάι.
Δεν γνωρίζονται, έχουν όμως ανάγκη από επικοινωνία.
Πόσο φλύαρη μπορεί να γίνει η γλώσσα του σώματος! Με
αφορμή τους τίτλους μιας εφημερίδας αρχίζουν πολιτική
συζήτηση. Ο ένας Καραμανλικός κι ο άλλος Παπανδρεϊκός.
Ο καθένας προσπαθεί, άλλοτε με επιχειρήματα κι άλλοτε με
την ένταση της φωνής, να επιβάλλει στον άλλον την άποψή
του. Αρχές της δεκαετίας του ’80, παραμονές των εκλογών
και τέτοιου είδους συζητήσεις δίνουν και παίρνουν.

Έρωτας, πολιτική, μικρές καθημερινές στιγμές, όλα στοι-
βαγμένα σε ένα μικρό βαγόνι. Μια μικρή κοινωνία που ταξι-
δεύει από τον έναν σταθμό στον άλλον και προσπαθεί να
αξιοποιήσει τη διαδρομή.

τοβιβλίο.net

126



Το τρένο περνάει μέσα από στοές και φιδοσέρνεται
στην κατάφυτη πλαγιά της Οίτης. Η άγρια ομορφιά της
φύσης με το αεράκι του βουνού και το κάλεσμα του ποταμού
κάτω από το φαράγγι, μπαίνουν από το ανοιχτό παράθυρο,
σαν φίλεμα της φύσης στο πολύωρο ταξίδι μας.

Σταθμός Λιανοκλάδι. Η κοπέλα ετοιμάζεται κι ο νεαρός
τη βοηθάει να κατεβάσει τη βαλίτσα της. Εκεί, στην άκρη
της αποβάθρας, της χαϊδεύει τα μαλλιά και της αφήνει ένα
σημείωμα στο χέρι. Ίσως το τηλέφωνό του. Άραγε θα ξανα-
σμίξουν ή το τέλος της διαδρομής θα είναι και το τέλος της
σύντομης σχέσης τους. Τι σημασία έχει... Φτάνει που συνα-
ντήθηκαν για μια στιγμή, ένιωσαν το καρδιοχτύπι, τις γεμάτες
υποσχέσεις βλέμματα.

Ο σταθμάρχης κάνει σινιάλο και ο συρμός ξεκινά. Το
σφύριγμά του υπόσχεται νέες εμπειρίες...

Ο θεσσαλικός κάμπος απλώνεται μπροστά μας σαν πί-
νακας ζωγραφικής. Οι εργάτες που μαζεύουν βαμβάκι, βρί-
σκουν την ευκαιρία να πάρουν μιαν ανάσα και μας χαιρετούν.
Βγάζουμε τα κεφάλια από τα παράθυρα και ανταποδίδουμε.
Δεν τους ξέρουμε, δεν μας ξέρουν. Μια φευγαλέα συνάντηση
είναι, η εικόνα τους όμως μια θύμηση νωπή.

Ετοιμαζόμαστε για προσγείωση. Η αεροσυνοδός πλησιάζει
την κυρία δίπλα μου, την ακουμπά απαλά στον ώμο και την
ξυπνά. Της ζητά, ευγενικά, να δέσει τη ζώνη της.

–Φτάσαμε κιόλας;
Φτάσαμε κιόλας. Ένα ταξίδι αστραπή ήταν, μικρότερο

από μια ανάμνηση, λιγότερο από ένα πρωτοΰπνι. Ένα ταξίδι
με αρχή και τέλος. Χάσαμε τη διαδρομή γιατί φοβηθήκαμε
τους Λαιστρυγόνες της πολύωρης παραμονής μας στο
βαγόνι, τους Κύκλωπες της φλύαρης πολυκοσμίας και ίσως
κάποιο μικρό και θυμωμένο Ποσειδώνα που τρέχει και
τσιρίζει. Ο χρόνος μας κυνήγησε κι εμείς τρέξαμε ξέπνοοι
να φτάσουμε πρώτοι στο τέρμα. Μέσα στο τρεχαλητό μας

τρενογραφίες

127



προσπεράσαμε τα τοπία, τις στιγμές, τις συγκινήσεις. Το κα-
ταλάβαμε στο τέλος.

Σηκώνομαι από τη θέση μου και κατεβαίνω. Το τρένο
σφυρίζει, γλιστράει πάνω στις ράγες και χάνεται στη στροφή.
Δε βιάζεται. Ετοιμάζεται για τον τελευταίο του σταθμό και
είναι έτοιμο να απολαύσει την ύστατη διαδρομή του. Από
το ανοιχτό παράθυρο, ξεπηδούν οι στίχοι του ποιητή κι
αφήνουν το αεράκι να τους ταξιδέψει...

Η Συμέλα με περιμένει στην έξοδο του αεροδρομίου.
Φοράει ένα τζιν παντελόνι κι έχει τα μαλλιά πιασμένα αλο-
γοουρά, ίδια όπως την πρωτογνώρισα. Αγκαλιαζόμαστε και
με ρωτά πώς ήταν το ταξίδι.

Απλώνω το χέρι μου και πιάνω στον αέρα έναν στίχο,
τον τελευταίο που βγήκε. Τον κρατώ απαλά στη χούφτα
μου και τον αφήνω να πετάξει, λίγο αλλαγμένο, δίνοντάς
του τη μορφή της δικής μου εμπειρίας.

–Ξεκούραστο, της απαντώ, μα τα ωραία τα ταξίδια τα
έδωσε το τρένο. Χωρίς αυτά δε θα γνώρισα εσένα...

Χριστίνα Σουλελέ

τοβιβλίο.net

128



Τα σιωπηλά τρένα της προσφυγιάς

Στην αθέατη Ειδομένη
Σφυρίζοντας αδιάφορα
σπασμένες ράγες ζωών κουβαλώ
ανάμεσα σε καλοστοιβαγμένα εμπορεύματα
Σε βαγόνια χωρίς ανάσα
Σε αφιλόξενους σταθμούς
Σε δρομολόγια χωρίς επιστροφή
Σσσσς...

Λία Ράμου 

129



Το τρένο δεν ήρθε
Δάκρυ έγινε ο ταξιδευτής.
Χρόνια βαριά σύννεφα αναμονή στον σταθμό
για μια μοναδική αστραπή αλήθειας.
Δεν υπάρχει προορισμός.
Ένα τρένο φαντάσματα
οι επιθυμίες
πέρασε στον σταθμό 
και σφύριξε παρελθόν
το ταξίδι.
Μας ξεγέλασαν.
Στα μάτια η λύπη βάφει
κόκκινο τον ορίζοντα.
Ένας παλαίμαχος νους
κάνει συνθήκη με τη λήθη
και τ’ αξιοθέατα της θλίψης
αλλά το χαμόγελο που δεν φορέθηκε
λιώνει στα χείλη
σαν παρεξήγηση
κι η καρδιά
αθόρυβα κι εμπιστευτικά
σκοτώνει ότι λείπει.
Αφόρητα βρέχει
την εγκατάλειψη η ψυχή,
τα χέρια που δεν αγαπήθηκαν
μακραίνουν στην απόγνωση
γίνονται ράγες.
Σκουριάζουν.
Κανένα τρένο.

Ρία Σπανού

130



Προσωπική επικαιρότης
Περνούν τα τρένα κι εγώ δακρύζω
Τρέχουν στο αύριο που δεν ορίζω
Μες στο μυαλό μου τρίζουν οι ράγες
τρέμει η ψυχή μου και δεν γνωρίζω
ούτε ποιος είμαι ούτε πού πάνε
Ταξιδευτής της αυταπάτης
και της ζωής λαθρεπιβάτης
είμαι νομίζω αλλ΄ αμφιβάλλω
Τέτοιο ταξίδι δεν θέλω άλλο 
Τρέχουν τα τρένα δαιμονισμένα
αλλά εγώ μένω μόνος μ’ εμένα
Είμαι ακίνητος και με λυπάμαι 
Πες μου πού βρίσκομαι 
πες μου πού πάνε
Δεν έχω χρόνο να σπαταλήσω
το μέλλον βιάζεται και μένω πίσω
Θέλω την άυλη επιθυμία
λίγη ομορφιά και λίγη σοφία
Θέλω ν’ αδράξω τις ευκαιρίες
εδώ και τώρα σ’ αυτή τη χώρα 
που πλέει μέσα στις ουτοπίες
σ’ όνειρα μάταια και αμαρτίες 
Τρέχουν τα τρένα κι εγώ λυπάμαι
που δεν μπορώ ν’ ακολουθήσω
Τα τρένα φεύγουν κι εγώ φοβάμαι
πως είναι κόλαση εκεί που πάνε
Πες μου για κάτι να πολεμήσω
κι ας μείνω εδώ να το τραγουδήσω

Κατίνα Βλάχου

τρενογραφίες

131



Το τούνελ

Εδώ και καιρό είχε χάσει το βήμα της, μέχρι που σκόνταψεστη γωνία της καρώ βαλίτσας, που έχασκε κάτω απότο κρεβάτι παρατημένη από καιρούς μακρινούς. Την
έσυρε προς τα έξω μαζί μ’ ένα σύννεφο σκόνης. Είχε άσχημη
όψη, φθαρμένη στις γωνίες, με σπασμένα γαζιά και σκου-
ριασμένους μεντεσέδες. Αν και παλιομοδίτικη της φάνηκε
γεμάτη προσόντα. Μια βιάση την κυρίεψε να την εμπιστευτεί.
Έβαλε τα απαραίτητα της μέσα και με διάθεση να γνωρίσει
το καινούριο, πήγαν παρέα στον παλιό σταθμό.

Ο σταθμάρχης σήκωσε το σήμα εκκίνησης και σφύριξε.
Τρέχοντας ανάμεσα στους ατμούς της μηχανής, πρόλαβε
να επιβιβαστεί χωρίς να γνωρίζει τον προορισμό της. Σημασία
είχε για αυτήν πως δεν έχασε το τρένο. Δεν έβαλε την
βαλίτσα της ψηλά με τις άλλες αποσκευές, μα δίπλα της.
Παρέα να την κρατά στο φευγάτο τρένο, ίσαμε να βρει τις
δικές της επιθυμίες, που πρώτη φορά τις έψαχνε χωρίς
θυμό, γεμάτες θύμησες από το παρελθόν το εμβρυακό, το
σχεδόν άγραφο. Ήθελε ταξίδι με προορισμό. Δεν τον γνώ-
ριζε.

Τσαφ! Τσουφ! Έβλεπε από το παράθυρο να περνούν οι
εικόνες της ζωής της, να φεύγουν τόσο γρήγορα, που να
μην προλαβαίνει να τις γνωρίζει. Είχαν μεγάλη ανηφόρα
μπροστά τους. Καταϊδρωμένο, αγκομαχώντας, ξεφυσούσε
το τρένο: Ουφφφ θα σκάσω!... Ουφφφ θα σκάσω! Κουβαλούσε
τόσο βάρος προσπαθώντας να φτάσει στην κορυφή. Μα
σαν έφτασε, δεν το κρατούσε τίποτε. Ξαμολήθηκε στην κα-
τηφόρα φωνάζοντας πανηγυρικά: αφφφήστε με!... αφφφήστε

132



με!... αφφφήστε με! Ήταν η μόνη άραγε που το άκουγε;
Μήπως την άκουγε κι αυτό;

Άφησε τις παλιές θύμισες και πρόσεξε τα χωράφια, που
ξετυλίγονταν κίτρινα μπροστά της, έτοιμα για θερισμό. Είδε
πράσινα αγέρωχα δέντρα, κολώνες ηλεκτρισμού, καθαρό
ουρανό πάνω από ψηλά βουνά, κόκκινες στέγες, αυλές, με-
γάλες μικρές, με λουλούδια, με άσπρες μπουγάδες σε τε-
ντωμένα σχοινιά.

Στάση στον εποχιακό σταθμό. Νιώθει πως δεν τελειώνει
εδώ το ταξίδι της. Συνεχίζει. Εναρμονίζεται με την ανάσα
του κουβαλητή της. Τσαφφφ! Κάτι ανάβει μέσα της. Τσουφφφ!
Κάτι σβήνει πάνω στις ράγες της ψυχής της, τις δυνατές, τις
σιδερένιες, που δεν μπορούν να ανταμώσουν. Κυλούν πάνω
τους τα δάκρυα της και σβήνουν το φως που θέλει να ανά-
ψει.

Στάση. Στην αναμονή για διασταύρωση, περιμένοντας
το τρένο που ταξιδεύει με αντίθετη φορά. Δεν υπάρχει
διπλή γραμμή. Μόνο ένα ταξιδεύει ανάμεσα σε δυο σταθμούς.
Επανεκκίνηση με καθυστέρηση. Πεισμωμένοι αυξάνουν συ-
νεχώς ταχύτητα για να μειώσουν τον χρόνο που έχασαν.
Θέλουν να φτάσουν στο τέρμα εγκαίρως.

Σ’ ένα φιδίσιο ελιγμό φαίνεται το μακρινό τούνελ. Δεν
αργούν να το φτάσουν. Μπαίνουν μέσα και μετά, σκοτάδι
παντού. Φφφοβάμαι!... Φφφοβάμαι!... Φφφοβάμαι! Χτυπούν
πάνω στο σκληρό μπετό οι κραυγές τους και γυρίζουν πα-
ραμορφωμένες στ’ αυτιά τους. Είθε να περάσει γρήγορα το
σκοτάδι που θρέφει τον φόβο. Πρέπει να διαβούν το τούνελ,
αν θέλουν να φτάσουν στο τέρμα. Περιμένουν καρτερικά
να σιγάσουν οι φωνές για να ανάψουν τα φώτα της ψυχής
τους. Με μυστική συμφωνία σμίγουν τον παλμό του βημα-
τισμού τους. Χουφτώνουν τις ράγες για να μην εκτροχιαστούν
και με ατσάλινη ορμή οδεύουν για την έξοδο.

Φως δειλό ξεπροβάλλει. Μεγαλώνει, μεγαλώνει και τους

τρενογραφίες

133



τραβά κοντά του. Αφήνει πίσω τις σκιές. Από την σιωπή του
φόβου γεννιέται ένας γλυκός ρυθμός. Είναι τόσο οικείος
που θυμίζει τους ήχους και τις δονήσεις της ενδομήτριας
ζωής. Γίνεται τραγούδι χαράς σε δυο τόνους.

Είδα το φφφως μου!
Είδα το φφφως μου!
Είδα το φφφως μου!

Κατερίνα Λαζίδου

τοβιβλίο.net

134



Μισών όρια

Μισά κενά σ΄ ολόκληρες αλήθειες.
Σε δυο ράγες παραμένω αστάθμητος,
η ισορροπία σου καντάρι ολάκερο δικό σου.
Στο πέρασμά σου το νοιάξιμο αγέρας.

Μπελάς οι ανάσες οι μισές,
της απόστασης σαρκοβόρες,
Στα όρια ο σφυγμός,
και τα κορμιά ασύστολα...

Βασίλης Μαντικός

135



Πρώτη αποστολή

Άραγε πού μας πάει τούτο το σαπιοβάγονο
κανείς δεν ξέρει
μας είπαν πως μας παν κάπου καλά
μα κάτι μέσα μου σα να μου λέει πως δε θα ξαναδώ 

τη Σαλονίκη

κοιτώ τον τόπο
ξένος μου φαίνεται και άγονος
σκλήρυνε το καλό μου μάτι
μα αυτές οι ράγες
όσο κι αν γυαλίζουν
ξέρω
ξέρω
μας πάνε
αλλά πού
«Κάπου καλά! Ησυχάστε!»
«Κάπου καλά!»

Μετράω εφτά κεριά
κι οι δρόμοι ν’ αρμενίζουνε στα πλάγια μου
φεύγουν οι κόσμοι
πάνε
στους αθλίους με το κόκκινο πένθος και

τον αγκυλωτό σταυρό

Μετράω εφτά κεριά
κι αυτοί μας πάνε
το τρένο σιωπηλό γράφει πορείες

136



σα να ψιθυρίζουν τα βαγόνια
σα να μου λένε «Πήδα!»
μα όχι
εγώ μετρώ κεριά
εφτά
εφτά
εφτά

Μας πάνε

Η ψυχή μου μετρά εφτά κεριά
μα όσα να ανάψω
ένα περισσεύει

Η ψυχή μου μέτρησε εφτά κεριά
μόνο τα έξι δρόμος
μια δυο τρεις
οι άλλες κυλήσαν γρήγορα

μας πάνε
έξι μέρες
κάπου καλά!
μετρώ κεριά εφτά
μέχρι που φτάνω

Άουσβιτς
1943
ημέρα έκτη
πρώτη αποστολή
μετρώ κορμιά κλεφτά
θάνατος
θάνατος
θάνατος

Παναγιώτα Καραγιαννίδη

τρενογραφίες

137



Γραμμές

Βρέθηκα εκεί μετά από χρόνια. Ο ήλιος ήταν αδίστακταεπίμονος για την εποχή και η αποβάθρα ήταν όχι γε-μάτη, άλλα περιέργως αθόρυβη. Οι περισσότεροι κρα-
τούσαν τσάντες, τσάντες με γράμματα από επωνυμίες κα-
ταστημάτων. Γράμματα κεφαλαία και μικρά, κυρίως με λα-
τινικούς χαρακτήρες. Ήταν τότε όταν στο μυαλό μου, τα πε-
ρίεργα μοτίβα των ευθειών από τις οποίες σχηματίζονταν
τα γράμματα στις τσάντες των ταξιδιωτών, ήρθαν σε τέλεια
αρμονία με τις ευθείες των γραμμών του τρένου. Τα φαντά-
στηκα να αποσυναρμολογούνται για λίγο από τις συνδέσεις
των λέξεων και με ένα φτηνό χορευτικό να ενώνονται σε
μια ευθεία παράλληλη με αυτήν της αποβάθρας. Επιβιβάστηκα
αδέξια όπως συνήθιζα πάντα. Ενώ μετακινούμαι ακουσίως
πάνω στις γραμμές του τρένου, έρχομαι πιο κοντά στις
γραμμές των σκέψεών μου. Η απορία της σημασίας των ευ-
θειών που άλλοτε τέμνονται και άλλοτε ενώνονται στη ζωή
μας, με είχε κάπως κυριεύσει. Όλα γραμμές. Λέξεις, αριθμοί
και αποστάσεις. Αυτά που μας ενώνουν ή μας χωρίζουν, το
κυρίαρχο μαζί ή όχι πια, γραμμές. Γραμμές που σχηματίζουν
αποστάσεις και χιλιόμετρα, γραμμές που σχηματίζουν αριθ-
μούς, γραμμές που σχηματίζουν εποχές και χρονολογίες,
γραμμές που τελικά σχηματίζουν κύκλους. Κύκλους σχέσεων
δελεαστικών και ατερμόνων. Και εμείς ακόμη, γραμμές εναλ-
λακτικές με φιγούρες αστείες. Ταξιδεύω προς την Θεσσα-
λονίκη. Θα τον δω. Σε μερικά εκατομμύρια παράλληλων με
την πορεία μου γραμμών στις ράγες του τρένου, θα αγγίξω

138



ξανά τις γραμμές των χεριών του, τις γραμμές των ματιών
του, μιας που πάντα αγγίζω οριακά τα βλέφαρά του, και
ίσως τις γραμμές της ευτυχίας μου. Πόσες γραμμές καταδέ-
χονται τον προορισμό μου; Γενικά.

Ελπίδα Κορώνα

τρενογραφίες

139



Τα τρένα που έφευγαν

Πάνε κι έρχονται
τα τρένα στους σταθμούς.
Άλλοι γελούν
κι έχοντας, εγκαίρως, προνοήσει
επιβιβάζονται και φεύγουν.
Μα είναι κι άλλοι,
που φτάνοντας πολύ αργά,
μονάχα μαύρος καπνός τους περιμένει
που σβήνει κι αυτός, αργά αργά κι εξανεμίζεται,
σαν τις ελπίδες που έτρεφαν ματαίως.
Γυρνούν και φεύγουν.

Μα τρένα είναι, θα ξανάρθουν.
Πολλές φορές κι αν χρειαστεί.
Μα θα ’σαι κει να περιμένεις;

Παναγιώτης Στανίτσας

τοβιβλίο.net

140



(άτιτλο)

Παράλληλοι δρόμοι στο πριν στο μετά
Ευθεία οι πόθοι και εμείς πουθενά
σε άδεια βαγόνια σε λάθος τροχιά
θα έρθει η ώρα ν΄αδειάσεις καρδιά

Τα τρένα σφυρίζουν καπνός και φωτιά
πουλιά τριγυρίζουν και ψάχνουν φωλιά
την ώρα που γέρνει η δύση αλλού
αρχίζουν να παίζουν οι νότες του νου

Και όσο μικραίνει ο χρόνος για μας
Θολώνει τη σκέψη η πένα με μιας
Οδός εθνική πινακίδα καμιά
Σε πίσσα σκοτάδι για μια σου ματιά
Αχώριστοι πόθοι
Τον ήλιο στερούνται
Παράλληλοι δρόμοι
Που δεν συναντιούνται

Σοφία Σκλείδα 

141



T.G.V

Δεν ήξερα τι είδους άνθρωπος ήταν αυτός που έβλεπε
τη δουλειά του σαν αποστολή μέσα

στα χιλιάδες προβλήματα της κοινωνίας.
(Paul Auster, Oracle Night)

Τρεις άνθρωποι μέσα στη νύχτα περίμεναν να περάσειτο τρένο. Οι τρεις φύλακες του σταθμού μαζί με έναγκριζωπό σκυλί περίμεναν να περάσει το τρένο για να
αλλάξουν τη φορά των γραμμών πριν από το τέλος της
βάρδιας τους.

Είχαν ανάψει ένα μεγάλο φακό γιατί τα φώτα του δρόμου
είχαν χαλάσει και περίμεναν σιωπηλοί μέσα στην παγωνιά.

Περίμεναν να περάσει το τρένο και ήλπιζαν κάπως να
σπάσει η παγωνιά ή τουλάχιστον κάποιος να σπάσει την
σιωπή.

–Καθόμαστε αδίκως εδώ πέρα -λέει ο ένας- και πεθαίνουμε
από το κρύο επειδή ο άλλος από τον ασύρματο λέει ό,τι του
κατέβει! Ποιο τρένο έρχεται, τι “επείγον”;

– Σε λίγα χρόνια δεν θα περιμένουμε, πετάγεται ο άλλος.
Θα έχουμε πια αυτόματα συστήματα και οι ράγες θα αλλάζουν
μόνες τους πορεία και οι μπάρες θα πέφτουν μόνες τους
όταν πιάνουν κίνηση στον δρόμο... Αλλά τι λέμε τώρα για
μπάρες και ράγες; Τι χρειάζονται όλα αυτά; Εδώ στη Γαλλία
έχουν ήδη τα «Τρεν ντε Γκραντ Βετές» που τρέχουν με 500
την ώρα και δεν τα πιάνει το μάτι σου όταν περνάνε.

–Βιτές, όχι βετές, ταχύτητα, που σε βρήκαμε, ρε;, του
πετάει ο πρώτος αλλά ο δεύτερος βρίσκει πάτημα και συνε-

142



χίζει.
–Αυτό, βιτές, λέει, και θα δεις ότι οι Ιάπωνες φτιάχνουν

κάτι τρένα που πετάνε γιατί δεν πατάνε πάνω σε ράγες
αλλά έχουν ηλεκτροφόρους μαγνήτες και υποδοχές που
αλληλεπιδρούν και στέλνουν σήματα...

Ο πρώτος κουνάει το κεφάλι του, μα ο δεύτερος δεν
σταματά να μιλά.

–Αλλά τι να λέμε τώρα για Γιαπωνέζους... Αυτά δεν είναι
τωρινά πράγματα γιατί αν διαβάσεις στο ίντερνετ, θα δεις
ότι και οι αρχαίοι είχαν τρένα και έτσι νικήσανε τους Άτλαντες
και ίσως και οι Φαίακες να έστελναν τον Οδυσσέα στην
Ιθάκη πάνω σε ένα ιπτάμενο τρένο και αυτά δεν τα λέει ο
κάθε βαρεμένος, αλλά τα γράφει ο Πλάτωνας με το νι και με
το σίγμα...

–Μάζεψέ τον, ρε Αλέκο, τον βάρεσε το κρύο νυχτιάτικα
και λέει ιστορίες για αρκούδες, κάνει απελπισμένος ο πρώτος
στον τρίτο.

–Αυτά έχει η πρόοδος, Αλέκο, μονολογεί ο πρώτος, και
εμείς έχουμε ξεμείνει εδώ σε ένα σταθμό ούτε μέσα ούτε
και έξω από την πόλη με προϊστορικούς ασύρματους και
περιμένουμε ένα άχρηστο τρένο να περάσει...!

–Αυτά έχει η πρόοδος και έτσι πως πάει με τις ιδιωτικο-
ποιήσεις, λέω να ιδιωτικοποιήσουμε και εμείς αυτό εδώ το
ερείπιο που το λένε σταθμό, να βάλουμε τραπέζια και καμιά
ψησταριά κάτω από τα δέντρα, να αλλάξουμε και την
ταμπέλα, να κάψουμε και αυτές τις τσουκνίδες που όπως
πάνε θα μας πνίξουν και να φυτέψουμε και καμιά ντομάτα
και κάνα λάχανο γιατί αλλιώς χάνουμε τον καιρό μας εδώ
πέρα!...

–Και όμως, λέει μετά από ώρα ο Αλέκος. Δεν μπορούμε
να είμαστε εδώ, δεν μπορούμε να καθόμαστε εδώ να μας
τρώει το κρύο χωρίς λόγο. Δεν θα ήμασταν εδώ αν δεν
υπήρχε κάτι ανθρώπινο που να στερεώνει τα πόδια μας

τρενογραφίες

143



εδώ. Και δεν εννοώ κάτι ανθρώπινο σαν αυτό που ακούς
στις ειδήσεις ή στις ομιλίες, αλλά κάτι χειροπιαστό...

–Μα τι έπαθες τώρα και εσύ;, του γυρίζει ο δεύτερος.
Ποια ανθρωπιά υπάρχει σε 20 τόνους σίδερα ή αλουμίνια ή
γυαλιά που τρέχουν πάνω στις ράγες; Δεν ακούς που για να
φέρουν το μετρό και το τραμ μέχρι τον Πειραιά έχουν ξεθε-
μελιώσει τη μισή πόλη και κινδυνεύει τόσος κοσμάκης να
μείνει άστεγος και μπορεί και εμένα και εσένα όπως περπατάμε
να ανοίξει καμιά τρύπα να μας καταπιεί, έτσι για να τσακώσουν
το χρήμα οι υπεύθυνοι και οι επιχειρηματίες; Τι μου λες
τώρα για χειροπιαστή ανθρωπιά; Τα τρένα είναι μπελάς!
Μόνο για χριστουγεννιάτικα παιχνίδια στη βιτρίνα κάνου-
νε!

–Τον ακούς;, φώναζε, σαν να μπορούσε με τη φωνή του
να κόψει για λίγο το κρύο ή να φέρει το τρένο που περίμεναν
μια ώρα αρχύτερα.

–Ναι, ρε Δήμο, τον ακούω, απαντάει ο Αλέκος, αλλά τώ-
ρα κάτσε και εσύ να ακούσεις εμένα που είμαι παλιά καρα-
βάνα εδώ πέρα και έχω δει περισσότερα.

–Τα βλέπεις αυτά τα σπίτια που τώρα γίνονται διώροφα
και τριώροφα; Το τρένο έφερε αυτήν την πόλη που αρχίζει
να απλώνεται μόνη της πια... Την έφεραν τα τρένα με τους
εργάτες που έφτιαχναν τις γραμμές και έπειτα με τους υπαλ-
λήλους που έπρεπε να μένουν εδώ την εποχή που δεν
υπήρχαν αυτοκίνητα και λεωφορεία και άλλα παρόμοια...!

Ο Δήμος κάτι πήγε να πει μορφάζοντας, αλλά ο Αλέκος
είχε πάρει φόρα και νόμιζες πως δεν τον άγγιζε μήτε το
κρύο μήτε το σκοτάδι.

–Και κανείς βέβαια δεν θα περίμενε τρεις γέρους υπαλ-
λήλους να κάθονται νυχτιάτικα να ρητορεύουν για τα τρένα
και για την ανθρωπιά γιατί πώς να το κάνουμε κανείς δεν
θεωρεί ότι αυτή η ανθρωπιά είναι μέρος της δουλειάς. Μέσα
στον πάγο όμως, νιώθεις σαν να συμπληρώνεις την αλυσίδα

τοβιβλίο.net

144



ανθρώπων που πια έχουν πεθάνει και που για χρόνια
λάδωναν, άλλαζαν τη στροφή των γραμμών και κατέβαζαν
τις μπάρες για να μη χτυπήσουν τα τρένα που πέρναγαν
όλη νύχτα κάνα αμάξι ή κανένα περαστικό. Και θα μου πεις
δεν έχουν οι περαστικοί μάτια να βλέπουνε μόνοι τους
αλλά σκέψου πόσους και πόσους βγάλαμε την τελευταία
στιγμή από τις ράγες. Λες ότι δεν βρίσκεται τίποτα ανθρώπινο
σε όλα αυτά αλλά δεν λογαριάζεις πόσα πράγματα χωράνε
στις ασπρόμαυρες φωτογραφίες και στις καταστάσεις στο
ντουλάπι. Και για να στο πω πιο απλά βάλε από τη μια μεριά
τον φόβο, τον κρύο ιδρώτα τη νύχτα που ξετροχιάστηκε η
αμαξοστοιχία και πήγαινε ντουγρού για τα σπίτια και βάλε
από την άλλη τα δάκρυα και τη χαρά την ώρα που από θαύ-
μα σταμάτησε πέντε μέτρα πριν τα γκρεμίσει όλα. Και
σκέψου ότι οι φτωχοί κακομοίρηδες που τα είδαν αυτά πιά-
σανε και χτίσανε τη μικρή εκκλησία ανάμεσα στα δέντρα
έτσι για να βλέπουν πως ο Θεός τους θυμήθηκε την ώρα
της ανάγκης τους.

Και άμα μπορείς τώρα που σου αράδιασα γήινα και ου-
ράνια πράγματα, τώρα που μέσα στη νύχτα καθόμαστε
τρεις άνθρωποι και περιμένουμε ένα τρένο, πες ότι δεν βρί-
σκεται έστω και μια στάλα ανθρωπιά σε όλα αυτά!...

Χρήστος Τσαγκάρης

τρενογραφίες

145



Αναμονή

Περιμένεις αδιαμαρτύρητα
στον τελευταίο σταθμό
το τρένο που θα ’ρθει
με όλα τα μάτια του ορθάνοιχτα
στυλωμένα στην σίγουρη αλαζονεία σου.

Τρίζει η ματιά σου
στο άκουσμα της διαφυγής.

Ανασταίνεται ο νεκρός καιρός
το αηδόνι γίνεται ποιητής ξανά
σαν προβάλλουν στην ομίχλη
τα απραγματοποίητα.

Ήρθαν να εισπράξουν τα χρωστούμενα
με τόκους πολλούς, μια στάλα αίμα.

Η μνήμη τα φτερά της
κόκκινο ρόδο αναπαύεται ενθάδε, στις ράγες.

Σκύβεις να το μαζέψεις
η προσμονή στα μάτια περιστέρια σου
δεν κρύβεται ηλιοκλέφτρα.

Ράγισαν οι καθρέφτες της στιγμής
η άμμος ξεχνά να σε χαιδέψει
το τρένο μόλις έφτασε.

Φοίβος Μανωλούδης

τοβιβλίο.net

146



Η γέφυρα

Έχω φτάσει στα εξήντα μου. Ήμουν ένας άνθρωποςσαν όλους τους άλλους. Είχα τη δουλειά μου, το σπίτιμου, τη γυναίκα που λάτρεψα από νέος. Περνούσα
καλά, μέχρι που άρχισε η λεγόμενη κρίση στη χώρα μου. Κι
όπως λέει ο φιλόσοφος λαός μας, «ενός κακού, μύρια έπο-
νται». Ξεκίνησε με την αρρώστια της Ελένης μου, μέχρι που
μ’ εγκατέλειψε για πάντα, χωρίς να το θέλει κι εκείνη. Το πά-
λεψε, το παλέψαμε, αλλά... Χαλάλι της όσα ξοδέψαμε, μήπως
και σωθεί... Δεν κατάφερα τίποτα. Και λίγο πριν συνταξιο-
δοτηθώ, ήρθε και το κλείσιμο της επιχείρησης που δούλευα.
Πού θα έβρισκα δουλειά στην ηλικία αυτή; Έχασα σπίτι,
έχασα φίλους, έχασα τα πάντα.

Άρχισα να κοιμάμαι σε παγκάκια, να ζητιανεύω για ένα
πιάτο φαΐ. Δεν άντεξα πολύ. Έτσι πήρα τον δρόμο, χωρίς να
ορίζω και να καταλάβω τα βήματά μου που με οδήγησαν
στον Σταθμό. Από κει περνούν κάθε πέντε με εφτά λεπτά κι
ένα τρένο. Κάποιο θα με απαλλάξει από όλα αυτά που με
βάραιναν και θα με πήγαιναν κοντά στην Ελένη μου.

Στάθηκα στη γέφυρα πάνω από τον Σταθμό, κοιτάζοντας
μαγνητισμένος τις ράγες που λαμποκοπούσαν. Κόσμος
πολύς. Γέροι, νέοι, άσπροι, μαύροι, λυπημένοι, χαρούμενοι,
μόνοι και παρέες ή ομάδες, σκεπτικοί, κουρασμένοι, νυ-
σταγμένοι ή και αδιάφοροι, ταλαιπωρημένοι και απορρο-
φημένοι ο καθένας στο πρόβλημά του. Βαλίτσες, τσάντες,
σάκκοι, άδεια χέρια σαν την ψυχή μου...

Έψαξα με το βλέμμα μου ένα σημείο από όπου δεν θα
προκαλούσα την προσοχή κανενός, όταν στην απέναντι

147



μεριά της γέφυρας είδα μια λεπτεπίλεπτη ονειρική φιγού-
ρα.

«Πλάκα μου κάνει το μυαλό μου» σκέφτηκα και με βή-
ματα προσεκτικά, χωρίς να με αντιληφθεί, πέρασα απέναντι
κι άρχισα να την πλησιάζω, χωρίς να θέλω να την τρομάξω...
Μπορεί να είναι η Ελένη μου και να με περιμένει...

Κι όμως, δεν είναι. Είναι ένα μελαχρινό κορίτσι, ντυμένο
στα μαύρα, τα μαλλιά της πιασμένα σε χαμηλή αλογοουρά.
Ακίνητη. Τα αδύνατα μαγουλά της χαρακώνουν δάκρυα,
χωρίς κανένα σπασμό στο πρόσωπο, χωρίς να κινείται. Σαν
οπτασία. Δεν ακούει, δεν βγάζει άχνα, σαν να είναι ήδη
φευγάτη.

Δεν ξέρω τι να κάνω. Πώς μου αλλάζει τα σχέδια τούτο
δω το πλάσμα... Να πάω πάλι απέναντι, σαν να μην την είχα
δει; Μπορώ; Τα πόδια μου έχουν καρφωθεί και δεν με
υπακούν, δεν θέλουν να κάνουν βήμα. Να την πλησιάσω; Κι
αν την τρομάξω; Να πάω τώρα που δεν ακούγεται το τρένο;
Ναι, τώρα.

Την πιάνω δειλά από το χέρι. Δεν αντιδρά. Μένει εκεί,
σαν να μην υπήρχε, σαν να είναι αποκύημα της φαντασίας
μου. Της έσφιξα την παλάμη. Πάλι δεν αντιδρά. Στέκομαι
δίπλα της. Δεν την κοιτάζω, δεν με κοιτάζει.

«Θα πηδήξουμε μαζί» σκέφτομαι. «Είναι ωραίο, μετά
από τόσον καιρό, να κάνεις το ταξίδι σου και μάλιστα το τε-
λευταίο, με μια τόσο όμορφη παρέα...»

Ακούγεται από μακρυά το τρένο. Σφυρίζει, σαν να ξέρει
πως πρέπει να μας ειδοποιήσει για να ετοιμαστούμε.. Έχω
καρφώσει το βλέμμα μου στις ράγες που γυαλίζουν και
αστράφτουν. Η καρδιά μου έπαψε να χτυπά. Πάγωσα...

Δεν ξέρω πόση ώρα πέρασε. Το μόνο που ξέρω, είναι
πως κρατώ στην αγκαλιά μου αυτό το κορίτσι. Κι εκείνο έχει
τρυπώσει σαν τρομαγμένο πουλάκι και τώρα κλαίει με ανα-
φιλητά...

τοβιβλίο.net

148



«Κλάψε, κλάψε, κοριτσάκι μου... Δεν έπρεπε εσύ να το
κάνεις... Έχεις όλη τη ζωή μπροστά σου... Ό,τι και να σε πλή-
γωσε, ό,τι κι αν είναι αυτό που σε ανάγκασε να φτάσεις
μέχρι εδώ, σε λίγο καιρό, θα δεις, θα είναι σαν μια κακιά
ανάμνηση.»

Όσο της μιλούσα, τόσο έκλαιγε κι έτρεμε στην αγκαλιά
μου. Αλήθεια, θα μπορούσε να είναι παιδί μου...

«Δεν σου αξίζει, κορίτσι μου... Δεν σου αξίζει... Αλήθεια,
πως σε λένε;»

«Ελένη... Ελένη με λένε και σας ευχαριστώ... Έχουμε τό-
σα να πούμε... Σας χρωστάω τη ζωή μου...»

«Όχι, Ελένη μου, όχι. Δεν μου χρωστάς... Κανείς μας δεν
χρωστάει... Κανείς, Ελένη μου...»

Αθηνά Μαραβέγια

τρενογραφίες

149



Το τρένο του έρωτα

Ο ουρανός
τα σύννεφά του
η βροχή τους
γεννιέμαι σε μια γυάλινη στάλα
πόσο μονότονα τα είδωλα
– Γένεση.

Ράγες μόνες τους
τα φίδια με τα χάντρινα μάτια
ήλιος ήλιος και φωτιά
σε περιμένω ποθητέ
τα χέρια της απουσίας καίνε
– Διάμεσος.

Κείτομαι στο χώμα
φτιάχνω σκιές μα φεύγουν
το τρένο το τρένο ήρθε
με την ορμή ερεθισμένου εραστή
μου δίνεις ένα γιασεμί και ένα φιλί
– Κορεσμός.

Φοίβος Μανωλούδης

150



Στον σταθμό της ζωής

Τριάντα μια του Δεκέμβρη!
Μεσάνυχτα, σχεδόν.
Στον σταθμό της Ζωής, στέκομαι,
ταξιδιώτης μεταξύ άλλων ταξιδιωτών.
Όλοι περιμένουμε την ταχεία "Νέος Χρόνος",
να μπει στον σταθμό.
Η προσδοκία μας κρατάει σε αγωνία.
Ο Σταθμάρχης σφυρίζει!
Σμήνη ανθρώπων ανυπόμονα, ξεχύνονται προς την

πλατφόρμα επιβίβασης.
Κρατώντας το βαλιτσάκι μου, με όνειρα και ελπίδα,

γεμάτο –
το εισιτήριο για το πολλά υποσχόμενο, 
από το Ταξιδιωτικό γραφείο «Κόσμος», ταξίδι των

365 ημερών,
ακολουθώ το ποικιλόμορφο πλήθος.
Είθε το ταξίδι
να είναι ασφαλές και επιτυχές για όλους τους επιβάτες.

Άννα Μαρία Ζαγοριανού

τρενογραφίες

151



Το τρένο της ελπίδας

Άφησαν πίσω μια ολόκληρη ζωή
σπίτι και βιος και μια γλυκιά πατρίδα,
πέρασαν σύνορα, βρεθήκαν σ’ άλλη γη
σαν του πολέμου ξέσπασε η καταιγίδα.

Σε σαπιοκάραβα στοιβάχθηκαν πολλοί
και τόσοι χάθηκαν στα κύματα ως τώρα,
φωτιά και σίδερο στη Μέση Ανατολή,
κι η ελπίδα μπάρκαρε να πάει σε άλλη χώρα.

Κάθε μια μέρα φέρνει η θάλασσα κορμιά
όμως δεν μένει πια εδώ ο Ξένιος Δίας,
η φτώχεια σβήνει κάθε του κληρονομιά,
βγήκε κι εκείνος στο Ταμείο ανεργίας.

Αθήνα-σύνορα τα πούλμαν στην σειρά
κι ο δρόμος ύστερα σπαρμένος με αγκάθια
μάνες, πατέρες με παιδιά στην αγκαλιά,
τα ‘‘νήματα’’ να κόβουν μέσα απ’ τα χωράφια.

Και να που τώρα ακολουθούνε τις γραμμές
κουρέλια ανθρώπινα που γνώρισαν τον πόνο
που έχασαν όλα όσα είχαν μέχρι χθες
δεν έχουν άλλο πια, η ελπίδα μένει μόνο.

Χιλιάδες σε μια αποβάθρα οι ψυχές
όμως το τραίνο της ελπίδας μόνο ένα,
κοιμάται η Ευρώπη δίχως τύψεις κι ενοχές
κι ας έχει τόσο τα σεντόνια λερωμένα…

152



Ποιος πια να ανέβει στα βαγόνια του αυτά;
Κάνουν κι εκείνα ό,τι μπορούν να τους χωρέσουν,
να μην χωρίσουν τους γονείς απ’ τα παιδιά,
την μοίρα τους μαζί να βρουν για να μπορέσουν.

Έχουν γνωρίσει κάποτε την προσφυγιά
και είναι με δάκρυα από τότε ποτισμένα,
ξέρουν πως είναι η μόνη πια παρηγοριά
για όποιον ψάχνει μια ζωή πέρα στα ξένα.

Και όταν φεύγουν φορτωμένα με ψυχές
θέλουν ξανά γρήγορα πάλι να γυρίσουν
να ξεπεράσουν τις δικές τους αντοχές
και πιο πολλούς μες την αγκάλη τους να κλείσουν…

Σπύρος Μακρυγιάννης

τρενογραφίες

153



Το τρένο της ζωής

...με ανταπόκριση
Ένα τρένο έρχεται από μακριά
από την γένεσή του ταξιδεύει στο άπειρο
πηγαίνοντας ανθρώπους σε άλλους γαλαξίες, άγνωστους.
Ένα τρένο έρχεται από μακριά
μια μελωδία σφυρίζει στα δόντια
είναι νανούρισμα παιδιών που μεγαλώνουν.
Στο τελευταίο βαγόνι για τις νέες μητέρες
τρέφονται τα παιδιά στους ρυθμούς του χρόνου,
μαθαίνοντας την στιγμή που το σίδερο φιλά το χώμα
εκεί ξαφνικά θα μπουν και σε τούνελ δίχως φώτα.
Ένα τρένο έρχεται από μακριά
Γλιστρά η ρόδα πάνω στις σιδερένιες γραμμές
και οι σταγόνες βροχή στο παράθυρο γίνονται γάλα
ομολογούν τα βαγόνια τις μεγάλες νίκες στη ράμπα
εκμυστηρεύονται βαθιές πληγές ο ένας στον άλλον. 
Ένα τρένο έρχεται από μακριά
μια μελωδία σφυρίζει στα δόντια
είναι η μελωδία του μεγάλου ταξίδιου της ζωής
στους σταθμούς κάποιας πόλης τα τρένα σταματούν
για να επιβιβαστούν μερικοί, να κατέβουν οι άλλοι,
με ανταπόκριση προς την αναζήτηση της αγάπης.

Teuta Sadiku

τοβιβλίο.net

154



Το τρένο της φυγής στα 1950

Στρίμωξε όπως όπως τη βαλίτσα στο κουπέ του τρένουκαι με την ψυχή στο στόμα σωριάστηκε στο κάθισμα.Δε γύρισε στιγμή το βλέμμα της πίσω. Τα άφησε όλα
στον άνεμο -παιδιά, σύζυγο, άνετη ζωή- και δραπέτευσε
νύχτα ακολουθώντας τον έρωτα. Περπάτησε χιλιόμετρα για
να φτάσει στον σταθμό του τρένου.

«Πάτρα-Θεσσαλονίκη. Αναχώρηση αμαξοστοιχίας: ώρα
μηδέν».

Αυτός ο έρωτας την αποσβολώνει. Φτερουγίζει μαζί του
και υποτάσσεται στις τιτάνιες προσταγές του. Καινούρια
όνειρα, άγνωστα μέρη, αβέβαιη ζωή, τύψεις. Τύψεις αλυσίδες.
Πόσο πάλεψε μαζί τους; Και τώρα να, έσπασε τα δεσμά, χα-
μήλωσε το μπόι και οδεύει να τον συναντήσει στο στρατόπεδο.
Ανάμεσα στα συρματοπλέγματα θέριεψαν τα ατίθασα αι-
σθήματα.

«Γρηγόρης Αγαπητός του Χαραλάμπους... Λαμβάνω την
τιμή να σας αναφέρω... Αιτούμαι άδεια γάμου κύριε διοικητά...»

Καλλιόπη Δημητροπούλου

155



Επίγευση

Δε σβήνεται ποτέ ετούτη η γραμμή
το τρένο περνάει πάντα από εδώ
σα φάντασμα μετρά τις ώρες
τριγυρνώντας πονηρά στους σταθμούς
Δε χάνεται ποτέ ο δρόμος αυτός
περνά από χωράφια και λίμνες
από έρωτες που καπνίζει η μηχανή
και αναστενάζει η διαδρομή
Δεν τελειώνει ποτέ ετούτο το ταξίδι
δυο τρεις ανάσες παίρνει μοναχά
και συνεχίζει το δρόμο της ζωής
Ρουφά και ξερνά τους ανθρώπους
ανοίγοντας με θόρυβο τις πόρτες
με ένα εισιτήριο-στοίχημα
με τον εισπράκτορα να καρτερά
στο ξεκίνημα το αποφασισμένο
να πιάσει εκείνον τον παραβάτη
να τον γυρίσει πάλι από την αρχή
Δεν τελειώνει ποτέ ετούτο τα ταξίδι
Γεμίζουν οι αποσκευές οι θαρραλέες
με θαύματα στον χάρτη κι ονόματα παλιά
και ξενυχτούν τη μνήμη της καρδιάς
να αντηχεί η νοσταλγία των χρόνων
Χορταστική η επίγευση που αφήνουν
Ταξίδια κόκκινα αλκοολούχα και γλυκά...

Μάχη Τζουγανάκη
,

156



Το τέλος του κόσμου

Κάποτε, στο λυκόφως, μια γραμμή σιδηροδρόμου
στην ομίχλη

ξεπρόβαλε ανάμικτη με τη μυρωδιά του κάρβουνου
τα συρίγματα των μηχανών, τη σάλπιγγα του σταθμάρχη.
Και οι πινακίδες, μέσα από τα θαμπωμένα τζάμια
οφθαλμολάγνες οθόνες υψηλής ευκρίνειας,
"Το τέλος του κόσμου έρχεται"
σε φωσφορίζον νέον στις πλευρές τους.
Κάποτε, μια φοβισμένη και απερίσκεπτη νεαρή γυναίκα
ερωτεύτηκε, και στη συνέχεια
αναπόφευκτα απογοητεύτηκε, και αισθάνθηκε
πως θα 'πρεπε να ζήσει έντονα τη ζωή, να νιώθει
σαν να έρχεται το τέλος του κόσμου ξανά και ξανά
για να υπάρχει κάποιο νόημα.
Χρόνια αργότερα,
λοξές σκιές σε γκρίζες παρακαμπτήριες
τα αυτοκίνητα σφυρίζουν στους βρεγμένους δρόμους
μετά από μια πρόωρη φθινοπωρινή βροχή. 
Μαργαριταρένια δάκρυα προσκολλημένα
σε τριανταφυλλένιους μίσχους και κλαδάκια από κρανιά
που δεν κυλούν, και είναι αθόρυβα σαν χιόνι.
Κι όταν ο ήλιος λευκαίνει τις γωνίες ενός τσαγιερού
σε ένα ράφι στο παράθυρο της κουζίνας,
το τέλος του κόσμου δεν ήρθε ακόμη
και τα δέντρα έξω είναι γυμνά και στενά...

Βασιλική Δραγούνη

τρενογραφίες

157



Οι ράγες της απαντοχής

Μάτια γεμίζουν ουρανό.
Ευχές γίνονται αστέρια.
Το φέγγος τους κοιτώ ανάμεσα στων τρένων τη ροή.
Κι όμως κανένα δεν αποχωρίζεται το μαύρο κάδρο.
Οι μέρες στοιβάζονται κι εγώ περιμένω την ανατολή.
Χλωμιάζουν στη θέα των εξαθλιωμένων ψυχών
που κρατούν απ’ το χέρι τον φόβο, τη φυγή.
Ανθρωποθάλασσα άπατρις και χέρσα.
Το πλήρωμα του χρόνου σήμανε στον συριγμό

του τρένου.
Αμαξοστοιχία, με λίγα εκατοστά προσφορά στο σαρκίο

μου, φωνάζει.
Βήματα βίαια ως την πύλη.
Είναι μικρή η πόρτα του παράδεισου.
Στο τρίτο σφύριγμα άρχισα ν’ αφήνω πίσω μου

τα σύννεφα.
Στην ίδια μοίρα και η ζωή μου.
Σφάλισα τα μάτια παλιές εικόνες να μη βλέπουν.
Κι όλο εκεί, στη μάνα και τον αδερφό,
το βλέμμα της ψυχής στραμμένο.
Πότισαν τη γη με ό,τι αγαπώ με την αργυρή βροχή τους.
Μα εγώ είμαι εδώ, να προσμένω τον σταθμό.
Ο ενοχλητικός ήχος αγκάλιασε την κόπωση της αναμονής.
Η βύθιση, γλυκιά νεφέλη με ταξίδεψε στα ονείρατα μου.
Ένιωθα χαμόγελα και ειρήνη.
Παιδικό κλάμα μου φανέρωσε πως ο προορισμός

αργούσε να φανεί.

158



Ήξερα πως κι αν το τρένο τερματίσει, το ταξίδι
θα ήταν μπροστά μου.

Ο αχός σταμάτησε στην αποβίβαση.
Τα μάτια μου γέμισαν ουρανό κι ελπίδα.

Βασιλική Ζωγραφούδη

τρενογραφίες

159



Σταθμός ζωής

Ζωές στοιβαγμένες 
σ' ένα άδειο σταθμό 
με το όνειρο να φωλιάζει στο σάπιο βαγόνι.
Βλέμματα άδεια μετρούν 
στις ράγες τις πληγές της προσφυγιάς
και στις βαλίτσες φυλούν την ελπίδα.
Πληγωμένα πουλιά,
περιμένουν ν' αποδημήσουν.
Η απελπισία σκαμμένη στα μάτια
και τα δάκρυα συντροφεύουν το παρόν.
Η τσιμεντένια αποβάθρα
πλημύρισε με πόνο
και το όραμα χάθηκε στο πλήθος.
Αιματοβαμμένο παρελθόν,
πεταμένο στο χώμα,
χωρίς φως 
για τους ανθρώπους που πάλεψαν τη μοίρα.
Κομμένες ανάσες από έρημα κορμιά
σπάνε τη σιωπή
και με το μέτωπο κολλημένο στις ράγες
ζητιανεύουν ένα λευκό περιστέρι,
απλώνοντας τα χέρια τους στο μέλλον.

Σταματία Βλάγκα

τοβιβλίο.net

160



Indulgentia

Υποσχέσεις τα βαγόνια της ζωής
σε σκουριασμένη ράγα ταξιδεύουν
Σάπιες οι ρόδες που γυρνοβολούν
Φθαρμένες οι βαλίτσες ευτυχίας
Το ψεύτικο τρένο της ελπίδας
καπνίζει σαν περνά από μπροστά
κι εσύ με το παιδί στην αγκαλιά
το μαντήλι σου στύβεις περήφανα
σφίγγοντας τα ραγισμένα σου χέρια
κρατώντας το πολύτιμο δάκρυ σου
Σου υποσχέθηκα με την καρδιά μου
ένα καλύτερο αύριο μια νέα πατρίδα
μα τούτος ο κόσμος κίβδηλος είναι
κι εγώ πιο κίβδηλη από κείνον
Σε μια φωτογραφία ματωμένη σε κοιτώ
Κλέβω από τον πόνο σου κλέβω το δάκρυ
Κατάχρηση κάνω στην κραυγή σου
Ουρλιάζω μες στη νύχτα τη θανατερή
Για τ’ άγραφα γιατί του κόσμου
Ουρλιάζω και ζητώ απ’ τον Θεό
ακριβό συγχωροχάρτι...

Μάχη Τζουγανάκη

161



Σκοπός στις Στρατιωτικές Φυλακές Αυλώνας

Πρώτα ακούγεται ο ήχος. Ένα ανεπαίσθητο ρυθμικόβουητό που ακούγεται με δυσκολία μέσα στη σιωπήτης νύχτας. Δυναμώνει μέσα σε λίγα δευτερόλεπτα.
Το μονότονο «τακατάκ, τακατάκ» τόνων μετάλλου που γλι-
στρούν πάνω σε μέταλλο. Τότε ξεπροβάλλει στο βάθος,
πίσω από τον λόφο, σαν φωτισμένο φίδι. Μόνο που αυτό
δεν σέρνεται δεξιά-αριστερά, αλλά ορμά ευθεία μπροστά
με αποφασιστικότητα. Από εδώ που στέκομαι δεν μπορώ
να δω το εσωτερικό του. Καλύτερα έτσι. Λίγο πριν χαθεί
από το οπτικό μου πεδίο, διαλύει ολοκληρωτικά την νυχτερινή
γαλήνη ηχώντας την κόρνα του. Την εκλαμβάνω ως έναν
χαιρετισμό που με περιπαίζει. Είναι το τρένο των τρεις παρά
δέκα. Το επόμενο θα περάσει στις τέσσερις και λίγα λεπτά.
Ίσως να το ακούσω από τον θάλαμο, ίσως να με έχει πάρει
ήδη ο ύπνος.

Προσπαθώ να ανακαλέσω την τελευταία στροφή από
ένα ποίημα που διδαχθήκαμε στην πρώτη γυμνασίου: Μες
στον κάμπο τώρα μόνα, τα βαριά περνούνε τρένα, λες και
φέρνουν τον χειμώνα και τη νύχτα από τα ξένα. Με τη δια-
φορά ότι, αρχές Ιούλη, όλα τα τρένα είναι λες και φέρνουν
το καλοκαίρι. Ιδίως τα τρένα που πηγαίνουν δεξιά, δηλαδή
νότια. Είναι τα τρένα που μεταφέρουν ως επί το πλείστον
εκδρομείς που θα κατεβούν στον Πειραιά για να πάρουν το
πλοίο με κατεύθυνση κάποιο νησί.

Χειρότερα είναι τα πράγματα στο στρατόπεδο, στη
σκοπιά δίπλα στο συρματόπλεγμα. Εκεί το τρένο περνάει
πολύ κοντά από μπροστά σου, στα τριάντα μέτρα. Προχθές

162



ήμουν εκεί το μεσημέρι. Δεν ήταν η πρώτη φορά. Ήμουν
προετοιμασμένος να ξαναδώ δεκάδες συνομηλίκους μου
να στέκονται νωχελικά στα παράθυρα, με τα χρωματιστά
μπλουζάκια τους, τα μαύρα τους γυαλιά, τα ψάθινα καπέλα
τους. Προχθές, όμως, δύο κοπέλες μου κούνησαν τα χέρια
τους και μου φώναξαν αντί χαιρετισμού ένα μακρόσυρτο
«ουουου». Και ο συνήθης κόμπος στον λαιμό έγινε ανυπό-
φορος.

Δεν ανταπέδωσα τον χαιρετισμό. Πιστός στις εντολές
των αξιωματικών στάθηκα ακίνητος, κρατώντας το όπλο
μου σταθερά παρά πόδα, με «άψογη εμφάνιση/παράσταση»,
για να μη «σχηματίζουν οι πολίτες κακή εντύπωση για τους
στρατιώτες των τεθωρακισμένων». Μόνο ένα πικρό χαμόγελο
σχηματίστηκε στα χείλη μου -αυτό δε φαίνεται από το τρέ-
νο. Πέρυσι ήμουν κι εγώ ένας από αυτούς. Του χρόνου ίσως
πάλι να είμαι κι εγώ μέσα σε αυτό το τρένο. Αλλά το «πέρυσι»
και ιδίως το «του χρόνου» έμοιαζαν να βρίσκονται σε
τεράστια απόσταση από το σήμερα.

Γι’ αυτό -σκέφτομαι- είναι λίγο καλύτερα εδώ, στις Στρα-
τιωτικές Φυλακές, που το βλέπεις να περνά από μακριά. Κι
ακόμη καλύτερα στην πίσω σκοπιά, της πύλης, εκεί από
όπου το «τρένο της μεγάλης φυγής των εκδρομέων» δε
φαίνεται. Μάλιστα, με δυσκολία ακούγεται. Καμιά φορά,
βυθισμένος στις σκέψεις μου, ούτε που το προσέχω.

Η ώρα κοντεύει τέσσερις. Κάτω από το χιτώνιο νιώθω
τον ιδρώτα μου να κυλάει. Ούτε ίχνος δροσιάς τη σημερινή
νύχτα. Τουλάχιστον ο θάλαμος εδώ, σε αντίθεση με άλλα
φυλάκια, είναι δροσερός τη νύχτα. Ευτυχώς ο δεκανέας αλ-
λαγής και η συνοδεία του έρχονται στην ώρα τους. Του
κάνω αναγνώριση βαριεστημένα και κατεβαίνω γρήγορα
την εσωτερική σκάλα της σκοπιάς. Αν δεν καθυστερήσουμε
καθόλου, θα πέσω για ύπνο πριν περάσει το τρένο των τέσ-

τρενογραφίες

163



σερις και τέταρτο.
Στις τέσσερις και πέντε είμαι στον θάλαμο. Ξεντύνομαι

με βιασύνη και πέφτω στο κρεβάτι. Πρόλαβα. Αλλά ο ύπνος
δεν έρχεται. Τι φταίει; Το φεγγαρόφωτο που μπαίνει άπλετο
από το παράθυρο και φωτίζει όλο το θάλαμο; Ή μήπως
επειδή πιέζω τον εαυτό μου να κοιμηθεί; Μάταιος κόπος.
Στις τέσσερις και τέταρτο είμαι ακόμη ξύπνιος. Έχασα το
παιχνίδι. Γυρίζω ανάσκελα, ανοίγω διάπλατα τα μάτια μου
και περιμένω να ακούσω τον αναμενόμενο ήχο να διαλύει
για μία ακόμη φορά την νυχτερινή ησυχία. Νομίζω, μάλιστα,
πως διακρίνω ήδη στο βάθος, σαν προάγγελο, ένα αργόσυρτο
μεταλλικό μουρμουρητό. Όμως κάτι άλλο έρχεται να τραβήξει
την προσοχή μου βίαια. Μία κραυγή! Ένα ανατριχιαστικό
«αααα» που μοιάζει σαν να βγαίνει από τα σπλάχνα κάποιου.
Δεν είναι κραυγή σωματικού πόνου. Είναι περισσότερο ένας
αναστεναγμός που έχει μεγεθυνθεί υπέρμετρα. Προφανώς
κάποιος από τους φυλακισμένους... Δεν είναι σπάνιο να
ακούς τέτοιες ξαφνικές κραυγές εδώ. Συνήθως συνοδεύονται
από δυο τρεις λέξεις όπως «δεν αντέχω ρε» ή «φτάνει».
Αυτή τη φορά δεν είχε συνέχεια. Ακούω αμέσως το τρένο
των τέσσερις και τέταρτο στη μονότονη πορεία του.

Γυρίζω στο πλάι. Πόσο ανόητος ήμουν! Σκέφτηκα τι επί-
δραση έχει ο ήχος αυτός στους φυλακισμένους; Τι σημαίνει
να ακούς το τρένο να περνά από δίπλα σου και να φεύγει,
κάθε τρεις και λίγο, κάθε μέρα, χρόνια ολόκληρα;

Κλείνω τα μάτια μου, ενώ στο βάθος ακούγεται η κόρνα
που ξεμακραίνει και σβήνει.

Άγγελος Μανουσόπουλος

τοβιβλίο.net

164



Τα βαγόνια

Πήγα προχθές και βρήκα τους σταθμάρχες, 
τους είπα να ξηλώσουν τις γραμμές,
δέκα η ώρα, τόσα χρόνια, κροτάλιζαν σαν φίδια

την ουρά τους
– τα βαγόνια 
κι όλες οι θέσεις ήτανε συνέχεια κενές.
Ανήθικα κατέβαινες πάντα σε λάθος στάση.
Τις ξήλωσαν αγγαρικά, με απροθυμίας τάση,
ξεκρέμασα από μόνη μου και το ρολόι στον τοίχο...

Πλέον αφήνω τα παράθυρα ανοιχτά σαν κοιμηθώ, 
δεν τρέμω μην σε θυμηθώ σε κάποιον λάθος ήχο.

Δέσποινα Ντάση

165



Το τρένο της μεγάλης σιγής

Μια σιωπηλή εκεχειρία συντελείται
στην αποβάθρα του αποχωρισμού.
Η τρικυμία των δακρύων καταστέλλει
την ανταρσία των λέξεων
κι οι αποσκευές,
κρεμασμένα βαρίδια στα χέρια,
ισορροπούν την ασυμμετρία των ύστατων συναισθημάτων.
Σε λίγο ο αποχαιρετισμός θα μοιάζει με στίγμα 

απροθυμιάς
στα θολερά τζάμια της νυχτερινής αμαξοστοιχίας.

Ο άρρυθμος βρυχηθμός της μηχανής
κι η διαπεραστική κραυγή των τροχών
συνθέτουν το κονσέρτο μιας ακούσιας αναχώρησης.
Μαέστρος χρίζεται ο κλειδούχος,
ένας φευγαλέος ιχνηλάτης αδήλωτων δρομολογίων.

Ολοένα και ξεμακραίνει η αφετηρία της οδύνης,
χάνεται μέσα στο χλωμό προπέτασμα της ομίχλης.
Τα χρόνια σιγά σιγά γίνονται βαγόνια
κι αγόγγυστα γλιστρούν πάνω στο ακόνιστο ατσάλι 

της ζωής.

Απρόσωποι επιβάτες, 
αναερόβια αγρίμια,
συνωθούνται στα χαρακώματα της λογικής.
Οι άτακτοι βηματισμοί τους

166



σέρνουν τη σαρωτική αδράνεια της αδιαφορίας.
Οι φωνές τους μπλέκονται στο κουβάρι της φλυαρίας,
μα τα βλέμματά τους παραμένουν ασυγχρόνιστα.

Αίφνης οι ράγες μουδιάζουν
και το τρένο αποσταμένο αργοσαλεύει.
Αναπότρεπτη φαντάζει η επιβράδυνση
στο αβέβαιο τρεχαλητό του ονείρου.
Ίσως πολλοί να αποβιβαστούν στην πρώτη στάση,
αλλά κάποιοι θα συνεχίσουν το ατελεύτητο ταξίδι

της ελπίδας.
Αντώνης Ευθυμίου

τρενογραφίες

167



Φωτιά, ψυχή κι αγέρας

Τρένα ταξιδέψτε με στις άγριες νύχτες.
Απογειώστε με στους γκρίζους ουρανούς.
Πάνω στις σκουριασμένες ράγες της ζωής μου,
να λιώνουν να ξεφτίζουν οργισμένες φωνές...

Εκεί που όλα παίζονται και όλα μας ξεφεύγουν
μέσα σε έναν βόρβορο λάσπης σιωπής και ενοχής
παρέδωσα τα όνειρα στης λήθης τ' άδεια χέρια
τον φόβο μου ξεγέλασα γελώντας δυνατά.

Βλέπω τον ορίζοντα στο βάθος της μέρας,
να φέρνει καταιγίδα, να κρύβει κεραυνούς.        
Σαν γίνουν οι ανάσες μας φωτιά ψυχή κι αγέρας,
γκρεμίστε θα φωνάζουν τους ψεύτικους θεούς.

Δημήτρης Χρ. Κεσανλής

168



Το ταξίδι

Με κάθε φθινόπωρο 
ανατέλλει και μια νέα αρχή. 
Ένας κύκλος έκλεισε 
και ένας άλλος είναι έτοιμος να ανοίξει.
Το τρένο ξεκινάει και πάλι το ταξίδι του 
σε άγνωστους προορισμούς 
με άρωμα περιέργειας και ανυπομονησίας.
Κάθε βαγόνι συνοδεύεται 
από έναν απολογισμό, μια ανάμνηση, 
ένα όνειρο και κουβέντες ανείπωτες, 
που θάφτηκαν σε χάρτινα κουτιά.
Σε κάθε στάση, 
σκέψεις και συναισθήματα 
πλημμυρίζουν μυαλό και ψυχή 
με αφίξεις γέλιων και αναχωρήσεις σιωπών.
Και η ζωή συνεχίζεται, 
η ζωή προχωρά. 
Και μαζί της πορεύεσαι κι εσύ 
με κάθε όμορφη και δυσάρεστη στιγμή.
Κι όταν φτάσεις εκεί,
που ο ορίζοντας σου χαμογελάσει γλυκά
να προσθέσεις τις χαρές και να αφαιρέσεις τις λύπες.

Μαρία Θωμάδη

τρενογραφίες

169



Τα τρένα τις νύχτες

Από μικρό παιδί που ήταν, έβλεπε στον ύπνο του τρέναπου ταξίδευαν πάντα νύχτα. Τα έβλεπε να κυλούνπάνω σε ράγες που αυλάκωναν τους χάρτες, με τις
ευθείες τους, τις καμπύλες τους, τις κυρτότητές τους. Να
διασχίζουν πόλεις και χωριά, δάση, απόκρημνες πλαγιές,
πεδιάδες με ηλιοτρόπια. Άλλοτε να περνούν γέφυρες και
άλλοτε σκοτεινά τούνελ. Να σφυρίζουν αδιάκοπα στους
σταθμούς σαν έφθαναν, ν’ αφήνουν και να παίρνουν επιβά-
τες.

Τα όνειρα αυτά τα έβλεπε συχνά σε διάφορες παραλλαγές,
τουλάχιστον δυο τρεις φορές τον χρόνο. Γενικά, ήταν ένας
συνηθισμένος άνθρωπος. Εκτός απ΄τα όνειρά του που ήταν
ασυνήθιστα. Στην πραγματικότητα δεν είχε μπει ποτέ του
σε τρένο και οι εικόνες που ονειρευόταν, ήταν απ΄όσα είχε
δει σε φωτογραφίες και φιλμ. Γενικά, ήταν ένας συνηθισμένος
άνθρωπος. Με τη δουλειά του, το σπίτι του, τη μοναξιά του.

Καθώς μεγάλωνε η ηλικία του, τα όνειρά του γίνονταν
ακόμη πιο περίεργα. Μια νύχτα είδε ένα τρένο ακυβέρνητο
με φώτα σβησμένα που ενώ κυλούσε πάνω στις ράγες,
εκτελούσε μια αλλοπρόσαλλη πορεία σα να άλλαζαν συνεχώς
θέση οι ράγες. Δε σταματούσε καθόλου στους σταθμούς,
αλλά εξακολουθούσε μια ταχύτατη τρομαχτική διαδρομή.
Στο εσωτερικό του, στα καθίσματα, αντί για κόσμο είχε
σκορπισμένα ηλιοτρόπια. Τα οποία, ενώ στην αρχή είχαν
κανονικό μέγεθος, μετά άρχισαν να μεγεθύνονται τόσο που
δε χωρούσαν πια στο τρένο και ξεχείλιζαν απ΄τα παράθυρα
και σκορπούσαν στη διαδρομή. Και έτσι, όπως τα φώτιζε το

170



φεγγαρόφωτο μες τη νύχτα, έμοιαζαν σαν αστέρια που
σκόρπισαν στη γη.

Άλλοτε το τρένο που έβλεπε στον ύπνο του είχε έναν
μόνο ταξιδιώτη ντυμένο στα μαύρα που φορούσε ένα
φαρδύ μαύρο καπέλο και σκυφτός καθώς ήταν, δε φαινόταν
καθόλου το πρόσωπό του. Το τρένο σταματούσε στους
σταθμούς αλλά κανείς δεν ανέβαινε, και έτσι ο επιβάτης
του ταξίδευε πάντα μόνος. Είχε τα χέρια του κρυμμένα στις
τσέπες σφιχτά δεμένα σε ματωμένα μαντήλια. Για μια στιγμή
μόνο ανασήκωσε το κεφάλι να δει την πανσέληνο και τότε
φάνηκε πως στη θέση του προσώπου του είχε ένα θλιμμένο
ηλιοτρόπιο. Το τρένο συνέχισε την πορεία του κι εκείνος
έσκυψε πάλι το κεφάλι του προς τα κάτω και έμεινε να
κοιτάζει τα τρύπια του παπούτσια που τον έκαναν να ντρέ-
πεται.

Από μικρό παιδί φαινόταν ότι θα γίνει ένας συνηθισμένος
άνθρωπος. Με τη δουλειά του, το σπιτάκι του, τη μοναξιά
του. Για τα όνειρα με τα τρένα δεν είχε πει τίποτα σε κανέναν.
Πώς θα μπορούσε άλλωστε; Θα τον έπαιρναν για τρελό. Κι
όμως, όσο μεγάλωνε η ηλικία του, τόσο πιο πολύ τον τρό-
μαζαν.

Γιατί τις νύχτες στον ύπνο του τα τρένα δε διέσχιζαν πια
τα τοπία αλλά πετούσαν πάνω απ΄αυτά, κι οι ταξιδιώτες α-
φήνονταν να πέσουν στους σταθμούς από ψηλά. Κι εκείνοι
αντί να πέσουν κατακόρυφα λόγω βάρους, στροβιλίζονταν
σαν πούπουλα, ώσπου προσγειώνονταν ομαλά στη γη στα
δυο τους πόδια. Κι οι βαλίτσες τους άνοιγαν και από μέσα
ξεπετάγονταν ηλιοτρόπια που τα πέταλά τους έτρεμαν στον
αέρα καθώς έπεφταν. Οι βαλίτσες όμως ισορροπούσαν στον
ουρανό σα χαρταετοί και δεν έπεφταν, αν οι ιδιοκτήτες
τους δεν τραβούσαν τις αόρατες κλωστές που τις κρατούσαν,
για να τις κατεβάσουν στο έδαφος. Κι οι επιβάτες που
ήθελαν ν’ ανέβουν στο τρένο, είχαν ανακαλύψει πως, αν

τρενογραφίες

171



κουνούσαν τα χέρια τους σα να ήταν φτερά, μπορούσαν
και πετούσαν.

Συχνά ξυπνούσε ιδρωμένος μες τη νύχτα κι έκλαιγε.
Γενικά, ήταν ένας συνηθισμένος άνθρωπος. Με τη δουλειά
του, το σπιτάκι του, τη μοναξιά του. Μόνο που στις τσέπες
του είχε κρυμμένα μαραμένα ηλιοτρόπια που μάτωναν τα
χέρια του και τα παπούτσια του τα τρύπαγαν τρένα που πε-
ριδιάβαιναν τις νύχτες στα όνειρά του.

Μαίρη Μαργαρίτη

τοβιβλίο.net

172



Το τρένο έγινε σκόνη

Ηζωή στο μικρό χωριουδάκι της επαρχίας Αιγίου κυ-λούσε ήρεμα, ώσπου μια μέρα αναγγέλθηκαν επίσηματα ευχάριστα νέα από την τοπική εφημερίδα. Ήταν
πλέον γεγονός ότι το όνειρο που περίμεναν εδώ και καιρό
οι κάτοικοι του χωριού γινόταν πραγματικότητα. Η κατασκευή
της σιδηροδρομικής γραμμής είχε ολοκληρωθεί και από
σήμερα θα συνέδεε και το δικό τους χωριό με τις μεγάλες
πόλεις της Πάτρας και της Αθήνας. Το χωριό τους, λόγω
απουσίας σιδηροδρομικού δικτύου, ήταν έως τώρα παρα-
γκωνισμένο από τον έξω κόσμο, λες και ζούσαν σε εμφύλια
διαμάχη, που τους απέτρεπε να συναναστραφούν με τους
κατοίκους των υπόλοιπων περιοχών.

Η μέρα της έλευσης του τρένου που θα διέσχιζε το χω-
ριό τους είχε φτάσει, όπως άλλωστε υποδήλωναν τα εγκαίνια
και οι ετοιμασίες που είχαν αναλάβει όλοι οι κάτοικοι με την
συμπαράσταση της τοπικής κοινότητας. Από νωρίς οι κάτοικοι
είχαν αφήσει τις δουλειές τους στη μέση και είχαν βρεθεί
κοντά στις σιδηροδρομικές γραμμές για να υποδεχτούν
πρώτοι την άφιξη του τρένου στον τόπο τους. Τα παιδιά με
χαρές και γέλια το είχαν δει σαν παιχνίδι, αναπαριστώντας
μεταξύ τους, με τον δικό τους τρόπο, το φαντασμαγορικό
αυτό θέαμα που τόσο γλαφυρά τους είχαν περιγράψει οι
γονείς τους. Οι γυναίκες είχαν πλέξει στεφάνια από λουλούδια
που είχαν μαζέψει από το βουνό, ενώ οι άντρες είχαν παρα-
ταχθεί ο ένας δίπλα στον άλλο κρατώντας σημαιάκια στα
χέρια, σαν να υποδήλωναν την ετοιμότητά τους για πολεμική
επιστράτευση. 

173



Η ποικιλομορφία των χρωμάτων από τα ρούχα που φο-
ρούσαν οι κάτοικοι, έδινε την αίσθηση ουράνιου τόξου έ-
τοιμου να εμφανιστεί όταν το τρένο θα φώτιζε με την πα-
ρουσία του το μέχρι πρότινος άδειο τοπίο. Πολλοί από τους
κατοίκους πάνω στη χαρά τους είχαν ξεχάσει να βγάλουν
τα ρούχα της δουλειάς τους, έτσι έβλεπε κανείς τον χασάπη
με το λερωμένο από αίματα λευκό του ρούχο, τον παπά με
τα κατάμαυρα ράσα του, τον κουρέα με τα ψαλίδια στο
χέρι, σερβιτόρους, εργάτες και κάθε λογής άλλους. Όλοι με
το χτυποκάρδι να αντικρίσουν πρώτοι το τρένο που θα
σταματούσε μπροστά από την κεντρική αγορά του χωριού.
Μερικοί ξεχασμένοι στα καφενεία έσερναν αργά και ράθυμα
τα βήματά τους και αυτοί για την αγορά μαζί με κάποιες
γριές μεσόκοπες που καταριούνταν το τρένο για τον υποτι-
θέμενο εκσυγχρονισμό που θα έφερνε στον τόπο.

Στην αγορά είχε βρεθεί από τους πρώτους ο δήμαρχος
του χωριού μαζί με την ψηλομύτα γυναίκα του, ενώ πιο
δίπλα -για λόγους τάξης- βρισκόταν ο αστυνομικός του
χωριού που μεριμνούσε για την ομαλή διέλευση και προ-
στασία του πλήθους που συνέρρεε συνεχώς. Οι μυρωδιές
από τα ψημένα κρέατα είχαν διαποτίσει την ατμόσφαιρα
που είχε γίνει αποπνικτική από τους πολυάριθμους ταβερ-
νιάρηδες οι οποίοι είχαν τοποθετήσει τις σούβλες δίπλα
στις ράγες του τρένου. Αφού ο δήμαρχος πήρε το ύφος
χιλίων καρδιναλίων, ανήγγειλε με τον δικό του τρόπο το γε-
γονός:

«Κυρίες και κύριοι, μαζευτήκαμε σήμερα εδώ για να υ-
ποδεχτούμε την έλευση του τρένου που θα συνδέει το
χωριό μας από σήμερα με τον πολιτισμό της πρωτεύουσας.
Από σήμερα το χωριό μας θα αποτελεί κομβικής σημασίας
πόλο έλξης για τους ξένους, ενώ τα εμπορεύματά μας θα
διοχετεύονται με μεγαλύτερη ευκολία στις αγορές της πρω-
τεύουσας. Θα σας παρακαλέσω να υποδεχτούμε αυτό το

τοβιβλίο.net

174



χαρμόσυνο γεγονός με τις θερμότερες υποδοχές».
«Την κατάρα μου να έχει και το τρένο που έρχεται και

όλοι σας», ανέκραξε από το βάθος μια μαυροφορεμένη
γριά

«Μην μιλάτε έτσι, κυρία Δήμητρα, το τρένο είναι ευλογία
για τον τόπο μας. Ο Θεός μας το έφερε για να μας απαλλάξει
από τα προβλήματά μας και να μας δώσει αφθονία και κα-
λύτερους όρους ζωής», είπε βλοσυρός ο παπάς.

«Σωστά τα λέει ο πάτερ Θόδωρας, το τρένο είναι για το
καλό μας, όποιος δεν γουστάρει να πάει σπίτι του», είπε κά-
ποιος από τους κατοίκους που η επήρεια του κρασιού είχε
αρχίσει να του διαπερνά τον εγκέφαλο.

«Μην προκαλείτε προβλήματα, δεν θέλω φασαρίες εδώ.
Αυτά να τα πείτε αλλού. Ενώπιον του νόμου και του δήμαρχου
δεν δέχομαι τέτοιες προσβολές», είπε ο σαστισμένος αστυ-
νομικός που έψαχνε μια πρόφαση για να ηρεμήσει τις αψι-
μαχίες των κατοίκων.

«Τραβάτε τις ψησταριές και τα τραπέζια με τα φαγητά
και τα κρασιά από τις ράγες, σε λίγο το τρένο θα έρθει.
Όταν έρθει, η μουσική χορωδία ας αρχίσει να παίζει ήχους
δοξαστικούς, ο κόσμος πρέπει να χαμογελάει και να πετάει
λουλούδια στο τρένο. Όλα θέλω να λειτουργήσουν στην
εντέλεια σήμερα. Ας ήμαστε όλοι ήρεμοι και οργανωμένοι
και πιστεύω ότι όλα θα πάνε καλά. Ο πάτερ Θεόδωρος θα
ευλογήσει τον σταθμό όταν έρθει το τρένο και έπειτα θα
αρχίσει ένα μεγάλο γλέντι με πολύ φαγητό και ποτό που θα
κρατήσει πολλές ώρες. Είμαι σίγουρος ότι όλοι θα περάσουμε
αξέχαστα απόψε».

Προτού καν τελειώσει τη φράση του στο βάθος άρχισε
να αχνοφαίνεται το τρένο. Το πλήθος βρυχήθηκε σύσσωμο
«Έρχεται το τρένο», ενώ είχε μείνει με ανοιχτό στόμα παρα-
τηρώντας το να καταφτάνει. Φάνταζε σαν ένα πελώριο
βουνό από αστραφτερές λαμαρίνες που γυάλιζαν σαν λέπια

τρενογραφίες

175



ψαριού, ενώ από το φουγάρο του έβγαινε μαύρος καπνός
που διαπότιζε το τοπίο με μια ζοφερή απόχρωση. Οι προ-
βολείς του έβγαζαν έντονες αχτίνες φωτός δημιουργώντας
έτσι μια εξωπραγματική ατμόσφαιρα βγαλμένη από τα
ομορφότερα παραμύθια. Το τρένο άρχισε να φρενάρει μα-
νιασμένα σχηματίζοντας σύννεφα σκόνης, ενώ οι επιβάτες
του άρχισαν να βγάζουν άναρθρες κραυγές. Ο οδηγός
άρχισε να πατάει την κόρνα μανιασμένα, τρυπώντας με τον
ήχο που έβγαζε τα αυτιά των κατοίκων του χωριού που κοι-
τούσαν το τρένο να τους κοντοζυγώνει, ανήμποροι όμως
να αντισταθούν.

«Δεν σας είπα να βγάλετε τις σούβλες με τα φαγητά και
τα ποτά, ρε ζώα, από τις ράγες; Κάντε το γρήγορα γιατί σε
λίγο καταφτάνει το τρένο. Εσείς οι υπόλοιποι απομακρυνθείτε
μακριά από τις ράγες, μην έχουμε κανέναν τραυματισμό»,
φώναξε θυμωμένος ο αστυνομικός.

«Μάλιστα κύριε, τρέχουμε αμέσως να τα μετακινήσουμε»,
είπαν απτόητοι οι ταβερνιάρηδες, οι οποίοι προτού τελει-
ώσουν την φράση τους έπεσαν κάτω ζαλισμένοι από το
πολύ πιοτό, ενώ άλλοι πάνω στο μεθύσι τους άρχισαν να
χορεύουν.

Το τρένο που είχε φτάσει πολύ κοντά φρέναρε συνεχώς
με αποτέλεσμα να σηκώνει ομίχλη σκόνης κατακλύζοντας
έτσι την ατμόσφαιρα ώστε κανείς να μην γλιτώνει στο πέ-
ρασμά του. Η αποτροπή της σύγκρουσής του με τα τραπέζια
και τις σούβλες τελικά πραγματοποιήθηκε, κάνοντάς τα και
εκείνα σκόνη μπροστά στη φρενήρη πορεία του.

«Άχρηστοι, είδατε τι κάνατε, τα καταστρέψατε όλα», έ-
βαλε τις φωνές ο δήμαρχος τρέχοντας να σωθεί από το
πανδαιμόνιο που επικρατούσε.

Οι μουσικοί που υποτίθεται ότι έπρεπε να αρχίσουν να
παίζουν εγκώμια το έβαλαν στα πόδια μαζί με τους υπόλοι-
πους κατοίκους με κατεύθυνση το πλησιέστερο σημείο.

τοβιβλίο.net

176



Στην προσπάθειά τους να γλιτώσουν από τα σύννεφα σκόνης
που είχαν κατακλύσει το σύμπαν και δεν τους επέτρεπαν να
αναπνεύσουν. Ως επιστέγασμα αυτής της τραγελαφικής κα-
τάστασης ήρθαν να προστεθούν και τα λυσσαλέα γαβγίσματα
των αδέσποτων σκυλιών που έδιναν την δική τους μουσική
πινελιά στο αλαλούμ που επικρατούσε. Το τρένο είχε οριστικά
ακινητοποιηθεί και η σκηνή με τις μπριζόλες, τα κοκορέτσια
και οι πατάτες, που είχαν κολλήσει στα παράθυρα, έμοιαζε
με σενάριο κωμικής ταινίας. Η γριά Δήμητρα μαζί με κάποιες
άλλες γριές που είχαν εφοδιαστεί με μαντίλια στη μύτη άρ-
χισαν την επίθεση στο τρένο και τους επιβάτες του, ρίχνοντάς
τους κατάρες παράλληλα με σκληρές κουβέντες:

«Να φύγετε από εδώ και να μην ξαναπατήσετε. Εδώ
είναι ο τόπος μας και δεν έχετε καμιά δουλειά εδώ. Το ακού-
σατε ψευτο-εκσυγχρονιστές; Στα τσακίδια», είπε η γριά ενώ
έριχνε πέτρες στο τρένο, πολλές από τις οποίες έσπασαν τα
τζάμια του ωθώντας πολλούς από τους επιβάτες να πεταχτούν
έντρομοι έξω από το τρένο. Η γριά μόλις τους είδε να βγαί-
νουν, όρμησε απάνω τους, ενώ ο παπάς του χωριού σε μια
απελπισμένη κίνηση να την συγκρατήσει, δεν τα κατάφερε
και πολύ καλά. Όπως αποδείχτηκε εκείνη μέσα στην παραζάλη
της τον έπιασε από τα γένια και του έσκισε το ράσο, ενώ οι
τσιρίδες του ακούστηκαν σε όλο το χωριό.

«Ειρήνη υμίν, τέκνα μου», έλεγε ο παπάς στην προσπάθειά
του να ηρεμήσει τα πνεύματα, ενώ ταυτόχρονα ο αστυνομικός
προσπαθούσε να τον ξεμπλέξει από τα νύχια της αλαφια-
σμένης γριάς.

Ο οδηγός του τρένου πετάχτηκε και αυτός σαν αίλουρος,
ενώ ήταν κατακόκκινος από τον θυμό του και προσανατο-
λίστηκε αμέσως προς τον δήμαρχο του χωριού λέγοντάς
του

«Πρέπει να ντρέπεστε, κύριε δήμαρχε, με αυτή την κα-
τάσταση. Αυτή την υποδοχή δεν θα την περίμενα ούτε στον

τρενογραφίες

177



χειρότερό μου εφιάλτη. Αύριο κιόλας θα κάνω ένσταση να
βγει ο σταθμός του χωριού σας από την σιδηροδρομική
γραμμή». Η γριά Δήμητρα που είχε ξεγλιστρήσει από το
πλήθος άρχισε τον εξάψαλμο και στον οδηγό, βρίζοντάς
τον, ενώ δεν φοβήθηκε να τον πετροβολήσει και αυτόν,
που για καλή του τύχη πρόλαβε να μπει μέσα στο τρένο και
να το θέσει σε κίνηση.

Ο δήμαρχος μέσα σε αυτή την κατάσταση έφυγε περί-
λυπος με σκυμμένο το κεφάλι, αναλογιζόμενος τις ετοιμασίες
που είχε σχεδιάσει τόσο καιρό και έγιναν σκόνη σε μια
στιγμή. Τελικά αναλογιζόμενος μονολόγησε:

«Σήμερα θα γινόταν τρικούβερτο γλέντι, αλλά σαφώς
με άλλους όρους πραγματοποιήθηκε. Θα το σκεφτώ αν θα
δηλώσω ξανά υποψήφιος μετά από αυτό που με βρήκε»,
είπε κλωτσώντας μια πέτρα, η οποία κατέληξε στο κεφάλι
ενός σκύλου που είχε ζαλίσει τον κόσμο με τα γαβγίσματά
του.

Το τρένο με τα αποφάγια και τα σπασμένα του παράθυρα
ως ανάμνηση του κωμικοτραγικού γεγονότος ξεκίνησε ξανά
για τον τελικό του προορισμό που ήταν η Αθήνα. Όλα όσα
έγιναν ήταν μια θλιβερή ανάμνηση για όλους. Μετά από
αυτό οι κάτοικοι επέστρεψαν στις δουλειές και τις καθημερινές
τους ασχολίες, άλλοι λυπημένοι και άλλοι χαμογελαστοί.

Παντελής Λιάκας

τοβιβλίο.net

178



Εισιτήριο προορισμού;

Ανσου έδινε κάποιος ένα εισιτήριο για να ταξιδέψεις...πόσο εύκολα θα τα παράταγες όλα για μια δια-δρομή προς το άγνωστο; Όταν τα φαντάσματα
της ζωής σου θα συνταξιδέψουν στο ίδιο βαγόνι, ίσως να
αρνιόσουν κατευθείαν. Μα όσο μεγαλώνει η απόσταση εξαι-
τίας αυτών μεταξύ του εαυτού σου και της ίδιας σου της
ζωής, αρχίζεις να είσαι απλά ένας επισκέπτης -μια ψυχή
που αιωρείται στον γεμάτο τοξίνες και θλιμμένες σκέψεις
αέρα. Τότε σκίζεις το εισιτήριό σου και επανέρχεσαι στην
αρχική σκέψη- «ίσως (και) να αρνιόσουν κατευθείαν».

Μα εγώ ξέρω για κάποιον που προσπάθησε να ξεφύγει.
Πίστεψε στο σωστό και προσπάθησε να το κάνει πράξη.
Ένιωσε συναισθήματα και δεν τα έκρυψε στον ασκό του,
παρά στάθηκε στην αποβάθρα και περίμενε να ακούσει το
σφύριγμα. «Μόνο το σφύριγμα του τρένου μου θυμίζει πρά-
γματα. Μόνο με αυτό νιώθω πως ζω ακόμα» είχε πει. Κρα-
τούσε το εισιτήριο με τα δυο του χείλη και με τα δάχτυλά
του ανακάτευε τα χάρτινα αποκόμματα που είχαν διαλυθεί
στο πλυντήριο κι έφυγε.

Ίσως να μην είχε τίποτα να τον κρατήσει. Ίσως πάλι να
έψαχνε ακριβώς αυτό. Ίσως να ήταν δειλός και αδύναμος ή
ίσως αρκετά θαρραλέος και δυνατός. Ή απλά ακολουθούσε
μια μελωδία που υπήρχε μόνο στις ράγες των τρένων και
την άκουγαν μόνο τα δικά του αυτιά. Πιθανόν όταν κοίταζε
έξω από το παράθυρο, να έβλεπε ξεθωριασμένες μνήμες
να χτυπούν στα τζάμια σα λάμψεις. Όπως είχε πει και ο Βρε-
τανός ποιητής Larkin Phillip: «Μπορείς να κοιτάξεις έξω

179



από τη ζωή σου, όπως σ' ένα τρένο και να δεις προς τα που
πας, αλλά δε μπορείς να σταματήσεις το τρένο».

Λίγες εβδομάδες πριν, είχε γραφτεί στην εφημερίδα:
«Εξαφανίστηκε εβδομηνταπεντάχρονος, ο οποίος πάσχει
από άνοια. Την ημέρα που εξαφανίστηκε φορούσε ένα
μακρύ γκρι παλτό, μαύρο παντελόνι και μπλε πουκάμισο».
Λίγες μέρες πριν γράφτηκε ξανά: «Βρέθηκε ο εβδομηντα-
πεντάχρονος ηλικιωμένος λιπόθυμος σε βαγόνι. Στο χέρι
του κρατούσε ένα βιβλίο και ένα γράμμα. Στους κοντινούς
του ανθρώπους είπε πως βρήκε το γράμμα στο βιβλίο που
δανείστηκε από τη βιβλιοθήκη και έπρεπε να επιστραφεί
σ΄αυτόν που άνηκε. Στο γράμμα ήταν γραμμένο: “Το ηλικιακό
μου αλτσχάιμερ με κάνει και ξεχνώ, μα σήμερα θυμήθηκα
την άνοιξη και μαζί με αυτήν και εσένα!”».

Την επόμενη μέρα δεν θυμόταν τίποτα...
Γιώτα Μάρκου 

τοβιβλίο.net

180



Σοβιετικά τρένα

Της χάιδεψε τα μαλλιά. Μαύρα μακριά μαλλιά, που χύ-νονταν ανακατεμένα στα άσπρα σεντόνια. Από τη μι-σάνοιχτη μπαλκονόπορτα έμπαινε η μυρωδιά του
ανοιξιάτικου γιασεμιού και μια υποψία φεγγαρόφωτος διέ-
γραφε απόκοσμα τις σιλουέτες των σωμάτων τους στη μι-
σοσκότεινη κάμαρα. Άπλωσε το χέρι του στο κομοδίνο για
να πιάσει τα τσιγάρα του. Από το βάθος ακούστηκε το τρένο
να διασχίζει πάνω στις ράγες τη νύχτα. Ασυναίσθητα κοίταξε
το ρολόι: 11 και 23. Πότε και δεκαοχτώ, πότε και εικοσιένα,
καμιά φορά ακόμα και εικοσιεφτά, είχε κάθε βράδυ τη συ-
νήθεια να περιμένει το τρένο να περάσει. Μια παιδιάστικη
ανυπομονησία. Μια αίσθηση αθωότητας και νοσταλγίας.

«Έξω από το σπίτι μου στη Ρωσία περνούσανε τρένα.
Μεγάλα τρένα, κόκκινα, σοβιετικά. Με το σφυροδρέπανο
χαραγμένο πάνω τους»

Γύρισε προς το μέρος του και τον κοίταξε. Το σεντόνι
άφησε ακάλυπτο το στήθος της που έλαμπε ασημένιο στο
φως της σελήνης.

«Έτρεχα στο παράθυρό μου, κρεμιόμουν από το περβάζι
και περίμενα να περάσουν. Πιο πολύ μου άρεσαν τα εμπορικά
τρένα, με τα τεράστια βαγόνια. Με τον αδερφό μου βρήκαμε
κι ένα παιχνίδι: κατεβαίναμε στην αυλή, μαζεύαμε πέτρες
και τις πετούσαμε. Όταν έφταναν μέχρι το τρένο είχαμε μία
χαρά...»

Τράβηξε μια βαθιά τζούρα από το τσιγάρο του μισο-
κλείνοντας τα μάτια.

«Μια μέρα μας έπιασε η μάνα μας... Ξύλο που φάγαμε...

181



“Μα μαμά, δεν πετάμε στα τρένα που κουβαλάνε κόσμο...”
Δεν ξαναπέταξα πέτρες από τότε. Αλλά συνέχισα να μαζεύω.
Μπορεί να έχω ακόμα κάπου φυλαγμένες μερικές...»

Τον χάιδεψε στο μάγουλο με την ανάποδη του χεριού
της.

«Τα δρομολόγια των τρένων έβαζαν πρόγραμμα στη
μέρα μου. Δέκα και μισή το πρωί. Εάν το άκουγα σήμαινε
πως είμαι άρρωστος και δεν έχω πάει σχολείο. Τέσσερις
παρά τέταρτο το μεσημέρι. Έχει έρθει ο μπαμπάς από τη
δουλειά, έχουμε φάει και πίνουμε τσάι. Δέκα το βράδυ.
Ήρθε η ώρα για ύπνο. Πρέπει να πλύνω τα δόντια μου, να
ετοιμάσω τα ρούχα μου και την τσάντα μου για την επόμενη
μέρα...»

Έσβησε το τσιγάρο βιαστικά στο τασάκι -ο καπνός έμεινε
να ανεβαίνει ασημένιος για μερικά δευτερόλεπτα.

«Κάποτε έτυχε να μην περάσει τρένο για τέσσερις ολό-
κληρες μέρες! Βλάβη ίσως, ούτε ξέρω... Τα έχασα! Αποσυ-
ντονίστηκα εντελώς, δεν ήξερα τι έπρεπε να κάνω! Τότε α-
γόρασα το πρώτο μου ρολόι...»

Πήρε το χέρι του στα δικά της, άρχισε με τον δείκτη της
να ζωγραφίζει στο εσωτερικό της παλάμης του.

«Με ένα τέτοιο τεράστιο τρένο ήρθαμε στην Ελλάδα. Η
Σοβιετική Ένωση διαλυόταν. Κόσμος έτρεχε συνεχώς στους
δρόμους πανικόβλητος, πυροβολισμοί ακούγονταν παντού.
Πέφταμε στο πάτωμα μην τυχόν και μας βρει καμιά σφαίρα
στο σπίτι... Ήμουν τόσο ενθουσιασμένος που θα φεύγαμε!
Που θα ανεβαίναμε σε ένα τεράστιο τρένο και θα ερχόμασταν
στην πατρίδα... Δεν είχα ξαναμπεί σε τρένο ποτέ!»

Ανασηκώθηκε στο κρεβάτι, το σεντόνι μπλέχτηκε τσα-
λακωμένο ανάμεσα στα πόδια του.

«Την ημέρα στον σταθμό τη σκέφτομαι σαν όνειρο. Θυ-
μάμαι μόνο τη μάνα μου να μου σφίγγει το χέρι για να μη
χαθώ στον συνωστισμό. Ακόμα αισθάνομαι καμιά φορά το

τοβιβλίο.net

182



χέρι της όταν ακούω τρένο να σφυρίζει».
Στύλωσε το βλέμμα του απέναντι, σαν να ξανάβλεπε το

σταθμό μπροστά του. Κοίταξε κι αυτή, της φάνηκε πως
έβλεπε πράγματι.

«Και μετά ξεκινήσαμε... Με ένα σφύριγμα, αργά στην
αρχή και μετά πιο γρήγορα και πιο γρήγορα... Άνοιξα το πα-
ράθυρο και κρέμασα έξω τα χέρια μου. Ο αέρας μου έκοβε
την ανάσα. Ήμουν τόσο χαρούμενος! Και τότε ξαφνικά είδα
στο βάθος το σπίτι μας. Το σπίτι μας με τα κόκκινα τούβλα
και τα μικρά παράθυρα και την αυλή μας, που είχε στο κέ-
ντρο μια μικρή ανθισμένη κερασιά... Και τότε συνειδητοποίησα
πως το τρένο δε μας γύριζε στην πατρίδα, αλλά μας έπαιρνε
μακριά από το σπίτι μας. Και πως τώρα θα ερχόταν κάποιο
άλλο αγόρι και θα έμενε στο δωμάτιό μου και θα κρεμιόταν
από το παράθυρό μου για να δει τα τρένα και θα μάζευε
πέτρες από την αυλή μας και θα έπινε τσάι στην κουζίνα
μας ακούγοντας από το βάθος τον ήχο των βαγονιών... Και
εμείς θα έπρεπε να βρούμε ένα άλλο σπίτι, χωρίς κερασιές
και χωρίς αυλές, χωρίς κόκκινα τούβλα, χωρίς τρένα...».

Η φωνή του σίγησε τόσο απαλά, σαν να τελείωσαν οι
λέξεις. Και στο δωμάτιο απλώθηκε τέτοια βαθιά σιωπή, που
νόμιζες πως μπορούσες να την αγγίξεις, σαν την ομίχλη ε-
κείνου του φεγγαρόφωτος.

«Πόσο θα ήθελα να ξανανέβαινα σε ένα τέτοιο τρένο
και να γυρνούσα για λίγο πίσω...»

Ακούμπησε το πρόσωπό της στην πλάτη του.
«Θα ξαναγυρίσεις αγάπη μου, μαζί θα πάμε, να βρούμε

την αυλή σου, την κερασιά σου».
Χρυσάνθη Ιακώβου

τρενογραφίες

183



Τρένα πολλαπλών διαστάσεων

«Στις ελπίδες που πεθαίνουν πάντα τελευταίες»

Πού να σταθεί η σκέψη μες στην έρημο;
Κάθε σημάδι γίνεται αέρας.
Φαντάσματα της άμμου μόνο μένουνε
να λιάζονται στα αποκαΐδια της ημέρας.

O trans-mongolian κόλλησε στη σκόνη.
Στου Irkutsk το τρίστρατο το ξέρει δε θα φτάσει.
Όμως σε κάθε κόκκο άμμου που ζυγώνει
ψάχνει της Baikal το ακροθαλάσσι.

O trans-mongolian θάφτηκε στην Γκόμπι˙
ναυάγιο, της ερήμου πια στολίδι,
τη Βαϊκάλη τραγουδά σε κάθε σούρουπο
κάνει τη δύση του να φαίνεται παιχνίδι. 

Λία Ράμου 

τοβιβλίο.net

184



Τυχοδιώκτης

Οι σκονισμένες ράγες του παλιού σιδηρόδρομου
Αιχμαλωτίζουν τα δαιδαλώδη ίχνη μου
Σπουργίτια και κορυδαλλοί
Κάνουν δεύτερη φωνή στα φάλτσα σφυρίγματά μου
Σύννεφα φωτίζονται από ηλιακές αχτίδες
Χρωματίζοντας τον ουρανό πάνω από το κεφάλι μου
Και ο Άνθρωπος στο φεγγάρι
Χαμογελά καθώς γέρνω κάτω από μια ιτιά για τη νύχτα.

Είμαι ένας περιπλανώμενος οδοιπόρος, ένας ταξιδιώτης
Οι κατεργασμένες σιδηροδρομικές γραμμές
Που περνώ για να βγω στα χωράφια
Τα δάση, τα βουνά και οι κοιλάδες
Οι πρωτεύουσες, τα προάστια και οι μικρές πόλεις 
Σπίτια όλων αυτών που επιλέγουν εκεί να κατοικήσουν.

Αλλά εμένα το σπίτι μου είναι στην ανοιχτή ύπαιθρο
Στα χωράφια των αγριολούλουδων και των θάμνων
Στα δασύλλια, κάτω απ' τις δρύες και τις λεύκες

για καταφύγιο
Και με μια πέτρα για μαξιλάρι μου
Οπουδήποτε θελήσω να ξεκουραστώ.

Είμαι ένας περιπλανώμενος οδοιπόρος, ένας ταξιδιώτης
Ένας τυχοδιώκτης.

Βασιλική Δραγούνη

185



Ίσως

Ίσως καθόλου δεν γνωρίζεις, 
ίσως κανείς δεν σ' έχει ενημερώσει σχετικά, 
το τρένο εκείνο της μεγάλης μας φυγής,
μια μέρα θα σφυρίξει, 
αρχίζοντας απρόσμενο ταξίδι,
σε μέρη αέναα, καθόλου εξωτικά.

Θ' αφήσει πίσω του δυο μάτια δακρυσμένα,
να αιωρούνται στα κενά,
όπως αυτά ορίζονται από τις αποβάθρες,
και χέρια κάπως αποσβολωμένα,
από τυχαίους και λαθραίους επιβάτες.

Θα φύγει ταξιδεύοντας σε όνειρα,
όπως αυτά, που δεν αντίκρισες ποτέ,
από τα φινιστρίνια άλλων τρένων,
ανήσυχα για λίγο καθισμένη,
στα αναπαυτικά μα ψεύτικα κουπέ.

Ίσως στο τέλος άμα ακούσεις την σφυρίχτρα,
που θα σημάνει το μεγάλο μας φευγιό,
να μετανιώσεις ή να τρέξεις οργισμένη,
αναζητώντας τον επόμενο συρμό...

Βαγγέλης Τσερεμέγκλης

186



Σε περιμένεις

Να φύγεις έλεγες
να φύγεις μακριά.
Να κάνεις το σκοτάδι μέρα
τον λυγμό, που σε καίει
να τον κάνεις ζεστή αγκαλιά.
Να φύγεις έλεγες
και ετοίμαζες
με γλυκιά προσμονή την καρδιά.
Νέο δρόμο να χαράξει
την πορεία να αλλάξει.
Η ζωή καινούρια ζωγραφιά
πινέλο πολύχρωμο
η ψυχή να το αρπάξει.
Να φύγεις έλεγες
σε ορίζοντα νέο
δρομολόγιο τυχαίο
να διαλέξεις κι εσύ μια φορά
σε ένα βαγόνι με κόκκινο χρώμα
κόκκινα τριαντάφυλλα, που ήρθαν
στο όνειρο μια νύχτα
και ξύπνησαν μέσα σου
του παιδιού τη λαλιά.
Την αγάπη τώρα, που βρήκες
μέσα σου βάστα την γερά
μην αργείς. Τραγούδια όμορφα
ηχούν στην αποβάθρα
μην αργείς. Σε περιμένεις.

Άννα Ρουμελιώτη

τρενογραφίες

187



Το τρένο για το σπίτι μου

Ομοναχικός, ηλικιωμένος άντρας περίμενε το τρένοτου -ή τουλάχιστον έτσι φαινόταν σε εμένα- κάθεπρωί και κάθε απόγευμα για πολύ καιρό τώρα. Δεν
μπορώ να προσδιορίσω πόσο καιρό συνέβαινε αυτό, μα
τον έβλεπα κάθε πρωί που πήγαινα στη δουλειά και κάθε
βράδυ που επέστρεφα στο σπίτι. Πάντα εκεί. Μέσα στη
βροχή και το χιόνι, τον ήλιο και τον αέρα. Καθόταν εκεί, πε-
ριμένοντας το τρένο του να έρθει. Ποτέ δεν τον είχα δει να
φεύγει πριν από μένα. Για μεγάλο διάστημα αυτό αποτελούσε
ένα μυστήριο άξιο να λυθεί. Δεν ξέρω γιατί, μα αυτός ο ηλι-
κιωμένος άνδρας μου θύμιζε τον πατέρα μου, ο οποίος είχε
σχεδόν την ίδια ηλικία. Εξαιτίας αυτού του άντρα ξεκίνησα
να επισκέπτομαι πάλι τον πατέρα μου. Επισκέψεις που δεν
ήταν συχνές τα τελευταία χρόνια, προφασιζόμενος το βαρύ
πρόγραμμα της δουλειάς μου και της καθημερινότητάς μου
γενικότερα. Αλλά με κάποιο τρόπο ο άνδρας αυτός άλλαξε
τη στάση που είχα υιοθετήσει τα τελευταία χρόνια και έτσι
άρχισα να τον επισκέπτομαι πάλι συχνά. Σε μια από αυτές
τις επισκέψεις μου, ρώτησα τον πατέρα μου τι πίστευε ότι
μπορεί αυτός ο άντρας να έκανε. Και εκείνος μου απάντησε
απλά: «Πήγαινε μίλα του, ανόητε, για να μάθεις τι κάνει εκεί.
Πώς στο καλό να γνωρίζω εγώ;».

Πέρασαν εβδομάδες από τότε. Το ενδιαφέρον μου στο
μεταξύ είχε μειωθεί. Η δουλειά με είχε απορροφήσει για
ακόμα μια φορά. Ένα όμως φοβερά ζεστό καλοκαιρινό από-
γευμα τον είδα και για πρώτη φορά πρόσεξα πως εκείνος ο
άντρας φορούσε ακόμα αυτό το άθλιο και εντελώς φθαρμένο

188



καφέ παλτό που φορούσε και την προηγούμενη ημέρα. Ή
μάλλον όχι. Στην πραγματικότητα φορούσε πάντα τα ίδια
ρούχα όλον αυτόν τον καιρό. Πώς δεν το είχα προσέξει νω-
ρίτερα; Και τότε αποφάσισα πως ήταν η κατάλληλη στιγμή
να του μιλήσω επιτέλους. Πλησίασα και κάθισα στο παγκάκι
δίπλα του. Ένα παγκάκι στο οποίο ποτέ δεν είχα δει άλλον
να κάθεται εκτός από τον ίδιο. Ακόμα και όταν δεν υπήρχε
αλλού άδεια θέση.

«Με συγχωρείτε...», του απευθύνθηκα διστακτικά. Δεν
πήρα απάντηση. «Συγνώμη, με ακούτε;», επανέλαβα στον
ίδιο τόνο. 

«Ναι, σε ακούω ανόητε. Και τώρα άφησε με ήσυχο, είμαι
απασχολημένος», ακούστηκε η βραχνή φωνή του ηλικιω-
μένου. 

«Συγνώμη και πάλι, αλλά να... είναι που σας βλέπω μήνες
να κάθεστε εδώ και ήθελα να σας ρωτήσω ποιο τρένο περι-
μένετε. Ή ίσως να περιμένετε κάποιο πρόσωπο. Παρακαλώ,
πείτε μου. Το ενδιαφέρον μου είναι ειλικρινές».

Δεν γύρισε καν προς το μέρος μου. Συνέχισε να κοιτάζει
προς τον βορρά. Εκεί που κοιτούσε πάντα, περιμένοντας το
τρένο του. Εγώ όμως μπόρεσα να μαντέψω το βλέμμα του.
Σκυθρωπό, συννεφιασμένο. Τα μάτια του μισόκλειστα
έγερναν προς τα κάτω υποταγμένα στο βάρος των βαθιών
ρυτίδων του. Αυτές οι ρυτίδες. Σημάδια ψυχικής εξάντλησης.
Το πρόσωπό του φανέρωνε παραίτηση, αλλά ταυτόχρονα
και καρτερία, ανυπομονησία. Κάτι περίμενε από αυτό το
τρένο. Αλλά τι;

Περίμενα υπομονετικά. Τόσο που το τρένο μου, ενώ ήρ-
θε, εγώ το άφησα να περάσει. Όχι μία, αλλά τρεις φορές. 

«ΕΝΑ ΤΡΕΝΟ ΠΟΥ ΕΙΣΑΙ ΠΟΛΥ ΝΕΟΣ ΚΑΙ ΠΟΛΥ ΔΕΙΛΟΣ
ΓΙΑ ΝΑ ΠΑΡΕΙΣ», μου απάντησε έντονα. Η παρατεταμένη
σιωπή που επικρατούσε από τη στιγμή που τον ρώτησα για
τελευταία φορά έσπασε αιφνιδιαστικά. Όσοι βρίσκονταν

τρενογραφίες

189



εκείνη την ώρα στην αποβάθρα του σταθμού γύρισαν και
κοίταξαν εμάς. Αυτό το παράξενο ζευγάρι συνομιλητών. 

Εκείνο το βράδυ γύρισα πολύ αργά στο σπίτι. Ήταν οι
τελευταίες λέξεις που άκουσα από εκείνον. Για πολύ μεγάλο
διάστημα η περιέργειά μου σίγησε. Μετά απ' όλα αυτά, δεν
ήταν πια για μένα ένα μυστήριο που έπρεπε να λύσω, αλλά
απλώς ένας γέρος και ίσως ένας ψυχικά διαταραγμένος άν-
θρωπος. Διέγραψα τα πάντα, σταμάτησα κιόλας να τον προ-
σέχω, για πολύ καιρό. Για μήνες θα έλεγα. 

Είχε έρθει επιτέλους ο χειμώνας κι εγώ για άλλη μια μέ-
ρα βρισκόμουν στον σταθμό να περιμένω το τρένο για τη
δουλειά. Κάτι είχε αλλάξει στον σταθμό. Κάτι έλειπε. Όλοι
το νοιώθαμε. Πλανιόταν στον αέρα αυτή η αίσθηση της
απουσίας. Αλλά δεν μπορούσαμε να προσδιορίσουμε τι
ακριβώς ήταν αυτό. Δεν είχα τον χρόνο ή -για να το πω πιο
σωστά- δεν είχα την θέληση να προσπαθήσω να κατανοήσω
τι ήταν αυτό που έλειπε και έτσι συνέχισα κανονικά τη
ρουτίνα μου.

Ένα μήνα μετά όλο αυτό είχε γίνει αβάσταχτο. Κάτι είχε
αλλάξει, αλλά κανείς δεν ήξερε τι. Και έτσι ξαφνικά μου
ήρθε στο μυαλό αυτός ο παράξενος γέρος. 

Αυτός είναι πάντα εδώ, σκέφτηκα. Ίσως γνωρίζει τι έχει
συμβεί. Προχώρησα προς το σημείο όπου τον έβρισκα
πάντα. Δεν ήταν εκεί. Και τότε κατάλαβα. Αυτός ήταν η
αλλαγή. Η απουσία του ήταν η μυστηριώδης αλλαγή που
όλοι αισθανόμασταν, αλλά δεν μπορούσαμε να καταλάβουμε
από πού προερχόταν. Κάθισα στο παγκάκι που συνήθιζε να
κάθεται. Σιωπή. Τίποτα δεν συνέβη, ασφαλώς. Μια σκέψη
μόνο μπόρεσε να περάσει από το μυαλό μου: «Άραγε πέρασε
το τρένο του;» Έκανα να φύγω, όταν με την άκρη του ματιού
μου πρόσεξα κάτι σαν βιβλίο. Ήταν ένα ημερολόγιο. Το
ημερολόγιό του! Δεν έχασα στιγμή. Το άνοιξα αμέσως.

τοβιβλίο.net

190



03/11/2013
«Η γυναίκα μου “έφυγε”. Η αγαπημένη μου γυναίκα, ο

φύλακας άγγελός μου, που με ακολουθούσε σε όλη μου τη
ζωή. Το στήριγμα όλης της ύπαρξής μου. Πήγε στο σπίτι,
όπου εγώ δεν μπορώ να πάω. Δεν ξέρω πώς να συνεχίσω,
είμαι χαμένος... Ο ψυχολόγος μού είπε ό,τι έχω να πω να το
καταγράφω σε ένα ημερολόγιο. Θα με βοηθήσει, λέει, να
αντιμετωπίσω τις στιγμές μοναξιάς. Είπε επίσης ότι θα δη-
μιουργήσει προσομοίωση μιας αληθινής συζήτησης. Μόνο
που τα ημερολόγια ΔΕΝ ΑΠΑΝΤΟΥΝ!!!! ΔΕΝ ΜΟΥ ΑΠΑΝΤΑΣ,
Ε; ΗΛΙΘΙΟ ΗΜΕΡΟΛΟΓΙΟ!!!»
25/07/2014

Ο χειμώνας ήρθε και έφυγε ξανά. Εντάξει, κέρδισες.
Αποφάσισα να γυρίσω πάλι σε σένα, αφού δεν έχω κάτι κα-
λύτερο να κάνω. Αλλά δεν έχω τίποτα να γράψω, εκτός από
το να σου πω, ημερολόγιο, πόσο μίζερη είναι η ζωή μου.
Αλλά δεν θα το επιτρέψω αυτό, ημερολόγιο. Αποφάσισα
ότι πρέπει να γυρίσω σπίτι. Εκεί που είναι η αγαπημένη μου
γυναίκα. Με περιμένει ήδη. Σπίτι, εκεί που ο ήλιος λάμπει,
εκεί που ο αέρας σκορπάει μια δροσερή πνοή. Εκεί θέλω να
είμαι. Εκεί όπου μπορώ επιτέλους να αγκαλιάσω τη γυναίκα
μου.

Όμως ο Κύριος δεν μ’ αφήνει. Λέει είναι πολύ νωρίς
ακόμα για μένα, να πάρω τον χρόνο μου και να μην ανησυχώ.
Θα γυρίσω, λέει, και εγώ σπίτι. Μα εγώ δεν μπορώ να
περιμένω άλλο... ΚΥΡΙΕ, Μ’ ΑΚΟΥΣ; 

Θέλω να φύγω, μα δε μ’ αφήνει. Θα του δείξω εγώ! Δεν
θα φύγω. Θα πάω στο σταθμό και θα περιμένω το τρένο
μου να έρθει.
25/07/2015

Ένα χρόνο τώρα το μόνο που κάνω είναι να κάθομαι και
να περιμένω το τρένο μου να έρθει. Ο Κύριος όμως ξέρει τι
κάνω και δεν αφήνει το τρένο μου να έρθει. Τι κι αν εγώ το
μόνο που κάνω είναι να κάθομαι; Ούτε τρώω, ούτε πίνω κι

τρενογραφίες

191



όμως το τρένο μου δεν έρχεται. Ένας νέος άνδρας ήρθε σε
μένα σήμερα. Με ρώτησε τι κάνω. Ήταν ιδιαίτερα υπομονε-
τικός κι έτσι του είπα πως περιμένω το τρένο για το σπίτι,
ένα τρένο το οποίο είναι πολύ νέος και δειλός για να πάρει
ο ίδιος.
26/07/2015

Το τρένο ήρθε! Αντίο, ημερολόγιο. Αντίο, άσπλαχνε
κόσμε. 

Με αυτά τα λόγια το ημερολόγιο έκλεινε. Δεν ήξερα τι
να πω, τι να σκεφτώ. Έβαλα το ημερολόγιο στον σάκο μου
και ήμουν έτοιμος να σηκωθώ όταν το είδα. Ξανακάθισα
στη θέση μου παραπατώντας. Κοίταξα γύρω μου να δω αν
κάποιος άλλος έβλεπε αυτό που έβλεπα εγώ. Κανείς, αν και
πολλοί κοιτούσαν προς τη μεριά που βρισκόντουσαν οι
ράγες. Το άθλιο, φθαρμένο, καφέ παλτό ριγμένο στις ράγες,
τσαλαπατημένο από τα τραίνα που πέρασαν από πάνω του,
ήταν εκεί. Αμέσως κατάλαβα τι εννοούσε: ο ηλικιωμένος
άντρας πήγε επιτέλους σπίτι. Πήγε στον παράδεισο να συ-
ναντήσει τη γυναίκα του ξανά. Αδιαφορώντας για τις φωνές
των ανθρώπων που με έβλεπαν να κατεβαίνω στις ράγες,
έσκυψα και πήρα στα χέρια μου το παλτό.

Και τότε όλοι κατάλαβαν τι είχε συμβεί. Κατάλαβαν τι
είχε συμβεί στον ηλικιωμένο άντρα και στον σταθμό τους.
Μπροστά στα έκπληκτα μάτια των παρευρισκομένων, το
σώμα του ηλικιωμένου άνδρα σχηματίστηκε ξανά. Ένοιωσα
το βάρος του άψυχου σώματος στα χέρια μου. Κοιτούσα με
τα μάτια διάπλατα ανοιχτά αυτό που αν δεν ζούσα ο ίδιος,
δεν θα πίστευα ποτέ κανέναν ότι θα μπορούσε να συμβεί.
Χωρίς να το σκεφτώ έτρεξα επιτόπου στο πιο κοντινό νε-
κροταφείο. Εκεί συνάντησα τον υπεύθυνο και τον ρώτησα
αν γνώριζε κάποια Ελισάβετ Μακρή. Μου απάντησε αμέσως,
χωρίς να σκεφτεί, πως ήταν θαμμένη εδώ δύο χρόνια τώρα.

τοβιβλίο.net

192



Τον ρώτησα πώς και την θυμόταν τόσο καλά. 
«Είναι η ιστορία που υπάρχει πίσω από αυτήν και την

κάνει αξέχαστη», μου απάντησε απαλά. 
Το βλέμμα μου τον έκανε να καταλάβει ότι ήθελα να

μάθω περισσότερα.
«Όταν εκείνη πέθανε, ο άντρας της ζήτησε ένα διπλό

τάφο για εκείνη και τον ίδιο. Σε τέτοιες περιπτώσεις, όμως,
κατασκευάζεται μόνο η μισή πλευρά. Ο ίδιος όμως ζήτησε
να κατασκευαστεί επιτόπου όλος. Εσύ όμως γιατί με ρωτάς;
Είσαι συγγενής;».

«Όχι, ήρθα για να φέρω το σώμα του», απάντησα με
όσο ψυχραιμία μου είχε απομείνει. 

Η σιωπή γέμισε απ’ άκρη σ’ άκρη τον χώρο. Και ύστερα
από λίγο ο υπεύθυνος απευθύνθηκε ξανά σε εμένα γεμάτος
αμηχανία: «Ε, ναι, μας είχε αναφέρει την πιθανότητα ότι
ίσως κάποιος έφερνε απλά το σώμα του. Πού είναι;»

Το σώμα του ηλικιωμένου άντρα θάφτηκε εκεί και το
ημερολόγιό του στον κήπο μου. Πάνω του κάθε μέρα ανθίζει
ένα λουλούδι, το οποίο ο ίδιος πηγαίνω κάθε φορά στον
τάφο του. Η θύμησή του πρέπει να διατηρηθεί ζωντανή και
ορκίζομαι να την διατηρήσω για όσο είμαι ζωντανός. 

Ο σταθμός ξέχασε τον ηλικιωμένο άνδρα και συνέχισε
στους ρυθμούς του σαν να μην είχε συμβεί ποτέ τίποτα.

Ρούλα Κόζη

τρενογραφίες

193



Τρενογραφίες

Ράγες σε παράταξη χαράζουν μια διαδρομή
Για πού ξεκινήσαμε και για πού τραβάμε
Καθυστέρηση μισάωρη, λόγω κατολίσθησης
Εμπόδια στο δρόμο ξανά
Μα οι ράγες εκεί, 
τόσα χρόνια αντέχουν 
τόσα δρομολόγια, 
τόσες ρόδες να κυλούν
πόσες ιστορίες μπορούσαν να πουν,
γιατί η ζωή έτσι κι αλλιώς είναι ένα ταξίδι
ή μήπως πολλά (;)
που τρέχουν παράλληλα σαν τις ράγες
αν συναντηθούν, λάθος κατασκευή!
Γι’ αυτό το παρελθόν με το παρόν δεν συναντιέται
Γι’ αυτό οι περισσότεροι νιώθουν να κυβερνιούνται 

από δύο ζωές
Γι’ αυτό η ζωή που ζούμε και αυτή που θα θέλαμε 

διαφέρουν
Δεν έχω μόνο δυο ζωές, οι ράγες έχουν διασταυρώσεις!
Δεν είναι μονόδρομος
Δεν υπάρχει μόνο ένα τρένο
Δεν βρίσκεται σε κάθε τρένο ένας επιβάτης
Σε κάθε σταθμό υπάρχει και άλλος εν αναμονή
Πώς μπορείς να αποφύγεις τη διαδρομή,
την επιλογή της διασταύρωσης,
την επιλογή του τρένου, 
το τρένο το ίδιο;

194



Ακόμα και το ποιος θα φανεί ξαφνικά στον σταθμό;
Η ζωή σταθμάρχης, οδηγός και μηχανικός
κινεί τα νήματα, 
μαριονέτες εμείς στο κάλεσμά της

Κατερίνα Τσικουράκη

τρενογραφίες

195



Αυτοβιογραφία

ΑΚΟΥ ΜΕ

Με λένε Ωτομοτρίς*. Το άρθρο μπροστά από τοόνομά μου, μπερδεμένο. Κάποιοι με είχαν θηλυκόπου περνούσε γύρω στις τρεις και αυτό μου άρεσε
πολύ. Κάποιοι σαν ουδέτερο με ήξεραν και κάποιοι άλλοι
δε με γνώρισαν ποτέ.

Ένα ταξίδι ήταν η ζωή μου, που δε διάλεξα εγώ την πο-
ρεία του. Παρ’ όλα αυτά, πάντα συνεπής έτρεχα να φτάσω
σε προκαθορισμένους σταθμούς, αφήνοντας τον χρόνο να
με βιάζει. Καμάρωνα που ήμουν διαφορετική από τα άλλα
τρένα. Που ήμουν η μόνη εγώ, που μπορούσα να ταξιδεύω
και με αντίθετη πορεία. Έτσι άφηνα τον χρόνο να κυλά
χωρίς να σκέφτομαι. Όταν όμως πέρασε η μπογιά μου, μου
έκοψαν εισιτήριο χωρίς επιστροφή και κατέβηκα στην τε-
λευταία στάση μονάχη. Από τότε στέκω εδώ, έξω από τη
βουή της πόλης, μέσα σε μια αποθήκη γεμάτη με παλιοσίδερα,
δίχως ούτε ένα παράθυρο να αφήνει λίγο φως να μπει.
Σαπίζω στη σιωπή και στο σκοτάδι. Κανείς δε με θυμάται.
Στάζει παράπονο το παγωμένο δάκρυ, στο θολωμένο τζάμι
μου. Πού είσαι, ζωή μου, που δε σε άγγιξα; Πού είσαι, ζωή
μου, που δε σε φίλησα;

Κάποτε ζητούσα, πόσο πολύ το ζητούσα, να ξαποστάσει
το κορμί μου, να μάθω να μιλώ και όχι μόνο να σφυρίζω, να
βγάζω την αγάπη μου και όχι μόνο τον ατμό μου. Πέρασε
πολύς καιρός από τότε και θέλει τώρα πολύ κόπο και
κουράγιο για να ξεσυνηθιστεί το συνηθισμένο ασυνήθιστο.
Είναι όμως αργά για μένα, δε μου μένει πολύς χρόνος. Το

196



χνώτο μου βρωμάει σκουριά και η σάρκα μου ξεφτάει. Γύρω
μου είναι όλα πεθαμένα. Θέλω να βγω στο φως, μακριά
από αυτήν την ατέλειωτη νύχτα που μολύνει την καρδιά
μου, μα η σάπια σάρκα μου δεν υπακούει. Πριν προλάβω
να πνιγώ στο βάθος της σιωπής μου, θέλω να ακουστώ
τώρα που έμαθα να μιλώ.

Γι’ αυτό άκου με που φωνάζω στη ζωή μου πίσω να
γυρίσει. Δες με, που κλαίω μπροστά της γονυπετής μήπως
και μου δώσει συγχώρεση. Δεν είναι άδικη που πίσω δε
γυρίζει, εγώ δεν έκανα όσα της είχα υποσχεθεί.

Γι’ αυτό άκου με.  Όσο όμορφα στολισμένη και αν σου
δώσουν προκαθορισμένη πορεία, μη δεχθείς. Τη ζωή σου
πάνω σε ράγες να βάλεις, μη ξεγελαστείς. Στον φόβο μη
κρατάς το εγώ, δε θα μπορέσει να βρει το εμείς.

Άκου! Η ώρα είναι τρεις, περνά το Ωτομοτρίς.
Κατερίνα Λαζίδου

* Ωτομοτρίς: τρένο με ενσωματωμένη μηχανή στην αρχή και στο τέλος
(για αντίθετη πορεία).

τρενογραφίες

197



Τρενογραφίες

Η ζωή εκύλησε
Πέρασε σα ρυάκι
Μα το τρένο διάβηκε
Της στράτας το δρομάκι.

Χαρακιές εγίνηκαν
Στιγματίσανε στο διάβα
Των τροχών της άμαξας
Όπου περνάει το γράμμα

Της αδιάψευστης ροπής
Του ανέσπερου φωτός της
Σκιερού λαγωνικού
Θωρούσε ως εχθρός της

Μυρωδιές και ευοσμές
Ευφράνθηκαν στο δείλι
Του αποχωρισμού αυτού
Λιγοστέψαν το φυτίλι

Μιας έννομης κραυγής
Ταξίδι εκεί εκάμαν
Τα ζόρια και τα βάσανα
Στον σταθμό τους αποκάμαν

Απ’ τα περάσματα αυτά
Τα τούνελ τις διόδους
Ανέπαφα εμείνανε
Δε βρήκαν διεξόδους

198



Αποθυμιές εστήσανε
Εκεί πέρα καρτέρι
Αναστεναγμοί εκράτησαν
Πιασμένοι χέρι χέρι

Μα το ρολόι σα θα δεις
Απόφαση θα πάρεις
Πως ήρθε κάλλιο η στιγμή
Αυτή για να τρατάρεις

Στον πόνο με τον μισεμό
Στο δάκρυ και το κλάμα
Την ώρα του αποχωρισμού
Δεν εκινείται πράμα

Ανάσες επαγώνουνε
Παραστήματα εμαρμαρώνουν
Το είναι τους το μέσα τους
Εκεί αυτό δηλώνουν

Φεύγει κι ο μισεμός
Καρδιές απού χωρίζουν
Ένα σταθμό τσ' αγάπης τους
Στον χωρισμό γνωρίζουν

Με πόνο μέσα στην καρδιά
Και βάσανα στα στήθια
Αιμορραγούνε οι πληγές
Που ανοίξανε στ' αλήθεια

Να ζούνε να ελπίζουνε
Στον γυρισμό μιας μέρας
Να σμίξουν πάλι οι καρδιές
Πριν να επέλθει το γέρας

τρενογραφίες

199



Στον γυρισμό η μια καρδιά
Να καρτερεί την άλλη
Σ ένα παγκάκι του σταθμού
Ευθύς για να προβάλλει

Η δική της η καρδιά
Όπου χρόνια αυτή προσμένει
Το άλλο της το μισό
Με αγωνία αναμένει

Κοιτάζει τα τρένα που έρχονται
Κόσμος κι αν κατεβαίνει
Με αγωνία περισσή
Το ταίρι της προσμένει

Την ώρα που θα κατεβεί
Ο κόσμος και πατήσει
Στεριά βλέμματα ψάχνει να βρει
Τη λατρευτή αγάπη της να ποθήσει.

Άννα Ζανιδάκη

τοβιβλίο.net

200



Τα φτερά

Είκοσι ολόκληρα χρόνια την περίμενε αυτή τη στιγμή.Ούτε στα πιο τρελά της όνειρα, ούτε στα πιο τολμηράταξίδια της φαντασίας της, δεν είχε το σενάριό τους
αυτή την έκβαση. Είκοσι ολόκληρα χρόνια είχαν περάσει
από τότε που η ίδια επέλεξε να τους εγκαταλείψει για να
τρέξει πίσω από έναν άντρα, από έναν έρωτα που δεν άξιζε!
Ξόδεψε είκοσι χρόνια, πλήγωσε τόσους ανθρώπους ανα-
λώνοντας τα συναισθήματα όλων, ακόμη και τα δικά της,
για κάτι που δεν άξιζε!

Φαινομενικά, εκτός από τη χλωμάδα του νεκρού, που
είχε το πρόσωπό της, δεν έδειχνε κάτι άλλο επάνω της, για
το πώς η ίδια κατέγραφε, βίωνε, το μεγαλείο της στιγμής
τους! Το μεγαλείο αυτής της συνάντησης!

Μόνο εσωτερικά, εκεί που δεν έφτανε το φως, εκεί που
δεν έκοβαν το σκοτάδι οι φωτεινές λεπίδες του ήλιου και το
μάτι του ανθρώπου δεν έβρισκε μια μικρή χαραμάδα να
χωθεί. Μόνο εκεί ένιωθε ένα αδιόρατο τρέμουλο, που από
λεπτό σε λεπτό μεγάλωνε, γίνονταν σεισμός και απειλούσε
να συνταράξει το κορμί της.

Πήρε μια βαθιά ανάσα ψάχνοντας μέσα της να βρει τη
δύναμη που της έλειπε. Έπρεπε να βρει αυτή τη δύναμη και
να κάνει κουράγιο. Δεν ήθελε να πάθει κάτι τώρα και να
τρομάξει το παιδί. Κάπου κάπου, όταν εκείνος δεν την
κοίταζε, ξέκλεβε δειλά την εικόνα του και κλείνοντας τα
βλέφαρά της δυνατά, προσπαθούσε να την αποτυπώσει
και να τη φυλάξει για πάντα στο μυαλό της!

Τι όμορφος που ήταν, να υπήρχε άραγε ομορφότερος

201



γιος από τον δικό της σ’ όλο τον κόσμο; Κάποια στιγμή σκέ-
φτηκε πως έπρεπε να του μιλήσει, για να τον προσεγγίσει.
Πώς μπορούσε όμως να γίνει αυτό; Πού να έψαχνε και να
έβρισκε λέξεις που θα μείωναν την απόσταση τόσων χρόνων;
Πού να έβρισκε λέξεις που να έδειχναν όλα όσα ένιωθε, όλα
όσα έζησε μακριά του; Πού να έβρισκε λέξεις που να
έπαιρναν από τα χείλη του όσο πιο ανώδυνα γινόταν, τη συ-
χώρεση που τόσο έψαχνε και το κυριότερο, με ποιες λέξεις
να μπορούσε να ειπωθεί το δικό της μεγάλο συγγνώμη; Να
υπήρχαν άραγε κατάλληλα λεξικά ή site στο goοgle που να
κατέγραφαν, που να αναφερόταν σ’ αυτές τις λέξεις;

Κάποια στιγμή το αυτοκίνητό του έφτασε στον προορισμό
του. Είχανε κάνει μία πορεία είκοσι λεπτών, αλλά δεν είχαν
ανταλλάξει ούτε μια κουβέντα μεταξύ τους. Ίσως όμως και
να ήταν καλύτερα έτσι, ίσως τώρα που έφτασαν επιτέλους
στον προορισμό τους, να ήταν πιο εύκολο να βρουν τις
λέξεις που έψαχναν.

Πάρκαρε το αυτοκίνητο στον χαλικόδρομο δίπλα από
τα κίτρινα, πέτρινα σπίτια με τα μπορντό παραθυρόφυλλα,
του παλιού σταθμού. Την είχε φέρει σε ένα σιδηροδρομικό
σταθμό. Έναν από τους παλαιότερους σταθμούς της Ελλάδας.
Έναν μεγάλο κόμβο, που άλλοτε συνέδεε τη χώρα με την
Κωνσταντινούπολη και που δέσποζε τώρα πια, επιδεικνύοντας
τραγικά τα σημάδια της εγκατάλειψής του!

Ο τόπος που διάλεξε ο γιος της, έμοιαζε πολύ με τη ζωή
της. Η αίσθηση της ερημιάς που έβγαζε τόσο τραγικά, τόσο
μοναδικά η εικόνα του, ήταν όμοια με τη δική της. Η μόνη
τους διαφορά, ανάμεσα σε κείνη και τα ερειπωμένα κτήρια
του σταθμού, ήταν ότι την πορεία του σταθμού την καθόριζαν
άλλοι, ενώ τη δική της η ίδια.

Κατέβηκαν. Πέρασαν τον χαλικόδρομο και στάθηκαν
δίπλα στο γαλάζιο ξύλινο σταθμαρχείο για να θαυμάσουν
τα ξεφτισμένα σημάδια της παλιάς του αίγλης. Δεν είχαν πει

τοβιβλίο.net

202



κουβέντα ακόμη...
Η Μυρσίνη ένιωθε τα δίχτυα αυτής της σιωπής, που έ-

μπαινε όλο και πιο πολύ ανάμεσά τους, να κλείνει όσα μο-
νοπάτια έμεναν ακόμη ανοιχτά, που θα τους έφερναν πιο
κοντά... Αισθανόταν αυτή τη σιωπή που μεγάλωνε στιγμή
τη στιγμή, να μπαίνει ανάμεσά τους και να γίνεται ένα τείχος
μεγαλύτερο ακόμη κι από εκείνου που χώρισε κάποτε τις
δυο Γερμανίες. Έπρεπε να μιλήσουν! 

Κι αφού δεν μιλούσε εκείνος, θα έκανε η ίδια την αρχή.
Εκείνη. Εκείνη που όφειλε!

«Όμορφα είναι», του είπε. «Έχω χρόνια να έρθω εδώ...
την τελευταία φορά που είχα έρθει, ήταν, ήμουν με τον
πατέρα σου!»

Ο Γιώργος γύρισε και την κοίταξε στα μάτια...
«Τον αγάπησες ποτέ, έστω και λίγο;» ρώτησε λίγο

απότομα, θα ήταν που η ερώτηση αυτή του έκαιγε τα χείλη
χρόνια τώρα και δεν άντεχε να την κρατήσει περισσότερο.

Τα μάτια της γέμισαν δάκρυα... 
«Τον αγάπησα πολύ! Η φωνή της έτρεμε σαν κλαράκι

στον αέρα. «Αν τα βάλω όλα με τη σειρά, στη ζυγαριά της
ζωής μου που να ζυγίζει την αγάπη, ο πατέρας σου είναι ο
πρώτος άνθρωπος, μετά τα παιδιά μου, που αγάπησα τόσο!»

«Τότε πώς; Τότε γιατί;» 
«Τότε πώς και γιατί τον άφησα; Δεν ξέρω να σου πω, δεν

μπορώ να σου απαντήσω!» Τα δάκρυα της πλέον αφού
είχαν μουσκέψει τελείως το κουρασμένο της πρόσωπο,
είχαν πάρει τον δρόμο τους για πιο κάτω κι έβρεχαν τον
λαιμό της. «Δεν ξέρω. Χρόνια τώρα, ψάχνω να βρω τα διότι,
σ’ αυτά τα γιατί. Χρόνια τώρα ψάχνω απεγνωσμένα για να
έχω εύκαιρες τις απαντήσεις στις ερωτήσεις σου.» 

«Δεν ξέρω...» επανέλαβε για τρίτη φορά. «Ίσως να είναι,
πως αν δεν υπήρχαν αυτά τα λάθη που κάνουμε όλοι κάποιες
φορές στη ζωή μας παιδί μου, ίσως να μην γνωρίζαμε και

τρενογραφίες

203



να μην ανταμώναμε ποτέ το σωστό».
«Θέλεις να πεις ότι από ένα λάθος σου μας εγκατέλειψες;

Έχεις αναρωτηθεί ποτέ σε τι ακριβώς φταίξαμε εμείς; Και
γιατί θα έπρεπε να πληρώσουμε τόσο; Και τι μου λες τώρα,
ότι πονέσαμε όσο πονέσαμε για ν’ ανταμώσεις και να
γνωρίσεις εσύ κάποτε το σωστό;»

Έκλαιγε... Έκλαιγαν κι οι δύο! Κοιταζόντουσαν όσο μπο-
ρούσαν να κοιτάξουν και να δουν ανάμεσα από τα δάκρυά
τους κι έκλαιγαν δυνατά, με λυγμούς! Αν τους έβλεπε κάποιος
εκείνη τη στιγμή, αν μπορούσε με έναν τρόπο μαγικό, να
καταγράψει με τον φακό του την εικόνα και τα συναισθήματά
τους, δεν θα άντεχε και στο τέλος, σίγουρα θα έσπαγε και
θα έκλαιγε και κείνος. Θα μου πεις, γίνεται να καταγραφούν
τέτοιες στιγμές; Γίνεται μια εικόνα να καταγράψει και να χω-
ρέσει, τον όγκο των συναισθημάτων μιας τέτοιας στιγμής; 

Κάποια στιγμή η γυναίκα δεν άντεξε άλλο να παίζει τον
πρωταγωνιστικό ρόλο της αρχαίας τραγωδίας, που είχε επι-
λεγεί από τη ζωή της να παίξει, κι έψαξε με τα μάτια της τό-
πο για ν’ ακουμπήσει το βάρος του κορμιού και του ρόλου
της. Τα πόδια της όμως δεν άντεχαν να την ακολουθήσουν
πάνω από δύο βήματα, οπότε μην μπορώντας να κάνει
αλλιώς, έκατσε εκεί, κατάχαμα, πάνω στις σκουριασμένες
ράγες των τραίνων.

Ήθελε να φωνάξει συγγνώμη. Να βρει τη δύναμη και ν’
ακουστεί αυτή η συγγνώμη της ως τα πέρατα του κόσμου.
Ή αλλιώς, ας έσβηνε τώρα, ας χανόταν ετούτη τη στιγμή,
σαν να μην είχε υπάρξει ποτέ. Ας χανόταν όπως τα αστέρια
που πέφτουν και καίγονται στην ατμόσφαιρα πριν ακόμη
φτάσουν στη γη. Ας καιγόταν κι ας χανόταν κι εκείνη όπως
τ’ αστέρια, πριν ο γιος της αναγκαστεί να μην τη συγχωρέ-
σει!

Ήτανε λάθος η επιστροφή της, δεν έπρεπε να φέρει το
παιδί της σ’ αυτή τη θέση. Έφτανε όσο κακό του είχε κάνει

τοβιβλίο.net

204



τότε. Τον ένιωσε που ήρθε και κάθισε δίπλα της. Γύρισε και
τον κοίταξε, φορούσε ένα σκούρο μπλε κουστούμι κι ένα
λευκό πουκάμισο. Τα μάτια του, υπέροχα μπλε σαν της
βαθιάς θάλασσας που μέσα της έπλεε εκείνη τη στιγμή, μο-
ναχικός ναυαγός η εικόνα της. Και τα μαλλιά του σαν κύματα,
που είχανε φυλακίσει μέσα τους όλες τις αχτίδες του περα-
σμένου καλοκαιριού, έπεφταν ανέμελα πλαισιώνοντας το
πρόσωπό του.

Έκλεισε τα μάτια της κι έμεινε για λίγο έτσι, μαγεμένη
απ’ την εικόνα του, μαγεμένη από τη στιγμή. Ας γινόταν κάτι
ξαφνικά κι όταν ξανάνοιγε τα μάτια της, να έσβηνε το πα-
ρελθόν κι ο πόνος που κουβαλούσε μαζί του, να έσβηνε και
το μέλλον, οι ελπίδες και οι προσδοκίες που δεν έφερε κι ας
έμεναν έτσι, εδώ, χωρίς παρελθόν...δίχως μέλλον! Εδώ, στο
παρόν και το τώρα!

Με το άνοιγμα των ματιών της οι ματιές τους διασταυ-
ρώθηκαν. Την κοίταζε κι εκείνος, άραγε να μπορούσε να δει
και να μετρήσει, ανάμεσα από τις ρυτίδες της και τα γκριζα-
ρισμένα της μαλλιά, άραγε να μπορούσε να αναγνωρίσει
μέσα τους τον πόνο της και τις χιλιάδες συγγνώμες που του
φώναζαν;

Άπλωσε το χέρι του κι έβαλε μέσα στη χούφτα του το
δικό της. Το έσφιξε απαλά μες την παλάμη του, σαν να ήταν
το πιο εύθραυστο αντικείμενο του κόσμου και το κράτησε
έτσι κοιτώντας απέναντι του το μισογκρεμισμένο μηχανο-
στάσιο και τα σκουριασμένα, τα πληγωμένα απ’ τον χρόνο
βαγόνια του. Το φως του ήλιου που έμπαινε εκείνη τη στιγμή
από τα τεράστια σπασμένα παράθυρα του εγκαταλειμμένου
μηχανοστασίου, τον έλουζε ολόκληρο δημιουργώντας μια
εικόνα σχεδόν απόκοσμη. Γεμάτη από φαντάσματα αλλοτινής
ζωής, που άντεχαν στον χρόνο, μένοντας εκεί, όρθια ακόμη,
για να θυμίζουν στους ελάχιστους θαυμαστές του χαμένου
ονείρου, ότι κάποτε υπήρξε... 

τρενογραφίες

205



Την κοίταξε... η Μυρσίνη έτρεμε.
«Κρυώνεις, θέλεις να φύγουμε;» ρώτησε.
«Όχι...» του έγνεψε με τα μάτια της εκείνη... Έτρεμε, πο-

νούσε το σώμα της, η ψυχή της όμως όχι. Το όχι της είχε ει-
πωθεί πολύ σωστά από τα μάτια της! Όχι, δεν ήθελε να φύ-
γουν...

«Ήθελα μόνο να σου πω... Ήθελα να σου ζητήσω συγγν...».
Το δάχτυλό του που μπήκε σαν φράχτης ακουμπώντας α-
παλά πάνω στα χείλη της, ήταν για να τα κάνει να σταματήσουν
να μιλούν.

«Πριν φύγει, μου είχε ζητήσει να σε βρω», της είπε, παίρ-
νοντας πίσω το δάχτυλό του μαζί με τη ματιά του, που έ-
τρεξε σαν τρομαγμένο παιδί, να κρυφτεί στο απέναντι μη-
χανοστάσιο. «Ο πατέρας... πριν φύγει, μου είχε ζητήσει, να
σε βρω και να σε συγχωρήσω...» συνέχισε με το βλέμμα του
ακόμη κρυμμένο στην ίδια θέση. Κι ύστερα απότομα σαν
να ξεκόλλησαν τα μάτια του απ’ τον αόρατο μαγνήτη που
τόση ώρα τα μαγνήτιζε, σαν να βρήκε το θάρρος που του
έλειπε το φοβισμένο παιδί, γύρισε και την κοίταξε καθαρά
στα μάτια. 

«Είναι ώρα, νομίζω ότι πρέπει να πηγαίνουμε, θα μας
περιμένουν... και θ’ ανησυχούν...»

Ήταν ώρα λοιπόν... ήταν ώρα για ποιον;
Σηκώθηκε και τον ακολούθησε, κοιτώντας θλιμμένα τον

ρημαγμένο σταθμό, που άφηναν πίσω τους. Μπήκε στο αυ-
τοκίνητο και κάθισε δίπλα του. Τα φτερά που είχε βγάλει
στους ώμους της πριν λίγο, την ώρα που ο γιος της τής κρα-
τούσε το χέρι τρυφερά μέσα στο δικό του, είχαν ξεκολλήσει
από την πλάτη της και πέφτοντας κάτω στη γη είχανε γίνει
κομμάτια. 

Γιατί τα φτερά όταν τα φοράμε, δεν πρέπει να πατάμε
σταθερά πάνω στο χώμα, ούτε να κοιτάμε τον κόσμο γύρω
μας με τα μάτια. Πρέπει να αγγίζουμε τη γη με τις μύτες των

τοβιβλίο.net

206



ποδιών μας και να βλέπουμε τον κόσμο με την ψυχή μας. Κι
αν δεν μπορούμε να τα κάνουμε όλα αυτά, αν δεν έχουμε
τη δυνατότητα να στέκουμε στα ακροδάχτυλα ή λείπουν τα
μάτια από την ψυχή μας, τότε πρέπει το χέρι μας να κρατά
πάντα μέσα του, ένα άλλο χέρι, σαν αυτό του Γιώργου... Του
Γιώργου της.

Σοφία Ντούπη

τρενογραφίες

207



τοβιβλίο.net

συμμετέχουν με διηγήματα & ποιήματα:

Erina Espiritu | Teuta Sadiku | Φώφη Walter-Κυρλίδου
Θωμάς Αγραφιώτης | Φανή Αθανασιάδου | Μαρία Αθηναίου

Βάσω Αποστολοπούλου | Νίκος Βάρδακας | Μάριος Βασιλόπουλος
Σταματία Βλάγκα | Κατίνα Βλάχου | Χριστίνα Γαλιάνδρα

Άννα Γεωργαλή | Δέσποινα Γκουτζολίκα | Καλλιόπη Δημητροπούλου
Βασιλική Δραγούνη | Αντώνης Ευθυμίου | Άννα Μαρία Ζαγοριανού

Άννα Ζανιδάκη | Γιάννης Ζουμπιάδης | Βασιλική Ζωγραφούδη
Κώστας Θερμογιάννης | Μαρία Θωμάδη | Χρυσάνθη Ιακώβου
Τηλέμαχος Ιγγλέσης | Ελένη Ιωαννάτου | Γιάννης Καλαϊτζάκης

Παναγιώτα Καραγιαννίδη | Δημήτρης Χρ. Κεσανλής | Ρούλα Κόζη
Ελπίδα Κορώνα | Αλέξανδρος Κουτρούλης

Ντέμης Κωνσταντινίδης | Κατερίνα Λαζίδου | Παντελής Λιάκας
Σπύρος Μακρυγιάννης | Άγγελος Μανουσόπουλος

Βασίλης Μαντικός | Φοίβος Μανωλούδης | Αθηνά Μαραβέγια
Ειρηναίος Μαράκης | Πέρσα Μαραμαρινού | Μαίρη Μαργαρίτη

Γιώτα Μάρκου | Σοφία Μαρωνίδη | Γιώργος Μπίζας
Δημήτρης Μποσκαΐνος | Χρήστος Μωραΐτης | Δέσποινα Ντάση
Σοφία Ντούπη | Μαριάνθη Παπάδη | Αντώνης Θ. Παπαδόπουλος

Θεοχάρης Παπαδόπουλος | Στρατής Παρέλης | Μαριάνθη Πλειώνη
Λία Ράμου | Άννα Ρουμελιώτη | Έλλη Σαμαλίδου | Σοφία Σκλείδα

Νίκος Σκούφος | Χριστίνα Σουλελέ | Ρία Σπανού
Παναγιώτης Στανίτσας | Μάχη Τζουγανάκη | Δημήτρης Τούλιος
Πάνος Τουρλής | Ρούλα Τριανταφύλλου | Χρήστος Τσαγκάρης

Σωκράτης Τσελεγκαρίδης | Βαγγέλης Τσερεμέγκλης
Κατερίνα Τσικουράκη | Δήμος Χλωπτσιούδης | Λυδία Ψαραδέλλη

στη δράση συμμετείχαν με εικαστικά & φωτογραφίες:

Ιωάννης Βασιλείου | Μαρία Αθηναίου | Μελίνα Αλεξάνδρου
Φώτης Γαλανόπουλος | Αντώνης Ευθυμίου | Γιάννης Καλαϊτζάκης

Ιώαννης Ξύδης | Δημήτρης Τούλιος | Ρία Χανιώτη



ΤΟ ΣΥΛΛΟΓΙΚΟ ΕΡΓΟ “ΤΡΕΝΟΓΡΑΦΙΕΣ”
ΥΛΟΠΟΙΗΘΗΚΕ ΜΕΣΑ ΑΠΟ ΔΡΑΣΗ ΤΟΥ
ΙΣΤΟΤΟΠΟΥ  “ΤOΒΙΒΛΙΟ.NEt”  ΚΑΙ  ΤΟΥ
ΚΩΣΤΑ ΘΕΡΜΟΓΙΑΝΝΗ, ΣΧΟΙΧΕΙΟΘΕΤΗ
ΘΗΚΕ ΑΠΟ ΤΟΝ ΔΗΜΟ ΧΛΩΠΤΣΙΟΥΔΗ,
ΤΗΝ ΕΠΙΜΕΛΕΙΑ ΚΑΙ ΔΙΑΧΕΙΡΙΣΗ ΥΛΙΚΟΥ
ΕΚΑΝΕ Η ΜΑΧΗ ΤΖΟΥΓΑΝΑΚΗ ΓΙΑ ΛΟΓΑ
ΡΙΑΣΜΟ ΤΩΝ ΕΚΔΟΣΕΩΝ ΤΟΒΙΒΛΙΟ.

Ο ΠΙΝΑΚΑΣ ΤΟΥ ΕΞΩΦΥΛΛΟΥ ΕΙΝΑΙ
ΣΥΜΜΕΤΟΧΗ ΣΤΗ ΔΡΑΣΗ ΤΟΥ ΣΤΗ ΔΡΑ
ΣΗ ΤΟΥ ΦΩΤΗ ΓΑΛΑΝΟΠΟΥΛΟΥ.

ΤΗΝ ΕΚΔΟΣΗ ΕΠΙΜΕΛΗΘΗΚΕ 
Ο ΔΗΜΟΣ ΧΛΩΠΤΣΙΟΥΔΗΣ

ISBN: 978-618-82415-1-0







Μία πλούσια ανθολογία διηγημάτων και ποιημάτων.
Ιστορίες σε τρένα και βαγόνια, ταξίδια που έγιναν και
όνειρα που εγκλωβίστηκαν στις αποβάθρες ή τους ε-
γκατελειμένους σιδηροδρομικούς σταθμούς.

80 λογοτέχνες και εικαστικοί δημιουργούν με κέντρο
έμπνευσης το αγαπημένο ρομαντικό μέσο μεταφοράς,
με πυρήνα το ξεχασμένο από πολλούς μέσα στην επο-
χή της ταχύτητας και του αυτοκινήτου- τρένο που έ-
παιξε τόσο σημαντικό ρόλο στην ανθρώπινη ιστορία. 




