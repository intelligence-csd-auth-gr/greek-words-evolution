





































��� ���� ��� ���������


ISBN: 978-960-93-5035-8



2



3

Ανήσυχος πολιτικά και κοινωνικά
δραστηριοποιείται ως ενεργός πολίτης

στα κοινωνικά κινήματα 
της Δυτικής Θεσσαλονίκης.

Διατηρεί το κοινωνικής
και πολιτικής κατεύθυνσης ιστολόγιο

ο δείμος του πολίτη 

Έχει συγγράψει ιστορικές και κοινωνικές μελέτες
και άρθρα του έχουν δημοσιευθεί στα Ενθέματα της

Κυριακάτικης Αυγής, στο tvxs.gr,
το protagon.gr το eklogika.gr κ.α.

Έχουν εκδοθεί το πολιτικό δοκίμιο
«η δημαγωγία της δημοκρατίας» (2009)

και η μελέτη «Τοπική Αυτοδιοίκηση, προοπτικές
ανάπτυξης των τοπικών κοινωνιών» (2011).

Ο Δήμος Χλωπτσιούδης
σπούδασε Ιστορία

και εργάζεται ως φιλόλογος.

Ανήσυχος πολιτικά
και κοινωνικά

δραστηριοποιείται
ως ενεργός πολίτης

στα κοινωνικά κινήματα  της Δυτικής Θεσσαλονίκης.



Χλωπτσιούδης Δήμος
7 δοκίμια

ISBN: 978-960-93-5035-8
© Χλωπτσιούδης Δήμος
Θεσσαλονίκη, 2013

Το εξώφυλλο και τη σελιδοποίηση επιμελήθηκε
ο Δήμος Χλωπτσιούδης

e-mail:chldimos@gmail.com
url: http://chldimos.blogspot.com

[Αναφορά προέλευσης
Μη Εμπορική Χρήση
Παρόμοια Διανομή]

Η συλλογή δοκιμίων στη χώρα των κανιβάλων διανέμεται
ελεύθερα στο διαδίκτυο με άδεια Creative Commons. Η
αναφορά του ονόματος του συγγραφέα είναι υποχρεω-
τική και το έργο διατίθεται μόνο για μη εμπορική χρήση. 
Επιτρέπεται ελεύθερα η χρήση αποσασμάτων ως βι-

βλιογραφική αναφορά και η αποσπασματική παρου-
σίαση του έργου με την προϋπόθεση αναφοράς προ-
έλευσης και δημιουργού.

7 δοκίμια

4



Περιεχόμενα

5

Η άγνοια οδηγεί στο φόβο και τη
μισαλλοδοξία 7
Από την ηθική στην ελευθερία 39
Ιστορία: νέες εποχές, νέα ερωτήματα, νέες
αναζητήσεις 51
Ο λαϊκισμός υποβαθμίζει τον πολίτη σε
υπήκοο και καταναλωτή 77
Ανθρωπισμός, ο μετανεωτερικός
ατομισμός φθείρει τις ουμανιστικές αξίες 95
Πολυπολιτισμικότητα & ξενοφοβία,
διαφορετικότητα & νεορατσισμός 113
Αίας, ένα δοκίμιο γα τη ρουτίνα 127



7 δοκίμια

6



Η άγνοια οδηγεί στο φόβο

και τη μισαλλοδοξία

Όπως φαίνεται από καθημερινή εμπειρική παρατή-
ρηση γύρω μας, το μεγάλο στοίχημα της εποχής μας δεν
είναι η τεχνολογική κι η επιστημονική πρόοδος, αλλά
επί της ουσίας η μεταφορά των επιστημονικών κατα-
κτήσεων στα λαϊκά στρώματα. Πρόκειται για μία ση-
μαντική άγνοια επί των κατακτήσεων στο χώρο της επι-
στήμης κατά τις τελευταίες δεκαετίες που συχνά οδηγεί
στη μισαλλοδοξία και την οπισθοδρόμηση, σε λάθη εκτί-
μησης και παρερμηνείες. Η άγνοια αυτή όμως λειτουργεί
ως ανασταλτικός παράγοντας στην κοινωνική ανά-
πτυξη, εμποδίζει ως τροχοπέδη την εξέλιξη της εθνικής
κοινότητας.

Η άγνοια οδηγεί στη μισαλλοδοξία και το φόβο και
ο φόβος πάντα ξεκινάει από την άγνοια1. Κλειδώνει την
κρίση σε επικίνδυνες και δογματικές ατραπούς. Κι ας
μην ξεχνάμε ότι σε τελική ανάλυση ο φανατισμός είναι
η πεποίθηση της άγνοιας2. Ο φανατισμός είναι ο μόνος
τρόπος έκφρασης ανθρώπων που δεν αναπτύσσουν λο-

7

1  Ralph Waldo Emerson, Essays 1841, 1844.
2  Μάλκιν Γ΄.



γικά στηριγμένα επιχειρήματα και εκτονώνουν, στην
ουσία, τις φοβίες και τις ανασφάλειες που καλλιεργεί η
ύπνωση της λογικής σκέψης στο βωμό της αφοσίωσης
στη μαλθακότητα της εύκολης ζωής, του εύκολου πλου-
τισμού με αμφίβολης αξίας υλικά αγαθά και ευκολίες
που αλλοτριώνουν την ψυχή και το νου. Η καλλιεργη-
μένη και εκπορευόμενη άγνοια οδηγεί στο φανατισμό,
ο φανατισμός γίνεται τρομοκρατία και τα δείγματα αυ-
τής της τρομοκρατίας, όσο και τις πηγές της, τις βλέ-
πουμε να αναδεικνύονται σε καθοριστικό παράγοντα
της καθημερινής μας ζωής. 

Αυτό για το οποίο πρέπει να οργιστούμε είναι η
άγνοια που προκαλεί ρατσισμό, διακρίσεις ή λάθος θε-
ωρήσεις της ζωής´ προσανατολίζει στο ρατσισμό και το
στιγματισμό οτιδήποτε διαφέρει από τις προσωπικές
απόψεις´ οδηγεί στον κοινωνικό αποκλεισμό όσων κα-
ταρρίπτουν καθεστηκυίες στάσεις κι αξίες κοινωνικές.
Η αδυναμία σκέψης είναι, εξάλλου, αυτή που επιτρέπει
στα στερεότυπα και στους μύθους να γίνονται πολύ πιο
πειστικά σε ένα κοινωνικό διάλογο. 

Και καλό είναι να θυμόμαστε ότι η άγνοια προσφέ-
ρει ορύγματα προστασίας στο φόβο και τη μισαλλοδοξία
στο πεδίο μάχης με την κριτική σκέψη. Είναι πέπλα σκό-
τους που εμποδίζουν το νου του ανθρώπου να σκεφτεί
με καθαρότητα πνεύματος και κριτική δημιουργικότητα.
Είναι σαν τοξικά αέρια που πνίγουν την ανάσα του
πνεύματος, σα δηλητήριο που ομοιάζοντας με φάρμακο
αντιτοξικό τελικά σκοτώνει κάθε δημιουργική σκέψη.
Μοιάζει με το σατυρικό δράμα που ακολουθεί μία τρι-
λογία δραματική· είναι ο Σάτυρος που χλευάζει την
αναζήτηση, τις ερωτήσεις, τις γνώσεις που μετατρέπονται
απατηλά σε μια ελιτίστικη φιλαυτία έναντι στης άγνοιας.

Η άγνοια συνδέεται με τη ρουτίνα, εχθρό κάθε τε-

Δήμος Χλωπτσιούδης

8



λειοποίησης3. Συνδέεται οξύμωρα με τη σιγουριά της
γνώσης που μας μεταφέρθηκε. Κι όμως η πηγαία ανάγκη
για αναζητήσεις και απαντήσεις κωλύεται από τη ρου-
τίνα και τη μονιμότητα των ιδεών. Μα, όλοι γνωρίζουμε
ότι οι ιδέες αλλάζουν, οι στάσεις μεταβάλλονται, οι θέ-
σεις μεταπλάθονται.

Η ομίχλη αυτή της σκέψης οδηγεί εν τέλει στη χει-
ραγώγηση του λαού. Και βεβαίως όλα τούτα στρέφονται
κατά της ίδιας της δημοκρατίας και της συμμετοχικής
διαδικασίας, κατά των θεσμών και κατά του κοινωνικού
βίου. Η δημοκρατία απαιτεί ένα κριτικό εκλογικό σώμα.
Εκλογείς οι οποίοι έχουν έλλειψη επαρκών γνώσεων και
αδυναμία ισχυρής κριτικής ικανότητας είναι δύσκολο
να ασκήσουν έλεγχο στους πολιτικούς φορείς. Η ανε-
παρκής γνώση αποτρέπει την κυβέρνηση να αντανακλά
τη βούληση του λαού με οποιοδήποτε ουσιαστικό τρόπο.
Τέτοια αγνωσία δημιουργεί, επίσης, αμφιβολίες σχετικά
με τη δημοκρατία ως μέσο για την εξυπηρέτηση των
συμφερόντων της πλειοψηφίας. Οι εκλογείς που στε-
ρούνται επαρκών γνώσεων χειραγωγούνται από την
ελίτ. Η άγνοια, λοιπόν, ποδηγετεί την κοινωνία και επι-
βάλλει μια δικτατορία σκοταδισμού.

Κι ας μη παραβλέπουμε το γεγονός πως η αμάθεια
δημιουργεί την ανάγκη και την εσωτερική απαίτηση
του υποκειμένου για τη "λυτρωτική ύπαρξη" του θείου.
Η άγνοια και η συσκότιση οδηγούν τον άνθρωπο στη
θρησκοληψία και τη δεισιδαιμονία. Εξάλλου, θρησκεία
και άγνοια είναι πολύ καλοί σύμμαχοι, όπως και η χει-
ραγώγηση κι ο εθνικισμός με την άγνοια είναι εξαίρετοι
συμπολεμιστές δίπλα στο σκοταδισμό. Η επιστήμη προ-
σπαθεί να κατανοήσει τη φύση, την κοινωνία και να αι-

Η άγνοια οδηγεί στο φόβο και τη μισαλλοδοξία

9

3  Jean-Baptiste Say.



τιολογήσει την επιστημονική γνώση. 
Και σαφώς δεν είναι προτιμότερη από ένα λάθος.

Η άγνοια είναι ο θάνατος του λάθους, γιατί το λάθος
διδάσκει, τη στιγμή που εκείνη θάβει κάθε πιθανότητα
βελτίωσης. Βεβαίως, και η σύγχυση δεν είναι ευτυχία.
Η ευτυχία είναι εκείνων που προτιμούν για τα δικά
τους συμφέροντα να μένουν οι μάζες φυλακισμένες στην
τύφλωση. Η ρήση πως "ό,τι δεν ξέρουμε, δε μας βλάπτει",
δεν είναι μόνο ένας παραλογισμός, αλλά αποτελεί σό-
φισμα. Διότι αυτό που δεν ξέρουμε εξακολουθεί να είναι
πραγματικά έτσι, και αν δεν το γνωρίζουμε, μπορεί να
μας βλάψει. Και αν δε μας βλάψει αυτό, τότε θα μας
βλάψει η επιπολαιότητα και η φυγόπονη στάση μας.
Μάς εμποδίζει να διακρίνουμε τα μελλοντικά αποτελέ-
σματα των τωρινών μας πράξεων, και γι’ αυτό μπορεί
να λειτουργούμε αυτοκαταστροφικά, κάνοντας πράγ-
ματα που υπονομεύουν την μελλοντική μας ευτυχία.

Και το όλο πρόβλημα δεν είναι απλά φιλοσοφικό ή
πολιτικό. Απλώνεται σε όλες τις κοινωνικές δράσεις και
τελικά ευθύνεται για την πλειοψηφία των κοινωνικών
προβλημάτων. Εξάλλου, η γνώση είναι δύναμη. Η
άγνοια είναι η αιτία κάθε αποτυχίας4. Η ειλικρίνεια και
η ευθύτητα της καθαρής λογικής θα μας απαλλάξουν
από τις βαριές συνέπειες που έχει η τρομοκρατία της
άγνοιας.

Σχολείο: το οχυρό στη μάχη κατά της άγνοιας
Και φυσικά η άγνοια ενισχύεται τόσο από τη σκλη-

ρότητα του αδηφάγου εκπαιδευτικού μας συστήματος 

Δήμος Χλωπτσιούδης

10

4  Βάκων, Meditationes sacrae (1597, στα λατινικά Scientia est Potentia). Πα-
ραφράζοντας το ανωτέρω ο Μπέικον δηλώνει στις Παροιμίες (24:5) " Ένας σοφός
άνθρωπος έχει μεγάλη δύναμη, και ένας άνθρωπος της γνώσης αυξάνει την αν-
τοχή".



όσο και από πληθώρα άλλων παραγόντων. Οφείλουμε
όμως να σημειώσουμε πρωταρχικά τις ευθύνες της ίδιας
της Παιδείας. Όσο το ελληνικό σχολείο παραμένει εξε-
τασιοκεντρικό και φορτώνει με στείρες γνώσεις τα παι-
διά, τόσο η άγνοια θα θριαμβεύει. Και ενώ μοιάζει το
εκπαιδευτικό σύστημα να χαρίζει αφειδώς γνώσεις στα
παιδιά μας, αυτές μένουν ασύνδετες μεταξύ τους και
αποσπασματικές χωρίς να μπορούν να γεννήσουν κρι-
τική κρίση. Και ειδικά όταν στόχος μένουν οι πάσης φύ-
σεως εξετάσεις και το κυνήγι του βαθμού ως ένδειξη κοι-
νωνικής καταξίωσης, οι γνώσεις θα περιορίζονται στη
σφαίρα της αγγαρείας, της βραχυπρόθεσμης αποστήθι-
σης, θα εξοστρακίζονται στην έρημο της υποχρέωσης.

Κι ας σημειώσουμε παρενθετικά ότι το μέγα ζήτημα
για το ελληνικό σχολείο δεν είναι αν θα γίνει απλά
ολοήμερο, αλλά αν θα μπορέσει να επιτελέσει το ρόλο
που καλείται να διαδραματίσει: να εφοδιάσει τη νέα γε-
νιά με όλες τις ικανότητες και δεξιότητες ώστε να μάθουν
να αναζητούν μόνα τους, να μάθουν πώς να μαθαίνουν.
Όσο οι επιστημονικές κατακτήσεις θα έρχονται με γεω-
μετρική πρόοδο και όσο ο καταιγισμός των γνώσεων
θα είναι θυελλώδης, τόσο η εκπαιδευτική λογική της
απλής μεταφοράς στατικών γνώσεων κρίνεται ανεπαρ-
κής για τον αυριανό πολίτη. Και τούτο επειδή ακριβώς
οι γνώσεις που τώρα αποκτά, αύριο θα είναι ελλιπείς κι
ίσως και οπισθοδρομικές.

Στόχος του σχολείου είναι να δημιουργήσει πολίτες
που μόνοι τους θα έχουν την ικανότητα να προσαρμό-
ζονται στα νέα κοινωνικά δεδομένα, που θα μπορούν
να ανταποκριθούν στις νέες ανάγκες της μελλοντικής
κοινότητας. Ο παρελθοντικός ρόλος του σχολείου που
ετοίμαζε μαθητές για μία στατική κοινωνία έχει αλλάξει
προ πολλού.

Η άγνοια οδηγεί στο φόβο και τη μισαλλοδοξία

11



Καθώς κάθε νέα κοινωνία θέτει νέα ερωτήματα -
ακόμα και σε στατικά ζητήματα, όπως η Ιστορία και τα
Μαθηματικά ή η Φιλολογία-, καθώς κάθε κοινότητα έχει
τη δική της ηθική οπτική για τα πράγματα του παρελ-
θόντος και του παρόντος και το δικό της όραμα για το
μέλλον, οι γνώσεις αυτές θα οδηγήσουν σε νέα οπισθο-
δρόμηση την αυριανή κοινωνία.

Έτσι, οι διαθεματικές εργασίες και η χρήση των νέων
τεχνολογιών στην εκπαιδευτική διαδικασία καθίστανται
αναγκαίες όσο ποτέ. Παράλληλα, πρέπει επιτέλους να
εισαχθούν στο ελληνικό σχολείο πολλαπλά εγχειρίδια
για το ίδιο μάθημα. Τα πολλά σχολικά βιβλία σε κάθε
διδακτικό αντικείμενο θα επιτρέπουν στους μαθητές να
αναπτύξουν την αφαιρετική τους ικανότητα και θα τους
μάθουν να αφομοιώνουν μόνο την ουσιαστική γνώση
αποφεύγοντας την αποστήθιση -και πώς θα μπορούσαν
να αποστηθίσουν τρία και τέσσερα βιβλία; Κάθε μελέτη
του μαθήματος θα είναι μία μικρή ερευνητική προσέγ-
γιση και σύνδεση των αποσπασματικών γνώσεων. Και
όταν οι αποκτηθείσες γνώσεις συνδεθούν μεταξύ τους
μέσα από διαθεματικές προσεγγίσεις, τότε ουσιαστικά
θα κάνουμε λόγο για πραγματική κριτική ικανότητα.

Άλλωστε, μέσα από τη μελέτη πολλών διαφορετικών
βιβλίων και με τη συγγραφή εργασιών η νέα γενιά θα
μπορεί να εντοπίζει τις διαφορές στις απόψεις και θα τις
(συγ)κρίνει. Επιπρόσθετα, οι εργασίες και η μελέτη πε-
ρισσοτέρων του ενός εγχειριδίων καλλιεργούν στα παι-
διά την επιθυμία να αναζητούν πληροφορίες και να μην
επαναπαύονται μόνο σε μία πηγή πληροφόρησης. Δι-
δάσκονται βιωματικά να αναζητούν επιβεβαίωση στην
πληροφορία, εκπαιδεύονται στην αμφισβήτηση και την
αναζήτηση των βαθύτερων σχέσεων των πραγμάτων.

Την ίδια στιγμή είναι απαραίτητο να εκσυγχρονι-

Δήμος Χλωπτσιούδης

12



στεί το σχολείο και στη χρήση των νέων τεχνολογικών
μέσων. Δεν αρκεί μόνο να κάνουμε λόγο για διαθεματι-
κότητα, τη στιγμή που έχουμε μαθητές που δε γνωρίζουν
τον κυβερνοχώρο. Και βέβαια δεν αρκεί να παραδώ-
σουμε στις μικρές τάξεις έναν φορητό υπολογιστή. Είναι
ανάγκη να μετασχηματίσουμε τη διδακτική πράξη. Τα
πολλά συγγράμματα σε φορητούς υπολογιστές είναι το
ένα μεγάλο βήμα. Τα νέα όμως σχολικά αυτά εγχειρίδια
πρέπει να πλησιάζουν στην παιδική κι εφηβική αναλό-
γως ψυχολογία μέσα από τη ζωντάνια, τα χρώματα, τα
σχέδια και τα δημιουργικά παιχνίδια που θα τα παρο-
τρύνουν να μαθαίνουν και να δημιουργούν.

Γιατί πολλοί είναι εκείνοι που ξεχνάνε, όταν συζη-
τούν για το σχολείο, την ανάγκη του παιχνιδιού. Όλοι
αναφέρονται στους νέους σαν να μην είναι παιδιά με
τις δικές τους ψυχοκινητικές και ψυχοδημιουργικές
ανάγκες. Όσο όμως η άγνοια θα συνδέεται με το σχολείο,
τόσο θα είναι αναγκαίο τούτο το τελευταίο να είναι
αγαπητό από τους μαθητές διαμορφώνοντας άτομα που
να μπορούν να αναζητούν πληροφορίες/γνώσεις και
να προσαρμόζονται στις μελλοντικές κοινωνίες.

Η σιγουριά στις ιδέες μας, ο εγωισμός των μελετών
της νιότης, ο φόβος της αναζήτησης και ο κίνδυνος της
ριζικής ανατροπής όσων πιστεύουμε συχνά αποτελούν
τους βασικούς πυλώνες της άρνησής μας να κατανοή-
σουμε τι συμβαίνει γύρω μας. Μα το πνευματικό σκότος
αναζητά μόνο συμμάχους ώστε να οδηγήσει στο συντη-
ρητισμό και στην άρνηση. 

Κοινωνική παιδεία: όπλο στις μάχες κατά της άγνοιας
Κρίνουμε όμως λάθος τραγικό να περιορίζουμε το

διάλογο για την άγνοια μόνο στο κακό εκπαιδευτικό
σύστημα. Και τούτο διότι η παιδεία μπορεί να ετοιμάσει

Η άγνοια οδηγεί στο φόβο και τη μισαλλοδοξία

13



τους ανήλικους για το μέλλον, αλλά τι γίνεται με τις
παρούσες ενήλικες γενιές; Πώς μπορούν να οπλιστούν
οι πρεσβύτεροι των κοινωνιών μας, που είναι και οι πιο
δυσκίνητοι γνωσιακά;

Αξίζει, λοιπόν, να σημειώσουμε ότι η πολύπλευρη
παιδεία αποτελεί επένδυση στο ανθρώπινο κεφάλαιο.
Ενώ η μόρφωση μοιάζει να είναι ακριβή κι αμφίβολη
επένδυση που αργεί να φέρει αποτελέσματα, οφείλουμε
να τονίσουμε ότι η παιδεία δεν μπορεί να οράται μέσα
από τις οικονομίστικες τακτικές του νεοφιλελευθερισμού.
Δεν είναι ο αυτοσκοπός ενός μεταμοντέρνου συστήματος
εκπαίδευσης που θέλει να διαλύσει την ολοκληρωμένη
κρατική παροχή παιδείας κι επιστημονικής γνώσης. Δεν
είναι μία μεταμοντέρνα ενίσχυση ή επιδότηση, αλλά
μία κλασσική επένδυση στην ίδια την κοινωνία, στη συ-
νοχή και την ανάπτυξή της. 

Είναι μία επένδυση στην κριτική ικανότητα και τη
γνωσιακή ευελιξία της μάζας, μία άμυνα απέναντι στην
επίθεση της άγνοιας και των σοφιστειών ή της επιστη-
μονικής και της πολιτιστικής υποκουλτούρας που κατά
καιρούς εφοπλίζονται οι διάφοροι. Είναι η ευμετάβλητη
και προσαρμοσμένη στις κοινωνικές ανάγκες, στις ανάγ-
κες των καταναλωτών πληροφοριών, προκειμένου να
την αξιοποιήσουν κατά το δοκούν. 

Ως επιδίωξη πλέον της ικανότητας για επαγγελμα-
τικές δραστηριότητες ανανεώσιμες και μεταβλητές πρέ-
πει να θεωρηθεί νέο θεμελιώδες δικαίωμα, με στόχο τη
συμμετοχή του καθενός στην τεχνολογική εξέλιξη και
την αποφυγή να γίνεται θύμα της (Κουκιάδης). Η δια
βίου κατάρτιση στοχεύει στον Άνθρωπο και ενδυναμώ-
νει το μορφωτικό επίπεδο της κοινωνίας, θέτει τις βασι-
κές προϋποθέσεις για μία δημοκρατία ανοιχτή σε όλους,
για μία δημοκρατία στην οποία δημιουργούνται τμή-

Δήμος Χλωπτσιούδης

14



ματα συμμετοχής των πολιτών συγκροτώντας, παράλ-
ληλα, και πυρήνες πολιτών με κοινές ανησυχίες (Χλω-
πτσιούδης, 2011). 

Η κοινωνική παιδεία, λοιπόν, δεν είναι υποχρεω-
μένη να εξαρτάται από τους κανόνες και τις ανάγκες
της αγοράς. Οφείλει να χαράξει μία πορεία στοχεύοντας
στο κοινωνικό γίγνεσθαι, ειδικά σε μία εποχή που οι
εξελίξεις είναι ραγδαίες και η τεχνολογία με τη γνώση
κινούνται και εξελίσσονται με ιλιγγιώδεις ταχύτητες.
Άλλωστε, μία κοινωνία που δεν παρέχει στα μέλη της
ίσες ευκαιρίες εκπαίδευσης και επαγγελματικής εξέλιξης
είναι καταδικασμένη να ταλανίζεται από την έλλειψη
ενότητας και ομοψυχίας. Οι κοινωνικοί διαχωρισμοί
και οι κοινωνικές ανισότητες διασαλεύουν τη συνοχή
της κοινότητας και καθιστούν επισφαλή την κοινωνική
ανάπτυξη και την ευημερία (Μάρδας, 2005).

Ένας λόγος ακόμα που η συμβολή της είναι ιδιαί-
τερα σημαντική για τη διασφάλιση της συνοχής στους
κόλπους της τοπικής κοινότητας, είναι η συμμετοχή των
μελών των προγραμμάτων στο κοινωνικό γίγνεσθαι.
Μια κοινωνία της οποίας τα μέλη χαρακτηρίζονται από
την αδιαφορία για τις κοινωνικές εξελίξεις, αποστασιο-
ποιούνται από την κοινωνική πραγματικότητα και πε-
ριορίζονται στο στενό πλαίσιο των ατομικών ενδιαφε-
ρόντων και δραστηριοτήτων τους, είναι καταδικασμένη
να οδηγηθεί στην αποσύνθεση (Susi, 1997). Η διά βίου
εκπαίδευση και κατάρτιση εισάγει το άτομο σε μία
διαρκή διαδικασία πληροφόρησης και απόκτησης δε-
ξιοτήτων, η οποία προϋποθέτει την απρόσκοπτη και συ-
νεχή δραστηριοποίησή του στο πλαίσιο της κοινωνίας
που ζει.

Η ενίσχυση, λοιπόν, του μορφωτικού επιπέδου των
ενηλίκων κρίνεται αναγκαία για την επιτυχή έκβαση του

Η άγνοια οδηγεί στο φόβο και τη μισαλλοδοξία

15



πολέμου κατά της άγνοιας. Σε κάθε περιοχή, σε κάθε δη-
μοτικό διαμέρισμα είναι αναγκαίο οι επιστημονικοί φο-
ρείς της περιοχής να συνδράμουν τροφοδοτώντας τους
πρεσβύτερους με γνώσεις και κρίσεις. Ακόμα και όπου
δεν υπάρχουν συλλογικοί φορείς, κρίνεται αναγκαία η
δημιουργία τους με τις αρχές της αυτοοργάνωσης. 

Τέτοιοι σύλλογοι θα μπορούσαν να προχωρήσουν
υπό την αιγίδα των τοπικών αρχών στην έκδοση ειδικών
ενημερωτικών εγχειριδίων για κάθε λογής θέματα -ια-
τρικές συμβουλές, κοινωνικά ζητήματα, παιδευτικά, για
τον πολιτισμό, την Ιστορία, τον πολιτισμό- προς όφελος
των πολιτών. Βέβαια με τον τρόπο αυτό εκτός από την
ενημέρωση των πολιτών, επιτυγχάνεται και η αξιοποίηση
του επιστημονικού δυναμικού κάθε περιοχής δίνοντας
το έναυσμα να μελετήσουν και να παράγουν έρευνα
προς όφελος του τόπου και των κατοίκων. Έτσι, δημι-
ουργείται κι ένας αξιόλογος όγκος βιβλίων και μελετών
που θα στηρίζει την ενημέρωση μικρών και μεγάλων
(Χλωπτσιούδης, 2011). Και βέβαια, η δια βίου κατάρτιση
δεν είναι μόνο μαθήματα ηλεκτρονικών υπολογιστών
και ξένων γλωσσών, αλλά οφείλει να απλώνεται σε γενι-
κότερα αντικείμενα θεωρητικής κατεύθυνσης και τεχνι-
κής κατάρτισης.

Η δια βίου εκπαίδευση, λοιπόν, συμβάλλει αποφα-
σιστικά στην ανάπτυξη του γνωστικού δυναμικού του
ατόμου και διαλεκτικά του κοινωνικού συνόλου, δεδο-
μένου ότι το άτομο βρίσκεται σε μία διαρκή διαδικασία
απόκτησης γνώσεων και δεν αρκείται στο σύνολο των
γνωστικών αποθεμάτων που απέκτησε κατά τη διάρκεια
της βασικής του εκπαίδευσης. Η διεύρυνση των πνευμα-
τικών και γνωστικών οριζόντων του λαού, η ανάπτυξη
της προσωπικής του αυτονομίας έναντι της άγνοιας και
η ανάπτυξη της κριτικής σκέψης επιτυγχάνονται σημαν-

Δήμος Χλωπτσιούδης

16



τικά με τη βοήθεια της κοινωνικής παιδείας (Μαρδάς &
Βαλκάνος, 2005).

Βέβαια, τόσο η ίδια η κοινωνική παιδεία όσο και η
πνευματική δύναμη να μπορέσει κάποιος να ορθώσει
το ηθικό του ανάστημα απέναντι στις επιθέσεις της
άγνοιας, του φόβου και της μισαλλοδοξίας, εξαρτώνται
ή έστω επηρεάζονται και από τον ελεύθερο χρόνο που
διαθέτει. Όταν ο ελεύθερος χρόνος καταντά όνειρο απα-
τηλό -ως απόρροια της ψευδαίσθησης της ευμάρειας
μέσα από τον καταναλωτισμό και την ανασφάλεια των
κοινωνικών και οικονομικών σχέσεων- και όταν ο αρ-
χικός καταμερισμός εργασιών και ο διαχωρισμός τους -
σε πνευματικές και χειρωνακτικές- τον περιορίζουν
ακόμα περισσότερο, τότε η συμμετοχή στην πληροφό-
ρηση και στη μάχη κατά της άγνοιας γίνεται προνόμιο
μόνο των λίγων ευκατάστατων στρωμάτων. 

Ουσιαστικά, δηλαδή, τα εργατικά και τα κατώτερα
μεσαία στρώματα αποκλείονται και η δυνατότητα προ-
σφέρεται μόνο στους πλουσιότερους μεσοαστούς. Ο πά-
λαι ποτέ ελεύθερος χρόνος, ως μετωνυμία του ελεύθερου
ανθρώπου, αυτός ο χρόνος που κάθε εργάτης της ζωής
ήθελε να γίνει περισσότερος για τον εαυτό του και για
τους άλλους, και τον καταλάβαινε ως δικαίωμα προς
κατάκτηση, μέσα στα οργανωμένα αστικά κενά του αστι-
κού μεταβολισμού, γίνεται κενός χρόνος, χρόνος περι-
φοράς και περιπλάνησης χωρίς σκοπό, που μπορεί
απλώς να τον παρατείνει η αντοχή της τσέπης των πε-
ριφερομένων (Vaden & Suoranta). 

Οι πνευματικοί άνθρωποι σύμμαχοι στη μάχη κατά
της ανοησίας

Για την άγνοια δεν υπάρχει αμφιβολία ότι ευθύνεται
και η επιστημονική κοινότητα. Ευθύνεται γιατί δεν κα-

Η άγνοια οδηγεί στο φόβο και τη μισαλλοδοξία

17



τόρθωσε, όπως φάνηκε, να εκλαϊκεύσει τις επιστημονικές
κατακτήσεις ώστε να γίνουν πράγματι κτήμα ενός ευ-
ρύτερου αναγνωστικού κοινού. Παρέμεινε εγκλωβι-
σμένη στο εργαστήρι της, παράγοντας γνώση που αφέ-
θηκε να σκονίζεται στα ράφια των βιβλιοθηκών. Δεν
κατόρθωσε, άλλωστε, να πείσει για την αυτονόητη ανα-
γκαιότητα, διδασκόμενη στο σχολείο, να επικοινωνεί
με τα κεκτημένα της ακαδημαϊκής έρευνας. 

Δυστυχώς, όμως η πλειονότητα των επιστημόνων
δεν ταυτίζεται με το κοινό· ζει στους δικούς της πύργους
ελεφαντοστού και περιφρονεί ή μειώνει τους ακαδημαϊ-
κούς που με μέσα μαζικής ενημέρωσης ή με ξεχωριστές
εκδόσεις εκλαϊκεύουν τις επιστημονικές κατακτήσεις,
όχι μόνο κάνοντάς τις κτήσεις του ευρύτερου κοινού,
αλλά δημιουργώντας τις απαραίτητες ερωτήσεις για την
επόμενη γενιά επιστημόνων. Την ίδια όμως στιγμή, το
πλατύ κοινό, και οι νέοι βομβαρδιζόμενοι συνέχεια από
τα μαζικά μέσα διασκέδασης και α-νόησης δε βρίσκουν
από μόνοι τους τη χαρά της προσπάθειας του να δοθεί
απάντηση σε μια ερώτηση.

Οι ίδιοι οι επιστήμονες είναι υποχρεωμένοι ηθικά
να ενημερώνουν τους πολίτες. Έχουν την κοινωνική ευ-
θύνη να εκλαϊκεύουν τις ανακαλύψεις προκειμένου να
καταφέρει η κοινωνία να εξελιχθεί κι όχι να οπισθο-
δρομεί. Οι λίγες αράδες σε έντυπα μέσα επικοινωνίας
δεν καλύπτουν αυτή την ανάγκη, αφού συχνά τέτοια
ένθετα ή έντυπα περιορίζονται μόνο σε λίγους αναγνώ-
στες. Οι πνευματικοί άνθρωποι είναι εκείνοι που έχουν
την κοινωνική αποστολή να χρησιμοποιήσουν την
άγνοια ως αφορμή για γνώση, για αναζήτηση, ως ευ-
καιρία να δοθούν νέες απαντήσεις. Γιατί στο κάτω κάτω
η άγνοια είναι που οδηγεί στην ανάγκη της γνώσης.
Για να το πούμε αλλιώς, αν δεν δημιουργηθεί η ερώτηση,

Δήμος Χλωπτσιούδης

18



δε θα αναζητηθεί ποτέ η απάντηση! 
Καλό είναι όμως να αναλογιστούμε και το γεγονός

ότι σήμερα πια σε σχέση με το παρελθόν έχουν αυξηθεί
οι επαφές των επιστημόνων με το γενικό κοινό μέσα
από σεμινάρια και διαλέξεις.  Ωστόσο, παρατηρείται συ-
χνά μία αποσπασματικότητα των μεταφερόμενων πλη-
ροφοριών. Τα θιγόμενα θέματα παρουσίασης δεν εξε-
τάζονται από όλες τις επιστημονικές οπτικές κι ούτε
ακόμα γίνονται αναφορές στις κοινωνικές διαστάσεις
και στις επιπτώσεις των επιστημονικών ανακαλύψεων.
Τόσο οι ομιλητές όσο και το κοινό προσλαμβάνουν την
επιστήμη ως μια δραστηριότητα έξω από τα κοινωνικά
δρώμενα. Έτσι, αναγκαία κρίνεται η ένταξη ενός θέμα-
τος στο κοινωνικό περιβάλλον, στο παρελθόν, το μέλλον,
στο χρονικό συνεχές. 

Οι ομιλητές αντιλαμβάνονται πιο πολύ το ρόλο τους
για να πληροφορήσουν και όχι να παιδεύσουν. Και ως
παίδευση εννοούμε τη διαδικασία του σκέπτεσθαι. Εξάλ-
λου, αυτό από το οποίο πάσχουμε σήμερα δεν είναι η
ίδια η πληροφορία που αφειδώς προσφέρεται από πάσης
φύσης κέντρα ενημέρωσης, αλλά η κατανόηση της και
η ένταξή της στο κοινωνικό, πολιτικό κι οικονομικό της
περιβάλλον, ώστε να αποκτήσει πραγματικό νόημα η
ύπαρξή της.

Και αξίζει, ωστόσο, να υπογραμμίσουμε ότι στις μέ-
ρες μας διατρέχουμε τον κίνδυνο να σκεφτούμε ότι ξέ-
ρουμε τα πάντα. Δεν έχουμε όμως ανάγκη απλά το θη-
σαυροφυλάκιο της γνώσης, αλλά της ερώτησης.
Χρειαζόμαστε κάτι που δε μας παρέχει έτοιμες απαντή-
σεις, αλλά ερωτήσεις· κάτι που δε ρίχνει φως σε ήδη φω-
τισμένα γεγονότα, αλλά σε σκοτεινές, νοτισμένες γωνιές
της άγνοιας. Οι απαντήσεις, άλλωστε, σήμερα είναι τόσο
εύκολο να βρεθούν· λίγα "κλικ" ενός "ποντικιού", λίγα

Η άγνοια οδηγεί στο φόβο και τη μισαλλοδοξία

19



θροΐσματα σελίδων αρκούν για να δώσουμε απαντήσεις.
Είναι όμως οι απαντήσεις τούτες αρκετές; Τις κατανο-
ούμε στο πρεπούμενο βάθος; Τις αντιλαμβανόμαστε ως
αφορμή για νέα ερωτήματα και νέες έρευνες;

Και η άγνοια δεν είναι η αδυναμία απαντήσεων.
Όσο προοδεύει η επιστήμη, γεννά όλο και περισσότερα
ερωτήματα παρά τα απαντά. Γιατί όσο μεγαλώνουν τα
βήματα που καλύπτει η ανθρώπινη σκέψη τόσο ανακα-
λύπτει ότι είναι πολύ μικρή για να καταγράψει όλες τις
απαντήσεις. Απαντήσεις σε όλα τα ερωτήματα έχει μόνο
η άγνοια. Η επιστήμη γεννά απορίες και προσπαθεί να
τις απαντήσει, θέτει νέα ερωτήματα. Αν η γνώση, λοιπόν,
δημιουργεί προβλήματα, τότε η άγνοια σίγουρα δεν τα
λύνει5. 

Η Άβυσσος μεταξύ του σημείου που βρισκόμαστε
και της "τέλειας γνώσης", φοβίζουν και απομακρύνουν
τον άνθρωπο από τα πορίσματα και τις σκέψεις που θα
έφερνε σαν αποτέλεσμα η συνεχώς επεκτεινόμενη γνώση.
Η καταφυγή στην άγνοια είναι ένα επιχείρημα υπέρ ή
κατά μίας πρότασης με βάση την έλλειψη αποδεικτικών
στοιχείων σε βάρος τους ή γι' αυτό. Εάν υπάρχουν θετικά
στοιχεία για τη σύναψη, τότε βεβαίως έχουμε άλλους
λόγους για την αποδοχή της, αλλά η έλλειψη αποδει-
κτικών στοιχείων από μόνη της δεν είναι απόδειξη.

Και βέβαια οφείλουμε ακόμη να σημειώσουμε ότι
άγνοια δεν είναι η αδυναμία απόδειξης μιας αλήθειας,
ούτε η απουσία τεκμηρίωσης μιας θεωρίας που στηρίζε-
ται σε λογικές υποθέσεις ή παρατηρήσεις. Άλλωστε, λο-
γικό δεν είναι αυτό που το εθισμένο μάτι στην παρατή-
ρηση του μικρόκοσμού μας αντιλαμβάνεται. Λογικό
είναι εκείνο που στηρίζεται σε επιστημονικές αρχές, σε 

Δήμος Χλωπτσιούδης

20

5 Isaac Asimov.



στατιστικές δομές που ξεπερνούν το μικροστό σύνολο
ατόμων του άμεσου κοινωνικού μας περιβάλλοντος. 

Η μοναδικότητα της αλήθειας σύμμαχος της άγνοιας
και της μισαλλοδοξίας

Ας μη λησμονούμε, όμως, ότι δεν υπάρχει μία μο-
ναδική κι αναλλοίωτη αλήθεια, ούτε και αντικειμενική
γνώση. Και τούτο διότι η ρήση από μόνη της είναι ντε-
τερμινιστική και δογματική. Η αλήθεια είναι ένας συν-
δυασμός απαντήσεων-ερωτήσεων, ηθικής κι ερμηνείας.
Το γεγονός μπορεί να είναι ένα και να μην επιδέχεται
αμφισβητήσεις φαινομενικά, αλλά καθώς το υποκείμενο
θέτει τις δικές του ερωτήσεις για τα αίτια, τις συνέπειες,
τις ερμηνείες κλπ, αυτομάτως η αλήθεια αλλάζει μορφή
ανάλογα με την ποιότητα του φωτός που φεγγίζει το
πρίσμα της. Κάθε εποχή θέτει τις δικές της ερωτήσεις
που πηγάζουν από την οπτική των δικών της ερμηνειών
και των δικών της αναζητήσεων. Σωστές ή λάθος οι οπτι-
κές αυτές -δεν έχει σημασία- την προσεγγίζουν από δια-
φορετική σκοπιά. Εξάλλου, αυτό που μετράει δεν είναι
το γεγονός αυτό καθεαυτό ούτε η αλήθεια του, αλλά η
ερμηνεία του. Αυτή είναι που υποχρεώνει το υποκείμενο
να κρίνει, τον ακαδημαϊκό να ερευνήσει, να αμφιβάλλει
και να θέσει νέα προοδευτικά ερωτήματα.

Μέσα από δογματικές προσεγγίσεις -της τάχα μο-
ναδικής αλήθειας- κομματικοί και θρησκευτικοί μηχα-
νισμοί και συντεχνίες επιδιώκουν την απομάκρυνση
των οπαδών τους από την αναζήτηση επιστημονικών
πληροφοριών και σβήνουν τη δίψα για ερωτήσεις. Για
λόγους επιβίωσης κι επέκτασης της δύναμής τους χρη-
σιμοποιούν την πνευματική ανικανότητα ή την καλ-
λιεργούν. Μα η αλήθεια δεν είναι απλά ένα σχήμα γεω-
μετρικό που εξετάζεται σε μία δισδιάστατη οπτική´ η

Η άγνοια οδηγεί στο φόβο και τη μισαλλοδοξία

21



αλήθεια είναι η διαθλασμένη εικόνα φωτός που ξεπηδά
μέσα από ένα πολυεδρικό πρίσμα´ αλήθεια είναι εκείνο
το φως που εμφανίζονται όταν αρχίζουμε να αναρω-
τιόμαστε πέρα από σχηματικές αντιλήψεις, πέρα από
γραμμικές -δυαδικής μορφής- αναπαραστάσεις. Και όσο
περισσότεροι κοιτούν το πρίσμα, τόσο περισσότερο φω-
τίζεται η αλήθεια μέσα από το διάλογο. Αλλά και ο διά-
λογος απαιτεί γνώση.

Η αλήθεια -χωρίς να γίνεται κυριολεκτικά υποκει-
μενική- στην ουσία της ταυτίζεται με την υποκειμενική
σκοπιά κι ερμηνεία του κρίνοντος. Το ίδιο όμως ισχύει
και με την ηθική. Το ήθος πηγάζει από την κοινωνική
πραγματικότητα που βιώνουμε. Οι συνήθειές μας είναι
επίκτητες από το περιβάλλον και άρα κι η ηθική μας.
Κάθε υποκείμενο βιώνει μία διαφορετική ηθική, έχει τη
δική του καμπύλη ηθικής, αλλά κατά βάσει η τιμωρία ή
ο σεβασμός και η αποδοχή των κοινωνικών ηθών και
αρχών επηρεάζουν την ευρύτερη κοινωνική συμπερι-
φορά. Εξάλλου, η ηθική είναι διαφορετική από κοινωνία
σε κοινωνία και από αιώνα σε αιώνα. Έτσι, οι επιστή-
μονες κάθε φορά κάτω από τα νέα -της κάθε εποχής-
ρεύματα φιλοσοφικής κι ιδεολογικής απόχρωσης, θέτουν
νέα ερωτήματα. Και φυσικά η υποκειμενικότητα αυτή
της ηθικής και της προαναφερόμενης αλήθειας δεν μπο-
ρούν να θεωρηθούν κάτι κακό, αφού προάγει το διά-
λογο. έτσι, άλλωστε, καλλιεργείται η κρίση και απομα-
κρύνεται η δογματικότητα στη θέαση ζητημάτων του
παρόντος ή του παρελθόντος. Αυτή ακριβώς η υποκει-
μενικότητα είναι ένα όπλο στον πόλεμο κατά της
άγνοιας.

Το Επιχείρημα από την Άγνοια (ο ισχυρισμός δη-
λαδή ότι μια πρόταση είναι ορθή επειδή δεν έχει απο-
δειχθεί ότι είναι λάθος, ή ότι είναι λάθος επειδή δεν έχει

Δήμος Χλωπτσιούδης

22



αποδειχθεί ορθή) είναι η έωλη στήριξη της αντεπιστη-
μονικής σκέψης, η φαντασιακή βεβαιότητα για την κα-
τοχή αλήθειας. Η ισχύς μιας πρότασης όμως εξαρτάται
από τα δεδομένα που τη στηρίζουν ή αντικρούουν, όχι
από την έλλειψη στοιχείων για την αντίθετη ή αντιφα-
τική της πρόταση.

Σαφώς πάντως οφείλουμε να υπογραμμίσουμε ότι
υπάρχουν και ατομικές ευθύνες στους ίδιους τους πολί-
τες. Κρίνεται όμως αποπροσανατολιστικό η άγνοια ως
ευθύνη να μεταφέρεται στις πλάτες του απαίδευτου
λαού. Μένοντας στον τονισμό των ατομικών ευθυνών
αποσιωπούμε -συνειδητά ή ασυνείδητα- τις ευθύνες των
υπολοίπων. Η κούραση και η αδιαφορία απέναντι σε
διαλέξεις ή επιστημονικά -εκλαϊκευμένα- συγγράμματα
έχει να κάνει περισσότερο με τις ευθύνες των πνευματι-
κών ανθρώπων που δεν προσπαθούν να διαμορφώσουν
τη γλώσσα και τις μελέτες τους ώστε να είναι κατανοητά
από την απαίδευτη μάζα. Ρόλο σημαντικό, φυσικά, δια-
δραματίζουν και τα ενδιαφέροντα των λαϊκών μαζών,
αλλά και σε τούτα το μεγαλύτερο μερίδιο ευθύνης έχουν
κι εκείνοι που τα διαμορφώνουν -είτε μέσα από τις τη-
λεοπτικές εναλλαγές στο βόθρο της υποκουλτούρας και
της αποσπασματικότητας είτε μέσα την παιδευτική δια-
δικασία ενηλίκων κι ανηλίκων.

Η γνώση είναι μια διαδικασία διαμόρφωσης της
ανθρώπινης ψυχής. Η γνώση επιτυγχάνεται με την έκ-
θεση της ψυχής στο γνωστικό αντικείμενο. Το γνωστικό
αντικείμενο εκπέμπει τη δομή του και η ψυχή απορροφά
αυτή τη δομή όπως το ψυχρό σώμα απορροφά τη θερ-
μότητα από ένα θερμό σώμα με το οποίο εφάπτεται.
Μια ζώσα ψυχή είναι ευσταθής και η ευστάθειά της οφεί-
λεται στην αρμονία της δομής της.

Η άγνοια οδηγεί στο φόβο και τη μισαλλοδοξία

23



Η άγνοια στην πολιτική
Χαρακτηριστική για το ρόλο της άγνοιας είναι η

στάση των λαϊκών μαζών απέναντι στα λαϊκίστικα προ-
τάγματα των κομμάτων. Ο φανατισμός και η διασύν-
δεση με τις πατερναλιστικές-ρουσφετολογικές λογικές
των κομμάτων από την μια και με τις λαϊκίστικες στάσεις
των κομμάτων της διαμαρτυρίας που θέλουν να παίξουν
ρόλο στο πολιτικό σύστημα, είναι μερικά στοιχεία που
αποδεικνύουν την πασιφανή σύνδεση της άγνοιας με
την πολιτική. Και ας μην παραβλέπουμε το γεγονός ότι
ο λαϊκισμός συνδέεται όχι μόνο με τον πατερναλισμό,
αλλά και με την υποσχεσιολογία και τις αντιδράσεις
στο όνομα του λαού χωρίς καν τη συμμετοχή του τελευ-
ταίου. Γιατί, εξάλλου, η λαϊκότητα από το λαϊκισμό δια-
φέρουν ως προς τούτο: η λαϊκότητα σχετίζεται άμεσα
με το λαό, εκφράζει τη συμμετοχή και τη στάση του, ενώ
ο λαϊκισμός τοποθετείται εξ ονόματος του λαού χωρίς
την παρουσία ή την άποψή του.

Συχνά μάλιστα -διαδραματίζοντας καταλυτικό
ρόλο- ο λαϊκισμός έρχεται να υποκαταστήσει τις ίδιες
τις θέσεις, τις προτάσεις. Προτάσεις που κατευθύνονται
όχι από την επιθυμία του ίδιου του πλήθους, αλλά από
το τάχα καλό του λαού χωρίς εκείνος να επιτρέπεται να
εκφραστεί. Ενίοτε, βέβαια, ειδικά στην περίπτωση της
άκρας δεξιάς, τα προτάγματά της θέλουν το λαό να απο-
φασίζει με δημοψηφίσματα μέσα από ένα αντιφατικό
μείγμα αρχών και ετερόκλιτων πολιτικών θέσεων με επί-
κεντρο όχι το άτομο, αλλά το λαό ως συλλογικό οργα-
νισμό. Τα ακροδεξιά κομματικά μορφώματα, εξάλλου,
υπερασπίζονται ένα μείγμα αξιών οξύμωρης έμπνευσης
όπως ο αντικρατισμός, η αποφασιοκρατία και η δημο-
ψηφισματικότητα, η επίκληση στο λαό και ο καισαρι-
σμός, η υπαγωγή στη συνταγματική τάξη και ο αντικοι-

Δήμος Χλωπτσιούδης

24



νοβουλευτισμός, η αντισυστημικότητα και ο αντικομ-
ματισμός, το πολιτικό κατεστημένο (συνωμοσιολογία,
αντικρατισμός) και η πατρίδα, το έθνος, ο λαός -αλλά
όχι ο πολίτης ως αυτόνομη μονάδα (Γεωργιάδου, 2008).

Παρατηρούμε, όμως, έτσι ότι η άγνοια και η αδυ-
ναμία αποκωδικοποίησης της φυσιολογίας του λαϊκι-
σμού, η αυθόρμητη φρασεολογία σε συνδυασμό με την
κινδυνολογία, την επίκληση του πατριωτισμού ή του
λαϊκού συμφέροντος, συντελούν στον αποπροσανατο-
λισμό και τη χειραγώγηση. Η επιστημονική υποκουλ-
τούρα και η επίκληση από μέρους των κομμάτων τεκ-
μηρίων αμφιβόλου ποιότητας -συχνά καθυστερεί η
απόδειξη της αστάθειάς τους- συγχέουν τον πολίτη. Στην
ίδια λογική και η επίκληση στο συναίσθημα που συχνά
βρίθει ανακολουθιών και σοφιστειών, πείθει το φανατι-
σμένο πολίτη που αγνοεί τις περιπλοκές του διαλόγου.
Έτσι, η ελλιπής μόρφωση δυσκολεύει την αποκρυπτο-
γράφηση των πολιτικών μηνυμάτων που οχυρώνονται
πίσω από τον απομονωτισμό ή τον κοσμοπολιτισμό,
πίσω από το εθνικιστικό παραλήρημα και τις πατριωτι-
κές ιαχές.

Και όσο τα κόμματα των μεσαίων ιδεολογικών σχη-
ματικά τοποθετήσεων λειτουργούν συναινετικά και προ-
άγουν αλλαγές -θετικές ή αρνητικές μάς είναι αδιάφορο
εδώ- τόσο η άγνοια όσο και ο φόβος στρέφουν τους πο-
λίτες σε θέσεις κατά της κοινωνικής συνοχής και ενάντια
στην κοινωνική ανάπτυξη. Και τούτο, διότι το συναινε-
τικά κόμματα δε φροντίζουν για την αντιμετώπιση της
άγνοιας που λειτουργεί ως συνεκτικός δεσμός της αντι-
κοινωνικής αντίδρασης.

Καθώς η μεταπολεμική άκρα δεξιά και τα κομματικά
της μορφώματα διαθέτουν χαρακτηριστικά πολύπλοκης
αλχημείας, το μείγμα της έχει υλικά που εντοπίζονται

Η άγνοια οδηγεί στο φόβο και τη μισαλλοδοξία

25



σε διάφορες περιοχές του ιδεολογικού άξονα αριστεράς-
δεξιάς. Αυτή η δύσκολη μάλιστα ανίχνευση συμπληρώνει
την πολιτική άγνοια των πολιτών, που πέφτουν θύματα
της των συντηρητικών κραυγών προσέλκυσης εκλογικής
πελατείας. Η μεταφασιστική άκρα δεξιά έχει μεν την
αφετηρία στην άκρη του ιδεολογικού άξονα, αλλά δεν
περιχαρακώνεται μόνο στο χώρο αυτό. Περιπλανάται
ευκαιριακά σε διάφορες θέσεις κάνοντας ακόμα πιο δύ-
σκολο τον εντοπισμό των ακροτήτων.

Τα στοιχεία του φιλελευθερισμού, του κεϋνσιανι-
σμού και του μεταϋλισμού που εντοπίζονται εύκολα στο
σώμα της, αναμειγνύονται με γνωρίσματα αντιπλου-
ραλισμού, κρατικού πατερναλισμού, κοινωνικού αυ-
ταρχισμού και εθνικο-πολιτισμικού μονισμού. Αυτές
ακριβώς οι αναμείξεις είναι που συγχέουν τους πολίτες.
Δεν είναι πια τόσο ξεκάθαρα τα όρια και κατά συνέπεια
η απειλή για την κοινωνική συνοχή, όπως οι αλλοτινές
φασιστικές τάσεις της.

Ωστόσο, δεν μπορούμε να παραβλέψουμε και την
προσωπική αδυναμία του ατόμου να αλλάξει τη ζωή
του. Η τάση αυτή που είναι τόσο ισχυρή στις νεότερες
ηλικίες, λειτουργεί αποτρεπτικά για τους πρεσβύτερους.
Ο φόβος για το άγνωστο μέλλον, για την επικινδυνότητα
της αλλαγής σε αλληλεπίδραση με την επαρχιώτικη λο-
γική ενός συνδρόμου κατωτερότητας, σφραγίζουν τις
πύλες του ονείρου για κάτι καλύτερο. Η ίδια η άγνοια
τρώει τα οράματα στο ταξίδι για το φόβο.

Η άγνοια στηριζόμενη στο φόβο και την αμάθεια
οδηγεί στην υιοθέτηση ακροδεξιών θέσεων χωρίς τη δια-
μεσολάβηση των ακροδεξιών κομμάτων. Οι επιστημο-
νικές σοφιστείες και οι παραλογισμοί στις ερμηνείες
φαινομένων ή συμβάντων, ο φόβος της αλλαγής και της
διάσπασης της κοινωνικής συνοχής με την παροντική

Δήμος Χλωπτσιούδης

26



της διαστρωμάτωση, οδηγούν μεγάλο μέρος του λαού
κάθε κομματικής απόχρωσης σε ακραίες στάσεις. Είναι
τα ίδια ελατήρια που συντηρητικοποιούν τον αμαθή
πληθυσμό, τους πολίτες που άκριτα επαναπαύονται στις
ληφθείσες πληροφορίες. Τούτη όμως η -"εκ γένεσης"-
συντηρητικοποίηση γεννά και τα στερεότυπα και τις
ολοκληρωτικές στάσεις.

Ο καταιγισμός πληροφοριών συμπολεμιστής της
άγνοιας

Παράλληλα, όμως, φαντάζει λογική η αποδοχή πως
η συνείδηση του φωτισμένου ανθρώπου, του ανθρώπου
που ες αεί αναζητά, θα αφομοιώσει στην επαφή της την
όποια αρμονία μπορεί να εναρμονίσει με τη δική της
την προερχόμενη από το γνωστικό αντικείμενο. Πώς
όμως έρχεται η ψυχή μας σε επαφή με το γνωστικό αν-
τικείμενο; Πέρα από τη ζωντανή επαφή με τον κόσμο
της καθημερινότητας, που αποτελεί το σημαντικότερο
πεδίο γνωστικών αντικειμένων, σήμερα έχουμε και μια
σειρά μέσων που μεταφέρουν πληθώρα γνωστικών αν-
τικειμένων κοντά μας. Πάνω απ' όλα τα μέσα πληρο-
φόρησης παραμένει η άμεση επαφή με το προς γνώση
αντικείμενο. 

Ωστόσο, σήμερα η καθημερινότητα δεν αποτελεί τη
μόνη πηγή γνώσης και πληροφόρησης. Η ανάπτυξη των
νέων τεχνολογιών έφερε την καθημερινότητα όλου του
πλανήτη μέσα στο σαλόνι και το γραφείο μας. Δίπλα
στη βιωματική παρατήρηση, λοιπόν, ξεδιπλώνονται και
τα πάσης φύσης μέσα επικοινωνίας ως πηγή γνώσης.
Και, βέβαια, για το σύγχρονο σκοταδισμό ευθύνες έχουν
και τα παραδοσιακά ΜΜΕ, στα οποία στηρίζουν την
πληροφόρησή τους ενήλικες κι ανήλικοι. 

Η σύγχρονη υπερπληροφόρηση υποκύπτουσα σε

Η άγνοια οδηγεί στο φόβο και τη μισαλλοδοξία

27



έναν ιδιότυπο καταναλωτισμό έχει ξεπεράσει τα όρια.
Στο μεταμοντέρνο πια οικοδόμημά μας ο καταναλωτι-
σμός και ο πληθωρισμός ως ιδεολογήματα αγγίζουν και
την πληροφορία· συμπαρασύρουν -με άλλους προανα-
φερόμενους παράγοντες- στην άγνοια και την ημιμά-
θεια.

Και η υπερκατανάλωση είναι πρωτίστως θέμα συ-
νείδησης της ύπαρξής μας και του ρόλου μας στην κοι-
νωνία. Πολίτες με συμμετοχή στα κοινά, εργαζόμενοι
που θα θέλουν να αναπτυχθούν οι ίδιοι και να προσφέ-
ρουν στην κοινωνία, θα δούμε ότι ξεφεύγουν ευκολό-
τερα από την άγνοια, παρά τον επαπειλούμενο ομαδικό
κομφορμισμό.

Πώς άραγε φαντάζει σήμερα στην εποχή της υπερ-
κατανάλωσης πληροφοριών το ερώτημα του Καστο-
ριάδη: πόσο καιρό ακόμα η ανθρωπότητα θα κατατρύ-
χεται από τις ματαιότητες και τις ψευδαισθήσεις που
ονομάζουμε εμπορεύματα (Καστοριάδης, 1999); Γιατί
τελικά οι πληροφορίες έχουν καταλήξει να είναι και
τούτες προϊόντα προς πώληση. Και τα προϊόντα-πλη-
ροφορίες ενισχύουν την ψευδαίσθηση της ελευθερίας.
Η κατανάλωση γίνεται έτσι η εξωραϊσμένη απάτη ολι-
γαρχίας που ελέγχει και τα μέσα πληροφόρησης που
διαμορφώνουν τη μόδα και προβάλλουν την αγορά
αποπροσανατολιστικά ( Δήμος Χλωπτσιούδης, 2009).

Η τεχνολογία της σύγχρονης εποχής υπνωτίζει και
σαγηνεύει μέσα από την ψευδαίσθηση της ικανότητάς
μας να πληροφορούμαστε ότι συμβαίνει γύρω μας.
Ωστόσο, ο κόσμος της τεχνολογίας και τούτος κρύβει
την καταναλωτική του χειραγώγηση. Η αποσπασματι-
κότητα και η ευκαιριακή παρουσίαση των πληροφοριών
αντί να λειτουργούν θετικά και να ενημερώνουν, τελικά
συσκοτίζουν περισσότερο το νου και ενισχύουν την αμά-

Δήμος Χλωπτσιούδης

28



θεια. Και τούτη η άγνοια έρχεται να προστεθεί απέναντι
στην ημιμάθεια δημοσιογράφων και παρουσιαστών.
Ακόμα και τα ειδικά έντυπα αφιερώματα συχνά μένουν
πίσω στις εξελίξεις και μεταφέρουν με λανθασμένο τρόπο
την όποια ενημέρωση. Ομοίως και οι επιστημονικές τη-
λεοπτικές εκπομπές και οι ταινίες τεκμηρίωσης -που
έχουν εμπορευματοποιηθεί τόσο πολύ- συχνότατα κα-
ταγράφουν με αποσπασματικότητα τις επιστημονικές
εξελίξεις.

Εξάλλου, ο λόγος που υπάρχει τόσο πολύ άγνοια
είναι ότι αυτοί που την έχουν ανυπομονούν να τη μοι-
ραστούν6. Η δε συχνή προβολή των φορέων κομφορμι-
σμού (κόμματα, Εκκλησία, συντεχνίες κλπ) στις τηλεο-
πτικές οθόνες και η πιο πρόσφατη διαδικτυακή τους
επίθεση πληροφόρησης οδηγούν σε σύγχυση. Τα μέσα
με τον τρόπο που τους μεταχειρίζονται αντί να ενι-
σχύουν το δημοκρατικό διάλογο, τελικά ενισχύουν το
σκοταδισμό. Γιατί οι ακραίες θέσεις, ο ρατσισμός, η σο-
φιστεία και η μισαλλοδοξία βρίσκουν γόνιμο έδαφος
μέσα από τον άκριτο κι ανεξέλεγκτο πλουραλισμό. Και
φυσικά δεν είναι η δημοκρατία που ευθύνεται για την
προώθηση των αντικοινωνικών ιδεών, αλλά η μεταχεί-
ριση που τα τηλεοπτικά μέσα τους επιφυλάσσουν. 

Η μετανεωτερική αντίληψη για την πληροφόρηση
επιτρέπει την προβολή κάθε άποψης χωρίς να κρίνεται
εκ των προτέρων ο κοινωνικός της ρόλος. Η σύγχρονη
κατανάλωση όλων και περισσότερων πληροφοριών εί-
ναι το νέο δόγμα των μέσων επικοινωνίας που αναζη-
τούν έναν ακόμα λόγο επιβεβαίωσης της ύπαρξής τους.
Μα τούτα οδηγούν σε μία καινοφανή υπερπληθώρα ει-
δήσεων, σε ένα καταιγισμό πληροφοριών που τελικά 

Η άγνοια οδηγεί στο φόβο και τη μισαλλοδοξία

29

6 Isaac Asimov.



οδηγεί σε ακατάσχετη αιμορραγία σκέψης και κρίσης.
Κι ας μη λησμονούμε και όλο εκείνον τον κίτρινο

βόθρο που περιβάλλει τη δημοσιογραφική πληροφό-
ρηση. Ειδήσεις που υπό το ψευδές επιχείρημα ότι το
κοινό αναζητά "πικάντικες" ειδήσεις, αποπροσανατολί-
ζουν και φυλακίζουν τους πολίτες στα γυάλινα τοιχώ-
ματα της άγνοιας. Αφειδώς, λοιπόν, σπαταλάται πολύ-
τιμος ο τηλεοπτικός χρόνος της "φτωχής" μεσημβρινής
και πρωινής ζώνης σε ανούσιες πληροφορίες, που επι-
βάλλουν στους πολίτες να απεμπολήσουν κάθε δικαίωμα
στην ουσιαστική γνώση και την ελεύθερη σκέψη. 

Ένας πόλεμος που έχει κηρυχθεί 
Η μάχη της επιστήμης εναντίον της άγνοιας δε λαμ-

βάνει χώρα σε κάποιο τοπίο. Είναι το ίδιο πανάρχαιο
πεδίο συγκρούσεων όπου από την αρχαιότητα ακόμα
συγκρούονταν η ελεύθερη και η κριτική σκέψη με τη
μισαλλοδοξία, τη δεισιδαιμονία και τον παραλογισμό.
Σήμερα όμως παρατηρείται το οξύμωρο να χάνει στις
μάχες η λογική σκέψη, ενώ πια έχει τόσα όπλα στη διά-
θεσή της και τόσους συμμάχους. Ο σκοταδισμός αντί να
ηττάται από την υπεροπλία της επιστήμης και των νέων
τεχνολογικών μέσων, επικρατεί στο πολεμικό πεδίο.

Ο καινοφανής για τον ΚΑ΄ αιώνα αναλφαβητισμός
και οι ποικίλες ρητορείες φυλακίζουν την κρίση, εκτελούν
την αμφισβήτηση που προσπαθεί να στηρίξει την Αντί-
σταση. Σαν κουκουλοφόροι καταδότες διάφοροι εκφρα-
στές -δημοσιογραφικοί, πολιτικοί και άλλοι- προπαγαν-
δίζουν την Κατοχή που μας επιβάλλει η άγνοια. Παύουν
κάθε δημιουργική σκέψη, απειλούν κάθε λογική θέση.

Και σε αυτό τον πόλεμο τελικά πρέπει να ριχτούμε
όλοι. Γιατί η Απελευθέρωση της σκέψης δεν είναι θέμα
ατομικό. Ο μετανεωτερικός ατομισμός είναι το άλλοθι

Δήμος Χλωπτσιούδης

30



της επανάπαυσης και της ελιτίστικης κριτικής των ελεύ-
θερα σκεπτόμενων ανθρώπων σε βάρος των αγνοουμέ-
νων στα πεδία των μαχών. Η Ανεξαρτησία του πνεύμα-
τος είναι θέμα συλλογικό. Ταυτίζεται με την πρόοδο της
κοινωνίας, με την ανάπτυξή της και τη συνοχή της.

Στη φυσική συμπεριφορά όλων των έμβιων όντων
συναντάμε την αρχή της ομοιόστασης, της ικανότητας
του οργανισμού να διατηρεί την ευστάθεια ανάμεσα
στα στοιχεία που τον αποτελούν. Στη φύση υπάρχουν
αναρίθμητα παραδείγματα ομοιόστασης. Είναι τόσο
απαραίτητες για τη διατήρηση της ζωής που δύσκολα
μπορούμε να φανταστούμε την καταγωγή της ζωής δί-
χως την ταυτόχρονη "εφεύρεση" του ρυθμιστικού αυτού
κυκλώματος (Λόρεντς, 1978). Αυτή την ομοιόσταση οφεί-
λουμε να εντοπίσουμε κι εμείς προκειμένου να ξεπερά-
σουμε την ανισορροπία της άγνοιας, τις επιθέσεις του
πνευματικού σκότους. Αλλιώς, απειλείται όχι μόνο η
κοινωνική ανάπτυξη, αλλά ουσιαστικά ο ανθρώπινος
πολιτισμός.

Μα άγνοια δε σημαίνει μόνο αμάθεια. Είναι στάση
ζωής, συχνά κατ’ επιλογή για όσα γίνονται γύρω μας.
Είναι μια άλλη μετανεωτερική ιδιομορφία του δυτικού
πολιτισμού. Ως στοιχείο αγωγής ανιχνεύεται στην οικο-
λογική-περιβαλλοντική μας συμπεριφορά, διερευνάται
στην απομάκρυνση από τη συλλογική δράση, από τη
δημόσια ζωή, εξιχνιάζεται στον ατομικισμό και τον ωχα-
δερφισμό. Συχνά βλέπουμε να προτιμάται από την ανα-
ζήτηση προσφέροντας έτσι ένα εγωιστικό άλλοθι απέ-
ναντι στις επιλογές μας. 

Η ερήμωση του φυσικού περιβάλλοντος καταστρέ-
φει όχι μόνο τον εξωτερικό κόσμο, αλλά και κάθε σεβα-
σμό του ανθρώπου για την ομορφιά. Είναι μία συνει-
δητή επιλογή υπό το πέπλο της άγνοιας που συνέρχεται

Η άγνοια οδηγεί στο φόβο και τη μισαλλοδοξία

31



με την αδιαφορία για το μέλλον και τη φύση. Αυτή όμως
η επιλεγόμενη άγνοια προσφέρει ευκαιρίες απάρνησης
των προσωπικών ευθυνών και επίρριψης ευθυνών σε
άλλους. Κι όμως η καταστροφή επήλθε. Η δε υπερπλη-
θώρα πληροφοριών πέρα από τα όρια αφομοίωσης επι-
φέρει την άγνοια. Προτιμάται η μη-κρίση από την κρίση
γιατί είναι βολικότερη, πιο ξεκούραστη.

Η άγνοια είναι σαν τη Λερναία Ύδρα· με νέες πλη-
ροφορίες να ξεφυτρώνουν κάθε φορά που κατανοούμε
μία. Ένας Ηρακλής της κρίσης χρειάζεται για να τιθα-
σεύσει αυτό το τέρας, για να το σκοτώσει. Αλλά το τέρας
το δημιούργησαν οι θεοί για να ταλαιπωρεί τους θνη-
τούς, για να δοξαστεί η αθανασία της γνώσης. Ο άθλος
έδωσε την αφορμή να μείνει στην αιωνιότητα το όνομα
της κρίσης, όχι γιατί νίκησε, αλλά επειδή συνέχισε τους
άθλους στη μάχη της άγνοιας και της κρίσης. Άλλωστε,
ο δικός μας Ηρακλής επέλεξε το δύσκολο δρόμο της Αυ-
τόνομης Σκέψης και της Αρετής. Είχε το κουράγιο να
βαδίσει στο τεντωμένο σκοινί, να βαδίσει στο δύσβατο
μονοπάτι της εποποιίας της καθημερινότητας, να ζυ-
γιάσει το βλέμμα της ανοησίας της Λερναίας Ύδρας.

Ο Οιδίποδας αιώνιο σύμβολο της άγνοιας 
Η άγνοια πάντοτε αποτελούσε το μεγάλο φόβο των

ευρωπαϊκών κοινωνιών. Οι μελέτες των αρχαίων κειμέ-
νων αποδεικνύουν τη μεγάλη ανησυχία για την αυτα-
πάτη της ελευθερίας του ατόμου και την άγνοια γεγο-
νότων που το περικλείουν. Φυσικά στις μυθολογικές
αναφορές η άγνοια προσεγγίζεται από τη θεώρηση της
κοσμογονίας και την επέμβαση των θεών στα ανθρώ-
πινα δρώμενα. 

Χαρακτηριστικό πρόσωπο της ελληνικής μυθολογίας
που ζούσε στην άγνοια ήταν ο Οιδίποδας. Ο οιδιπόδειος

Δήμος Χλωπτσιούδης

32



κύκλος δεν είναι ένα δόγμα της μοίρας, ούτε απλά ένα
δράμα χαρακτήρων, μια ηθικολογική τραγωδία. Είναι
δράμα αποκάλυψης· η αποκαλυπτική δράση οδηγεί τον
ήρωα να μάθει την αλήθεια για τον εαυτό του και συγ-
χρόνως τον οδηγεί στην καταστροφή του (Schadewaldt,
1956). Είναι το σύμβολο του ανθρώπου που αγωνίζεται
με πάθος να βρει τα μυστικά της ζωής. Ο αιώνιος αναζη-
τητής της αλήθειας που ξεκινά την περιπέτεια της εξόδου
από τον αμέριμνο κόσμο της άγνοιας. Ο τραγικός σοφό-
κλειος ήρωας αποτελεί το συνώνυμο της άγνοιας, της έλ-
λειψης γνώσης. Όλη του η ζωή ήταν εγκλωβισμένη μέσα
στην αγνωσία. Ο τραγικός του γάμος, η πρωτύτερη πα-
τροκτονία, η απόκτηση παιδιών με τη μητέρα του, όλα
δείχνουν την ποιητική αποτύπωση των συνεπειών της
άγνοιας και το μυθολογικό φόβο των θνητών για το
άγνωστο. 

Ο μυθικός βασιλιάς της Θήβας χωρίς να γνωρίζει
τη λαβδακίδικη καταγωγή του και μεγαλωμένος σε ένα
εκτός αίματος οικογενειακό περιβάλλον, κατευθύνεται
στο μαντείο των Δελφών για να μάθει την αλήθεια. Συ-
νεχίζοντας το ταξίδι του και αποφεύγοντας να γυρίσει
στην υποτιθέμενη πατρίδα του, επιστρέφει χωρίς να το
ξέρει στην αληθινή. Στη διαδρομή δολοφονεί τον πατέρα
του για ασήμαντη αφορμή εν αμύνη. Ο ήρωας που
έμελλε να αλλάξει την πορεία της Θήβας, δε γνώριζε με
ποιον συμπλέκονταν. Είναι όμως ο ίδιος ήρωας που κα-
τορθώνει να λύσει το περίφημο αίνιγμα της σφίγγας
που μέχρι τότε είχε οδηγήσει στο θάνατο τόσους νέους
ανθρώπους. Λύνει το αίνιγμα για να καταστεί σύμβολο
της σοφίας. Ως δώρο της εξόντωσης του τέρατος ήταν ο
γάμος του με τη χήρα πια βασίλισσα και ο ενθρονισμός
του στην πατρογονική του πόλη -που ακόμη εξακολου-
θούσε να μην το γνωρίζει. Ο σοφός βασιλιάς φαίνεται

Η άγνοια οδηγεί στο φόβο και τη μισαλλοδοξία

33



να ζούσε για χρόνια ευτυχισμένος -οικογενειακά και
πολιτικά- μέχρι να πέσει λοιμός στη Θήβα, να μάθει την
αλήθεια και να φτάσει η ολοκληρωτική του πτώση στα
μάτια θεών και θνητών μέσα στους επόμενους αιώνες.
Χλευάστηκε. Κατάντησε παράδειγμα προς αποφυγή για
εκείνα που ενώ μπορούσε να ερμηνεύσει, επέλεξε να
μην το κάνει. Προτίμησε να ζήσει στη δική του ερμηνεία
των πραγμάτων, στην οπτασία που τον έκλεισαν οι θεοί
χωρίς να προσπαθεί να ξεφύγει.

Ο Οιδίπους, που έγινε τύραννος χάριν της γνώσης
του, θα χάσει την εξουσία του μόλις μάθει την αλήθεια.
Η αλήθεια εμφανίζεται πλέον ως ασύμβατη με τη σοφία.
Ο βασιλιάς είναι αδαής, άπορος· έχει πλήρη άγνοια με
τον ίδιο βαθμό πληρότητας που είχε η γνώση της απάν-
τησης στο αίνιγμα της Σφίγγας. Κι όμως αυτή του η
απάντηση τον κατέστησε τον πλέον σοφό και τον οδή-
γησε στην αλαζονεία: βρήκε ολομόναχος τη λύση και
του αινίγματος και του χρησμού. Η άγνοια αυτή μέσω
της γνώσης, δεν αντανακλά απλά την αλαζονεία του,
αλλά την ύπαρξη τόσων πληροφοριών που τελικά δεν
μπόρεσε να τις αξιολογήσει κατάλληλα και να οδηγηθεί
στα σωστά συμπεράσματα. 

Είχε τις πληροφορίες που χρειάζονταν ώστε σύν-
τομα να αντιληφθεί το παρελθόν και το παρόν, αλλά
προτίμησε να μείνει προσκολλημένος στο φαντασιακό
που έπλασε για τις γνώσεις και την σοφία του. Είναι
καταδικασμένος να ζει στο σκοτάδι της άγνοιας και του
πόνου μέσα σ' έναν παράλογο και μυστηριώδη κόσμο,
και παλεύοντας συνεχώς, να οδηγείται παρά τη θέλησή
του στη μοιραία κατάληξη, την a priori καταδίκη του σε
θάνατο, που τη γνωρίζει, αφού είναι το μόνο από τα
όντα που έχει επίγνωση του θανάτου.

Η άγνοια όμως αυτή του Οιδίποδα ήταν η ρίζα

Δήμος Χλωπτσιούδης

34



όλων των κακών. Προσηλωμένος στη μορφή και στην
ύλη ο ήρωας οδηγείται στις δικές του αυταπάτες. Όπως
επισημαίνει ο Blum η αναζήτηση της επίγνωσης – ενό-
ρασης ήταν πάντα παράλληλη με την ευλογία της
άγνοιας. Αυτό αντανακλάται στην ταλαιπωρία του Οι-
δίποδα μεταξύ του γνωρίζω – δε γνωρίζω, μια αμφιτα-
λάντευση η οποία παραπέμπει στην αμφιθυμία του. Η
σύζευξη του ότι ο Οιδίποδας αντιπροσωπεύει ταυτό-
χρονα το μωρότερο και τον εξυπνότερο άνθρωπο, ση-
ματοδοτείται στην επίλυση του αινίγματος της Σφίγγας:
ο Οιδίποδας επιλύει μεν το αίνιγμα της ανθρώπινης
ύπαρξης και αναδεικνύεται γνώστης και ανώτερος πνευ-
ματικά, αλλά αυτή η γνώση δεν είναι αφομοιωμένη για
τον ίδιο του τον εαυτό. Μη έχοντας εσωτερικεύσει αυτή
τη γνώση, είναι καταδικασμένος να υπόκειται στη μοίρα
και στο αναπόφευκτο.

Οφείλουμε, έτσι, ερμηνεύοντας το Σοφοκλή, να επι-
σημάνουμε ότι η οιδιπόδεια άγνοια ουδέποτε αποτέλεσε
κάτι το θετικό για τον ποιητή. Δεν είναι προοπτική και
στάση ζωής, αλλά αντίθετα αιτία για τραγικό τέλος,
αφορμή και σύμβολο προκειμένου να διδάξει τη δύναμη
της γνώσης και της κρίσης. Γιατί ο Οιδίποδας δεν απο-
τελεί ένα τυχαίο πρόσωπο που έπεσε στη θεϊκή δίνη της
άγνοιας, αλλά το σύμβολο της σοφίας. Είναι εκείνος
που γνώριζε όλες τις απαντήσεις της ανθρώπινης ύπαρ-
ξης, που είχε όλη τη σοφία να βρίσκει λύσεις κατατρο-
πώνοντας τέρατα. Κι όμως ο σοφός άνθρωπος μέσα στον
παραλογισμό της αλαζονείας του δεν ανακάλυψε το
παιχνίδι των θεών. Και τούτο το ανακάλυψε υστερότερα
από τη μητέρα και σύζυγό του.

Έτσι, ο Οιδίποδας καθίσταται στη δραματική ποι-
ητική γλώσσα το αιώνιο σύμβολο της ανειδημοσύνης
που ενώ ζούσε μέσα σε ένα καταιγισμό πληροφοριών,

Η άγνοια οδηγεί στο φόβο και τη μισαλλοδοξία

35



αρνούνταν να τις αξιολογήσει ορθολογικά. Η άγνοια
τον οδήγησε πρόσκαιρα στην ευτυχία και την επιτυχία·
τελικά τον έφερε στην καταστροφή, στον αιώνιο χλευα-
σμό των θνητών. Τιμωρήθηκε από τα ίδια του τα χέρια
για εκείνα που γίνονταν μπροστά του, για εκείνα που
πληροφορούνταν, αλλά δεν μπορούσε να το κρίνει.
Προτιμούσε να ζει μέσα στην άγνοια της αλαζονείας.
Έσβησε το φως του, κατέστρεψε τα μάτια του επειδή δεν
έβλεπαν όσα έπρεπε να δει.

Ένα κεντρικό σημείο στον Οιδίποδα του Σοφοκλή
είναι το αίτημα του Τειρεσία προς τον ήρωα μη ρωτάς. Ο
τυφλός και αμφίφυλος άνθρωπος, γνώριζε ότι η περιέρ-
γεια του Οιδίποδα θα προκαλούσε μια τρομακτική απάν-
τηση την οποία ο βασιλιάς της Θήβας δεν περίμενε και
δεν θα έπρεπε να ξέρει. Το ίδιο όμως το μη ρωτάς είναι η
παρότρυνση που ακούμε και σήμερα για την ευτυχία που
προκαλεί η άγνοια, το να ζει δηλαδή κανείς μέσα στην
παραίσθηση των απαντήσεων, αλλά όχι στα συμπερά-
σματα. Παραδόξως το "μη ρωτάς", είναι ο τρόπος ζωής
μέσα στην ερώτηση. Στις μέρες μας, έχουμε φτάσει σε μια
συνθήκη πολιτισμού κατά την οποία η συνειδητοποίηση
έχει να κάνει με το αντικείμενο, αλλά όχι με το υποκεί-
μενο. Το αντικείμενο, ελεύθερο από υποκειμενικότητα
και μετακινούμενο από κάθε άμεση σχετικότητα στον
ορίζοντα του, βρίσκεται σε άμεση αντίληψη.

Ο Οιδίποδας ζώντας στο φανταστικό του κόσμο δεν
καταλαβαίνει τα λόγια του Τειρεσία. Στην πορεία του
μύθου όταν βρίσκεται μπροστά στην αποκάλυψη της
πραγματικότητας σχετικά με την πατροκτονία που διέ-
πραξε και την αιμομικτική σχέση με τη μητέρα του, δεν
επικαλέσθηκε ελαφρυντικά για την άγνοιά του. Η πα-
ραδοχή της ενοχής του γίνεται εμπράκτως και αυτοβού-
λως με την δική του τύφλωση. 

Δήμος Χλωπτσιούδης

36



Με την τύφλωσή του παλινδρομεί τη λησμονημένη
κοινή ετυμολογία του οράω (βλέπω) και του οίδα (γνω-
ρίζω) από το παλαιό ρήμα είδω, που κάποτε σήμαινε
και τα δύο μαζί. Ο Οιδίπους καταργώντας την όρασή
του, καταργεί στην ουσία (και τιμωρεί) τον νου του, που
αποδείχτηκε ανάξιος της γνώσης. Η κάθαρση εδώ είναι
ένα γνωστικό, όχι συγκινησιακό γεγονός: Ο Οιδίποδας
είναι ένας αυτόχειρας της γνώσης. Στον "Οιδίποδα Τύ-
ραννο" συναινούμε στο θεμελιώδες αξίωμα του Σοφοκλή
ότι το ον είναι, μόνον εάν γνωρίζει τι είναι (Χειμωνάς,
1995).

Ο ίδιος προχωρεί στην αυτοτιμωρία του για να απο-
κατασταθεί η απαραβίαστη ιερότητα του κόσμου, ο ίδιος
επιβάλλει τη νέμεσιν των θεών μπροστά στην ύβριν της
άγνοιάς του. Με την πράξη του τούτη οδηγείται στην
γνώση, στην αποκάλυψη της τύφλωσης στην οποία
ζούσε τόσα χρόνια.

Η άγνοια ήταν η ρίζα όλων των κακών για τον Οι-
δίποδα. Δε γνώριζε την αληθινή καταγωγή του, δε γνώ-
ριζε τη μητέρα του ούτε τον πατέρα που δολοφονεί κατά
λάθος. Κανείς δεν ενδιαφέρθηκε τόσα χρόνια να τον
βγάλει από την άγνοιά του. Και όταν οι θεοί άρχισαν
να στέλνουν οιωνούς, όταν οι πληροφορίες που συνέ-
θεταν το πάζλ της πλάνης στην οποία ζούσε τόσα χρόνια
ο ήρωας άρχισαν να καταφτάνουν, ο βασιλιάς δεν τα
έβλεπε. Η κρίση του είχε κλειδωθεί στις γνώσεις που
αποκόμισε κάποτε.

Μιλώντας για τον εαυτό του ο Οιδίπους δείχνει αυ-
τοπεποίθηση και θέλει να εμπνεύσει εμπιστοσύνη στους
άλλους για την ικανότητά του να λύσει το πρόβλημα
που τους απασχολεί. Η σοφία του, που τον έφερε στο
θρόνο, η ικανότητά του να βρίσκει λύσεις προκαλούν

Η άγνοια οδηγεί στο φόβο και τη μισαλλοδοξία

37



όμως το φθόνο των θεών.
Στον "Οιδίποδα Τύραννο" του Σοφοκλή βλέπουμε

την άγνοια του ανθρώπου στην κατανόηση όλων των
παραμέτρων που συνθέτουν την αρμονία του κόσμου.
Ο Οιδίπους χωρίς να το ξέρει και κυρίως χωρίς να το
θέλει σκότωσε τον πατέρα του τον Λάιο και παντρεύτηκε
την μητέρα του Ιοκάστη και έκανε μαζί της τέσσερα παι-
διά. Με τις πράξεις του αυτές ο άνθρωπος, διαμέσου του
τυράννου, ομολόγησε ότι με την άγνοιά του διατάραξε
την ισορροπία του κόσμου.

7 δοκίμια

38



Από την ηθική στην ελευθερία

Τα τελευταία χρόνια όλο και συχνότερα επανέρχεται
στο προσκήνιο του δημόσιου διαλόγου η ηθική. Η ανα-
τροπή του παρελθόντος και η αναζήτηση νέων ιδεολο-
γιών και ταυτοτήτων έχουν οδηγήσει σε προσεγγίσεις
που αντικαθιστούν τα οράματα για μια δίκαιη κοινωνία.
Λογικό, είναι, λοιπόν, οι μεταμοντέρνες υπαρξιακές ανα-
ζητήσεις να στραφούν σε παλιές ιδέες που είχαν ξεθω-
ριάσει τις προηγούμενες δεκαετίες. Η ηθική και η ελευ-
θερία επανήλθαν στη δημόσια σφαίρα εντονότερα από
κάθε άλλη φορά.

Τόσο η μια όσο και η άλλη όμως συχνά παρουσιά-
ζονται με μία μεταφυσική διάσταση. Πολλοί είναι εκεί-
νοι που προσπαθούν να τις οριοθετήσουν μέσα σε γραμ-
μικά συστήματα εννοιών αιώνιας ισχύος ("ό,τι είναι
νόμιμο είναι και ηθικό", "ό,τι είναι κοινωνικά αποδεκτό
οριοθετεί την ηθική", "η ηθική αξία έχει πανανθρώπινη
ισχύ" και τόσα άλλα).

Οφείλουμε, ωστόσο, να σημειώσουμε ότι ούτε η
ηθική ούτε η ελευθερία ως αξίες είχαν πάντα το ίδιο πε-
ριεχόμενο και την ίδια βαρύτητα. Στο μετασχηματισμό
των κοινωνιών υπό το βάρος των νέων ζυμώσεων (ιδεο-
λογικών και ηθολογικών, πολιτικών και οικονομικών

39



απειλών και συμμαχιών) και τα δύο άλλαζαν, προσαρ-
μόζονταν στα νέα κοινωνικά δεδομένα προωθώντας
νέες αναζητήσεις –προοδευτικές και συντηρητικές.

Ούτε η ηθική ούτε η ελευθερία είναι δογματικές.
Πολλάκις στο παρελθόν κέντρα δογματικά προσπάθη-
σαν να τις ενσωματώσουν στο ιδεολογικό τους άρμα,
αγωνίστηκαν να τις εντάξουν στη στράτευση του μαξι-
μαλιστικού και μισαλλόδοξου ορισμού τους. Μα, τελικά,
κάθε μικρή ή μεγάλη επιτυχία να την ορίσουν στο στενό
ηθογλωσσολογικό πλαίσιό τους ήταν μικρής χρονικής
διάρκειας κι ουσιαστικά απέτυχαν. Η κοινωνία χωρίς
να γνωρίζει δογματικά στεγανά αλλάζει.

Η κοινότητα πάντα αναζητά την ελευθερία. Μια
απελευθέρωση από τον εξανδραποδισμό της πρότερης
κατάστασης. Νέες κινήσεις δίνουν νέο περιεχόμενο στην
ελευθερία και τη σκλαβιά, στην ηθική και την κατά-
πτωσή της. Και η ηθική είναι διαλεκτικά συνδεδεμένη
με την ελευθερία. Η αναζήτηση της ελευθερίας χαράσσει
τις ηθικές αξίες, προτείνει νέες αρχές. Και αν τούτα φαν-
τάζουν απλά ιδεαλιστικές θέσεις, ας θυμίσουμε ότι οι
κοινωνικές μεταλλάξεις δεν είναι αποτέλεσμα ιδεαλι-
στικών διεργασιών, αλλά κατεξοχήν υλιστικών, συνδε-
όμενων με τη δημόσια αυτονομία του πολίτη (οικονο-
μικά, πολιτικά και κοινωνικά).

Γιατί, τελικά, η αγωνία για τη δημόσια αυτονομία
είναι εκείνη που ορίζει κάθε φορά την ηθική και την
ελευθερία. Ο καθημερινός αγώνας για κοινωνική επι-
βίωση, μία ατομική αναγνώριση κι άνοδο, για την κα-
τάκτηση του σεβασμού, ορίζουν σε ατομικό επίπεδο την
ελευθερία και την ηθική. Και όταν ο ατομικός -αργός
στο πέρασμα των ετών ή παλαιότερα των γενεών- αγώ-
νας γίνεται ασυνείδητη συλλογική προσπάθεια, αλλά-
ζουν και οι έννοιες.

Δήμος Χλωπτσιούδης

40



Δεν είναι όμως καθόλου τυχαίο που η ελευθερία πε-
ριορίζεται στο σημείο που αγγίζει την ανηθικότητα. Το
ανήθικο είναι το όριο της ελευθερίας. Όσο ο κανιβαλι-
σμός είναι ηθικός τόσο η κοινωνία επιτρέπει την αν-
θρωποφαγία, τόσο αφήνει ελεύθερο το άτομο και την
κοινότητα να εκμεταλλευτούν το συνάνθρωπο. Όσο η
σιωπή και ο στρουθοκαμηλισμός κρίνονται ως ηθικές
ενέργειες, τόσο μεγαλώνει η ελευθερία της άσκησης πο-
λιτικής ή κοινωνικής και σωματικής βίας. Μέχρι τη
στιγμή που το ηθικό θα μετατοπιστεί και θα αφήσει έκ-
θετη την ελευθερία στα εδάφη της ανηθικότητας.

Περιεχόμενο ηθικής και ελευθερίας
Η ηθική, από τη μια, ή η διακριτική στάση μεταξύ

καλού, αγαθού και κακού και, από την άλλη, το πνεύμα
ως πεδίο υπέρβασης, αφαίρεσης και ο ορίζοντας εξέλιξης
και αναδημιουργίας αποτέλεσαν δύο βασικούς πυλώνες
πάνω στους οποίους στηρίχθηκε ο πολιτισμός. Δυστυχώς
όμως η ηθική γινότανε άλλοθι εξουσίας ή το πνεύμα άλ-
λοθι ενός υλισμού στο πεδίο των εννοιών, με δογματι-
σμό, και ολοκληρωτική σχέση των ιδεών ή των εννοιών
με την εξουσία και τις ελίτ. Η ηθική και το πνεύμα είναι
βαθιά αλληλένδετα με το λόγο και την ελευθερία. Είναι
θεμελιωδώς προοδευτικές συλλήψεις της ανθρωπότητας.
Εκφράζουν την εσωτερική μας οντότητα, την εσωτερική
υπερβατικότητα και δε μετέρχονται της χωρητικότητας
αλλά της βαθύτερης όλων των επικοινωνιών. Εκφράζουν
την αγάπη του νοητού με το αισθητό, την αγάπη του
νοητού με το υπερβατικό σε έναν αειφορικό κύκλο. 

Και Ηθική σε τελική ανάλυση δεν είναι παρά η συ-
νείδησή μας. Είναι οι κανόνες που ρυθμίζουν τη συμ-
περιφορά του ατόμου και τη στάση του. Ωστόσο, τούτη
είναι προσαρμοστική. Εξαρτάται και διαμορφώνεται

Από την ηθική στην ελευθερία

41



ανάλογα με τις ιδιομορφίες της και την εκάστοτε κατά-
σταση που αντιμετωπίζεται (κάτι που δε συμβαίνει με
τους αντικειμενικούς κανόνες που λειτουργούν ως άκαμ-
πτες γενικότητες), από τον περίγυρό της. Και ας μη λη-
σμονούμε ότι οι κανόνες δεν αποτελούν μία ασφαλή
πυξίδα που θα καθοδηγεί το άτομο στις διάφορες περι-
στάσεις της ζωής του. Οι κανονιστικοί όροι είναι, βέβαια,
αναγκαίοι για τη συγκρότηση της κοινωνίας, αλλά δεν
ενσαρκώνουν την πλήρη διάσταση και το εύρος της ηθι-
κής. Οι κανόνες και οι πάσης φύσης δεκάλογοι χρει-
άζονται σε εκείνους που δεν έχουν ζωντανή επικοινωνία
με τη φωνή της συνείδησής τους και χρειάζονται έναν
εξωτερικό παράγοντα να τους επιβάλλει τον τρόπο συμ-
περιφοράς. Μα, έτσι ακόμη μία φορά η ηθική συνδέεται
άμεσα με το σεβασμό και την ελευθερία.

Βέβαια, σε κάθε κοινωνία υπάρχουν και οι λογής
φορείς μαζοποίησης. Το σχολείο, τα κόμματα, η θρη-
σκεία προσπαθούν μέσα από την επικοινωνία να προ-
βάλουν αξίες και να διαμορφώσουν μια κοινωνική
ηθική εξουσίας, επιβολής των δικών τους συμφερόντων
και διαμόρφωσης συνειδήσεων. Εξάλλου, η δημόσια
πειθώ (είτε στον πολιτικό λόγο και την κοινωνική κρι-
τική είτε στη σχολική μεταφορά αξιών και την εκκλη-
σιαστική κατήχηση είτε ως πάσης φύσης προπαγάνδα
και λαϊκισμός) στόχο έχει τη διάδοση και επικράτηση
των αξιακών συμπλεγμάτων του πομπού. Η δράση αυ-
τών των φορέων είναι που διαμορφώνει την ευρύτερη
κοινωνική ηθική.  Το ίδιο και οι νόμοι που ως φορέας
κομφορμισμού αποκρυσταλλώνουν την ηθική και ορί-
ζουν την ελευθερία.

Βέβαια, η ελευθερία περιορίζεται από τους κανόνες
συνύπαρξης. Ωστόσο, είναι φανερό ότι και η ηθική και
η ελευθερία συνυπάρχουν ως εφαπτόμενοι κύκλοι και

Δήμος Χλωπτσιούδης

42



κάπου δίπλα τους εφάπτεται και ο σεβασμός. Οι κανόνες
και οι νόμοι εκφράζουν μία ηθική βάση που και επανα-
προσδιορίζεται σε κάθε κοινωνική πραγματικότητα.
Ακριβώς για αυτό το λόγο επί της ουσίας δε συντελούν
κάτι στατικό. Ο ελεύθερος άνθρωπος δεν υπακούει σε
κανόνες, αλλά στην ηθική του, στην προσωπικότητά του,
στη συνείδησή του.

υποκειμενικότητα της Ηθικής και της Ελευθερίας
Όσο οι τοπικές κοινότητες δεν είχαν επικοινωνία

με άλλες, οι παραδόσεις και τα ήθη διαμόρφωναν τη
ηθική και τη μετασχημάτιζαν με μικρά βήματα. Η αλ-
λαγή των αξιών της ηθικής και της ελευθερίας του ατό-
μου διαρκούσε δεκαετίες -κι αιώνες ακόμα- μέχρι να
μεταφερθεί σε όλη τη λαότητα. Σήμερα όμως η ταχύτητα
διάχυσης των πληροφοριών και ο σκανδαλοθηρικός αν-
ταγωνισμός των μέσων ενημέρωσης, μετασχηματίζουν
την κοινή γνώμη αστραπιαία και μαζί της την αντίληψη
περί ηθικής. 

Αποτέλεσμα όμως αυτού είναι ότι πλέον το περιε-
χόμενο της ηθικής μεταφράζεται με εντελώς υποκειμε-
νικά κριτήρια. Κάθε πολίτης παραδειγματισμένος από
ΜΜΕ θέτει τα δικά του όρια στην ηθική. Φυσικά, βέβαια,
στο πλαίσιο μιας κοινωνίας ολοένα και πιο ατομοκεν-
τρικής, είναι λογικό να οριοθετούνται ευκαιριακά όλες
οι έννοιες με προσωπικά χαρακτηριστικά.

Κι έτσι μοιραία οδηγούμαστε στο ερώτημα αν τελικά
είναι η ηθική ή η ελευθερία έννοιες υποκειμενικές. Με
τη στενή, βέβαια, έννοια του όρου σίγουρα δεν είναι,
αφού αποτελούν το γνώμονα συνοχής ολόκληρων κοι-
νωνιών. Η αντίφαση είναι, ωστόσο, ότι και αντικειμενι-
κές έννοιες δεν είναι, αφού σταθερά μεταλλάσσονται
βάσει των κοινωνικών ιδεολογικών μετασχηματισμών.

Από την ηθική στην ελευθερία

43



Η υποκειμενικότητά τους εμφανίζεται στην ίδια την
προοπτική της κοινότητας που της δίνει πραγματικό
περιεχόμενο. Οι αλλαγές της συλλογικής σκέψης, οι
πνευματικές κατακτήσεις και η κοινωνική κινητικότητα,
μετουσιώνουν το περιεχόμενό τους στον υποκειμενισμό
της βραχύβιας επικράτησής τους ως αξιών. 

Εξάλλου, ό,τι είναι ηθικό κι ελεύθερο, λίγες χιλιάδες
χιλιόμετρα πιο πέρα κρίνεται ανήθικο και κολάσιμο7.
Λίγους ή πολλούς αιώνες νωρίτερα ήταν κανόνας κοι-
νωνικός και αργότερα επέφερε ποινή.

Η σεξουαλική ηθική και η ελευθερία του ατόμου να
διαχειρίζεται όπως επιθυμεί προς την ηδονή, έχουν αλ-
λάξει πολλές φορές από το παρελθόν. Η ανεκτή κοινω-
νικά στην Αρχαιότητα ομοφυλοφιλία μετατράπηκε σε
σοδομιστική αμαρτία αντάξια ενός σαδιστικού βασανι-
στηρίου στους Μέσους Χρόνους για να ξαναγίνει -αν
όχι αποδεκτή-  τουλάχιστον μη κολάσιμη επιλογή στην
Ύστερη Νεωτερικότητα. Η δε γυναικεία θέση άλλαξε
αναλόγως. Ελεύθερη πια χωρίς τους ηθικούς φραγμούς
για τη θέση της στην κοινωνική σφαίρα, η γυναίκα ει-
σήλθε δυναμικά στη δημόσια πραγματικότητα. 

Τα ανθρώπινα δικαιώματα που τόσο διατράνωσαν
οι διακηρύξεις της νεωτερικότητας και η σωματική ελευ-
θερία ήταν μόνο για τις δυτικές κοινωνίες των λευκών·
οι έγχρωμοι δε δικαιούνταν ανθρώπινης μεταχείρισης
και δικαιωμάτων, συχνά ούτε στις κοινωνίες δυτικών
προτύπων -έστω κι αποικιοκρατικών. Η απόκλιση ανά-
μεσα στα κοινωνικά και τα ατομικά δικαιώματα μας,
ορίζουν και αναδεικνύουν το ζήτημα της ηθικής σε κάθε
εποχή. Ακόμα και οι πράξεις βίας και λαφυραγωγίας -

Δήμος Χλωπτσιούδης

44

7 βλ. το γυναικείο ένδυμα σε ισλαμικές κοινότητες που απορρίπτεται ελεύθερα
και συνειδητά και από γυναίκες. Επίσης ας δούμε το ρόλο του παιδιού σε κάθε
κοινωνία και το διαχωρισμό βάσει φύλου ή κοινωνικής προέλευσης-κάστας.



τόσο συνηθισμένες επί χιλιάδες έτη χωρίς ηθική ανα-
στολή- σήμερα θεωρούνται εγκλήματα πολέμου. Είναι
μάλιστα ηθικά μεμπτά σε τέτοιο βαθμό ώστε να κρίνεται
με όρους σύγχρονων ηθικών αξιών ακόμα και το πα-
ρελθόν. 

Η δε ελευθερία του λόγου, βασικό χαρακτηριστικό
των αρχαίων φιλοσοφικών, πολιτικών και πολιτειακών
αναζητήσεων, οδηγήθηκε στη μεσαιωνική πυρά της θρη-
σκευτικής μισαλλοδοξίας8. Η αναζήτηση της γνώσης, η
ελευθερία πίστης σε διαφορετικές αξίες πάντα κόλαζε
κάθε φορέα μαζοποίησης και εξουσίας, που δογματικά
όριζε το σωστό και το λάθος, το ηθικό και το ανήθικο,
την αλήθεια και την προπαγάνδα. Τούτο το συναντάμε
σε κάθε κοινωνία μέχρι το τέλος της νεωτερικότητας. Η
άρνηση -ως βασική αρχή του μεταμοντέρνου- οδήγησε
σε νέες αναζητήσεις κι ερμηνείες. Σήμερα πια η έκφραση
θεωρείται ηθική μόνο όταν ενσωματώνεται στη γραμ-
μική λογοκρισία της εκδοτικής και μιντιακής αγοράς.

Η ηθική στην κοινωνία του μίσους
Στην κοινωνία όμως της μετανεωτερικότητας, της

άρνησης δηλαδή κάθε παραδομένης αρχής χωρίς συχνά
να αντιπροτείνεται κάτι, όπου όλοι έχουν πια το δι-
καίωμα έκφρασης γνώμης και κρίσης, παρατηρείται το
πρωτοφανές φαινόμενο η ηθική και η ελευθερία να
απλώνονται και να συρρικνώνονται ως έννοιες ανάλογα
με τη διάθεση του καθενός. Ενώ θεωρητικά ορίζονται
από την ίδια την αποδοχή της κοινωνίας (ό,τι αποδέχε-
ται ή αδιαφορεί και δεν κατακρίνει η κοινωνία είναι 

Από την ηθική στην ελευθερία

45

8 βλ. παγανιστικές ιεροτελεστίες που ταυτίστηκαν με το σατανισμό ή ανακαλύψεις
κι επιστημονικές αναζητήσεις που θάφτηκαν για αιώνες επειδή διαφωνούσαν με
την κυρίαρχη άποψη. Και τούτο όχι μόνο στη Δυτική Ευρώπη αλλά και στη
Ρωσία και στο Βυζάντιο και στα αραβικά εμιράτα.



ηθικό κι ελεύθερο), ένα γεγονός· μία πράξη εύκολα κα-
ταντά, εξαρτημένη απόλυτα από δημοσιογραφικές δια-
θέσεις και κρίσεις, ανήθικη, παραβιάζουσα την ελευθε-
ρία των άλλων πολιτών. 

Τα τελευταία χρόνια μάλιστα -κάθε χρόνο και χει-
ρότερα- παρατηρούμε να ανδρώνεται γύρω μας μια κοι-
νωνία μίσους. Μία απανθρωποιημένη κοινότητα που
στρέφει τα μέλη της να σφάζουν και να μισούν αλλή-
λους. Μία κοινωνία μίσους ανδρώνεται και εμείς το
αποδεχόμαστε αδιάφορα· εύκολα το υιοθετούμε. Αμέ-
τοχα εισπράττουμε και διαιωνίζουμε με την αδιαφορία
μας ένα μίσος που ουσιαστικά στρέφεται κατά του ίδιου
του Ανθρώπου. Όταν η ηθική μετατρέπεται σε ιδεολη-
ψία, απομακρυσμένη από τα κοινωνικά δράματα και
τη συλλογικότητα, τότε δίνει τη θέση της στον ατομικι-
στικό κανιβαλισμό. 

Και φυσικά οφείλουμε να θυμίσουμε τις ευθύνες της
εκπαίδευσης και της γενικότερης κοινωνικής άγνοιας
και ακόμα και των ΜΜΕ. Τα ίδια τα κανάλια έδειξαν
το δρόμο του μίσους μέσα από τις δικές τους ποικίλες
αφηγήσεις, ειδήσεις κι αναφορές. Η απομυθοποίηση
που επέφεραν και η ένταση της άγνοιας, της απάθειας
και του τρόμου για κάθε αλλαγή στη ζωή μας  φέρνουν
την κοινωνία στο χείλος της αβύσσου. 

Είναι μια εποχή όπου η ταχύτητα φέρνει στο προ-
σκήνιο την εύκολη θεαματικότητα· κυριαρχεί η εντύπωση
αντικαθιστώντας το ωφέλιμο και το δημιουργικό· η αξία
της ενημέρωσης και της γνώσης αποτιμώνται με δείκτες
και αριθμούς, από τα μέσα επικοινωνίας που συναινετικά
διαμορφώνουν συνειδήσεις περιορισμένης ισχύος και
πεπερασμένης διάρκειας· η αξιοπιστία έχει μετατραπεί
σε αντικείμενο δημοσκοπήσεων, που τη φέρνουν στο βό-
θρο δίπλα στις κανιβαλιστικές τους εκπομπές. 

Δήμος Χλωπτσιούδης

46



Η κίτρινη τακτική και η σκανδαλοθηρία των μέσων
επικοινωνίας, αλλάζουν την ηθική απεικόνιση της κοι-
νωνίας και ορίζουν την ελευθερία πολιτών και πολιτι-
κών, την έκφραση λόγου και οικονομικής δραστηριό-
τητας ανάλογα με τα συγκυριακά εκδοτικά συμφέροντα.
Και φυσικά τα μέσα διαπαιδαγωγούν και διαμορφώ-
νουν στάσεις ζωής. Οι ανεύθυνοι τιμητές των πάντων
(πολιτικών, συντεχνιών κλπ) κρίνοντας με διαφορετικά
κριτήρια και στοχεύσεις κάθε φορά, έχουν δημιουργήσει
σύγχυση ως προς το περιεχόμενο της ηθικής.

Από την άλλη, το σχολείο το ίδιο διδάσκει την ανη-
θικότητα στους μαθητές του. Κάθε λόγος για ηθική -κοι-
νωνική ή ατομική- φαίνεται έωλος. Ο ανταγωνισμός και
η απουσία δημοκρατικών διαδικασιών, ο φόβος και η
έμμεση απειλή ως κύριο συστατικό της συνοχής και της
ηρεμίας σε συνδυασμό με τη βαθμοθηρία δείχνουν ότι
η κοινωνία που ανδρώνεται είναι εξ αρχής ανήθικη.
Αντί η διδασκαλία να στηρίζεται στην αποδοχή του δια-
φορετικού, στο σεβασμό, στην αιδώ, τούτη στηρίζεται
στην υποταγή που με κάθε ευκαιρία μετατρέπεται σε
απειθαρχία και "επανάσταση". Από αντίδραση μόλις ο
μαθητής βρει την ευκαιρία μακριά από το δάσκαλο κυ-
ριαρχεί στην παρέα ως δικτατορίσκος και φέρεται τόσο
ανήθικα και σκληρά περιορίζοντας την ελευθερία των
άλλων, όσο δε γίνεται στην υπόλοιπη κοινωνία.

Και φυσικά, οι ίδιες οι προβολές που έχει απέχουν
από την ηθική, στέκουν απέναντι από τις ανθρωπιστικές
αξίες και βλέπουν την ελευθερία (του ιδίου και των άλ-
λων) ως κενά λόγια που χρειάζονται μόνο για εκθέσεις.
Η ανήθικη καταπάτηση των δικαιωμάτων των άλλων,
η εκμετάλλευση και η κοινωνική ανάδειξη του υποκει-
μένου με τη θυσία των άλλων (που αντιμετωπίζονται
ως άβουλα αντικείμενα που αξίζουν μόνο για τούτο)

Από την ηθική στην ελευθερία

47



και επί των πτωμάτων τους, είναι η εικόνα που μεταφέ-
ρεται καθημερινά από αφηγήσεις και οικιακούς διαλό-
γους ή από μικρές και μεγάλες οθόνες στα παιδιά. Και
μάλιστα οι αξίες του κανιβαλισμού και η απουσία ηθικής
συνοχής στην κοινωνία μεταφέρεται βιωματικά (με τον
πιο δυνατό τρόπο μετάδοσης γνώσεων και συμπεριφο-
ρών, που ακόμα το ίδιο το σχολείο δεν έχει υιοθετήσει).

Επιλογικά,
οι ανθρώπινες κοινωνίες δεν είναι στατικά μοντέλα

που κομφορμιστικά εξετάζουμε ή ορίζουμε. Είναι διαρ-
κώς μεταλλασσόμενοι οργανισμοί ατομικών και συλλο-
γικών αναζητήσεων. Ως ζωντανοί οργανισμοί απορρί-
πτουν αρχές και μεταμοσχεύουν νέες αξίες στηρίζοντας
τη συλλογική λειτουργία των υπαρχόντων. Έτσι και η
ελευθερία και η ηθική (συν)ορίζονται από τη μεταξύ τους
σχέση και τη σύνδεσή τους με τις κοινωνικές εξελίξεις.

Στη σύγχρονη όμως υποκειμενική ιδιαιτερότητα
φαίνεται να υπάρχει μία κοινωνική παραδοχή περί του
ηθικού και της ελευθερίας, παρά το γεγονός ότι οι δύο
έννοιες μεταλλάσσονται συχνά. Η κοινωνία του μίσους
που διαμορφώνεται γύρω μας και η μισαλλοδοξία προς
τη διαφορετικότητα, η ατομιστική θεώρηση των πραγ-
μάτων, έχει οδηγήσει τις δύο έννοιες στην εξατομίκευση
τόσο του ορισμού τους όσο και της αντιμετώπισή τους.

Η ηθικότητα οράται πάντα μέσα από ένα
ατομικό/προσωπικό πρίσμα, ακόμα κι όταν στρέφεται
κατά του κοινωνικού συνόλου. Αρκεί να υπηρετεί έναν
ανώτερο σκοπό -συχνά όμως όχι για την ίδια την κοι-
νωνία. Η δε ελευθερία αποτελεί μία μισαλλόδοξα δο-
σμένη έννοια που μάθαμε να αναζητάμε ως συνήθειο,
αλλά ακόμα δε συνειδητοποιούμε. 

Η ίδια η κοινωνία μας μοιάζει τόσο πολύ με τον

Δήμος Χλωπτσιούδης

48



Κρέοντα. Με το ευτυχές -για εκείνον- αποτέλεσμα της
κοινής αυταδέλφης δολοφονίας, αναδείχθηκε βασιλιάς.
Μένει μόνο να βρεθεί μία Αντιγόνη που θα επιμένει
στις ηθικές της αρχές και θα θυσιαστεί για αυτές πριν
έρθει η κάθαρση και η αναγνώριση του λάθους. Θα έρθει
όμως η Αντιγόνη; Γιατί, σίγουρα η ηρωίδα δεν μπορεί
να αναζητηθεί στα μιντιακά πρότυπα. 

Από την ηθική στην ελευθερία

49



7 δοκίμια

50



Ιστορία: νέες εποχές,

νέα ερωτήματα, νέες αναζητήσεις

Ιστορία με την ηροδότεια έννοια σημαίνει έκθεση
της έρευνας που προηγήθηκε. Σήμερα βέβαια η Ιστορία εί-
ναι μια πολυεπιστήμη. Με την επιρροή του Μαρξ (και
αργότερα του Μαξ Βέμπερ και των Annalles) και τη με-
τατροπή της σε λαϊκό -προπαγανδιστικό ή όχι- ανάγνω-
σμα, η επιστήμη τούτη άρχισε να προσεγγίζει και άλλες
άσχετες, ως τότε, επιστήμες, όπως η Οικονομία, η Κοι-
νωνιολογία κτλ. Έτσι, στο μεσοπόλεμο και ως το ’80 αν-
δρώθηκαν η Κοινωνική, η Οικονομική, η Διπλωματική,
η Πολιτική Ιστορία κ.ά.τ.

Στο τέλος του προηγούμενου αιώνα οι νέες πιέσεις9

και η άνθηση των θετικών επιστημών, της Ιατρικής και
της Βιολογίας10 μαζί με τον ψευδότιτλο εκδημοκρατισμό
της κοινωνίας έφεραν στο πλευρό της Ιστορίας επιστήμες
που έμοιαζαν ως τότε ασύμβατες. Η Φυσική, η Χημεία
και η Βιολογία σήμερα πια εξετάζουν όχι μόνο απολι-
θώματα, αλλά και καθημερινά ιστορικά ζητήματα, όπως
το τι έτρωγαν στην αρχαιότητα ή τα ιατρικά προβλή-

51

9 Π.χ. το φεμινιστικό κίνημα, το οικολογικό κτλ.
10 Ανίχνευση DNA, κλωνοποίηση κτλ.



ματα -ασθένειες, λιμοί κτλ- των περασμένων αιώνων11.
Στο πλευρό ενός ιστορικού σήμερα πια στέκεται η

Εθνολογία, η Γεωγραφία και η Ψυχολογία εξετάζοντας
διαχρονικά έθιμα ή εγκλήματα του ανθρώπου στη φύση
-υπό την πίεση των οικολογικών ανησυχιών- δημιουρ-
γώντας την Κοινωνική Ανθρωπολογία12.

Βλέποντας αξιολογικά όλες τις επιμέρους ειδικότητες
εύκολα να διακρίνουμε μία πολυδιάσταση της Ιστορίας
-ανάλογη της Γεωγραφίας13. Το πρόβλημα όμως είναι
ότι όλες τούτες οι ειδικεύσεις συχνότατα μένουν απο-
σπασματικές και ανεξάρτητες μη επιτρέποντας στο ευ-
ρύτερο κοινό να έχει μία συνολική εικόνα του παρελ-
θόντος. Οι ίδιοι οι ιστορικοί συχνά απέχουν από τη
γενική θεώρηση των παλιών κοινωνιών μένοντας προ-
σκολλημένοι στην ειδίκευσή τους. Η Ιστορία είναι, λοι-
πόν, μια πολυδιάστατη επιστήμη που όμως έχει την
ανάγκη της διαλεκτικής σύνδεσης.

Αξίζει να τονίσουμε μια ακόμα παθογένεια της Ιστο-
ρίας: εκείνη της έγκαιρης δημοσίευσης των αποτελεσμά-
των των ερευνών της. Δυστυχώς, η Ιστορία δημοσιοποι-
είται τουλάχιστον 20 χρόνια αργότερα από τις έρευνες
με αποτέλεσμα τόσο τη λαϊκή φενάκη για το παρελθόν
όσο και συγκρούσεις ιδεολογικές για τα νέα στοιχεία14.

Δήμος Χλωπτσιούδης

52

11 Μέσα από τις αρχαιολογικές -ενάλιες ή χθόνιες- ανακαλύψεις ή βάσει των ανα-
καλυφθέντων σκελετών ή μουμιών κ.ά.τ. 
12 Η Κοινωνική Ανθρωπολογία ομοιάζει πια με την Κοινωνική Ιστορία εξετάζοντας
έθιμα, συνήθειες διατροφικές ενδυματολογικές, τις σχέσεις των δύο φύλων ή κοι-
νωνικούς θεσμούς, όπως ο γάμος, η ταφή κτλ
13 Η Γεωγραφία  συνδυάζει Εθνολογία, Γεωλογία, Φυσική, Χημεία και Βιολογία και
λιγότερο οικονομία και κοινωνιολογία, αλλά συχνά συνοδοιπορεί με την Ιστορία.
14 Πέρα από το μόνιμο καβγά για το κρυφό σχολειό, παλαιότερα συχνά έχουμε
σύγκρουση για την αξία των μακρυγιάννειων απομνημονευμάτων, ενώ ακόμα η
ιδέα των Ελλήνων για τον Όμηρο είναι πώς μιλάμε για ένα -και μάλιστα τυφλό-
ποιητή.



Το πρόβλημα της Ιστορίας είναι ίσως ένα από τα
σπουδαιότερα που έχει ανακύψει τα τελευταία χρόνια
στη φιλοσοφική σκέψη. Ήδη από την εποχή του Διαφω-
τισμού πολλοί είχαν προσπαθήσει να προσεγγίσουν φι-
λοσοφικά την Ιστορία15. Δε θέλω να σταθώ στον προπα-
γανδιστικό της σκοπό, αφού αυτός επιτελείται κυρίως
μέσα από συγκεκριμένα παιδευτικά κανάλια (σχολείο,
κόμματα, Εκκλησία κτλ). Με ή χωρίς προπαγανδιστικό
στόχο η Ιστορία είναι το κύριο στοιχείο της σύγχρονης
ιδεολογικής πάλης, καθώς ακόμα και πλάι σε φιλοσο-
φήματα οικονομικής ή κοινωνικής φύσης, το ιστορικό
παράρτημα είναι αναγκαίο. 

Η Ιστορία δεν είναι απλά μια ακόμα φιλοσοφία. Εί-
ναι το επιστέγασμα της σκέψης μας για παλαιότερες
εποχές, είναι το σύνολο της αυτοεκτίμησης της κοινωνίας
μας. Η Ιστορία, λοιπόν, από μια απλή επιστήμη, ανάγε-
ται σε μία ιδεολογία. Καθώς όμως αντικατοπτρίζει την
κοινή κοινωνική μας σκέψη, αποτελεί ένα ισχυρό16

εθνικό δεσμό -και βέβαια όπλο εθνικής ενότητας και
διαφοροποίησης. 

Ως θεσμός, λοιπόν, η Ιστορία δέχεται τη δική της αμ-
φισβήτηση, τη δική της κριτική. Στις δυτικές κοινωνίας
η ιστορία δε γράφεται από νικητές πια αλλά από ηττη-
μένους. Αμφισβητείται άμεσα πια ο τρόπος παραδοχής
δεδομένων για άλλες εποχές γεγονότων κι εκτιμήσεις.
Ως θεσμός, όμως, επιδέχεται και σημαντικές αλλαγές στην
προσέγγισή της. Και οι αμφισβητήσεις αυτές μόνο αρ-
νητικές δε μπορούν να θεωρηθούν, αφού προάγουν ένα 

Ιστορία: νέες εποχές, νέα ερωτήματα, νέες αναζητήσεις

53

15 Αξίζει να τονίσουμε την αξιοσημείωτη προσφορά του Χέγκελ και αργότερα
του Μαρξ που έδωσαν μια μοναδική ώθηση στην φιλοσοφική της διάσταση και
σταδιακά την έκαναν μια αυτοτελή επιστήμη. 
16 Δευτερεύον ζήτημα αφού αποτελεί τμήμα της κοινά διαμορφωμένης ιδεολο-
γίας.



διάλογο μοναδικής αξίας για την κοινή γνώμη (όχι των
δημοσιογράφων τη γνώμη) κριτική των ιδεών και της
αυτοαντίληψής μας. 

Η αμφισβήτηση της ιστορικής παραδοχής κρύβει
και τις δικές της παγίδες. Έτσι, συχνά, δίνεται η εντύ-
πωση ότι είναι ένα ιδεολογικό υποχείριο και άρα όχι
κάτι το αντικειμενικό17. Οι αλλαγές που υφίσταται η
Ιστορία οφείλονται αποκλειστικά στο θέμα που εξετά-
ζεται και στην αφορμή του. Έτσι, όταν γίνεται λόγος
για εθνική ιστορία, σαφώς και η αυτοεκτίμησή μας κλο-
νίζεται καθώς το φαντασιακό διαρρηγνύεται από την
εκτίμηση των άλλων. 

Η Ιστορία εναπόκειται στους νόμους της αντι-κομ-
φορμιστικής λογικής που καλλιεργεί ο σύγχρονος ατο-
μικισμός. Ξεπερνώντας τα σταθερά εθνικά καλούπια ει-
σάγεται πια στη σφαίρα της θετικής επιστήμης και
ελέγχεται φιλοσοφικά και βεβαίως ιδεολογικά. 

Έλεγχος όμως δε σημαίνει απόρριψή της. Έλεγχος
είναι η ιδεολογική κριτική που οφείλουμε να κάνουμε
μακριά από τη στείρα γεγονοτολογία που δε γεννά κρί-
σεις και βοηθά στην απόκρυψη λόγω όγκου στοιχείων
ή προάγει το μερικό σε γενικό και το επαγωγικό σε πα-
ραγωγικό. Έλεγχος στην Ιστορία είναι η αφορμή που
μας οδήγησε στη συγκεκριμένη θεματολογία, αφήνοντας
αυτό καθαυτό το εξεταζόμενο θέμα, αφού ποτέ δε θα
καταλήξουμε σε κοινή παραδοχή της ιδέας τούτης. Η
συζήτηση γύρω από ένα ιστορικό θέμα είναι ουσιαστικά
μια προσπάθεια εκδημοκρατισμού και εξυλισμού της
πλατωνικής φιλοσοφίας. 

Σχολιάζοντας όμως πάνω στο αίτιο της θεματολο-
γίας, έχουμε ένα πλούσιο κριτικό διάλογο για τη Φιλο

Δήμος Χλωπτσιούδης

54

17 Δεν αναφερόμαστε στα μονόπλευρα σχολικά εγχειρίδια.



σοφία της Ιστορίας και την πολιτική της διάσταση. Ίσως
έτσι κάποτε μπορέσουμε να δούμε και το παρελθόν μας
κριτικά, αφού πια θα γνωρίζουμε με ποιο στόχο μιλάμε. 

Είναι ανάγκη να τονίσουμε και τούτο: η Ιστορία η
ίδια δεν εναπόκειται σε αλλαγές. Ούτε η σκέψη ούτε η
ζωή των παρελθουσών κοινωνιών θα αλλάξει, αν αλλά-
ξουμε μία λέξη18 ή αν αλλάξουμε την αυτοεκτίμησή μας.
Αλλάζει απλά ο προσανατολισμός της θεματολογίας
της. Κρίνεται όχι απλά λάθος, αλλά αστειότητα να αμ-
φισβητείται η Ιστορία εξαιτίας του θέματός της. Ελέγχε-
ται η μεθοδολογία και η φιλοσοφία της. 

Εξάλλου, η Ιστορία ούτε στεγανά γνώρισε -το απο-
δεικνύει η πρόσφατη νίκη των ηττημένων- ούτε γραμ-
μική είναι. Σπειροειδώς κινείται και παλινωδεί με βάση
το αίτιο της σκέψης μας. Οι νέες ιδεολογικές μάχες στην
παγκοσμιοποιημένη τεχνολογικά Γη δημιουργούν νέες
θεματολογίες που ξεπερνούν τα εθνικά στεγανά και
γκρεμίζουν οχυρά σκέψης. 

Διαφοροποιήσεις της ιστορικής κρίσης
Οι διαμάχες γύρω από την Ιστορία που είδαμε να

ζωντανεύουν τα τελευταία χρόνια δεν μπορούν να ερ-
μηνευτούν έξω από το κοινωνικό πλαίσιο στο οποίο έλα-
βαν χώρα. Οι συγκρούσεις για την Ιστορία ούτε ελληνικό
ούτε νέο φαινόμενο αποτελούν. Ωστόσο, τούτες έλαβαν
ιδιαίτερες διαστάσεις με τη δράση των ΜΜΕ που γνώ-
ριζαν την ιδιαίτερη ενασχόληση του κοινού με ένα ζή-
τημα που εύκολα μπορεί από επιστήμη να γίνει λαϊκό
ανάγνωσμα. Στην ουσία οι εκδότες διείδαν μία αλλαγή
της ιστορικής μας κουλτούρας. Το υψηλότερο μορφω-
τικό επίπεδο, το διαδίκτυο, η κατάκτηση ότι οι λαϊκές 

Ιστορία: νέες εποχές, νέα ερωτήματα, νέες αναζητήσεις

55

18 βλ. Ζοζέ Σαραμάγκου, Η πολιορκία της Λισαβόνας.



μάζες μπορούν να ασχολούνται με την Ιστορία, έφεραν
στο προσκήνιο πολύ κόσμο και άρα και τα ΜΜΕ στο εμ-
πορικό παιχνίδι προβολής της θέσης αυτής. Βεβαίως η
έκρηξη τούτη δεν είχε μια μεθοδολογική ακολουθία. 

Έτσι, για τους αρνητές δεν έγινε αντιληπτό ότι η
Ιστορία δεν αφορά το παρελθόν, αλλά το παρόν. Η Ιστορία
αναφέρεται σε νοητικές αναπαραστάσεις του παρελθόν-
τος στη συγκαιρινή μας περίοδο με όρους σύγχρονους,
η Ιστορία γράφεται με σχήματα σύγχρονα. Αμφισβητεί
και διαμορφώνει εικόνες του παρελθόντος μέσα από τις
παροντικές αναζητήσεις των ιστορικών. Μελετά ξανά
και ξανά, ελέγχει τις πηγές υπό το πρίσμα ερωτημάτων-
ζητημάτων. 

Ο Κρότσε διακήρυττε ότι οι πρακτικές απαιτήσεις
που αποτελούν τη βάση κάθε ιστορικής κρίσης δίνουν σε
όλη την ιστορία το χαρακτήρα της “σημερινής ιστορίας”.
Όσο χρονικά απομακρυσμένα κι αν φαίνονται τα γεγο-
νότα που εκτίθενται, στην πραγματικότητα η ιστορία
αναφέρεται σε ανάγκες και καταστάσεις του παρόντος,
στο πλαίσιο των οποίων πάλλονται τα γεγονότα αυτά
(Croce, 1941). Εξάλλου, η ίδια η ερώτηση του “τι είναι
Ιστορία” συνειδητά ή ασυνείδητα αντικατοπτρίζει τη
θέση μας στο χρόνο και αποτελεί μέρος της απάντησής
μας στο γενικότερο ερώτημα πώς βλέπουμε την κοινωνία
πού ζούμε (Καρ, 1997). 

Σήμερα όμως πολλοί θεωρούν ότι η Ιστορία είναι η
απαρέγκλιτη παρουσίαση γεγονότων του παρελθόντος·
τη βλέπουν ως μια δογματική καταγραφή συμβάντων
μακριά από κρίσεις. Ωστόσο, μια κοινωνία δε διαβάζει
μόνο το παρελθόν με συγχρονικούς όρους, αλλά και το
παρόν της με τον κώδικα με τον οποίο έχει μάθει να
διαβάζει το παρελθόν. Μέσα από την κουλτούρα το πα-
ρελθόν ενσωματώνεται στις τωρινές αντιλήψεις για τον

Δήμος Χλωπτσιούδης

56



χρόνο και τη χρονικότητα (Λιάκος, 2007). Η αντίληψη
αυτή του παρελθόντος εξαρτάται από την παροντική
κρίση και σκέψη, επειδή το παρελθόν υπήρχε και πριν
το φωτίσουμε όπως ο τάφος του προγόνου. Γιατί ο ιστο-
ρικός ως τυμβωρύχος φώτισε μια όψη του νεκροθαλά-
μου του παρελθόντος, γιατί όπως γράφει και ο Jameson
οι μη ζώντες δεν είναι άλλο παρά απόδειξη ότι η αι-
ωνιότητα υπάρχει όντως, ακόμα και στη σύγχρονη
εποχή των μεταμοντέρνων μέσων επικοινωνίας· οι χα-
μένοι είναι συστατικό στοιχείο της όλης επιχειρηματο-
λογίας, καθώς αποδεικνύουν τον κατ’ ανάγκην χαμένο
χαρακτήρα του παρελθόντος: όλα τα μεγάλα έργα δε
διατηρούν το ίδιο ενδιαφέρον για μας (Jameson, 1999). 

Η ιστορική αλήθεια είναι πολυδιάστατη. Αλλάζουν
τα ερωτήματα που την πλησιάζουν, αλλάζει και η εικόνα
μας για το παρελθόν. Ή καλύτερα φωτίζεται υπό τη
σκέπη νέων ερωτημάτων ξεφεύγοντας από τη στείρα λο-
γική των καταγεγραμμένων γεγονότων (αφού αυτά γρά-
φονται σε συγκεκριμένες χρονικές περιόδους με ανά-
λογο τρόπο σκέψης). Συνέπεια αυτού είναι ότι η Ιστορία
δε μένει δογματική, και ως επιστήμη δεν μπορεί να ακο-
λουθεί μία δογματική παραδοχή του παρελθόντος. Και
όλα αυτά σχετίζονται ακριβώς με το τι θέλουμε να μά-
θουμε, ποιο θέμα θέλουμε να εξετάσουμε19. 

Με νέες αναζητήσεις η Ιστορία γίνεται μέσο αμφι-
σβήτησης της υφιστάμενης κατάστασης. Οδηγεί σε συ-
νειρμικές συγκρίσεις, σε κρίσεις του παρελθόντος και
του παρόντος, διατρανώνοντας μια απουσία διάθεσης
να υποκύψει το άτομο και η κοινωνία στα παραδομένα. 

Ιστορία: νέες εποχές, νέα ερωτήματα, νέες αναζητήσεις

57

19 Για παράδειγμα πριν το ’70 οι μεσαιωνικές σχέσεις των δύο φύλων ή η ομοφυ-
λοφιλία στους Μέσους Χρόνους ποτέ δεν απασχόλησαν την Ιστορία. Ωστόσο, η
προσέγγιση των θεμάτων τούτων φώτισε τον τρόπο που βλέπαμε το παρελθόν.
Τα ερωτήματα όμως τέθηκαν υπό τη σκέπη του φεμινιστικού κινήματος.



Η αίσθηση ενός κόσμου που αλλάζει είναι εκείνη που
δημιουργεί την ιστορική συνείδηση, γιατί αυτή προϋπο-
θέτει τη συνείδηση της αλλαγής (Λιάκος, 2007). 

Μια συνάφεια σχέσεων, ένα γεγονός μπορεί να μην
ενδιαφέρει μια άλλη εποχή. Εξάλλου, ο ιστορικός βλέπει
μια παρελθοντική πτυχή υπό τις προσεγγίσεις του πα-
ρόντος του προς το παρελθόν του. Το έργο του ιστορικού
καθρεφτίζει την κοινωνία στην οποία αυτός ζει κι ερ-
γάζεται. Δεν είναι μόνο τα γεγονότα ρευστά, αλλά και
ο ιστορικός (Καρ, 1997). Βέβαια, αυτό δε σημαίνει ότι
το παρελθόν μεταφράζεται με το παρόν. Μεταφράζεται
μέσα από παροντικούς όρους. Ωστόσο, καθώς το άτομο
διαμορφώνεται από την κοινωνία στην οποία ζει, έτσι
και ο ιστορικός ερμηνεύει το παρελθόν και τα γεγονότα
που εξετάζει με ένα παροντικό πρίσμα. 

Από την άλλη, βέβαια, ενώ επιχειρεί μία δύσκολη
μετάβαση από το ειδικό στο γενικό και προσπαθεί να
εξάγει συμπεράσματα -που δυστυχώς συχνά μετατρέ-
πονται σε σχηματοποιημένη φανατική αντίληψη και
προπαγάνδα- στην ουσία δεν ενδιαφέρεται μόνο για το
μοναδικό, αλλά για το γενικό που εμπεριέχεται στο μο-
ναδικό (Καρ, 1997). Ακόμα και η γλώσσα όμως που χρη-
σιμοποιεί ένας ιστορικός δεν μπορεί παρά να είναι πα-
ροντική. Αυτό, ωστόσο, σημαίνει πολύ απλά ότι άλλη
έννοια έχουν σήμερα οι λέξεις και άλλη είχαν στο πα-
ρελθόν20. 

Ιδιαίτερη σημασία έχει συχνά η αδυναμία να κρί

Δήμος Χλωπτσιούδης

58

20 Άλλη είναι η φόρτιση της λέξης δημοκρατία στο παρελθόν και τελείως διαφο-
ρετική σήμερα´ άλλη έννοια είχε η λέξη πόλεμος το 1918 και άλλη διατηρούσε
στις αρχές του 5ου αιώνα π.Χ. Αλλιώς βλέπαμε τους Γερμανούς στο παρελθόν
και αλλιώς σήμερα. Με άλλη φόρτιση γράφεται η λέξη εξορία στα μυθιστορήματα
του Λουντέμη και με άλλη έννοια τη θέτει ένα ιστορικός της σύγχρονης περιό-
δου.



νουμε το παρελθόν λόγω της χρονικής απόστασης· δεν
μπορούμε να αναπαραστήσουμε το παρελθόν στην κάθε
του στιγμή και στην ανάγκη γενίκευσης και εξαγωγής
συμπερασμάτων κάνουμε συχνά το λάθος να κρίνουμε
από τη συνολική εικόνα που έχουμε για ολόκληρες -μι-
κρές η μεγάλες- χρονικές περιόδους21. 

Η Ιστορία όμως ως μηχανισμός επιρροής και αντί-
ληψης του παρόντος δια μέσου του παρελθόντος δεν
περιορίζεται μόνο στην έρευνα και τη συγγραφή από-
ψεων, επεκτείνεται στη σύγχρονη πραγματικότητα με
τη χάραξη εθνικών συνόρων, με την ονομασία πόλεων,
την οδική ονοματοθεσία, τα μνημεία και τους εθνικούς
μας μύθους ως και τις εθνικές γιορτές και τις οποίες τε-
λετές (πολιτικές ή θρησκευτικές) και ακόμη τη δική μας
ο0νοματοδοσία. 

Έτσι, η Ιστορία γίνεται μία επικοινωνιακή διαδικα-
σία ανάμεσα στον ιστορικό που εκφράζει επιστημονικά
μια δεδομένη στις αντιλήψεις και αναζητήσεις της κοι-
νωνία και στο παρελθόν. Η επικοινωνία αυτή είναι μια
κοινωνική λειτουργία της αμφισβήτησης που δε βλέπει
το παρελθόν ως μονοδιάστατη ολότητα, αλλά ως ευμε-
τάβολη σε νέα δεδομένα κρίση. 

Έτσι, το παρελθόν μέσα στην επικοινωνιακή διαδι-
κασία αλλάζει· ωστόσο, οι αλλαγές του υφίστανται μόνο
στο δικό μας παρόν και με βάση την αντίληψή μας για
το μέλλον. Η Ιστορία είναι μια αμφίδρομη επικοινωνία
ανταλλαγής πληροφοριών και ερεθισμάτων του παρόν-
τος και του παρελθόντος με φόντο το μέλλον. Πολύ σω-
στά λοιπόν παρατηρεί ο Fredric Jameson ότι το χρόνο 

Ιστορία: νέες εποχές, νέα ερωτήματα, νέες αναζητήσεις

59

21 Ακόμα περισσότερο, στην καθημερινή μας ζωή έχουμε μάθει να κρίνουμε εκ
των υστέρων κάνοντας τους σοφούς. Το ζήτημα είναι -και ιδιαίτερα για την ιστο-
ρική κρίση- είναι να βλέπουμε το παρελθόν μέσα από τις επιλογές που εκείνο
επέτρεπε.



και την ιστορική βιωμένη εμπειρία και την ιστορικότητα
τα χρησιμοποιούμε ως διαμεσολαβήσεις μεταξύ της κοι-
νωνικοοικονομικής δομής και του τρόπου με τον οποίο
την αποτιμούμε, καθώς και ως προκαταβολικά πριμο-
δοτούμενη θεματική για μια δημοκρατική σύγκριση
(Jameson, 1999). 

Δεν είναι όμως μόνο τα παροντικά ερεθίσματα που
αλλάζουν τη φυσιογνωμία του παρελθόντος, αλλά και
οι ερμηνείες των απαντήσεων του προς τα παροντικά
ερωτήματα. Τα νέα δεδομένα ερμηνεύονται πάντα από
τα σύγχρονά μας ενδιαφέροντα. Όλο αυτό το επικοι-
νωνιακό παιχνίδι της προπαγάνδας που διαμόρφωσε
μία εθνική ταυτότητα, οδήγησε όχι μόνο σε μαζοποίηση
της γνώσης του παρελθόντος, αλλά και σε μία ιδιοποί-
ησή του. Η επιστροφή στην Ιστορία, που παρατηρείται
σήμερα παντού, απαιτεί αυστηρότερη κριτική της τάχα
ιστορικής οπτικής της σύγχρονης δημοκρατίας. Βέβαια,
βλέπουμε ότι δεν πρόκειται ουσιαστικά για επιστροφή
αφού συντελείται μια άνευ προηγούμενου ισοπέδωση
και οικειοποίησή της καθώς ενσωματώνεται αποσπα-
σματικά και αδιακρίτως ό,τι μας ενδιαφέρει με παράλ-
ληλη συχνά απόρριψη των λειτουργιών της. 

Γνωστή είναι η άποψη του Wilhelm von Humbodt
ότι καθήκον του ιστορικού είναι να παρουσιάσει αυτό
που πραγματικά συμβαίνει με τη μεγαλύτερη ακρίβεια
(Humbodt, 1996). Ωστόσο, σπάνια το γεγονός από μόνο
του φωτίζει την κρίση και τις αιτίες. Πολλά χρόνια μετά
και μέσα στην ιδεολογική και κοινωνική ιδιοτυπία του
παρόντος, ο μελετητής οφείλει να κρίνει, να φανταστεί
εικότως, να αναζητήσει την αναγκαιότητα του φαινομέ-
νου και τους νόμους που το διέπουν (Λιάκος, 2007).

Το παρελθόν αλλάζει γιατί αλλάζει το παρόν. Όσο

Δήμος Χλωπτσιούδης

60



ευμετάβολο είναι κοινωνικά το παρόν, όσο αλλοιώνεται
η παραδοσιακή ιδεολογία, τόσο αλλάζει και το παρελ-
θόν, αφού αλλάζουν τα ζητούμενα και η ιστορική θε-
ματολογία. Εξάλλου, το παρελθόν και τα συμβάντα του
διαμορφωμένα σε ένα μακρινό ορίζοντα αποτελούν μια
ξένη εμπειρία, αλλοτριωμένη εκ φύσεως από το παρόν.
Ερμηνεύεται μόνο εντασσόμενο στο δικό μας σύγκαιρο
αντιληπτικό πλαίσιο. 

Ας σημειώσουμε όμως ότι το παρελθόν είναι σαν
την αλήθεια. Αν η αλήθεια είναι το ιριδικό φασματο-
γράφημα μιας ακτίνας φωτός διά μέσου ενός πρίσματος,
η Ιστορία είναι το πρίσμα εκείνο που μας βοηθά να δια-
σπάσουμε το φως της ανθρώπινης δραστηριότητας στον
πολύχρωμο ιριδισμό του παρελθόντος, φωτίζοντας, κρί-
νοντας κι αναλύοντας ανθρώπινες δράσεις. Ωστόσο, το
ιστορικό πρίσμα είναι πολυεδρικό. Έτσι, και η ιστορική
αλήθεια διαφέρει ανάλογα με την οπτική που την κοι-
τάμε, ανάλογα με τα ερωτήματα που θέτουμε, με την
ποιότητα του φωτός που την προσεγγίζουμε.

Στην ίδια λογική είναι δύσκολο να μιλάμε για αντι-
κειμενική ιστορία. Είναι αστείο να μιλάμε για αντικει-
μενικότητα όταν η επιστήμη τούτη προσεγγίζει όλο και
νέα θέματα που ήταν αδιανόητα για το παρελθόν. Όταν
πλησιάζουμε την ιστορία με τις αναζητήσεις του παρόν-
τος, τότε γίνεται ένας θεμιτός διάλογος του παρόντος με
το παρελθόν και αναζητούνται λύσεις στους σύγχρονους
προβληματισμούς. Αν όμως το παρελθόν μείνει κενή
δογματική αλήθεια της αυθεντίας, τότε δε θα μπορεί να
προσφέρει τίποτα στο παρόν και το μέλλον εκτός από
στείρα γνώση. Η αντίληψη ότι η ιστορία πρέπει να είναι
αντικειμενική κρίνεται ιδεαλιστική και εκτός πραγματι-
κότητας. Είναι μόνο η αναφορά του παρελθόντος μέσα
από τις ανησυχίες του παρόντος. Ποιος νοιάστηκε πα-

Ιστορία: νέες εποχές, νέα ερωτήματα, νέες αναζητήσεις

61



λαιότερα για την οικολογική καταστροφή ώστε αυτή να
απασχολήσει τους ιστορικούς; Γιατί πρέπει να είναι
γραμμική η Ιστορία και να μην αναθεωρείται; Κάποιοι
επιμένουν να θέλουν να τη βλέπουν δογματική και τάχα
αντικειμενική όταν συγγράφεται από υποκείμενο.

Η διαφορά επιστήμης και δόγματος είναι ότι η επι-
στήμη αναζητά συνεχώς την αλήθεια και τολμά να ανα-
θεωρήσει, ενώ το δόγμα επαφίεται στην παραδομένη
αλήθεια. Και η Ιστορία είναι επιστήμη. Βέβαια, ο υπο-
κειμενισμός αυτός του ιστορικού δεν μπορεί να είναι
αυθαίρετος από τις κοινωνικές επιβολές. Αύριο που θα
αλλάξουν οι κοινωνικές συνθήκες και οι κοινοτικές ανα-
ζητήσεις θα αλλάξει και ο ιστορικός αντιλήψεις.

Η έννοια της ιστορικής προόδου
Η αναζήτηση ενός νοήματος στην Ιστορία συχνά της

δίνει μια μυστικιστική χροιά που ταυτίζεται με την εσχα-
τολογική γραμμική απεικόνιση της κοινωνικής κίνησης
είτε ενός θρησκευτικού δόγματος είτε μιας φιλοσοφικής
ιδεολογίας. Άλλοτε η ίδια αναζήτηση τη μετατρέπει σε
ένα τμήμα του εποικοδομήματος. Και οι δύο απαντή-
σεις/καταλήξεις όμως περιλαμβάνουν την έννοια της
ιστορικής προόδου, του τέλους της ιστορίας μέσα από
την κορύφωση της προόδου του ανθρώπινου γένους.

Η τελεολογική άποψη για την ιστορία πηγάζει
ακόμα από τα εβραϊκά εσχατολογικά κείμενα που μέσω
της χριστιανικής φιλοσοφίας διαμόρφωσε τη σκέψη
όλου του Διαφωτισμού και του ΙΘ΄ αιώνα επηρεάζοντας
ακόμα και σήμερα επιστήμονες και αναγνωστικό κοινό.
Δημιουργήθηκε η εντύπωση ότι η ιστορική κίνηση οδεύει
προς ένα συγκεκριμένο τέλος προοδευτικά κινούμενη -
όπως βέβαια οραματίζεται στη σκέψη του ο καθένας
την πρόοδο. Ωστόσο, η πρόοδος είναι κάτι που κατα-

Δήμος Χλωπτσιούδης

62



γράφεται μόνο ιστορικά, εκ των υστέρων.
Από την άλλη, συχνά κάνουμε λόγο για την ιστο-

ρική κίνηση, για την Ιστορία γενικότερα δίνοντάς της
μια αίσθηση υπερκόσμια και εξωανθρώπινη.  Η Ιστορία
-και βέβαια- δεν είναι μια έλλογη πτυχή της δράσης
μας, αλλά μόνο η απόρροια των ανθρωπίνων ενεργειών
που εξετάζονται πολλά χρόνια μετά. Η Ιστορία ουσια-
στικά είναι η αυτοεκτίμηση του παρόντος για το παρελ-
θόν και η εμφύτευσή του στις προσδοκίες του μέλλοντος.
Για τον Rousseau το επίκτητο της κοινωνικότητας του
ανθρώπου καθιστά το ιστορικό εγχείρημα της πραγμά-
τωσης της ηθικής ελευθερίας και της αυτονομίας από-
πειρα παρέμβασης ή/και βιασμού της ανθρώπινης φύ-
σης μέσω της πολιτικής καθοδήγησης (Χρύσης, 2009). 

Μπορεί να κινείται προοδευτικά, αλλά ποτέ χωρίς
τις παλινδρομήσεις της και πάντα σύμφωνα με την κρίση
του ιστορικού. Είναι πολύ εύκολο μελετώντας ιστορία
και κρίνοντας και αξιολογώντας το υλικό του να διατυ-
πώνει εσχατολογικούς νόμους περί προόδου. Είναι όμως
αστεία η γραμμική διαδρομή την οποία βλέπουν στην
ιστορική χάραξη θρησκευτικοί ή πολιτικοί και επιστη-
μονικοί κύκλοι.

Και τούτο διότι η έννοια της προόδου είναι πέραν
του χώρου και του χρόνου. Ο πολιτισμός και η πρόοδός
του τη μια χρονική στιγμή εμφανίζονται σε ένα σημείο
του πλανήτη και σε άλλο χρονικό σημείο μεταφέρεται
σε άλλη γωνιά. Κάθε κουλτούρα στην ιστορία πρέπει να
έχει το δικό της κριτήριο ευτυχίας μέσα στον ίδιο της το
είναι- πρέπει να είναι σκοπός καθαυτός και επιπροσθέτως
μέσο προς έναν ανώτερο σκοπό. Μόνον έτσι μπορεί ο
κόσμος, πέρα από κάθε επιμέρους κουλτούρα, να γίνει
αντιληπτός ως ένα όλο που ισορροπεί και συνθέτει μο-
νιστικά και πλουραλιστικά στοιχεία (Linker, 2000). Και

Ιστορία: νέες εποχές, νέα ερωτήματα, νέες αναζητήσεις

63



βέβαια πάλι είναι σχετικό, αφού εξαρτάται από την έν-
νοια που θα προσδώσουμε στην πρόοδο. Η όποια πρό-
οδος, όμως, δε μένει σταθερά στον ίδιο τόπο καθόλη της
διάρκεια της ανθρώπινης ιστορίας. Εξάλλου, αποτελεί
συνηθισμένο φαινόμενο μία λαότητα να ακμάζει και με
τον καιρό να πέφτει σε παρακμή δίνοντας την πρωτο-
καθεδρία σε άλλους. 

Κάποιοι βλέπουν το μεσογειακό πολιτιστικό κέντρο
να μεταφέρεται δυτικότερα στο μεσαίωνα, ενώ αργότερα
στα σύγχρονα χρόνια ακόμα πιο δυτικά. Ωστόσο, και
αυτοί μπορούν και μιλάνε έχοντας μόνο τη γνώση της
Ευρωπαϊκής Ιστορίας. Γιατί κάθε λαός είχε τη δική του
πρόοδο και βελτίωση του κοινωνικού του ιστού και της
οικονομικής του δύναμης (μέσα από την ανάπτυξη νέων
βελτιστοποιημένων τρόπων καλλιέργειας της γης, το εμ-
πόριο κτλ) ή την ανάπτυξη της φιλοσοφίας του σε όλο
τον κόσμο. Αλλά ο ευρωπαϊκός εγωκεντρισμός -σήμερα
φτάνει και στην αμερικάνικη ήπειρο- δεν επιτρέπει να
οράται πρόοδος στην Ασία ή την Αφρική, παρά μόνο
μετά την δική μας εκεί εισβολή.

Έχει ιδιαίτερη σημασία όμως να τονίσουμε ότι η
πρόοδος επέρχεται μέσα από την ίδια την εργασία· είναι
το θεμέλιο του όλου οικοδομήματος. Ωστόσο, αυτή επέρ-
χεται μόνο χρησιμοποιώντας τις κατακτήσεις των προ-
ηγούμενων γενεών και επεκτείνοντάς τις. Είναι προ-
ϋπόθεση της ιστορίας ότι ο άνθρωπος μπορεί να
επωφελείται (έστω και δεν το κάνει πάντοτε) από την
εμπειρία των προγενέστερων, ότι  η πρόοδος στην ιστο-
ρία αντίθετα από ό,τι συμβαίνει με την εξέλιξη στη φύση
βασίζεται στη μεταβίβαση των κεκτημένων -είτε πρό-
κειται για υλικές κατακτήσεις, είτε για την ικανότητα
να κυριαρχεί στο περιβάλλον να το μετασχηματίζει και
να το αξιοποιεί (Καρ, 1997). Εξάλλου, η πρόοδος όταν

Δήμος Χλωπτσιούδης

64



συντελείται δε γίνεται αντιληπτή αφού οι παρατηρητές
πάντα αποτελούν μέλη της κοινότητας αδυνατώντας να
δουν τον κόσμο αντικειμενικά μια και είναι φορείς συγ-
κεκριμένων κοινωνικών και φιλοσοφικών ιδεών.

Έτσι, λοιπόν, η πρόοδος είναι μια αφηρημένη έννοια
που καταγράφεται εκ των υστέρων. Οι ίδιοι οι στόχοι
της ανθρωπότητας -που στην ουσία είναι ατομικοί στόχοι
τους οποίους εμείς γενικεύουμε συλλήβδην κάνοντας
λόγο για ανθρωπότητα- προέρχονται και γεννιούνται
μέσα από την πορεία της κοινωνίας και της ιστορίας.

Η πρόοδος και οι όποιες μελλοντικές απεικονίσεις
γεγονότων δεν είναι παρά η οπτασία του ιστορικού και
η ελπίδα του. Το γεγονός ότι κάθε κοινωνία βαθμιαία
προοδεύει (οικονομικά και κοινωνικά) με τις όποιες πα-
λινδρομήσεις της- είναι αυταπόδεικτο. Η σύγχρονη δη-
μοκρατική κοινωνία είναι σαφώς καλύτερη συγκριτικά
με εκείνες του παρελθόντος. Το να πει βέβαια ένας ιστο-
ρικός ότι είναι η καλύτερη δυνατή, σαφώς και παρα-
βιάζει κάθε λογική κρίση καθιστώντας το ουσιαστικά
προπαγανδιστικό όργανο συγκεκριμένων ιδεολογικών
αποχρώσεων.

Ωστόσο,  η ιστορική πρόοδος δεν αποκτά ένα στόχο·
η εσχατολογική αντίληψή της -όσα υλιστικά στοιχεία
και να χρησιμοποιεί- δεν παύει να είναι ιδεαλιστική
εκτίμηση δίνοντας μια θεϊκή και έλλογη διάσταση σε
μία επιστήμη που απλά κρίνει το παρελθόν· το “τέλος
της ιστορίας” ουσιαστικά προβάλλει ένα εξωανθρώπινο
στοιχείο. Οι προβολές και οι κρίσεις για το μέλλον, σα-
φώς και δεν μπορούν να χαρακτηριστούν εσχατολογίες,
αφού όπως γράψαμε παραπάνω αυτά είναι μέρος της
επικοινωνιακής διαδρομής παρόντος-παρελθόντος. Εί-
ναι όμως πολύ εύκολο μία κρίση για το μέλλον, να με-
τασχηματιστεί σε τελεολογική κρίση της ιστορίας. Στον

Ιστορία: νέες εποχές, νέα ερωτήματα, νέες αναζητήσεις

65



αγγλόφωνο τουλάχιστον κόσμο παρατηρούνται σήμερα
φαινόμενα “λατρείας του άλογου στοιχείου” κυρίως
από εκείνους που υποτιμούν τα επιτεύγματα και τις δυ-
νατότητες του ορθού λόγου (Καρ, 1997). Όλοι σχεδόν οι
προφήτες και οι κήρυκες της παρακμής ή του τέλους
της προόδου είναι ενδεικτικό ότι προέρχονται είτε από
περιοχές του πλανήτη που έχασαν την δύναμη να ελέγ-
χουν την εξουσία είτε από κοινωνικές τάξεις που παί-
ζοντας ηγεμονικό ρόλο σήμερα στον πολιτισμό και την
πρόοδό του, επιδιώκουν μία κοινωνική ομοιομορφία
και μία κατάλληλη για τα οικονομικά συμφέροντα των
δημοκρατών  κοινωνική ειρήνη.

Το άτομο στην Ιστορία
Μελετώντας κανείς την ιστορία ενός λαού ή μιας

ευρύτερης χρονικής περιόδου δεν μπορεί παρά να εν-
τυπωσιαστεί από την έκταση που καταλαμβάνουν οι
ενέργειες μεγάλων προσωπικοτήτων, βασιλέων ή άλλων
επωνύμων. Το ζήτημα είναι όμως ότι σπάνια κάτι τέτοιο
ηχεί στ’ αυτιά μας περίεργα. Από την Αρχαιότητα ακόμα
-από τον Ηρόδοτο και το Θουκυδίδη με αποκορύφωση
τον ηθικολόγο βιογράφο Πλούταρχο- η ιστοριογραφία
στηριζόταν στις πράξεις και τις κρίσεις μεμονωμένων
προσώπων και όχι στις γενικότερες οικονομικές ή κοι-
νωνικές συνθήκες που τους γέννησαν ή διαμόρφωσαν
την προσωπικότητά τους και επηρέασαν καταλυτικά τις
αποφάσεις του. 

Τούτη η φιλοσοφία κράτησε μέχρι τον Α΄ Παγκό-
σμιο Πόλεμο, παρά την καινοτομία του Μαρξ που άρ-
χισε να επιδρά στην ιστορική σκέψη μόνο στον Κ΄ αι-
ώνα. Σήμερα, βέβαια, φαντάζει αστείο ένας ιστορικός
να εκφέρει ηθικές κρίσεις για την ιδιωτική ζωή ενός
ιστορικού προσώπου. Τούτο όμως δε σημαίνει ότι ο ιστο-

Δήμος Χλωπτσιούδης

66



ρικός δεν εκφέρει αξιολογικές κρίσεις για ενέργειες -που
αποσπασματικά ορώμενες μοιάζουν ηθικές. 

Το πρόβλημα με την εμμονή των ιστορικών να καθι-
στούν τους επώνυμους κεντρικά πρόσωπα της ιστορικής
κίνησης, είναι πως δημιουργούν την ιδέα ότι οι εξελίξεις
διαμορφώνονται από άτομα. Ωστόσο, το άτομο είναι μέ-
ρος μόνο ενός συγκεκριμένου κοινωνικού σχηματισμού
και ενεργεί στο πλαίσιο αυτού. Οι ενέργειές του μπορούν
μόνο συνδυαστικά (διαλεκτικά) να εξεταστούν σε σχέση
με τις πιέσεις που δέχονται από την ίδια την κοινωνία
και τις επιδιώξεις του κάθε κοινωνικού στρώματος. 

Βέβαια κάτι τέτοιο δε σημαίνει ότι το άτομο δεν έχει
ευθύνες ή ότι δε συντελεί στην ιστορική εξέλιξη. Οι ατο-
μικές ευθύνες είναι σημαντικότατες, αλλά ειδικά στη
σύγχρονη και τη μεσαιωνική περίοδο είναι φαιδρό να
γράφεται ότι οι χαρισματικοί ή κακοί ηγέτες οδήγησαν
με τη στάση ή τις πεποιθήσεις τους στη συγκεκριμένη
εξέλιξη, αφού οι πολιτικές εξελίξεις σαφώς και δε δια-
μορφώνονταν μόνο από την προσωπικότητα του ηγέτη,
αφού υπήρχαν σύμβουλοι ή άλλες εξελίξεις που επηρέ-
αζαν τις θέσεις τους. Στην Ιστορία όμως το άτομο, ειδικά
όταν εξετάζεται μεγάλη χρονική περίοδος, επηρεάζει
μέρος της κίνησης. Ωστόσο, η καταγραφή είναι σημαν-
τική για να δείξει όχι τόσο τις ευθύνες του, αλλά σημει-
ολογικά προκειμένου να οριοθετήσει την επικρατούσα
πολιτική σκέψη μιας εποχής. 

Το ζήτημα είναι αν το άτομο μπορεί να επηρεάσει
την ιστορική εξέλιξη. Μόνο του ένα πρόσωπο μπορεί
υπό προϋποθέσεις και μόνο από υψηλά πόστα να την
επηρεάσει· αλλά όταν όλοι μαζί οι αντικομφορμιστές κι-
νηθούν, τότε με αίγλη επαναστατική (ίσως και ειρηνικά
ανάλογα το θέμα) αλλάζουν την κοινωνία εκ θεμελίων.
Το άτομο επηρεάζει την κοινωνία· το πόσο έχει σημασία

Ιστορία: νέες εποχές, νέα ερωτήματα, νέες αναζητήσεις

67



και η θέση που κατέχει (τουλάχιστον από ιστορική
άποψη). Ωστόσο, ο ρόλος αυτός μπορεί να έχει ιστορικό
ενδιαφέρον μόνο στη γεγονοτολογία. Όταν γίνεται λόγος
για μελέτη ηθών και εθίμων (διατροφή, ενδυμασία κτλ)
τότε το άτομο γίνεται απλά μέλος μιας ευρύτερης ομάδας
που συντελεί στην ιστορική εξέλιξη ασυνείδητα.

Το μετανεωτερικό δόγμα βλέπει την Ιστορία όχι ως
επιστήμη, αλλά ως παραμύθι που εξαρτάται από το
άτομο. Θεωρεί ότι δε μεταβάλλεται η αντίληψη του κό-
σμου για το παρελθόν, ότι η ιστορία είναι στατική όπως
και η κοινωνία. Η δημοκρατική ιστορία απομονώνει το
παρελθόν από την κοινωνιολογική σχέση με το παρόν
και την ιδεολογική επαφή του με το μέλλον. Πάντως το
μεταμοντέρνο είναι η κλασσική δημοκρατική αντίληψη
περί επιφανειακής οπτικής των πάντων και φτηνού εν-
τυπωσιασμού.

Μελέτη της ιστορίας, όμως, σημαίνει αναγκαίως και
μελέτη των αιτίων (Καρ, 1997). Το κύριο ερώτημα που
πρέπει να βασανίζει έναν ιστορικό είναι το γιατί ή -όπως
προτιμούν ορισμένοι- το πώς, που βέβαια οδηγούν στον
παρονομαστή, της αναζήτησης των ερμηνειών και των
εξηγήσεων. Στην ιστορική έρευνα σήμερα δεν υπάρχουν
τυχαία γεγονότα. Η επιλογή της τυχαίας αιτιολόγησης
συνδέεται άμεσα με την ιστορία των προσωπικοτήτων
και κινείται στο ίδιο αντι-ορθολογικό ιδεαλιστικό πλαί-
σιο αποπροσανατολισμού της κριτικής σκέψης. 

Ο σύγχρονος ιστορικός συνδιαλέγεται με το παρελ-
θόν προσπαθώντας σε κάθε βήμα να διακρίνει τα αίτια
και βέβαια να τα ταξινομήσει. Η παλαιότερη επιλογή
ως αιτία του τυχαίου σήμερα απορρίπτεται καθώς είναι
πολύ βολική αφού αποφεύγεται τόσο η καταγραφή της
κοινωνικής εικόνας -για προπαγανδιστικούς σκοπούς-
ή η επίπονη αναζήτηση των αιτίων. Κατά του Θουκυ-

Δήμος Χλωπτσιούδης

68



δίδη τυχαίο είναι αυτό που αδυνατεί να προβλέπει το
άτομο -χωρίς να αποτελεί αίτιο. Κατά τον Καρ η λύση
στο πρόβλημα του τυχαίου πρέπει να αναζητείται σε
εντελώς διαφορετικό πλαίσιο ιδεών (Καρ, 1997).  

Η ιστορία ως παιδευτική δραστηριότητα
Καθώς, λοιπόν, η Ιστορία είναι ένα επιστημονικό αν-

τικείμενο που διαμορφώνεται βάσει των κοινωνικών συν-
θηκών και αντιλήψεων, λογικό είναι να αλλάζει και η
σχολική του προσέγγιση. Εξάλλου, η Παιδαγωγική και η
Διδακτική δεν είναι στατικές επιστήμες. Και αυτές επη-
ρεάζονται από τις συνθήκες και τις ιδεολογικές αντιλή-
ψεις της κοινωνίας. Συχνές, βέβαια, είναι και οι διαφωνίες
σχετικά με τα σχολικά ιστορικά εγχειρίδια. Ωστόσο, οι
διαμάχες τούτες αποκαλύπτουν το πώς βλέπουμε την
Ιστορία σα μέσο διδασκαλίας. Εκτός από τις μεθοδολογι-
κές προσεγγίσεις για τον τρόπο που γράφεται μία ιστο-
ρική μελέτη, μπαίνουν πια και παιδαγωγικά ζητήματα. 

Σε μία άλλη εποχή η Ελλάδα -όπως και όλη η Ευ-
ρώπη- στόχευσε στην ανάπτυξη εθνικής συνείδησης
επενδύοντας στην εθνική ιστορία. Ωστόσο, τούτο είχε
ως αποτέλεσμα να κάνει φανατικές και ρατσιστικές ανα-
φορές σε έθνη. Κανείς δε φάνηκε να υπολογίζει ότι οι
κοινωνικές και πολιτικές συνθήκες αλλάζουν, ότι τίποτα
δεν είναι στάσιμο.

Το μεθοδολογικό αυτό πρόβλημα καταντά ιδεολο-
γικό αν σκεφτούμε ότι το υπερασπίζονται επιστήμονες
και πολιτικοί που υποστηρίζουν τη γραμμική εξέλιξη
της ιστορίας μέσα από ένα στατικό πρίσμα. Ωστόσο, η
σχολική ιστορία δεν μπορεί να μένει προσκολλημένη
στην εθνικιστική λογική που τη διακατείχε παλαιότερα.
Σήμερα πολιτικά προέχει η καλλιέργεια μιας οικουμε-
νικής συνείδησης. 

Ιστορία: νέες εποχές, νέα ερωτήματα, νέες αναζητήσεις

69



Η παλαιότερη παιδαγωγική προσέγγιση του αντι-
κειμένου οδήγησε πολλούς σε εθνικιστικές τάσεις, πε-
ριορίζοντας τη δυνατότητά τους να κρίνουν μέσα από
το νέο πρίσμα το παρελθόν. Μάλιστα, σε τέτοιο σημείο
είχε προχωρήσει η σχετική προπαγάνδα ώστε αδυνατούν
να διαχωρίσουν το παρόν από το παρελθόν, ταυτίζοντας
σύγχρονα ευκαιριακά συμφέροντα με χιλιετείς και
πλέον συγκρίσεις. Και ας θυμηθούμε ότι η κακή διδα-
κτική προσέγγιση -της αποστήθισης και της γεγονολο-
γίας- έστρεψε τις λαϊκές τάξεις στη διαμόρφωση μιας
ιστορικής συνείδησης μέσα από την κινηματογραφική
παραγωγή, εγχώρια και ξένη. 

Το ζητούμενο όμως σήμερα δεν είναι να αναπτυχθεί
ένα πατριωτικό και εθνικιστικό ιδεώδες μέσα από ένα
αντικείμενο που διδάσκεται προπαγανδιστικά. Το ζη-
τούμενο είναι να καλλιεργηθεί η κριτική ικανότητα
στους νέους και να μεταδοθεί μία βασική πλατφόρμα
γνώσεων για τον ανθρώπινο πολιτισμό.

Ποιος ο λόγος σε μία παγκοσμιοποιημένη κοινωνία
να διδάσκουμε μόνο τον ελληνικό πολιτισμό, παραβλέ-
ποντας άλλους αρχαιότερους ή νεότερους; Μακριά από
τις εθνικές ιστορικές αναφορές, οι νέοι θα μπορέσουν
να προσαρμοστούν καλύτερα στη νέα οικουμενική και
πολυπολιτισμική κοινότητα. Ο λόγος γίνεται για άλλους
μεσογειακούς πολιτισμούς (αιγυπτιακό, βαβυλωνιακό,
ασσυριακό, περσικό, τουρκικό). Επιπλέον, δε μαθαί-
νουμε τίποτε για ιστορία των αρχαϊκών πολιτισμών του
Νέου Κόσμου ή τους ιθαγενείς της Αυστραλίας και τους
αφρικανικούς πολιτισμούς.

Όπως, άλλωστε, τόνιζε και ο Turgot η Παγκόσμια
Ιστορία περικλείει το στοχασμό των διαδοχικών προ-
όδων του ανθρώπινου γένους και τις λεπτομέρειες των
αιτίων που συνέβαλαν σε αυτές. Οι απαρχές των αν-

Δήμος Χλωπτσιούδης

70



θρώπων· η διαμόρφωση, η μίξη των εθνών· η καταγωγή,
οι επαναστάσεις των κυβερνήσεων· οι πρόοδοι των
γλωσσών, της φυσικής, της ηθικής, των ηθών, των επι-
στημών και των τεχνών· οι επαναστάσεις που προκάλε-
σαν τη διαδοχή των αυτοκρατοριών, των εθνών, των
θρησκειών· το ανθρώπινο γένος πάντα το ίδιο μέσα στις
ανατροπές του, όπως το νερό της θάλασσας στις καται-
γίδες, προχωρώντας πάντα προς την τελειοποίησή του.
Η αποκάλυψη της επιρροής των γενικών και αναγκαίων
αιτίων, των ειδικότερων αιτίων και των ελεύθερων ενερ-
γειών και η συσχέτιση όλων αυτών με την ίδια τη συγ-
κρότηση του ανθρώπου· η κατάδειξη των εναυσμάτων
και της μηχανικής των ηθικών αιτίων διαμέσου των
αποτελεσμάτων τους: ιδού τι είναι η ιστορία (Turgot).
Στόχος, λοιπόν, έπρεπε να είναι  η διδασκαλία της ιστο-
ρίας των κοινωνιών και των πολιτισμών.

Τα ιστορικά σχολικά εγχειρίδια δεν μπορούν να μέ-
νουν στην απλή παράθεση γεγονότων ούτε επιτρέπεται
να αναφέρονται μόνο σε  πολεμικά γεγονότα (κατακτή-
σεις, μάχες κλπ). Βασικότερα σημεία διδασκαλίας πρέπει
να είναι εκείνα που καταδεικνύουν την εξέλιξη της κοι-
νωνίας και των αντιλήψεών της και να υπογραμμίζουν
τις αρχές διαμόρφωσης του ανθρώπινου πολιτισμού. Έτσι,
είναι αναγκαίο να διδάσκονται μέσα από την ιστορική
προσέγγιση λαογραφικά στοιχεία διαφόρων πολιτισμών
(έθιμα, ήθη, λατρείες, διατροφή, ενδυμασία κ.ά.τ.). Και
καθώς όλα τα προηγούμενα παραδειγματικά αντικείμενα
συνδέουν την Ιστορία με άλλες επιστήμες (θρησκειολογία,
κοινωνικές και πολιτικές επιστήμες, βιολογία και φυσικές
επιστήμες) καθίσταται υποχρεωτικό στη σχολική πράξη
να συνδεθούν μεταξύ τους διαθεματικά.

Σαφώς και τα σχολικά εγχειρίδια πρέπει να περι-
λαμβάνουν κριτική ανάλυση, αλλά βασικά στόχος οφεί-

Ιστορία: νέες εποχές, νέα ερωτήματα, νέες αναζητήσεις

71



λει να είναι η ώθηση των μαθητών στη μελέτη, την έρευνα
και την κρίση. Είναι αναγκαίο το μάθημα να διδάσκεται
μέσα από πολλές πηγές και αυξημένο αριθμό αποσπα-
σμάτων. Ακόμα και τα ίδια τα διαγωνίσματα οφείλουν
να στηρίζονται στην κριτική σκέψη των μαθητών και
να βαθμολογούν την κριτική τους ανάλυση με ερωτήσεις
επί των πηγών. Με αυτό τον τρόπο, το μάθημα θα είναι
ένας ερευνητικός διάλογος, μία αναζήτηση πτυχών του
παρελθόντος και των κοινωνιών του.

Από την άλλη, διδακτικά το αντικείμενο θα έπρεπε
να στηρίζεται στο διάλογο του εκπαιδευτικού με τους
μαθητές του και των μαθητών μεταξύ τους προκειμένου
να μαθαίνουν μέσα από τη συζήτηση και όχι με το διά-
βασμα. Έτσι, όχι μόνο το μάθημα θα είναι πιο ευχάριστο,
αλλά παράλληλα θα καλλιεργεί το σεβασμό στις απόψεις
των άλλων, θα διδάσκει τις προϋποθέσεις ενός διαλόγου
χωρίς μισαλλοδοξία και στερεότυπα. 

Συμπληρωματικά, αξίζει να πούμε ότι ιδιαίτερης
αξίας είναι οι περίπατοι σε αρχαιολογικές τοποθεσίες με
τη συνοδεία εξειδικευμένων ιστορικών που θα εισάγονται
ή θα καταλήγουν στη συγγραφή ιστορικών πονημάτων
από ομάδες μαθητών ή ατομικής μορφής. Εκδρομές και
περίπατοι που θα οργανώνουν οι ίδιοι οι μαθητές και
θα αποτελούν τμήμα μιας μεγάλης κι ενιαίας ομαδικής
εργασίας. Εξάλλου, οι εργασίες ιστορίας με τη συμβουλή
εύκολης βιβλιογραφίας βοηθούν όχι μόνο στην κριτική
σκέψη του μαθητή, αλλά και στη βελτίωση της παραγω-
γής γραπτού λόγου με άμεσες συνέπειες στη βαθμολογία
της έκθεσης και των άλλων φιλολογικών μαθημάτων.
Έτσι, ο μαθητικός πληθυσμός συνδέεται όχι μόνο με τα
ιστορικά μνημεία της περιοχής, αλλά και την τοπική
ιστορία και κουλτούρα· και μνημεία δεν είναι μόνο οι
αρχαίοι ή οι βυζαντινοί ναοί, αλλά και η οθωμανική

Δήμος Χλωπτσιούδης

72



κρήνη, τα ερείπια του τζαμιού, ο νερόμυλος της περιοχής,
ο αρχαίος τάφος κ.ά. Περίπατοι στο χώρο από τα σχολεία
και η δημιουργία χώρων αναψυχής δίπλα στα μνημεία
θα τα αναδείξουν περαιτέρω. Εβδομαδιαίες οργανωμένες
εκδρομές θα διδάξουν στους ανηλίκους όχι μόνο την
ιστορία -όπως γίνεται στην τάξη-, αλλά θα τους φέρουν
δίπλα στα ζωντανά απομεινάρια της (Χλωπτσιούδης,
2011).

Το μάθημα, λοιπόν, οφείλει να αποβλέπει όχι στη
στείρα εκμάθηση γεγονότων, αλλά είναι αναγκαίο να
στοχεύει στην ανάπτυξη της κριτικής ικανότητας των
μαθητών. Και αυτό μπορεί να επιτευχθεί μόνο μέσα από
τη διαθεματικότητα και τη σύνδεση των μεταδιδόμενων
γνώσεων, ώστε να μην καθίσταται ένα στείρο και κου-
ραστικό μάθημα. Είναι ίσως το σημαντικότερο μάθημα
που μπορεί να οδηγήσει σε μία κοινωνία κριτικά σκε-
πτόμενων ανθρώπων. Έτσι, όχι μόνο αναπτύσσεται η
κοινωνική συνείδηση και η κριτική ικανότητα, αλλά και
η νέα γενιά θα έχει όλα εκείνα τα εφόδια και τις δεξιό-
τητες να προσαρμοστεί στις νέες κοινωνικές εξελίξεις.
Εξελίξεις που δεν είμαστε σε θέση να εκτιμήσουμε ακόμη,
καθώς η κοινωνία είναι συνεχώς μεταβαλλόμενη.

Με την αμφισβήτηση συνεχώς στο κέντρο, η κοινω-
νία δε σταματά την εξέλιξή της, δεν περιορίζεται σε πα-
ραδοσιακές μορφές. Οδηγείται προς ένα άγνωστο, κα-
θόλου γραμμικό, μέλλον του οποίου καμία μαθηματική
επιστήμη δε θα μπορεί να προβλέψει. Η ανατροπή θα
ορίζει κάθε αλλαγή που θα επέρχεται. Το μέλλον της δη-
μοκρατίας θα είναι χαώδες όπως το χάος είναι απρόβλε-
πτο, επειδή ακριβώς η αμφισβήτηση οδηγεί σε χαώδεις
συνειρμούς. Εξάλλου, η δημοκρατία δεν είναι ένα πολί-
τευμα, αλλά η ίδια η αυτοθέσμιση και η αυτοαξιολόγηση
και ο έλεγχος της κοινωνίας (Χλωπτσιούδης, 2009).

Ιστορία: νέες εποχές, νέα ερωτήματα, νέες αναζητήσεις

73



Η μετάδοση της ιστορικής κρίσης, όμως, δεν μπορεί
να προσαρμόζεται μόνο στην ανήλικη γενιά. Η παιδεία
αποτελεί μεν ένα θεσμό που δύναται να μεταδώσει γνώ-
σεις και να καλλιεργήσει κριτική ικανότητα, αλλά πε-
ριορίζεται μόνο σε μία γενιά η οποία θα αποτελέσει δη-
μιουργικό κορμό της κοινωνίας πολλά χρόνια αργότερα
και η οποία δε γνωρίζουμε με τι κοινωνικές συνθήκες
θα εισέλθει στην παραγωγή.

Έτσι, γίνεται φανερή η αναγκαιότητα εκλαΐκευσης
της Ιστορίας και των πορισμάτων της, των ερωτημάτων
που θέτει και των νέων προσεγγίσεων της. Και τούτο
μπορεί να γίνει μέσα από σεμινάρια, ειδικές εκδηλώσεις
και ημερίδες στο πλαίσιο της διά βίου μάθησης είτε υπό
την αιγίδα του αρμόδιου Υπουργείου είτε των αυτοδι-
οικητικών αρχών (μορφωτικές δράσεις Επιχειρήσεων
των ΟΤΑ, Λαϊκά Πανεπιστήμια κτλ). Εξάλλου, σήμερα
η προσέγγιση των λαϊκών μαζών στους ακαδημαϊκούς
δασκάλους είναι ευκολότερη από ποτέ.

Και φυσικά από μία τέτοια καμπάνια ενημέρωσης
δεν μπορούν να απουσιάζουν τα έντυπα κι ηλεκτρονικά
μέσα επικοινωνίας. Ο μεν τύπος από χρόνια έχει προ-
χωρήσει σε τέτοιες προσπάθειες και με σχετικά σημαν-
τική συμβολή. Ωστόσο, η τηλεοπτική παραγωγή υστερεί
υπερβολικά. Τα ιστορικά ντοκιμαντέρ είναι πολύ λίγα
και ακόμα λιγότερες οι ευκαιρίες προβολής τους.

Αξίζει παρόλα αυτά να σημειώσουμε ότι οι ταινίες
τεκμηρίωσης ιστορικού περιεχομένου αποτελούν μία
ακμάζουσα βιομηχανία. Τα ντοκιμαντέρ, άλλωστε, απο-
τελούν μία ξεχωριστή μορφή Τέχνης που μεταφέρει εγ-
κυκλοπαιδικές γνώσεις. Μεταδίδουν γνώσεις αβίαστα
που χάρη στην οπτικοακουστική μέθοδο γίνονται άμεσα
κατανοητές, ξεκούραστα και αποδοτικότερες. Τα ειδικά
οπτικά και ηχητικά εφέ καταφέρνουν κάλλιστα να ανα-

Δήμος Χλωπτσιούδης

74



παραστήσουν τις αρχαιότερες περιόδους, ενώ το καλλι-
τεχνικό προσωπικό μπορεί να υποδυθεί πρόσωπα και
να αναπαραστήσει καταστάσεις και κοινωνικά ή ατο-
μικά βιώματα και δραστηριότητες.

Υπάρχουν δεκάδες παραδείγματα τέτοιων προσπα-
θειών που -άλλοτε με επιτυχία κι άλλοτε όχι- κατορθώ-
νουν να προσεγγίσουν και να κρίνουν καταστάσεις του
παρελθόντος. Ακόμα και οι θεωρίες αποτελούν μία ση-
μαντική διάσταση στην προσπάθειά μας να εντοπίσουμε
τους συνδέσμους των κοινωνιών στο χρόνο. Αρκεί, φυ-
σικά, οι ταινίες τούτες να μην αποσκοπούν μόνο στην
προβολή συγκεκριμένων επιστημόνων οι οποίοι παρου-
σιάζουν αμφίβολες αποδείξεις ή αναπόδεικτες θεωρίες
και απόψεις συχνά αντεπιστημονικές οι οποίες έρχονται
να συσκοτίσουν ακόμα περισσότερο την ήδη θολή ει-
κόνα που έχουν οι αμαθείς. 

Η κατανόηση της Ιστορίας και η σύνδεσή της με άλ-
λες επιστήμες ενισχύουν όχι μόνο το λαϊκό μορφωτικό
επίπεδο, αλλά συνεισφέρουν στην κατανόηση του πα-
ρόντος, την εξέλιξη των κοινωνιών και προετοιμάζουν
κριτικά του πολίτες για το μέλλον. Η Ιστορία δεν είναι
ένα στατικό παραμύθι που καλύφθηκε ούτε στα μαθη-
τικά χρόνια ούτε μέσα από προσεγγίσεις και ερωτήματα
του παρελθόντος. Η Επιστήμη είναι ένας ζωντανός ορ-
γανισμός που προσαρμόζεται -ως ερώτηση, αναζήτηση
κι έρευνα- στις ιδεολογικές και κοινωνικές προσαρμογές
του παρόντος.

Η αμφισβήτηση, η δημιουργική δηλαδή σκέψη και
η επακόλουθη δράση, θα είναι οι τριγμοί στα θεμέλια
ενός συστήματος που προβάλει μια εξωραϊσμένη δημο-
κρατία. Η αμφιβολία και η διαφωνία θα δημιουργήσει
γενιές που θα ατενίζουν το χάος της άρνησής τους να

Ιστορία: νέες εποχές, νέα ερωτήματα, νέες αναζητήσεις

75



υποταχθούν, αλλά θα είναι δοσμένες στο χάος τούτο
και θα δημιουργούν ρομαντικά. Από την άλλη, η δημο-
κρατία είναι το ίδιο το χάος, που με μανδύα ιδεολογίες
αντικοινωνικές και ατομοκεντρικές συγκαλύπτει την
ασχήμια και τη μαυρίλα του.

7 δοκίμια

76



Ο λαϊκισμός υποβαθμίζει τον πολίτη 

σε υπήκοο και καταναλωτή

Συχνό φαινόμενο και καθημερινό πια είναι ο λαϊκι-
σμός, ένα φαινόμενο που μένει δυσδιάκριτο λόγω ακρι-
βώς των πολλών πτυχών και μεθόδων που μεταχειρίζεται.
Τόσο στα μέσα επικοινωνίας όσο και στον πολιτικό και
πολιτιστικό διάλογο ο λαϊκισμός ενθαρρύνεται και απο-
καλύπτει όχι μόνο τον κριτικό αναλφαβητισμό των δε-
κτών, αλλά κυρίως τις στοχεύσεις των πομπών. Με
γλώσσα περιορισμένη, συνθηματολογική, ψευδή και στη-
ριζόμενη στο συναίσθημα και την επιφανειακή προσέγ-
γιση, οδηγεί σε πνευματική νέκρωση. Συρρικνώνει το
πνεύμα, εκμηδενίζει την κρίση, αδυνατίζει τις αντιστά-
σεις απέναντι σε πατερναλιστικές προτροπές/προσταγές. 

Κι ενώ η λαϊκότητα αναφέρεται άμεσα στη λαϊκή
συμμετοχή στην άσκηση της πολιτικής εξουσίας, ο λαϊ-
κισμός ως φενάκη κλειδώνει στο σκοτάδι κάθε συμμε-
τοχική και κινηματική διαδικασία. Ο άνθρωπος υπο-
βαθμίζεται σε καταναλωτή ιδεών και συνθημάτων. Χάνει
την ιδιότητα του πολίτη και μεταβάλλεται σε διεφθαρ-
μένο υπήκοο. Από πολιτικό ον που συμμετέχει και συλ-
λειτουργεί, μεταμορφώνεται από την Κίρκη του λαϊκι-
σμού σε πειθήνιο όργανο των φορέων εξουσίας, σε

77



ανδράποδο της μοναρχίας του λαϊκιστή. 
Ο λαός μόνο τυπικά διατηρεί την εξουσία και την

επιλογή πολιτικής. Η δικτατορία του λαϊκισμού βάζει
στο γύψο κάθε γνήσια λαϊκή έκφραση, κάθε λαϊκό ανα-
κλαστικό. Στο όνομά του και μακριά από κάθε δημο-
κρατική διαδικασία επιλογής κι εκλογής, οι λαϊκιστές
επιλέγουν για αυτόν, αποφασίζουν στο όνομά του χωρίς
καν την παρουσία του. Οι ιδέες και οι αρχές μένουν θο-
λές μέσα σε μία πρισματική φωτεινή διάθλαση λέξεων.
Λέξεων όμως κενών νοήματος τοποθετημένες μέσα σε
σοφιστείες δημαγωγικής προοπτικής· προτάσεων  που
στηρίζονται στο συναίσθημα· πολιτικών που αφήνουν
μακριά το λαό από κάθε συμμετοχή.

Η ίδια, εξάλλου, η “τηλεοπτική δημοκρατία” που
απομακρύνει τον πολίτη από κάθε συμμετοχική αντί-
ληψη και τον εγκλωβίζει στη “δημοκρατία του καναπέ"
είναι η μετουσίωση της δημαγωγικής τηλεπολιτικής. Η
ανάγκη διανομής του χρόνου υπέρ διαφημίσεων -και
επακόλουθων κερδών-, επιβάλλουν στον πολιτικό λόγο
να γίνει συνθηματικός, γρήγορος, επιφανειακής προ-
σέγγισης. Η ανάλυση και η πληρότητα στην επιχειρη-
ματολογία χειραγωγούνται από την ταχύτητα και τον
εντυπωσιασμό του πολιτικού show.

Η κολακεία των λαϊκών ικανοτήτων, ο συμψηφισμός
των ιδιοτήτων του και οι φθηνές γενικεύσεις είναι οι τρό-
ποι πειθούς ενός λαϊκιστή. Η σχέση του με τους δέκτες
γίνεται πελατειακή, καθώς η δημαγωγία παρακάμπτει
το θεσμικό πλαίσιο της κοινωνίας. Παρεμβάλλεται με-
ταξύ της λύσης και του λαού, προβάλλοντας τον εαυτό
του ως το μόνο ικανό να λειτουργήσει για το καλό του. 

Σε μια εποχή που συσσωρεύεται ένας τόσο μεγάλος
όγκος πολιτικών, κοινωνικών και οικονομικών προβλη-
μάτων, τα οποία δεν μπορούν να ικανοποιηθούν στο

Δήμος Χλωπτσιούδης

78



πλαίσιο του υφιστάμενου πολιτισμικού θεσμικού συ-
στήματος, το φαινόμενο ανθεί και μετεξελίσσεται σε ένα
δάσος επικοινωνιακών ταχυδακτυλουργιών με στόχο
τον επιδεικτικό αποπροσανατολισμό. Τα λαϊκά προβλή-
ματα τίθενται στο πρώτο πλάνο της πολιτικής ρητορείας
μαζί με μία πληθωρική, ανέξοδη κι ατιμώρητη συχνά
υποσχεσιολογία. Ωστόσο, δεν καλείται να λύσει τα προ-
βλήματα αυτά ο λαός, αλλά ο λαϊκιστής που ως από μη-
χανής θεός παραχωρεί αυτάρεσκα και πατερναλιστικά
αυτό το δικαίωμα μόνο στον εαυτό του.

Και ας μην παραβλέπουμε ότι ο δημαγωγικός λόγος
επικαλείται -ως μέσο πειθούς- πρωτίστως το συναίσθημα.
Απορρίπτει τη λογική και κάθε ορθό συλλογισμό. Απευ-
θύνεται με λόγο συνθηματικό στον ψυχισμό του δέκτη.
Μέσα από την πρόκληση  οργής, φόβου και υπερηφά-
νειας αποκλείει κάθε λογική σκέψη του δέκτη. Δεν ανα-
λύει, δεν ερμηνεύει. Με τη γενίκευση, την υπεραπλού-
στευση και τη ρητορική -συνήθως εσχατολογικής
αντίληψης ή πολωτικής λογικής-, κατευθύνει τον πολίτη
σε συγκεκριμένες στάσεις, προκαταλήψεις και αποπρο-
σανατολιστικές ψευδαισθήσεις. 

Η δε επίκληση στη λογική εξωθείται στα πέρατα του
πολιτικού λόγου. Στα χέρια του λαϊκισμού η σοφιστεία
προσομοιάζει με λογικούς συλλογισμούς. Άλλωστε, η
λαϊκίστικη λογική δεν επιδέχεται κανέναν έλεγχο, καμία
κρίση· αποτελεί πια φθηνές γενικεύσεις κι επικλήσεις
του κοινωνικού ή ιστορικού φαντασιακού. Εξάλλου, ο
λαϊκισμός -αν και οικουμενικό φαινόμενο- συνδέεται
άμεσα με το Έθνος· η ιδέα του έθνους και της εθνικής
κοινότητας συσσωματώνεται με το λαϊκισμό. 

Η βία και η ένοπλη πάλη ως εκφάνσεις λαϊκισμού
Ενδιαφέρον όμως έχει να εξετάσουμε και την

Ο λαϊκισμός υποβαθμίζει τον πολίτη σε υπήκοο και καταναλωτή

79



άσκηση βίας ως προϊόν λαϊκισμού. Το ζήτημα είναι κοι-
νωνικοπολιτικά αξιόλογο προσέγγισης επειδή ακριβώς
όλες οι ριζοσπαστικές ομάδες τη μεταχειρίζονται στο
όνομα του λαού. Ζώντας σε μια εποχή που βιαζόμαστε
συστημικά (θεσμικά, οικονομικά, πολιτιστικά) ηρωο-
ποιούμε τη βία. Ακόμα και η παιδεία μας -στο όνομα
της ελευθερίας και της ανεξαρτησίας- καλλιεργεί υπερ-
βολικά το θαυμασμό στη βία. 

Οι αρχαίοι θεοποίησαν τη Βία και το Κράτος -παιδιά
της Στυγός- και τους έθεσαν στην περιφρούρηση του
Ολύμπου και του Δία. Η θρησκεία μπορεί να άλλαξε,
αλλά η Βία και ο αδελφός της επιβίωσαν. Λατρεύτηκαν
από το Χριστιανισμό, από τη δημοκρατία και από τους
αντιδημοκράτες, από όλους μας. Σαν είδωλο η Βία απέ-
κτησε πολλές μορφές: άλλοτε παλλαϊκής έκφρασης που
οδήγησε σε πολυμνημόνευτους αγώνες, άλλοτε ως μά-
στιγα που επέβαλε τον αδελφό της, άλλοτε ενάντιά του
για να τον φέρει από την "πίσω πόρτα" με άλλο προσω-
πείο. 

Άλλοτε κατασκευασμένη και άλλοτε μεταμφιεσμένη,
άλλοτε πραγματική κι άλλοτε εικονική, άλλοτε στοχευ-
μένη και άλλοτε συγκυριακή, η κοινωνική οργή/βία εί-
ναι παρούσα πλέον στο πολιτικό και κοινωνικό γίγνε-
σθαι. Πάνω σ’ αυτήν χτίζονται και διακινούνται
συμφέροντα, ιδεολογήματα και αναδρομικές εκδικήσεις.
Πίσω από αυτήν κρύβονται πρόσωπα, διασυνδέσεις και
αναδιατάξεις του συστήματος (Πανούσης, 2010). Της
έδωσαν πολλά ονόματα: κρατική ή αντικρατική, συστη-
μική ή αντισυστημική, λαϊκή ή αντιλαϊκή, ανατρεπτική
και τρομοκρατία.

Όλοι οι ορισμοί όμως τούτοι λειτουργούν δημαγω-
γικά. Μένουν στην εκδικητική επιφάνεια μιας αβυσσα-
λέας κοινωνικής και πολιτικής σύγκρουσης. Επί της ου-

Δήμος Χλωπτσιούδης

80



σίας συνθηματολογικά ή με άμεση -βίαιη- δράση, αδρο-
μερώς προσπαθούν μέσα από την εκτόνωση να πολιτι-
κολογήσουν. Οι ίδιες οι πράξεις δεν αναθεωρούν από-
ψεις, αλλά αντίθετα αφιονίζουν. Δεν εμβαθύνουν στα
πραγματικά αίτια, αλλά ενοχοποιούν με περισσή ευκο-
λία, συνήθως αθώους ή αμέτοχους.

Η λεγόμενη, όμως, ριζοσπαστική πολιτική βία λει-
τουργεί μακράν του λαού τον οποίο επικαλείται. Με σο-
φιστείες προπαγανδιστικής λογικής προσπαθεί να πείσει
ότι όσοι δε μετέχουν αυτής, είναι ταξικά αλλοτριωμένοι
και χειραγωγούμενοι, άρα και εχθροί. Αντίθετα, η γνήσια
λαϊκή βία πηγάζει από τους ίδιους τους πολίτες. Στόχο
έχει την ουσιαστική ανατροπή του συστήματος, των θε-
σμών. Και σε τούτη δε χωρά κανένας πατερναλισμός,
καμία εκδικητική μανία, καμία διαφήμιση. Αποτελεί πη-
γαία αντίδραση της πολιτικής κατάπτωσης. 

Ενώ όμως η λαϊκή βία ξεσπά ως κορωνίδα πολλών
άλλων κλιμακωτών λαϊκών διεργασιών (απεργίες, μαζικές
κινητοποιήσεις, αλληλεγγύη), η τάχα αντισυστημική βία
έρχεται να επιβληθεί στο λαό, του οποίου τα συμφέροντα
επικαλείται. Οι ριζοσπαστικές ομάδες, εξάλλου, διατη-
ρούν όλα τα χαρακτηριστικά λαϊκίστικης έκφρασης: πα-
τερναλισμό, διαφήμιση/επικοινωνία, επίκληση λαϊκού
συμφέροντος, εμφάνιση ως  χαρισματικές/ηρωικές μορ-
φές, ελιτίστικη αντίληψη, φανατισμό, συνθηματολογία.
Όταν όμως η βία καταντά εργαλειακή ή αυτοσκοπός τότε
ξεπερνά το λαϊκισμό και γίνεται αντι- ανθρώπινη.

Η "αντιβία" πάντοτε υπηρετούσε και ενίσχυε την
πρωτεύουσα βία την οποία υποτίθεται πως αντιμαχόταν.
Καμιά αληθινά αντισυστημική αντιπρόταση δεν μπορεί
να στηρίζεται στη βία, διότι κάθε πολιτική βία είναι μια
βαθύτατη συστημική επιβεβαίωση (Τριαρίδης). Και εδώ
εδράζεται η άλλη λαϊκίστικη όψη της. Γιατί ουσιαστικά

Ο λαϊκισμός υποβαθμίζει τον πολίτη σε υπήκοο και καταναλωτή

81



ενισχύει -παρά τα λόγια- το ίδιο το σύστημα. Υπηρετεί
τις ανάγκες εκείνου που τάχα αντιπαλεύει.

Άλλωστε, η βία δεν ήταν ποτέ επαναστατική. Είναι
πάντα εξουσιαστική διότι αναιρεί το επιχείρημα και τον
διάλογο και υποτάσσει την αντίπαλη άποψη με την
εξουσία της (Κοροβέσης, 2009). Δεν είναι καν αριστερή,
αλλά αποσαφήνιση ενός εξουσιαστικού δικαιώματος
στη ζωή και το θάνατο.

Οφείλουμε, ωστόσο, στον αντίποδα να σημειώσουμε
ως λαϊκισμό και κάθε δημόσια αποστροφή της βίας, τη
γνωστή μετανεωτερική -κι ακροδεξιά- καταδίκη της βίας
απ’ όπου κι αν προέρχεται. Και τούτο γιατί η βίαιη αντί-
δραση παλλαϊκής αποδοχής (Εθνική Αντίσταση, Πολυ-
τεχνείο κλπ) δεν εξομοιώνεται με την κρατική και αστυ-
νομική βία ούτε με την αντικρατική πάλη. Οι σχετικές
δηλώσεις, εξάλλου, είναι συνήθως μονομερείς. 

Καταγγέλλεται η βία των γνωστών-αγνώστων, αλλά
αποσιωπώνται τα περιστατικά βίαιης συμπεριφοράς των
δυνάμεων της καταστολής. Αντίστροφα, αποδοκιμάζον-
ται οι βίαιοι αστυνομικοί, αλλά όχι εκείνοι που θα χτυ-
πήσουν αστυνομικούς ή καθηγητές. Έτσι η καταγγελία
καταγγέλλεται, γίνεται δηλαδή μέρος του προβλήματος
αντί να προωθεί λύσεις (Παρασκευόπουλος, 2010). 

Οι εκδηλώσεις και οι δημηγορίες κατά της βίας ου-
σιαστικά αποσιωπούν τη χρήση της από τους δημαγω-
γούς. Είναι και αυτό ένα σύμπτωμα μιας διπλής γλώσ-
σας, μιας διπλής πρακτικής που η εφαρμογή της όλο
και διευρύνεται. Πολλοί το σκέφτονται, αρκετοί το λένε
και μερικοί το εφαρμόζουν: κακή είναι μόνο η βία του
αντιπάλου, ενώ η δική τους βία που αποβλέπει σε ένα
ιερό στην αντίληψή τους σκοπό είναι αναγκαία, χρή-
σιμη και φυσικά καλή (Πατρίκιος, 2010).

Δήμος Χλωπτσιούδης

82



Ζώντας όμως σε ένα τέτοιο καθεστώς λαϊκισμού πώς
μπορεί κάποιος να ξεφύγει; Όταν όλα μαζοποιούνται
και φετιχοποιούνται ως εμπορικά προϊόντα, η βία πώς
να διαφοροποιηθεί; Με λαϊκίστικο πρόσημο στερούμα-
στε ελπίδας. Με λαϊκίστικα συνθήματα υιοθετούμε τη
βία. Με λαϊκίστικες σοφιστείες απεμπολούμε κάθε κοι-
νωνική πολιτική, αποδεχόμαστε μια εκπαίδευση που
στερεί κάθε πρωτοβουλία και κρίση. Με λαϊκίστικους
συνειρμούς τρεφόμαστε από τον πολιτιστικό λαϊκισμό
που μας πουλούν οι διαφημιστές προκειμένου να αγο-
ράσουν τηλεοπτικό χρόνο.

Η συμβολική/συστημική και η πραγματική βία εί-
ναι εκφράσεις μιας κοινωνίας που ζει στην ψευδαίσθηση
της λαϊκότητας. Είναι η έκφραση μιας κοινότητας που
σαπίζει στο άνυδρο τοπίο μιας βίαιης ερήμου. Η πολι-
τική αντιβίας δε συνίσταται σε απλές καταδίκες ούτε ο
κάθε λογής αφορισμός και η επιπόλαιη αναζήτηση ενό-
χων -πλην ημών βεβαίως. Η αντιβία πηγάζει από τη
συνεχή προσπάθεια ανάδειξης ενός άλλου μοντέλου πο-
λιτικής σκέψης, ενός άλλου πολιτιστικού μοντέλου μα-
κριά από το φτηνό εντυπωσιασμό και το κιτς, μιας άλλης
εκπαιδευτικής προσέγγισης. 

Ο μεταμοντέρνος εκκλησιαστικός λαϊκίστικος λόγος
Τα τελευταία δε χρόνια, με ιδιαίτερη επιθετικότητα

έκανε την εμφάνισή του και το φαινόμενο του θρησκευ-
τικού λαϊκισμού. Η ίδια η Εκκλησία έχει καταντήσει ένα
ακόμα συνώνυμο του λαϊκισμού. Η έξοδός της -για ιστο-
ρικούς και πολιτικούς λόγους- στο κοινωνικό γίγνεσθαι
συνδέθηκε άμεσα με τον τηλεοπτικό και δημόσιο λόγο.
Η τηλεοπτική εκκλησιαστική δημαγωγία, οι υπερεκκλη-
σιαστικές φιλοδοξίες του επαγγελματικού κλήρου και η
εμμονή σε συνωμοσιολογικές, αντικρατικές και ρατσι-

Ο λαϊκισμός υποβαθμίζει τον πολίτη σε υπήκοο και καταναλωτή

83



στικές/εθνικιστικές θέσεις αποτελούν τις σύγχρονες εκ-
φράσεις του ιερατικού λαϊκισμού. 

Ας μην παραβλέπουμε όμως και τον εξουσιαστικό
ρόλο της θρησκείας. Τούτος ακριβώς σε συνδυασμό με
την κομφορμιστική λειτουργία της Εκκλησίας, δίνει ξε-
χωριστή δυναμική στο θρησκευτικό λαϊκισμό. Οι θρη-
σκείες, άλλωστε, ήταν ανέκαθεν συνδεδεμένες με το πο-
λιτικό φαινόμενο. Ήταν πάντα μέρος του κράτους και
υπό τον έλεγχο ή σε πλήρη συνεργασία με αυτό (Ψυχο-
γιός, 2010). 

Και εδώ πρέπει να έχουμε κατά νου ότι οι εκπρόσω-
ποι της Εκκλησίας δεν είναι απλοί πολίτες που έχουν
δικαίωμα να ασκήσουν πολιτική κριτική (όπως και οι
στρατιωτικοί) επειδή ακριβώς επηρεάζουν κι ελέγχουν
μεγάλη μάζα πιστών χωρίς να αποτελούν εκπροσώπους
τους δημοκρατικά εκλεγμένους. Όταν η Εκκλησία πο-
λιτικολογεί, τότε έχουμε ξεκάθαρο λαϊκισμό. Ασκούν
πολιτική, προχωρούν σε πολιτικές δηλώσεις, ισχυρίζον-
ται ότι εκφράζουν κάτι ανώτερο και διαχρονικό, κάτι
"εθνικό" έναντι του "κομματικού". 

Ο ιερατικός, όμως, λόγος και η προβολή τοποθετή-
σεων κληρικών σε θέματα πολιτικής και διοικητικής
δράσης είναι ίσως η δημαγωγική κορύφωση του εκκλη-
σιαστικού λόγου. Οι ελέω και ισόβιοι εκφραστές του
Θεού, με αυτή ακριβώς την ”αντιπροσωπευτική” τους
ιδιότητα, τοποθετούνται δημοσίως ως τάχα εκφραστές
του λαού. Απευθύνονται πατερναλιστικά σε αιρετούς
εκπροσώπους, παρεμβαίνουν αυτεπαγγέλτως στην πο-
λιτική ζωή και χειραγωγούν τους πολίτες. Δείχνουν όμως
έτσι δεν έχουν αποδεχθεί τους κανόνες της δημοκρατίας,
ότι θέλουν να είναι πάνω και πέρα από τις διαδικασίες
έκφρασης της λαϊκής βούλησης (Ψυχογιός, 2010). 

Ιερό βήμα και λαϊκό πάλκο συναιρούνται, προς όφε-

Δήμος Χλωπτσιούδης

84



λος των αναζητήσεων του προκαθημένου, σε μια ιδιό-
τυπη ιερολαϊκή εξέδρα, μέσω της οποίας το θρησκευτικό
ράσο μετατρέπεται σε ράσο πολιτικό. Οι δύο ακρότητες
του πολιτικού λόγου της Εκκλησίας είναι ο απολίτικος
φαρισαϊσμός της αστικής θρησκευτικότητας και ο υπερ-
πολιτικός ζηλωτισμός θρησκόληπτων λαϊκών μαζών
(Μπέγζου, 2010).

Δημοσιογραφική δημαγωγία
Σήμερα όμως περισσότερο από κάθε άλλη φορά, έχει

γίνει φανερό ότι ο λαϊκισμός στηρίζεται -αν δεν ταυτίζε-
ται απολύτως- στην επικοινωνία. Τα μέσα επικοινωνίας
και ο πολιτικός κόσμος στηρίζουν την ύπαρξη και την
εξουσία τους ο ένας στα άλλα. Μέρος ενός ίδιου (κάλπι-
κου;) νομίσματος διαπλέκονται οικονομικά και πολιτικά.
Την ίδια στιγμή εκφράζοντας τα οικονομικά τους συμ-
φέροντα καλλιεργούν τη δική τους ιδιόρρυθμη δημο-
σιογραφική και πολιτιστική δημαγωγία.

Ο μιντιακός λαϊκισμός εκφράζεται με έναν ιδιότυπο
αγοραίο, ελκυστικό, αλλά και εξωπραγματικό πολιτικό
λόγο καθολικής αποδοχής και νεφελώδους γενικότητας,
με αήθεις κριτικές και εντυπωσιασμούς. Ο τηλελαϊκι-
σμός, βέβαια, δεν περιορίζεται απλά στη σταθερή προ-
σκόλληση των δημοσιογραφικών εκπομπών στο άρμα
των κυβερνητικών αποφάσεων. Απλώνεται, στον τρόπο
χειρισμού της επικαιρότητας, στη σκανδαλοθηρία και
τον κιτρινισμό, στην επιφανειακή προσέγγιση. Επεκτεί-
νεται στη θεματολογία των μέσων επικοινωνίας καθώς
συντηρεί μια πολεμική ατμόσφαιρα και προάγει τη βία,
το θάνατο και το εκχυδαϊσμένο γυμνό σε πρωτεύοντα
δημοσιογραφικά θέματα.

Όλα στο βωμό της τηλεθέασης και φυσικά του κέρ-
δους. Πολλά μέσα διαγκωνίζονται στη δημιουργία εν-

Ο λαϊκισμός υποβαθμίζει τον πολίτη σε υπήκοο και καταναλωτή

85



τυπώσεων, μια και οι εντυπώσεις αποφέρουν κέρδη. Δε
νοιάζονται για την αλήθεια· θέλουν απλώς να πουλή-
σουν. Κύριος στόχος των μέσων ενημέρωσης είναι να
αξιοποιήσουν τον έντυπο χώρο και το ραδιοφωνικό ή
τηλεοπτικό χρόνο, να πουλήσουν κοινό σε διαφημιστές. Και
τότε γίνεται διαγωνισμός επιθετικών προσδιορισμών,
ιδιοτήτων ακόμη και εικονογραφήσεων.

Ο δημοσιογραφικός λαϊκισμός καθορίζει -με πλου-
ραλισμό τάχα, αλλά ουσιαστικά με τρόπο φασιστικό-
την καθημερινή ατζέντα με ανούσια και αβαθή θέματα.
Αναζητά ενόχους· με επιπόλαιες αναφορές και ανειλι-
κρινείς έρευνες πάντα βρίσκει έναν ένοχο, αντί για μια
λύση. Αυτές οι φθηνές γενικεύσεις αποτελούν την καύ-
σιμη ύλη του και καταλήγουν σε ύβρεις.

Οι επιφανειακές, όμως, προσεγγίσεις και η αοριστία
μόνο σύγχυση προκαλούν, που αποβαίνουν και άκρως
επικίνδυνες σε τέτοιους χαλεπούς καιρούς. Και ας μην
παραβλέπουμε πόσο εύκολο είναι να γεννηθούν από τον
τηλελαϊκισμό πλάνες με επικίνδυνες συνέπειες, ειδικά σε
εποχές αναστάτωσης, σε εποχές με διάχυτο το αίσθημα
αδυναμίας και έντονη την ανάγκη των πολιτών να
βρουν στηρίγματα. Και το χειρότερο που μπορεί να συμ-
βεί σε μια δημοκρατία η οποία αγωνίζεται να βρει την
ανάσα της, είναι να αναζητηθούν ένοχοι εκτός κάθε θε-
σμικής διαδικασίας και να γίνουν αυτοί αποδέκτες της
λαϊκής οργής. Αλίμονο, αυτός ακριβώς είναι ο πυρήνας
του φασισμού (Διαμαντάκου, 2010).

Η χρόνια έκθεση στον τηλεοπτικό βούρκο που προ-
βάλλει απάνθρωπες ιδέες, προϊόντα και ήθη, έχει δια-
παιδαγωγήσει το κοινό  με τέτοιο τρόπο που είναι πλέον
δεκτικό μόνο σε σύντομα μηνύματα και συνθήματα. Έχει
εγκατασταθεί στο υποσυνείδητο μία πεποίθηση πως είναι
αδύνατο και κουραστικό να παρακολουθεί μια μακρο-

Δήμος Χλωπτσιούδης

86



σκελή, πλην όμως εμπεριστατωμένη, ανάλυση. Μόνο η
σύνοψη καθίσταται αναγκαία και μαζί της τα συμπερά-
σματα κάποιου συλλογισμού, την ώρα που κανείς δεν
ενδιαφέρεται για τα επιχειρήματα αυτά καθ’ αυτά. Δεν
ενδιαφέρει το καβάφειο ταξίδι, αλλά ο ομηρικός προ-
ορισμός.  Σε μία τέτοια λογική έχει εναρμονιστεί και ο
πολιτικός λόγος· ο λαϊκισμός ενδείκνυται για τη δημι-
ουργία εντυπώσεων και χαλιναγώγησης της κοινής γνώ-
μης, η οποία έπαψε πλέον να διαθέτει δική της γνώμη.

Και σε όλα αυτά αξίζει να θυμηθούμε ότι είναι πολύ
σπάνιες οι περιπτώσεις που αναγνώστες ενός άρθρου
έγκριτου δημοσιογράφου έχουν τη δυνατότητα σχολια-
σμού. Τελικά αποκαλύπτεται ένας διάχυτος φόβος απέ-
ναντι στις κρίσεις των αναγνωστών.   Και τούτο διότι
πολλοί επώνυμοι δημοσιογράφοι δεν αφουγκράζονται
την κοινή γνώμη, δεν ακολουθούν κάποια τακτική επα-
ναπροσδιορισμού της θέσης τους μέσα από την επαφή
με τους πολίτες. Αρθρογραφούν δημαγωγώντας και
προσπαθώντας να πείσουν όχι για τη θέση και τις από-
ψεις τους, αλλά για να δικαιολογήσουν συγκεκριμένες
πολιτικές επιλογές. Ωστόσο, η επικοινωνία ενός δημο-
σιογράφου με το κοινό του πρέπει να είναι αμφίδρομη.

Παράλληλα, οι θεωρίες συνομωσίες αποτελούν μια
άλλη έκφανση του μιντιακού λαϊκισμού. Αναζητούν
ενόχους μακριά από τους πραγματικούς υπευθύνους,
διαστρεβλώνουν με επιφανειακές αναλύσεις, κολα-
κεύουν το λαό για το μακρινό παρελθόν, την αθωότητά
του και εντοπίζουν πολύ εύκολα την ενοχή των άλλων,
των μακρινών υπευθύνων-πολιτικών δυνάμεων που τον
δυναστεύουν.

Ως συνέπεια, οι θεωρίες συνωμοσίες τείνουν να υπο-
καταστήσουν την κριτική σκέψη με την ανέξοδη, εύκολη
και επιφανειακή κρίση απέναντι σε κυβερνήσεις και θε-

Ο λαϊκισμός υποβαθμίζει τον πολίτη σε υπήκοο και καταναλωτή

87



σμούς. Επιπροσθέτως, οι κεντρομόλοι άξονες της κριτι-
κής άρχισαν σταδιακά να μετατοπίζονται από τον ίδιο
τον άνθρωπο σε εξωανθρώπινους παράγοντες, τους εξω-
γήινους, το Θεό κτλ. 

Από την άλλη, όμως, η καταφανώς γκροτέσκα διά-
σταση έργων σαν τα προαναφερθέντα, που υπερτονίζει
και φωτοσκιάζει μέχρι του απίθανου και του εξωφρενι-
κού, ώθησε στο να μην παίρνει πια κανείς εντελώς στα
σοβαρά την οποιαδήποτε κριτική και κυρίως την ίδια
την κριτική ικανότητα της σκέψης. Η κριτική κατέληξε
να είναι «démodée» (Αϊναλής, 2010).

Ο δε κιτρινισμός και μία βασική οπτική του λαϊκι-
σμού, κατάντησε σύμφυτος της ενημέρωσης. Με το πρό-
σχημα ότι τούτο αρέσει στο κοινό, ότι ο λαός ενδιαφέ-
ρεται για την άλλη, τη "γαργαλιστική" οπτική των
καλλιτεχνικών θεμάτων, ο μιντιακός λαϊκισμός καλύπτει
την πρωινή και μεσημβρινή τηλεοπτική ζώνη και συν-
τηρεί δεκάδες έντυπα.

Ωστόσο, οφείλουμε να κρίνουμε και ως λαϊκίστικη
και την άποψη/κρίση ότι έχουμε τη δύναμη και μπο-
ρούμε να αλλάξουμε κανάλι, να αναζητήσουμε κάτι άλλο
(Ιγνατιάδης, 2010). Ποια αλλαγή στην προτίμηση μπορεί
να γίνει μετά από τέτοιο χρόνιο εθισμό στην υποκουλ-
τούρα, το μηδενισμό και την άρνηση; Ποια αναζήτηση
όταν το κοινό των μέσων επικοινωνίας αποβλακωμένο
και πολλάκις πληγωμένο κι αγχωμένο αναζητά κάτι ανά-
λαφρο;

Διαδικτυακός μεταμοντέρνος λόγος και λαϊκισμός
Ο δημοσιογραφικός, όμως, λαϊκισμός και το μονο-

πώλιο της καθοδηγούμενης έντυπης γνώμης οδήγησε
το κοινό στο διαδίκτυο. Η επιφανειακή προσέγγιση και
η βαθύτατη διασύνδεση του πρώτου με οικονομικά και

Δήμος Χλωπτσιούδης

88



πολιτικά συμφέροντα έστρεψε τους πολίτες στην ανα-
ζήτηση νέων δρόμων έκφρασης προσωπικών απόψεων
και κρίσεων. Έτσι, μέσα στον τραγέλαφο της σύγχρονης
δημοσιογραφίας, λογικό ήταν οι Έλληνες πλοηγοί να
στραφούν προς τον κυβερνοχώρο για βαθύτερες ανα-
λύσεις και σχολιασμούς.

Η τεχνολογική επανάσταση είναι σίγουρα η μήτρα
των κοσμογονικών εξελίξεων  του ΚΑ΄ αιώνα στο χώρο
της μαζικής επικοινωνίας και παράγοντας βελτίωσης
της ίδιας της δημοκρατίας. Η μαζική όμως εισροή τόσων
χιλιάδων χρηστών κι επαγγελματιών δημοσιογράφων
που βρήκαν ελεύθερο χώρο έκφρασης ή ευκαιρία να
επιδείξουν την πραμάτεια τους, κατέστησε τελικά τη
διαδικτυακή αρθρογραφία αντιπροσωπευτική ενός όλο
και μεγαλύτερου τμήματος της ελληνικής κοινωνίας. Η
τάση αυτή μετέφερε όμως και το χρόνιο λαϊκισμό και
τη χειραγώγηση που επιδιώκει η μεταπολιτευτική δη-
μόσια σφαίρα.

Η σταδιακή εκλαΐκευση του “κοινωνικού διαδι-
κτύου” -και στην Ελλάδα- ενέπνευσε  αρχικά πληθώρα
αισιόδοξων αναλύσεων και σχολίων σχετικά με την υπο-
τιθέμενη εκ φύσεως θετική επιρροή τους στη δημόσια
σφαίρα. Όμως η πραγματικότητα είναι διαφορετική. Η
ισχυροποίηση του λαϊκισμού και της μισαλλοδοξίας σε
ένα μεγάλο κομμάτι της ελληνικής κοινωνίας είναι πλέον
ορατή και στη διαδικτυακή έκφραση της (Σμυρναίος).

Ένα συνονθύλευμα πια “ειδήσεων” και “αποκαλύ-
ψεων” με κίτρινο περιεχόμενο για υψηλή επισκεψιμό-
τητα που αποδεικνύει και την ποιότητα του κοινού του,
κυριαρχεί πια στο ελληνόφωνο ίντερνετ. Ένα ετερογενές
μείγμα που πολύ απλά καθρεφτίζει την κοινωνία στο
δημόσιο λόγο της. Ανώνυμα και αφοριστικά σχόλια κα-
τακλύζουν το διαδίκτυο. Με γεωμετρική πρόοδο αυξά-

Ο λαϊκισμός υποβαθμίζει τον πολίτη σε υπήκοο και καταναλωτή

89



νονται τα κρούσματα συκοφαντικών, υβριστικών, εκ-
βιαστικών, χυδαίων ιστολογίων που επιτίθενται σε πρό-
σωπα που φέρουν όνομα και επώνυμο. Συναντάμε όλες
εκείνες τις κοινωνικές στρεβλώσεις που έχουν παγιωθεί
στο κοινωνικό σώμα της χώρας.

Και δίπλα στην ετερογένεια των ιστοσελίδων και
των ιστολογίων που εκφράζουν πολιτικό λόγο προστί-
θενται και οι διάφοροι κόμβοι κοινωνικής δικτύωσης.
Με λόγο σύντομο και συνοπτικό υποκαθιστούν την ολο-
κληρωμένη ανάλυση και την εμπεριστατωμένη άποψη.
Επιφανειακά με κοφτές εκφράσεις και μετανεωτερικές
αναζητήσεις εντυπωσιασμού θέτουν στο κέντρο μιας ει-
κονικής παρέας το άτομο. 

Τα  like μένοντας στην επιφάνεια χωρίς να προ-
άγουν το διάλογο, αποτελούν μόνο μια επικοινωνιακή
τακτική δήλωσης της παρουσίας του χρήστη. Είναι το
απόσταγμα της αντικοινωνικότητας του σύγχρονου αν-
θρώπου. Μέσα σε ένα σύστημα που υποτίθεται ότι απο-
τελεί εργαλείο κοινωνικής δικτύωσης και διαλόγου, αυτή
η επιλογή επιτελεί την εντελώς αντίθετη λειτουργία.
Σβήνει κι απαξιώνει ακόμα και τον πιο στοιχειώδη διά-
λογο. Αντί να εκτίθενται απόψεις και να γίνονται κρί-
σεις επί των απόψεων, ένα like να ολοκληρώνει την επι-
κοινωνία ως υποχρέωση. 

Μέσα στην αυταπάτη του ο χρήστης επιδιώκει την
προσέλκυση όσο περισσότερων γίνεται φίλων. Η ιντερ-
νετική όμως φιλία δεν έχει στόχο την ανταλλαγή από-
ψεων, αλλά τη μεταμοντέρνας αντίληψης προβολή του
"εγώ" σε ένα χώρο με εκατομμύρια μέλη. Με κάθε τρόπο
προσπαθεί να μένει στο επίκεντρο της προσοχής ατόμων
αγνώστων, μακριά από μία αληθινή κοινωνική δι-
κτύωση. Φωτογραφίες, προσωπικά βιώματα και ιδιαί-
τερες προσωπικές στιγμές αποτελούν το κύριο μέσο δια-

Δήμος Χλωπτσιούδης

90



φήμισης της ύπαρξής του, που συχνά ξεχνά ότι πρόκειται
για εικονική ύπαρξη.

Αλλά και τα παραδείγματα των πιο “ώριμων” ηλε-
κτρονικά χωρών μας κρατούν στην ίδια απαισιόδοξη
θέση. Φανερώνουν ότι τελικά παλιά και νέα μέσα επι-
κοινωνίας συναποτελούν τον ίδιο καθρέφτη της κοινω-
νίας που τα γεννά. Δε θα σταματήσουν όσο η ίδια η κοι-
νωνία βρίσκεται σε αυτό το τέλμα κοινωνικής, πολιτικής
και ανθρωπιστικής/αξιακής κρίσης. Και όλα αυτά δί-
νουν την ευκαιρία στον επίσημη κι “επώνυμο”/έγκριτο
μιντιακό λαϊκισμό την αφορμή που χρειάζεται προκει-
μένου να δικαιολογήσει στάσεις και συκοφαντικές επι-
θέσεις κατά του διαδικτύου.

Ο λαϊκισμός του μετανεωτερικού πολιτισμού
Ο λαϊκισμός δε συνδέεται μόνο με την πολιτική,

αλλά απλώνεται πια σε όλες σχεδόν τις εκφάνσεις τις
σύγχρονης ζωής. Ξεπερνώντας τον κομματικό ωφελιμι-
σμό, αγγίζει τη σύγχρονη δημοσιογραφία, την ίδια τη
νεοελληνική σχολική κι ακαδημαϊκή εκπαίδευση και
τον πολιτισμό. Σημαντικό είναι να θέσουμε σε ξεχωριστό
επίπεδο τον πολιτιστικό λαϊκισμό. 

Η καταναλωτική διάσταση πλέον του πολιτιστικού
προϊόντος έχει μετατρέψει την κουλτούρα σε ένα αγαθό
προς αγορά λαϊκίστικης έμπνευσης. Η μανία των αγο-
ραπωλησιών και της εμπορευματοποίησης έχει φτάσει
σε σημείο παρακμιακής φαυλότητας. Στην αγοραστική
προπαγάνδα η διαφήμιση και ο φετιχισμός του εμπο-
ρεύματος ανάγονται σε τέχνη μετασχηματίζοντας ου-
σιαστικά και την ίδια την Τέχνη σε εμπόρευμα (Χλω-
πτσιούδης, 2009). Στη μεταμοντέρνα κουλτούρα, η
κουλτούρα έχει καταστεί προϊόν καθ’ εαυτή. Η αγορά
έχει γίνει υποκατάστατο του εαυτού της και μετατράπηκε

Ο λαϊκισμός υποβαθμίζει τον πολίτη σε υπήκοο και καταναλωτή

91



σε εμπόρευμα αντίστοιχο με αυτά που κυκλοφορούν
μέσα της (Jameson, 1999).

Καθημερινά βιώνουμε το λαϊκίστικο βόθρο της με-
τανεωτερικής τέχνης και την ερημιά της υποκουλτούρας,
που μένοντας μακριά από τις λαϊκές ανάγκες προβάλ-
λονται από κάθε μέσο επικοινωνίας. Η Τέχνη, κατ’
ανάγκη, λειτουργεί μέσα από σύμβολα· η πιο μεγάλη
σφαίρα είναι ένα σημείο στο άπειρο· δυο εξωφρενικοί
αντιγραφείς μπορούν να εκπροσωπήσουν όχι μόνο τον
Φλομπέρ, αλλά και το Σοπενχάουερ ή τον Νεύτωνα
(Μπορχές). Ο λαϊκός πολιτισμός συμβάλλει στην ανέλ-
κυση και προβολή μιας σειράς προβλημάτων και προ-
τάσεων που δεν είχαν πρόσβαση στη διατύπωση και στο
δημόσιο χώρο και λόγο. Άλλωστε, η ανάδυση του ανέκ-
φραστου αποτελεί σημαντική συμβολή στην επίλυση του
προβλήματος της ανισότητας στην πρόσβαση στην πα-
ραγωγή προσωπικής γνώμης (Bourdieu, 1997).

Ειδικά σε μία εποχή που τα φεστιβάλ βιομηχανοποι-
ούνται και οι νέοι πολιτιστικοί θεσμοί βρίσκονται στα
χέρια της δημιουργικής ιδιωτικής πρωτοβουλίας και ορί-
ζονται από εργολάβους της (υπο)κουλτούρας, ο πολιτι-
στικός λόγος έχει ήδη διαλέξει το δικό του δρόμο (Χλω-
πτσιούδης, 2011). Μάλιστα, τη στιγμή που ο πολιτισμός
συνδέεται με τη δημοκρατική αναμόρφωση μέσα από τον
πολιτιστικό λαϊκισμό, θα μπορούσε κάποιος να μας θυ-
μίσει ότι τα σημερινά αστικά κέντρα χάνουν τα κέντρα
των πολιτισμών τους και αυτά αντικαθίστανται από πο-
λιτιστικά κέντρα (Betancour). Ο επιδεικτικός λακωνισμός
σε οξύμωρη σύζευξη με το νεοσυντηρητικό ψευδομανή
πλουραλισμό, η σχεδόν αλγεβρική ανελαστικότητα και
οι αντιμεταθέσεις του νεοφιλελευθερισμού με τη δημα-
γωγία δίνουν την εικόνα της λαϊκίστικης ρητορικής για
τον πολιτισμό και την Τέχνη (Χλωπτσιούδης, 2011).

Δήμος Χλωπτσιούδης

92



Η Τέχνη έχει πια απολέσει μέσα στην εμπορική της
διάσταση την ιδιότητα της λαϊκότητας. Δεν αμφισβητεί,
δεν κρίνει, δεν προτείνει. Ο μετανεωτερικός πολιτισμός
δεν εξωτερικεύει τις λαϊκές ανάγκες κι εμπειρίες, δεν εκ-
φράζει λαϊκές διεξόδους. Η σύνδεσή του με τον τηλεκα-
νιβαλισμό τον έχει καταστήσει αναλώσιμο αγαθό, δια-
τηρώντας την ίδια θνησιμότητα με τον πολιτικό
συνθηματικό λόγο. Έτσι, όμως και ισοπεδώνεται ο λαϊκός
πολιτισμός και διαβρώνεται η πολιτιστική παράδοση. 

Στην ίδια ακριβώς λογική στέκεται μία πληθώρα
συγγραφικής –έντυπης και διαδικτυακής- παραγωγής.
Η εμπορική και τηλεοπτική πριμοδότηση του λαοφίλη-
του μυθιστορήματος σε βάρος των μη εμπορεύσιμων και
πιο "αυστηρών" λογοτεχνικών ειδών, μετατρέπουν την
πιο λεπτή τέχνη, αυτή του λογοτεχνικού λόγου, σε λαϊ-
κίστικο ανάγνωσμα. Ένα ανάγνωσμα που δεν προάγει
τη σκέψη και τη γλώσσα· δεν παράγει κρίση, δεν καλ-
λιεργεί ιδέες, δεν αναπτύσσει την Αισθητική. Η λαϊκί-
στικη αισθητική είναι ψεύτικη, επιτηδευμένη κι ευτελής.
Απεμπολεί τη βαθιά σκέψη και έχει αποκλειστικό σκοπό
την απόλαυση του θεάματος από τον καταναλωτή. Και
τούτο διότι ο λαϊκισμός μέσα στην κομφορμιστική διά-
στασή του καλλιεργεί το αντιαισθητικό, το γελοίο. 

Ο συνδυασμός των τάχα λαϊκών πολιτιστικών στοι-
χειών με αταίριαστα και κακόγουστα ζεύγη καταλαμ-
βάνει το μεγαλύτερο μέρος του περιεχομένου του όρου
κιτς (kitsch). Θα μπορούσαμε να πούμε ότι ο λαϊκισμός
είναι η εμφάνιση του κιτς σε όλες του τις εκφράσεις (Βα-
γενάς, 2006). Το κιτς διαφέρει από άλλες μορφές τέχνης
καθώς προβάλλεται ως σοβαρή μορφή τέχνης ή θεωρεί-
ται ότι εκφράζει ένα ιδιαίτερο και ευγενές γούστο.  Έτσι,
βέβαια, ορίζεται ως ένα είδος παρασιτικής τέχνης με
βασικό στόχο την κολακεία του θεατή και καταναλωτή

Ο λαϊκισμός υποβαθμίζει τον πολίτη σε υπήκοο και καταναλωτή

93



της (Dutton, 2008).
Επιπρόσθετα, μετά τη Μεταπολίτευση παρατηρείται

η συνάρτηση δύο αλληλένδετων πολιτισμικών συμβάν-
των: ενός πολιτιστικού λαϊκισμού και ενός καλπάζοντος
αποικιοκρατικού πολιτισμού, γεγονός που δημιουργεί
τους όρους και τις προϋποθέσεις για μια στροφή της
κοινωνίας προς νεοσυντηρητικές και νεοφιλελεύθερες
ιδεολογίες (Σωτηρόπουλος, 2010).

Σε ανάλογη μορφή παρατηρούμε και τη λαϊκίστικη
διάσταση του πολιτιστικού στοιχείου όπως δημιουργεί-
ται και προβάλλεται μέσα από το διαδίκτυο, με τη δια-
φορά πως τούτος δεν είναι μία οργανωμένη/σχεδια-
σμένη προπαγανδιστική πολιτική, αλλά μία αυθόρμητη
έκφραση. Πρόκειται για μία πολιτιστική έκφραση που
φανερώνει την έλλειψη καλλιτεχνικής παιδείας και την
αδυναμία ουσιαστικής έκφρασης της λαϊκότητας από
μία γενιά που εκπαιδεύτηκε στην αδύναμη εμπορική
αισθητική και το κακόγουστο. Βέβαια, τούτο δε σημαίνει
ότι δεν απαντώνται και διαμάντια μέσα στο διαδικτυακό
λαβύρινθο. Ωστόσο, ο μίτος δεν εγγυάται την επιτυχία
της εξόδου ούτε τη δολοφονία του μινωταυρικού πολι-
τισμικού λαϊκισμού.

7 δοκίμια

94



Ανθρωπισμός,

ο μετανεωτερικός ατομισμός 

φθείρει τις ουμανιστικές αξίες

Όλο και πιο συχνά τα τελευταία χρόνια διαβάζουμε
σε ηλεκτρονικά και έντυπα μέσα σχετικά με την κρίση
των ανθρωπιστικών αξιών. Δεν είναι λίγοι εκείνοι που
κάθε τόσο εμφανίζονται ως τιμητές της σύγχρονης ανή-
θικης στάσης ζωής μας, εκείνοι που μεγαλοφώνως κρί-
νουν τους άλλους χωρίς οι ίδιοι να θέτουν εαυτόν υπό
την κρίση των άλλων.

Ανθρωπισμός σημαίνει σεβασμός για τον Άνθρωπο,
για ένα άτομο ανεξαρτήτως ηλικίας, φύλου, θρησκείας
ή φυλής. Σημαίνει αναγνώριση της αξίας της προσωπι-
κότητας του ανθρώπου. Είναι το κήρυγμα της ελευθερίας
της σκέψης και έκφρασης, της ανοχής των απόψεων του
συνανθρώπου (Βώρος, 2002). Πρόκειται για μια φιλοσο-
φία που πιστεύει στην ικανότητα του ανθρώπου να βελ-
τιώσει τις ανθρώπινες σχέσεις, που ρυθμίζει τη ζωή με τη
δικαιοσύνη αντί της εξουσίας, που είναι διασπαστική,
που κάνει τους ανθρώπους να μισούν, να απομακρύ-
νονται ο ένας τον άλλο και να πολεμούν μεταξύ τους. Η
εξουσία κάνει να  τους ανθρώπους να δυσανασχετούν

95



με τις πεποιθήσεις των άλλων, να στέκουν αδιάλλακτοι
σε αντίθετες απόψεις. Ο φανατισμός, η μισαλλοδοξία, οι
προκαταλήψεις είναι απάνθρωπες (Roeper, 1981). Τα
στερεότυπα, ο ατομισμός, η απουσία διαλόγου είναι μι-
σάνθρωποι.

Ο ανθρωπισμός είναι η κοσμοθεωρία που αντιμε-
τωπίζει τον άνθρωπο -τις ζωές μας, τις ανάγκες μας και
τις ανησυχίες μας- ως υποκείμενο ύψιστης σημασίας.
Αναγνωρίζει τη βαθιά και έντονη διασύνδεσή μας με
το φυσικό κόσμο και με όλα τα πλάσματα. Ο ανθρωπι-
σμός είναι έννοια έντονα ηθική. Η πιο βασική του αρχή
είναι πως όλα τα ανθρώπινα όντα είναι ίσα σε ηθική
αξία και αξιοπρέπεια.

Με το ανθρωπιστικό προσωπείο, βέβαια, ήδη από
τον ΙΕ΄ αιώνα οι Χριστιανοί ήθελαν να εκπολιτίσουν
τους αμερικάνικους, αφρικάνικους κι ασιατικούς πλη-
θυσμούς. Ο ανθρωπισμός κατάντησε πια ένα επιχείρημα,
έωλο και θολό, στα χείλη πολιτικών προκειμένου να δι-
καιολογήσουν επεμβάσεις σε ξένες χώρες. Στο όνομα
της προάσπισης των ανθρωπίνων δικαιωμάτων και της
προστασίας των λαών στρατιωτικές επιχειρήσεις συν-
τηρούνται επί δεκαετίες επιτρέποντας τον ανθρωπισμό
να εκφυλίζεται σε πολεμικές ιαχές, σε φανατισμό, σε πο-
λιτικό επεκτατισμό κι έλεγχο εδαφών και πλουτοπαρα-
γωγικών πηγών. 

Μα και εδώ έχουμε να αντιμετωπίσουμε την απου-
σία σεβασμού στην επιθυμία των άλλων μπροστά στην
ισχυρογνωμοσύνη του ισχυρού. Η μισαλλοδοξία και η
εθνικιστική χροιά -που επίσης στέκει μακριά από το σε-
βασμό- τροφοδοτούν τις μισάνθρωπες πρακτικές την
επιβολής συμφερόντων ή απόψεων.

Και η ειρωνεία εμφανίζεται με ακόμα μεγαλύτερες
διαστάσεις τη στιγμή που στο πεδίο των μαχών εμφανί-

Δήμος Χλωπτσιούδης

96



ζονται ανθρωπιστικές ιδιωτικές οργανώσεις για την ανα-
κούφιση των πληγέντων. Μετά τους βομβαρδισμούς,
μετά τις πολεμικές συγκρούσεις και την αποκτήνωση
των ανθρώπων που μετέχουν -έμμεσα και άμεσα- κατα-
φτάνει η ανθρωπιστική βοήθεια. Τα εμπάργκο δεν έγι-
ναν στο όνομα της δημοκρατίας και του ανθρωπισμού;

Και στην ίδια απάνθρωπη λογική κινούνται και οι
λογής βίαιες αντιδράσεις που διασπούν την κοινωνική
συνοχή στο εσωτερικό των κρατών. "Αριστερές" βιαιο-
πραγίες, κρατικές καταστολές, τρομοκρατικά χτυπήματα
και οικονομικός κανιβαλισμός αποτελούν τις παρανοή-
σεις της δημοκρατίας και των ουμανιστικών ορίων που
τούτη θέτει. Στο όνομα της υπεράσπισης των ταξικών ή
εθνικών και κρατικών συμφερόντων χάνεται ανάμεσα
σε εύηχους φθόγγους και κακόηχες κλαγγές διαμαρτυ-
ρομένων και επιτιθέμενων η ουσία του ανθρωπισμού: ο
σεβασμός.

Βέβαια, o όρος «ανθρωπισμός» έχει οικειοποιηθεί
και από τις πιο ετερογενείς φιλοσοφίες και ιδεολογίες
και για το λόγο τούτο δίνει συχνά την εντύπωση μιας
ηχηρής μα άδειας διατύπωσης. Εύκολα λοιπόν μπορεί
να κατανοήσει κανείς την αυστηρή κριτική που έχουν
ασκήσει στην έννοια του ανθρωπισμού οι μεταμοντέρνοι
φιλόσοφοι της εποχής μας. 

Ο Μαρξ διακήρυττε το νέο ανθρωπισμό προβάλ-
λοντας  ως υπέρτατο αγαθό τη δυνατότητα του ατόμου
να αναπτύξει ελεύθερα τα φυσικά του ταλέντα σε μια
αταξική και ελεύθερη κοινωνία· βασικός προσανατολι-
σμός του ήταν η ευτυχία του ανθρώπου μέσα στην κοι-
νωνία κατά την επίγεια ζωή του. Για τον Derrida είναι
μία απλή συνάρτηση κοινωνικών και γλωσσικών συ-
ναρτήσεων, για τον Lacan προσωπικών ψυχολογικών

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

97



δυνάμεων. Ο  Foucault  βλέπει τον Άνθρωπο ως το απο-
τέλεσμα του συνδυασμού απρόσωπων κοινωνικο-πολι-
τικο-οικονομικών δυνάμεων. Ο Σαρτρ εκτιμά ότι όλες
οι ανθρώπινες αξίες πηγάζουν από την αυτονομία του
υποκειμένου, το ελεύθερο άτομο· διακηρύττει την από-
λυτη ελευθερία και ευθύνη του ανθρώπου για την
ύπαρξή του.

Ο Foucault έγραφε για το θάνατο του Ανθρώπου
ως μια επινόηση της ευρωπαϊκής κουλτούρας από τον
16ο αιώνα και μετά. Και φυσικά ο Γάλλος φιλόσοφος
αναφέρεται στο πνευματικό κίνημα του ανθρωπισμού,
που έχοντας τις ρίζες του στην ελληνολατινική παιδεία,
αναδύθηκε στην Ιταλία της Αναγέννησης, ανανεώθηκε
με τον Διαφωτισμό και κορυφώθηκε στον Κ΄ αιώνα ως
επιδίωξη, συχνά ασαφής και αόριστη, κάθε λογής ιδεο-
λογιών με συχνά ασύμβατες κατευθύνσεις. 

Σήμερα ο κοινωνικός ανθρωπισμός πρεσβεύει το εν-
διαφέρον για την ευημερία του είδους και ταυτόχρονα
τη φροντίδα για τη δημιουργία ευνοϊκών κοινωνικών
συνθηκών για όλα τα μέλη της Κοινωνίας. Ο δε ηθικός
ανθρωπισμός τάσσεται εναντίον κάθε μορφής ολοκληρω-
τισμού, βίας και τρομοκρατίας, εναντίον του ρατσισμού,
εναντίον κάθε καταπίεσης των πολιτικών δικαιωμάτων
του ανθρώπου. Χωρίς αμφιβολία, ευγενείς και υψηλό-
φρονες επιδιώξεις. Η σύγχρονη χρήση βίας για την επι-
κράτηση των ιδεών και των οικονομικών συμφερόντων
υπονομεύει τις ίδιες τις αξίες του ανθρωπισμού που,
υποτίθεται, επιδιώκει να περισώσει (Σιωμόπουλος,
1999). 

Ανθρωπισμός και ατομισμός
Σίγουρα, βέβαια, θα ήταν μοιραίο λάθος να θεωρή-

σουμε ότι η μεταμοντέρνα περίοδος που διανύουμε δια-

Δήμος Χλωπτσιούδης

98



τηρεί ακέραιες τις αξίες του ανθρωπισμού. Ο σεβασμός,
η αλληλεγγύη και η συνεργασία έχουν χαθεί στη μαγική
σφαίρα του ατομισμού, έχουν εξοβελιστεί στο περιθώριο
του κοινωνικού βίου μπροστά στο κυνήγι του κέρδους.
Έτσι, στην ουσία ο ατομισμός εμφανίζεται σαν ένα κοι-
νωνικό αντώνυμο του ανθρωπισμού. Μόνο που ο ατο-
μισμός δεν είναι ένα αναίτιο φαινόμενο.

Εχθρός του ανθρωπισμού δεν είναι κανείς άλλος από
τον ατομισμό και τον ανταγωνισμό. Αξίζει να σημει-
ώσουμε ότι η μετανεωτερικότητα διακρίνεται από πλή-
ρως ατομιστικές θέσεις, σε αντίθεση με τη νεωτερικότητα.
Ενώ δηλαδή η νεωτερική περίοδος διακρίνεται από τις
αρχές της συλλογικότητας και της μαζοποίησης, το με-
ταμοντέρνο προβάλλει τον ασύδοτο ατομισμό. Η ατο-
μικιστική λογική διακρίνεται σε κάθε σχεδόν πτυχή του
σύγχρονου τρόπου ζωής, αδιαφορώντας για το σύνολο,
για το συνάνθρωπο· απαξιώνοντας το φυσικό περιβάλ-
λον σε μια ανθρωποκεντρική ατομική λογική, απεμπολεί
κάθε κοινωνική κατάκτηση στο όνομα του προσωπικού
κέρδους είτε ως επίδειξης είτε ως οικονομικής επιβολής
επί των υπολοίπων. Και η ειρωνεία είναι ότι ο ανταγω-
νισμός σήμερα προβάλλεται ως κυρίαρχη στάση στην
οικονομική και κοινωνική ζωή. Μα τούτος έχει οδηγήσει
τις σύγχρονες κοινωνίες στον κανιβαλισμό.

Η ίδια, βέβαια, η παιδευτική διαδικασία προάγει
τον ατομισμό και τον ανταγωνισμό. Και δεν κάνουμε
λόγο για συναγωνισμό, αλλά για έναν άκρατο ανταγω-
νισμό που εκφράζεται μέσα από τη βαθμοθηρία και επι-
βάλλεται με το εξετασιοκεντρικό σχολικό σύστημα.
Ακόμα και οι μαθητικές επιδόσεις εξατομικεύονται,
αδιαφορώντας για όλους εκείνους τους κοινωνικούς πα-
ράγοντες που διαμορφώνουν τη βαθμολογία των νέων.
Οι ατομικές ευθύνες, η προβολή του ατόμου, η απουσία

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

99



συνεργασίας κι αλληλεγγύης είναι μερικά μόνο συμ-
πτώματα μιας εκπαίδευσης που ακολουθεί τις κανιβα-
λιστικές πρακτικές μιας κοινωνίας που μεταθέτει τις ευ-
θύνες στους άλλους.

Και σε τούτα έρχεται να προστεθεί και η καθημερινή
προβολή από τα κάθε λογής μέσα επικοινωνίας. Ο λαϊ-
κισμός, οι εξωθεσμικές παρεμβάσεις για την τάχα επίλυση
προβλημάτων με το δημόσιο και η άμετρη σκανδαλολο-
γία έρχονται να προβάλλουν το άτομο. Στηρίζουν τις
παρεμβάσεις φορέων υπέρ των ατόμων, καθοδηγούν τη
λαϊκή σκέψη στην αναζήτηση τέτοιων λύσεων (είτε αυτές
τις ονομάσουμε δωροδοκίες, είτε πολιτικές και δημοσι-
οϋπαλληλικές παρεμβάσεις). Εξάλλου, τα ίδια τα ΜΜΕ
έχουν καλλιεργήσει την αντίληψη ότι το άτομο πρέπει
με κάθε τρόπο να προβάλλεται σε κάποιο μέσο ενημέ-
ρωσης. Ο αυτοεξευτελισμός σε εκπομπές εικονικής πραγ-
ματικότητας και σε διαγωνισμούς "ταλέντων", η τηλεο-
πτική εκπόρνευση και ο πειθαναγκασμός συμμετοχής
στα τηλεοπτικά δρώμενα είναι μερικά μόνο στοιχεία που
οδηγούν εν τέλει στην ανθρωπιστική κρίση.

Η υπερκατανάλωση, από την άλλη, ως μέσο ικανο-
ποίησης ψυχοσυναισθηματικών αναγκών και κοινωνι-
κής προβολής, είναι μία αντιουμανιστική μορφή, κατε-
ξοχήν ατομικιστική αντίληψη. Κάθε πολίτης προχωρά
σε επίδειξη κατοχής και χρήσης αγαθών, σε τέτοιο σημείο
ώστε η έννοια της φτώχειας να έχει καταντήσει πια εντε-
λώς υποκειμενική. Το άτομο τίθεται στην πρώτη γραμμή
της καταναλωτικής επίδειξης βλέποντας ως ανταγωνιστές
τους υπολοίπους και μπαίνοντας στον αέναο αγώνα της
κτήσης όλο και περισσότερων αγαθών. Σε τέτοιο σημείο
ώστε ο φετιχισμός του προϊόντος -όπως τον περιέγραψε
ο Μαρξ- να επιβεβαιώνεται όλο και περισσότερο. Μα, ο
καταναλωτικός ατομισμός δεν περιορίζεται μόνο στην

Δήμος Χλωπτσιούδης

100



κοινωνική επίδειξη. Ο καταναλωτής αυτοενεχειριάζεται
για την αγορά προϊόντων θεωρώντας ότι τα ενέχυρα, οι
πιστώσεις και ο δανεισμός της οικονομικής του ελευθε-
ρίας δε θα επηρεάσουν το υπόλοιπο σύνολο. Ζώντας με
την αυταπάτη της απόλυτης ελευθερίας να διαθέσει εαυ-
τόν όπως επιθυμεί, απομακρύνει κάθε σκέψη από τις
επιρροές προς το σύνολο που ασκεί ο προσωπικός οικο-
νομικός του εξανδραποδισμός. 

Σήμερα, ωστόσο, ακόμα και οι συλλογικοί φορείς
έχουν καταντήσει να λειτουργούν με ατομικιστικά κρι-
τήρια. Τα σωματεία καθώς εμπνέονται από συντεχνιακές
λογικές, επιδιώκουν λύσεις ή προβάλλουν θέσεις που
αφορούν μόνο τον κλάδο τους. Αδιαφορούν αν οι θέσεις
τους έρχονται σε αντίθεση με το γενικότερο συμφέρον
και εξευτελίζουν το λαϊκό στοιχείο στο όνομα των σω-
ματειακών κερδών. Κινητοποιήσεις και συγκρούσεις,
που προκαλούν ρωγμές στην κοινωνική συνοχή, κάνουν
φανερό ότι τελικά ο ανθρωπισμός μένει μακριά από τις
διεκδικήσεις τους. Και, φυσικά, στην ίδια ακριβώς λογική
στέκεται κάθε φορέας που κοιτάζει μόνο τα του οίκου
του. Τα υπουργεία μένουν στη στενή οπτική των αρμο-
διοτήτων τους, η Τοπική Αυτοδιοίκηση στα δικά της
στενά γεωγραφικά και διοικητικά όρια. Τα δε κόμματα
με λαϊκίστικη αντίληψη προσεταιριζόμενα ψηφοφόρους
καλλιεργούν κι ενισχύουν ατομικιστικές αυταπάτες.

Και φυσικά αυτός ο ιδιότυπος ατομισμός καταντά
να έχει συνέπειες ακόμα και στο φυσικό περιβάλλον. Η
υπερκατανάλωση με την υπερεκμετάλλευση των φυσι-
κών πόρων και την κατασπατάληση ενέργειας που απαι-
τεί, τα νέα αγαθά που σύντομα αντικαθιστούν παλαι-
ότερα και τα μετατρέπουν σε απορρίμματα που
εναποτίθενται στα θεμέλια του οικοσυστήματος, οι νέες
καταναλωτικές διατροφικές συνήθειες που καταστρέ-

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

101



φουν τα θαλάσσια οικοσυστήματα και την πανίδα, διέ-
πονται όλα αυτά από την αδιαφορία για το περιβάλλον.
Η μητροκτονία της φύσης φτάνει ως αποτέλεσμα της
ίδιας της ατομικής μας δράσης, ερχόμενη ταυτόχρονα
σε πλήρη αντίθεση με τον Άνθρωπο και την ουμανιστική
αρχή του σεβασμού προς τον άλλο.

Και καλό θα ήταν να υπογραμμίσουμε ότι ενώ η
συλλογικότητα διακρίνεται από την υποταγή του ατό-
μου στις ανάγκες του συνόλου, οδηγώντας το στον κοι-
νωνικό κομφορμισμό, ο ατομισμός στέκεται στην αντί-
περα στάση ως αντώνυμο κοινωνικής συμπεριφοράς.
Στην κλιμακωτή όμως εννοιολογική στάση, από το ένα
στο άλλο, ενδιάμεσα στέκονται η αλληλεγγύη και η συ-
νεργατικότητα. Και η μεν αλληλεγγύη στέκεται κοντύ-
τερα στον ατομισμό, αλλά ουδεμία σχέση έχει μάλλον
με τη σύγχρονη μεταμόρφωσή του. Γιατί η αλληλεγγύη
μπορεί να ξεκινά από το άτομο και να απευθύνεται στο
άτομο -ή σε μία μικρή ομάδα-, αλλά ξεπερνά τη αδια-
φορία, στέκεται στο ύψος των αναγκών του άλλου -έστω
κι αν γίνεται λόγος για φιλανθρωπία. Η ίδια όμως η
αλληλεγγύη επιτίθεται στον κοινωνικό κανιβαλισμό των
ημερών μας προβάλλοντας μία διαφορετική λογική.

Ωστόσο, η συνεργατικότητα (η επιθυμία για συνερ-
γασία) απομακρύνεται ακόμα περισσότερο από το
άτομο. Αφετηρία της είναι το ατομικό κέρδος -ηθικό,
κοινωνικό ή οικονομικό- αλλά τούτο μπορεί να επιτευχ-
θεί μόνο μέσα από την επιτυχία της ομάδας. Η συνερ-
γασία χωρίς να υποβιβάζει το άτομο, χωρίς να το μαζο-
ποιεί, το κάνει αυτόνομο μέλος του συνόλου. Η
συλλογική επιτυχία θα φέρει την ατομική κατάκτηση,
την αναγνώριση. Η συνεργασία χωρίς να αλλοιώνει τη
συνολική δράση και ευδοκίμηση, συνηγορεί υπέρ της
ατομικής καταξίωσης και κοινωνικής προβολής.

Δήμος Χλωπτσιούδης

102



Ανθρωπισμός και δημοκρατία
Ο ατομισμός και ο ωχαδερφισμός είναι δημιουργία

πυρήνων σε κατάσταση σχάσης. Ο σεβασμός όμως πλάι
στην αυτόνομη παρουσία μας απειλεί τη θνησιμότητα
και λειτουργεί αφοριστικά προς τον ατομισμό. Η ελευ-
θερία είναι η ίδια η αμφισβήτηση. Κανένα ον δεν μπορεί
να αυτονομηθεί και να εξελιχθεί αν δεν  αμφισβητήσει
τη θνησιμότητά του. Η αληθινή δημοκρατία δεν έχει
ανάγκη από διανοούμενους που θα εκλογικεύσουν τον
υπαρκτό κόσμο, όπως οι δημοκράτες φιλόσοφοι. Η δη-
μοκρατία απαιτεί την απενσωμάτωση του ατόμου από
το σύστημα και την ενσωμάτωσή του στη συλλογική ον-
τότητα που ονομάζουμε κοινωνία (Χλωπτσιούδης, 2009).

Ο ανθρωπισμός είναι μία έννοια τόσο ατομική όσο
και συλλογική. Αν και η ελευθερία των ανθρώπων να
επιλέξουν τη δική τους πορεία είναι υψίστης σημασίας,
οι ουμανιστικές αξίες αναγνωρίζουν την κοινωνική
φύση του ανθρώπου και τη σημασία της σύνδεσης σε
κοινότητες που βασίζονται στην κοινή ταυτότητα ή τα
κοινά συμφέροντα. Αν και μοναχικές ιδιοφυΐες και οι
επιχειρηματίες έχουν συμβάλει στην πρόοδο της ανθρω-
πότητας, τα μεγαλύτερα έργα της καλλιτεχνικής δημι-
ουργίας και πνευματικής επίτευξης έχουν υλοποιηθεί
παρά μόνο με σύνδεση σε ένα κοινό πνεύμα. 

Ωστόσο, ανθρωπισμός δε θα πει ισοπέδωση των ατό-
μων σε μία πολιτεία! Ο κάθε πολίτης έχει βέβαια δι-
καίωμα να ζήσει και ν’ αναπτύξει ελεύθερα τον εαυτό
του μέσα στα όρια που επιβάλλουν σε όλους οι δεσμεύ-
σεις για την ομαλή ομαδική συμβίωση ενός λαού και
την προκοπή του! Να τον αναπτύξει μάλιστα σύμφωνα
με το φυσικό του, ακατέργαστο, γιατί μόνο έτσι μπορεί
και τον ψυχικό του κόσμο να δουλέψει βαθύτερα και
στην πιο μεγάλη απόδοση να φτάσει! Από την άποψη

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

103



δηλαδή του δικαιώματος για τη συντήρηση και την ελεύ-
θερη ανάπτυξη της υλικής και πνευματικής τους ζωής
όλοι είναι ίσοι. Η ισότητα όμως αυτή δεν εξαφανίζει
της διαφορές ανάμεσα στα άτομα, διαφορές ως προς
την ψυχοσύσταση και ως προς τις ικανότητες και τη δυ-
ναμικότητα του καθενός. Αναγκαία συνέπεια των δια-
φορών αυτών σε μια πολιτεία καλά οργανωμένη είναι
ο καθένας να παίρνει μέσα σ’ αυτή τη θέση που του έχει
ορίσει το φυσικό του και όχι η κοινωνική και οικονομική
θέση του σπιτιού του, και στις ηγετικές θέσεις σε όλους
τους κλάδους της δημόσιας ζωής ν’ ανεβαίνουν εκείνοι
που πραγματικά αξίζουν γι’ αυτές. Συνέπεια δηλαδή
είναι η σωστή ιεραρχία των προσωπικών αξιών, ιεραρ-
χία που όχι μόνο αναγνωρίζει ο κάθε πολίτης, παρά θα
βοηθά στο στήσιμό της (Βώρος, 2002).

Η δημοκρατία είναι μία έννοια βαθιά συνδεδεμένη
με τον ανθρωπισμό. Και αυτή προϋποθέτει το σεβασμό,
τη συνεργασία, την ελευθερία να αποφασίζει το άτομο
για το παρόν και το μέλλον του, να κρίνει και να δια-
μορφώνει τη στάση του χωρίς επιβολές. Μακριά από
λογικές ατομισμού κι αποκλειστικής εξυπηρέτησης ατο-
μικών συμφερόντων -κοινωνικών ή οικονομικών- η δη-
μοκρατία αναγνωρίζει στο άτομο το δικαίωμα να βελ-
τιώνεται και να συνεισφέρει με τις δυνάμεις του στη
βελτίωση της ίδιας της κοινότητας. Κάθε έννοια ατομι-
κής εξέλιξης σε βάρος των άλλων είναι και αντιδημο-
κρατική και απάνθρωπη.

Η δημοκρατία σε τελική ανάλυση ως πολιτικό σύ-
στημα διασφαλίζει την κοινωνική γαλήνη και ομαλό-
τητα, την ατομική και κοινωνική πρόοδο, που είναι προ-
ϋποθέσεις του ανθρωπισμού. Μεταξύ των πολιτών
υπάρχει συνεργασία και αλληλοσεβασμός· επιλύονται
αρμονικά και ειρηνικά οι διαφορές, εφόσον η δημοκρα-

Δήμος Χλωπτσιούδης

104



τία στηρίζεται και ευνοεί το διάλογο. Προάγει την πνευ-
ματική και ηθική καλλιέργεια με ανθρωπιστικά ιδεώδη
και προβάλλει τον άνθρωπο ως υπέρτατη αξία και το
σεβασμό των δικαιωμάτων ως καθολικό τρόπο ζωής.

Η αμφισβήτηση -η ρίζα αυτή της δημοκρατίας- οδή-
γησε στην άρνηση της αριστοκρατικής υπεροχής και
στον κοινωνικό αγώνα για αλλαγή στο status quo. Σή-
μερα και αύριο μπορεί να αναπτύξει μια ιδεολογική
αντίληψη ενάντια στη θεσμισμένη κοινωνική παρά-
σταση προτείνοντας συνέχεια συνειδητές αλλαγές στον
κοινωνικό βία που πια να εξυπηρετούν άμεσα την πλει-
οψηφία. Μπορεί γρήγορα να οδηγήσει τη δημοκρατία
στο θάνατο (Χλωπτσιούδης, 2009).

Η δημοκρατία, άλλωστε, δεν είναι απλώς ένα πολί-
τευμα, αλλά η ανθρωπιστική νοοτροπία και ο ουμανι-
στικός τρόπος ζωής. Και δίπλα σε τούτα η πολιτική συ-
νείδηση, για την ενεργή και υπεύθυνη συμμετοχή στα
κοινά προβλήματα και η κοινωνική αγωγή που εκδη-
λώνεται ακόμα και στα πιο ασήμαντα πράγματα της
καθημερινής ζωής. 

Κρίση στη δημοκρατία δεν είναι τίποτε άλλο από
την ανθρωπιστική κρίση. Αν η δημοκρατία αποτελεί
την απόληξη του ανθρώπινου πολιτισμού (Τερζάκης), ο
ανθρωπισμός την απόληξη της κοινωνικής μας συμπε-
ριφοράς.

Για μία άλλη ανθρωπιστική παιδεία
Ένα νέο μορφωτικό ιδεώδες, που δε στοχεύει πλέον

στον ιδεαλιστικό ουμανισμό, αλλά στην καλλιέργεια
της αυτόνομης προσωπικότητας του Ανθρώπου πρέπει
να μορφοποιηθεί σταδιακά. Η φράση studio humani-
tatis, με την οποία ο Κικέρωνας είχε περιγράψει την
παιδευτική αξία της κλασσικής γραμματολογίας, χρη-

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

105



σιμοποιείται και πάλι για να περιγράψει τις σπουδές
μέσω των οποίων πραγματώνεται το νέο αυτό ιδεώδες
(Ματθαίου). 

Οι Ευρωπαίοι σήμερα βρίσκονται αντιμέτωποι με
ένα εκτεταμένο αξιακό μετασχηματισμό, τον οποίο χα-
ρακτηρίζει η αποσύνθεση των παλαιών προτύπων αν-
θρώπινων κοινωνικών σχέσεων και η διαμόρφωση μιας
κοινωνίας που αποτελείται από μια κατά τα άλλα ασύν-
δετη συνάθροιση εγωκεντρικών ατόμων τα οποία επι-
διώκουν μόνο τη δική τους ικανοποίηση (είτε αυτή απο-
καλείται κέρδος, ηδονή ή αλλιώς πώς)» (Hobsbawm,
1997). Το νέο ιδεολογικό κλίμα δεν ευνοεί προφανώς
ούτε τα κλασικά γράμματα, ούτε τον παραδοσιακό αν-
θρωπιστικό προσανατολισμό της γενικής εκπαίδευσης,
ο οποίος φαντάζει παράταιρος και ξεπερασμένος. Είναι
όμως ανάγκη μέσα στις νέες παγκοσμιοποιημένες συν-
θήκες να αναπτυχθεί ένας νέος ευρωπαϊκός ουμανισμός
με βασική αναφορά στις αρχές του.

Ο ανθρωπισμός όμως στη σχολική πράξη ταυτίζεται
απόλυτα με την αρχαία κλασική γραμματολογία, απο-
τελεί μια  αδιαπραγμάτευτη ιδεολογία αδιαφορώντας
για όλες τις άλλες επιστήμες που έχουν ως κέντρο τους
τον Άνθρωπο και μένει τελικά κενός περιεχομένου εξαι-
τίας της απαρχαιωμένης μεταφοράς γνώσεων από τα
κλασσικά κείμενα. 

Και βέβαια η αρχαιοελληνική γραμματεία από μόνη
της δεν αρκεί. Οφείλει να εμπλουτιστεί με τις επιστημο-
νικές εξελίξεις των κοινωνικών επιστημών, της εθνολο-
γίας, της νομικής και των πολιτικών επιστημών, προκει-
μένου να καλλιεργηθεί η κριτική σκέψη. 

Παρατηρούμε πως μέσα στο άναρχο και ασύνδετο
πρόγραμμα, οι ουμανιστικές αξίες δε γίνονται κτήμα
των νέων. Ενώ στο αναλυτικό πρόγραμμα έχει προστεθεί

Δήμος Χλωπτσιούδης

106



ένας αξιόλογος όγκος της αρχαίας ελληνικής γραμμα-
τολογίας, τούτη μένει κενή γράμματος· μία ακόμα στείρα
και ανώφελη γνώση, ακατανόητη από τους μαθητές στην
ουσία της.

Είναι ανάγκη πια το ανθρωπιστικό περιεχόμενο του
νέου σχολικού προγράμματος να ξεφύγει από τη στείρα
αποστήθιση των κλασσικών μελετών. Οι ουμανιστικές
αξίες είναι υποχρέωσή μας να μεταλαμπαδευτούν δημι-
ουργικά και βιωματικά στους μαθητές. Και η μεταφορά
αυτή δεν μπορεί να γίνει με κλειστή διδακτική μέθοδο.
Η στειρότητα της μελέτης των αρχαιοελληνικών κειμέ-
νων εμποδίζει την ανάπτυξη του νου και κουράζει το
εφηβικό πνεύμα. Η ανδρεία, η τιμή και η αρετή μένουν
στη σκέψη των εφήβων ως ουσιαστικά Α΄ και Γ΄ κλίσης
και όχι ως ουσία. Ο σεβασμός και η φιλοξενία μεταφορ-
τώνονται σε επεισόδια της Οδύσσειας που δε χρειάζονται
ανάλυση, αφού δεν καλλιεργούνται τέτοιες αναζητήσεις.

Έτσι, γίνεται φανερή η πίεση για το μετασχηματισμό
της ανθρωπιστικής ύλης του σύγχρονου σχολείου. Η συ-
νεργασία δεν αποτελεί μία γνώση ούτε μία δεξιότητα
που πρέπει να αναπτυχθεί. Είναι μία στάση ζωής και
ως τέτοια πρέπει να διδαχθεί βιωματικά. Μέσα από ομα-
δικές εργασίες, μέσα από κοινές εκδηλώσεις δημιουργι-
κών περιπάτων και περιηγήσεων σε αξιοθέατα και τοπία
φυσικού κάλλους η συνεργατικότητα θα μετατραπεί σε
συνεργασία. Η συνοχή στη μικρή κοινότητα του σχο-
λείου θα μετεξελιχθεί σε κοινωνική συνοχή. Και όλα
αυτά χωρίς να χάσει ο έφηβος ούτε την ατομική του
υπόσταση μαζοποιημένος, ούτε όμως και να ανταγωνί-
ζεται τους συμμαθητές του.

Και ας τονίσουμε ότι η παιδευτική διαδικασία δεν
έχει ανάγκη μόνο τη συνεργασία. Ο διάλογος είναι
εκείνο το μέσο που θα φέρει κοντά τους μαθητές. Μιλάμε

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

107



όμως για ένα διάλογο ανοιχτό, για ένα διάλογο μεταξύ
των μαθητών χωρίς τη διαμεσολάβηση του δασκάλου.
Οι κλειστές ερωτήσεις αποτελούν διαλογική φενάκη. Η
ουσία της καλλιέργειας των ανθρωπιστικών αξιών βρί-
σκεται μέσα στις ανοιχτές ερωτήσεις, όπου ο δάσκαλος
δεν ξέρει πού θα οδηγήσουν, δεν ξέρει πώς θα εξελιχ-
θούν· γνωρίζει μόνο ότι θα οδηγήσουν στην αμφισβή-
τηση και την κρίση.

Η ουσιαστική όμως ανθρωπιστική εκπαίδευση -χω-
ρίς να μειώνει τη σημασία των θετικών ή τεχνολογικών
διδακτικών αντικειμένων, αλλά σε αρμονική συνάρτηση
και σε διαλεκτική σχέση μαζί τους- δεν μπορεί να μένει
ανθρωποκεντρική. Ο ανθρωποκεντρισμός ως αντίληψη
είναι απάνθρωπος. Οδηγεί στην αδιαφορία για τη φύση,
για το οικοσύστημα και αναπτύσσει μονόπλευρες πρα-
κτικές σε βάρος της φύσης.

Ο Αριστοτέλης σημειώνει πως είναι η φύση του
ανθρώπου να έχει την επιθυμία να μάθει. Και ο αν-
θρωπισμός είναι λογικός και αδογμάτιστος. Υπο-
στηρίζει την ελεύθερη έρευνα σε όλες τις μορφές της
και αντιτίθεται σε όλες τις μορφές της λογοκρισίας.
Τονίζει ακριβώς την αξία της ελεύθερης σκέψης, της
καλλιτεχνικής δημιουργικότητας, ενθαρρύνει την
περίεργη κι εκτός κοινωνικών στερεοτύπων φαντα-
σία του εξερευνητή, υποστηρίζει την εφευρετικότητα
χωρίς περιορισμό, προωθεί την πτήση της φαντα-
σίας του ποιητή. Δεν κάνει καμία έκπτωση στην
αξία της τέχνης, της μουσικής, της λογοτεχνίας και
των άλλων τρόπων της πολιτιστικής έκφρασης προ-
κειμένου να φέρει τους ανθρώπους στην αναγνώ-
ριση των μορφών την αλήθειας, της διαφορετικής
οπτικής των πραγμάτων.

Αναγνωρίζει την επιστημονική μέθοδο ως την πλέον

Δήμος Χλωπτσιούδης

108



αξιόπιστη και αποτελεσματική για την απόκτηση γνώ-
σεων για τον κόσμο. Εκφράζει την ελευθερία της έρευ-
νας. Πιστεύει σε ένα ελεύθερο μυαλό που είναι σε θέση
να ψάξει και να κρίνει γεγονότα, καταστάσεις, πρόσωπα
και ιδέες. Αυτή είναι βέβαια και η ομορφιά της δημο-
κρατίας που λειτουργεί με ουμανιστικές αρχές: επιτρέπει
στον πολίτη: να εγείρει ζητήματα, να συζητήσει, να υπο-
στηρίξει, να διαφωνήσει με σεβασμό στις αρχές και τις
αξίες του άλλου. Άλλωστε, η αληθινή δημοκρατία δεν
αρνείται σε κανέναν την αμφισβήτηση και την ερώτηση,
δε θέτει ετικέτες λάθους στα πρόσωπα μόνο και μόνο
επειδή κάποιος διαφωνεί. 

Η πεισματική παρουσία του διλήμματος ανθρωπι-
στική παιδεία ή τεχνική εκπαίδευση στην ατζέντα της
εκπαιδευτικής πολιτικής είναι ασφαλώς δηλωτική της
παρατεινόμενης αδυναμίας να δοθεί οριστική απάντηση
στο ουσιώδες αυτό ζήτημα. Ένα δίλημμα που ξεκινά
ήδη από το μεσαιωνικό ουμανισμό. Καθώς όμως δια-
νύουμε την περίοδο της ύστερης νεωτερικότητας, το δί-
λημμα εμφανίζεται υπό νέους όρους. 

Τους νέους όρους διαμορφώνει κατ’ αρχάς η έκρηξη
και κυρίως η υφή της νέας επιστημονικής γνώσης και
της τεχνολογίας. Η συναίρεση επιστήμης και τεχνολογίας
αναβαθμίζει περαιτέρω την τεχνολογική γνώση σε τε-
χνο-επιστήμη, σε αναβαθμισμένη πνευματικά δηλαδή
μορφή γνώσης, και συνεπώς νομιμοποιεί και ισχυροποιεί
τη διεκδίκηση της αυτόνομης παρουσίας της στο σχολικό
πρόγραμμα της γενικής εκπαίδευσης (Ματθαίου). 

Σκοπός της γενικής παιδείας είναι η ολόπλευρη
πνευματική καλλιέργεια  την οποία σηματοδοτούν η
συνολική θεώρηση των πραγμάτων, η κριτική σκέψη, η
ικανότητα ανάλυσης και γενίκευσης, η ευθυκρισία, αλλά
και η δεκτικότητα απέναντι στις νέες ιδέες.

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

109



Ανθρωπισμός κι επιστήμη
Από την άλλη, βέβαια, η επιστήμη και η τεχνολογία

οφείλουν να χρησιμοποιηθούν για την εξυπηρέτηση της
ανθρωπότητας. Σε ένα ταχέως μεταβαλλόμενο κόσμο με
νέες ιδέες καλούμαστε να προχωρήσουμε προς τα εμ-
πρός. Ανασκευάζουμε τις παλιές συνήθειες και συμπε-
ριφορές, ώστε να εξασφαλιστεί η ευτυχία και η ευημερία
για κάθε ενδιαφερόμενο, η υλοποίηση της καλής ζωής
για τον εαυτό του και τους άλλους. Κατά συνέπεια, αυτή
η νέο-ανθρωπιστική δήλωση προσφέρεται ως μια εποι-
κοδομητική συμβολή στην πλανητική κοινότητα (Kurtz).

Η επιστημονικοτεχνική πρόοδος ανοίγει το δρόμο
για τη δημιουργία αφθονίας υλικών αγαθών και τη λήξη
του αγώνα για την εξασφάλιση των ανα γκαίων μέσων
για τη βιολογική επιβίω ση των ανθρώπων. Όμως η ειρω-
νεία της ιστορίας έγκειται στο γεγονός ότι αυτές οι τερά-
στιες δυνατότητες δε χρησιμο ποιούνται ως μέσο για την
εξάλειψη της πείνας, για τη θεραπεία των διάφορων ασθε-
νειών, για το ξεπέρασμα της φτώ χειας και της αθλιότητας
στις οποίες είναι καταδικασμένα εκατομμύρια ανθρώπων
στον πλανήτη μας, αλλά ως μέσο για τη δημιουργία
όπλων μαζικής κατα στροφής. Την ίδια στιγμή που η πλη-
ροφορική παρέχει τη δυνατότητα ανάπτυξης πολλαπλών
μορφών επικοι νωνίας, όλο και περισσότερο δυναμώνει
η εξατομίκευση της κοινωνίας και η αποξέ νωση. Το φαι-
νόμενο της μοναξιάς και οι ψυχικές διαταραχές που συν-
δέονται μ' αυτό εί ναι μία ακόμη πτυχή της μετανεωτερι-
κής βαρβαρότητας. 

Ο κατανα λωτικός παράδεισος, το καύχημα της «οι-
κονομίας της αγοράς» αποτελούν φτηνά υποκατάστατα
της έλλειψης ιδα νικών, της πνευματικής και πολιτιστι-
κής ένδειας των μεσοαστών. Η έλλει ψη κοινωνικού ιδα-
νικού, η απώλεια του νοήματος της ζωής οδηγεί στην αύ-

Δήμος Χλωπτσιούδης

110



ξηση του αριθμού των αυτοκτονιών, στην εξάπλωση της
βίας και της εγκληματικό τητας, ιδιαίτερα στη νεολαία, η
οποία σαν βαρόμετρο αντανακλά την παρακμή της κοι-
νωνίας (Δαφέρμος & Σάαντ, 1992).

Σήμερα, περισσότερο από κάθε άλλη εποχή στην Ιστο-
ρία της Ανθρωπότητας προβάλλει η ανάγκη εναρμόνισης
της δύναμης που εγκλείει η τεχνολογία και η επιστήμη
με τη δύναμη ψυχής που χρειάζεται ο άνθρωπος, για να
υπηρετεί τον Ανθρωπισμό και να εδραιώνει τον ευρύτερο
Πολιτισμό (Βώρος, 2002). Αποτελεί επιτακτική ανάγκη η
τεχνολογία και η επιστήμη με την ευεργετική αξιοποίηση
των πεδίων της να τεθούν στην υπηρεσία του Ανθρώπου
και του συν-Ανθρώπου του. Να στραφούν στη βελτίωση
της ποιότητας ζωής του με έργα κοινής ωφέλειας, σε νο-
σοκομεία, σε βιομηχανίες, σε μεταφορές… 

Η ανθρωπιστική όμως στροφή της επιστήμης δεν
έχει να κάνει μόνο με συσκευές και προϊόντα ανθρωπο-
κεντρικής κατεύθυνσης. Η νέα ουμανιστική στροφή έχει
να κάνει με την ουσία των επιτευγμάτων, με τις συνέ-
πειές τους στον κοινωνικό βίο και το φυσικό περιβάλλον,
με την πορεία στην οποία θα στρέψουν την ανθρώπινη
κοινότητα. Η επιστημονικοτεχνική πρόοδος άνοιξε το
δρόμο για την απελευθέρωση του αν θρώπου από την
άμεση φυσική εξάρτηση και συνέβαλε στη δημιουργία
τεράστιων δυνατοτήτων μετασχηματισμού του φυσικού
περιβάλλοντος. Αυτή η αρπακτική, χρησιμοθηρική
σχέση της κοινωνίας απέναντι στη φύση οδηγεί στην
καταστροφή των ίδιων των βιολογικών προϋποθέσεων
ύπαρξης της κοινωνίας, απειλεί να εξαφανίσει την αν-
θρωπότητα (οικολογική καταστρο φή) και όλο το οικο-
σύστημα που την περιβάλλει.

Όσο περισσότερο εξαπλώνεται η αυταπάτη της «κα-
θαρής επιστήμης» τό σο περισσότερο τα προϊόντα, τα

Ανθρωπισμός, ο μετανεωτερικός  ατομισμός  φθείρει τις ουμανιστικές αξίες

111



αποτε λέσματα της επιστημονικής δημιουργίας, μετατρέ-
πονται σε τεράστιες ακυβέρνη τες δυνάμεις, οι οποίες
απειλούν να κα ταστρέψουν τον ίδιο το δημιουργό τους,
θέτουν υπό αμφισβήτηση την επιβίωση της ίδιας της αν-
θρωπότητας. Για πρώτη φορά μπροστά στην ανθρω -
πότητα τίθεται επιτακτικά η ανάγκη για μετάβαση σε
ένα ριζικά νέο τύπο κοινωνικής ανά πτυξης, μία κοινω-
νική οικονομία όπου η ανθρωπότητα θα κυριαρ χεί πάνω
στα αποτελέσματα της δημιουργικότητάς της.

7 δοκίμια

112



Πολυπολιτισμικότητα & ξενοφοβία

διαφορετικότητα & νεορατσισμός

Δε χωρίζω τους ανθρώπους, 

δε με ενδιαφέρει η καταγωγή των πολιτών, 

ούτε η ράτσα που τους γέννησε. 

Τους καταμερίζω με ένα μόνο κριτήριο,

την αρετή22. 

Στις νέες συνθήκες που έχει διαμορφώσει ο ΚΑ΄ αι-
ώνας σε παγκόσμιο επίπεδο το να συζητήσει κάποιος
για την πολυπολιτισμικότητα είναι ή ανώφελο ή επι-
κίνδυνο. Και τούτο διότι η συνύπαρξη σε ένα δεδομένο
ηθολογικά τόπο πολλών και διαφορετικών πολιτισμών,
εκτός από αυτονόητη είναι και αίτιο συγκρούσεων, ενο-
χλήσεων και παρεξηγήσεων. Είναι φυσικό, βέβαια, κάθε
πολιτισμός να έχει το χώρο του, αρκεί ο χώρος αυτός να
είναι ανοιχτός προς τον άλλον, τον ξένο, το διαφορετικό.
Αυτό είναι ίσως η κύρια προϋπόθεση για την επιβίωση
κάθε πολιτισμού.

Η επινοητική φύση του εθνικού κράτους δεν μπορεί 

113

22 Πλούταρχος, Βίοι Παράλληλοι, Μέγας Αλέξανδρος, απόσπασμα από τον όρκο
του Μ. Αλεξάνδρου στην Ώρη.



πλέον να διατηρήσει το μύθο ενός πολιτισμικά και
εθνικά ομοιογενούς πληθυσμού. Η διεθνής μετανά-
στευση έχει γίνει αναπόσπαστο στοιχείο του σύγχρονου
διεθνούς συστήματος. Οι οικονομίες των ανεπτυγμένων
χωρών είναι δύσκολο να λειτουργήσουν χωρίς τη διαρκή
ενστάλαξη εργασίας από τα φτωχότερα κράτη, τα οποία
με τη σειρά τους είναι όλο και πιο εξαρτώμενα από τα
εμβάσματα των μεταναστών (Karim).

Το παγκόσμιο σύστημα των κρατών-εθνών υφίστα-
ται σήμερα βαθιές αλλαγές στον τρόπο με τον οποίο δια-
σφαλίζει αυτό που η Seyla Benhabib περιγράφει ως κεν-
τρικούς τους στόχους, την εδαφική κυριαρχία, το
διοικητικό έλεγχο, τη σταθεροποίηση της συλλογικής πο-
λιτισμικής ταυτότητας και την επίτευξη πολιτικής νομι-
μοποίησης. Οι μεταναστευτικές ροές ωθούν τα εθνικά
κράτη στην επανεξέταση αυτών των στόχων. Σήμερα πια
οι παλαιότερες αντιλήψεις για την υπηκοότητα γίνονται
όλο και πιο παρωχημένες, καθώς αυξάνεται η επίγνωση
ότι τα άτομα έχουν πολλαπλές ταυτότητες. 

Η σύγχρονη μετανάστευση εκδηλώνεται με τεκτο-
νικές μετακινήσεις μεγάλων πληθυσμών, που όσες φορές
σημειώθηκαν, άλλαξαν τον πολιτισμό και τη γεωγρα-
φική του κατανομή (Καρκαγιάννης). Κι ας μη λησμο-
νούμε ότι η μετανάστευση δεν οφείλεται μόνο σε άμεσα
οικονομικούς παράγοντες (αναζήτηση καλύτερης εργα-
σίας και ποιότητας ζωής), αλλά και στις πολιτικές πρα-
κτικές των λεγόμενων δυτικών κοινωνιών και των ανε-
πτυγμένων κρατών. Οι πολεμικές συγκρούσεις για τον
έλεγχο εδαφών και πληθυσμών και ο σύγχρονος οικο-
νομικός πόλεμος έχουν δημιουργήσει μια νέα γενιά με-
ταναστών, στους οποίους άρχισαν ήδη να προστίθενται
και οι κλιματικοί πρόσφυγες.

Δήμος Χλωπτσιούδης

114



Ξενοφοβία και αντι-πολυπολιτισμικότητα
Ψυχοκοινωνικά η ξενοφοβία δεν είναι παρά μια

αντίδραση που αποκαλύπτει τις αντιφάσεις μιας όλο
και πιο κατακερματισμένης και ανασφαλούς κοινωνίας.
Ζούμε σε μια κοινωνία στην οποία νιώθουμε συνεχώς
να απειλούμαστε. Καθημερινά πιεζόμαστε από ένα ανυ-
πέρβλητο αγχώδες αίσθημα απειλής. Η οικονομική
κρίση, οι επαγγελματικοί φόνοι, η επιδίωξη της κοινω-
νικής καταξίωσης και προβολής μάς πνίγουν σε μια ιο-
κάστεια αγχόνη μπροστά στην απειλή της αποκάλυψης
των αδυναμιών μας. Μέσα από την ξενοφοβία εκδηλώ-
νεται ο φόβος για όποιον είναι διαφορετικός.

Ταυτόχρονα, όμως, ζούμε σε μια κοινωνία πιο ανοι-
χτή και πιο κινητική, στην οποία οι επαφές ανάμεσα σε
διαφορετικούς πληθυσμούς είναι πιο εύκολες και αυξά-
νονται διαρκώς. Πλάι στο άνοιγμα και στη διαθεσιμό-
τητα εκδηλώνεται και η επίταση της ανησυχίας, που
τροφοδοτεί την απόρριψη των άλλων. 

Η ξενοφοβία, βέβαια, συνδέεται και με την κρίση
ταυτότητας. Γεννιέται όταν μια ταυτότητα αισθάνεται
ότι κινδυνεύει από απειλές που δεν είναι άμεσα ανα-
γνωρίσιμες. Η παγκοσμιοποίηση, εκτός του ότι θέτει υπό
αμφισβήτηση την ταυτότητά μας, απειλεί και την ικα-
νότητά μας για δράση. Όλο και πιο συχνά αισθανόμαστε
ανήμποροι και ανίσχυροι. 

Βρισκόμαστε, λοιπόν, μπροστά σε μια αληθινή κα-
τάρρευση του εγώ. Τότε γίνεται εύκολο να φορτώσουμε
την ευθύνη γι' αυτή την κατάσταση σε κάποιον άλλον,
ο οποίος είναι αναγνωρίσιμος από το ένα ή το άλλο ει-
δικό του γνώρισμα. Η αόριστη και ασύλληπτη απειλή
μπορεί έτσι να εντοπιστεί και επομένως μπορεί να απο-
κρουστεί πιο εύκολα. Είναι η δυναμική του αποδιοπομ-
παίου τράγου (Παλκέτσης, 2009). 

Πολυπολιτισμικότητα & ξενοφοβία, διαφορετικότητα & νεορατσισμός

115



Η διαφορετικότητα του Άλλου είναι ένα πρόσχημα
για να προβάλουμε πάνω του τις δικές μας αγωνίες.
Απορρίπτοντάς τον θέτουμε σε κίνηση την άρνηση της
ανθρωπιάς του Άλλου. Η απανθρωποποίηση αυτή γεννά
τον απόλυτο Ξένο, που μεταμορφώνεται σε παγκόσμια
απειλή απέναντι στην οποία πρέπει να αμυνθούμε. 

Έτσι, σήμερα δεν εντυπωσιάζει καθόλου το γεγονός
ότι στην αποικιοκρατική και ιμπεριαλιστική Ευρώπη
πληθαίνουν οι φωνές που στρέφονται κατά της πολυπο-
λιτισμικότητας. Η αποδιδόμενη "τρομοκρατία" και η "εγ-
κληματικότητα" είναι τα κύρια επιχειρήματα των μέσων
επικοινωνίας που ενισχύουν ολοένα την κοινωνική
ακροδεξιά. Δίπλα σε αυτά προστίθενται τα οικονομικά
προβλήματα που αντιμετωπίζει η μεσαία τάξη και τα
χαμηλότερα κοινωνικά στρώματα, αλλά και ο οικονο-
μικός εθνικισμός της αστικής τάξης που φοβάται την
χρηματοπιστωτική κρίση -παρά το γεγονός ότι η μετα-
νεωτερικότητα έχει καταστήσει τα διεθνικά δίκτυα απα-
ραίτητα για την οικονομική επιβίωση. Κι όμως η πολυ-
πολιτισμικότητα αποτελεί γνήσια έκφραση ανθρωπι-
στικών αξιών κόντρα στη μαζοποίηση (που νοσταλγεί η
σύγχρονη ευρωπαϊκή ελίτ) και στον ατομισμό.

Η πολυπολιτισμικότητα στην αποικιοκρατική Ευ-
ρώπη είχε αναχθεί από νωρίς σε κυρίαρχη τάση, ακόμα
κι αν δε χρησιμοποιούνταν ο όρος αυτό. Και τούτο
επειδή δίπλα στις μεταναστευτικές ροές προστίθενται η
μετα-αποικιακή ενοχή, ο πολιτισμικός σχετικισμός και
μία τοποθετημένη σε λάθος βάση έννοια του σεβασμού
των πολιτισμικών και θρησκευτικών διαφορών [...] Κυ-
ρίως στους πολιτισμικούς θεσμούς και στους θεσμούς
των ΜΜΕ της Δύσης, συναντάται η άποψη ότι ο πολιτι-
σμός μας και το πολιτικό και οικονομικό σύστημα που

Δήμος Χλωπτσιούδης

116



θεσμοποίησε, είναι ένοχο, καταπιεστικό, που δεν είναι
άξιο υπεράσπισης (Κολοβός, 2007).

Αυτή η ενοχή πρόσφερε γόνιμο έδαφος στους μέχρι
εχθές καταπιεσμένους λαούς να προβάλλουν με κάθε
τρόπο τη δική τους κουλτούρα, ακόμα κι αν έρχονταν
σε αντίθεση με τα ήθη της χώρας υποδοχής. Μια τέτοια
όμως δράση έχει πάντα και τη ρατσιστική της αντίδραση
είτε ως άμυνα είτε ως λίπασμα στις ακροδεξιές αντιλή-
ψεις. Ωστόσο, η δημοκρατική ανεκτικότητα δεν μπορεί
να εκτείνεται, στο όνομα της πολυπολιτισμικότητας, σε
εκείνες τις πολιτισμικές μορφές που απειλούν αυτό το
θεσμικό υπόβαθρο (Δημητράκος, 2003). Έτσι όμως ο
ίδιος ο πολιτισμός της δημοκρατίας και της νεωτερικό-
τητας αυτοπαγιδεύεται στον πλουραλισμό και στην ανε-
κτικότητα που είναι τα βασικά του χαρακτηριστικά. 

Σε πολλές, άλλωστε, περιπτώσεις η πολυπολιτισμι-
κότητα -η ελευθερία και η αυτονομία- χρησιμοποιήθη-
καν από τις κυβερνήσεις ως άλλοθι για την εγκατάλειψη
των μειονοτήτων και την απουσία ουσιαστικών δράσεων
και δομών για την κοινωνική ενσωμάτωση των μετα-
ναστών. Ο πολυπολιτισμικός διαχωρισμός οδήγησε πρα-
κτικά στα γκέτο των στερημένων και σύντομα η πολυ-
πολιτισμικότητα ως πολιτική πράξη μετατράπηκε σε
όπλο κατά της κοινωνικής συνοχής. 

Ενίοτε, για την ένταση του φαινομένου έχει κατη-
γορηθεί ο αστικός συνωστισμός. Ο υπερπληθυσμός και
η αστική μαζική συνύπαρξη συμβάλλει άμεσα στα ξε-
νοφοβικά σύνδρομα. Το ανθρώπινο είδος κινδυνεύει
να κάνει εκείνο που τα άλλα έμβια συστήματα ποτέ δεν
κάνουν, να προκαλέσει αυτοασφυξία. Ωστόσο, η πρό-
ταση τούτη παραβλέπει το γεγονός στην ύπαιθρο η μι-
σαλλοδοξία και η διαφορετικο-φοβία είναι ισχυρότερες.
Στο απρόσωπο και αλλοτριωμένο αστικό περιβάλλον

Πολυπολιτισμικότητα & ξενοφοβία, διαφορετικότητα & νεορατσισμός

117



ιστορικά υπάρχει μεγαλύτερη ανοχή στη διαφορετικό-
τητα. Η απάνθρωπη αδιαφορία για τον άλλον, μετα-
φράζεται πρακτικά σε ανεκτικότητα. Οι κλειστές κοι-
νωνίες εκ των πραγμάτων δεν ανέχονται το διαφορετικό. 

Εκτός όμως από την επίθεση στην πολυπολιτισμι-
κότητα, την ίδια περίοδο παρατηρούμε να αυξάνονται
οι φωνές απομόνωσης. Μία απομόνωση που άλλοτε εκ-
φράζεται με την κατασκευή συνοριακών φραχτών και
τειχών κι άλλοτε με επιθέσεις σε μετανάστες ή ακόμα
και διαδηλώσεις.

Για δεκαετίες καμία κυβέρνηση δεν προχώρησε σε
ολιστική αντιμετώπιση του φαινομένου. Απουσίαζαν οι
δομές αλληλεγγύης και συνοχής. Έτσι ο ρατσισμός και η
ξενοφοβία μετεξελίχθηκαν σε εγγενή κοινωνικά χαρα-
κτηριστικά. Το καρκίνωμα του φυλετικού μίσους απλώ-
θηκε ως μετάσταση σε όλους μας θεωρώντας αυτονόητο
το διαχωρισμό με κριτήριο την ελληνικότητα. Η δε Το-
πική Αυτοδιοίκηση -υπό το βραχνά της οικονομικής και
γραφειοκρατικής ασφυξίας και στην αγχόνη της επανε-
κλογής και του λαϊκισμού- έμενε απλός παρατηρητής
(στην καλύτερη περίπτωση) ή ταυτίζονταν με τα τοπικά
ρατσιστικά συναισθήματα (ειδικά στην ύπαιθρο).

Οι ιδέες περί τειχών στις συνοριακές γραμμές στην
ουσία είναι για προτάσεις επικοινωνιακής απορρόφησης·
αποπροσανατολισμούς από τη χρόνια πολιτική και πο-
λιτειακή αδιαφορία για τη μετανάστευση και την αδυ-
ναμία ενσωμάτωσης των μετακινούμενων πληθυσμών. 

Ωστόσο, οι ιδέες αυτές εκφράζουν τη μεταμοντέρνα
αντίληψη για το έθνος-καταναλωτή, που πρέπει να μένει
ήσυχο, αποπροσανατολισμένο και απομονωμένο από
φτωχά αλλοδαπά στοιχεία. Η νεωτερική αντίληψη της
πολυπολιτισμικότητας δίνει τη θέση της πια στο μετα-

Δήμος Χλωπτσιούδης

118



μοντέρνο εθνικισμό. Πρόκειται για μια επιλογή που
αποκαλύπτει το όραμα του εντειχισμένου έθνους, μιας
φρουρούμενης εθνικής κοινότητας καταναλωτών και
παραγωγών υπηρεσιών. Είναι η σύγχρονη, νεοφιλελεύ-
θερη έκδοση του εθνικισμού.

Οι υποανάπτυκτες χώρες και οι πληθυσμοί τους
χρειάζονται μόνο για να εργάζονται στη χώρα τους
φτηνά ώστε να καταναλώνουν οι δυτικού τύπου κοινω-
νίες, χωρίς όμως να έρχονται σε μεταξύ τους επικοινω-
νία, χωρίς να μετακινούνται. Η μετανάστευση τίθεται
υπό απαγόρευση, τα προσφυγικά κύματα αποτρέπονται
στις συνοριακές γραμμές. Και όλα αυτά αποκρύπτοντας
τα πραγματικά αίτια, τις πολεμικές ή εμφύλιες συρρά-
ξεις, τη καταλήστευση των χωρών προέλευσης, την κλι-
ματική αλλαγή και την ερημοποίηση που ενισχύουν τον
ήδη υπάρχοντα υποσιτισμό και τη λιμοκτονία.

Οι ανεπτυγμένες χώρες προετοιμάζονται από τώρα
για το δυσοίωνο μέλλον της μεταναστευτικής όξυνσης.
Σύμφωνα με τον ΟΗΕ ένα δις διαβιοί σε παραγκουπό-
λεις, ενώ εκτιμάται ένας διπλασιασμός του πληθυσμού
αυτού ως το 2030. Ταυτόχρονα, η δημογραφική αύξηση
στις φτωχές χώρες συνεχίζεται ακάθεκτη δεδομένου ότι
ήδη το 90% ζει σε φτωχές πόλεις.

Η αντιδημοκρατική επίθεση στην κοινωνική συνοχή
Τελικά όμως αυτό που υφίσταται επίθεση είναι η κοι-

νωνική συνοχή, η αλληλεγγύη και η ίδια η δημοκρατία
που αποτέλεσε το θεμέλιο λίθο της ευρωπαϊκής κουλτού-
ρας. Οι πολίτες χωρίζονται με κριτήριο την ψευδότιτλη
εθνική ταυτότητα. Βίαιες κοινωνικές εντάσεις διαμορφώ-
νουν το τοπίο της αντιπαράθεσης καθώς οι υποδοχείς
συγκρούονται με μετανάστες υποχρεώνοντας τους τελευ-
ταίους να αναζητούν τη δική τους ταυτότητα μέσα από

Πολυπολιτισμικότητα & ξενοφοβία, διαφορετικότητα & νεορατσισμός

119



την γκετοποίηση και δράσεις εκδίκησης. Ο κοινωνικός
κανιβαλισμός σε μια κοινωνία μίσους κι εκμετάλλευσης
καθίσταται κύριος μοχλός αποπροσανατολισμού των πο-
λιτών από τα πραγματικά αίτια της οικονομικής και κοι-
νωνικής κρίσης, της ανεργίας, της ανέχειας και της εγ-
κληματικότητας καθώς όλα σχετίζονται με συγκεκριμένες
πολιτικές και οικονομικές επιλογές.

Συνέπεια των συγκρούσεων και της διάρρηξης της
κοινωνικής συνοχής είναι η πολιτική χειραγώγηση των
μικροαστώνπου φοβούνται ότι θα χάσουν τα φαντασιακά
κέρδη τους. Έτσι σύντομα αρχίζουν όχι απλά να υποκύ-
πτουν στην κοινωνική ακροδεξιά, αλλά και να στηρίζουν
πειθήνια κάθε αντιδραστική και κομφορμιστική πολιτική
φίμωσης είτε μέσα από τη βουβή αποδοχή αντιδημοκρα-
τικών μέτρων, που καταστέλλουν τις όποιες αντιρρήσεις,
είτε μέσα από την εκλογική στήριξη ακροδεξιών πολιτικών
ρευμάτων.

Ας μην παραβλέπουμε ότι ο μεγαλύτερος κίνδυνος
της σύγχρονης δημοκρατίας είναι η διάσπαση της κοι-
νωνίας από την επίθεση του λαϊκισμού και η χαλιναγώ-
γησή της από την κοινωνική ακροδεξιά που κατακτά
όλο και περισσότερο τα μεσαία και τα λαϊκά στρώματα.

Αυτό που διακυβεύεται είναι ο κατακερματισμός
του εκλογικού σώματος σε δυο στρατόπεδα: ένα σχίσμα
μεταξύ φιλελεύθερων ακαδημαϊκών επαγγελματιών και
παραδοσιακών συνδικαλιστών σοσιαλδημοκρατών· ένα
σχίσμα μεταξύ περισσότερο και λιγότερο μορφωμένων,
μεταξύ κοσμοπολίτικων και εθνικιστικών ή φιλελεύθε-
ρων και αυταρχικών προσανατολισμών. Μια διαίρεση
που απεικονίζει τον κατακερματισμό στο εσωτερικό της
ευρωπαϊκής μεσαίας τάξης ως αποτέλεσμα των ισχυρών
δυνάμεων της παγκοσμιοποίησης, της μαζικής μετανά-
στευσης, της εξατομίκευσης και της μεταβιομηχανικής,

Δήμος Χλωπτσιούδης

120



βασισμένης στη γνώση, οικονομίας. 
Η πολιτισμική διάσταση έχει γίνει η πρωταρχική

βάση πάνω στην οποία τα νέα κόμματα ή τα καθιερω-
μένα μετασχηματισμένα κόμματα επιχειρούν να κινη-
τοποιήσουν το εκλογικό τους σώμα (Cuperus). Μια νέα
διαχωριστική γραμμή τίθεται μεταξύ εκείνων που αγ-
καλιάζουν το μέλλον και εκείνων που φοβούνται το
μέλλον, των ανθρώπων που πιστεύουν ότι ο νέος κόσμος
δεν επιφυλάσσει τίποτα καλό γι’ αυτούς και νιώθουν
προδομένοι από την ευρωπαϊκή ελίτ. Είναι ένα άλλο
πολιτισμικο-πολιτικό σχίσμα, μια άλλη κοινωνικο-οι-
κονομική ταξική διαίρεση. Στα δεξιά καλλιεργείται το
εύφορο έδαφος για ακροδεξιά και λαϊκίστικα κόμματα
εναντίον των μεταναστών66. 

Η ξενοφοβία και η μισαλλοδοξία συνδέονται άμεσα
με τη μόρφωση, ανεξάρτητα από την κομματική τοπο-
θέτηση του πολίτη. Εξάλλου, η κοινωνική ακροδεξιά δεν
έχει κομματική ταυτοποίηση· σε κάθε κομματικό χώρο
εκτοπίζονται ακροδεξιές αντιλήψεις και ρατσιστικές
συμπεριφορές. Πολύ συχνά στην αριστερά οργανωμένα
μέλη ή απλοί ψηφοφόροι στέκονται απέναντι στην πο-
λυπολιτισμικότητα με τα ίδια επιχειρήματα με κάθε
ακροδεξιό. Η απομάκρυνση, άλλωστε, πολλών "αριστε-
ρών" πολιτών από τους μετανάστες και οι σχετικές ει-
ρωνείες το αποδεικνύουν. Ταυτόχρονα, πολλές έρευνες
έχουν αποδείξει μία σταθερή εκλογική κινητικότητα από
τα αριστερά προς τα άκρα της δεξιάς. 

επένδυση στην ειρηνική πολυπολιτισμική συνύπαρξη
Προκειμένου να αποφύγουμε τη σκόπελο της άρ-

νησης κατά το πρότυπο των στείρων μετανεωτερικών
κρίσεων, ας αναρωτηθούμε πώς τελικά επιτυγχάνεται
μία ειρηνική πολυπολιτισμική συνύπαρξη.

Πολυπολιτισμικότητα & ξενοφοβία, διαφορετικότητα & νεορατσισμός

121



Καθώς έχει αποδειχθεί ότι η φτώχεια και η γκετο-
ποίηση είναι τα κύρια αίτια που θέτουν τους μετανάστες
στην πρώτη θέση πιθανής εγκληματικότητας, η κοινω-
νική ένταξη ουσιαστικά αποτελεί επιτακτική ανάγκη
ώστε να λειτουργήσει προληπτικά για αντικοινωνικές
δράσεις. Στις ελάχιστες έρευνες που καταγράφουν την
άποψη των ίδιων των μεταναστών διαπιστώνεται, ειδικά
στους πολυπληθείς δήμους, μια ανησυχητική τάση απο-
ξένωσής τους από την τοπική κοινωνία, επιφύλαξη και
αναπαραγωγή φοβικών στερεοτύπων σε σχέση με τους
Έλληνες  (Cuperus).

Η διάχυση των αντιρατσιστικών και πολυπολιτι-
σμικών πρακτικών και σχημάτων σκέψης και αντίληψης
στον κοινωνικό ιστό αποτελεί προαπαιτούμενο για την
πολιτισμική ένταξη των μεταναστών στην κοινωνία υπο-
δοχής (Καπλάνι).  Εξάλλου, τα εργατικά, τα μικροαστικά
και τα μεσαία στρώματα συνδέονται άμεσα μεταξύ τους,
εφόσον όλα δέχονται τις νεοφιλελεύθερες επιδρομές στα
δικαιώματά τους, εφόσον όλα εχθρό έχουν το δημοκρα-
τικό κράτος. Μόνες διαφορές αποτελούν το μεταμον-
τέρνο ιδεολόγημα της καταναλωτικής τους δύναμης -
ως ένδειξη φτώχειας και πλούτου και κατά συνέπεια της
κοινωνικής επίδειξης σε σημείο κανιβαλισμού- και η σο-
φιστεία της εθνικής ταυτότητας και της τοπικής πολιτι-
στικής καθαρότητας ή ομογενοποίησης της κοινωνίας
(Γετίμης, Θεοδωρουλάκης, Κρέτσος, 2002).

Στη σημερινή πλήρως απολιτικοποιημένη κοινωνία
μας, η ίδια η συμμετοχή στα κοινά μοιάζει να αποτελεί
την κύρια διέξοδο από τη μισάνθρωπη νεορατσιστική
αντίδραση. Η συνεργασία μεταξύ των πολιτών, ως αν-
τίδραση απέναντι στην απομόνωση, την αλλοτρίωση
και τον ατομισμό, τους κοινωνικοποιεί και τους φέρνει
κοντά στην αποδοχή του Άλλου, του διαφορετικού. Και

Δήμος Χλωπτσιούδης

122



αυτό μπορεί να επιτευχθεί μέσα από τη συμμετοχή σε
πολιτικές οργανώσεις ή δημοτικές κινήσεις και πρωτο-
βουλίες. Ομοίως ακόμα και η συμμετοχή σε αθλητικές
ομάδες και κοινούς επαγγελματικούς ή πολιτιστικούς
συλλόγους, ακόμα και σε συλλόγους γονέων και κηδε-
μόνων, αποτελεί μία διέξοδο που δύναται να φέρει
κοντά τις διαφορετικές ομάδες. Ο αγώνας, εξάλλου, για
ένα κοινό σκοπό σε ένα πολυφυλετικό περιβάλλον πε-
ριορίζει τις ρατσιστικές στάσεις και αντιλήψεις, παρα-
δειγματίζοντας τα τέκνα τους.

Και θα ήταν ιδιαίτερα ουτοπικό να περιμένουμε
από δύο γενιές που γαλουχήθηκαν με αρχαιολάγνες,
επαρχιώτικες, ξενοφοβικές και ρατσιστικές αντιλήψεις,
να αλλάξουν κοινωνική στάση και δεχτούν τα πολυπο-
λιτισμικά κελεύσματα των καιρών. Είμαστε υποχρεω-
μένοι να επενδύσουμε στη νέα γενιά με τη -φρούδα;-
ελπίδα να επηρεαστούν από τους νεώτερους και οι πρε-
σβύτεροι.

Και η επένδυση στη νέα γενιά μπορεί να γίνει μόνο
μέσα από μία ουσιαστική εκπαίδευση. Η παρουσία, άλ-
λωστε, τόσων αλλοδαπών μαθητών οδηγεί υποχρεωτικά
στην επανασχεδίαση των σχολικών παρεμβάσεων και
λειτουργιών και στην εφαρμογή ικανών πολιτικών επι-
τυχούς ένταξης στην τοπική κοινότητα. Η γκετοποίηση,
αντίθετα, βοηθά μόνο στη συγκρότηση ομάδων παρα-
βατικής δράσης μεταξύ ομοεθνών.

Είναι αναγκαίο, λοιπόν, να δημιουργηθούν δομές
που θα στοχεύουν στην πρόληψη της αποτυχίας και της
πρόωρης εγκατάλειψης του σχολείου. Η ενισχυτική δι-
δασκαλία σε συνδυασμό με την υποστήριξη της οικογέ-
νειας μέσα από δράσεις της σχολής γονέων και των το-
πικών συλλόγων γονέων και κηδεμόνων μπορούν να
συμβάλλουν καταλυτικά στην προστασία των μαθητών. 

Πολυπολιτισμικότητα & ξενοφοβία, διαφορετικότητα & νεορατσισμός

123



Και καθώς η Ελλάδα μετατρέπεται σε πολυγλωσσική
κοινότητα, απαιτείται πια η ίδρυση σχολείων που να
διδάσκουν στη μητρική γλώσσα των μεταναστών. Πέρα
από πιθανές εξάρσεις εθνικιστικών παραληρημάτων, η
ενίσχυση της εθνικής τους παιδείας κρίνεται αναγκαία
και σύμφυτη με το πνεύμα της ισότητας και του ανθρω-
πισμού.

Όσο όμως το εκπαιδευτικό σύστημα μένει στη στει-
ρότητα της πατριδοκαπηλίας και του νεοεθνικισμού,
κάθε πολιτισμική συνύπαρξη θα μένει μετέωρη. Η ταυ-
τόχρονη παρουσία Ελλήνων κι αλλοδαπών μαθητών
στην ίδια τάξη διδάσκει την ειρηνική συμβίωση και την
αποδοχή από μικρή ηλικία, ενώ ταυτόχρονα τους κοι-
νωνικοποιεί σε ένα πολυγλωσσικό περιβάλλον.

Επιπρόσθετα, η συνεργασία (που πρέπει επιτέλους
να γίνει βιωματική κι όχι θεωρητική) Ελλήνων και με-
ταναστών μαθητών σε διαθεματικές εργασίες (μέσα κι
έξω από το σχολείο για οποιοδήποτε απτό θέμα με συγ-
κεκριμένο στόχο) τους φέρνουν σε στενή επαφή, χωρίς
τη ενήλικη διαμεσολάβηση -που πιθανόν θα αντιδρά-
σουν αρνητικά- προκειμένου να βγάλουν ένα θετικό
για την ομάδα αποτέλεσμα. Μαθαίνουν να συνεργά-
ζονται έμπρακτα (εφόσον ακολουθούνται οι κατάλληλες
παιδαγωγικές και διδακτικές προσεγγίσεις) αντιδρώντας
στην απομόνωση, την αδιαφορία και το φόβο για τους
μετανάστες με ό,τι θετικό σημαίνει τούτο για τη μελλον-
τική κοινωνία.

Από την άλλη, οι κοινές πολιτιστικές δράσεις (καλ-
λιτεχνικές εκθέσεις, συναυλίες κτλ), μπορούν να συνει-
σφέρουν τα μέγιστα. Ενδέχεται να λαμβάνουν χώρα σε
ένα κοινό πρόγραμμα, σε μία κοινή εκδήλωση παραδο-
σιακοί χοροί, προβολή λαογραφικών στοιχείων, ηθών
κι εθίμων φέρνοντας έτσι σε βαθύτερη επαφή τον ένα

Δήμος Χλωπτσιούδης

124



λαό με τον άλλο. Η ίδια η παρουσίαση εθίμων των με-
ταναστών σε εκδηλώσεις εξασφαλίζει τον αναγκαίο σε-
βασμό για την άλλη κουλτούρα, καλλιεργεί πνεύμα απο-
δοχής του διαφορετικού και μια αρμονική συμβίωση.

Αξίζει, συμπληρωματικά, να τονίσουμε ότι ο αθλη-
τισμός είναι ίσως ο καλύτερος φορέας κοινωνικοποίησης
Ελλήνων και αλλοδαπών. Η συμμετοχή στην ίδια ομάδα
-όχι σε αντίπαλες- γόνων μεταναστών και ελληνόπου-
λων αποτελεί την ισχυρότερη ασπίδα για αρμονική κοι-
νωνική ενσωμάτωση των αλλοδαπών, μια και το αθλη-
τικό πνεύμα και πάθος είναι κοινό σε όλο τον κόσμο.

Η δε κατάρτιση μικτών ομάδων προσφύγων/μετα-
ναστών και Ελλήνων ανέργων μπορεί να αποτελέσει ένα
γόνιμο έδαφος συνθετικών διαδικασιών μέσα από βιω-
ματικές εμπειρίες. Προσφέρει την ευκαιρία για διάλογο
ως προς τις αμοιβαίες προκαταλήψεις, τις αντιθέσεις ή
τα κυρίαρχα στερεότυπα, προάγει την αλληλοκατανόηση
και την αλληλεγγύη, την αμοιβαία υποστήριξη και τη
συνεργασία. Μέσα στη λειτουργία μιας τέτοιας ομάδας
ενισχύεται η συνεργατικότητα και η κοινή προσπάθεια
αντιμετώπισης της γλωσσικής και πολιτισμικής διαφο-
ράς, λύνονται προβλήματα αμοιβαίας καχυποψίας ή
του όποιου εθνικιστικού ανταγωνισμού (Χλωπτσιούδης,
2011).

Πολυπολιτισμικότητα & ξενοφοβία, διαφορετικότητα &

125



7 δοκίμια

126



Αίας, ένα δοκίμιο γα τη ρουτίνα

Πολλά μπορούν να γραφτούν και ειπωθούν πάνω
στη ρουτίνα, το όνειρο και το θάνατο. Εδώ μας ενδια-
φέρει μόνο η διαλεκτική σχέση τους, μέσα από τις νο-
μοτελειακές αρχές της καθημερινής ζωής του απλού πο-
λίτη κι όχι οι ίδιες οι ηθικές αρχές και η μονότονη και
αποξενωτική ανάλυση του καθενός χωριστά.

Έτσι δεν έχουμε παρά να παρατηρήσουμε, να κα-
ταγράψουμε και ν’ αναλύσουμε γενικά τόσο κάθε ένα
όσο -και αναλυτικότερα μάλιστα- το σύνολό τους, αφού
ποτέ η αυτοκτονία σαν δίλημμα δεν τίθεται σε κατά-
σταση ευτυχίας ή εύθυμης μέθης. Πέρα από τις χημικές
αντιδράσεις που οδηγούν στην ίδια την κατάθλιψη,
μπορούμε να αναζητήσουμε κι άλλα αίτια με κυριότερο
-συνηθέστερα- κρυφό και ασυνείδητο, τον ίδιο τον μο-
νότονο τρόπο ζωής και σκέψης χωρίς τη δυνατότητα
αλλαγής της.

Μέσα στη ζωή ο άνθρωπος είναι υποχρεωμένος από
τη φύση του -όπως εξάλλου και κάθε ον του σύμπαντος
και κάθε αντικείμενο- να επιτελεί ορισμένες ενέργειες.
Στο σύμπαν είναι η ίδια η κίνηση και η παγκόσμια ενέρ-
γεια που μένει αθάνατη, ενώ στα όντα είναι η ίδια η
προσπάθεια να κρατηθούν στη ζωή. Όσο πιο συνειδητά

127



γίνεται αυτό -και σ’ αυτό ξεχωρίζουν τα «έλλογα όντα»-
τόσο πιο έντονη είναι η επιθυμία για μια καλύτερη ζωή
(το ευ ζην του Αριστοτέλη που ξεχωρίζει τον άνθρωπο
σαν έλλογο ον από τα άλογα).

Αν ανοίξουμε ένα λεξικό θα διαβάσουμε ότι ρουτίνα
είναι «η συνήθεια να πράττει κανείς πάντα κάτι με
τρόπο μηχανικό, χωρίς πρωτοτυπία» ή «η από συνήθεια
διατήρηση των παραδοσιακών τρόπων ζωής ή δράσης».
Έτσι, λοιπόν, σε πρώτη ματιά ρουτίνα είναι εκείνος ο
τρόπος ζωής όπου ο άνθρωπος ενεργεί χωρίς κάποια
πρωτοτυπία.

Από την άλλη, η έννοια, η ουσιαστική έννοια, της
ρουτίνας αναλογεί στη μονότονη ζωή, αλλά και τη
σκέψη που το άτομο αποδέχεται άκριτα και εξακολουθεί
να διατηρεί. Αυτός ίσως θά ’πρεπε να είναι και ο ορισμός
της. Έτσι, λοιπόν, ο όρος επεκτείνεται από το άτομο και
προς το κοινωνικό σύνολο. Η ρουτίνα, όμως, απαντάται
στο σύνολο και το άτομο με τελείως διαφορετικές συν-
θήκες και καταστάσεις.

Μπορούμε να δούμε σαν ρουτίνα, λοιπόν, τόσο τον
τρόπο ζωής ενός εργαζόμενου (που δουλεύει στην ίδια
πάντα εργοστασιακή μονάδα, πηγαίνει σπίτι του την
ίδια πάντα ώρα, τρώει, κοιμάται, βλέπει τηλεόραση
πάντα την ίδια ώρα) όσο και τον τρόπο σκέψης του.
Όλη η σκέψη του, ακόμα και οι πιο βαθυστόχαστες ανα-
λύσεις, γίνονται μηχανικά γιατί έτσι μόνο έμαθε ή του-
λάχιστον έχουν σαν αφετηρία μια μηχανιστική λογική
και ανάλυση. Είναι οι στερεότυπες απόψεις και αντι-
δράσεις, η στασιμότητα που διέπει κάθε δράση και ιδέα,
οι προκαταλήψεις του ως απαρχή κρίσεων.

Σαν αίτια της ρουτίνας μπορούμε να θέσουμε
πολλά. Το κυριότερο όμως είναι η άκριτη στάση που
οδηγεί σε ένα συγκεκριμένο τρόπο ζωής και δε θέλησε ή

Δήμος Χλωπτσιούδης

128



δεν μπόρεσε να αντιμετωπίσει. Οι αντιλήψεις του, που
η κοινωνία σε διαλεκτική σχέση με την ατομική συνεί-
δηση δημιούργησε, τον οδήγησαν εκεί· και οι ίδιες οι
αντιλήψεις άλλαξαν και από συνειδητές μετατράπηκαν
σε μηχανισμό της ζωής του ατόμου, που λειτουργούν
αυτόματα.

Το δράμα της φυλάκισης
Τόσο η κατανομή εργασίας σήμερα όσο και το σύ-

στημα που για τις ανάγκες συντήρησης του απαιτεί με-
γαλύτερη εξειδίκευση και απομόνωση από το σύνολο
των εργασιών, είναι κάποια στοιχεία της ρουτίνας. Δί-
πλα σε αυτά όμως οφείλουμε να προσθέσουμε και τη
μοναξιά, την απομόνωση του ατόμου από την κοινωνία
και την αποξένωση από το συλλογικό βίο (ατομοκεν-
τρισμός της καθημερινότητας χωρίς διεξόδους ουσια-
στικής ψυχαγωγίας και κοινωνικής επαφής, δίχως στη-
ρίγματα στη διαρραγείσα κοινωνική συνοχή).

Η καθημερινότητα περικλείει σε ένα συγκεκριμένο
κύκλο -διαφορετικό από άνθρωπο σε άνθρωπο- τη ζωή
και τις δραστηριότητές της. Είναι οι γνωστές διαδρομές
που γίνονται ασταμάτητα: σπίτι, δουλειά, φαΐ, σπίτι,
τηλεόραση, ύπνος και πάλι απ’ την αρχή με μόνη διέ-
ξοδο το Σάββατο (ίσως) και την Κυριακή. Με τον καιρό
όμως αυτή η καθημερινότητα μετατρέπεται σε ένα φαύλο
κύκλο, σε τροχοπέδη. Η ίδια η ρουτίνα, αν την παρατη-
ρήσουμε προσεκτικά, με την ακριβή της έννοια, δεν απο-
τελεί κάτι το τόσο κακό. 

Παρά το ότι κλείνει το υποκείμενο σε ένα συγκεκρι-
μένο τρόπο ζωής, δεν είναι δυνατό να πούμε ότι είναι
αδιαπέραστη. Το όλο πρόβλημα συναντιέται όταν η κα-
θημερινότητα γίνει φυλακή. Καθώς ο μόνος τρόπος να
ξεφύγει από τη ρουτίνα, είναι ο ελεύθερος χρόνος, όταν

Αίας, ένα δοκίμιο γα τη ρουτίνα

129



εκείνος γίνεται αναπόσπαστο τμήμα της καθημερινό-
τητας, τότε μπορούμε να μιλήσουμε για φυλακή μέσα
στη ζωή.

Από τη στιγμή που όλη τη διάρκεια της ημέρας ό,τι
γίνεται είναι μηχανιστικό, τότε η φυλακή της ρουτίνας
εξελίσσεται σε ένα δωμάτιο μεσαιωνικών βασανιστηρίων
που κλείνουν προς το κέντρο οι τοίχοι του και συνθλί-
βουν ό,τι βρίσκεται ανάμεσά τους. Είναι, όμως, νομοτε-
λειακό ότι ο ίδιος ο μηχανισμός της κίνησης εμποδίζει
κάθε συνείδηση. Έτσι, και η ρουτίνα εμποδίζει και ου-
σιαστικά εκμηδενίζει κάθε συναίσθημα. Αυτό, εξάλλου,
είναι και το ίδιο το ζήτημα στη φυλακή της.

Το άτομο χάνει πια την επαφή με το περιβάλλον ή
την εργασία που επιτελεί. Αλλοτριώνεται όχι μόνο από
το προϊόν του -όπως ανέφερε ο Μαρξ- αλλά σε σοβαρό-
τερο βαθμό από τον ίδιο τον εαυτό του. Δεν είναι σε
θέση να σκεφτεί, να κρίνει. Απομακρύνεται από το σπίτι
του, τους δικούς του. Απεμπολεί μερικά από τα σημαν-
τικότερα συναισθήματα: την αίσθηση της ελευθερίας, την
οποία υποκαθιστά με την αυτοεπιβαλλόμενη σκλαβιά.

Και ας μην ξεχνάμε ότι όλη η δράση του ανθρώπου
υπάρχει με μόνο στόχο την ευτυχία. Αυτό είναι και το
κυριότερο συναίσθημα.

Χωρίς να αγγίζουμε τα όρια του ιδεαλισμού είμαστε
υποχρεωμένοι κάτι τέτοιο να το αποδεχτούμε. Η ίδια η
εξέλιξη της ανθρώπινης κοινωνίας (και του είδους
ακόμα) μαρτυρούν τούτο: κάθε κοινωνικό σύστημα ανα-
ζητούσε καλύτερες συνθήκες ζωής για τον άνθρωπο, για
το δικό του «ευ ζην»· τη δική του ευτυχία. Η κοινωνική
-και κατ’ επέκταση ατομική- ευτυχία και ευημερία είναι
οι μοχλοί κίνησης της ανθρώπινης κοινωνίας προς ανώ-
τερες βαθμίδες. 

Δήμος Χλωπτσιούδης

130



Η Έξοδος και η Ελπίδα
Ο άνθρωπος, όμως, με τις ασταμάτητες λειτουργίες

του μυαλού του (και φυσικά δεν αναφερόμαστε στην
«ψυχή» ή την ανθρώπινη φύση με την ιδεαλιστική χροιά)
κάποτε φτάνει στο σημείο να αντιληφθεί τη φυλακή του.
Τα αίτια που οδηγούν σε μία τέτοια συνειδητοποίηση
ποικίλουν ανάλογα με τις δραστηριότητές του, τον κοι-
νωνικό περίγυρο και τη διαφορετική αντίληψη. Το απλό
συμβάν μπορεί να συμβεί οποιαδήποτε στιγμή, ένα τυ-
χαίο γεγονός που ίσως ο περίγυρος το θεωρήσει ασή-
μαντο. Για το υποκείμενο όμως είναι η σπίθα εκείνη,
που αρχίζει να φουντώνει και να εξελίσσεται σε πυρκα-
γιά· όπως κάθε φυλακισμένος, προσπαθεί να δραπετεύ-
σει με όποιο κόστος και κάθε μέσο.

Μετά τη συνειδητοποίηση της φυλακής προσπαθεί
με κάθε μέσο να σπάσει τα δεσμά, να πριονίσει ή να λυ-
γίσει τα κάγκελα του κελιού. Σε πρώτη λογική σκέψη
θέλει να αλλάξει τον τρόπο ζωής και τη δράση του. Αγω-
νίζεται για την ευτυχία που είχε χάσει όλο τον προηγού-
μενο χρόνο. Αυτή είναι και η Ελπίδα του.

Η Ελπίδα συνίσταται στην αναζήτηση της ευτυχίας
μέσα στα αντικείμενα που είχε χάσει στη φυλακή του.
Όσα αντιλαμβάνεται ότι του έλλειπαν πριν, τώρα τα
θέτει ως πρώτο στόχο του. Ωστόσο, και αυτοί ακόμα οι
στόχοι δεν αποτελούν παρά μία υποκειμενική ανα-
λαμπή δραπέτευσης. Είναι τα ίδια, εκείνη η αχαλίνωτη
επιθυμία να γευτεί περισσότερα πράγματα που δε γνώ-
ρισε πριν ή δεν τα χάρηκε.

Είναι, όμως, παρατηρημένο πως την αυστηρή ακού-
σια φυλάκιση ακολουθείται κατά κανόνα από την αχα-
λίνωτη ελευθερία και εκείνη την επιθυμία να ζήσει τη
ζωή του ο κρατούμενος. Χρησιμοποιεί διάφορα μέσα,
όποια εκείνος κρίνει κατάλληλα -με λογικά ή όχι κριτή-

Αίας, ένα δοκίμιο γα τη ρουτίνα

131



ρια- προκειμένου να κερδίσει το χαμένο χρόνο. Ωστόσο,
ποτέ μια δραπέτευση δεν μπορεί να γίνει με θεμιτά μέσα,
γιατί η ίδια η ενέργεια εξ’ ορισμού είναι αθέμιτη, όσο κι
αν το υποκείμενο ατομικά την επιδιώκει και την εξιδα-
νικεύει.

Τα μέσα, λοιπόν, αυτά στόχο δεν έχουν απλά να φέ-
ρουν τη νέα ζωή, αλλά να σπάσουν σε πρώτη φάση τον
κύκλο, τον τοίχο του κελιού. Στην επόμενη φάση της
Εξόδου με οδηγό την Ελπίδα, ο δραπέτης ακολουθεί το
δρόμο που του δείχνει η συνείδησή του. Τα ίδια τα μέσα,
όσο αθέμιτα κι αν είναι, δε σημαίνει απαραίτητα ότι
είναι ανήθικα ή ότι επηρεάζουν πάντα το κοινωνικό σύ-
νολο στη λειτουργία του. Ποικίλουν τόσο, όσο και η συ-
νείδηση και η ηθική του υποκειμένου και των γύρω του
αντικειμενικών συνθηκών.

Το αθέμιτο του ζητήματος είναι ότι σπάει έναν κύκλο
ζωής που είχε ως τώρα διανύσει· το ότι αρνείται σε σημείο
μηδενισμού την προηγούμενη ζωή του. Και όποιος αρ-
νείται το παρελθόν του, χάνει το μέλλον του και οδηγεί-
ται σε ένα άλλο έξω από ό,τι είχε μάθει ως τώρα και πέρα
από τις δυνατότητές του. Μπορούμε να χαρακτηρίσουμε
αυτά τα μέσα ως αθέμιτα και από την υποκειμενική σκο-
πιά του φυλακισμένου μας, γιατί ο ίδιος παλαιότερα δεν
τα ήθελε και τα θεωρούσε ανήθικα. Είναι οι πόρτες για
αλλαγή στη ζωή του, οι εναλλακτικές λύσεις -ηθικές κι
ανήθικες- που είχε παλιά απορρίψει. Τα χαρακτηριζό-
μενα από εκείνον ως αθέμιτα μέσα, αυτά τα χρησιμοποιεί
τώρα.

Ας σημειώσουμε ότι η Ελπίδα όταν υπάρχει με στόχο
την πραγματοποίησή της μέσα στο ίδιο πλαίσιο της ζωής
και πραγματώνεται αργά και συνειδητά, τότε το μέσο
δεν είναι αθέμιτο γιατί δε σπάει τα τείχη της ρουτίνας
προκειμένου να οδηγήσει σε αχαλίνωτη ελευθερία· μπο-

Δήμος Χλωπτσιούδης

132



ρούμε να την παρομοιάσουμε με το άνοιγμα μιας πόρ-
τας που ελεύθερα κι αβίαστα οδηγεί σε ένα άλλο δωμά-
τιο-κελί. Αν το υποκείμενο ενεργήσει συνειδητά με
οδηγό την Ελπίδα, τότε θα βρει και άλλες πόρτες προς
μια άλλη ζωή πιο κοντά στο στόχο του. Στο νέο όμως
δωμάτιο (που είναι πιο κοντά σ’ ό,τι θεωρεί καλό) ελλο-
χεύει κι εδώ ο κίνδυνος της ρουτίνας και της φυλακής
της.

Η Έξοδος τελικά τον οδηγεί στη αλλαγή της ζωής
του.

διαφοροποίηση - σημείωση
Θεωρούμε σημαντικό να σταθούμε στα προηγού-

μενα. Να τονίσουμε ξανά τη διαφοροποίηση που επέρ-
χεται στην Έξοδο απ’ την ρουτίνα και στην Ελπίδα. Είναι
οι δύο λύσεις που μας παρουσιάζονται. Ωστόσο, μόνο
εμείς μπορούμε να αντιληφθούμε τις δύο όψεις. Το ίδιο
το υποκείμενο μέσα στην παραζάλη της συνειδητοποί-
ησης της καθημερινότητας δεν είναι σε όμοια θέση. Αν-
τιλαμβάνεται μόνο τη μία όψη, στην αρχή τουλάχιστον.
Ανάλογα με τα όσα συνάντησε στη ζωή του, τα γεγονότα
που τον εγκλώβισαν και σε συνάρτηση με την Ελπίδα
του, εξαρτάται η όψη που θα διαλέξει.

Μόνο αργότερα, μπροστά στη νέα ζωή του και τη
συνειδητοποίηση της αλλαγής, θα μπορέσει ήρεμα να
κρίνει τα μέσα της Εξόδου, αλλά και στην ουσία της την
Ελπίδα του. Αυτή θα είναι η κυριότερη συνείδηση της
ζωής του και η σημαντικότερη απόφαση για το άμεσο
μέλλον του. Η αλλαγή αυτή στη ζωή του μπορεί κατά
συνέπεια να είναι ή ομαλή ή απότομη. Το ίδιο το φαι-
νόμενο της ομαλής αλλαγής είναι το σπανιότερο.

Κι αυτό γιατί παρά την συνηθισμένη επιθυμία Εξό-
δου απ’ τη ρουτίνα, είναι συχνά τα φαινόμενα:

Αίας, ένα δοκίμιο γα τη ρουτίνα

133



i)    από την Είσοδο κιόλας στη ρουτίνα να έχουν τα
υποκείμενα τη συνείδηση πως περιορίζονται και με μι-
κρά βήματα να αλλάζουν τον κύκλο τους και ομόκεντρα
να τον αμβλύνουν. Σ’ αυτή την περίπτωση δεν μπο-
ρούμε να συζητάμε για φυλακή της ρουτίνας, παρά σε
πολύ μικρή κλίμακα, αφού το υποκείμενο έχει συνείδηση
της ύπαρξής του, της δράσης του και των συναισθημά-
των του.

ii)  να μην επέλθει ποτέ η συνειδητοποίηση της ρου-
τίνας. Το υποκείμενο σ’ όλη τη διάρκεια της ζωής του
δε συνειδητοποιεί την απομόνωσή του και επαφίεται σε
ψευδείς αντιλήψεις. Στην περίπτωση αυτή δεν μπορούμε
να ισχυριστούμε ότι η ζωή δεν αλλάζει καθόλου. Σε πα-
ρόμοια περίπτωση θα είχαμε τις αρχικές λύσεις Εξόδου
και Ελπίδας και ξαφνική συνειδητοποίηση. Αντίθετα,
σ’ αυτή τη φάση επέρχονται αλλαγές στη ζωή του, που
όμως σε καμία περίπτωση δεν οφείλονται σε συνειδητές
ενέργειες του υποκειμένου. Οι αλλαγές τούτες οφείλον-
ται στην αντικειμενική κίνηση της κοινωνίας ή του άμε-
σου κοινωνικού του περίγυρου και ποτέ στη συνειδητή
δράση με Ελπίδα αλλαγής του ίδιου. Τέτοιες αλλαγές
είναι π.χ. ο θάνατος ενός καλού φίλου, η απομάκρυνση
του παιδιού από το σπίτι (στρατός, σπουδές, γάμος
κ.ά.τ.). Παρά τις αλλαγές το υποκείμενο μένει φυλακι-
σμένο στις ίδιες ενέργειες (με μικρές αποκλίσεις) και κυ-
ρίως στις ίδιες αντιλήψεις. Ακόμα κι αν κάποιες αλλαγές
είναι καθοριστικές για τον ίδιο. Είναι σαν τη μεταφορά
του φυλακισμένου σε διαφορετικό κελί, αλλά πάντοτε
κελί. Το τελευταίο αυτό φαινόμενο είναι θα λέγαμε και
το συνηθέστερο.

Η τελική Έξοδος: αυτοκτονία
Η Έξοδος που επέρχεται με τη χρήση των αθέμιτων

Δήμος Χλωπτσιούδης

134



μέσων, οδηγεί συχνά στην αχαλίνωτη ελευθερία. Ο δρα-
πέτης ελεύθερος πια αγωνίζεται να βρει την ευτυχία που
είχε χάσει πολύ καιρό πριν. Ταυτίζει την Ελπίδα του με
όσα είχε χάσει πιο μπροστά στη ζωή του.

Η απότομη και άνευ άλλου προηγουμένου αλλαγή
τον οδηγεί σε νέα μονοπάτια, που άκριτα κι εν μέρει
ασυνείδητα ακολουθεί για την πραγμάτωση της Ελπίδας
του. Έτσι όμως βρίσκεται σε ένα νέο και κοντά στα όνειρά
του, μα και έξω απ’ τα νερά του. Μόνο του ενδιαφέρον
γίνεται η χαρά της στιγμής χωρίς να συνειδητοποιεί την
ανάγκη της ευτυχίας σε βάθος χρόνου και ν’ αγωνίζεται
γι’ αυτήν.   Η νέα όμως ζωή, ουσιαστικά αποτελεί μια
παραίσθηση, μια απατηλή ιδέα για να βρει όσα έχασε
πριν, και σε μικρό μάλιστα χρονικό διάστημα. Λόγω έλ-
λειψης εμπειριών του -αφού ενεργεί ατομικά και μόνο-
χάνεται στο νέο κόσμο, ανήμπορος να αντιμετωπίσει τη
νέα φυλακή του.  Είναι η φυλακή μιας άλλης ρουτίνας.
Είναι μια σύντομη ρουτίνα με τραγικό και συνειδητό
τέλος. Είναι η ρουτίνα των απολαύσεων που έχανε μέχρι
να επέλθει ο κορεσμός και η φυσική εξόντωση. 

Αυτή είναι όμως και η στιγμή του διαλογισμού και
της συνειδητοποίησης των αντικειμενικών συνθηκών
που τον οδήγησαν εκεί. Τότε βλέπει και αντιλαμβάνεται
την παγίδα που έστησε και την αναγνωρίζει, τα μέσα
της Εξόδου, την απατηλή Ελπίδα και τη νέα ρουτίνα.
Μπροστά στην τόσο οδυνηρή απογοήτευση, η λύση που
του μένει είναι μόνο μία: ο θάνατος. Μπροστά στη
ντροπή απ’ τον ίδιο του τον εαυτό και την κατακραυγή
των άλλων παίρνει την τραγική απόφαση. Ντρέπεται
τον εαυτό του, επειδή ενήργησε με τέτοια μέσα και αστό-
χαστα. Η λύση της αυτοκτονίας καταντά νομοτελειακή.

Η ιδέα της αυτοκτονίας δεν υπάρχει στην προηγού-
μενη φάση της ρουτίνας, γιατί το υποκείμενο δεν τη

Αίας, ένα δοκίμιο γα τη ρουτίνα

135



βλέπει σαν μέσο Εξόδου. Στην αναζητούμενη αλλαγή
δεν επιθυμεί τη φυγή από τη ζωή, αλλά την πραγμάτωση
της Ελπίδας. Ο θάνατος έρχεται ως αποτέλεσμα της απο-
γοήτευσης.

Ο θάνατος δεν επέρχεται ως Θεία Δίκη. Είναι το συ-
νειδητό τέλος της ρουτίνας και της απογοήτευσης· το
λογικό επακόλουθο ενός νέου κι ανεξέλεγκτου τρόπου
ζωής, κατόπιν όμως συνειδητής αλλαγής κι Εξόδου. 

Και όσο το υποκείμενο είναι τμήμα ανόργανο της
καθημερινής ζωής του, δεν μπορεί καν να συνειδητο-
ποιήσει το θάνατο και να του αποδώσει μια συγκεκρι-
μένη μορφή. Επειδή ο Χάρος είναι τμήμα της κοινωνικής
και ίσως και της ατομικής εμπειρίας μας, η εικόνα που
του αποδίδεται είναι η γνωστή μορφή με το δρεπάνι
και τα μαύρα ρούχα ανάλογα με την όψη που του έδωσε
η κάθε τοπική παράδοση. Αποξενωμένος ο καθένας απ’
τις αισθήσεις του και τη συνείδησή του, δεν μπορεί να
προσαρμόσει την εικόνα του Χάρου στη δική του ζωή. 

Μετά τη συνειδητοποίηση και την Έξοδο ο Χάρος
αποκτά πλέον μια πιο προσωπική  όψη, κοντύτερα στα
προσωπικά βιώματα. Με τη νέα του μορφή προσαρμό-
ζεται στις ανάγκες και τις φοβίες του δραπέτη. Πλάθεται
πια με βάση αυτά που μίσησε και θέλησε ν’ αλλάξει στη
ζωή του· παίρνει τη μορφή της ίδιας του της ζωής. Το
υποκείμενο αισθάνεται απέχθεια για τη ρουτίνα του,
αγωνίζεται να ξεφύγει και φοβάται μην επιστρέψει εκεί·
αυτόν ακριβώς το φόβο αντικατοπτρίζει η εικόνα του
Χάρου. Στο νου του είναι το είδωλο όσων εκείνο απαξιεί
να ζήσει πια, αλλά το τρέμει στο πρόσωπο των προσω-
πικών του φοβιών.

Ας προσθέσουμε δύο βασικά ζητήματα: τον ατομικό
χαρακτήρα της Εξόδου, καθώς και τον τρόπο αντιμετώ-

Δήμος Χλωπτσιούδης

136



πισης της ρουτίνας.
Η έννοια της συνείδησης δεν μπορεί παρά να είναι

ατομική. Η συλλογική συνειδητοποίηση προϋποθέτει
απαραίτητα την ατομική συνείδηση όλων ξεχωριστά
των μελών του συνόλου.

Πέρα όμως από τον ατομικό χαρακτήρα της συνει-
δητοποίησης της ρουτίνας, έχουμε να αντιμετωπίσουμε
και τον ατομισμό στην Έξοδο και την Ελπίδα. Εξαιτίας
των κοινωνικών και ιδεολογικών συνθηκών που περι-
βάλλουν το άτομο, μπορούμε να θεωρήσουμε λογικό τον
ατομοκεντρικό αυτό χαρακτηριστικό. Όταν όλη η κοι-
νωνία διαλαλεί τον ατομισμό, λογική συνέπεια είναι ο
άνθρωπος να θελήσει να ξεφύγει μόνος από τη ρουτίνα,
χωρίς τη δραστική βοήθεια από ένα ανάλογα συνειδη-
τοποιημένο κοινωνικό σύνολο.

Αυτός όμως ο ατομικός χαρακτήρας είναι που δεν
του επιτρέπει να δει τις ανάγκες του περιβάλλοντός του
και να προσπαθήσει να δεθεί μ’ αυτό. Αυτό είναι και το
αίτιο, που οδηγεί και στον ατομικό αφανισμό. 

Αντίθετα, το κύριο ζήτημα είναι κατά τη συνειδη-
τοποίηση να μπορεί το άτομο να προσαρμόσει την
Έξοδό του στο άμεσο περιβάλλον του (και όχι ν’ αναμέ-
νει το αντίθετο) κάνοντας σταθερά βήματα προς την
ελευθερία και την ατομική ευτυχία· να συνειδητοποιήσει
κάθε ενέργεια προσπαθώντας να αποφύγει μία νέα ρου-
τίνα· χρειάζεται η Ελπίδα να προσαρμόζεται στις δυ-
νάμεις του ατόμου και της κοινότητας για την αντιμε-
τώπιση της νέας του ζωής.

Το δράμα του Αίαντα
Ο Αίαντας, ο γιος του Τελαμώνα, ο Σαλαμίνιος, εί-

ναι ο τραγικότερος ήρωας όλων των επικών ποιημάτων
κι ίσως ο πιο δραματικός ήρωας.

Αίας, ένα δοκίμιο γα τη ρουτίνα

137



Ήταν, σύμφωνα με το μύθο ο γνωστότερος και ο
πιο δυνατός ήρωας σε όλη την χερσόνησο του Αίμου,
μετά τον ημίθεο Αχιλλέα, ενώ ήταν θνητός. Στο στρατό-
πεδο των Αχαιών είχε τη σκηνή του στη μια άκρη (ενώ
στην άλλη ήταν του Αχιλλέα) για να προστατεύουν κα-
λύτερα τους συμπολεμιστές του από τις επιθέσεις των
Τρώων. Σε τέτοιο βαθμό ήταν αναγνωρισμένη από
όλους η αξία του ως πολεμιστή, ως ήρωα-βασιλιά. Επί
δέκα χρόνια στο Ίλιο αγωνίζονταν ενάντια στους Τρώες
με μόνη αρχή τον ηρωικό κώδικα τιμής, να κρατήσει
την υπόσχεση στον πατέρα της Ελένης, όταν ήταν μνη-
στήρας της, αν τυχόν την κλέψουν να συμμαχήσει με
τους άλλους μνηστήρες και τον άντρα της για να την
φέρουν στο σπίτι της. Ο κώδικας τούτος ήταν ουσιαστικά
η ίδια η τιμή του ήρωα, η υστεροφημία του απέναντι
στους άλλους ήρωες-βασιλείς. 

Αυτή η τιμή χάθηκε όταν οι Αχαιοί με τη μεσολά-
βηση της Αθηνάς έδωσαν τα όπλα του νεκρού Αχιλλέα
όχι στο γενναιότερο πολέμαρχο, αλλά στο λιγότερο συγ-
κριτικά άξιο πολεμιστή και αγαπητό των θεών, Οδυσσέα.
Η τιμή του ήρωα λαβώνεται, και μόνο το αίμα την ξε-
πλένει. Έτσι κι ο Αίας αποφασίζει να σκοτώσει τη νύχτα
τους άλλους βασιλείς. Ωστόσο, με μυαλό θολωμένο από
την Αθηνά σφάζει βόδια και πρόβατα, ενώ ένα το μετα-
φέρει στη σκηνή του για να το βασανίσει· είναι, τάχα, ο
Οδυσσέας. Όταν ανακαλύπτει το πρωί τι έπραξε, παίρνει
την απόφαση της αυτοκτονίας, αφού η τιμή του χάθηκε
τελείως με την παράφρονα σφαγή.

Αυτός ο τόσο δραματικός ήρωας, που έγινε έρμαιο
στη βούληση των θεών, έζησε την τραγωδία και τη φυ-
λακή της ρουτίνας. Μιας ρουτίνας που κράτησε από
τότε που ανδρώθηκε και μόνο στο τέλος τη συνειδητο-
ποίησε σ’ όλη την έκτασή της.

Δήμος Χλωπτσιούδης

138



Η ρουτίνα του Αίαντα έκλεινε όλη τη ζωή του, σκέ-
ψεις και δράση, γύρω από μία ηθική αρχή: τον κώδικα
τιμής του ήρωα. Αγωνίστηκε και σκότωσε Τρώες μόνο
για να κρατήσει την τιμή του. Έλειψε απ’ το βασίλειό
του επί δέκα έτη και από την ειρηνική του ζωή, μόνο
για την ιδέα της τιμής. Ήταν φυλακισμένος στις αντι-
λήψεις του, τις αντιλήψεις της εποχής των ηρώων.

Οι αρχηγοί όμως δώρισαν τα όπλα του ημίθεου σε
ένα βασιλιά, που διακρίθηκε όχι για τη σοφία του, ούτε
για τη γενναιότητά του, μα για την πονηριά του. Αυτή
η ενέργεια ήταν έξω από τον κώδικα των ηρώων. Αυτό
το γεγονός έδωσε και την αφορμή για ν’ αρχίσει ο ήρωας
να συνειδητοποιεί τη φυλακή του. Ωστόσο, μέσα στο
μηχανιστικό τρόπο σκέψης του, ταύτισε και πάλι την
Ελπίδα του με τον κώδικα. Την ταύτισε με το ξέπλυμα
της ατιμίας και όρισε ως Έξοδό του τη σφαγή. Η Έξοδος
και η Ελπίδα, όμως, που θεώρησε ήταν και πάλι η ίδια
η ρουτίνα του. Η συνειδητοποίηση στην ουσία της
υπήρξε πλασματική, που δεν θά ’φερνε την αλλαγή στη
ζωή του. Αυτό ακριβώς το ρόλο παίζει η θεϊκή επέμβαση
της Αθηνάς. Προσωποποιεί τον μηχανικό τρόπο σκέψης
που τον έφερε να ματώνει το ξίφος του με το αίμα προ-
βάτων και βοδιών. 

Η συνειδητοποίηση του τραγικού ήρωα έρχεται
μετά. Αντιλαμβάνεται την τραγική αλήθεια της φυλακής
του: είχε περάσει η εποχή των ηρώων και η αξία δεν
ήταν πια στη γενναιότητα, μα στην εύστροφη σκέψη
του Οδυσσέα, στην πονηριά, στην προσαρμοστικότητα.
Αυτή η σκέψη ήταν που του έδειξε το αδιέξοδο της ρου-
τίνας του. Έπρεπε να αποφασίσει και την Έξοδο και την
Ελπίδα του.

Ο Αίαντας αντιπροσωπεύει τον άνθρωπο που ως το
τέλος της ζωής ήταν μέσα στη ρουτίνα. Ακόμα και το

Αίας, ένα δοκίμιο γα τη ρουτίνα

139



τραγικό τέλος του βασίστηκε σ’ εκείνη και τις δικές της
αρχές. Όλες οι αλλαγές έρχονταν από αντικειμενικούς
παράγοντες και όχι από συνειδητές ενέργειες. Εξακο-
λουθούσε να ζει τη ρουτίνα του. Μια αλλαγή φάνηκε,
μα και πάλι ήταν σα να κάνει κύκλους ομόκεντρους και
μέσα στην περιφέρεια της ρουτίνας του. Το τέλος ήταν
και πάλι τμήμα αυτού του κύκλου, εφόσον η Ελπίδα
του ήταν η ίδια η προηγούμενη ζωή του.

Είναι ο άνθρωπος που μόνο στο τέλος αντιλαμβά-
νεται τα κάγκελα της καθημερινότητας, αλλά θέλει να
δραπετεύσει όχι από τη φυλακή, μα μόνο από το κελί.
Κι έτσι μένει και πάλι φυλακισμένος.

Δήμος Χλωπτσιούδης

140



βιβλιογραφικές αναφορές
Ζ.Δ. Αϊναλής, Θεωρίες συνωμοσίας και «κοινωνία του θε-

άματος, Η Αυγή (12/12/2010).
Νίκος Βαγενάς, Οι μεταμφιέσεις του λαϊκισμού, ΤΟ ΒΗΜΑ

(22/12/2006).
Tere Vaden & Juha Suoranta, κοινωνικά μέσα και επίπεδα

ελευθερίας (στην ηλεκτρονική σελίδα http://www.re-pub-
lic.gr/?p=254).

P. Bourdieu, Les usages sociaux de la science, IFA, 1997.
Φ. Κ. Βώρος Η Τεχνολογία, δημιούργημα του ανθρώπου,

στην υπηρεσία του ανθρωπισμού και γενικότερα του Πολι-
τισμού, 2002.

Βασιλική Γεωργιάδου, η ακροδεξιά και οι συνέπειες της
συναίνεσης, εκδ. Καστανιώτη, Αθήνα 2008.

Μ. Δαφέρμος & Ρ. Σάαντ, Επιστήμη και ανθρωπισμός, 1992.
Δημήτρης Δημητράκος, Οι παγίδες της «πολυπολιτισμικό-

τητας», ΤΟ ΒΗΜΑ (9/11/2003).
Πόπη Διαμαντάκου, Ανέξοδες κουβέντες ή η αποθέωση

του δημοσιογραφικού λαϊκισμού!, 2010.
Denis Dutton, Grove Art Online, Ox,Un.Pr., 2008.
Γιώργος Ιγνατιάδης, Λαϊκισμός και ΜΜΕ, Αγγελιοφόρος

(16/09/2010).
Fredric Jameson, Το μεταμοντέρνο ή η πολιτισμική λογική

του ύστερου καπιταλισμού, εκδόσεις Νεφέλη, Αθήνα 1999.
Karim H. Karim, Διασπορά και υπηκοότητα (διαδικτυακός

κόμβος http://www.re-public.gr/).
Γκ. Καπλάνι, Η δημιουργία κοινών χώρων διάδρασης, επι-

κοινωνίας και αλληλογνωριμίας ανάμεσα στον γηγενή πλη-
θυσμό και στους μετανάστες στην τοπική κοινωνία, Τοπική
Αυτοδιοίκηση και μετανάστες.

Αλμπέρ Καμύ, Ο επαναστατημένος άνθρωπος, εκδ. Μπου-
κουμάνης, 1971.

Αλμπέρ Καμύ, Ο μύθος του Σίσυφου, εκδ. Καστανιώτης,  2007.
Ε. Χ. Καρ, Τι είναι Ιστορία;, εκδ. Γνώση, Αθήνα 1997.

141



Κορνήλιος Καστοριάδης, Η αρχαία ελληνική δημοκρατία
και η σημασία της για μας σήμερα, εκδ. Ύψιλον, Αθήνα 1999.

Αντώνης Καρκαγιάννης, Πρακτική αξία του ρατσισμού
(διαδικτυακός κόμβος http://edu09.pbworks.com/).

Γιάννης Κολοβός, Μετανάστευση και Πολυπολιτισμικό-
τητα, Ρεσάλτο, τεύχ. 20 (Αύγουστος 2007).

Περικλής Κοροβέσης, Όχι βία στη βία, Ελευθεροτυπία
(9/1/2009).

Paul Kurtz, Neo-Humanism statement of secular principles
and values: personal, progressive and planetary.

Ιωάννης Κουκιάδης, Η Επαπειλούμενη Συνταξιοδότηση
του Σοσιαλισμού και η Προσδοκία ενός νέου Κοινωνικού
Κράτους (epimorfosi.pasok.gr/).

René Cuperus, Οι παγίδες της πολυπολιτισμικότητας (στο
διαδικτυακό  κόμβο http://www.re-public.gr).

B. Croce, History as the Story of Liberty, London 1941.
Αντώνης Λιάκος, πώς το παρελθόν γίνεται ιστορία; εκδ.

Πόλις, Αθήνα 2007.
Linker D., “The Reluctant Pluralism of J.G.Herder”, The

Review of Politics, Spring 2000.
Κόνραντ Λόρεντς, Τα 8 θανάσιμα αμαρτήματα του πολι-

τισμού μας, εκδ. Θυμάρι, Αθήνα 1978.
Γεώργιος Μάρδας & Ευθύμιος Βαλκάνος, Κοινωνική Πο-

λιτική, Θεωρία και Πράξη, εκδ. Παπαζήση, Αθήνα 2005.
Δημήτρης Ματθαίου, Ανθρωπισμός και Τεχνολογία, σκέ-

ψεις για την καταγωγή και τις προοπτικές υπέρβασης ενός
διαχρονικού διλήμματος της εκπαιδευτικής πολιτικής.

Μπέγζου, Ούτε Φαρισαίοι ούτε Ζηλωτές, ΤΟ ΒΗΜΑ
(26/12/2010).

Χ.-Λ. Μπορχές, Ο Φλομπέρ και η παραδειγματική του
μοίρα, Δοκίμια, εκδ. Ελληνικά Γράμματα.

Betancour, Διεκδικώντας σημεία πολιτισμού.
Γιάννης Πανούσης, Το ατέλειωτο γαϊτανάκι της βίας, ΤΟ

ΒΗΜΑ (26/12/2010).
Ν. Παρασκευόπουλος, Βία: από τη θλίψη στη μηδενική

ανοχή, Ελευθεροτυπία (9/12/2010).

Δήμος Χλωπτσιούδης

142



Τίτος Πατρίκιος, Το ατέλειωτο γαϊτανάκι της βίας, ΤΟ
ΒΗΜΑ (26/12/2010).

Θανάσης Παλκέτσης, Πώς γεννιέται η ξενοφοβία, Ελευθε-
ροτυπία (5/07/2009).

George Roeper, The Importance of Humanism, 1981.
Ζαν-Πολ Σαρτρ, Ο Υπαρξισμός είναι ένας Ανθρωπισμός,

μτφρ. Κ. Σταματίου, εκδ. Αρσενίδη.
W. Schadewaldt, Ο Οιδίπους Τύραννος του Σοφοκλή σε

νέα ερμηνεία, 21, Hellas und Hesperien, 1956.
Βασίλης Σιωμόπουλος,  Οι αντιφάσεις του σύγχρονου αν-

θρωπισμού, ΤΟ ΒΗΜΑ 27 /06/1999.
Νίκος Σμυρναίος, Η ανάδυση και η παγίωση του λαϊκισμού

στο ελληνόφωνο διαδίκτυο.
F. Susi, Η δια βίου παιδεία ως εκπαιδευτική πολιτιστική

και πολιτική πραγματικότητα, εκδ. Νέα Παιδεία, Αθήνα 1997.
Κώστας Σωτηρόπουλος, Για την τέχνη της απελευθέρωσης,

Καθημερινή (05/07/2010).
Άγγελος Τερζάκης, Έλεγχος της δημοκρατικής ιδέας.
Θανάσης Τριαρίδης, Η πολιτική βία είναι πάντοτε φασι-

στική (http://politikiviadiapyron.wordpress.com).
Turgot, “Plan de deux Discours sur l’ Histoire Universelle”,

Oeuvres de Turgot, Édition Schelle, tome I, pp.276-277.
Γιώργος Χειμωνάς: Σημειώσεις για την τραγωδία, στο βιβλίο

"Ποιόν φοβάται η Βιρτζίνια Γουλφ", Εκδ. Καστανιώτη, 1995.
Michel Foucault, The Order of Things.
E. Hobsbawm, Η εποχή των Άκρων. Ο σύντομος Εικοστός

Αιώνας 1914-1991, εκδ Θεμέλιο, Αθήνα 1997.
Wilhelm von Humbodt, History and theory, 1996.
Δήμος Χλωπτσιούδης, Η δημαγωγία της δημοκρατίας, Θεσ-

σαλονίκη 2009.
Δήμος Χλωπτσιούδης, Τοπική Αυτοδιοίκηση, προοπτικές

ανάπτυξης των τοπικών κοινωνιών, Θεσσαλονίκη 2011.
Αλέξανδρος Χρύσης, Φιλοσοφία της Ιστορίας, σημειώσεις,

Αθήνα 2008-2009.
Δ. Ψυχογιός, Το "εθνικό" έναντι του "κομματικού", ΤΟ

ΒΗΜΑ (26/12/2010).

βιβλιογραφικές αναφορές

143



Χλωπτσιούδης Δήμος
7 δοκίμια

ISBN: 978-960-93-5035-8
© Χλωπτσιούδης Δήμος
Θεσσαλονίκη, 2013

Το εξώφυλλο και τη σελιδοποίηση επιμελήθηκε
ο Δήμος Χλωπτσιούδης

e-mail:chldimos@gmail.com
url: http://chldimos.blogspot.com

[Αναφορά προέλευσης
Μη Εμπορική Χρήση
Παρόμοια Διανομή]

Η συλλογή δοκιμίων 7 δοκίμια διανέμεται ελεύθερα στο
διαδίκτυο με άδεια Creative Commons. Η αναφορά του ονό-
ματος του συγγραφέα είναι υποχρεωτική και το έργο διατί-
θεται μόνο για μη εμπορική χρήση. 

Επιτρέπεται ελεύθερα η χρήση αποσασμάτων ως βιβλιο-
γραφική αναφορά και η παρουσίαση του έργου με την προϋ-
πόθεση αναφοράς προέλευσης και δημιουργού.

144



145



Εφτά δοκίμια που ξεφεύγουν όμως από τον κλασικό ορισμό καθώς η
γλώσσα που χρησιμοποιεί ο συγγραφέας είναι γλαφυρή και όχι στενά φιλο-
λογική–επιστημονική, προσπαθούν να περιγράψουν το σύγχρονο γίγνεσθαι
με όρους κατανοητούς κι εύληπτους. Με προσεγγίσεις προσεγμένες και
στην παραμικρή τους διατύπωση, επιχειρείται η ερμηνεία φαινομένων που
απαντώνται στη σημερινή κοινωνία χωρίς όμως ο συγγραφέας να παραμένει
μόνο στις διαπιστώσεις, αλλά προχωρά ένα βήμα πιο πέρα δίνοντας και
προτείνοντας λύσεις, άλλοτε άμεσα κι άλλοτε έμμεσα.

Εφτά δοκίμια ελέγχουν μια κοινωνία που μουδιασμένη αναζητά την
ταυτότητά της και έρχονται ως μία απάντηση στην κατάρρευση του εγώ,
το μηδενισμό και την κατασκευή μύθων, συνθημάτων και φραγμών. Στο
κέντρο πάντα ο Άνθρωπος που συμπιέζεται κάτω από το βάρος κοινωνικών
συμβάσεων, έτσι όπως αυτές καθορίζονται από πολιτικά και ιδεολογικά συ-
στήματα.

Έννοιες όπως ηθική, ελευθερία, ουμανισμός αλλά και άγνοια, λαϊκισμός
και ρατσιμός απογυμνώνονται και αναλύονται με στόχο πάντα την απελευ-
θέρωση της σκέψης και την απαγκίστρωσή της από θεωρίες και δόγματα
που την κρατούν όμηρο μέσα στην ίδια της την υποτιθέμενη ελευθερία.
Υπάρχουν όμως και φιλοσοφικές αναφορές, οι οποίες εντοπίζονται κυρίως
στα δυο τελευταία δοκίμια, που θέτουν ερωτήματα κι επαναπροσδιορίζουν
ορισμένες σταθερές που θεωρούνται από τη μεγάλη πλειοψηφία των αν-
θρώπων ως αυταπόδεικτες αξίες. 

Εφτά κείμενα που κηρύττουν την ελευθερία της σκέψης, την ανοχή
και πολεμούν το φανατισμό, τη μισαλλοδοξία και τις προκαταλήψεις ως
απάνθρωπα κατασκευάσματα, που αντιπαλεύουν τα στερεότυπα, τον ατο-
μισμό και το μισανθρωπισμό του ΚΑ΄ αιώνα. 

ISBN: 978-960-93-5035-8


