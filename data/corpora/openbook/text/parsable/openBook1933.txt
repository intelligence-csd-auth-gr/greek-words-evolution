






































Οι αρβύλες

Η ιστορία είναι φανταστική. Οποιαδήποτε ομοιότητα ονομάτων ,πραγμάτων 
η γεγονότων είναι συμπτωματική





Βιογραφικό 

Ο Κώστας Πατρίκιος γεννήθηκε 
στον Άγιο Πέτρο Λευκάδας. Φοίτησε 
στο εξατάξιο Γυμνάσιο Λευκάδας και 
αποφοίτησε από το Ναυτικό Γυμνάσιο 
Ιθάκης. Ακολούθησε το επάγγελμα του 
ναυτικού με εξαιρετικά επιτυχή θητεία 
στα γκαζάδικα του Ωνάση. Με μεγάλη 
θέληση για πρόοδο έφτασε στο βαθμό 
του Πλοιάρχου. Παράλληλα, ανέπτυξε 
και αξιόλογη πνευματική δραστηριότητα. 
Ποιήματά του έχουν δημοσιευθεί σε 
ναυτικά περιοδικά, στην εφημερίδα 
«Αγιοπετρίτικα» στην εφημερίδα «τα Νέα 
της Λευκάδας¨» και στο περιοδικό  Νήρικος 
http://enirikos.blogspot.gr/. Σε πρόσφατο 

ποιητικό διαγωνισμό που προκηρύχτηκε από τον σύλλογο  Αγιοπετριτών με 
θέμα την θάλασσα διακρίθηκε το ποίημα του « Η πρωτοχρονιά ενός Ναυτικού 
» στον οποίον η κρητική επιτροπή έδωσε τον έπαινο. Είναι έγγαμος, πατέρας 
δύο παιδιών και παππούς τεσσάρων εγγονιών. 

Οι «Αρβύλες» είναι το πρώτο λογοτεχνικό του πόνημα, με το οποίο 
ανακαλεί στη μνήμη του γεγονότα, περιστατικά, εντυπώσεις και εμπειρίες 
από τα παιδικά του χρόνια στη γενέθλια γη, περιγράφει τις δυσκολίες, τη 
φτώχεια, την έλλειψη μέσων που ανεβάζουν το επίπεδο ζωής, αλλά και τη 
συμπαράσταση και την αλληλεγγύη των συγχωριανών του. Καταγράφει 
ακόμη εμπειρίες από τις Γυμνασιακές του σπουδές στο πιο πολιτισμένο 
περιβάλλον της πρωτεύουσας του νησιού, αλλά και της Ιθάκης, καθώς και τα 
ξεχωριστά εκείνα γεγονότα, τις εντυπώσεις και τις αναμνήσεις από τη ναυτική 
του καριέρα, που, επιδρώντας καταλυτικά, τον οδήγησαν στον εμπλουτισμό 
της ζωής και της γνώσης. 

Ο συγγραφέας δεν είναι ένας «λόγιος», με την κλασική έννοια του 
όρου, αλλά υπόσχεται στον αναγνώστη δημιουργικά,  ερεθίσματα με την 
αυθεντικότητα, τη γνησιότητα, την παραστατικότητα και την ειλικρίνεια του 
ύφους του, με ρέοντα λόγο και σωστή χρήση της τοπικής διαλέκτου, που 
αποτυπώνει το πηγαίο της γραφής με την οποία παρουσιάζει τα θέματά του.



 ΠΕΡΙΕΧΟΜΕΝΑ 

Κεφάλαιο πρώτο 
(Μια συνηθισμένη μέρα στο χωριό.) .................................................6 
Κεφάλαιο δεύτερο 
(Η επιστροφή του Κουμπάρου) ..........................................................25
Κεφάλαιο τρίτο 
(Μετανάστης στη Γερμανία ) .............................................................33
Κεφάλαιο τέταρτο 
(Το Ντόρτμουντ) ................................................................................57 
Κεφάλαιο πέμπτο 
(Τα κεντητά παπούτσια της νύφης και του γαμπρού) ........................62 
Κεφάλαιο έκτο 
(Το τρόχισμα του μαγικού Τσαγκαράδικου εργαλείου) .....................76
Κεφάλαιο έβδομο 
(Εξομολογήσεις και ορμήνιες) ...........................................................85
Κεφάλαιο όγδοο 
(Το δώρο του παππού) ........................................................................87    
Κεφάλαιο ένατο 
(Εξωγήϊνοι και γεύση από κορν-μπιφ ) ..............................................95
Κεφάλαιο δέκατο 
(Η εξομολόγηση του παπα-Γιώργη Νταγρέ) ......................................109 
Κεφάλαιο ενδέκατο 
(Πέφτει ο κομήτης! ) ..........................................................................117 
Κεφάλαιο δωδέκατο 
(Στο Γυμνάσιο της Λευκάδας) ...........................................................120
Κεφάλαιο δέκατο τρίτο 
(Το ταξίδι στο Θιάκι) .........................................................................135 
Κεφάλαιο δέκατο τέταρτο 
(Στο Γυμνάσιο στο Θιάκι) ..................................................................143
Κεφάλαιο δέκατο πέμπτο 
(Στα γκαζάδικα του Ωνάση ) ..............................................................145 
Κεφάλαιο δέκατο έκτο 
(Η παρεξηγημένη ζωή των ναυτικών ) ...............................................149
Κεφάλαιο δέκατο έβδομο 
(Ο Κοκκινομάλλης, ο Ν. Πολίτης και το δώρο του) ..........................157 
Κεφάλαιο δέκατο όγδοο 
(Ο Χρίστος Κατοπώδης, υποψήφιος Αξ/κός Αεροπορίας) .................167



Κεφάλαιο δέκατο ένατο 
(Ο Νίκος ο Πολίτης στον Άγιο Πέτρο ) .............................................171
Κεφάλαιο εικοστό 
(Ο Χρίστος Κατοπώδης  και οι αρβύλες του Ν. Πολίτη) ..................175
Κεφάλαιο εικοστό πρώτο 
(Σωτήρης και Νίκος ψάχνουν να βρουν την άκρη) ............................183 
Κεφάλαιο εικοστό δεύτερο 
(Σωτήρης και Νίκος στο Ασάφενμπουργκ) ........................................193
Κεφάλαιο εικοστό τρίτο 
(Σωτήρης και Νίκος επιστρέφουν στον Άγιο Πέτρο) .........................206
Κεφάλαιο εικοστό τέταρτο 
(Ο Κώστας αναλαμβάνει την επιστροφή του Βασίλη) ......................211

Αφιερωμένο στη γυναίκα μου, στις κόρες μου, στα εγγόνια μου, στους 
αείμνηστους γονείς μου Κωνσταντούλα και Μαστρο - Σπύρο και σε όλους 

τους Αντριελαίους  και συγχωριανούς μου Αγιοπετρίτες όπου γης.



6

 Κεφάλαιο πρώτο
Μια συνηθισμένη μέρα στο χωριό.

Καθώς ο  ήλιος  έστελνε τα τελευταία του χάδια στις ψηλές  βουνοκορ-φές των Σταυρωτών, ο μπαρμπ’ Αντρέας φόρτωσε τ’ αλογομούλαρά του και το Αντριελαίικο τσούρμο ξεκίνησε ομαδικά  τo καθημερινό, 
ημερήσιο, ποδαράτο δρομολόγιο από τη Μέσα Βρύση για το χωριό, ανεβαί-
νοντας την ανηφόρα τ’ Αϊ - Θωμά.  Ο κακοτράχαλος, γεμάτος κοτρώνια δρό-
μος, ήταν μια καθημερινή συνήθεια, ευχάριστη μπορώ να πω, με τη σκέψη ότι 
θα ξαποσταίναμε, φτάνοντας στο χωριό, και θα γλυτώναμε επιτέλους από την 
ολοήμερη κούραση στα χωράφια. Μπροστά και πρώτη, λυγιστή-καμαρωτή, η 
Αφροδίτη με τη ρόκα στο χέρι, γνέθοντας, και τελευταία η Κωνσταντούλα, η 
μάνα μου, ελέγχοντας μήπως κάτι ξεχάσαμε και προσέχοντας εμάς τα λιανο-
παίδια μήπως γλιστρήσουμε και σημαδευτούμε. Το παρατεταμένο «ντιιι» του 
μπάρμπ’ Αντρέα μας ξεκούραζε, με τη σκέψη ότι σπρώχνει τα ζωντανά να συ-
ντομεύσουν το δρόμο για το χωριό. Το  πρόβλημα ήταν το κάτασπρο, στραβό,  
γέρικο μουλάρι, που είχε χάσει το αριστερό του μάτι στον πόλεμο και στα δεξιά 
του καπούλια ήταν χαραγμένος ο αριθμός 3575, ανεξίτηλος πάνω στο πετσί 
του, που σίγουρα με κάψιμο τον κεντήσανε. Όλοι το θαυμάζαμε, αλλά και το 
λυπόμαστε, καθώς αγκομαχούσε απ’ το βαρύ φορτίο και την ανηφόρα.             
        Οι γίδες ήταν δεμένες στα κολιτσάκια1 του αλόγου, για να προστατεύ-
ουμε τις κεντρωμάδες2 απ’ τη λαιμαργία τους, σε αντίθεση με τις προβατίνες 
που δεν έκαναν ζημιές κι ήταν λεύτερες. Ελεύθερος ήταν κι ο τράγος, χωρίς 
1) Σιδερένιο εξάρτημα Σαμαριού  (2 σιδερένια χερούλια στο πίσω μέρος του Σαμαριού).
2) Μικρές φρεσκοφυτεμένες ελιές. 



7

φροντίδα. Οι κότες πάντα μας προβλημάτιζαν στη διαδρομή. Έτσι τις κλείναμε 
στην καπονιέρα3 ψηλά στην κουτσουπιά, για να τις προστατεύσουμε από τις 
αλεπούδες, βάζοντας φύλακα τον Κουτσονόρη, ένα τεράστιο, άγριο μαντρό-
σκυλο, που ο Γιαννέλος, για να τον κάνει άγριο κι επιθετικό, του ’κοψε τ’ αυτιά 
και την ουρά, τα τηγάνισε και τον … τάϊσε! 
 Η πρώτη αναγκαστική στάση ήταν στη βρύση τ’ Αϊ- Θωμά, για να ποτί-
σουμε τα ζωντανά και να ξεκουραστούμε εμείς τα πιτσιρίκια, που  θέλαμε αυτή 
τη στάση περισσότερο για να θαυμάσουμε τα κάτασπρα παπάκια του Φανά-
ρα, που κολυμπούσανε στον μισογεμισμένο, ασκέπαστο κι επικίνδυνο λόμπο.4 
Εμείς, ωστόσο, αψηφούσαμε τότε τον κίνδυνο και περισσότερο τρομάζαμε απ’ 
τις φωνές της Κωνσταντούλας, για ν’ απομακρυνθούμε, κι απ’ τα γαυγίσματα 
του σκύλου του Φανάρα, που ήταν δεμένος με αλυσίδα και μεγάλος σαν μο-
σχάρι.                           

Ξέραμε το πρόγραμμα και δεν χρειαζόταν να περιμένουμε τα ξεφωνητά 
της μάνας μου, για να ξυποληθούμε και να βουτηχτούμε στο νερό για ποδό-
λουτρο. Πρώτη πάντα, σαν μικρότερη και πιο υπάκουη, η Ελένη κι αιώνια 
καθυστερών και παραπονούμενος εγώ, που δεν άντεχα εκείνη την ποταμίσια 
αγκαθωτή πέτρα, όχι για τον πόνο, αλλά για το γαργαλητό που μου προκαλού-
σε. Εκείνη που το διασκέδαζε περισσότερο ήταν η Γιαννούλα, φωνάζοντας, 
ακόμη και απαιτώντας, να συνεχίσει το τρίψιμο των ποδιών της πάνω στις πέ-
τρες. Σίγουρα δεν καταλάβαινε τίποτε, αφού οι φτέρνες κι οι πατούσες της, απ’ 
την ξυπολησιά, άντεχαν αγκάθια και γυαλιά και, ομολογουμένως, ήταν η πιο 
σκληρή και θαρραλέα απ’ όλους μας.
     Σε μένα η μάνα έδινε περισσότερη προσοχή και δεν κρύβω ότι με είχε καλο-
μαθημένο κι ένιωθα πως μ’ αγαπούσε περισσότερο απ’ τα κορίτσια. Θυμάμαι, 
έβγαζε πλατανόφυλλα από ένα υφαντό σακούλι και μου έτριβε τα πόδια μέχρι 
ν’ ασπρίσουν καλά-καλά, αφού κάποιος Ρουπακιώτης την είχε δασκαλέψει ότι 
τα πλατανόφυλλα βγάζουν αφρό σαν σαπουνάδα κι έτσι δεν χρειαζόταν να 
ξοδεύει σαπούνι, ιδιαίτερα αν δεν είχε μαζέψει μούργα λάδι, ώστε να φκιάσει 
η ίδια το ελάχιστο σαπούνι, που με θρησκευτική ευλάβεια χρησιμοποιούσε σε 
ειδικές περιπτώσεις πλυσίματος.    
 Τελευταία, αφού μας έπλενε όλους, έβγαζε κι αυτή τα μπαλωμένα  βα-
κετένια παπούτσια της κι έβαζε τα πόδια της στο μόσκιο. Τούτη τη φορά  ήταν 
αλλιώτικη, ήρεμη, καλοσυνάτη και μελιστάλακτη και δεν άρχισε τα καθημερ-

3) Αχούρι για Κότες συνήθως ψηλά σε δέντρο.
4) Πέτρινη δεξαμενή για πότισμα των κήπων.



8

νά της παράπονα για τα ατσούμπαλα παπούτσια που τις έφκιανε ο κουμπάρος 
της ο Δημήτρης και πίστευε ότι οι κάλοι με τους οποίους ήταν γεμάτα τα πόδια 
της οφειλόταν στην κακοτεχνία του κουμπάρου της τσαγκάρη. Ποτέ της όμως 
δεν σκέφτηκε να τον αλλάξει από τσαγκάρη. Γι’ αυτή της τη γνώμη  θυμάμαι, 
πως όταν κατόρθωσα να πετύχω στο Γυμνάσιο και να φορέσω καινούργια πα-
πούτσια, μάλωσε με τον πατέρα μου, που ήθελε να με πάει στον κουμπάρο μας 
τον Μήτσο, για τις πρώτες μου αρβύλες. Όχι, θα πάει στον Νιόνιο τον Χρυσι-
κό, άριστο μάστορα και μερακλή, να του φκιάσει παπούτσια της προκοπής. Δε 
λέω, σχολίαζε, κουμπάρος  μου είναι ο Δημήτρης αλλά φοβάμαι μην πληγώσει 
τα πόδια του παιδιού με την ατζαμοσύνη του. Εγώ τι να κάνω; Κουμπάρος μου 

είναι και τον συμπαθώ. Δεν τον αλλάζω κι ας μου 
πληγώνει τα πόδια.   

Μέχρι να φτάσουμε στο χωριό, μας διηγού-
νταν ένα σωρό ιστορίες. Ιδίως, όταν ο μπάρμπ’ 
Αντρέας, για να την πειράξει και να γελάσουμε, 
δίνοντας μια ευχάριστη νότα στην ανηφόρα, την 
προκαλούσε λέγοντας: «Κωνσταντούλα, σήμε-
ρα δεν σ’ άκουσα να κακιώσεις με τον  κουμπά-
ρο σου τον Μητσάρα». Τότε, λες και ξυπνούσαν 
μέσα της πολύχρονες ενοχές και τύψεις, άρχιζε να 
μιλά ασταμάτητα για τον κουμπάρο της που ορφά-
νεψε μικρός από μάνα. Αδύνατος, μικροκαμωμένος 
και άτυχος, καθώς ήταν, έπρεπε αυτός να φροντίζει 
και να περιποιείται και τον φιλάσθενο γέρο πατέρα 
του. Τον πρωτογνώρισε, όταν καινούργια νύφη στα 

Αντριελλάτα ο πεθερός της ο γέρο  Κωνσταντής, που είχε μειωμένη όραση, 
την παρακάλεσε να τον πάει να χαιρετίσει τον άρρωστο και κατάκοιτο πρώτο 
του εξάδελφο Θανάση Κανούτη που έμενε πάνω στα Μπουλάτα. Αλησμόνη-
τη θα της μείνει εκείνη η πρώτη της επίσκεψη στον κατάκοιτο εκατόχρονο 
γέροντα, που την συγκλόνισε κατάκαρδα. Από το λιγοστό φως του λυχναριού 
στο κατασκότεινο χωρίς παράθυρα δωμάτιο κατάφερε να διακρίνει το χλωμό 
του πρόσωπο και το πληγιασμένο του κορμί αλλά και να καμαρώσει ένα άξιο 
παλληκάρι, τον γιό του τον Δημήτρη, για την περιποίηση στοργή και φροντίδα 
στον άρρωστο πατέρα του. Με ένα φτερό από γαλοπούλα έδιωχνε τις μύγες 
και τις σφήγκες που γυρόφερναν τον γέροντα, τον ανασήκωνε τον χτένιζε και 
τον έπλενε, τον κοιτούσε κατάματα και τον διαβεβαίωνε για την παντοτινή 
του αφοσίωση. Έργα και λόγια που άγγιξαν κατάκαρδα την Κωνσταντούλα, 



9

η οποία δεν έκρυψε την συμπάθεια της για τούτο το παλληκάρι και δεν παρέ-
λειψε να επαινέσει τον άρρωστο γέροντα για τον καλό του γιο. Τρεμόπαιξαν 
τα χείλη του γέρο Θανάση σε ένα χαμόγελο ευτυχίας για τα καλά λόγια της 
νύφης του Κωνσταντή και με σιγανή φωνή που μόλις ακουγόταν τους είπε και 
το ευχάριστο ότι σκόπευε γρήγορα να τον παντρέψει, για να χαρεί περισσότερο 
πριν φύγει για το ταξίδι χωρίς επιστροφή. Λίγες μέρες πριν, η προξενήτρα τούς 
διαβεβαίωσε για την καλοσύνη και νοικοκυροσύνη της Αμαλίας από το Αθάνι 
κι ο Μήτσος το πήρε απόφαση για το χατήρι του πατέρα του, συμπληρώνοντας 
πως θα καθυστερούσε λίγο μέχρι να βρεθεί ο κουμπάρος. Ο γέρο Κωνσταντής 
κοίταξε την Κωνσταντούλα, που δεν χρειάστηκε παρακάλια και υποσχέσεις. 
Αμέσως κατάλαβε και τους διαβεβαίωσε ότι αυτή θα ανταλλάξει τα στέφανα, 
για να συμπληρώσει και ο γέρο Κωνσταντής:  Δημητράκη, ξέρω ότι οι υπο-
χρεώσεις σου θα μεγαλώσουν. Θα πρέπει να σκεφτείς και να αποφασίσεις τι 
περισσότερο μπορείς να κάνεις και να προσφέρεις, γιατί εγώ το μόνο που μπο-
ρώ να κάνω είναι να σε αφήσω να στήσεις ένα μικρό τσαγκάρικο ανάμεσα στο 
φούρνο του Καναλή και το σπίτι του Γούναρη, όπου έχω ένα οικοπεδάκι και το 
έχω τάξει προίκα στην κόρη μου την Μαρία. Σιγά - σιγά θα μάθεις και θα τα 
κουτσοκαταφέρεις. Φιλότιμο παιδί όπως ήταν ο Μήτσος βούρκωσε, σηκώθηκε 

και φιλούσε τα χέρια του γέρο Κωνσταντή..
Όλα πήγαν κατευχήν, μόνο που ο αυτοδί-

δακτος τσαγκάρης     δεν τα κατάφερνε και τόσο 
καλά  να φκιάνει σωστά παπούτσια. Τον δικαιολο-
γούσε βέβαια και τον επαινούσε  η Κωνσταντούλα 
που ήταν αυτοδίδαχτος, αλλά και κάθε φορά τον 
συμβούλευε να πάει κάπου να μάθει, να τελει-
οποιήσει την τέχνη του και να γίνει ένας καλός 
τσαγκάρης, για να τον προτιμούν οι χωριανοί. Θυ-
μάμαι, που έφερνε για παράδειγμα τον εξάδελφό 
της Χρίστο Δρακονταειδή, που πήγε στην Αθήνα 
και καλυτέρευσε την τέχνη του. Βέβαια, ποτέ δεν 
έκανε σύγκριση με τον Νιόνιο τον Χρυσικό. Αυ-

τόν τον θεωρούσε αξεπέραστο! 
Υπάκουος, φιλότιμος κι εργατικός ο Μητσάρας, καλοσκέφτηκε τα λόγια 

της κουμπάρας  του κι αποφάσισε να ξενιτευτεί, και για να της κάνει το χατίρι 
και για να τελειοποιήσει την τέχνη του. Μια μέρα, λοιπόν, που ήρθε η Βάγγιω 
του Σωκράτη να δει την μάνα της την Κατερίνα, που έμενε στ’ Αντριελάτα, 
έφερε και το καλό μήνυμα στην Κωνσταντούλα: με πρώτη ευκαιρία να περάσει 



10

από το τσαγκάρικο, για να τις φκιάσει ο κουμπάρος της καινούργια παπού-
τσια και να την αποχαιρετήσει, γιατί ετοίμαζε τα χαρτιά του, για να ξενιτευτεί.  
Άκουσα εκείνη τη στιγμή, θυμάμαι, τον στεναγμό και διέκρινα ένα θολό δάκρυ 
στα μάτια της μάνας μου, αλλά και την ευχή να πάει στο καλό.

Πρωί-πρωί την άλλη ημέρα, με πήρε από το χέρι και πήγαμε στο τσα-
γκάρικο, εκεί δίπλα στον φούρνο του Καλαμένιου, που ο  μπάρμπα-Γεράσιμος  
μόλις είχε αρχίσει να τον ανάβει.  Είδα τον κουμπάρο μας τον Μήτσο καθισμέ-
νο σε μια ψάθινη χαμηλοκαρέκλα, να φοράει την κάτασπρη μουτζουρωμένη 
ποδιά του και να κοπανάει μ’ ένα σφυρί μια σόλα που είχε τοποθετήσει σ’ ένα 
σιδερένιο καλούπι και κατάλαβα ότι προσπαθούσε να της δώσει το σχέδιο που 
άρμοζε. Δεξιά-αριστερά, σε ράφια, υπήρχαν πολλά ετοιμοπαράδοτα παπού-
τσια, κάποια καινούργια, τα περισσότερα μισομπαλωμένα, ξύλινα καλαπόδια, 
καθώς και πολλές χαρτονένιες στάμπες, δείγματα για τη δουλειά του. Διέκρινα 
κοφτερές φαλτσέτες καλοτροχισμένους σουγιάδες, σουβλιά, πληθώρα από σι-
τόπρογκες, πέταλα και πέτσινα κορδόνια, όλα ταχτοποιημένα τέλεια, που πρό-
διναν νοικοκυροσύνη. Μόνο το ταβάνι δε μ’ άρεσε που το έβλεπα γανωμένο. 
Μπήκε η μάνα μου για τα μέτρα και τις χαιρετούρες κι εγώ ανταποκρινόμενος 
στο νεύμα δυο-τριών φίλων, που περίμεναν παραπέρα πανέτοιμοι, ροβόλησα 
για τσουλήθρα στο χώμα, ένα’ απ’ τα καλύτερα τότε παιγνίδια μας, που μας το 
χάλασε αργότερα ο κουρέας χτίζοντας το κουρείο του εκεί. Δεν υπήρχε φόβος 
μήπως τρυπήσουμε το ντρίλινο κοντοπαντέλονο, έτσι κι αλλιώς χιλιομπαλωμέ-
νο ήταν, και τα πόδια μας χιλιοσημαδεμένα από τις ράπες5.

 Στο κάλεσμα του Μητσάρα με τον κόρνο, που του είχε χαρίσει ένα ψα-
ράς φίλος του από τη Βασιλική, άφησα την παρέα και το παιγνίδι, ανέβηκα 
στο τσαγκάρικο και η Κωνσταντούλα η μάνα μου, όταν με είδε, βγήκε αμέσως 
έξω να φύγουμε. Ο μπάρμπ’ Αντρέας σίγουρα θα μας κατσάδιαζε για την αργο-
πορία, φωνάζοντας ότι οι δουλειές δεν μπορούν να περιμένουν. Χαιρετώντας 
από μακριά τον κουμπάρο τον Μήτσο, τον έβλεπα χαμογελαστό αλλά και δα-
κρυσμένο να μας χαιρετάει και προβληματίστηκα, γιατί πρώτη φορά έβλεπα 
άνθρωπο να κλαίει χαμογελώντας. Όταν έφτασα την μάνα μου, που είχε προσ-
διαβεί, την είδα να βγάζει ένα υφαντό κάτασπρο μαντηλάκι και να σκουπίζει 
και τα δικά της δάκρυα, ξεσπώντας σε κατάρες για τις αδικίες της ζωής. Την 
καθησύχασα ότι θα πρέπει να κάνει υπομονή και δεν χρειάζονται κλάματα. 
Άλλωστε ο κουμπάρος της για δουλειά θα πήγαινε και όχι στον πόλεμο. Πού 
να με λογαριάσει όμως εμένα η Κωνσταντούλα, που την άκουσα να λέει κατα-
συγχυσμένη:      
5) Τα απομεινάρια από τα στάχυα μετά τον θερισμό.



11

-Α, που να του καεί όλο το ψωμί... 
- Τι είναι αυτά που λες μάνα; Εσύ, που τριμόψιχο αν πέσει κάτω, το παίρνεις     

και το φιλάς. 
- Μα κατάλαβες τον κακοθάνατο, πώς δεν μας έσκασε! Ευτυχώς που ο 

κουμπάρος μου λόγω καθημερινής συνήθειας αντέχει.  Μόνο τότε κατάλαβα 
ότι τα είχε με τον φούρναρη, γιατί από το τρύπιο μοροφίντο6, που του είχε 
φκιάσει από καλάμια και λαϊπόδια7 ο Γιώργος ο Νταγρές, έμπαινε καπνός και 
το τσαγκαράδικο έμοιαζε λες και ήσουνα σε ομίχλη. «Τουλάχιστον αυτή δεν 
σε τσούζει στα μάτια, ούτε λερώνει», συμπλήρωσε η μάνα μου, λες και ήθελε 
ν’ αλλάξει εντυπώσεις και να ξεχαστεί. Σιγά σιγά με τις ιστορίες της Κων-
σταντούλας και τις παλιές θύμησες ούτε που καταλάβαμε πότε φτάσαμε στο 
σταυροδρόμι, που ο ένας δρόμος οδηγεί προς τα Λογοθετάτα κι ο άλλος στα 
Μαθιάτικα από την απιδιά του Κουτσούμπα. Εμείς διαλέγαμε τον δεύτερο δρό-
μο και προς τα δεξιά. Η Γιαννούλα, πάντα λαίμαργη, μου είπε: «Ευκαιρία να 
φάμε και κάνα απίδι από του Λάντου τις απιδιές», το δικό μου όμως μυαλό δεν 
ήταν στ’ απίδια αλλά στον Μολιό, μεγάλο πλακατζή γιατί φοβόμουνα μήπως 
μας κάνει κάνα χνέρι, καταπώς συνήθιζε. 

Δεν είπα τίποτε, αλλά πρόσεχα και φοβόμουν. Σε λίγο τον είδα να κατε-
βαίνει από τ’ αλώνι του Kωσταρέλου μ’ ένα άσπρο μαντήλι στο κεφάλι, πίσω 
να φαίνεται η αλογοουρά και μπροστά το μαλλί κοκοράκι, το βρακί του μπαλω-
μένο με σύρματα, μια  χοντροαλυσίδα στη μέση για λουρί κι ένα μακρύ καλάμι 
στο χέρι. Για μια στιγμή φοβήθηκα, αλλά αμέσως μετά  ενθουσιάστηκα, όταν 
μου έκανε νόημα ότι δεν πρόκειται να μας ενοχλήσει. Άλλωστε ήταν μόνος, 
σημάδι πως δεν θα έκανε κάποια απ’ τις τρέλες του. Όπως με διαβεβαίωσε την 
επόμενη μέρα, δεν πρέπει ν’ ανησυχεί η ομάδα, όλοι θα πρέπει να είμαστε σαν 
μια γροθιά και να υποστηριζόμαστε. Βέβαια δεν τον πίστεψα, ήμουνα σίγουρος 
ότι κάτι σκαρφιζόταν, αλλά εκείνη την ημέρα δεν είχε συνεργάτες και δεν θυ-
μάμαι ποτέ αυτός να ενεργούσε μόνος, πάντα έστελνε μπροστάρηδες εμάς τους 
πιτσιρικάδες. Πολλές φορές μάλιστα μου είχε δώσει κι εμένα το μαγικό καλά-
μι, όπως τ’ ονόμαζε, χρήζοντάς με αρχηγό. Κατά ένα περίεργο τρόπο όλοι τον 
ακούγαμε πειθήνια, μας μάγευε, μας υπνώτιζε, δεν σήκωνε αντίρρηση,  ήταν ο 
οδηγητής μας, ο αρχηγός μας, δεν μπορούσε κανένας να του αντισταθεί. Θυμά-
μαι ότι μπορούσε να δαμάσει ακόμη και τον πιο άγριο σκύλο και να τον κάνει 
να τον ακολουθεί σαν αρνάκι. Μόνο ένας τού έκανε κάποτε τσαλιμάκια και 
τον ταλαιπώρησε. Όταν όμως ο Μολιός κατάφερε και τον έπιασε, τον έδεσε με 

6) Χώρισμα ανάμεσα σε δωμάτια.
7) Πρόχειρι σκούπα από σκληρά χόρτα.



12

μια τριχιά και τον πήγε κατευθείαν στον κήπο του, έβγαλε από το 
παντελόνι του την αλυσίδα, που πάντα φορούσε, την κλείδωσε μ’ 
ένα λουκέτο, την έκανε λαιμαριά και στην προέκτασή της έδεσε 
διπλή την τριχιά και την σιγούρεψε δένοντάς την σε μια μεγάλη 
μηλιά, κοντά στον γεμισμένο με νερό λόμπο, αλλά σε τέτοια από-
σταση, που ίσα να μην φτάνει ο σκύλος το νερό.  

Ο Μολιός ακολουθούσε πιστό πρόγραμμα «καλοπέρασης» 
του ανυπάκουου σκύλου. Τρεις  φορές την ημέρα τον τάιζε με 
τροφή που αναγκαστικά μας υποχρέωνε να του φέρνουμε: πρω-
ί-πρωί: ξεροσαρδέλλες αλμυρές, το μεσημέρι αλμυρό μπακαλιά-
ρο και το βράδυ ρέγκες. Αυτή η αλμυροφαγία κράτησε, αν θυμά-
μαι καλά, μια εβδομάδα. Όταν μας φώναξε για την απελευθέρω-
ση, μας εφοδίασε όλους μ’ ένα ξύλινο ματσούκι. Φυσικά  είχε και 

αυτός το δικό του, αλλά στην άκρη είχε καρφώσει ένα μικρό πριόνι. Είμαστε 
πέντε-έξι στην παρέα κι όλοι αναρωτηθήκαμε γιατί, αλλά ποτέ δεν μας έδινε 
εξηγήσεις κι ούτε επέτρεπε, άλλωστε, να έχουμε απορίες και ερωτήσεις. 

Για πρώτη φορά αντικρίσαμε τον δεμένο σκύλο. Τα μάτια του ήταν κα-
τακόκκινα, έβγαζε αφρούς απ’ το στόμα και μπροστά του είχε δημιουργήσει 
ένα βαθύ αυλάκι, που αμφιβάλλω αν γουρούνι θα κατάφερνε να φκιάσει τόσο 
μεγάλο. Λίγο ακόμη και θα έφτανε το νερό, που ποτέ όμως δεν κατάφερε ν’ 
αγγίξει. Με το μαγικό καλάμι που πάντα κρατούσε, μας υπέδειξε ο Μολιός 
τα δέντρα, όπου θα έπρεπε ν’ ανεβούμε κρατώντας πάντα τις μαγκούρες μας, 
διάλεξε έναν για βοηθό του, τον έστειλε κι έφερε μια ξύλινη σκάλα , που είχε 
κρύψει μέσα στα καλάμια της βρυσούλας κι ανέβηκε μαζί του πάνω στη μηλιά. 
Εμείς άφωνοι κοιτούσαμε απορημένοι μέσα σε απόλυτη ησυχία  μην ξέροντας 
το αποτέλεσμα. Κάποιος τολμηρός φαντάστηκε ότι θα κόψει με το πριόνι το 
κεφάλι του σκύλου. Είμαστε λίγο ξέμακροι και δεν ακούγαμε καλά τις οδηγίες, 
βλέπαμε όμως τον Μολιό να κάνει σχέδια, κύκλους και σταυρούς με το μαγικό 
του καλάμι. Μετά έδωσε στον βοηθό του την μαγκούρα με το πριόνι. Όλοι πα-
γώσαμε προμαντεύοντας ότι θα κόψει το κεφάλι του σκύλου, όμως οι οδηγίες 
συνεχίζονταν και τώρα ακούσαμε κι εμείς τον Μολιό να διατάζει επιτακτικά: 
«Πιο κάτω! Πιο πάνω. Τώρα κόβε!»

Το πριόνι ακούμπησε το δεμένο σχοινί, μα δεν χρειάστηκε να το κόψει 
ολοκληρωτικά. Σαν οργισμένο μουλάρι ο σκύλος, απορώ πως δεν ξερίζωσε τη 
μηλιά. Με δύο σάλτους8 πέρασε μες απ’ τα καλάμια της βρυσούλας και, με τη 
φόρα που είχε, σκαρφάλωσε στα κεραμίδια του Μπαρώνη, κάτω απ’ αυτήν. 



13

Ο Γιαννέλος  ήταν στην λότζα9 και μπάλωνε τα παπούτσια του. Μ’ ένα ακόμη 
σάλτο ο σκύλος βρέθηκε μέσα στους κήπους και με την ίδια ορμή έφτασε στου 
Κουμάντουλου και χάθηκε στα Σταυρωτά. Τη λαχτάρα του Γιαννέλου, που νό-
μισε αρχικά ότι ήταν το μοσχάρι του Κολομπίνη ή κάποιος δυνατός, μεγάλης 
διάρκειας σεισμός, την πλήρωσε ο Μολιός, γιατί ο Γιαννέλος μια ζωή τον κυ-
νηγούσε για τις φάρσες του και σίγουρα θα τον σούβλιζε, αν δεν είχε χάσει την 
όρασή του. 
«Τέλος επιχείρησης!» έδωσε το σύνθημα ο Μολιός,  αφού σιγουρεύτηκε ότι 
δεν υπήρχε πια κίνδυνος από τον σκύλο. Ήταν πάντα προσεκτικός και θετικός, 
τίποτε δε μας άφηνε να κάνουμε, αν δεν έπαιρνε τις σωστές 
προφυλάξεις. Έτσι ασφαλείς κατεβήκαμε από τα δέντρα.                                        
         Προχωρήσαμε κάτω από τις απιδιές10 του Λάντου, όπου ήτανε στρώμα 
τα σερσελοφαγωμένα απίδια και πολλά σκοταρέλια11. Εκεί συναντηθήκαμε  
με τον Μολιό. Μας καλησπέρισε ευγενικά και άρχισε την κουβέντα με τον 
μπάρμπ’ Αντρέα, που διψώντας για χνέρια και πλάκες, τον ρώτησε, θυμάμαι, 
αν σήμερα σκάρωσε κάτι και ο Μολιός, με το αιώνιο χαμόγελό του, απάντησε 
ότι καθόλου δεν άδειασε την σημερινή ημέρα, αφού ήταν απασχολημένος με 
τους εργάτες που τσιμεντοστρώνανε την αυλή του Μπάμπη. Βέβαια αποσι-
ώπησε το ότι, αφού τελειώσανε, βοήθησε και έπεισε τον Μπάμπη ν’ ανοίξει 
τον κάτοικα να βγούνε έξω οι καημένες οι κοτούλες, λίγο να ξεδώσουν. Και 
η καλλίτερη κεντήστρα δεν θα κατάφερνε να φτιάσει τόσο τέλεια κεντήματα 
στην φρέσκια τσιμεντόπλακα, όσα δημιούργησαν οι κότες με τα πόδια τους, 
ιδιαιτέρα εκείνος  ο
αχόρταγος, με τα κατακόκκινα λειριά κόκορας, που  ήθελε να καβαλήσει όλες 
τις κότες, φτερουγίζοντας δεξιά και αριστερά και ορεξάτος από τη δροσιά του 
φρεσκοτσιμέντου ή από τα πολλά κοτίσια κακαρίσματα.    

 Μετά απ’ αυτό, με πλησίασε  πολύ προσεκτικά ο Μολιός και μου έδωσε 
να καταλάβω ότι τα σημάδια από τις σερσελοφωλιές κοντεύουν να σβήσουν 
και θα έπρεπε να φέρω κοκκινοπήλι από τον Μαραθιά. Το ζύμωνε με γελαδο-
βουνιές και κάναμε ένα έντονο σημάδι στις σεσερλοφωλιές που ήταν δεξιά κι 
αριστερά  στους δομούς κοντά στις απιδιές, ώστε να φαίνονται από μακριά και 
να κάνουμε γρήγορα και εύστοχα την κατάλληλη ώρα, αλλά και με προσοχή, 
για να μη μας ανακαλύψουν. Τις περισσότερες φορές πρόσταζε εμένα για την 

8) Πηδήματα  
9) Ανοιχτή στοά (χαγιάτι)
10) Αχλαδιές
11) Πολύ ώριμο απίδι (αχλάδι)



14

επιχείρηση και είχα μεγάλη χαρά που με όριζε αρχηγόπουλο. Μου παρέδιδε το 
μαγικό καλάμι και  όταν μου έκανε νόημα, έπρεπε να κεντήσω όλες τις σερσε-
λοφωλιές, να βγούνε έξω οι σερσέλοι 12ακριβώς την ώρα που τα γαϊδουρομού-
λαρα κι οι εργάτες πλησίαζαν προς τις απιδιές.

Πήγαινα πάντα με χαρά γι’ αυτό μου το κατόρθωμα και ποτέ δεν βα-
ρυγκόμησα, ακόμη και όταν πρήζονταν τα μάτια μου από τις τσιμπιές, αφού 
πρώτα εμένα τσιμπάγανε οι σερσέλοι και μετά όλους τους άλλους και σίγουρα 
με τσιμπάγανε, επειδή δεν δάγκωνα δυνατά την γλώσσα μου, όπως ο Μολιός 
με συμβούλευε. Αυτός ήξερε καλύτερα. Αυτό το σπάνιο πέρασμα, απ’ όπου 
ανέβαινε  όλο το χωριό, ήταν το καταλληλότερο για πλάκες. Έτσι, όταν δεν 
ήταν η εποχή με τους σερσέλους, εξαπολύαμε αλογόμυγες, που έκαναν τους 
γαϊδάρους ν’ αφηνιάζουν κι εμάς να ψοφάμε στα γέλια. Και τι  δεν είχε να μου 
θυμίσει αυτή η καθημερινή διαδρομή!  Σε λίγο φτάσαμε στο σταυροδρόμι που 
πάει για τον Χαλιά, δεξιά το αλώνι του Τρεμπουκούνη, γεμισμένο και πανέτοι-
μο πρωί-πρωί ν’ αρχίσει το αλώνισμα. 

Το μυαλό μου έτρεξε κατευθείαν εκεί. Ένα ευχάριστο χαμόγελο άνθι-
σε στα χείλη μου και η Γιαννούλα έπεσε έξω, νομίζοντας ότι ονειρευόμουνα 
το αλώνι με τη σβάρνα, που πάντα ήθελα να καβαλήσω και που δεν έχανα 
ευκαιρία, τρέχοντας ασταμάτητα όπου αλώνιζαν και βρίζοντας αργότερα τον 
Γιάννη τον Μιτζάρη, που έφερε αλωνιστική μηχανή και μας στέρησε την όμορ-
φη της σβάρνας απόλαυση. Όχι, δεν σκέφτηκα τη σβάρνα, αλλά τη μεγάλη 
θημωνιά, που απο μακριά διέκρινα τις ποστιασμένες13κουντούρες14με τάξη και 
νοικοκυροσύνη.

12) Μεγάλη σφήκα
13) Τοποθετημένες (αντικείμενα σε σειρά το ένα πάνω στο άλλο).
14) Δεμάτια από στάχυα.



15

Υπήρχαν γύρω-γύρω και μικρότερες, αλλά η μεγάλη είχε κάτι το ξεχω-
ριστό, μου θύμιζε την Άννα, εκείνη την πεντάμορφη ξανθομάλλα κούκλα που 
πρωτοείδα στο γάμο του Ηλία, όταν πήγαμε να παραλάβουμε την πεντάμορφη 

Συβριώτισσα νυφούλα, την Ειρήνη. 
     Η Άννα, κοντοσυγγένισσα της 
νύφης, ήταν στα μέσα και στα έξω, 
έτρεχε ακούραστη πάνω-κάτω και 
όλους μας προλάβαινε και μας δρόσιζε 
με νερό από τον μπότη15, που επιδέξια 
κουβαλούσε στο κεφάλι της και χωρίς 
ποδολόγα16. Επιδέξια, λυγερόκορμη, 
αδυνατούλα 

και γαλανομάτα, σφηνώθηκε στην σκέψη και στην καρδιά μου για την χάρη 
και την νεανική νοστιμάδα της, μα περισσότερο για την καλοσύνη και το χα-
μόγελό της. Την είχα κοιτάξει κατάματα κι ένιωσα, σε κείνη τη γρήγορη ματιά, 
το δικό της γλυκοκοίταγμα σαν δυο πύρινα σπαθιά να με τρυπάνε κατάκαρδα 
άπονα, αλλά και γλυκά και όμορφα.  Διέκρινα τα χείλη της να τρεμοπαίζουν, 
σαν κάτι να ήθελε να ψιθυρίσει, μα η νεανική της ντροπή τροχοπέδησε όνειρα 
και σκέψεις και σαν καλό κορίτσι αφοσιώθηκε στο κέρασμα των καλεσμένων, 
αφήνοντας εμένα σε σκέψεις θαυμασμού αλλά κι απογοήτευσης.  Καβαλήσαμε 
όλοι τον καρνάβαλο του Τριβόλη, ένα κακομούτσουνο φορτηγό, το μοναδικό 
αυτοκίνητο που υπήρχε στο χωριό, μαζί και το νιόπαντρο ζευγάρι και από τον 
δρόμο του κάμπου φύγαμε για το χωριό. Οι ελιές, ακλάδευτες, μας υποχρέωναν 
συνέχεια να σκύβουμε, για να μην πάθουμε ατύχημα και ο σωφέρ, που τον είχε 
στεφανώσει ο πατέρας μου, για να με προστατέψει, σταμάτησε, με κατέβασε 
από την καρότσα και με πήρε δίπλα του.
         Ήταν θυμάμαι ένα κάθισμα σκεπασμένο με τσίγκο, κι εκεί πάνω κά-
θισα κι ακόμα απορώ πώς άντεξα εκείνο το κάψιμο της ζεστής λαμαρίνας. 

Στην αρχή ήταν χλιαρό, αλλά σιγά-σιγά έγινε έντονο και στο τέλος 
καυτερό. Ιδιαίτερα τα γυμνά πόδια μου, που ακουμπούσαν την καυτή λα-
μαρίνα, μείνανε σημαδεμένα και ξεφλουδισμένα γι’ αρκετό καιρό και, ευ-
τυχώς, που η μαμή η Ακριβή, με μια νταμιτζάνα κρασί κι αφροξυλόφυλλα 
έφκιασε αλοιφή και με  γλύτωσε. Ωστόσο, τίποτε μα τίποτε δεν είχα κατα-
λάβει σ’ ολόκληρη τη διαδρομή. Το ζέσταμα από την μηχανή και το

15) Κεραμικό (πήλινο) δοχείο νερού.
16) Άσπρη(συνήθως)πετσέτα τοποθετημένη κουλουριαστά στο κεφάλι της 
γυναίκας για ισοροπία του δοχείου. 



16

κάψιμο της λαμαρίνας ούτε 
που το ένιωθα, γιατί είχα την 
σκέψη μου στην Αννούλα και 
το κάψιμο στην καρδιά.   
           Η άσβεστη γλυκιά 
πρωτόγνωρη λαύρα  μ’ έκαιγε 
περισσότερο και δεν μπορού-
σα να ηρεμήσω και να συγκε-
ντρωθώ. Μετά από ημέρες 
αδιάκοπης σκέψης, αποφά-

σισα να τολμήσω ολομόναχος να ξαναπάω στον Σύβρο, μήπως και την 
ξαναδώ, έστω από μακριά. Πέρασα το ποτάμι, χωρίς δυσκολία γιατί ευτυ-
χώς είχε καιρό να βρέξει και δεν ήταν ορμητικό και θολό και έβλεπα πού 
πατούσα. 

Όταν έφτασα στη Βάλτα,  συνάντησα τον Θύμιο τον Κολόλα που 
έκοβε λυγόβεργες, για να φτιάξει κοφίνια, και ντράπηκα όταν με ρώτησε 
για πού το έβαλα, αλλά, αφού το καλοσκέφτηκα, του είπα ότι μ’ έστειλε ο 
μπάρμπ’ Αντρέας να μάσω17 φτέρες για 

ισκιάδα. Υποχρεωτικά λοιπόν, τον 
ακολούθησα και γυρίσαμε πίσω μαζί στη Μέσα Βρύση, φορτωμένοι με 
φτέρες και λυγόβεργες. ‘Έτσι εισέπραξα και «μπράβο» αντί για σφαλιάρες 
από την ολοήμερη απουσία μου.

17) Να μαζέψω.

Ποτάμι Ρουπακιά



17

Μα τώρα να, ζωντανή, αληθινή, σαν μεγάλο σπίτι, η θημωνιά18 ορ-
θωνόταν μπροστά μου, να μου ξανακεντρίσει τη μνήμη, ν’ αναστήσει όλα 
τα όνειρα που ήταν αληθινά και δεν τα έζησα στον ύπνο, αλλά σε μια γλυ-
κιά πραγματικότητα.                                                                       

Είχε χτυπήσει χαρμόσυνα η καμπάνα του Άϊ - Θανάση εκείνο το 
βράδυ κι ο Σπύρος ο Ματζάνας, με την βροντερή γάργαρη φωνή του, ενη-
μέρωνε τους χωριανούς ότι ένας άξιος Συβριώτης σκοπεύει να φέρει μια 
μηχανή γι’ αλώνισμα και, όποιοι ενδιαφέρονται, να δηλώσουν για προτε-
ραιότητα και σειρά, ώστε να τον περιμένουν στ’ αλώνια τους. Ομαδικά, 
λοιπόν, η δικιά μου γειτονιά πήγαμε στου Τρεμπουκούνη και του Κωστα-
ρέλου τ’ αλώνια, όπου οι θημωνιές ήταν αραδιασμένες και πανέτοιμες γι’ 
αλώνισμα, ο καθένας με τη σειρά του. Από μακριά διακρίναμε τον καλό 
Συβριώτη, καβάλα σε κάτασπρο άλογο, να έρχεται και τότε αναγνωρίσαμε 
και τον Ταξάρχη, της Ρήνας τον αδερφό. Ξεπέζεψε από το άλογο, χαιρέτη-
σε πρώτα τον γαμπρό του τον Λιά, μετά καλημέρισε όλους τους άλλους κι 
άφησε ντόρκο19 το άλογο με την διαβεβαίωση ότι δεν κάνει ζημιές, είναι 
υπάκουο και δεν απομακρύνεται. Σε λίγο, πέρα μακριά φανερώθηκαν κι οι 
άλλοι καβαλάρηδες της παρέας, που ήταν τ’ αδέρφια του Ταξιάρχη και άλ-
λοι φίλοι χωριανοί του. Έν’ ατέλειωτο Συβριώτικο τσούρμο έφτασε, καθώς 
και τρεις-τέσσερις γυναίκες, μάλλον εργάτριες του Ταξιάρχη κι ανάμεσά 
τους και μια κοπέλα αεράτη, λυγερόκορμη, κατάξανθη και γαλανομάτα. 
Ήταν η Αννούλα!                    

Φορούσε ένα έξωμο κοντούτσικο φορεματάκι με τιράντες, τη γυμνή 
της πλάτη σκέπαζαν  τα μακριά της μαλλιά, που έφταναν μέχρι τη μέση, εί-
χαν το χρώμα του σταριού και πρόσθεταν μιαν απερίγραπτη γοητεία στην 
όλη χάρη της.

Όταν πλησίασε, την καλοκοίταξα και είδα τα σπινθηροβόλα ματάκια 
της να έχουν το χρώμα του ουρανού. Μας χαιρέτησε όλους πολύ ευγενικά 
με την αγγελική της φωνή και στο βροντερό πρόσταγμα του Ταξιάρχη να 
του φέρει ένα σχοινί, έτρεξε σαν κυνηγημένο αγρίμι και από το ντόρκο 
άλογο ξεκρέμασε από τα κολιτσάκια ένα ψιλό σχοινάκι, του το έδωσε και, 
με βοηθό τον Λιά, το τέντωσαν από τον δομό20 στο αυλάκι κι άρχισαν το 
μέτρημα να βρούνε το πλάτος του δρόμου. Διέκρινα την απογοήτευση στο 
πρόσωπο του Ταξιάρχη, τον είδα να σουφρώνει τα χείλη και αρνητικά να 

18) Μεγάλος σωρός από στάχυα αποτελούμενος από πολλές κοντούρες.
19) Ελεύθερο ,όχι δεμένο.
20) Πρανές,το κάθετα από χώμα χώρισμα δρόμου η χωραφιού.



18

κουνάει το κεφάλι του και κατάλαβα ότι η στενωσά του δρόμου δεν θα επέ-
τρεπε το πέρασμα στο μεγάλο μηχάνημα. Συγκεντρώθηκαν οι μεγαλύτε-
ροι και ο καθένας έλεγε την γνώμη του, αλλά δεν βρισκόταν σωστή λύση. 
Απελπισμένοι και απογοητευμένοι και περισσότερο ο Ταξάρχης, που δεν 
μπορούσε να διακινδυνεύσει την περιουσία του, αφού δεν υπήρχε ασφά-
λεια, άρχισε να τους αποχαιρετά, αλλά τότε επενέβη ο πιο μορφωμένος, 
καλοσυνάτος νεοδικηγόρος, ο Λάκης ο Σκληρός, που τους αφόπλισε όλους 
με την ευστροφία του και άρχισε να προσπαθεί να τους πείσει με σίγουρες 
αποδείξεις ότι έχει την λύση και είναι η πιο σωστή.  Δεν είχε άδικο και φά-
νηκε ότι θα προκόψει σίγουρα σαν δικηγόρος.   
            «Κύριοι», τους τόνισε, «θα καταφέρω σίγουρα να πείσω και τον 
αδελφό μου τον Σπύρο, τον γνωστό σας Μπογόρδο, και θα επιτρέψουμε, 
κύριε Ταξιάρχη, να μπείτε μέσα στα Μαθιάτικα με τη μηχανή σας, γιατί 
όλη αυτή η  έκταση είναι δικιά μας και θα μπορέσετε αυτό το θαυματουργό 
σας μηχάνημα να το τοποθετήσετε όπου θέλετε και με ασφάλεια ».            
           Μια αχτίδα χαράς έλαμψε σε όλων τα πρόσωπα, παρόλο που δεν 
ήθελαν οι περισσότεροι του πιτσιρικά τη γνώμη, γιατί, σαν μεγαλύτεροι, 
νόμιζαν ότι ήξεραν περισσότερα, βλέποντας όμως ότι δεν υπήρχε άλλη δι-
έξοδος, ομαδικά αποφάσισαν να ξαναελέγξουν τη νέα πρόταση του Λάκη, 
που, για να δώσει και μια ευχάριστη νότα στην όλη παρέα, έβγαλε από 
το κρεμασμένο στον ώμο του σακούλι μια φλογέρα και άρχισε να παίζει, 
εισπράττοντας γέλια και χειροκροτήματα και αμέσως ομαδικά πήγαν όλοι 
στα Μαθιάτικα, λίγα μέτρα πιο επάνω. Τότε ακούστηκε και η φωνή της Ει-
ρήνης του Μανέλου, που είχε ένα μακρυκάλαμο στο χέρι και με την Ουρα-
νία του Ντουβίτσα φυλάγανε λίγο πιο πέρα τα γαλιά21, τα είχαν σμίξει και 
είχαν ηρεμήσει από  τα αλληλοτσιμπήματα, εκτός από τους δυο κοκοτούς, 
που δεν σταματούσανε την κοκορομαχία.

-Τι καθόμαστε εμείς και κοιτάμε τους μεγάλους και δεν παίζουμε 
κάνα παιγνίδι; 

-Σωστά! Φώναξε ο Ντόρμανης, που ήταν ο πιο γρήγορος στο τρέξι-
μο και πρότεινε τη φωτιά, μα τελικά αποφασίσαμε το κρυφτό. Ο Παπου-
λιός έφκιασε τους κλήρους κι έτυχε σε μένα να τα φυλάω. Αγκάλιασα την 
αμυγδαλιά, έκλεισα τα μάτια, τα σκέπασα με τις παλάμες μου και άρχισα 
το μέτρημα: «5,10,15…100, φτου και βγαίνω». Άνοιξα τα μάτια μου. Γύρω 
βασίλευε απόλυτη σιωπή. Όλες και όλοι ήταν καλά κρυμμένοι. Πιο πάνω, 
οι μεγαλύτεροι έριχναν τα σχέδια κι ο Λάκης συνέχιζε να παίζει την φλο-
21) Μικρές γαλοπούλες.



19

γέρα του. Σκέφτηκα ν’ αρχίσω απ’ τη μεγάλη θημωνιά, ξέροντας  όλα τα 
μυστικά περάσματα.   
      Ήταν του Θανάση του Πολίτη, νοικοκύρη και τεχνίτη στο στήσιμο. 
Έβαζε σταυρωτά τις κουντούρες, άφηνε και διαδρόμους, την έφκιανε με 
τέχνη και προσοχή να μην πέσει με κάνα δυνατό αέρα και να ’ναι εύκολη 
στο σκέπασμα, αν τύχαινε να βρέξει. Είχε τη μεγαλύτερη  θημωνιά κι ο 
γιός του ο Γιάννης καμάρωνε για το κατόρθωμα του πατέρα του, αλλά 
και για το ότι κάνανε το περισσότερο στάρι στο χωριό και μας κορόιδευε 
όλους. Εμείς πάλι συμφωνούσαμε όχι για τη μεγάλη παραγωγή σταριού, 
αλλά γιατί κανένας δεν μπορούσε να του αντιμιλήσει. Ήταν ο πιο  δυνατός 
και τον τρέμαμε, αφού, εκτός από τη δύναμή του, έκρυβε πάντα πάνω του 
και κάποιο  κουζινομάχαιρο.

Έτριψα καλά τα μάτια μου, έφερα το δεξί χέρι πάνω από τα ματοτσί-
νορα κι άρχισα να παρατηρώ δεξιά κι αριστερά, για να ανακαλύψω τους 
κρυμμένους. Δεν είχε πολλή ζέστη και ήταν η πιο κατάλληλη ώρα να μπω 
μέσα στις θημωνιές, το μοναδικό μέρος, όπου μπορούσαν να κρυφτούνε. 
Αφού τις έφερα ένα γύρο όλες χωρίς αποτέλεσμα,  αποφάσισα να μπω 
στη μεγαλύτερη. Έσκυψα λίγο και διάβηκα το μικρό πέρασμα. Μπαίνο-
ντας μέσα ένιωσα άνετα, θαύμασα τη μαεστρία του δημιουργού, πάτησα 
πάνω στις κουντούρες που είχαν την πρώτη στρώση στο δάπεδο κι άρχισα 
να ψάχνω στα πλευρικά κενά, που άφηναν τα ανοίγματα. Και τότε ήταν 
που τα έχασα τελείως. Έτριψα γρήγορα τα μάτια μου να ξεθολώσουν, να 
καθαρίσουν, για να δω καλύτερα, γιατί δεν πίστευα ότι αυτό που έβλε-
πα ήταν πραγματικότητα: δυο γυμνά ροδοκόκκινα πόδια, άτριχα, ολόισια, 
καλλίγραμμα, προκλητικά! Έσκυψα λίγο στο διπλανό στενό αλλά μεγαλύ-
τερο πέρασμα, να δω καλύτερα, ν’ αναγνωρίσω και να θαυμάσω και τότε 
αλλοιθώρισα κι έχασα το νου μου. Το κοντό φορεματάκι της είχε σηκωθεί 
πολύ πιο ψηλά από τα γόνατα και ήταν η πρώτη φορά που έβλεπα τέτοια 
πανέμορφα μυρωδάτα μπούτια. Αμέσως τη γνώρισα από τα μακριά της 
μαλλιά, που είχαν το χρώμα του σταχυού κι έπεφταν με γοητεία πάνω στ’ 
όμορφο αγγελικό της πρόσωπο, για να το κρύψουν και να μην αποκαλυ-
φθεί.  Σίγουρα ήταν η Άννα, πεσμένη ανάσκελα πάνω στις κουντούρες.          
      
        Έσκυψα ακόμη περισσότερο να θαυμάσω όλα εκείνα τα γυναικεία 
θέλγητρα, που δεν είχα την τύχη ποτέ πιο πριν να καμαρώσω. Μια αλο-
γόμυγα περπατούσε στο λαιμό μου και χώθηκε μέσα στο αυτί μου, κατα-
πράσινες ακρίδες με γαργαλούσαν στα πόδια, αλλά η νεανική μου κάψα 



20

αψηφούσε τα πάντα. Άρχισα να πυρακτώνομαι και φοβήθηκα μην εκραγώ 
και λαμπαδιάσει η θημωνιά. Κρατούσα και την αναπνοή μου ακόμη, για να 
μην αποκαλυφθώ και σβήσει τούτο το πανέμορφο όνειρο που ανέλπιστα 
ζούσα. Τσίμπησα δυνατά τα μαγουλά μου για να ξυπνήσω, έσκυψα ακόμη 
περισσότερο, χάζεψα και τρελάθηκα, όταν είδα το κεντητό, δαντελωτό, 
κάτασπρο βρακάκι της και αμέσως σκέφτηκα ότι θα’χε μάνα … καλή κε-
ντήστρα!        
 Ακαταμάχητοι πόθοι, ασυγκράτητοι, πρωτόγνωροι, ανάβλυζαν 
από κάθε μόριο του κορμιού μου. Γονάτισα, βούλιαξα μέσα στην κουντού-
ρα. Τα γένια από τα στάχυα χώθηκαν μέσα στα ρουθούνια μου κι άρχισα 
να προδίνομαι με το φτέρνισμα. Η αγγελική της φωνή με ταρακούνησε και 
παραδέχτηκε ότι την ανακάλυψα. Την έπιασα από το χέρι και τη βοήθησα 
να σηκωθεί όρθια. Με χάρη τίναξε πίσω στις πλάτες τα μαλλιά της. Την 
κοίταξα κατάματα σε κείνα τα καταγάλανα, σαν τον ουρανό, ματάκια. Τα 
ηδονικά της χείλη ήταν πλασμένα μόνο για φιλιά. Μου χαμογέλασε τόσο 
γλυκά, που αμέσως πίστεψα σ’ ένα μεγάλο κάλεσμα. Καυτή η ανάσα της 
και το γλυκοκοίταγμα της τσάκιζε ακόμη και ατσάλινα νεύρα. Ούτε κα-
τάλαβα πώς και πότε τα χείλη μας κόλλησαν, γευόμενα μια πρωτόγνωρη 
νοστιμάδα.  Ένιωθα το κορμί της να τρέμει και να καίει, και πάλι σκέφτηκα 
και φοβήθηκα για καμιά πύρινη φλόγα, που δεν θα γλύτωνε τη θημωνιά, 
αφού το δικό μας το κάψιμο πίστευα ότι υπήρχε, ήταν γεγονός. Απότομα 
όμως και ξαφνικά, όταν εγώ βυθισμένος στην μαγεία των χειλιών της ένιω-
σα τ’ αστέρια να πέφτουν στη γη, το αριστερό της χέρι έπεσε με τέτοια 
δύναμη πάνω στο δεξί μου μάγουλο, που αν ο δάσκαλος ο Κατηφόρης την 
ήξερε, σίγουρα θα την καλούσε για βοηθό.

Σάστισα, τα ’χασα, δεν μίλησα. Μ’ έπιασε απ’ το στήθος και μ’ 
έσπρωξε με τόση δύναμη που βρέθηκα ανακούρκουδα βυθισμένος μέσα 
στις κουντούρες. Καθώς έφευγε την  άκουσα άγρια και επιβλητικά να μου 
λέει: «Είπαμε να παίξουμε, αλλά αυτά τα παιγνίδια είναι μόνο για μεγάλα 
παιδιά». Σάστισα, ντράπηκα και πριν πω κουβέντα είχε εξαφανιστεί.Προ-
σπάθησα να βρω έξοδο από την άλλη μεριά της θημωνιάς, σκέφτηκα να το 
σκάσω, να τραβήξω προς τον Μαραθιά, να κρυφτώ κάπου στον Ρουπακιά, 
υπήρχε όμως μόνο μια είσοδος και καμιά άλλη έξοδος και σίγουρα, βγαί-
νοντας, όλοι θα με βλέπανε και θα ήταν αναπόφευκτος ο εξευτελισμός. 
Το γαργαλητό της αλογόμυγας ξεβούλωσε τ’ αυτιά μου και άκουγα γέλια 
και φωνές από τα μικροπαίδια, που σίγουρα η Άννα θα τους διηγήθηκε τα 
κατορθώματά μου και ήταν όλοι πανέτοιμοι να με υποδεχτούν κατάλληλα. 



21

Πλησίασα στην έξοδο. Ο ιδρώτας έσταζε ποτάμι, Αλωνάρης και κατα-
μεσήμερο, κλεισμένος μέσα στην θημωνιά με τέτοια ζέστη σίγουρα θα 
έσκαγα. Έπρεπε οπωσδήποτε να φύγω από εκεί μέσα. Τώρα ξεκαθάριζα 
τα λόγια των παιδιών: «ξύδι, λάδι και λεμόνι, να ξαναφανερωθούνε όλοι». 
Ανάσανα, πήρα θάρρος κι απόφαση μεγάλη. Κοίταξα τριγύρω και είδα 
πως  δεν υπήρχαν πετρούλες. Θα γλύτωνα τουλάχιστον το λιθοβολισμό, κι 
υποφερτά θ’ άντεχα τις γαϊδουρίσες βουνιές που ήταν σκόρπιες στις γύρω 
ράπες.  Άρχισε ξανά  ο Λάκης με την φλογέρα του να παίζει μελωδικά και 
μια κρυστάλλινη φωνή από την Κατερίνα του Μάη να τραγουδάει την ιτιά, 
συνοδευμένη απ’ το κλαρίνο του Άγγελου του Μπελόνια, που είχε προστε-
θεί στην παρέα. 

  Βγήκα επιτέλους έξω και η Κατερίνα του Αντύπα που ήταν τελευ-
ταία στο χορό, που είχαν στήσει και οδηγούσε η Άννα, με προσκάλεσε 
κουνώντας το χέρι της να την κρατήσω και ν’ ακολουθήσω.
 Ένιωσα τις δυνάμεις μου να γιγαντώνονται, το θολωμένο μου μυα-
λό να καθαρίζει και να επανέρχεται, το τρέμουλο στα πόδια μου να γιατρεύ-
εται, βλέποντας όλους να χορεύουν, να χαμογελούν και να με προσκαλούν 
με καλοσύνη. Πήρα θάρρος, όρεξη και ζωντάνια κι έτρεξα να πάρω μέρος 
στο όμορφο αυτό παιδικό πανηγύρι, Σε λίγο, όμως, από μακριά δυνατή κι 
επιβλητική ακούστηκε η φωνή του Ταξάρχη: «Άντε, πάμε». Όπως μάθαμε, 
οι μεγαλύτεροι βρήκαν τη λύση και το μόνο άσχημο ήταν ότι θα έπρεπε 
να μετακομίσουν τις θημωνιές στα Μαθιάτικα, Μάλιστα κάποιος εύστοχα 
είπε ότι θα γλύτωναν και από το άλειμμα του αλωνιού με γελαδοβουνιές».

Συμμάζεψαν τα ντόρκα άλογά τους, αλληλοχαιρετήθηκαν κι άρχι-
σαν ν’ απομακρύνονται. Είδα την Αννούλα να καβαλάει αντρικά το δικό 
της κατακόκκινο άλογο, να κάνει μια στροφή μάλλον επίδειξης - σίγουρα 
ήταν έμπειρη και πατσιδεμένη22 - και τρέχοντας να έρχεται ν’ αποχαιρετή-
σει όλους εμάς τους μικρότερους. Το κοντό της φορεματάκι είχε ανεβεί πιο 
ψηλά από το γόνατο, μα τα δικά μου μάτια καμάρωναν περισσότερο του 
αλόγου της τα πέταλα.

Αφού όλους μάς ευχαρίστησε για τα παιγνίδια και την καλή πα-
ρέα, με γλυκοκοίταξε με το αέρινο όμορφο  χαμόγελό της, κόλλησε το 
χέρι πάνω στα χείλη της κι έστειλε ένα φιλί αποχαιρετισμού, σαλαγώντας 
με δεξιοτεχνία καλής ιππεύτριας, για να προλάβει τους άλλους, που είχαν 
απομακρυνθεί. Και τότε άρχισαν τα σχόλια, αφού η κίνηση του χεριού και 
του φιλιού ήταν ολοφάνερη. Ιδιαίτερα τα κορίτσια έλεγαν πως απευθυνό-
22  Ικανή και σε όλα ενημερωμένη και σκληραγωγημένη



22

ταν στον Ηρακλή, όχι ήταν για τον Λευτέρη, πιθανόν για τον Μήτσο, που 
έχει το μαλλί κοκοράκι, μάλλον για τον κατσαρομάλλη Βασίλη, σίγουρα 
για τον κατακόκκινο Νίκο. Ούτε μία δεν ανάφερε εμένα κι έτσι πήρα δύ-
ναμη και κουράγιο να  ξαναναστηθώ, να βρω την όρεξη, το κέφι και τη 
ζωντάνια μου.

Από αυτές τις ολοζώντανες γλυκές, πανέμορφες παλιότερες  θύμισες 
με ξανάφερε στην πραγματικότητα του μπάρμπ’ Αντρέα η δυνατή προστα-
γή να οδηγήσω τα ζωντανά στην βρύση του Αληθινού για το τελευταίο 
πότισμα, καθώς και η ορμήνια της Κωνσταντούλας προς τη Γιαννούλα να 
μην ξεχάσει να γεμίσει την βαρέλα με νερό και η μικρή Ελένη το νεροκο-
λόκυθο για τον μαστρο-Σπύρο.   

Είχε αρχίσει να σουρουπώνει, όταν φτάσαμε στο Φανερό. Μπροστά 
μας οι μεγάλες πανύψηλες αμυγδαλιές προστάτευαν να μην πέσουν οι δο-
μοί κι εμείς οι μικρότεροι μπορούσαμε να χορτάσουμε την πείνα μας με τα 
τρυφερά τσάγαλα. Ένα τσούρμο καμιά εικοσαριά γυναικών ερχόταν απ’ 
το κανάλι με μεγάλα κάτασπρα σεντόνια στο κεφάλι, γεμάτα άχερα που 
κουβαλούσανε από το αλώνι του Κουτσούμπα για τον μπλοκό του Λιάμη. 
Είχαν την καλή συνήθεια τότε όλοι να αλληλοβοηθιούνται. Πρώτη, λυ-
γιστή- καμαρωτή και επιδέξια η Αννέτα του Κομπίτση, ακολουθούσαν η 
Ελένη, η Λούλα, η Μαριώ και πολλές άλλες, με  τελευταίες δίπλα-δίπλα, 
πάντα μαζί κι αγαπημένες, τις δύο γυναίκες του Μίχου, την Κούλα και τη 
Μαυρέτα.

Σ’ ένα πεζούλι, καθισμένος σταυροπόδι, ο Σπύρος ο Τεπάνος  καμά-
ρωνε όλο αυτό το γυναικομάνι, αλλά δεν αποφάσιζε ποτέ να παντρευτεί, 
εξαιτίας του γείτονά του, του Μπάμπη, που του  έλεγε: «Δεν παντρεύομαι 



23

για να μη φέρω το μεζέ δίπλα στο σπίτι σου», γνωρίζοντας πόσο λάτρης 
του γυναικείου φίλου ήταν ο Μπάμπης. Λίγο πιο πέρα, καθισμένες σε ξύ-
λινα χαμηλοσκαμνάκια που είχε φκιάσει με μαεστρία ο γέρο-Κωσταντής, 
παλιός μάστορας, πατέρας και δάσκαλος του μαστρο-Σπύρου, κάθονταν, 
ως συνήθως, όλες οι γριές της γειτονιάς, με αρχηγό πάντα τη Νικολέτα. 
Είχαν μόνο ένα χτένι και χτένιζαν ομαδικά τα μακριά, άπλυτα μαλλιά τους, 
παραβγαίνοντας ποια θα κατεβάσει τις περισσότερες ψείρες στις στρωμέ-
νες στ’ ανοιχτά τους πόδια υφαντές στον αργαλειό ποδιές. Πάντα νικούσε 
η Χαρίκλεια, αιώνιο παράπονο της Ζαφείρως, που σαν μικροκαμωμένη 
είχε τις λιγότερες. Πάντα παραπονούμενη ήταν και η Μαρία, που ήταν 
θεόκουφη και δεν άκουγε το τσακ τσακ. Αξεπέραστη στο «τσακ» πάνω 
στα δυο νύχια ήταν η Σουσάνα, ενώ η Κατερίνα δεν κατάφερνε να τις συ-
ντρίψει και να δει το αίμα πάνω στα νύχια της, γι’ αυτό πάντα ζητούσε τη 
βοήθεια της Ζαχαρένιας, η οποία στο τέλος παραλάμβανε και το χτένι, για 
να το επιστρέψει στην Αθηνά, που της το ’χε φέρει, όταν ο άντρας της επέ-
στρεψε από τα ξένα, και το φύλαγε σαν οικογενειακό κειμήλιο. Έχοντας 
εμπιστοσύνη μόνο στην Ζαχαρένια, της το ’δινε, γιατί τη θεωρούσε πιο 
υπεύθυνη ή, ίσως, λόγω  της κουμπαριάς τους. Συνεχίζοντας την πορεία 
μας ακολουθούσαμε τα ζώα, που ανέβαιναν τα ειδικά πλατύσκαλα, αυτά 
τα προσεγμένα σκαλιά, κατάλληλα για να μπορούν να τ’ ανεβαίνουν και τα 
βαρυφορτωμένα αλογομούλαρα, που με τέχνη είχε φκιάσει ο μαστρο-Σπύ-
ρος με βοηθό τον αδελφό του Αντρέα, που ανακάτευε ασβέστη και αμμο-
χάλικο από τον Σταυρό και τα ’ριχνε μες’ στα καλούπια του μάστορα.  

Η Ζαχαρένια, όπως πάντα μπροστά στην εξώπορτα για να μας κα-
λωσορίσει,  τούτη την φορά πιο χαρούμενη κι ευδιάθετη, μας φώναξε ότι 
θα μας πει τα ευχάριστα νέα, αλλά «Τα μάθαμε, τα μάθαμε για τον γαμπρό 
σου», πρόλαβε και φώναξε η Αφροδίτη, που της είχε πει απ’ το πρωί η 
Βάγγιω του Τριβόλη ότι ο γείτονας της, ο Γιώργος ο Νταγρές, πέτυχε στην 
Ιερατική σχολή στα Γιάννενα, για να χαροποιήσει περισσότερο εμένα και 
τη Γιαννούλα, που θα γλυτώναμε από  τις πολλές λουριές23 και τα σκληρά 
παιδαγωγικά του μέσα                 

«Μα τα καλά νέα είναι για την Κωνσταντούλα», συμπλήρωσε η 
Σουσάνα βγαίνοντας κι αυτή έξω στην αυλή, κρατώντας ένα μαστραπά με 
προζύμι που ετοιμαζόταν να πάει  στην νύφη της, την Ευφορία. «Ήρθε ο 
κουμπάρος σου!», φώναξε πρώτη και δυνατά η Γιωργίτσα. Στο άκουσμα 
του κουμπάρου της, η Κωνσταντούλα έδιωξε αμέσως όλη την κούραση, 
23) Χτυπήματα με το λουρί(ζώνη).



24

ξεφόρτωσε γρήγορα την βαντάκα24 με τα ρούχα που κουβαλούσε στο κε-
φάλι, σταυροκοπήθηκε ευχαριστημένη και με προσοχή μεγάλη ζήτησε να 
μάθει όλα τα νέα για τον κουμπάρο της τον Μήτσο. Φαίνεται ,όμως πως 
δεν ικανοποιήθηκε γιατί γρήγορα πέταξε τα βρώμικα ρούχα της δουλειάς, 
ντύθηκε, χτενίστηκε και στολίστηκε με ό,τι καλύτερο είχε και αποφάσισε 
να τρέξει στα Μπουλάτα να δει και να καλωσορίσει τον κουμπάρο της, που 
είχε γυρίσει από τη Γερμανία.

-Πού θα πας τέτοια ώρα χριστιανή μου; άκουσε τη δυνατή φωνή του 
γέρο- Κωσταντή, Δε βλέπεις που νύχτωσε κι ούτε φεγγάρι έχει;                       

-Και πώς θα πας μόνη σου; Συμπλήρωσε η Ζαχαρένια, θα περάσεις 
από το λαγκάδι, από την αγορά, μέσα από τόσους άνδρες, όπου δεν υπάρ-
χει ούτε μια γυναίκα;

-Όχι θα πάω  από το Κανάλι που είναι ερημιά και κανέναν δεν θα 
συναντήσω. Μόνο δώστε μου το λαδοφάναρο να το ανάψω, για να μην 
καθυστερώ.

–Αυτό προχτές το πήρε ο Θωμάς ο Μίγας, που πήγε στ’ Αγκίστρια 
και ακόμη να το φέρει, φώναξε η Σουσάνα, ενώ η Μαρία, που χρόνια τώρα 
ήταν κουφή, είχε στενοχωρηθεί περισσότερο από την Κωνσταντούλα, γιατί 
δεν μπορούσε ν’ ακούσει ή να μαντέψει τι πρόβλημα υπήρχε, αφού, σαν 
πανέξυπνη που ήταν, καταλάβαινε από τους μορφασμούς των άλλων πως 
κάτι συμβαίνει. Σε λίγο ήρθε κι ο μαστρο-Σπύρος από την αγορά κι έφερε 
το χαρμόσυνο στην Κωνσταντούλα και σε όλους μας μήνυμα ότι πρωί-πρωί 
ο Μητσάρας θα ερχόταν να μας χαιρετήσει, επειδή ήταν πολύ κουρασμέ-
νος από το ταξίδι, άυπνος και ταλαιπωρημένος και θα πήγαινε ενωρίς να 
κοιμηθεί. Πλάκωσε την καρδιά της η Κωνσταντούλα, στραβομουτσούνια-
σε, ξεντύθηκε, φόρεσε τα ρούχα της δουλειάς κι άρχισε να συμμαζεύει τ’ 
ασυμμάζευτα, να ταχτοποιήσει λίγο το σπίτι για να τον υποδεχτεί όπως 
πρέπει ή ίσως και για να μην την ξετιμώσει  όταν θα ερχόταν και την περά-
σει γι’ αχαΐρευτη25.   

Η δυνατή και επιβλητική φωνή του μαστρο-Σπύρου, μια καθημερινή 
αγιάτρευτη για μένα πληγή, που μ’ έκανε αργότερα να μην μπορώ πρωί να 
ξυπνάω, όπως κι η ορμήνια26 του ότι δεν θα γίνω εύρωστος, αν με βρίσκει ο 
ήλιος στο κρεβάτι με το πρωινό ξύπνημα και θα πρέπει να σηκώνομαι απ’ τα 
χαράματα, ομολογώ πως εκείνη την ημέρα μου καλάρεσε, με την σκέψη ότι 
θα ξανάβλεπα τον κουμπάρο μας τον Δημήτρη. 
24) Δέμα (στίβα ρούχων ).
25) Aνεπρόκοπη.
26) Συμβουλή.



25

Κεφάλαιο δεύτερο
 Η επιστροφή του Κουμπάρου

Είχε ροδίσει η Ανατολή και σε λίγο θα ξεμυτούσε ο ήλιος, για να στείλει τις πρώτες του ηλιαχτίδες στον Καλομπόρο και στα Γερ-μανικά πάνω από το χωριό, όταν φάνηκε ο πρώτος επισκέπτης, ο 
Μπάμπης, με το κλαδευτήρι περασμένο στο λουρί πίσω στην πλάτη του 
και γεμισμένο τον κόρφο του με βρακατσάνους27 και απίδια, δώρα για τον 
μαστρο-Σπύρο για τον πρωινό, καθημερινό κόπο του για τα τροχίσματα. Σε 
λίγο γέμισε η αυλή με τους καλοδεχούμενους απ’ τον μαστρο-Σπύρο επι-
σκέπτες. Σε όλους μ’ ευχαρίστηση και αφιλοκερδώς προσέφερε την τέχνη 
του, τροχίζοντας πριόνια, τσεκούρια, ακόμη και δρεπάνια ή στελιάζοντας28 
αξίνες και μυτοτσάπια29, πάντοτε πράος, ήρεμος, ευγενικός και με όλους 
καλοσυνάτος εκτός από εμένα, που πίστευε ότι με τις φωνές θα με συνετί-
σει. Μου έδινε ένα μεγάλο λαδάκονο30 και μερικά σκουριασμένα σκαρπέ-
λα να τα τροχίσω. Ποτέ δεν θυμάμαι να του καλάρεσε η δουλειά μου και 
να μου είπε ένα μπράβο. «Συνέχισε, συνέχισε, θέλει κι άλλο», έλεγε διαρ-
κώς, και εγώ συνέχιζα, ενώ μέσα μου έβριζα κι ευχόμουνα να βγει γρήγορα 
ο ήλιος, γιατί τότε έφευγε για τις μαστοριές στα σπίτια των χωριανών κι 
εγώ για παιδικές σκανταλιές, αν βέβαια δεν ξαναπήγαινα να κοιμηθώ, για 
να χορτάσω τον πρωινό ύπνο.    

Ο γέρο-Κωνσταντής καθισμένος στο πεζούλι, στρωμένο με μια κου-
ρελού, που είχε υφάνει στον αργαλειό η Ζαχαρένια, φτερνιζόταν συνέχεια 
απ’ τον πολύ ταμπάκο, που είχε βάλει στη μύτη. Δεν καλοέβλεπε, αλλά, 
παρόλη την ηλικία του, το μυαλό του ήταν ξυράφι και σοφές οι συμβου-
λές του. Μάζευε αγουρίδες απ’ το φραγκιάτο31, τις έκρυβε προσεκτικά και, 
αντί για λεμόνι, τις έστιβε κι έτρωγε τα πικρολάχανα. Την πρωϊνή ησυχία 
έσκισε η γκαριξά του Γκαράνη, του μεγαλόσωμου ξακουστού γαϊδάρου 
του Μπάμπη, που ήταν από καλό σόι, η καταγωγή της μάνας του ήταν από 
γύφτους κι ο πατέρας του από την Κύπρο. Ήταν ζωηρός όμορφος, με μεγά-

27) Είδος μεγάλου σύκου του Ιουνίου.
28) Εφαρμόζοντας σφικτά το ξύλο χειρισμού στο τσαπί. 
29) Τσαπί με μυτερό για σκάψιμο άκρο.
30) Πολύ σκληρή πέτρα και λεία για τρόχισμα  εργαλείων που την άλειφαν 
με λάδι.
31)Kληματαριά.



26

λα «γαϊδουρινά¨» αυτιά, χαρακτηριστική δυνατή φωνή μεγάλης κλίμακας  
και γοργό περπάτημα και, πριν ακόμη κλείσει τα δυο του χρόνια, είχε αρ-
χίσει τις γλυκές του ερωτοδουλειές. Στην διάρκεια της ζωής του απέκτησε 
πολλές «αγαπητικές», ακόμη και από τα γύρω χωριά. Χάρη στη δύναμη 
και την τέχνη του, δουλευταράς, σκληραγωγημένος, σβέλτος και βαρβά-
τος, μπορούσε να καβαλήσει και ν’ «αγκαστρώσει γαϊδούρα στον ανήφο-
ρο», όπως με υπερηφάνεια κοκορευόταν ο μπάρμπα-Μπάμπης. Ήταν  το 
καμάρι του χωριού και η φωνάρα του, που ακουγόταν απ’ άκρη σ’ άκρη, 
πρόδινε ότι ήρθε η ώρα αναχώρησης για τις δουλειές στον κάμπο.                                                                                               

Ήξερα ότι ο Γκαράνης ποτέ δεν γκάριζε χωρίς αιτία, μάντεψα ότι 
οι δρόμοι είχαν γεμίσει με ζώα, ιδιαίτερα γαϊδούρες, όπως το πρόδιδε 
το διπλό-τριπλό παρατεταμένο του γκάρισμα, πέταξα τα σκαρπέλα,  και 
πήγα στο Φανερό ν’ αγναντέψω και να βεβαιωθώ. 

 Πραγματικά ο δρόμος προς του Αληθινού και του Μανέλου ήταν 
γεμάτος. Πίσω μου είδα τον Θοδωρή να στρώνει την δικιά του γαϊδούρα 
λίγα μέτρα πιο πέρα, ενώ ο Γκαράνης είχε βγάλει έξω από την μισάνοι-
χτη πόρτα το μακριό του κεφάλι και αναγλυφόταν. Κοίταξα και προς  την 
βρυσούλα και τότε... τον είδα. Ποτέ δεν τον φανταζόμουν τόσο λεβέντη 
και όμορφο, τον ήξερα αδύνατο και ταλαιπωρημένο, αξύριστο, με μαλλιά 
σαν βούρτσα, όρθια, με μπαλωμένο  βρακί και σχισμένο ταμπάρο και δεν 
πίστευα στα μάτια μου, όταν με δυσκολία τον αναγνώρισα. Ήταν ο κου-
μπάρος μας ο Μήτσος ! Καλοντυμένος στο ριγέ του γαλάζιο κουστούμι, 
με γιλέκο και μια λουλουδάτη γραβάτα, φορούσε καπέλο με φτερό και 
στο χέρι του κρατούσε μια  τσάντα και μια κατάμαυρη μεγάλη ομπρέλα, 
μάλλον από γερμανική συνήθεια, πιστεύοντας ότι δεν θα γλυτώσουμε τη 
βροχή.  «Ήρθε ο κουμπάρος μας ήρθε ο κουμπάρος μας!» άρχισα να ξεφω-
νίζω από χαρά. Στις φωνές μου πετάχτηκε έξω όλο το Αντριελαίικο, για να 
τον καλωσορίσει.                                            

«Τι όμορφος που έγινες, Δημητράκη! Τα κατάφερες και πάχυνες, 
νομίζω και ψήλωσες, φαίνεσαι άρχοντας σωστός, δείχνεις σαν λόρδος λε-
βέντης!», φώναζε η Κωνσταντούλα, και οι ατέλειωτες εκδηλώσεις αγάπης 
και οι αγκαλιές της δεν άφηναν τους άλλους να τον καλωσορίσουν. Κρέ-
μασε την ομπρέλα και το καπέλο του σε μια κληματόβεργα. Τα κατάμαυρα 
καλοχτενισμένα μαλλιά του με χωρίστρα στην μέση μάς άφησαν άφωνους. 
Έλαμπαν και γυάλιζαν λες και τα είχε αλείψει με λάδι. 

Άνοιξε την τσάντα κι άρχισε να μοιράζει καραμέλες σ’ εμάς τα μι-
κρότερα. Στη θύμησή μου πάντα θα μένει εκείνος ο «αστακός» που επιπλέ-



27

ον μου έδωσε, αφού, σαν το μοναδικό αγόρι, πάντα είχα το πλεονέκτημα 
ιδιαίτερης απ’ όλους προσοχής και περιποίησης. Ήταν μακρόστενος σαν 
μασούρι αυτός ο αστακός και τόσο γλυκός, που κόντευα να φάω και το 
χαρτί. Αυτή, μάλιστα, ήταν καραμέλα που ποτέ δεν θα ξεχάσω! 

Στην κουμπάρα  του έδωσε μια γερμανική Νιβέα. Ποτέ δεν είχε ξα-
ναδεί τέτοια αλοιφή η Κωνσταντούλα, ούτε καν ήξερε πώς και πού την 
χρησιμοποιούν, αλλά σκέφτηκε πως θα ήταν για τους κάλους και έγιανε 
τα πόδια της πριν ακόμη τα αλείψει. Καμιά φορά και η σκέψη γιατρεύει. 
Βούκινο το έκανε σ’ όλη τη γειτονιά, για να γιατρευτούνε όλες. Μαθεύ-
τηκε και σ’ όλο το χωριό. Πρώτες ήρθαν οι Μπουμπουλιώτισσες, Ακόμη 
και Ρουπακιώτισσες ήρθαν παρακαλώντας για λίγη αλοιφή να γιατρευτούν 
από τους κάλους. Ευτυχώς, ο γέρο Κωσταντής, που είχε πάντα καλές και 
σοφές ιδέες, έστειλε την Γιωργίτσα να κόψει αφροξυλόξυλα από τον δομό 
του Κατσιγιάννη, την έμαθε να τα ξύνει, να τ’ ανακατεύει με κατάλευκη 
φαρίνα απ’ τον αλευρόμυλο του Φραγκούλη και η θαυματουργή αλοιφή 
όχι μόνο ποτέ δεν τέλειωσε, αλλά αργότερα η Γιωργίτσα, αρπάζοντας την 
ευκαιρία, τη χρησιμοποίησε και για τα καψίματα. Ήταν όμως τυχερή, γιατί 
στο μεταξύ είχε πεθάνει η Ακριβή, η μαμή, που σίγουρα θα τη μάλωνε 
που της έκλεψε την τέχνη και την πελατεία. Γρήγορα στο χωριό ακόμη και 
στα γύρω χωριά μαθεύτηκε ότι ένας σπουδαγμένος τσαγκάρης ήρθε από 
την Γερμανία κι έτρεχαν όλοι για σειρά και προτεραιότητα. Μα η προ-
τεραιότητα για τον Μητσάρα ήταν πρώτα να σουλουπώσει το παλιό του 
τσαγκάρικο δίπλα στον φούρνο, που το ηύρε γεμάτο αράχνες, κατσαρίδες 
και ποντικοφωλιές και κατάμαυρο από την κάπνα του φούρνου. Με πολύ 
μεγάλη του χαρά ο φίλος του Θανάσης Γιαμάνης, καλός εργάτης, δέχτηκε 
να το σουλουπώσει.                                                       

Πήγε στις γωνιές στο ασβεστοκάμινο, μάζεψε ασβέστη, έκοψε σπάρ-
τα και σπαραουνιές32 και από την ποταμιά διάλεξε αγκαθωτές κοφτερές 
πέτρες κι άρχισε το τρίψιμο, πρώτα απ’ το κατάμαυρο ταβάνι. Αφού το 
έτριψε, το καθάρισε, το ασβέστωσε και το έκανε να μοιάζει καθαρό και 
κάτασπρο σαν αυγό και συνέχισε με τα μοροφίντα. Έκλεισε τις παλιές τρύ-
πες με σπάρτα, πρόσθεσε και καλάμια και ό,τι άλλο χρειαζόταν, αλλά δεν 
τα κατάφερνε στο μύστρισμα και φώναξε τον εξαίρετο τεχνίτη Γεράσιμο 
Μύγα, που του παράδωσε τους τοίχους σαν τζάμι. Ο Γιαμάνης, συνέχισε 
το ασβέστωμα κι έστρωσε το σαλίτζο33 προσεγμένα κι επιδέξια με αμμο-
32) Φυτό ,άγριο σπαράγγι.
33) Γυμνό δάπεδο.



28

χάλικο από τον Σταυρό. 
Ο Γιώργος ο Νταγρές, που δούλευε με τον μαστρο-Σπύρο και είχε 

μισομάθει την τέχνη, δεν ανέλαβε την ευθύνη  να του φκιάσει τα ράφια 
και  απέρριψε την πρόταση του Δημήτρη, που απόρησε και ξέσπασε στα 
γέλια, όταν έμαθε τον κύριο λόγο της άρνησης, ότι δηλαδή γρήγορα θα 
χειροτούνταν  παπάς. Έτσι κάλεσε τον γείτονά του τον Νίκο τον Νένε, 
που του έφκιασε ράφια και κουτιά για τα καλαπόδια και όλα τα σύνεργά 
του με ξεχωριστή τέχνη, που τα ζήλευε ακόμα κι ο μαστρο-Σπύρος για την 
προσεγμένη άψογη δουλειά. 

Δυστυχώς, ο μαστρο-Σπύρος 
δεν ευκαιρούσε να βοηθήσει, γιατί 
τον είχε αγκαζάρει ο παπα-Βαγγέ-
λης να ταβανώσει και να φκιάσει 
στασίδια στην εκκλησία και δεν 
τον άφηνε ούτε να ξεμυτίσει. Και 
η απορία όλων τότε των χωριανών 
ήταν πώς είναι δυνατόν ο παπάς 
να καταφέρεται εναντίον του μα-
στρο-Σπύρου  σε καθημερινή βάση, 
επειδή είχε άλλο θρήσκευμα, αλλά 
να μην τον αλλάζει με κανέναν άλ-

λον για τις μαστοριές του και ιδιαίτερα, όπως έλεγε, για την ειλικρίνεια 
και την τιμιότητά του.  Ασταμάτητα κι ακούραστα δούλευε ολημερίς ο 
Γιαμάνης, για να προλάβει να τελειώσει το έργο πριν επιστρέψει ο Μήτσος 
με το εμπόρευμα, που είχε πάει στην Αθήνα ν’ αγοράσει. Πράγματι, όταν 
γύρισε και μπήκε με το δεξί στο καινούργιο του μαγαζί, θαύμασε τα έργα 
και χιλιοευχαρίστησε τον φίλο του Γιαμάνη, αλλά και τον παρατήρησε που 
δεν καλλώπισε την σκεπή ασβεστώνοντάς την, γιατί τα ήθελε όλα τέλεια. 
Τη λύση έδωσε αμέσως, και μάλιστα αφιλοκερδώς,  ο Νίκος ο Λυρής, που 
έτρεξε στον Μαραθιά να φέρει καινούργια κεραμίδια, άλλαξε όλα τα σπα-
σμένα και με λάσπη στερέωσε τα περισσότερα και τα έδεσε προσεκτικά, 
με την πείρα που είχε αποκτήσει από τους καθημερινούς τότε σεισμούς. 
Κάτασπρες από ασβέστη γραμμές στόλισαν τη σκεπή και από μακριά ξε-
χώριζε η ομορφοδουλειά.  Πρώτος και καλύτερος ήρθε να του ευχηθεί για 
καλές δουλειές ο Μηνάς με δώρο δύο καλαθούρια, που ο ίδιος με μαεστρία 
είχε φκιάσει κι ήταν ό,τι καλύτερο για ν’ αποθηκεύει τα καλαπόδια γύ-
ρω-γύρω κι εξωτερικά κρεμασμένα σε λουριά, για να τα εντοπίζει αμέσως, 



29

ενώ μέσα πέταγε άχρηστες σόλες και πετσιά, που δεν ήθελε να τα βλέπει 
πεταμένα δεξιά κι αριστερά, αλλά να βρίσκονται κάπου συγκεντρωμένα.

Έλαμπε ο τόπος  από καθαριότητα, νοικοκυροσύνη και ομορφιά, 
αλλά περισσότερο έλαμπε ο Μήτσος από χαρά για το καινούργιο του μα-
γαζί και ιδιαίτερα γιατί είχε γεμίσει από συγγενείς και φίλους, που ήρθαν 
να τον καλωσορίσουν και να του ευχηθούν τα καλορίζικα και καλές δου-
λειές. Πρώτος και καλύτερος ο γείτονάς  του ο Καλαμένιος με μια νταμου-
ζάνα γεμάτη ούζο κέρναγε τους επισκέπτες, γεμίζοντας τα ρακοπότηρα, 
αλλά και πίνοντας πρώτος και το περισσότερο. Δεν άργησε να μαθευτεί 
στο χωριό ότι ο Μητσάρας επέστρεψε από τη Γερμανία σπουδαγμένος και 
κομψοτέχνης, πανέτοιμος να προσφέρει τις υπηρεσίες του στους χωρια-
νούς και στα υπόλοιπα χωριά. Ήταν η σειρά του Γιώργου του Νταγρέ τώρα 
να χαμογελάσει μαθαίνοντας για την σπουδή του Μήτσου και να τον πει-
ράξει κάνοντας χιούμορ: 

-Είναι δυνατόν ο Μητσάρας  να κατάφερε να τελειοποιηθεί και να 
μας φκιάσει τόσο ωραία όσο λέγεται παπούτσια;   

-Και βέβαια είναι, φώναξε ο Στρατηγός Ματσούκας, που βρέθηκε 
τυχαία στο χωριό, αποδίδοντας τα ίσα. Δεν ξέρουμε, όμως, εσύ αν θα κατα-
φέρεις, όταν γίνεις παπάς, να διώξεις τις δικές σου και τις δικές μας αμαρ-
τίες και, αν θέλεις τη συμβουλή μου, όταν χειροτονηθείς, διάβασε κι έναν 
αφορισμό, ώστε να «μη λιώνουν» ποτέ οι σόλες απ’ τα παπούτσια που ο 
Μητσάρας θα φκιάσει.  

Τα γέλια και τα χειροκροτήματα έδωσαν ευχάριστο κλίμα στην συ-
ντροφιά και την ευκαιρία στον Καλαμένιο να ξαναγεμίσει τα ρακοπότη-
ρα. Οι παραγγελίες έπεφταν βροχή με πρώτους τους παρευρισκόμενους. 
Μερικοί δύσπιστοι δεν αποφάσιζαν, πριν δουν τα πρώτα αποτελέσματα. 
Αργότερα όμως  πρώτοι αυτοί άρχισαν τους επαίνους: «Είδες ράψιμο; Εί-
δες κάρφωμα; Κουτί στα πόδια μου. Μιλάμε για τέχνη, για τεχνίτη. Και το 
άλλο; Δεν προλαβαίνεις να δώσεις την παραγγελία και με υπερβολικά ασυ-
νήθιστη σβελτάδα στα τελειώνει. Έφερε τα σωστά καινούργια καλαπόδια, 
κερώνει τον σπάγκο με μελισσοκέρι, για ν’ αντέχει, πέταλα και καρφιά στις 
σόλες, δουλειά προσεγμένη και αθάνατη».

-Σίγουρα θα ξεπεράσει και τον Νιόνιο τον Χρυσικό, κάποιοι πρό-
βλεψαν, ενώ κάποιοι άλλοι το αμφισβήτησαν, θεωρώντας ότι  με τίποτε 
δεν ξεπερνιέται ο Νιόνιος, που όπως έλεγαν ήταν  γεννημένος τσαγκάρης.     

-Σίγουρα γεννημένος, αλλά όχι και σπουδαγμένος. Κοίτα τον Μήτσο 
με τι δεξιοτεχνία σού παίρνει τα μέτρα και όχι πια πάνω σε χαρτόνια, αλλά 



30

σε γυαλιστερά  άβρεχα χαρτιά, που τα κρεμάει στον τοίχο στην σειρά και 
με τάξη. Το μάτι του παίζει συνέχεια, κοπανάει τη σόλα, καρφώνει, ράβει, 
αλλά το μάτι του ακούραστα συμβουλεύεται τα καλοφτιαγμένα του σχέδια.                    

 Πράγματι, πολύ γρήγορα κέρδισε την εμπιστοσύνη των χωριανών, 
μα ότι και να ’κανε, όσο κι αν προσπαθούσε, η φήμη του Νιόνιου, η μεγάλη 
του πείρα, το καλό του όνομα δεν έσβησε και πολύ δύσκολα θα μπορούσε 
να πείσει κανείς ότι ο Μήτσος θα τον ξεπεράσει.  Ο Δημήτρης, σαν μετρι-
οπαθής, πράος, καλόκαρδος, πάντα ευδιάθετος, χαμογελαστός και ήρεμος, 
ποτέ δεν έψαχνε για την πρωτιά. Αυτή ήταν η κρίση και τα συμπεράσματα 
των άλλων. Κοίταζε μόνο να κάνει σωστά την ομορφοδουλειά του και να 
ικανοποιεί με τον καλύτερο τρόπο τους πελάτες. Φυσικά χαιρόταν όταν 
τους έβλεπε να πληθαίνουν, όχι τόσο για το μεροκάματο, αλλά περισσότε-
ρο για την εμπιστοσύνη τους στο πρόσωπό του.   Συνήθως οι πελάτες του 
έρχονταν για παραγγελία και μέτρα πρωί- πρωί, γιατί μετά κατηφόριζαν 
στον κάμπο για τις καθημερινές δουλειές. Ιδιαίτερα οι γυναίκες έφταναν 
πολύ πρωί, αρπάζοντας την ευκαιρία, ώστε να μην καθυστερήσουν και να 
προλάβουν το νοικοκυριό τους. Με την τρίτη λοιπόν καμπανιά του Καλα-
μένιου, έφερναν το ψωμί στο φούρνο για ψήσιμο και ακριβώς δίπλα τις 
περίμενε ο Μήτσος για μέτρα και σχέδια.                                                                                   

  Εκείνη την ημέρα ο πελάτης ήρθε καταμεσήμερο. Τον έβλεπε από 
μακριά με μιαν άσπρη ρεμπούμπλικα ν’ ανηφορίζει και τον πέρασε για ξε-
νοχωρίτη, αφού κανένας Αγιοπετρίτης τέτοια ώρα δεν κυκλοφορούσε στην 
αγορά. Όλοι ήταν τόσο πολύ απασχολημένοι, που δεν είχαν την πολυτέλεια 
για μεσημεριανούς περιπάτους. Ξαφνίστηκε λοιπόν όταν, σκυμμένος στη 
δουλειά του, άκουσε τη γνώριμη φωνή  του καλού του φίλου Νίκου Βρυ-
ώνη. Σήκωσε το κεφάλι, χαμογέλασε και ζήλεψε, όπως αυθόρμητα είπε,το 
όμορφο λεπτοκαμωμένο και προσεγμένο κατάμαυρο μουστάκι του φίλου 
του. Καμάρωσε και χαμογέλασε ο Βρυώνης, έβγαλε τη ρεμπούμπλικα από 
το κεφάλι και την πέταξε με δεξιοτεχνία να κρεμαστεί στην απέναντι κρε-
μάστρα. Είχε τέχνη ο Βρυώνης σαν καλός ποδοσφαιριστής στην δεύτερη 
του χωριού ομάδα, κι όλα τα κατάφερνε σαν καλός τεχνίτης. Άρπαξε μια 
καρέκλα και στρογγυλοκάθισε απέναντι από τον νεοφερμένο τσαγκάρη:                                                                         

-Πιθανόν να ήρθα σε ακατάλληλη ώρα, φίλε Δημήτρη, αλλά με πήρε ο 
ύπνος, ξενύχτησα χτες στην γιορτή που είχαμε στο Φτερνό και πολύ κουρα-
σμένος από το φύσημα του κλαρίνου και το τραγούδι, δεν είχα ανάκαρα πιο 
πρωί να ξυπνήσω. Άλλοι δουλεύουν την ημέρα και άλλοι τη νύχτα. Όσο για 
το μουστάκι έχεις δίκιο, το μουστάκι και η όλη εμφάνισή μου θα πρέπει πά-



31

ντα να είναι άψογη, αυτή που αρμόζει 
σε κάθε καλλιτέχνη.   

Με το έμπειρο μάτι του ο Βρυ-
ώνης, που δεν ήταν μόνο, καθ’ ομολο-
γία όλων, ο καλύτερος κλαρινοπαίχτης, 
που μάγευε και υπνώτιζε, όταν έπαιζε 
το κλαρίνο του, αλλά ήταν και πολυτε-
χνίτης, ερεύνησε γρήγορα όλο το τσα-
γκάρικο, και θαύμασε την νοικοκυρο-
σύνη, την τάξη, την καθαριότητα και 
τη σωστή ταχτοποίηση των εργαλείων 
του τσαγκάρη. Υπήρχε εκεί ένα χαμηλό 
ξύλινο τραπεζάκι γύρω στα 0,75Χ0,75 εκατοστά, χωρισμένο σε μικρές θη-
κούλες στο πάνω μέρος του,  μέσα  στις οποίες υπήρχαν οι ξυλόπρογκες, τα 
πεταλάκια, τα σπαγκάκια ο τσαγκαρόσπαγγος με το μελισσοκέρι, από κάτω 
τα ψίδια, βάζα με βερνίκια, διάφορες κόλλες και δίπλα ολόκληρος ο εξοπλι-
σμός, ενώ στα πλάγια κρέμονταν βούρτσες, λίμες, φαλτσέτες και τσαγκαρο-
σούβλια, τοποθετημένα μέσα σε δερμάτινες θήκες και το αμόνι, όπου πάνω 
του καρφωνόταν οι σόλες. Πιο δίπλα σφυριά, σαμούτσες και καλιοσφύρια 
και λίγο πιο κει η ποδοκίνητη μηχανή του ραψίματος, για να ράβονται γρήγο-
ρα τα παπούτσια. Στους τοίχους, με μεγάλους, ευδιάκριτους αριθμούς πάνω 
τους, κρέμονταν μερικά ξύλινα καλαπόδια, αυτά που είχε πιο συνηθισμένα 
και σε πρώτη ζήτηση, αλλά τα περισσότερα, καθώς κι αυτά για το άνοιγμα 
στενών παπουτσιών, ήταν κρεμασμένα γύρω-γύρω απ’ του Μηνά τα κοφίνια.   
Σούφρωσε τα χείλη του ο Βρυώνης κούνησε το κεφάλι του από θαυμασμό 
και συγκίνησε τον Μητσάρα με τα γλυκόλογά του:  «Φίλε καλέ και αγαπητέ 
μου μάστορα δεν ήρθα εδώ ούτε για να σε συγχαρώ, αλλά ούτε και να σε 
θαυμάσω, ήρθα μόνο να σε παρακαλέσω να μην με παρεξηγήσεις για μια 
τολμηρή, παράλογη απόφαση, που χτες πήραμε όλοι κάτω στα Βρυωνάτα. 
Γρήγορα λοιπόν θ’ ακούσεις ότι θα παντρέψω την μικρή μου Κατερίνα, αφού 
αυτή το θέλει και για τα νυφικά της παπούτσια έγινε τρικούβερτος καυγάς. Ο 
πατέρας μου ο Λεωνίδας επέμενε ότι είναι ντροπή να μην προτιμήσουμε τον 
ξάδερφό μας τον Χρίστο τον Δρακονταειδή, ενώ η Σουλτάνα με την Κατε-
ρίνα ασυζήτητα διάλεγαν τον Νιόνιο τον Χρυσικό. Εγώ δεν είπα την γνώμη 
μου, απλά συμβούλεψα να το καλοσκεφτούμε, οπωσδήποτε ποντάριζα κι εγώ 
στον Νιόνιο, ήρθα λοιπόν ξεκάθαρα να σε παρακαλέσω να μην με παρεξη-
γήσεις».



32

       Πριν προλάβει ο Μητσάρας να του ευχηθεί την ώρα την καλή κι ότι 
καθόλου δεν θα τον παρεξηγούσε σε οποιονδήποτε τσαγκάρη κι αν έφκιανε 
τα νυφικά παπούτσια, ο Βρυώνης με την βροντερή καλλιτεχνική του φωνή τον 
αποστόμωσε:  «Φίλε Δημήτρη, ειλικρινά πολύ χαίρομαι, μα και καμαρώνω για 
σένα, που έγινες ένας σωστός επαγγελματίας και καλός μάστορας Ο Βρυώνης 
δεν λαθεύει, προμαντεύω ότι θα προοδεύσεις, η τάξη σου, η νοικοκυροσύνη 
σου, όλα σου εδώ μέσα αυτό μαρτυρούν. Αύριο θα στείλω την Κατερίνα για 
τα μέτρα, μόνο κοίταξε να τα φκιάσεις γερά, γιατί για μέρες το κλαρίνο δεν 
θα σιγήσει, όπως  και τα χοροπηδητά της νύφης».    Ο Μητσάρας σήκωσε 
ψηλά το κεφάλι του, σούφρωσε τα χείλη του,  χαμογέλασε, κοίταξε κατάματα 
τον Βρυώνη και αφού του είπε ότι περιμένει την Κατερίνα για μέτρα, πρό-
σθεσε ότι αυτό θα ήταν και το γαμήλιο δώρο του και δεν θα έπαιρνε αμοιβή.                                                                                                              
Το μυαλό του δούλεψε μεθοδικά, δεν έκλεισε μάτι όλη την νύχτα, στριφογύ-
ριζε πάνω στο κρεβάτι τόσο που ανησύχησε η γυναίκα του η Αμαλία ότι κάτι 
του συμβαίνει. Την καθησύχασε και βυθίστηκε σε σκέψεις που του έφεραν 
μπροστά του αξέχαστες, ανεπανάληπτες θύμησες.



33

Κεφάλαιο τρίτο
Μετανάστης στη Γερμανία

Βρέθηκε μόνος κι αβοήθητος στη Γερμανία, πεινασμένος, άφρα-γκος, μ’ έναν μπαλωμένο ταμπάρο34 και μια τρύπια σκούφια. Τα γυμνά του πόδια απροστάτευτα, χωρίς τσουράπια, μέσα στα χο-
ντρά βακετένια του, χιλιομπαλωμένα παπούτσια, είχαν μαργώσει35 από την 
παγωνιά. Ήταν ένας  αξιολύπητος Μήτσος. Οι δρόμοι όλοι χιονισμένοι, το 
κρύο τσουχτερό. Βολτάριζε μέσα στον σταθμό των τραίνων αναζητώντας 
λίγη ζέστη. Κάποιος περαστικός τον είδε, τον λυπήθηκε, του έδωσε μια 
εφημερίδα. Κούνησε αρνητικά το κεφάλι, δεν την ήθελε, δεν ήξερε ούτε να 
μιλήσει, μα ούτε να διαβάσει, ο καλός όμως εκείνος άνθρωπος κατάλαβε 
τις σκέψεις του, ξεκούμπωσε το χοντρό παλτό του άνοιξε το πουκάμισό 
του και του έδειξε τις εφημερίδες που είχε και αυτός κατάστηθα για ζεστα-
σιά. Την πήρε με χαρά, την έβαλε κατάσαρκα κάτω από το πλεκτό ζιλέ36, 
δώρο της θείας του Ασπασίας, που  μόνη της τον είχε πλέξει με τις μακριές 
βελόνες και με νοήματα ευχαρίστησε τον καλό άγνωστο. Ξάπλωσε σ’ ένα 
παγκάκι, κι η κούραση τον βοήθησε αμέσως ν’ αποκοιμηθεί. Ευτυχώς δεν 
ξύλιασε και μάταια περίμενε να δει τον πρωινό ήλιο, για να συμπεράνει 
ότι μια καινούργια ημέρα αρχίζει. Μουντάδα, βροχόνερο, ομίχλη, χαμη-
λά σύννεφα και καπνοί από καμινάδες, εργοστάσια και τζάκια έκαναν πιο 
αποπνιχτική την ατμόσφαιρα. Μάταια κοίταζε για λίγο ήλιο, καθαρό γα-
λάζιο ουρανό και κατατρόμαξε όταν άκουσε το πρώτο τραίνο να σφυρίζει. 
  Στρογγυλοκάθισε πάνω στο παγκάκι, έτριψε τα μάτια του να συνέλθει, 
τα έπλυνε με σάλιο ν’ ανοίξουν για να δει καλύτερα. Πιο πέρα. σε μια μι-
σογκρεμισμένη ξύλινη πόρτα έβλεπε να μπαίνουν και να βγαίνουν άνδρες 
και γυναίκες. Δεν ήξερε, ούτε μπορούσε να συμπεράνει τι ήταν εκεί και τι 
μπαινόβγαιναν να κάνουν. Πήρε την απόφαση να μπει κι αυτός, τουλάχι-
στον να ζεσταθεί λίγο. Έσπρωξε την πόρτα. Μια χοντρή γυναίκα, χωρίς 
δόντια, με ανακατωμένα ξέπλεκα άπλυτα μαλλιά, του έδωσε κάτι χαρτιά. 
Τα πήρε σαστισμένος και προχώρησε. Ακολουθούσε μηχανικά τους μπρο-
στινούς του και, ό,τι κάνουν θα κάνω, σκέφτηκε, όταν είδε όμως τους άλ-
λους να ξεκουμπώνουν τα παντελόνια κατατρόμαξε, δεν είχε ξαναδεί ποτέ 
κλειστές τουαλέτες, ήταν συνηθισμένος από τις σούδες και τα χωράφια στο 

34)  Σακάκι.
35) Παγώσει.
36) Πλεχτό γιλέκο.



34

χωριό κι όχι από χαρτιά και … μεγαλεία. Τότε μόνο κατάλαβε γιατί του 
έδωσαν τα χαρτιά. Αφού τέλειωσε με την ανάγκη του και πήγε να φύγει τον 
σταμάτησε η χοντρή κυρία για να πληρώσει. Δεν καταλάβαινε τίποτε, τον 
έπιασε από το στήθος με τα δυνατά στιβαρά της χέρια και άρχισε Ελληνικά 
να τον βρίζει. Ανάπνευσε βαθειά, σταυροκοπήθηκε, την θερμοπαρακάλεσε 
να του εξηγήσει, να τον συμβουλεύσει, να τον βοηθήσει. Ήταν καλή, πονε-
μένη και ταλαιπωρημένη γυναίκα, τον λυπήθηκε, του είπε να περιμένει στο 
παγκάκι μέχρι να τελειώσει την δουλειά της. Δεν είχε και τίποτε καλύτερο 
να κάνει και περίμενε. Σε λίγο του έστειλε κι ένα καυτό τσάι. Ποτέ δεν ξέ-
χασε αυτή την ευαίσθητη γυναίκα που αργότερα ήρθε και τον συνάντησε 
και όταν έμαθε ότι είναι Λευκαδίτης κατενθουσιάστηκε, γιατί, όπως του 
είπε, είχε έναν Λευκαδίτη φίλο, πολύ καλό άνθρωπο. Δεν χρειάστηκε να 
τον παρακαλέσει ιδιαίτερα για να πάνε να τον βρούνε και σε λίγο, μετά από 
μια ώρα ποδαρόδρομο στους χιονισμένους δρόμους, φτάσανε σ’ ένα άλλο 
χωριό. Η γειτονιά με τα στενοσόκακα θύμιζε λίγο Λευκάδα. Τα σκεπασμέ-
να με υπόστεγα πεζοδρόμια προστάτευαν τουλάχιστον από το χιονόνερο, 
δεν υπήρχαν όμως μπαλκόνια στα σπίτια και τα ξύλινα παράθυρα ήταν όλα 
κλειστά και νοτισμένα. Αυτοκίνητα με αναμμένα φώτα στους δρόμους και 
συνεχή κορναρίσματα, κάτι ασυνήθιστο για κείνον, τον έκαναν να τρο-
μάξει. Κάποια στιγμή φοβήθηκε, μην ξέροντας που πηγαίνει, σκέφτηκε 
να παρατήσει τη γυναίκα, αλλά πού να πήγαινε, ώσπου την άκουσε με 
ανακούφιση να λέει: «επιτέλους φθάσαμε, να το σπίτι». Ένα μπρούτζινο 
χεράκι στην πόρτα για χτυπητήρι, προμάντευε Λευκαδίτικη οικογένεια και 
άρχισε να συνέρχεται. Το φούχτωσε η κυρία και το χτύπησε δυνατά. Σε 
λίγο μια βαριά φωνή στα γερμανικά έδειξε ότι έρχεται ο κύριος του σπι-
τιού. Ακούστηκε η ξύλινη σκάλα να τρίζει και τα βαριά πατήματα να πλη-
σιάζουν, άνοιξε η πόρτα και τα νυσταγμένα θολά και κουρασμένα μάτια 
του Μήτσου, τώρα ορθάνοιχτα, λαμπερά και ξεκάθαρα αναγνώρισαν στο 
πρόσωπο του ψηλού, γεροδεμένου ομορφάντρα, τον καλό φίλο και χωρια-
νό του, τον Νίκο Τσώμο. Τέτοια τύχη, τέτοια σύμπτωση, τέτοια ανέλπιστη 
χαρά, ούτε στα όνειρα του δεν προμάντευε, ιδιαίτερα όταν ένιωσε τ’ αν-
θρώπινα, αληθινά αισθήματα του Νίκου, που τον καλοδέχτηκε καλύτερα 
κι από αδελφό του.                            

Μια ολόκληρη ζωή θα θυμόταν αυτή την εξυπηρέτηση, καθώς και 
την καλοσυνάτη από την Άρτα κυρία, που έφυγε βιαστικά να ετοιμάσει 
φαγητό για τα παιδιά της.                                                                                                

-Έχω ανάψει το καλοριφέρ για ζεστασιά και το θερμοσίφωνο να κά-



35

νεις μπάνιο, να ξεκουραστείς, μέχρι να καταφτάσει η Αμαλία από τη δου-
λειά, να μας φκιάσει κάτι να τσιμπήσουμε. Εν τω μεταξύ ας πιούμε κάνα 
ουίσκι να ζεσταθούμε. Άκουγε ο Δημήτρης τις λέξεις θερμοσίφωνο, καλο-
ριφέρ, ουίσκι και σκεφτότανε πώς κατάφερε ο Τσώμος και πολύ γρήγορα 
χωρέσανε στο κεφάλι του όλ’ αυτά τα γερμανικά. Απόρησε μάλιστα όταν 
τον είδε να ρίχνει δύο δάχτυλα ουίσκι στα άδεια ποτήρια και του κακοφά-
νηκε για την τσιγγουνιά του φίλου του, αφού τα ποτήρια ήταν περισσότερο 
άδεια παρά γεμάτα. Πάνω στο τραπεζάκι και ανάμεσα στα ποτήρια, μέσα 
σ’ ένα γυάλινο μπολ ήταν η λαβίδα με τα παγάκια.                                                       
 –Σερβιρίσου και βάλε όσα θέλεις, του είπε ο Τσώμος και απομακρύνθηκε 
να φέρει και ξηρούς καρπούς για νοστιμιά. Ο Μητσάρας που τα πέρασε για 
λουκούμια χούφτωσε ένα, το δάγκωσε και … πάγωσε. Άρχισε να τρέμει το 
κατακλείδι του. Πήρε το ποτήρι με το ουίσκι, το κατέβασε μονορούφι, του 
έκαψε το λαρύγγι, γουρλώσανε τα μάτια του, άρχισε να το βγάζει από την 
μύτη, του έκαψε το λαιμό, πιάστηκε η αναπνοή του, κι άρχισε ο Τσώμος να 
του κτυπά την πλάτη για να συνέλθει.

-Πολύ αψύ αυτό το... πώς διάολο το είπες; Φώναξε ο Μήτσος, Αυτό 
ξεπερνάει και το ρακί του Γιάνναρου. Με τ’ ασυγκράτητα γέλια του Τσώ-
μου, δεν άκουσε τα συνεχή κουδουνίσματα στην πόρτα, που ο Μήτσος 
τα πέρασε για κελαηδίσματα πουλιών. Η Αμαλία χτύπησε τώρα επίμονα 
με την γροθιά της, ώσπου ο άντρας της τελικά της άνοιξε. Ετοιμάστηκε 
να τον σκυλοβρίσει, μαλάκωσε όμως  και γλύκανε, όταν είδε και γνώρισε 
τον καλό χωριανό της Δημήτρη Κανούτη. Ένα επιφώνημα χαράς αμέσως 
ξεστόμισε και χάρηκε περισσότερο, όταν έμαθε τα καλά νέα του χωριού 
και ότι ο αδελφός της ο Μιλτιάδης ήταν στα καλύτερά του. Τώρα που ο 
Μήτσος είχε φύγει απ’ το χωριό, σίγουρα θα είχε περισσότερη δουλειά. 
Άλλωστε του είχε αφήσει φεύγοντας όσα ψίδια, σόλες και βακέτες είχε.   
Αποτραβήχτηκε στο νοικοκυριό της η Αμαλία και άφησε τους δυο άντρες 
να πούνε τα δικά τους. Σε λίγο παρουσιάστηκε με δυο πιατέλες με αχνιστές 
τηγανίτες αλειμμένες με ζάχαρη, άλλες με μέλι και μερικές με πετιμέζι. 
Άρχισε να ντρέπεται για την περιποίηση, την φροντίδα, την φιλοξενία, για 
όλα, και σηκώθηκε ο Μητσάρας να φύγει.                                                                                
        -Αρκετό  βάρος σας έδωσα τους είπε, αλλά και πού να πάει αβοήθη-
τος, ολομόναχος στους παγωμένους, άγνωστους δρόμους; Πρώτη η Αμα-
λία αναφώνησε:  «Τι λες χριστιανέ μου; Δεν έχει να φύγεις από εδώ. Μικρό 
είναι το σπίτι μας Μήτσο, αλλά μια χαρά θα βολευτούμε, ¨Εμπα να κάνεις 
ένα ζεστό μπάνιο, να ξεκουραστείς, να κοιμηθείς και αύριο Κυριακή θα 



36

πάμε μαζί στην εκκλησία, όπου σίγουρα θα δούμε και κάποιον γνωστό. 
Μπήκε στο μπάνιο ο Μητσάρας σκέφτηκε το πάθημα με τα λουκούμια 
και το ουίσκι κι αποφάσισε να ρωτήσει, πριν την ξαναπάθει. Φώναξε στον 
Νίκο: «Τι μπάνιο να κάνω με τούτο το νερό; Είναι πιο καυτό κι απ’ αυτό 
που χρησιμοποιούσε ο Ζώης ο  Κολογιώργης για να ξυρίζει τα γουρούνια». 
Ξεκαρδίστηκε στα γέλια ο Τσώμος, του ρύθμισε τα νερά, του έδωσε και 
αφρόλουτρο κι ένα μεγάλο ψαλίδι να κόψει τα νύχια του, γέμισε την μπα-
νιέρα και του είπε να ξεγυμνωθεί και να μπει μέσα. 

Ο Μήτσος τον κοίταζε περίεργα και ακλουθούσε τις οδηγίες του ευ-
λαβικά. Ούτε κι αυτός θυμάται πόσο  έμεινε μέσα στην μπανιέρα χωμένος 
μέχρι τον λαιμό, τόσο πολύ του άρεσε. Το πρωί, όταν ξύπνησε, νόμιζε ότι 
ακόμη δεν είχε ξημερώσει. Ίδια ημέρα, ίδια μουντάδα, σκοτεινός, ομιχλώ-
δης καιρός. Τον φώναξαν για πρωινό, είχαν του Θεού τα καλούδια πάνω 
στο τραπέζι, μα περισσότερο τον εντυπωσίασε εκείνο το μουχλιασμένο, 
όπως το έβλεπε, τυρί  που αποφάσισε τελικά να το δοκιμάσει, αφού έβλεπε 
να το τρώνε και οι άλλοι.

Σε λίγο ντυμένοι και πανέτοιμοι αναχώρησαν για την εκκλησία. 
Είχε προετοιμάσει το ντύσιμο  τους η Αμαλία και έμοιαζαν και οι δύο σαν 
γαμπροί: φρεσκοσιδερωμένα άσπρα πουκάμισα και άψογα καλοραμμένα 
κουστούμια, ακόμη και γυαλισμένα παπούτσια! Πρώτη φορά γραβατω-
μένος και φoρώντας κάλτσες ο Μητσάρας ένοιωθε όμορφα και περίεργα. 
Μπήκαν στην εκκλησία. Ήταν απλή, δεν είχε  την πολυτέλεια των Αγίων 
Αποστόλων, και τα στασίδια και τα καθίσματα στη μέση ήταν γεμάτα. Του 
έκανε εντύπωση που έβλεπε ανακατωμένους άνδρες και γυναίκες. Κάπου 
στην μέση καθισμένη διέκρινε και γνώρισε την Ξένη του Μυτά. Τη χαιρέ-
τισε μ’ ένα σιωπηλό νεύμα. Ο Αποστόλης, ο άνδρας της, ήταν στο ψαλτήρι 
και όταν είδε τους δυο χωριανούς του, τους έκανε νόημα να πλησιάσουν. 
Γνώριζε πολύ καλά τα προσόντα του Δημήτρη και τον θυμόταν για δεξί 
χέρι του παπα-Βαγγέλη. Αφού τους χαιρέτισε με νεύμα και σεβασμό, πα-
ραχώρησε αμέσως την θέση του στον Μήτσο, που ήταν γνωστό το πάθος 
του για την ψαλμωδία. Σε λίγο η κρυστάλλινη φωνή του Μητσάρα αντή-
χησε μέσα στον Ναό και πρώτος με ξεχωριστή χαρά βγήκε έξω από την 
Ωραία Πύλη ο γέροντας ιερέας να τον θαυμάσει. Τα σχόλια άρχισαν να 
δίνουν και να παίρνουν και χαμηλόφωνα ακούονταν για το καινούργιο αη-
δόνι που τα ξέρει και όλα απέξω. Με ξεχωριστό καμάρι η Ξένη καμάρωνε 
και καυχιόνταν στις διπλανές της για το χωριανό της. Σχεδόν όλοι έτρεξαν 
να τον συγχαρούν μετά το πέρας της Θείας Λειτουργίας και ο Επίτροπος 



37

του τόνισε ότι με μεγάλη χαρά θα τον ξαναπεριμένουν, Όταν έμαθε μάλι-
στα ότι είναι καινούργιος και ψάχνει για δουλειά, αμέσως του έδωσε μια 
συστατική επιστολή γραμμένη στα γερμανικά, να την παραδώσει σε φίλο 
του φύλακα, που δούλευε σε πολύ μεγάλο εργοστάσιο, όπου έφκιαναν πα-
πούτσια! 

Η ζεστή καλομαγειρεμένη σούπα αυγολέμονο με μπόλικο κρέας, 
που είχε φκιάσει η Αμαλία, δεν τον ενθουσίασε τόσο πολύ, γιατί το μυαλό 
του ήταν στο γράμμα και στον φύλακα και αν θα βρει δουλειά. Πάντα με 
την βοήθεια του Νίκου Τσώμου ξύπνησε από τα χαράματα και για πρώτη 
φορά νόμισε ότι μεσημέριασε και είχε καθυστερήσει. Κρατούσε σφιχτά 
στα χέρια του ένα μικρό δεματάκι, που του είχε ετοιμάσει η Αμαλία, με 
λαδοκούλουρα και τηγανοψώματα. Ρωτώντας ανακάλυψαν το εργοστάσιο 
αρκετά μακριά και έξω απ’ την πολιτεία. Στην πύλη τον άφησε ο Τσώμος, 
έπρεπε να πάει και στην δικιά του δουλειά. Προχώρησε στην είσοδο, όπου 
μια ξύλινη χρωματιστή σανίδα έφραζε τον δρόμο. Έσκυψε και πέρασε από 
κάτω. Ήταν ψηλά για να την καβαλήσει. Ένας αγριάνθρωπος, μάλλον Γερ-
μανός, με σπαθόλουρα κρεμασμένα στους ώμους του, καπέλο και ψηλές 
μπότες, του έφραξε τον δρόμο ουρλιάζοντας. Ούτε που καταλάβαινε τί-
ποτε, σκέφτηκε όμως ότι σίγουρα κάτι απαγορευτικό έκανε και άρχισε να 
κάνει υποκλίσεις και μετάνοιες, κι αμέσως έβγαλε από την τσέπη του το 
καλά φυλαγμένο γράμμα του Επιτρόπου και το παρέδωσε στον μεγαλόσω-
μο κύριο. Αφού αυτός το μελέτησε προσεκτικά, τον κοίταξε με προσοχή, 
έβγαλε το καπέλο του, έξυσε το κεφάλι του, χαμογέλασε με συγκατάβαση 
και με νοήματα του έδωσε να καταλάβει ότι θα πρέπει να καθίσει σε κάτι 
ξύλινους πάγκους, που ήταν κάτω από κάποια υπόστεγα και να περιμένει. 
Δεν παρέλειψε όμως πρώτα να ελέγξει και το δεματάκι που κρατούσε στα 
χέρια του και, μόλις είδε τα κουλούρια, δοκίμασε ένα και η έκφρασή του 
έδειξε ότι ήταν νόστιμα και καλοψημένα. 

Ύστερα από αρκετή ώρα, ένας νεαρός με μακριά σαν κοριτσιού μαλ-
λιά, καβάλα σ’ ένα ποδήλατο, ήρθε από το πιο μέσα μεγαλύτερο κτίριο, τον 
πλησίασε και του έκανε νόημα να τον ακολουθήσει. Τον κοίταξε ερευνητι-
κά ο Μητσάρας.  Δασκαλεμένος και από τον Τσώμο ότι θα πρέπει να προ-
σέχει και να μην εμπιστεύεται κανέναν, κούνησε αρνητικά το κεφάλι του 
και τότε ο μακρυμάλλης άρχισε να πατάει την λαστιχένια φούσκα που είχε 
για κουδούνι στο ποδήλατο του. Ένας μελωδικός ήχος έκανε τον φρου-
ρό  να πεταχτεί έξω από το φυλάκιό του και έτρεξε στην πρόσκληση του 
ποδηλάτη, χτύπησε χαϊδευτικά στην πλάτη τον Μήτσο και του έδωσε να 



38

καταλάβει ότι θα έπρεπε να τον ακολουθήσει. Ευτυχώς ήξερε πέντε-έξι λε-
ξούλες Ελληνικά ο μακρυμάλλης νεαρός και μπόρεσε να τον κατατοπίσει, 
φοβήθηκε όμως κι αντί ν’ ανέβει μαζί του στο ποδήλατο, τον ακολουθού-
σε τρέχοντας. Φθάσανε στο μεγάλο κτίριο, όπου υπήρχαν μεγάλες αίθου-
σες  γεμάτες με εργάτες και εργάτριες που δούλευαν ασταμάτητα, άλλοι 
σε ραπτομηχανές και άλλοι μεταφέροντας δέρματα, πετσιά και κουβάρια 
με σπάγκους και διάφορα άλλα υλικά, που τα ταχτοποιούσαν με τάξη σε 
καλοφτιαγμένα ράφια. Ο νεαρός τον άφησε  ολομόναχο να θαυμάζει όλο 
αυτό το πρωτόγνωρο για κείνον μεγαλείο. Το ενδιαφέρον του κέντριζε το 
συνεχές ρυθμικό γάζωμα των ραπτομηχανών. Είχε κι αυτός μια στο χωριό, 
που περισσότερο σταμάταγε παρά δούλευε, και τώρα δεν χόρταινε να βλέ-
πει πάνω από μια εκατοντάδα ραπτομηχανές να δουλεύουν αρμονικά και 
ασταμάτητα. Γρήγορα τον έβγαλε από τις όμορφες σκέψεις του ο νεαρός 
που εμφανίστηκε με μια σκούπα, ένα φαράσι, ένα μεγαλύτερο φτυάρι και 
όλα αυτά μέσα σ’ ένα καρότσι με λαστιχένιες ρόδες. Με τα φτωχά Ελληνι-
κά του, του έδωσε να καταλάβει ότι θα έπρεπε ν’ αρχίσει την καθαριότητα, 
το σκούπισμα και την ταχτοποίηση και ιδιαίτερα, όταν θα σχολάσουν οι 
εργάτες, να φορτώσει στο καρότσι τα δέρματα και να γεμίσει όλους τους 
πάγκους για να είναι έτοιμα και να έχουν οι εργάτες όλα τα απαραίτητα 
υλικά πρωί-πρωί, που θα ξανάρχιζαν τη δουλειά.                                        
       Άρχισε με κέφι και όρεξη, δεν ήταν άλλωστε και τόσο δύσκολο 
αυτό που του είπε να κάνει, φαίνεται, όμως, ότι πολύ του καλάρεσε του 
νεαρού η εργατικότητά του, για-
τί μετά αρκετή ώρα που ξανάρθε 
να τον δει, του έκανε νεύμα με το 
χέρι «σιγά-σιγά» και, φέρνοντας 
ένα γύρο, θαύμασε τη νοικοκυρο-
σύνη του, ενώ σμίγοντας τα τρία 
δάκτυλά του και δείχνοντάς τα, 
πέταξε το ελληνικότατο «μπου-
μπούκι». Χαμογέλασε ο Μήτσος 
με ευχαρίστηση κι άρχισε πολύ να 
συμπαθεί αυτόν τον νέο που στην 
αρχή, βλέποντας τα μακριά του μαλλιά, τον πέρασε για κορίτσι. Καληνύ-
χτισε, είπε ότι τέλειωσε για σήμερα η εργασία του, θα τον ξανάβλεπε την 
επομένη το πρωί και γρήγορα θα τον παρέδιδε στον Τζακ.



39

 Καβάλησε το ποδήλατό του και έφυγε βιαστικά  πριν προλάβει ο 
Νίκος να τον καληνυχτίσει.   Μένοντας μόνος άρχισε να σκέφτεται μήπως 
τον προόριζε να ασχοληθεί με κάνα μαντρόσκυλο και τον έπιασε πανικός.
Χτες το κατακλείδι του έτρεμε από κρύο, σήμερα από φόβο. Στο μυαλό 
του αμέσως και χωρίς καθυστέρηση ήρθε εκείνο το άγριο μαντρόσκυλο 
ο Τζακ του γείτονά του  δραγάτη,37 του Μπεκατώρου. Ποιός δεν το φο-
βόταν εκείνο το αγριόσκυλο; Δυνατό, επιθετικό κι επικίνδυνο τόσο πολύ, 
που αναγκαστικά του φορούσε ο Μπάρμπα Νίκος ο Μπεκατώρος ειδικό 
φίμωτρο πλεγμένο από λυγόβεργες, που με μαεστρία είχε πλέξει ο Θωμάς 
ο Μίγας και, μιας και ήταν άθραυστες, κάποτε με τα νύχια του ξέσκισε μια 
γίδα. Όταν γαύγιζε, ο Μήτσος νόμιζε πως  θα γκρεμίσει το μοροφίντο, που 
τους χώριζε από το καλύβι, όπου με χοντρή αλυσίδα τον είχε ο δραγάτης 
δεμένο σ’ ένα μεγάλο σιδερόμπαλο.   

Ξαφνικά κι απότομα σταμάτησε ο ρυθμικός ήχος από τις ραπτομη-
χανές κι ένας-ένας οι εργάτες κι οι εργάτριες άρχισαν να αποχωρούν. Τους 
έβλεπε να μαζεύουν τα πράγματά τους και να πηγαίνουν στο πίσω μέρος, 
όπου υπήρχαν εκατοντάδες ποδήλατα, να τα καβαλάνε και να φεύγουν. 
Ποτέ δεν κατάλαβε πώς έβρισκαν άκρη, για το ποιός ποιού ποδήλατο 
έπαιρνε, αφού όλα έμοιαζαν μεταξύ τους. Μερικοί έμεναν σε δωματιά-
κια μέσα στο εργοστάσιο, ενώ οι φύλακες στην είσοδο, άγρυπνοι φρουροί, 
μένανε ολονυχτίς στην θέση τους, ελέγχοντας με σχολαστικότητα όσους 
μπαινόβγαιναν.

Με την σκέψη και τον φόβο του Τζακ συνέχισε το σκούπισμα και 
το συμμάζεμα και απόρησε βλέποντας τόσα πετσιά πεταμένα, που αν τα 
είχε στο χωριό θα έκανε χρυσές δουλειές. Τα φόρτωσε όλα στο καρότσι 
και τα άδειασε στο μεγάλο καζάνι που είχε γεμίσει σκουπιδαριό. Ούτε 
που κατάλαβε πόσες ώρες δούλευε, πότε έπρεπε να σχολάσει, τι να κάνει, 
πώς να φερθεί. Ταχτοποίησε προσεχτικά όλους τους πάγκους, ξανάρχισε 
το σκούπισμα, αλλά το μυαλό του έτρεχε στον Τζακ. Γύριζε απότομα και 
τρομαγμένος, φοβούμενος ότι από κάπου θα ξετρυπώσει κι αλλοίμονό του. 
Κάποια στιγμή καμπάνας χτύποι έφτασαν στα  αυτιά του και κατατρόμαξε, 
αλλά γρήγορα συνήλθε, όταν διαπίστωσε ότι ήταν ένα μεγάλο ρολόι και 
χτυπούσε την ώρα. Ήταν μεσάνυχτα και κανείς δεν πήγε να του πει να 
σταματήσει ή πότε τελειώνει η εργασία του. Το μυαλό του έτρεχε συνέχεια 
στον Τζακ, αφού ξεκάθαρα είχε πει ο νεαρός ότι την επομένη θα τον παρέ-
διδε στον Τζακ. Προσπαθούσε να μαντέψει την αιτία και ο φόβος του με-
37) Αγροφύλακας.



40

γάλωνε. Σκούπιζε κι απότομα στριφογύριζε να δει μην προβάλει το θεριό 
και τον κατασπαράξει. Πιθανόν κάτι άσχημο, παρεξηγήσιμο θα είχε κάνει 
και γι’ αυτό ίσως τον καταδίκασαν στη συγκεκριμένη ποινή. Η άγνοια είναι 
πάντα κακός σύμβουλος. 
        Άρχισε να φαντάζεται σουβλιές από τα δόντια του Τζακ και σκέφτη-
κε να το σκάσει πριν φέξει. Μουντές, θολωμένες  σκέψεις βασάνιζαν το 
μυαλό του. Πήγε στην εξώπορτα, αλλά ήταν καλά αμπαρωμένη και δεν 
άνοιγε. Δίπλα είχε ένα μικρό παραθυράκι που το άνοιξε και είδε άλλον 
φύλακα με τα σπαθόλουρα κι ένα μεγάλο τουφέκι μέσα στο φυλάκιό του, 
ενώ έβλεπε και την πολύχρωμη σανίδα κατεβασμένη ν’ απαγορεύει την 
έξοδο. Μάλλον γι’ αυτό τον καταδίκασαν να μπει στην υπηρεσία του Τζακ, 
γιατί πέρασε από κάτω χωρίς άδεια η για κάποιο άλλο αδιευκρίνιστο λόγο. 
Σκέφτηκε να πάει στον φύλακα, να τον παρακαλέσει, να τον διαβεβαιώσει 
ότι είναι καλός άνθρωπος και δεν έκανε τίποτε εσκεμμένα, ανήξερος κι 
ανήμπορος, που δεν είχε δόλο και κακό στο μυαλό του και ότι είχε τραυ-
ματική εμπειρία με τα μαντρόσκυλα, αλλά και πώς να του τα πει και τι θα 
καταλάβει εκείνος; 
         Προσπάθησε να ξανανοίξει την πόρτα, να δοκιμάσει και ό,τι ήθελε 
προκύψει, τουλάχιστον να δικαιολογηθεί ότι προσπάθησε να υπερασπιστεί 
τη σωτηρία του. Η πόρτα δεν άνοιγε. Άρχισε να φοβάται περισσότερο. 
Πήρε τη σκούπα και ξανάρχισε να σκουπίζει τα σκουπισμένα, έσφιγγε γερά 
το σκουπόξυλο στα χέρια του, κατέβαζε ιδέες πώς ν’ αντιδράσει, αν τον 
αφήσουν μόνο με τον   αγριόσκυλος, κοίταξε ψηλά κάπου να σκαρφαλώ-
σει, αλλά ο φόβος τον είχε καταβάλει  και, όσο η ώρα περνούσε, δυνάμωνε. 
Σκέφτηκε, για να ξεχάσει τον φόβο, να αρχίσει κάνα τραγούδι. Προσπάθη-
σε, αλλά δεν έβγαινε η φωνή του. Άρχισε τότε τους ψαλμούς, τους ήξερε 
καλύτερα, η φωνή του μέσα στον κλειστό χώρο ακουγόταν βροντερή σαν 
κανονιά, ο φύλακας ήταν μακριά για ν’ ακούσει, νόμιζε πως ήταν μόνος κι 
απροστάτευτος, σίγουρα μέσα σε μια φυλακή, όπου τον είχαν κλείσει μέχρι 
να ξημερώσει, για να τον παρουσιάσουν στον Τζακ, όταν άνοιξε απότομα 
μια σιδερένια πόρτα κι ένας κοντόσωμος, λίγο μαυριδερός άντρας, βγήκε 
έξω ουρλιάζοντας. Κατάλαβε ότι τον βρίζει, ερχόταν αγριεμένος καταπάνω 
του, κι  ευτυχώς που δεν είχε μαζί του τον σκύλο. ‘Έσφιξε το σκουπόξυλο 
με μανία έτοιμος ν’ αμυνθεί. Σαν ο κοντόσωμος άντρας τον είδε με την 
σκούπα, το φαράσι και το καρότσι, κατάλαβε και μαλάκωσε, του χαμογέ-
λασε με καλοσύνη μάλλον και συμπόνια, πήρε το καρότσι και τα φτυάρια 
και τα πήγε σε μια γωνία, μετά τον πήρε από το χέρι και τον οδήγησε στην 



41

αποθήκη, απ’ όπου ακουγόταν δυνατό ροχαλητό. Του έδειξε ένα στρωμένο 
κρεβάτι, του έκανε νόημα να ξαπλώσει κι έκλεισε την πόρτα πίσω του, 
αφού πρώτα έφερε τον δείχτη του χεριού του στην μύτη, κάνοντας το σήμα 
της σιωπής. Βαθύ σκοτάδι βασίλευε, πίσσα, κι ούτε μια χαραμάδα μ’ ελά-
χιστο έστω φως. Μόνο άκουε βαριές αναπνοές και ρυθμικό ροχαλητό και 
συμπέρανε ότι υπήρχαν στον χώρο και άλλοι. Προσευχήθηκε πριν ξαπλώ-
σει, ένοιωσε λίγο καλύτερα, νίκησε κάπως τον φόβο του, αφού δεν ήταν 
ολομόναχος, έβγαλε τα παπούτσια του, ψηλαφητά εντόπισε το κρεβάτι του 
και ξάπλωσε ντυμένος. Ήταν κατακουρασμένος και νηστικός. Θυμήθηκε 
τα κουλούρια της Αμαλίας, σκέφτηκα την καλοσύνη και νοικοκυροσύνη 
της, αλλά δεν πεινούσε, δεν είχε όρεξη. 

Έκλεισε τα μάτια, προσπάθησε να κοιμηθεί, να ξεκουραστεί, να ηρε-
μήσει. αλλά δεν τα κατάφερε, Το μυαλό του ταξίδευε στα μικροπαίδια  του, 
στην  Αμαλία τη γυναίκα του, στη γριά θεία του Ασπασία, που τον είχε 
φροντίσει  και μεγαλώσει, όταν πέθανε η μάνα του και τον άφησε πιτσιρί-
κο κι ένα υγρό συγκινητικό δάκρυ ανάμνησης κύλησε στα μάτια του - δεν 
είχε ούτε χαρτί να τα σκουπίσει. Έτριψε τα μάτια με την παλάμη του, και 
φύσηξε την μύτη του προσεκτικά, για να μην ξυπνήσει τους άλλους. Τα 
ροχαλητά συνεχίζονταν και αργά κάποια ώρα, βυθισμένος σε σκέψεις και 
ονειροπολήσεις από το χωριό του, αποκοιμήθηκε.                      

Σίγουρα θα βαριοκοιμήθηκε ζωσμένος με σκέψεις και όνειρα που 
δεν θυμόταν, μα ούτε και κατάλαβε ότι οι άλλοι, που κοιμόνταν μαζί στην 
αποθήκη, είχαν ξυπνήσει, είχαν στρώσει και τα κρεβάτια τους και ετοιμά-
ζονταν για την δουλειά. Ένα δυνατό, παρατεταμένο μουγκρητό μοσχαριού 
τον ξύπνησε και κατατρομαγμένος σηκώθηκε και στρογγυλοκάθισε πάνω 
στο κρεβάτι του. Πάνω απ’ το κεφάλι του δυο πόδια αντρικά κρέμονταν 
και τότε διαπίστωσε ότι κάποιος άλλος κοιμόταν πάνω από αυτόν. Υπήρ-
χαν τρία διπλά κρεβάτια, το ένα πάνω στο άλλο, και κοιμόταν έξι άτομα 
μαζί. Όλοι τού χαμογέλασαν εγκάρδια, του έκαναν νόημα για «καλημέρα», 
να στρώσει το κρεβάτι του και να ετοιμαστεί για την πρωινή δουλειά. Χα-
μογέλασε, άνοιξε το κουτί με τα κουλουράκια και τους φίλεψε από ένα, 
πράγμα που το παραχάρηκαν, αφού από την όψη του προσώπου τους κατά-
λαβε ότι τους καλάρεσαν. Σε λίγο εκείνο το αγριομόσχαρο  ξαναμούγκρισε 
και τότε διαπίστωσε ότι δεν ήταν μοσχάρι, αλλά κάποια ειδική συσκευή 
που καλούσε για δουλειά.                     
            Ευτυχώς, γιατί σίγουρα θα τρελαινόταν, αφού μοσχάρια δεν έβλεπε 
και ποτέ δεν είχε ξανακούσει τόσο παρατεταμένο μουγκρητό από μοσχάρι. 



42

Αμέσως πεταχτήκαν όλοι έξω, του κάνανε νόημα να τους ακολουθήσει και 
ότι αρχίζει η εργασία κι έφυγαν σε διαφορετική ο καθένας κατεύθυνση. 
Σε λίγο άρχισε ν’ ακούει τον γνωστό θόρυβο από τις μηχανές, φωνές και 
οδηγίες και συμβουλές από τους υπεύθυνους στους εργάτες και έβλεπε 
πολλούς να πηγαινοέρχονται, άλλοι με καρότσια, άλλοι με μικρά ανοιχτά 
αυτοκίνητα φορτωμένα με εμπορεύματα για την δουλειά,  κι αυτός πήγε 
στο δικό του το καρότσι, πήρε τη σκούπα και το φαράσι και άρχισε με τη 
σειρά του τον καθαρισμό.  Διψούσε τρομερά, είχαν κολλήσει τα χείλη του, 
κοίταζε να βρει λίγο νερό, Ευτυχώς στα νεύματά του κατάλαβε και σωστά 
τον καθοδήγησε ένας εργάτης και βγήκε έξω δεξιά, όπου υπήρχαν σε μια 
μεγάλη γούρνα στην σειρά καμιά δεκαριά βρύσες, που έπρεπε να τις ανοί-
ξεις να τρέξουν νερό. Ήταν αρκετά παγωμένο, αλλά διψούσε αφόρητα κι 
όπως ένοιωθε και νυσταγμένος, πλύθηκε  καλά ν’ ανοίξουν τα μάτια του. 
Κοίταξε ολόγυρα με μια γρήγορη ματιά. Μέρες τώρα δεν είχε δει ήλιο και 
άδικα έψαχνε να διώξει αυτή την μουντάδα και την ομιχλώδη παγωνιά. 
Τον είδε ο γνωστός του φύλακας, σήκωσε το χέρι ψηλά, τον χαιρέτησε, 
του χαμογέλασε και κούνησε το κεφάλι επιδοκιμαστικά. Του ανταπέδω-
σε τον χαιρετισμό κι εκείνος χαμογελώντας και γύρισε στην εργασία του. 
Τότε ξαναθυμήθηκε τον Τζακ, αλλά πιο ήρεμος και λιγότερο φοβισμένος, 
με μπερδεμένες όμως ακόμα σκέψεις στο μυαλό του.  «Αν είχα κάνει κάτι 
κακό κι ήθελαν να με τιμωρήσουν, θα με χαιρετούσαν και θα μου χαμο-
γελούσαν όλοι;», άρχισε να σκέφτεται και, μαλακώνοντας τον φόβο του, 
έδινε πια κουράγιο στον εαυτό του. Σίγουρα ο νεαρός πλάκα θα έκανε και 
ο Τζακ θα ήταν ανύπαρκτος.                                                               
 Άρχισε να ξαναβρίσκει τον χαμένο του εαυτό, τον γλύκαιναν οι 
τελευταίες λογικές του σκέψεις, πήρε δύναμη και κουράγιο και σιγοτρα-
γουδώντας σκούπιζε και καθάριζε με κέφι και όρεξη. Δεν τον κούραζε η 
δουλειά, τον ευχαριστούσε και τον εμψύχωνε. Δούλευε και σκεφτόταν πώς 
θα κερδίσει περισσότερα χρήματα, για να ξαναγυρίσει στο χωριό του, να 
ξαναστήσει το τσαγκάρικο με περισσότερα υλικά, όρεξη και τέχνη. Σίγου-
ρα εδώ μέσα κάτι περισσότερο θα μάθαινε, αφού για καλή του τύχη βρέ-
θηκε σ’ εργοστάσιο που φτιάχνανε παπούτσια. Σκέφτηκε να ρωτήσει, να 
παρακαλέσει να του επιτρέψουν, μετά τη δουλειά του, να μπορεί να παρα-
κολουθεί  όλα τα τμήματα και ιδιαίτερα το γάζωμα στις ραπτομηχανές, που 
ασταμάτητα τις δούλευαν πεπειραμένες εργάτριες. Μ’ αυτές και πολλές 
άλλες σκέψεις, βυθισμένος στον όμορφο δικό του κόσμο, χωρίς καν να 
σταματήσει τη δουλειά που του είχαν αναθέσει, δεν πρόσεξε τον γνωστό 



43

του νεαρό από την προηγούμενη μέρα, που μπήκε στην μεγάλη αίθουσα, 
του χτύπησε ελαφριά την πλάτη, του χαμογέλασε με πλατύ χαμόγελο και 
τον χαιρέτησε, δίνοντάς του το χέρι. Τώρα τον πρόσεξε καλύτερα. Είχε 
καλοχτενισμένα τα μακριά κατάξανθα μαλλιά του κι ήταν όμορφος σαν 
κορίτσι. Άνοιξε τα χέρια του, έσφιξε τις γροθιές του και  σήκωσε προς τον 
ουρανό τα δύο του χοντρά δάχτυλα, δίνοντάς του να καταλάβει πως ήταν 
πολύ ευχαριστημένος από την δουλειά του Μήτσου. Σαν να ήθελε να πει 
πως δεν χρειάζεται τόση σβελτοσύνη και γρηγοράδα, ότι όλα θα πρέπει να 
γίνονται σιγά-σιγά, προγραμματισμένα και με ιδιαίτερη ασφάλεια.

Χαμογέλασε κι εκείνος και ήθελε να του πει πόσο πολύ τον είχε τρο-
μάξει. Σίγουρα δεν θα κατάλαβε τους νυχτερινούς του φόβους, μα δια-
κρίνοντας ένα πλατύ χαμόγελο μεγάλης ικανοποίησης στα λόγια του για 
την εργατικότητά του, του έκανε νόημα να περιμένει, έφυγε και ο Μήτσος 
συνέχισε το έργο του με μεγαλύτερη όρεξη και προθυμία. Ο νεαρός δεν 
άργησε να γυρίσει. Κρατούσε μια μικρή άσπρη φρατζόλα που μέσα είχε 
ένα καυτό λουκάνικο.  Του το έδωσε μαζί με μια κρύα μπύρα, του έκανε 
νόημα να καθίσει να ξεκουραστεί κι έφυγε να ελέγξει τις ραπτομηχανές. 

Σαν πεινασμένος λύκος άρχισε ο Μήτσος να καταβροχθίζει το ψωμί. 
Ένοιωθε τη γλώσσα του να καίει απ’ το καυτό λουκάνικο κι άνοιξε τη 
μπύρα να δροσιστεί. Δεν είχε ξαναδοκιμάσει, άκουγε όμως για μπύρες από  
τον Θωμάτσο,  που έλεγε διάφορες ιστορίες στο χωριό, όταν ερχόταν από 
την Αμερική. Πριν φτάσει στο λαρύγγι του, άρχισε να φτύνει αηδιασμένος 
απ’ αυτό το πικρό, κίτρινο, υγρό που όλοι επαινούσαν. Χάθηκε να είχε λίγο 
κρασάκι από την Νίκια, το νέκταρ απ’ το νεόφυτο με βαρδέα38 αμπελάκι 
του; Χόρτασε την πείνα του και συνήλθε. Βγήκε έξω. Ήξερε πια πού ήταν 
οι βρύσες και ξεδίψασε. Ο γνωστός του φύλακας σήκωνε τη χρωματιστή 
σανίδα, για να περάσει ένα αυτοκίνητο. Τότε κατάλαβε γιατί υπήρχε σανί-
δα και φύλακας σ αυτό το μέρος. Σιγά-σιγά άρχισε να προσαρμόζεται και 
είχε χαρά μεγάλη που θα μάθαινε ένα σωρό πράγματα. Έπιασε τη σκούπα 
μ’ ευχαρίστηση και σβελτάδα, θέλοντας ν’ αποδείξει στον νεαρό και σε 
όλους ότι κάτι αξίζει. 
   Όσο σκούπιζε, το μάτι του στριφογύριζε, γιατί ήθελε τα πάντα να εξε-
ρευνήσει, τα πάντα να μάθει. Έβλεπε τον νεαρό να πηγαίνει από την μια 
εργάτρια στην άλλη, να κοιτάζει, να ελέγχει τις μηχανές, να δίνει οδηγί-
ες και συμβουλές. Σίγουρα πολύ μεγάλη και υπεύθυνη θέση θα είχε, το 
συμπέρανε από τις κινήσεις όλων των άλλων, που τον αντιμετώπιζαν με 
38) Ποικιλία άσπρου σταφυλιού για κρασί.



44

μικρή υπόκλιση, δείγμα ευγένειας και σεβασμού, παρόλο που ήταν μικρό-
τερος.  Στο σφύριγμα που άκουσε, κοίταξε προς το μέρος του και τον είδε 
με το χέρι να τον προσκαλεί να πάει κοντά του. Όταν έφτασε, του έδωσε 
ένα λαδωτήρι και του έδειξε πώς να λαδώσει όλες της μηχανές το βρά-
δυ, όταν θα σταματήσουν. Κούνησε καταφατικά το κεφάλι ότι κατάλαβε, 
αλλά πριν απομακρυνθεί, του φώναξε ο νεαρός πως το μεσημέρι θα τον 
πάει στον Τζακ και αμέσως έφυγε βιαστικά. Ήταν γρήγορος και σίγουρα 
πολυάσχολος.

«Πάλι τα ίδια», σκέφτηκε κι άρχισαν να τρέμουν τα πόδια του. 
Ώστε ήταν αληθινός ο Τζακ και δεν θα γλύτωνε την δοκιμασία, τώρα που 
είχε πιστέψει ότι ήταν παραμύθι και είχε ηρεμήσει. Δεν ήξερε τι να σοφι-
στεί, πώς ν’ απαλλαγεί, ξανά έχασε το κουράγιο του, σβήστηκε το χαμό-
γελο από τα χείλη του, πικράθηκε. Παράλογες σκέψεις τον ζώσανε πάλι 
κι ιδέες αταίριαστες για τον χαρακτήρα του ξεφύτρωναν μέσα στο μυαλό 
του. Τι να κάνει, πώς να λυτρωθεί από το άγριο αυτό θηρίο; Κάπου όμως 
ηρεμούσε με τη σκέψη ότι μπορεί να μην είναι και τόσο πολύ άγριο και θα 
το κάνανε μόνο, για να προσαρμοστεί στο περιβάλλον, πριν του δώσουν 
κάποιο πόστο και μια μικρή ίσως δοκιμασία, για να είναι πιο προσεκτι-
κός άλλη φορά. «Μπορεί», σκεφτόταν, «να έχω και την τύχη του Μολιού, 
που κανένας σκύλος δεν του αντιστεκόταν, μπορεί να με δει και να μην 
με ακουμπήσει». Πριν ολοκληρώσει τις σκέψεις του ξανάκουσε το γνω-
στό σφύριγμα του νεαρού, που βρισκόταν  στον πιο πάνω όροφο και τον 
προσκαλούσε ν’ ανέβει. Του έκανε νόημα αν χρειάζεται να πάρει μαζί και 
τα σύνεργά του, κι εκείνος κούνησε αρνητικά το χέρι και του έδειξε μια 
μεγάλη πλατειά σκάλα, φρεσκοβερνικωμένη. Φτάνοντας στο πλατύσκα-
λο  παρατήρησε ο Μήτσος πως τα πάντα ήσαν πεντακάθαρα εκεί επάνω 
σε σύγκριση με την κάτω μεγάλη αίθουσα. Ο νεαρός του έγνεψε να τον 
ακολουθήσει. Πέρασαν ένα πολύ μακρύ διάδρομο με γυάλινα ράφια δε-
ξιά κι αριστερά, γεμάτα με ολοκαίνουργια παπούτσια κι έφτασαν σε μια 
απέραντη, αίθουσα που έλαμπε από καθαριότητα,  Πρώτη φορά έβλεπε ο 
Μήτσος τόσο πολλά παπούτσια, ιδιαίτερα γυναικεία,  καλοτοποθετημένα 
σε ειδικά ράφια. Κορίτσια πανέμορφα, καλοντυμένα με ειδικές στολές του 
εργοστασίου, εξηγούσαν στις κυρίες, που είχαν κατακλύσει την αίθουσα, 
τα πλεονεκτήματα και προσπαθούσαν να τις πείσουν ν’ αγοράσουν, ιδι-
αίτερα τα καινούργια μοντέλα. Υπήρχαν και αρκετοί έμποροι, που  τους 
είχαν αναλάβει έμπειροι της δουλειάς άνδρες, για να τους προμηθεύσουν 
ότι καλύτερο είχαν.                                                                                        



45

 Ο νεαρός έδειξε στον Δημήτρη μια καρέκλα να καθίσει, του έκανε 
νόημα να περιμένει μέχρι να κανονίσει με τον Τζακ κι έφυγε, πριν προ-
λάβει ο Μήτσος ν’ αντιδράσει. Μια μεστωμένη κυρία με μια κανάτα στο 
χέρι και ποτήρια τον πλησίασε, κι ούτε που κατάλαβε τι του έλεγε, Μόνο 
κούνησε αρνητικά το κεφάλι του θολωμένος ,και μετά κατάλαβε ότι του 
πρόσφερε τσάι ή καφέ, όπως έκανε σε όλους τους επισκέπτες. 
        Σηκώθηκε όρθιος, κοίταξε ολόγυρα να βρει καμιά πόρτα, κάνα πα-
ράθυρο ανοιχτό να πηδήξει, να γλυτώσει. Δεν υπήρχε μπαλκόνι, τα πάντα 
ήταν κλειστά, σφραγισμένα από τα γυάλινα, θολά απ’ την εσωτερική ζέστη 
τζάμια. Έβλεπε τη βροχή να πέφτει ασταμάτητα, έβλεπε στο πρόσωπο των 
άλλων τον φόβο από τις αστραπές και τα μπουμπουνητά που ακούγονταν. 
Αυτά τα είχε συνηθίσει εκείνος κάτω στα λακκώματα και ούτε που τον 
άγγιζαν. Ο φόβος του ήταν μόνο για τον Τζακ. Ξανάρθε στην σκέψη του 
εκείνο του Μπεκατώρου το αγριόσκυλο, αλλά τουλάχιστον σ’ εκείνο φο-
ρούσαν φίμωτρο, Λες να ήταν τυχερός, να είχε και ο Τζακ φίμωτρο;  Πριν 
ολοκληρώσει τις σκέψεις του, στο βάθος άνοιξε μια πόρτα κι ο νεαρός τον 
προσκάλεσε, του έκανε νόημα να περάσει κι έφυγε. Ο Δημήτρης μπήκε 
μέσα σ’ ένα τεράστιο γραφείο κι  η πόρτα πίσω του  έκλεισε μόνη της. 
Μπροστά του καθισμένος σε μια στριφογυριστή πολυθρόνα, γραβατωμέ-
νος, αδύνατος, κομψός,  καθόταν ένας ασπρομάλλης κοντός κύριος. Πίσω 
του, ήταν κρεμασμένο προσεκτικά, ένα κατάμαυρο καλοραμμένο παλτό 
και στην κορυφή μια μαύρη ρεπούμπλικα. Πάνω στο τεράστιο ξύλινο γρα-
φείο του, σκεπασμένο με τζάμι, υπήρχαν κάτι παράξενα τηλέφωνα πολύ δι-
αφορετικά από το τηλέφωνο-κουρδιστήρι, που είχε ο Σωκράτης στο χωριό. 
Κάτω από το τζάμι εικόνες, ζωγραφιές και φωτογραφίες, φάκελοι, σχέδια 
και άλλα είδη τοποθετημένα με πολλή τάξη στα γύρω ράφια και στους 
τοίχους κάδρα με φωτογραφίες και πολλοί πίνακες ζωγραφικής. Όλα εκεί 
μέσα πρόδιναν αρχοντιά και νοικοκυριό. Άρχισε να αισθάνεται ακόμα πιο 
άβολα, αλλά συνήλθε αμέσως όταν άκουσε τον ηλικιωμένο κύριο να τον 
ρωτάει αν είναι Έλληνας. 
               Φαινόταν πανέξυπνος, αφού  διαπίστωσε αμέσως ότι ο συνομιλη-
τής του έτρεμε. «Κρυώνεις πολύ», του είπε στα Ελληνικά κι έδωσε αμέσως 
εντολή από ένα μικρόφωνο που στόλιζε το γραφείο του, να φέρουν μια 
φόρμα. Ο Μήτσος ήθελε να τον διαβεβαιώσει ότι δεν ήταν το κρύο που 
τον έκανε να τρέμει, αλλά’ ο φόβος του σκύλου και σκέφτηκε να του ζη-
τήσει γονυπετής συγνώμη, ώστε να μεσολαβήσει να τον απαλλάξουν από 
την ευθύνη του Τζακ. Είχε απέχθεια για τα σκυλιά και του είχε γεννηθεί 



46

ακαταμάχητος φόβος όταν, μικρό παιδί, τον κυνήγησε και του επιτέθηκε το 
τσοπανόσκυλο του Μητζάρη κι ένιωσε τα κοφτερά του δόντια να πληγώ-
νουν τα μπούτια του, και να του ξεσκίζουν το κοντοπαντέλονο. Ευτυχώς, 
στα ουρλιαχτά και τις φωνές του Παύλου του Δουβίτσα, που έσκαβε δίπλα 
τον κήπο του, το σκυλί τον άφησε, αλλά πληγωμένο στα πόδια και στο 
μυαλό, γιατί δεν μπόρεσε αυτόν τον φόβο για τα σκυλιά  να τον ξεπεράσει. 
Όταν  άκουε η ένιωθε σκύλο, μια τρεμούλα φόβου τον κυρίευε. Σκέφτηκε, 
λοιπόν, να χιλιοπαρακαλέσει τον ευγενέστατο τούτο κύριο, σαν Έλληνας 
που ήταν, να μεσολαβήσει να τον απαλλάξουν από αυτό το καθήκον και ας  
τον φορτώσουν με οτιδήποτε άλλο

«Κύριε, σας παρακαλώ», αναφώνησε, μα, πριν ολοκληρώσει τα πα-
ρακάλια, ένας δυνατός παρατεταμένος χτύπος ακούστηκε στην πόρτα κι 
ένας ψηλόχοντρος, ροδοκόκκινος μουστακαλής μπήκε στο γραφείο κι έδω-
σε στον Μήτσο μια γαλάζια φόρμα κι ένα ζεστό μπουφάν, Πριν όμως κα-
λοκλείσει η πόρτα, μια ώριμη μεστωμένη κυρία, κρατώντας φακέλους στα 
χέρια και φορώντας χοντρά μυωπικά γυαλιά, μπήκε στην αίθουσα, άφησε 
τους φακέλους πάνω στο γραφείο, χαμογέλασε μ’ εγκαρδιότητα και κάτι 
είπε στα γερμανικά.  Το μόνο που κατάλαβε ο Μήτσος και άκουσε ξεκάθα-
ρα ήταν το «Μίστερ Τζακ», Μετά έφυγε βιαστική μαζί με τον ψηλόχοντρο 
κύριο. Όταν ο άνθρωπος που καθόταν στο γραφείο σηκώθηκε όρθιος, που 
δεν ήταν τόσο κοντός όσο στην αρχή τον νόμισε ο Μήτσος, τράβηξε το 
συρτάρι από το γραφείο του, έβγαλε ένα χαρτί, του έδωσε μια πένα και του 
είπε να το συμπληρώσει μέχρι να γυρίσει.

 «Είναι γραμμένο στα Γερμανικά και στα Ελληνικά, κι ό,τι δεν κατα-
λαβαίνεις, άστο να το συμπληρώσουμε μαζί, όταν γυρίσω» είπε, και, πριν 
προλάβω να αντιδράσω, άρπαξε το καπέλο του, άνοιξε με ορμή την πόρτα 
και βγήκε έξω από το γραφείο του.  Το μυαλό του Δημήτρη άρχισε να 
δουλεύει. Το είχε ακούσει πεντακάθαρα, ακόμη και η χοντρή κυρία μίλησε 
για τον Τζακ, Έπρεπε λοιπόν να προστατευτεί, να αμυνθεί, όπως και με 
ό,τι μπορούσε. Θυμήθηκε, όλοι το’ λεγαν στο χωριό πως σαν ήταν μικρός, 
τον γλύτωσε το κοντοπαντέλονο, που φορούσε από τα σουβλερά δόντια 
του σκύλου και κατά τύχη γλύτωσε τα χειρότερα. Σκέφτηκε να φορέσει τη 
φόρμα και το μπουφάν, γιατί  όσο πιο πολλά ρούχα έβαζε πάνω του, τόσο 
καλύτερα θα προστατευόταν.  Φόρεσε τη φόρμα με δυσκολία, αλλά  δεν 
ήξερε ποιο είναι το μπροστά και ποιο το πίσω,  αφού πρώτη φορά έβλεπε 
τέτοια ενδυμασία. «Τι πειράζει;» σκέφτηκε, «δεν θα πάω σε χορό, για προ-
στασία τη θέλω». 



47

Ήταν φαρδιά και μακριά και τον βόλευε, την δίπλωσε και την έβαλε 
μέσα στις κάλτσες του, μακάρι να είχε και κάτι άλλο να βάλει μέσα στα 
πόδια του, έστω εφημερίδες, χαρτιά. Τότε θυμήθηκε το χαρτί που έπρεπε 
να συμπληρώσει. Στρογγυλοκάθισε σε μια καρέκλα στο δίπλα μικρότερο 
γραφείο. 
           Μια  γραφομηχανή με ξένα γράμματα και αριθμούς του τράβηξε 
την προσοχή. Δεν είχε ξαναδεί τέτοιο μηχάνημα, είχε ακούσει όμως ότι 
υπάρχουν. Επισήμανε αμέσως τα γνώριμα στυπόχαρτα, μελανοδοχεία,  μο-
λύβια, καρφίτσες και άλλα είδη γραφείου, ιδιαίτερα τα τετράδια και τις  
άσπρες κόλλες, πήρε το δικό του χαρτί, αγνόησε ό,τι έγραφε στα ξένα και  
συμπλήρωσε πανεύκολα όλα τα Ελληνικά. Ζητούνταν τα στοιχεία του, από 
πού είναι, αν ξέρει κάποιο επάγγελμα, την διεύθυνση του χωριού του, την 
ηλικία του, την οικογενειακή κατάσταση και αν ήξερε κάποια ξένη γλώσ-
σα. Χαμογέλασε και ήθελε να προσθέσει «ούτε Ελληνικά», αφού μόλις 
κατάφερε και με δυσκολία να τελειώσει το Δημοτικό στα δύσκολα τότε 
χρόνια, αλλά τα κουτσοκατάφερε να τα συμπληρώσει όλα, βάζοντας τα 
δυνατά του να γράψει τουλάχιστον τα καλύτερα γράμματα, έστω και ανορ-
θόγραφα, χωρίς μουτζούρες. Μόνος του τα καμάρωσε, ύστερα σηκώθηκε 
και σκέφτηκε να βάλει το καθαρογραμμένο χαρτί σε θέση που να φαίνεται 
ευδιάκριτα  με την πρώτη ματιά. Πλησίασε το γραφείο με περισσότερη 
άνεση τώρα, αφού ήταν ολομόναχος και ξαναθαύμασε την τάξη και το με-
γαλείο πάνω σε τούτο το γραφείο. Το μάτι του βιαστικά κύλισε πάνω στις 
φωτογραφίες και τις ζωγραφιές, και παίνεσε μέσα του τον ζωγράφο για τ’ 
αριστουργήματά του.      
            Αφήνοντας τις φωτογραφίες, άλλωστε άγνωστοι άνθρωποι εικονίζο-
νταν,  που δεν τους γνώριζε και δεν τον ενδιέφεραν, το μάτι του σταμάτησε 
στην γωνία όπου υπήρχε μια λαμπερή μπρούτζινη, καλογραμμένη πινα-
κίδα, τοποθετημένη πάνω σε μια βερνικωμένη ξύλινη βάση που την είδε 
και ενθουσιάστηκε. Ολοστρόγγυλα, καλλιγραφικά, λαμπερά γράμματα, 
ξένα, μάλλον γερμανικά και ακαταλαβίστικα γι’ αυτόν, κάτι έγραφαν. Από 
κάτω μια ευθεία, ολόισια γραμμή και ακόμα πιο κάτω γράμματα Ελληνι-
κά κοσμούσαν όλο αυτό το μεγαλείο που του άρεσε και ενθουσιάστηκε. 
Πλησιάζοντας περισσότερο για να θαυμάσει, τον ενθουσίασε η Ελληνική 
γραφή, ξεχείλισαν τ’ αγνά, πατριωτικά του αισθήματα κι άρχισε ψιθυριστά 
να συλλαβίζει:         

                                    



48

ΜΕΛΙΤΖΟΓΛΟΥ  ΙΑΚΩΒΟΣ (ΤΖΑΚ) 

 ΓΕΝΙΚΟΣ ΔΙΕΥΘΥΝΤΗΣ

 Απότομα  σταμάτησε να συλλαβίζει, εμπέδωσε αμέσως το Ελλη-
νικό εκείνο όνομα και το αξίωμά του, άρχισε να το διαβάζει πιο γρήγορα 
και δυνατά, σάλιωσε τα μάτια του να καθαρίσουν καλύτερα και ολοκά-
θαρα και σταμάτησε στη λέξη που ήταν μέσα στη παρένθεση (ΤΖΑΚ). 
Κούνησε γρήγορα δεξιά-αριστερά το κεφάλι του να συνέλθει κι αμέσως 
ένιωσε το μυαλό του να ξεμπλοκάρει, Με καθαρή, ορθή πια σκέψη, άρ-
χισε να κατανοεί ότι ο ανύπαρκτος αγριόσκυλος της φαντασίας του, ο 
Τζακ, δεν ήταν άλλος από τούτον τον καλοσυνάτο Έλληνα κύριο. Ξανα-
κούνησε το κεφάλι του, ένιωσε μια γλυκιά ζάλη,  μυρμήγκιασε το σώμα 
του από χαρά, σκόνταψε, γλίστρησε, έπεσε πάνω στο γραφείο, αλλά 
γρήγορα συνήλθε. Ήθελε να τραγουδήσει, να ψάλει, να φωνάξει, ένιωθε 
ευτυχισμένος, χαρούμενος, κοίταζε την πόρτα όχι πια από φόβο, αλλά 
από λύτρωση, ένιωθε, ήξερε, αλλά και πίστευε, ότι τούτος ο Τζακ ήταν 
άκακος, καλοσυνάτος, ο καλός του φύλακας και παρακαλούσε το γρη-
γορότερο να μπει στο γραφείο του. Χαμογέλασε, δυνάμωσαν τα χέρια, 
τα πόδια, το μυαλό του, δεν είχε ούτε μια αμφιβολία ότι κατάφερε να 
ξεπεράσει ακόμη και τις παλιές φοβίες του, δεν ένιωθε πια ένοχος, αλλά 
γιατρεμένος. Ναι,  δεν θα ξαναφοβόταν τους σκύλους, τ’ αγρίμια, τίποτε,  
κι  αισθανόταν τόσο δυνατός, που μπορούσε τα πάντα να δαμάσει. 

Το κορμί του σταμάτησε να τρέμει, το σώμα του ντυμένο με τη 
φόρμα άναψε και φούντωσε, ιδρώτας έσταζε από το μέτωπό του, τίποτε 
όμως δεν τον ένοιαζε. Άντεχε, πολύ άντεχε, είχε αποκτήσει ξανά τη σιδε-
ρένια του θέληση και με καινούργιο κουράγιο και όρεξη, ήταν πανέτοι-
μος για μια καινούργια ζωή χωρίς αγκούσα.39Το μάτι του έπεσε πάνω στο 
χαρτί που είχε σσυμπληρώσει, θαύμασε ξανά τον γραφικό του χαρακτή-
ρα και χαμογέλασε, Κρίμα που δεν είχε συνεχίσει το σχολείο, οπωσδή-
ποτε θα τα κατάφερνε, Πήρε το χαρτί στα χέρια του να το ξανακοιτάξει 
πιο προσεκτικά. Απέναντί του θαύμαζε λοξοκοιτώντας την μπρούτζινη 
καλογραμμένη ταμπέλα, με το μυαλό του πολύ πιο ξεκάθαρο, το βλέμμα 
του αετίσιο, και, πριν βάλει το χαρτί στην θέση του, ξανακοίταξε τις φω-
τογραφίες, ιδιαίτερα αυτές που το χαρτί είχε κρύψει από κάτω. Μια παλιά  
ξεφτισμένη ασπρόμαυρη φωτογραφία ήταν ακριβώς εκεί και δεν την είχε 
39) Στενοχώρια, βάρος, άνχος.



49

προσέξει. Καθώς του άρεσε το ντύσιμο και ο χορός, άφησε το μάτι του 
για αρκετά λεπτά να θαυμάσει ιδιαίτερα τα καλοντυμένα κορίτσια. Η 
πρώτη χορεύτρια τον εντυπωσίασε. Αν κάποια γυναίκα σ’ εντυπωσιάζει, 
αρχικά νομίζεις ότι την ξέρεις. 

Άρχισε το μυαλό του να γεννά σκέψεις, ιδέες και αποφάσεις.  Κα-
λοκοίταξε τη χορεύτρια. Φορούσε ένα κάτασπρο μαντήλι μέχρι το μέ-
τωπο και του έφερνε στο μυαλό μια χωριανή του που της έμοιαζε πολύ. 
Σύμπτωση, σκέφτηκε και κοίταξε τους άλλους, που ήταν στο χορό. Στα-
μάτησε στον προτελευταίο. Φορούσε μαύρο γιλέκο, μαύρο ζωνάρι, κολ-
λαριστό φρεσκοσιδερωμένο παντελόνι κι ένα κατάμαυρο σκουφί με μαύ-
ρη φούντα. Είχε ένα γνώριμο, γλυκό πρόσωπο, κι ήταν χωρίς αμφιβολία 
ο πολυτεχνίτης  πρόσφυγας, ο σοφός άνθρωπος που έμενε στο χωριό του, 
ο πασίγνωστος και σ’ όλους αγαπητός μαστρο-Κώστας. Το μάτι του ξα-
ναπήγε στην πρώτη κοπέλα. Ναι δεν υπήρχε αμφιβολία πως  ήταν η γυ-
ναίκα του η Μαγδαληνή. Δυνατή γροθιά έπεσε μέσα στα στήθια του και 
ταρακούνησε τα πάντα. Σπαράξανε από χαρά τα σωθικά του και ποτάμια 
συγκίνησης άρχισαν να τρέχουν από τα μάτια του από τη νοσταλγία, τη 
χαρά και την αγαλλίαση. Πριν καλά καλά συνέλθει με τ’ ασυγκράτητα, 
ασταμάτητα στα μάτια του δάκρυα, άνοιξε η πόρτα και σαν σίφουνας, γε-
μάτος χαρά, μπήκε μέσα ο καλός Έλληνας. Έτριψε τα χέρια του και είπε:

-Όλα πολύ καλά, κλείσαμε μια πολύ μεγάλη δουλειά. Μας έφερες 
γούρι, μα... για στάσου... τι έχεις και κλαις; Δεν σε βλέπω πια να κρυ-
ώνεις μέσα στην φόρμα σου, θα πρέπει εδώ να προσέχεις, ο καιρός δεν 
είναι σαν την Ελλάδα. Συμπλήρωσες το χαρτί;  Έχεις καμιά απορία; 

       -Ναι, φώναξε δυνατά ο Νικόλας δείχνοντας τη φωτογραφία με 
τους χορευτές. Ο Τζακ χαμογέλασε, καμάρωσε, θυμήθηκε τη νιότη του 
και έδειξε τον μεσαίο, την αφεντιά του σε μικρή ηλικία κι όταν ο Μήτσος 
του έδειξε τη Μαγδαληνή, εκείνος τον κοίταξε περίεργα με το αετίσιο 
μάτι του και συνέχισε :

-Αυτή είναι μια φίλη και συγχωριανή της συγχωρεμένης της γυναί-
κας μου. Σαν αδελφές πάντα ήταν, Μαγδάλω τη λέγανε. Να κι ο άνδρας 
της...

-Ο μαστρο-Κώστας, συμπλήρωσε ο Μητσάρας απότομα.



50

Ο Τζακ σήκωσε ψηλά το κεφάλι του, τον κοίταξε κατάματα, σού-
φρωσε το μέτωπό του και με αυστηρό, επιβλητικό ύφος, απαίτησε να μά-
θει πού ήξερε τον μαστρο-Κώστα και τη Μαγδαληνή. Ο Μητσάρας εξι-
στόρησε τα πάντα γι’ αυτούς τους καλοκάγαθους πρόσφυγες, που ήρθαν 
και ζούσαν στο χωριό του και ότι τους αγκάλιασαν με ζεστή, αληθινή, αν-
θρώπινη στοργή και αγάπη όλοι οι χωριανοί. Αμέσως ο Τζακ μαλάκωσε, 
τον κοίταξε με ιδιαίτερη συμπάθεια, τον χτύπησε φιλικά στην πλάτη και 
απαίτησε να του πει περισσότερα για τη Μαγδαληνή και τον άντρα της. 

 -Παιδικοί φίλοι, αγαπημένοι μου, συμπλήρωσε. Σοφός άνθρωπος 
ο Κωστής, αλλά πάμφτωχος. Μετά την καταστροφή έφυγε κι έμαθα ότι  
πήγε κάπου στην Ήπειρο . Εγώ, πιο τυχερός, είχα και δίψα για τα γράμ-
ματα και με την βοήθεια κάποιου θείου μου έφτασα στην Αγγλία και 
σπούδασα εκεί κι όπως βλέπεις κράτησα και το αγγλικό μου όνομα. Το 
«Ιάκωβος», είπε πιάνοντας την μπρούτζινη ταμπέλα, ακούγεται μεγάλο 
όνομα. Στα ξένα μεταφράζεται σε «Τζακ». Στην ξενιτιά πάντα κόβου-
με το όνομα και το επώνυμό μας σε μικρότερα, για να μας καταλαβαί-
νουν όλοι. Ωραία γράμματα μου έφκιασες,  συμπλήρωσε κοιτάζοντας το 
χαρτί και διάβασε μεγαλόφωνα: «Δημήτριος». Εσένα θα σε φωνάζουμε 
«Τζιμ», αφού έτσι κι εγώ κράτησα και δεν άλλαξα το αγγλικό μου όνομα, 
παρόλο που τόσα χρόνια ζω κι εργάζομαι στη Γερμανία.     Ο Μήτσος 
δεν ήξερε τι να πει, πώς ν’ αντιδράσει, τι να σκεφτεί. Φαίνεται πως η θεά 
τύχη άρχισε να τον βοηθάει, γιατί ευτυχώς και χτύπησε το τηλέφωνο και 
ο καλός Τζακ άρχισε με κάποιον να μιλάει, κι έτσι μπόρεσε να ταχτοποι-
ήσει τις σκέψεις του, να πάρει γλυκές ανάσες, να προσγειωθεί ευχάριστα 
και ιδιαιτέρα να ηρεμήσει. Ήθελε να κλάψει, να κλάψει από χαρά.  Σ α ν 
έκλεισε το τηλέφωνο ο Διευθυντής τον ξανακοίταξε με γλυκύτητα, στορ-
γή και τρυφεράδα.

–Ώστε ξέρεις τη Μαγδάλω... Αν ζούσε η γυναίκα μου η Μέλπω, σί-
γουρα θα πήγαινε να την βρει. Σαν αδελφές ήταν, αγαπημένες και καλές 
νοικοκυρές. Αξεπέραστη σε όλα η Μαγδαληνή, άριστη μαγείρισσα, καλή 
κεντήστρα, σε όλα πρώτη, αλλά τελευταία στο σχολείο, πρόσθεσε μ’ ένα 
χαμόγελο. Δεν ήθελε να διαβάσει, δεν μπορούσε να γράψει, προτιμούσε 
να δουλεύει και δούλευε σκληρά στα χωράφια, στα ζώα, στον αργαλειό. 
Μάταια προσπαθούσε η Μέλπω να την προσγειώσει ν’ αγαπήσει το σχο-
λείο. 



51

Το μυαλό της ήταν στη στάνη και νομίζω πως έμεινε αγράμματη, 
αλλά η καλύτερη νοικοκυρά...                                          

-Εγώ θυμάμαι τον Κωστή, όλοι τον θαύμαζαν, τα άξια χέρια του 
ήταν μαγικά, όλα τα μπορούσε, όλα τα κατάφερνε, ήταν ο καλύτερος στις 
πατέντες, στις μαστοριές και εφευρέσεις!... 

-Πολύ μ’ έκανες Τζιμ να χαρώ με τα καλά σου νέα, με γύρισες 
πολλά χρόνια πίσω και χάρηκα ιδιαίτερα, γιατί αυτοί οι παλιοί καλοί μου 
φίλοι μαθαίνω ότι υπάρχουν κι έχουν μια ήρεμη ζωή σ’ ένα χωριό, το δικό 
σου χωριό, όπου τους υποδέχτηκαν με καλοσύνη.

Γύρισε το αριστερό του χέρι να συμβουλευτεί το κομψό του ρολόι, 
πάτησε ένα κουμπί και κάτι ακαταλαβίστικο ακούστηκε να λέει  σ’ ένα 
μικρόφωνο. Μετά γύρισε στον Τζιμ, αφού πρώτα ξανασυμβουλεύτηκε το 
χαρτί που είχε συμπληρώσει.                                                                                                                   

 –Ώστε ήσουν τσαγκάρης στο χωριό σου, είπε κουνώντας το κεφάλι 
του. Σκέφτομαι τι καλύτερο μπορώ να κάνω για σένα.   Η πόρτα χτύπησε 
και ο άνθρωπος που είχε φέρει τη φόρμα εμφανίστηκε. Ο Μήτσος νομίζο-
ντας ότι ήρθε να την πάρει πίσω, σηκώθηκε κι άρχισε να ξεκουμπώνεται, 
αλλά ο Τζακ με το χέρι τού έκανε νόημα να καθίσει και να ηρεμήσει και 
άρχισε να δίνει οδηγίες στα γερμανικά στον άνθρωπο, κι εκείνος κούνησε 
το κεφάλι καταφατικά και με μια υπόκλιση σεβασμού απομακρύνθηκε.                                                                                                   
Ο Τζακ, γυρίζοντας στον Τζιμ, είπε αποφαασιστικά: «Αύριο θα φύγεις».  
Εκείνος κατατρόμαξε και παραλίγο να σωριαστεί κάτω από την καρέκλα 
του. Άρχισαν τα γόνατά του να τρέμουν, γιατί δεν καταλάβαινε την ανα-
πάντεχη τροπή που πήρανε τα πράγματα. Σαν τι μπορούσε τώρα να πει 
και πώς να αντιδράσει; Ο Τζακ όμως πανέξυπνος, ευθύβολος, ψυχολό-
γος, σωστός στις αποφάσεις του, «διάβασε» άριστα τις αντιδράσεις του, 
χαμογέλασε για να τον συνεφέρει και συμπλήρωσε: 

«Θα φύγεις από εδώ, γιατί θα σε στείλω κάπου πολύ καλύτερα, και 
δύο φορές την εβδομάδα θα έρχομαι κι εγώ εκεί και θα μπορείς, όποτε 
θέλεις, να έρχεσαι να με βλέπεις, αρκεί να μου φέρνεις νέα από τους κα-
λούς μου φίλους, που ζούνε στο χωριό σου». Πήρε ένα άσπρο χαρτί κι 
έγραψε μερικές γραμμούλες, το δίπλωσε προσεκτικά, το έκλεισε σ’ έναν 
άσπρο φάκελο μαζί με μια δικιά του κάρτα, απέξω έγραψε ένα όνομα και 



52

συμβούλεψε τον Τζιμ να το παραδώσει εκεί που θα πάει. Εκείνος το πήρε 
ευχαριστώντας και σηκώθηκε, όταν πληροφορήθηκε ότι θα έρθει κάποιος 
να τον παραλάβει και να τον συνοδεύσει.  Πετούσε από τη χαρά του και 
δεν ήξερε πώς να φερθεί και τι να κάνει. Να φιλήσει το χέρι του Τζακ ή να 
κάνει κι αυτός υπόκλιση σαν τους προηγούμενους; Προτίμησε το δεύτε-
ρο. Ένας ευγενικός άνθρωπος παρουσιάστηκε και τον οδήγησε στον κάτω 
όροφο σ’ ένα δωμάτιο με καλοστρωμένο μοναδικό κρεβάτι και έδειξε ένα 
ψυγείο γεμάτο φρούτα και τρόφιμα δίνοντας στον Μήτσο να καταλάβει 
ότι ήταν όλα στην διάθεσή του. Εκείνο που τον παραξένεψε ήταν το απο-
χωρητήριο. Ποτέ δεν πίστευε ότι μέσα στο σπίτι και ιδιαίτερα μέσα στο 
δωμάτιο θα φκιάνανε αποχωρητήριο. Στρογγυλοκάθισε  πάνω στο ανα-
παυτικό κρεβάτι και, επειδή δεν άκουσε κανένα θόρυβο, σκέφτηκε ότι το 
στρώμα δεν θα ήταν γεμισμένο με ροκόφυλλα,40 όπως αυτά του χωριού 
του. Προσπαθούσε να βάλει τις σκέψεις του σε μια λογική σειρά. Ένιωθε 
διαφορετικά, αλλιώτικα από χθες, που ήταν τρομαγμένος. Τώρα ήταν ήρε-
μος, ξεκούραστος, ικανοποιημένος, χαλαρός και πολύ ευχαριστημένος. 

   Κοίταξε το ψυγείο και νιώθοντας μια λιγούρα, σηκώθηκε και το 
άνοιξε, πήρε ένα κομμάτι από το μουχλιασμένο τυρί που είχε δοκιμά-
σει στου Νίκου του  Τσώμου και του καλάρεσε, είδε και κόκκινο κρασί 
μέσα σ’ ένα μπουκάλι, τράβηξε μερικές γουλιές να ξεδιψάσει, αλλά δεν 
είχε τη γεύση του γνωστού του κρασιού, περισσότερο είχε τη γεύση της 
γκαζόζας, που είχε ο Μένιος στο καφενείο του χωριού κι όταν την άνοιγε 
έβγαζε καπνό. Δεν ήταν κρασί αλλά του άρεσε περισσότερο απ’ την πι-
κρή μπύρα που είχε δοκιμάσει. Αργότερα έμαθε ότι ήταν κοκα-κόλα και 
την προτιμούσε.     Το μοσχάρι άρχισε να ξαναμουγκρίζει παρατεταμένα, 
αλλά αυτή τη φορά δεν τρόμαξε. Έκλεισε γρήγορα το ψυγείο, άνοιξε την 
πόρτα του δωματίου και είδε τους εργάτες να φεύγουν. Κατάλαβε ότι 
ήταν τέλος εργασίας. Τότε θυμήθηκε το λαδωτήρι και την εργασία, που 
του είχε αναθέσει το πρωί ο νεαρός. Περίμενε ν’ αποχωρήσουν όλοι και 
ξανααπόρησε πώς εύρισκε ο καθένας το ποδήλατό του, αφού είχαν όλα 
την ίδια φκιασά.

 Γρήγορα εντόπισε τα εργαλεία του και πήρε το λαδικό, αλλά προ-
βληματίστηκε αν θα ’πρεπε να  ξαναβάλει πετσιά  πάνω στους πάγκους 
και καρούλια με κλωστές. Υπήρχαν αρκετά και όλα ήταν καλοσκουπι-
σμένα, Έτσι λάδωσε μόνο τις μηχανές, τέλειωσε γρήγορα, άφησε μέσα 
40) Φύλλα από ρόκες (καλαμπόκια).



53

στο καρότσι το λαδικό, έβγαλε τη φόρμα του και την κρέμασε προσεκτι-
κά μαζί με το μπουφάν σ’ ένα καρφί  που ήταν πάνω σε μια ξύλινη κολώ-
να. Ακριβώς από κάτω άφησε το καρότσι με τη σκούπα και τα φτυάρια, 
προσέχοντας μη λείψει τίποτε και κατηγορηθεί. Οι τελευταίοι εργάτες, 
φεύγοντας βιαστικά, τον χαιρετούσαν εγκάρδια με το χέρι τους, κίνηση 
που τους ανταπέδιδε με ευχαρίστηση και χαμόγελο. 

Σίγουρος πως δεν είχε ξεχάσει ή παραλείψει την  παραμικρή υπο-
χρέωση, σκέφθηκε ότι ήταν ώρα να ξεκουραστεί και να κοιμηθεί στο 
αναπαυτικό κρεβάτι, που ο Τζακ φρόντισε να του δώσουν. Κοιμήθηκε 
αμέσως  χωρίς έννοιες και το πρωινό ξύπνημα δεν τον ξάφνιασε. Στο τακ-
τακ της πόρτας σηκώθηκε γρήγορα και μ’ ευχαρίστηση και σε λίγο ήταν 
στη έξοδο, όπου τον περίμενε ένα μικρό φορτηγάκι, σαν αυτό που είχε ο 
Νίκος  ο Τριβόλης στο χωριό. Το κοίταξε, χαμογέλασε και θυμήθηκε ότι  
το πρωτόφεραν στο χωριό χωρίς καρότσα, αφού δεν ήταν σίγουροι αν θα 
μπορούσε να περάσει στην στροφή στο λαγκάδι κι ακόμη αναγκάστηκαν 
να κόψουνε και την ασκαμιά του Κουτσογιώργου κι ο μαστρο-Σπύρος 
ανέλαβε να φκιάσει την καρότσα με κυπαρισσένιες τάβλες, που με πολ-
λή μαεστρία έδεσε και συναρμολόγησε κι όταν τις κάρφωσε, τις έβα-
ψε γαλάζιες. Η μόνη διαφορά ήταν ότι δεν είχε σκέπασμα, όπως αυτό 
εδώ. Κάποιος κατέβασε μια σκαλίτσα με πέντ’ έξι σκαλοπάτια. Μαζί με 
τον Τζιμ ανέβηκαν τρία-τέσσερα ακόμα άτομα και όλοι κάθισαν σε κάτι 
ξύλινους πάγκους στρωμένους με κουβέρτες. Υπήρχαν και κάτι ξύλινα 
ψηλά  κασόνια μέσα στο αυτοκίνητο σαν αυτά που στο χωριό έβαζαν σι-
τάρι. Σήκωσαν την μικρή σκαλίτσα, ασφάλισαν κλείνοντας και την πίσω 
πόρτα και ακούστηκε ο δυνατός θόρυβος της μηχανής, που ειδοποιούσε 
ότι αναχωρούν. Μερικά μέτρα πιο κάτω ήταν η χρωματιστή σανίδα. Πε-
τάχτηκε έξω ο φύλακας, μίλησε με τον οδηγό, αντάλλαξαν κάτι χαρτιά, 
σήκωσε την σανίδα και το φορτηγάκι έφυγε, ενώ ο Μήτσος ένιωσε πίκρα 
γιατί δεν είδε τον πρώτο γνώριμο φύλακα να του πει ένα γεια.                                                 

Ακόμη δεν είχε ξημερώσει, τα πόδια πάγωναν και  έπεφτε αραιό χιονό-
νερο. Από το πίσω μέρος, όπου υπήρχε άνοιγμα, μπορούσε κανείς να 
θαυμάσει τη διαδρομή. Μεγάλος και πλατύς δρόμος, όχι χωματένιος και 
με χαλίκια, όπως αυτός του χωριού. Ο κάμπος απλωνόταν μέχρι πέρα 
μακριά, οργωμένος, περιποιημένος, καλλιεργημένος κι οι βουνοπλαγιές 
έμοιαζαν στρωμένες με χαλιά. Τέτοια φροντίδα και περιποίηση εντυπω-



54

σίασαν τον Μήτσο, κυρίως επειδή δεν έβλεπε στα χωράφια πέτρες και 
κοντριά41. Θυμήθηκε την χαλικερή κι αναρωτήθηκε πώς φύτρωνε το σι-
τάρι, το κριθάρι, το αγριοκόκι στα δικά του μέρη. Τούτα εδώ τα χωράφια 
τα έβλεπε μαγευτικά, ξεκούραστα και γόνιμα. Μετά από αρκετές ώρες 
διαδρομής που, αμάθητος καθώς ήταν από αυτοκίνητα και ταξίδια, τον 
ζάλισε, κατάφερε κάποια στιγμή να πάρει έναν γλυκό υπνάκο. Ξύπνησε 
από γνωστό του θόρυβο, περνώντας πάνω από μια σιδερένια μακρόστε-
νη γέφυρα, όπου βλέποντας από κάτω τα ορμητικά νερά του ποταμού,  
θυμήθηκε τον θόρυβο και το ποτάμι του Ρουπακιά. Το ξανακοίταξε κι 
απόμεινε να το θαυμάζει.  Το φορτηγάκι έστριψε αριστερά με παράλληλη 
προς το ποτάμι κατεύθυνση, κι έτσι είχε την ευκαιρία να το βλέπει για 
αρκετά ακόμη χιλιόμετρα. Τα ψηλά δέντρα δεν τον εντυπωσίασαν τόσο 
πολύ, ήταν σαν ξερά χωρίς φύλλα. Ήρθαν στο νου του τα πλατάνια στο 
ποτάμι του χωριού του, που ήσαν αδιαπέραστα ακόμη και απ’ τις ακτίνες 
του ήλιου από τα πολλά καταπράσινα φύλλα, που με την ισκιάδα τους 
χάριζαν προστασία και μπορούσε κανείς να κοιμηθεί δροσερά ακόμη και 
το κατακαλόκαιρο κάτωθέ τους.

Εκείνο που, ομολογουμένως, εντυπωσίασε τον Μήτσο ήταν η ορ-
μητικότητα του νερού, καθώς έπεφτε από ψηλά. Δεν είχε ξαναδεί κα-
ταρράχτες. Θυμήθηκε τον αλευρόμυλο του Φραγκούλη  και υπέθεσε ότι 
σε τούτη την περιοχή θα υπήρχαν πολλοί απ’ αυτούς. Τελικά σταμάτησε 
το φορτηγάκι και όλοι κατέβηκαν, ανακουφισμένοι που είχε πάψει το 
βροχόνερο. Οι ακτίνες του ήλιου τρυπούσαν τα μελανά σύννεφα και οι 
γύρω βουνοκορφές, καλυμμένες με χιόνια, θύμισαν στον Μήτσο τις  αλυ-
κές της Λευκάδας με το  κάτασπρο αλάτι σωριασμένο σε βουναλάκια. 
Μπροστά ορθωνόταν ένα πολύ μεγάλο, μακρόστενο, ευρύχωρο κτίριο, 
ολόγυρα περιφραγμένο και ασφαλές. Τρεις-τέσσερις εργάτες κατέφθα-
σαν, κατέβασαν τα μεγάλα κασόνια που είχε μεταφέρει το φορτηγάκι 
και τα πήγαν στις αποθήκες οδηγώντας τους νεοφερμένους σ’ ένα μεγα-
λοπρεπές γραφείο. Ευτυχώς υπήρχε εκεί κι ένας Έλληνας και ο Μήτσος 
ένιωσε ανακούφιση και χαρά όταν τον καλωσόρισε και του είπε ότι ο 
Τζακ είχε τηλεφωνήσει στον διευθυντή να τον προσέξουν ιδιαιτέρα. Πα-
ρέδωσε όλα  του τα χαρτιά μαζί και το συστατικό γράμμα του Τζακ και, 
ακολουθώντας τις οδηγίες, ντυμένος με την ειδική στολή εργασίας που 
του έδωσαν, με καρφιτσωμένη μια μικρή ταμπελίτσα με ακαταλαβίστικα 

41) Τεράστιες πέτρες.



55

γι’ αυτόν γράμματα στο πέτο της, άρχισε την εργασία του, όχι πια σκου-
πίζοντας και λαδώνοντας, αλλά βοηθώντας κάποιον πεπειραμένο, όπως 
συμπέρανε, δάσκαλο στην τέχνη του παπουτσιού, που μαζί του έμαθε  
όσα ποτέ δεν μπορούσα να διανοηθεί. 

      Θυμόταν εκείνα τα πετσιά που 
τον έβαζε να ρίχνει μέσα σε βαρέλια 
με νερό για να μαλακώσουν, σαν τον 
μπακαλιάρο που ξαρμύριζαν στο χω-
ριό. Έτσι  γίνονταν πιο μαλακά, δου-
λεύονταν πολύ εύκολα και δεν χρεια-
ζόταν εκείνο το ατέλειωτο κοπιαστικό 
σφυροκόπημα πάνω στο αμόνι με το 
σφυρί. Του έδειξε κι έγινε ξεφτέρι στα μέτρα πάνω σε ειδικές μαλακές 
προβιές, που διατηρούσαν φυλαγμένες και ταχτοποιημένες μ’ επιμέλεια 
σε ειδικές θυρίδες, αριθμημένες ανάλογα με το νούμερο του ποδαριού. 
Εκείνο όμως που κατενθουσίασε τον Μήτσο ήταν ο βαρδαμάς, κάτι σαν 
γάντι, με ελεύθερα και έξω τα δάχτυλα, αλλά μέσα στην μέση είχε ένα 
στρογγυλό μολυβένιο και σκληρό πραγματάκι, που έσπρωχνε την βελόνα 
με ευκολία όταν γινόταν το χειροποίητο παπουτσόραμα, χωρίς να πλη-
γώνει τα χέρια.

Ο Μήτσος πρώτος πήγαινε στη δουλειά και τελευταίος έφευγε, στενο-
χωριόταν, όμως, κι ένιωθε αμήχανος, επειδή πίστευε πως δεν τα καλο-
κατάφερνε, αφού σε ταχτικά χρονικά διαστήματα τού άλλαζαν εργασία, 
τμήματα και προϊσταμένους, σε αντίθεση με άλλους, που μόνιμα παρα-
μένανε στην ίδια θέση, σε συνηθισμένη, καθημερινή, προκαθορισμένη 
δουλειά.

Πήρε το θάρρος και πολύ ευγενικά το ανέφερε στον Τζακ σαν ήρθε, 
ζήτησε να τον δει και τον ρώτησε μάλιστα αν είχε παράπονα. Γέλασε 
τρανταχτά σαν άκουσε τους φόβους του Μήτσου, τον χτύπησε φιλικά 
στην πλάτη, του χάιδεψε τα μαλλιά και τον διαβεβαίωσε να μην ανη-
συχεί, γιατί αυτός είχε δώσει οδηγίες να του αλλάζουν συνέχεια τμή-
ματα για δικό του όφελος, για να μάθει περισσότερα και να γίνει ένας 
άριστος τεχνίτης.                                                                                     
       -Είσαι γνωστός του μαστρο-Κώστα και της Μαγδάλως, είπε και πρέ-
πει να σε προσέξω. Ύστερα έπιασε την ταμπελίτσα που φορούσε ο Μή-

Ο βαρδαμάς



56

τσος καρφιτσωμένη στο πέτο της φόρμας του, την κούνησε με προσοχή, 
ξαναχαμογέλασε ευχάριστα και με καλοσύνη και διευκρίνισε πως αυτή 
την ταμπελίτσα δεν την φορούνε όλοι οι εργάτες. 

         –Εσύ Τζιμ  μπορείς να επισκέπτεσαι όλους τους χώρους, όλα τα τμήματα, 
όποτε θέλεις, να βλέπεις, να ρωτάς, να μαθαίνεις.

Με τα λόγια του Τζακ, ο Μήτσος απέκτησε θάρρος και μεγαλύτερη όρε-
ξη για δουλειά. Ήταν λόγια που τον εμψύχωσαν, τον σκλήρυναν, τον έκαναν 
λιοντάρι στην αντοχή, καθόταν και παραπάνω από το κανονικό ωράριο, χωρίς 
καμία  επιπλέον  οικονομική απαίτηση. Εντόπισε και μερικούς Έλληνες  τεχνί-
τες, που τους ρωτούσε, τους βοηθούσε, κι οι γνώσεις τους τον ενθουσίαζαν, 
ενώ κι αυτοί χαίρονταν που τους ρωτούσε κι έδειχνε ενδιαφέρον για μάθη-
ση. Πολλά διδάχτηκε, πολλά ωφελήθηκε, ομολογούσε πως πάρα πολλά τους 
όφειλε,  ιδιαίτερα στον Τζώρτζ, έναν Κοζανίτη αρχιμάστορα . Έτσι περνούσε 
ευχάριστα η ζωή του, μάθαινε και την τέχνη και η οικονομική του κατάσταση 
είχε βελτιωθεί σημαντικά, αφού είχε κερδίσει με την δούλεψή του και με σκλη-
ρή οικονομία αρκετά χρήματα και είχε καταφέρει, πάντα με την βοήθεια του 
Τζακ, να παίρνει κι ένα επιπλέον σημαντικό βοήθημα πολύτεκνου, που πήγαινε 
κατευθείαν στην γυναίκα του την Αμαλία και μπορούσε ν’ ανασάνει κάπως από 
τα μεγάλα  έξοδα,  τα οικογενειακά βάρη και την ανατροφή και το μεγάλωμα  
των μικρών τους παιδιών. Βέβαια δεν είχε προσωπική ζωή, ήταν πολύ συντη-
ρητικός, προσεκτικός και μετρημένος σε όλα. Μοναδική του διασκέδαση ήταν 
η εκκλησία, που, όταν εύρισκε ευκαιρία,  πήγαινε με πολύ μεγάλη χαρά, έψελ-
νε κι έγινε πολύ γνωστός στην Ελληνική Κοινότητα, όπου τον συμπαθούσαν 
και τον αγαπούσαν όλοι κι εκείνος χαιρόταν και γαλήνευε, όταν ένιωθε να τον 
περιβάλλουν με αγάπη και καλοσύνη.



57

Κεφάλαιο τέταρτο

Το Ντόρτμουντ

Το Ντόρτμουντ, η πολιτεία όπου ζούσε και δούλευε ο Δημήτρης Κα-νούτης είναι μέσα στις δέκα μεγαλύτερες πόλεις της Γερμανίας με πληθυσμό γυρω στις 600.000. Η πόλη βρίσκεται στο βορειοδυτικό 
άκρο της κοιλάδας του Ρουρ, της μεγαλύτερης βιομηχανικής περιοχής της 
Γερμανίας, έχει μεγάλους, άνετους και πεντακάθαρους δρόμους, είναι κα-
ταπράσινη και πανέμορφη, με μεγάλα ποτάμια να την διασχίζουν, δασώ-
δεις περιοχές, απέραντα αγροκτήματα και πράσινες εκτάσεις με ευρύχωρα 
πάρκα και είναι γνωστή σαν «πράσινη μητρόπολη».

Όταν ο καιρός το επέτρεπε κι έπαιρνε άδεια από την δουλειά, ο Μή-
τσος συναντιόταν με τους φίλους του κι έκαναν τις βόλτες τους θαυμά-
ζοντας τις ομορφιές και τα πολλά αξιοθέατα, Περισσότερο όμως εκείνος 
ενθουσιαζόταν και η ψυχή του γέμιζε αγαλλίαση όταν βρισκόταν στα με-
γάλα πάρκα μόνος ή και με την παρέα του, αφού τότε μπορούσε άνετα να 
ψάλει, να φωνάξει όσο ήθελε και να εξασκήσει τη φωνή του χωρίς κάποιον 
να ενοχλήσει. Ένιωθε μια εσωτερική ευφροσύνη και μιαν ατέλειωτη χαρά, 
γιατί έτσι μπορούσε να διώξει απ’ το μυαλό του εκείνο το καθημερινό, 
πολύ ενοχλητικό Gastarbeiter (Γκασταρμπάιτερ), «φιλοξενούμενοι εργά-
τες» δηλαδή, που επάνδρωσαν την ερημωμένη από εργατικό δυναμικό 
Γερμανία και ήρθαν πολλές φορές αντιμέτωποι με ρατσιστικά σχόλια και 
συμπεριφορές.

Οι Γερμανοί ήταν κάπως σκληροί. Ήθελαν να δείξουν ότι οι Έλληνες ερ-
γάτες ήταν ξένοι. Δεν τους υπολόγιζαν όπως τους ομοεθνείς τους ή όπως 
άλλους Ευρωπαίους. Στον Δημήτρη, ομολογουμένως, προσωπικά σ’ αυτόν, 

http://el.wikipedia.org/wiki/%CE%9A%CE%BF%CE%B9%CE%BB%CE%AC%CE%B4%CE%B1_%CF%84%CE%BF%CF%85_%CE%A1%CE%BF%CF%85%CF%81


58

φερθήκαν άψογα. Μάλιστα, όχι μόνο σ’ εκείνον, αλλά και σε όλους τους 
ξένους εργάτες στο εργοστάσιο που δούλευε. Βέβαια δεν ήταν ένας λαός 
που εύκολα μπορεί να κάνει παρέα με τον ξένο, έχει τη δική του κουλτού-
ρα. Οι άνθρωποι είναι πιο κλειστοί, αλλά αυτό δε θα πει ότι δεν έχουν και 
τα καλά τους . Είναι  άδικο με παράλογες γενικεύσεις να ρίχνουμε τους πά-
ντες σ’ ένα καζάνι αδικώντας όλους τους Γερμανούς. Εκτός από τη φιλοξε-
νία, το σεβασμό και την αξιοπρέπεια που ο Μήτσος εισέπραξε, διδάχτηκε 
πάρα πολλά από αυτή τη χώρα, όπως δίκαιο, τάξη, αξιοκρατία, συνέπεια, 
όλα αυτά που χαρακτηρίζουν έναν ευσυνείδητο πολίτη. Το σημαντικότερο 
όμως που του έμαθαν ήταν να αγαπά την πατρίδα του και την ιστορία της.

Ήταν απ’ τους πολύ τυχερούς, γιατί το εργοστάσιο κατασκευής υπο-
δημάτων, όπου εργαζόταν,  είχε τις λεγόμενες  παράγκες, που ήταν ξύλινες 
όμορφες, καλοστημένες κατασκευές με φώτα, νερό ζεστό, καλοριφέρ, τα 
πάντα.  Όσοι έμεναν εκεί, σ’ αυτό το ξύλινο κόσμημα, ήταν πολύ ευχαρι-
στημένοι, και ιδιαίτερα ο Μητσάρας, που εκεί μπορούσε να εξαφανίσει 
ολοκληρωτικά τον φόβο των σεισμών, μια καθημερινή αγωνία που είχε και 
τον βασάνιζε στην τακτικά σεισμοκινούμενη Λευκάδα.

Η δουλειά του ήταν και να φκιάνει πέτσινα κορδόνια χειροποίητα, 
που τα σχεδίαζε και τα ολοκλήρωνε με τέτοια μαεστρία κι επιδεξιότητα, 
ώστε ούτε ο καλύτερος δάσκαλός του δεν πίστευε ότι τα έφκιανε με το 
χέρι και όχι στη μηχανή. Όταν κάποια μέρα άκουσε από τα μεγάφωνα να 
τον καλούν στο γραφείο του διευθυντή, αμέσως απόρησε και προβλημα-
τίστηκε, γιατί ήξερε ότι δεν ήταν η ημέρα που θα ερχόταν ο Τζακ, που 
πάντα τον καλούσε έστω για μια καλημέρα. Το ευχάριστο ήταν ότι είχε πια 
ανακαλύψει ότι εκείνο το μούγκρισμα του μοσχαριού, που αρχικά τον είχε 
τρομάξει δεν ήταν παρά ο ήχος από τα μεγάφωνα, που προειδοποιούσε το 
προσωπικό σε κάθε κάλεσμα.

 Σκούπισε κι έπλυνε  προσεκτικά τα χέρια του, λούστηκε και χτενί-
στηκε και γρήγορα, χωρίς χρονοτριβή, χτύπησε με αγωνία την πόρτα του 
διευθυντή κι εξεπλάγη ευχάριστα όταν είδε τον καλό του Τζακ να κάθεται 
στην στριφογυριστή πολυθρόνα. Μιλούσε στο τηλέφωνο και του έκανε 
νόημα να καθίσει, Η φωνή του βροντερή, επιβλητική, έδινε τις οδηγίες 
με  σαφήνεια και σχολαστικότητα, παρόλο που το σοβαρό του ύφος ξένιζε 
κάπως τον Δημήτρη, αλλά  ήταν σίγουρος ότι  ο Τζακ ήταν γεννημένος για 
αρχηγός. Σαν τέλειωσε τις τηλεφωνικές του οδηγίες, έκλεισε το τηλέφωνο 



59

και το χαμόγελο απότομα έλαμψε στα χείλη του και φανέρωσε τον γνωστό 
πράο και καλοσυνάτο Τζακ, αυτόν το Τζακ που αγαπούσε και του άρεσε. 
Με σιγανή, ήρεμη, μελιστάλαχτη φωνή, ανακοίνωσε ότι ήρθε εκτάκτως, 
για να παραδώσει τα καθήκοντά του σε άλλον συνάδελφό του:

-Με πήραν τα χρόνια Τζιμ, είπε, και θα βγω πια σε σύνταξη, Αρκετά 
χρόνια δούλεψα, κουράστηκα, έχω και τον γιό μου που με περιμένει στην 
Αγγλία, να δω και να ζήσω, να χαρώ κι εγώ τα εγγόνια μου, Έτσι σε λίγες 
ημέρες φεύγω και θέλησα να σε αποχαιρετήσω και να σου πω πόσο  υπερή-
φανος νιώθω για σένα, γιατί είσαι από τους καλύτερους και πιο επιδέξιους 
εργάτες. Κανένας ποτέ δεν μου εξέφρασε παράπονα και όλες οι αναφορές 
που έχω εδώ  στα βιβλία μου από τους προϊσταμένους σου είναι εξαιρετι-
κές. Σ’ ευχαριστώ πολύ, Δημήτρη!                                         
Και προτού ο Μήτσος προλάβει να ξεστομίσει το δικό του εγκάρδιο ευχα-
ριστώ, ο Τζακ σκύβοντας κι ανοίγοντας ένα συρτάρι, συμπλήρωσε:

 -Έχω εδώ δυο μικρά δωράκια, ένα για σένα κι ένα για τον φίλο μου 
τον μαστρο-Κώστα. Όταν με το καλό φύγεις για το χωριό σου, να του το 
δώσεις μαζί με όλη μου την αγάπη. Άνοιξε το κουτί κι έβγαλε έναν τροχό 
σαν αυτόν που είχαν στο χωριό οι γύφτοι στην πλάτη και γύριζαν στις γει-
τονιές για να τροχίσουν μαχαίρια, ψαλίδια και οτιδήποτε άλλο μπορούσαν.  
-Δεν χρειάζεται να σου εξηγήσω πώς δουλεύει, συνέχισε ο Τζακ. Από μι-
κρός ο Κώτσος ήταν εφευρέτης και άριστος μάστορας, όλα τα κατάφερνε. 
Θα ενθουσιαστεί μ’ αυτό το εργαλείο και γρήγορα θα εντοπίσει όλες του 
τις δυνατότητες, Αυτός ξέρει, είπε, και, αφού έκλεισε τον τροχό μέσα στο 
κουτί του και άνοιξε το άλλο κουτί που προοριζόταν για τον Μήτσο, συ-
νέχισε: 

 -Ομολογώ ότι προβληματίστηκα με σένα, γιατί ήθελα να σου κάνω 
ένα καλό δώρο  για να με θυμάσαι. Τελικά σου αγόρασα αυτό το και-
νούργιο, μικρό μεν, αλλά θαυματουργό εργαλείο, Είναι ό,τι καλύτερο για 
σένα, αφού πια έμαθες πολύ καλά την τέχνη του τσαγκάρη και όπως μου 
έχεις πει, όταν κάποτε επιστρέψεις στο χωριό σου, θα ασχοληθείς  πάλι 
με το επάγγελμά σου. Μ’ αυτό θα μπορείς να φκιάνεις αριστουργήματα 
και όμορφα στολίδια πάνω στα παπούτσια, θα τα κεντάς καλύτερα από 
την πιο έμπειρη κεντήστρα… Του Μήτσου του ήρθε να  γελάσει αλλά 
συγκρατήθηκε Άκου κεντήματα στα παπούτσια!



60

Ποιά παπούτσια; Στο μυαλό του αμέσως ήρθε η Αποστόλω,  η Ελέ-
νη, η Σουλιάμω, ακόμη και η πιο μοντέρνα της τότε εποχής η συγγένισσά 
του η Ούντρα, Όλες από μικρές γύριζαν ξυπόλητες... Άκου κεντήματα 
στα παπούτσια! Χαμογέλασε  και σίγουρα θα το πήρε ο Τζακ για ευχαρί-
στηση, ικανοποιήθηκε και έδειξε τον χειρισμό του εργαλείου. Ήταν πα-
νεύκολο, αλλά αν είχε κάποια απορία ο Μήτσος θα μπορούσε να ρωτήσει 
και τους αρχιμάστορες, που ήταν πολύ εκπαιδευμένοι και έμπειροι και 
φυσικά ποτέ δεν του χάλαγαν χατίρι.    
        –Το μόνο που χρειάζεται, Τζιμ, είναι κατά διαστήματα ν’ αλείφεις 
αυτές εδώ τις σιδερένιες μυτούλες με λίγο λαδάκι και μετά από ορισμένα 
κεντήματα να τις τροχίζεις ελαφριά με κάνα ψιλό γυαλόχαρτο, για να 
έχεις καλύτερα αποτελέσματα, είπε .Μετά έδεσε προσεκτικά τα κουτιά, 
τα έδωσε του Μήτσου και του ευχήθηκε ό,τι καλύτερο κι εκείνος τον 
θερμοευχαρίστησε λέγοντας πόσο ευγνώμων ήταν και του υποσχέθηκε 
πως ποτέ δεν θα τον ξεχνούσε, Έσκυψε μάλιστα να του φιλήσει το χέρι, 
αλλά ο Τζακ το τράβηξε και δεν τον άφησε.                            

 Ήταν τόσο καλός, με ανθρώπινα, ευγενικά αισθήματα μέσα του, 
ο καλός ο Τζακ κι ο Δημήτρης ένιωσε την ανάγκη να του πει ότι ορφά-
νεψε πολύ μικρός, από μητέρα και είχε έναν άρρωστο κατάκοιτο πατέρα 
και δεν γεύτηκε αρκετά την πατρική αγάπη και στοργή και ότι τον αγα-
πούσε σαν πατέρα του. Ένα κρυφό δάκρυ άρχισε να υγραίνει τα μάτια 
του Τζακ. Προσπαθώντας να κρύψει τη συγκίνησή του, κούνησε το χέρι 
σ’ έναν απλό χαιρετισμό, άνοιξε την πόρτα κι έφυγε. Ο Μήτσος ένιωσε 
ένα μυρμήγκιασμα σ’ όλο του το κορμί, ένα συναίσθημα αλλιώτικο, σαν 
αυτό που νιώθουμε όταν πεθαίνει ένας καταδικός  μας άνθρωπος, του 
ήρθε να κλάψει, να κλάψει πολύ και, βαθιά συναισθηματικός όπως ήταν, 
αυτό έκανε, όταν βρέθηκε μέσα στην παράγκα του. Ναι, εκεί κατάμονος 
έκλαψε, έκλαψε ασταμάτητα, με λυγμούς που τελειωμό δεν είχαν. Η ώρα 
είχε περάσει και το βαθύ σκοτάδι δεν επέτρεπε πια να κοιτάξει ο Μήτσος 
από το τζαμένιο παράθυρο, να δει και να θαυμάσει τ’ αξιοθέατα τούτης 
της όμορφης πόλης και να χαλαρώσει. Ξάπλωσε στο κρεβάτι κι έκλεισε 
τα μάτια, αλλά ο ύπνος δεν ερχόταν. Προσπαθούσε να κοιμηθεί, σκε-
φτόταν και στριφογύριζε στο κρεβάτι του. Συνέχεια το μυαλό του έτρεχε 
στο χωριό, στην γυναίκα του, στα παιδιά του, στους δικούς του. Κάποια 
στιγμή λαγοκοιμήθηκε, μα το μυαλό του αγρυπνούσε. Ξαφνικά, λες και 
κάτι τον σούβλισε, πετάχτηκε όρθιος, στρογγυλοκάθισε πάνω στο μαλα-



61

κό στρώμα και ψιθυριστά, ίσως και φωναχτά, ψέλλισε την απόφασή του: 
«Ναι, θα φύγω, πλησιάζω τα τρία χρόνια στην ξενιτιά, δεν κουράστηκα, 
δεν βαρέθηκα, αλλά θέλω να φύγω. Μου λείπει το σπίτι, το χωριό μου, η 
οικογένεια μου. Ναι, το αποφάσισα. Θα φύγω το γρηγορότερο».

 Μ’ αυτή τη σκέψη ηρέμησε και καλμάρισε. Ο βαθύς ύπνος, που αμέ-
σως τον πήρε, ήταν το καλύτερο γιατρικό, για να τον ανακουφίσει. Πρωί- 
πρωί, όταν ξύπνησε, τηλεφώνησε στον Νίκο τον Τσώμο. Η Αμαλία τον καλη-
μέρισε μ’ εγκαρδιότητα και είπε ότι ο άνδρας της είχε φύγει για το χωριό κι 
ότι σε λίγες ημέρες θα πήγαινε κι αυτή, για να ταχτοποιήσουν κάποια κληρο-
νομικά και να δούνε και τη Γιωργίτσα, την γυναίκα του Μιλτιάδη, που είχε 
αρρωστήσει. Τα λόγια της Αμαλίας τον ενθάρρυναν, ώστε να μην ανακαλέσει 
την απόφασή του. Έτσι, δεν κατάφερε ο προϊστάμενός του να τον μεταπείσει 
να μείνει λίγο ακόμη. Ήθελε πια το συντομότερο να φύγει και αυτό έκανε.                                    

                                                

                                 



62

Κεφάλαιο πέμπτο

Τα κεντητά παπούτσια της νύφης και του γαμπρού

 Το δυνατό χτύπημα με το μπαστούνι στην πόρτα της κρεβατοκά-
μαρας και η δυνατή φωνή της θείας Ασπασίας  «Μήτσο, παιδί μου, με-
σημέριασε. Δεν θα πας στην δουλειά σου;» τον έκανε, σαν ελατήριο και 
λίγο τρομαγμένος, να πεταχτεί ολόρθος. Αιχμαλωτισμένο και βυθισμένο 
στις ολονύχτιες  σκέψεις του, μάλλον ο ύπνος θα τον πήρε τα ξημερώμα-
τα. Κοίταξε δίπλα του για την Αμαλία την γυναίκα του. Έλειπε.  Βγήκε 
έξω κι όρμησε στην κουζίνα. Απ’ τον μικρό φεγγίτη είδε τον ήλιο ψηλά, 
ξεκρέμασε το μαύρο, τεράστιο, σκουριασμένο  κλειδί που κρεμόταν  στο 
κεφαλοκόλωνο και με βιασύνη άνοιξε προσεκτικά το αχούρι. Τρόμαξαν 
τα κουνέλια κι άρχισαν να κρύβονται στις αυτοσχέδιες δικές τους κατα-
παχτές. Η γαϊδούρα έλειπε ,κι αυτό σήμαινε ότι η Αμαλία είχε φύγει για 
τον κάμπο, Άνοιξε το μισογκρεμισμένο παράθυρο να μπει περισσότερο 
φως, να βλέπει καλύτερα, θαύμασε την πελώρια ξινασκαμνιά42 με τα με-
γάλα κατακόκκινα ξινάσκαμνα, που σαν να έσταζαν αίμα, και θυμήθηκε 
τον Βελέ, που για να τους τρομάξει,  πασαλειβόταν  στο πρόσωπο, στο 
λαιμό, στα χέρια και παντού με τα ξινάσκαμνα και φαινόταν σαν πληγω-
μένος.

Έσπρωξε την πόρτα της μικρής αποθήκης. Στο βάθος δεξιά ένας 
μεγάλος ποντικός σταμάτησε να ροκανίζει κάποια λαδόχαρτα και, αστρα-
πιαία, τρύπωσε μέσα στα  κούτσουρα. Δεξιά ήταν το κασόνι με το στάρι, 
αριστερά τα καρατέλα43 με το κρασί και μπροστά η καπάσα44 με το λάδι. 
Το μάτι του αμέσως έπεσε στο μεγάλο ράφι που είχε κάτι παλιοκαλάποδα 
και ακριβώς δίπλα είδε τα δυο κουτιά, τα δώρα του Τζακ. Η καρδιά του 
ήρθε στη θέση της, γιατί είχε περάσει αρκετός καιρός και δεν θυμόταν 
με σιγουριά πού τα είχε απιθώσει. Έπιασε το πρώτο. Ήταν ο τροχός του 
μαστρο-Κώστα, που του έφερε στη θύμηση τον Τζακ. Αμέσως υγραθή-
κανε τα μάτια του, γιατί δεν είχε καταφέρει να εκπληρώσει την υπόσχεση 
που του είχε δώσει. Με το που έφτασε στο χωριό, βέβαια, το πρώτο του 
μέλημα ήταν να παραδώσει το δώρο στον φίλο του Τζακ, δυστυχώς όμως 
είχε φύγει από την ζωή. Έτσι, περίμενε τη Μαγδαληνή να γυρίσει απ’ 

42) Ποικιλία μουριάς.
43) Ξύλινα βαρέλια κρασού.
44) Μεγάλο πήλινο δοχείο λαδιού.



63

την Αθήνα, όπου είχε πάει, για να επισκεφθεί την κόρη της και να της το 
παραδώσει. Το μέριασε προσεχτικά και πήρε το δικό του, το άνοιξε για 
να σιγουρευτεί πως ήταν στη θέση του και το καμάρωνε. Το βράδυ σαν 
ξάπλωσε για ύπνο δεν έκλεισε μάτι. Όλη  νύχτα γεννούσε το μυαλό του 
ιδέες κι άρχισε να σχεδιάζει πράγματα βασιζόμενος σε τούτο το εργαλείο 
που τόσο καιρό περιφρονούσε. Αποφάσισε μάλιστα τα παπούτσια της 
νύφης να τα κεντήσει, να τα στολίσει, να βάλει όλα του τα δυνατά, για να 
φκιάσει κομψοτέχνημα.

 Έκλεισε καλά την πόρτα απ’ το αχούρι, πήρε το κουτί με το εργαλείο 
και πήγε δίπλα ν’ ανοίξει την καπονιέρα να βγούνε έξω οι κότες, αλλά 
είχε προλάβει η Αμαλία. Πάντα απορούσε πόσο σβέλτη και νοικοκυρά 
ήταν αυτή η γυναίκα, πόσο προσεκτική και δραστήρια, που τίποτε δεν 
της ξέφευγε. Γεμάτος νερό ο κορίτος45, η πινιάτα46 γεμάτη με νερό από 
την βρύση της καλής πηγής, ακόμη και το σκουπούλι47 με την σαλαμούρα 
48κρεμασμένο ψηλά στο κλίμα. Εκτός απ’ τη γαϊδούρα, η Αμαλία είχε πά-
ρει μαζί της και τα μαρτίνια. Έριξε ένα ξεροκόμματο στον δεμένο σκύλο, 
που του κούνησε την ουρά του για χαιρετισμό κι εκείνος κούνησε το χέρι 
στην θεία του την Ασπασία, για να εισπράξει την ευχή «στο καλό!», και 
πρόλαβε να δει το συνηθισμένο της σταύρωμα, γυρίζοντας την πλάτη.   
Με γοργά βήματα κατέβηκε την κατηφόρα του Γιωργαλή, χαιρέτισε τη 
συγγένισσά του την Κουτσομαρία, που σκούπιζε την αυλή της, κοίταξε 
να χαιρετήσει και τον Νίκο τον Σουμίλα ή κάποιον άλλον εκεί γύρω στην 
γειτονιά. Δεν υπήρχε κανείς. Όλοι είχαν φύγει για τις δουλειές τους και 
μόνο εκείνος είχε τεμπελιάσει. Ένιωθε ένοχος που άργησε να ξυπνήσει 
και μέσα του ορκίστηκε τούτο να μην ξανασυμβεί. 

Πριν φτάσει στο τσαγκαράδικο, είδε από μακριά και γνώρισε την Κατερί-
να να κάθεται στο πεζούλι του Καλαμένιου, έξω από τον φούρνο, και να 
κουβεντιάζει με την Γιάννα του Καλαμένιου και την Γιάννα του Καρμα-
νιόλη. Η Κατερίνα, όταν τον είδε, σηκώθηκε κι έτρεξε φωνάζοντας: «Έλα 
χριστιανέ μου και θα ψοφήσουν οι γάλοι, που τους έχω ακόμη μέσα! Έχω 
ν’ αρμέξω και τη γίδα και να βάλω στην κλωσσούρα να κλωσήσει τ’ αυγά 
45) Ξύλινο  η πέτρινο δοχείο που πίνουν νερό οι κότες. 
46) Μεταλλικό δοχείο για κουβάλημα πόσιμου νερού.
47) Μικρό ασκί για σαλαμούρα , νερό η κρασί.
48) Μίγμα μυζήθρας και γάλακτος παχύρευστη με υπέροχη  και λίγο ξινή 
γεύση.



64

που μου έδωσε η Κουτσογιάννα και τα κοίταξε η Μαρία του Αντύπα στην 
ηλιαχτίδα από τον φεγγίτη και όλα έχουν σπόρο». 

Προφασίστηκε μια φτηνή, ψεύτικη δικαιολογία κι άνοιξε το μα-
γαζί. Μια γαργαλιστική μυρωδιά απ’ το ζεστοφούρνι του Καλαμένιου 
γαργάλισε την μύτη του. Έβαλε την άσπρη του ποδιά και ρίχτηκε στη 
δουλειά. Ξεκρέμασε μια καινούργια στάμπα, την έστρωσε κατάχαμα, 
γονάτισε πάνω σ’ ένα μικρό μαξιλαράκι γεμισμένο με ροκόφυλλα και 
προσκάλεσε την Κατερίνα να πατήσει. Αμέσως άρχισε να σχεδιάζει, να 
μετρά, να σημειώνει. Της είπε ότι κάτι δεν του καλοάρεσε και την ρώτη-
σε πόσο καιρό είχε να φορέσει παπούτσια. 

 «Μια φορά φόρεσα πέρυσι κάτι παπούτσια, που μου έφκιασε ο 
μπάρμπας μου ο Χρίστος, αλλά με φάγανε και τα πέταξα. Δεν τα ξαναφό-
ρεσα», είπε γελώντας η Κατερίνα. Γέλασε κι ο Μήτσος και σαν έμπειρος 
πια τεχνίτης τής είπε ότι από την ξυπολησιά τα πόδια της έχουν ξεχειλώ-
σει και συμπλήρωσε: «Θα σου δώσω κάποια άλλα να φορέσεις, να μά-
σουν τα πόδια σου, να σουλουπωθούν και μετά θα ξανάρθεις για μέτρα, 
για να κάνουμε σωστή δουλειά και να μη σε ξαναφάνε».

Έτσι κι έγινε. Η Κατερίνα φόρεσε τα βακετένια ευρύχωρα παπού-
τσια που της έδωσε ο Μητσάρας κι έφυγε για τις δουλειές της και ο Μη-
τσάρας βάλθηκε να εφαρμόσει και να υλοποιήσει τις ολονύχτιες σκέψεις 
και αποφάσεις του. Πήρε το κουτί, το άνοιξε, έβγαλε έξω το μικρό εργα-
λείο, το περιεργάστηκε, το μελέτησε προσεκτικά και δεν έβλεπε δυσκο-
λία. Κρίμα που δεν το είχε δείξει σε κάποιον αρχιμάστορα να του μάθει 
πώς δουλεύει. Δεν πίστευε ποτέ ότι κάποιος στο χωριό θα έφκιανε κεντη-
τά παπούτσια, να όμως που οι καιροί αλλάζουν και ήταν και πολύ καλή 
ευκαιρία ν’ αποκτήσει το όνομα του δεξιοτέχνη. Κανείς άλλος δεν είχε 
τέτοιο εργαλείο και δεν είχε σκοπό να το διατυμπανίσει. Θα το κρατούσε 
μυστικό, ώστε όλοι να πιστεύουν ότι όλα τα έφκιανε με το χέρι. Ταχτο-
ποίησε ξανά μέσα στο μυαλό του τις ιδέες του. Έπρεπε να σιγουρευτεί 
πριν αποφασίσει. Δεν είχε καμιά πλατυποδία η Κατερίνα, απλά εκείνος 
ήθελε λίγο καιρό να σκεφτεί, ν’ αποφασίσει, να δει τι θα καταφέρει και 
τι παπούτσια να της φκιάσει. Είχε μεγάλη αγωνία αν θα τα καταφέρει 
στο κέντημα. «Γαμώ το διάουλό του, που δεν ρώτησα πώς ακριβώς να 
το δουλεύω», φώναξε μόνος του κι άρπαξε μια βακέτα, βγήκε στην πόρ-
τα, κοίταξε μήπως έρχεται κανένας, σιγουρεύτηκε πως ήταν ολομόναχος 



65

και άρχισε να στολίζει τη βακέτα με ζωγραφιές. Στην αρχή απελπίστηκε. 
Ήταν βαθιές οι τρύπες, δεν του καλοάρεσαν, παιδευόταν, αλλά με το παί-
δευε-παίδευε, γρήγορα ανακάλυψε ότι το εργαλείο είχε πολλές σκάλες, 
χοντρές, ψηλές, ζαβές, και πολλά άλλα καλούδια.

«Κρίμα! Κρίμα!», ξαναμουρμούρισε, «αν μου το είχαν δείξει, 
δεν θα είχα τώρα τέτοιο παίδεμα και τέτοια αγωνία». 

Τελικά ανακάλυψε τα πά-
ντα γύρω από το εργαλείο του 
και από την χαρά του έκανε μια 
σκουρδουφίτσα49 πάνω στο μα-
ξιλάρι που είχε και γονάτιζε. 
Σηκώθηκε όρθιος, χαμογέλασε, 
ένοιωσε ικανοποίηση και σι-
γουριά και πετάχτηκε μέχρι το 
καφενείο του Τάσου του Μπε-
λόνια να παραγγείλλει  έναν 
καφέ, αλλά είχε κλείσει. Έξω 
στο πλατύσκαλο καθόταν ο Μή-
τσος ο Κολοπατής κι έριχνε πα-
σιέντζα πάνω σ’ ένα στρογγυλό, 

σκουριασμένο, σιδερένιο τραπέζι. Ανέβηκε τα σκαλιά του Μένιου. 
Είχε φοβερή ζέστη, σκούπισε τον ιδρώτα στο μέτωπό του με φύλλα 
από το φραγκιάτο, που ήταν γεμάτο μακρυστάφυλα, κάθισε σ’ ένα 
τραπέζι  στην σκιάδα της κληματαριάς κι ένιωσε γρήγορα τη δροσιά, 
χτύπησε μεθοδικά τα χέρια του κι ένα δεκάχρονο αγόρι, ο Ηρακλής 
του Μένιου, με κοντά παντελονάκια και ξυπόλυτος, έφτασε τρεχάτος 
μ’ ένα βρώμικο σφουγγαρόπανο, σκούπισε το τραπέζι και πήρε την 
παραγγελία για έναν γλυκύ βραστό. 

«Αμέσως έφτασε!» φώναξε ο πιτσιρίκος διώχνοντας πρώτα τις 
σφίγγες, που λαίμαργα έτρωγαν ένα τσαμπί σταφύλι, που είχε πέσει 
πάνω στο διπλανό τραπέζι. Σαν παλιός πατσιδεμένος  καφετζής, ο μι-
κρός περιποιήθηκε τον πελάτη του και με μεγάλη σβελτάδα τού έφε-
ρε καφέ και νερό δροσερό και μπόλικο μέσα σ’ ένα τσίγκινο κύπελλο.

49) Kολοτούμπα.



66

Στο πίσω τραπέζι καθόταν μόνος του ο Αποστόλης ο Πολίτης, 
περιμένοντας την παρέα του για κάνα χαρτάκι. Φορούσε το ολοκαί-
νουργιο, μάλλον για επίδειξη,  ρεπούμπλικό του κι είχε στα χείλη 
κρεμασμένο ένα τσιγάρο, που, αν δεν το πέταγε γρήγορα, θα τον 
έκαιγε, εκτός κι αν χρησιμοποιούσε το παλιό του σοφό σύστημα, να 
το καρφώσει δηλαδή σε κάνα καρφοβέλονο για ν’ απολαύσει και τις 
τελευταίες ρουφηξιές. 

Ψηλός, πράος, καλοσυνάτος, είχε ύφος αριστοκράτη. Ήρεμα, 
αλλά επιβλητικά πρόσταξε τον Ηρακλή να πεταχτεί μέχρι τον Σω-
κράτη τον Καραβιά να του φέρει  δυο τσιγάρα. Ο Ηρακλής άπλωσε 
το χέρι και περίμενε τα λεφτά για τα τσιγάρα, αλλά ο Αποστόλης είπε 
με περισπούδαστο ύφος: «Πες του, παιδί μου, να τα γράψει. Το ίδιο 
κάνε κι εσύ για τον καφέ και θα σας εξοφλήσω στην πρώτη ευκαι-
ρία».

Σε λίγο παρουσιάστηκε κι ο Σπύρος ο Κουτσούμπας και κά-
θισε στο ίδιο τραπέζι του Αποστόλη. Δεν χρειαζόταν  παραγγελία ο 
Ηρακλής, γιατί ήξερε όλων τις συνήθειες κι έδειξε από μικρός ότι θα 
γίνει άριστος επιχειρηματίας. Η πολυμεταχειρισμένη τράπουλα και 
μια άσπρη κιμωλία αμέσως κατέφθασαν και άρχισε το παιγνίδι. Κα-
λός τζογαδόρος και ο Μητσάρας, ήθελε να συμμετάσχει, αλλά δεν 
υπήρχε τέταρτος κι έτσι αποφάσισε να ξαναγυρίσει στο τσαγκάρικο 
να πεταλώσει τα άρβυλα του Μέρη του Χαρίτου, που θα ερχόταν το 
γιόμα να τα παραλάβει και θ’ ανηφόριζε το βουνό προς τα Γερμανικά, 
όπου είχε τα μαντριά με τα γίδια. 

Σηκώθηκε  και κατευθύνθηκε στο τσαγκάρικο. Η Σπυριδούλα 
του Κολοπατή με την πινιάτα στο κεφάλι και χωρίς ποδολόγα, γεμι-
σμένη με νερό από τη βρύση του λαγκαδιού κατέβαινε καμαρωτά με 
χάρη κι επιδεξιότητα. Δεξιά στο καφενείο του Τάσου του Μπελόνια, 
που είχε ανοίξει, είχαν πιάσει τη συνηθισμένη καθημερνή εργολα-
βία ο Νώντας ο Κούρτης με τον Νίκο τον Ταλανά, παίζοντας τάβλι 
και χτυπώντας τα πούλια με μανία, κάτι που ενοχλούσε κι εκνεύριζε 
τον Μήτσο τον Κολοπατή, που έμενε από κάτω. Μπροστά στο τσα-
γκάρικο τον περίμενε με άγριες διαθέσεις, πιθανόν οργισμένος από 
την αναμονή, ο Δημήτρης ο Νομήτρος. Είχε άγρια όψη, καθώς ήταν 
πανύψηλος, μ’ ένα τσιγκελωτό μουστάκι και διαπεραστικό βλέμμα. 
Φορούσε μια ψάθα ξεφτισμένη, σηκωμένη ψηλά, πάνω από το μέτω-



67

πο που φαινόταν ιδρωμένο, καθώς νοτισμένα ακόμη από ιδρώτα ήταν 
και τ’ αξούριστα μαγουλά του. Κρατούσε ένα ματσούκι, για να προ-
στατεύεται απ’ τους αδέσποτους σκύλους, όπως ισχυρίστηκε, το κού-
νησε όμως απειλητικά στον Μητσάρα, που τρόμαξε και πισωγύρισε. 

«Μια ώρα σε περιμένω. Πού διαουλογέρνεις;  Με τη στραβο-
μάρα που έχω, πώς θα πάω στα Λυγερά, να ταΐσω και να ποτίσω τα 
γελάδια; Δεν βλέπεις που θα με πάρει η νύχτα;» 

Γρήγορα τον ηρέμησε και τον καλμάρισε ο Μητσάρας. Είχε 
τον τρόπο του. Ήταν πράος και καταφερτζής και διδάχτηκε και στη 
Γερμανία την προσποιητή ευγένεια: «Μην κάνεις έτσι, χριστιανέ 
μου, και σου ανεβεί αφάνος50». Άρπαξε τα χιλιομπαλωμένα  άρ-
βυλα  που κρατούσε στα χέρια ο Νομήτρος, τα περιεργάστηκε, τα 
σκούπισε από τις γελαδοβουνιές και, χωρίς να τον ρωτήσει, σβέλτα 
και με απίστευτη γρηγοράδα τού πρόσθεσε πέταλα μπροστά-πίσω. 
«Έτοιμα, Μήτσο, φύγε να προλάβεις το σκοτάδι», είπε χαμογελώ-
ντας.                           

Τα καλοκοίταξε ο Νομήτρος, σκούπισε με την παλάμη τα μάτια 
του, έστριψε το μουστάκι. Κοίταξε χαμογελαστά τον Μήτσο,  στην 
γρηγοράδα του οποίου δεν πίστευε ως τότε, κι ας είχε ακούσει από 
άλλους χωριανούς, την έβλεπε όμως να επιβεβαιώνεται.  Χάρηκε και 
όταν πήρε αρνητική απάντηση για την αμοιβή, κι από άγριος λύκος 
έφυγε ήρεμο αρνάκι, με την υπόσχεση να του φέρει ένα μποτσόνι51 
από το δικό του κρασί, που μόνος του έφκιασε με βαρδέα από το 
αμπελάκι που είχε στο Αγραπιδάκι.    

Ο Μητσάρας άνοιξε το συρτάρι, ξανακοίταξε μ’ ευχαρίστηση και 
καμάρωσε το εργαλείο με τα κεντήματα και το φούχτωσε δυνατά, με τη 
σκέψη να ξανακάνει γι’ άλλη μια φορά τις δοκιμές του, να σιγουρευτεί, 
πριν τελικά αποφασίσει πώς θα το χρησιμοποιήσει. Χιλιοτρύπησε όλα 
τ’ άχρηστα πετσιά  από τις πρόβες κι έφκιανε φιγούρες και κεντήματα. 
Κατενθουσιασμένος και περιχαρής πήρε την τελική του απόφαση. «Αύ-
ριο, χωρίς άλλο, θα βάλω μπροστά τα παπούτσια της Κατερίνας». Δεν 
χρειαζόταν να τις το πει, τα μέτρα τα είχε πάρει, η πλατυποδία από την 
ξυπολησιά που τις είχε πει ήταν μια πρόφαση, γιατί ήθελε να σιγουρευτεί 
50) Δυσφορία (τάση λιποθυμίας ).
51) Mικρό μπουκάλι.



68

αν θα τα κατάφερνε με το μηχάνημα

  Έξυσε το κεφάλι του, σκέφτηκε και καλοσκέφτηκε να κατεβάσει καλύ-
τερες ιδέες, άδραξε ένα μεγάλο χοντρό πετσί, το πέταξε μέσα στο μαστέ-
λο με το νερό να μαλακώσει και το πρωί να είναι έτοιμο και να δουλεύε-
ται, για να κόψει με ευκολία τις σόλες, κοίταξε  ολόγυρα, ξανασκέφτηκε 
πριν αποφασίσει τι δέρμα να χρησιμοποιήσει, κοίταξε ελέγχοντας προ-
σεκτικά και σιγουρεύτηκε ότι δεν του έλειπε κάτι και δεν χρειαζόταν να 
δώσει ειδική παραγγελία, όλα τα είχε στο μαγαζί του και ιδιαίτερα κέφι 
και όρεξη για ομορφοδουλειά.

Δεν αντιμετώπισε καμία δυσκολία, όλα τέλειωσαν άψογα και το 
τελικό αποτέλεσμα ο ίδιος το ηύρε φανταστικό. Χαμογέλασε με καμάρι, 
κρίνοντας  ότι είχε φκιάσει ένα κομψοτέχνημα  και μονολόγησε: «Για να 
δούμε, αν θα μπορεί να με συναγωνιστεί άλλο πια ο Νιόνιος ο Xρυσικός».

Η γειτόνισσα του Νίκου του Βρυώνη, η Αρετή του Πανούτσου, 
σαν τον άκουσε να φωνάζει τη Σουλτάνα του Βρυώνη, άνοιξε το καλα-
μένιο πορτόνι,  τράβηξε την γαϊδούρα που μόλις είχε στρώσει και βγήκε 
έξω στο δρόμο. Στα κολιτσάκια του ξεφτισμένου σαμαριού κρέμονταν 
ανάποδα δυο κότες δεμένες από τα πόδια, πίσω ακολουθούσε η γίδα μ’ 
ένα κομμάτι σχοινί τυλιγμένο στην μέση. Σαν την χαιρέτησε ο Μήτσος, 
τον πληροφόρησε ότι η Σουλτάνα με την Κατερίνα και την Βάγγιω είχαν 
φύγει από τα χαράματα. Θα πήγαιναν στα περιβόλια να πλύνουν τα χο-
ντροσκούτια52, μόνο που ξέχασαν την κοπάνα τους, τόνισε κι έδειξε την 
κοπάνα μέσα στη σκάφη που ήταν έξω, δίπλα στο φουρναριό.  Αν τις δεις, 
πες σε παρακαλώ στην Κατερίνα να έρθει από το τσαγκάρικο.

–Μείνε ήσυχος, Μήτσο, θα σου τη στείλω αμέσως, είπε η Αρετή 
και κράτησε την υπόσχεσή της. Γοργοπόδαρη η Κατερίνα, λες και είχε 
φτερά, παρουσιάστηκε σε απρόσμενο χρόνο, γρηγορότερα από ότι την 
περίμενε ο Μητσάρας. Ήταν πρόσχαρη, μικρή, ομορφούλα, πολύ πατσι-
δεμένη, σβέλτη σε όλες τις δουλειές, αλλά κι ευχάριστη, καλοσυνάτη και 
πάντα χαμογελαστή. Μπήκε μέσα στο τσαγκάρικο κι έβγαλε τα παλιο-
πάπουτσα. Ο τσαγκάρης κοίταξε προσεκτικά τις φτέρνες της και ανάσα-
νε, δεν είχαν σημάδια και πληγές. «Όλα καλά, Κατερίνα, δε νομίζω να 
σε ταλαιπώρησαν και να σε πληγώσανε τα παπούτσια που σου έδωσα», 

52) Τα χοντρόρουχα.



69

είπε.    Εύστροφη, σκληρή, με δύναμη και αντοχή, με θάρρος και πονηρό 
χαμόγελο, η Κατερίνα απάντησε:

 -Αντέχεται ο πόνος μπρος τα κάλλη μπάρμπα-Μήτσο  μου. Άλλω-
στε ένιωθα πολύ όμορφα φορώντας τα παπούτσια. Ταυτόχρονα άπλωσε 
το πόδι της νομίζοντας ότι θα της πάρει μέτρα. Η ματιά της έπεσε στα 
χέρια του Μήτσου, που ξεδίπλωνε τα καινούργια της παπούτσια, καθώς 
τα είχε τυλίξει σ’ ένα πανί για να μην σκονιστούν. Τα είδε κι απόμεινε 
άναυδη. Σούφρωσε τα κατακόκκινα χείλη της κι ένα ελαφρό σφύριγμα 
ακούστηκε σαν μελωδία. Ήταν κόρη του Βρυώνη και είχε έμφυτη μέσα 
της τη μουσική, άσχετα αν ποτέ δεν την καλλιέργησε. Κοίταξε, χάιδεψε 
τα στολίδια. Δεν είχε ποτέ ξαναδεί τόσο προσεγμένα παπούτσια. «Σίγου-
ρα», σκέφτηκε, «ο Μήτσος ο Κανούτης είναι ο πρώτος και ο καλύτερος». 
Γρήγορα τα φόρεσε. Δεν πίστευε ότι ήταν τα δικά της. Για δείγματα τα 
πέρασε και περίμενε να τις πάρει τα μέτρα. Κουτί στα πόδια της, της 
ήρθαν, άνετα και ξεκούραστα. Ένιωσε ανακούφιση και απέραντη χαρά, 
κυριολεκτικά ξετρελάθηκε, όταν την διαβεβαίωσε ο Μήτσος ότι ήταν 
τα δικά της. Τα έβγαλε, τα ξαναχάιδεψε, τα φίλησε και τα ξαναφόρεσε. 
Τρελός και ο Μητσάρας από την χαρά του, γιατί πραγματικά έπεσαν δι-
άνα στα πόδια της, μ’ ένα πλατύ χαμόγελο ικανοποίησης τής ευχήθηκε 
«Η ώρα η καλή και καλά στέφανα». Γέμισε καλά μέσα τα παπούτσια με 
πανιά, τα ξαναθηλύκωσε53 σ’ ένα άσπρο πανί, για να μην σκονίζονται, και 
τη συμβούλεψε να τα δοκιμάζει καθημερινά και για ό,τι θέλει να πάει στο 
τσαγκάρικο, αν προσέξει κάτι που δεν της αρέσει. Τον χιλιοευχαρίστησε 
κι έφυγε τρέχοντας και σιγοτραγουδώντας, χαρούμενη, καλότυχη, ικανο-
ποιημένη, ευτυχισμένη.

Ο Σπύρος Μαραγκός ο Καψούλης σβέλτα σάλτισε από τον μαύρο 
γάιδαρο που καβαλούσε και τον έδεσε προσεκτικά στην κληματαριά του 
Μήτσου του Γούναρη.

 Πάντα περιποιημένος, καθαρός και όμορφος, με τα μεγάλα δα-
χτυλίδια του στα δάχτυλα, χρυσή καδένα στο λαιμό και στο χέρι, κα-
τευθύνθηκε προς τον τσαγκάρη τον Μήτσο, που βγήκε στην πόρτα να 
τον διαουλοστείλει. Δεν σκέφτηκε μόνο τις βουνιές του γαιδάρου που 
θα βρώμιζε τον τόπο και το μαγαζί του, αλλά σκέφτηκε και το φραγκιά-
το του Γούναρη, που σίγουρα θα το κατάστρεφε με την λαιμαργία του, 
53) Θηλικώνω= τυλίγω με κλωστή ή με πόρπες. 



70

απόμεινε όμως να θαυμάζει την όμορφη χανάκα με τα γαργαρέλια54 στο 
λαιμό του γαϊδάρου κι ένα καλοπροσεγμένο, φκιασμένο από καλό μά-
στορα σαμάρι. Ηρέμησε και συγκρατήθηκε βλέποντας τον Καψούλη χα-
μογελαστό, καλοντυμένο, με γοργό βήμα να πλησιάζει. Φτάνοντας στο 
τσαγκαράδικο, ο Καψούλης, σήκωσε ψηλά το δεξί του χέρι, λες κι ήθελε 
να μοστράρει τα χρυσά δαχτυλίδια του, αλλά το κατέβασε μ’ εγκαρδιό-
τητα κι έσφιξε φιλικά το χέρι του Μητσάρα.

-Ήρθα μάστορα μου να σε συγχαρώ. Μάστορας είμαι και εγώ, 
σαμαράς και ξέρω από ομορφοδουλειά. Αυτά που έφκιασες δεν είναι 
συνηθισμένα παπούτσια, είναι όνειρο, αριστούργημα κι, αμφιβάλω αν 
κάποιος άλλος μπορεί να σου μοιάσει. Δεν σου κρύβω ότι εγώ πάντα 
ποδενόμουνα στον Νιόνιο τον Χρυσικό, αλλά τώρα θα έρχομαι μόνο σε 
σένα και ήρθα να σε παρακαλέσω να μου πάρεις μέτρα και να μου φκιά-
σεις τα ίδια στολίδια, σαν αυτά που έφκιασες στην αρραβωνιαστικιά μου. 

Άκουγε με καμάρι ο Μητσάρας τους επαίνους και καμάρωνε πολύ. 
Τότε πρωτόμαθε και για τον γαμπρό, γιατί από διακριτικότητα ποτέ δεν 
είχε ρωτήσει ποιός είναι, να όμως που τώρα ήξερε. Ξαναευχήθηκε για 
τα καλά στέφανα και μείνανε σύμφωνοι να περάσει την επομένη για τα 
μέτρα. Φεύγοντας καμαρωτός ο Καψούλης είπε: 

 -Για να καταλάβεις πόσο πολύ αρέσουν τα παπούτσια στην Κατε-
ρίνα, κάθε βράδυ, πριν πέσει να κοιμηθεί, τα φοράει και κοιμάται με δαύ-
τα όλη την νύχτα. Χαμογέλασε ο Μητσάρας και παραλίγο να του ξεφύγει 
και να πει «Εσύ πού το ξέρεις; Αρραβωνιαστικιά σου είναι, όχι γυναίκα 
σου», αλλά, ύστερ’ από σύντομη, ωριμότερη σκέψη, τον αποχαιρέτησε 
λέγοντας «Στο καλό συνάδελφε μάστορα, αύριο σε περιμένω».

 Στο γάμο δεν ήρθε μόνο καλεσμένο όλο το χωριό, αλλά πλημμύρισε η 
εκκλησία κι ο τόπος από εκλεκτούς καλεσμένους του ονομαστού κλα-
ρινοπαίχτη Νίκου Βρυώνη. Πολλοί καλεσμένοι, αλλά και περισσότεροι 
απροσκάλεστοι ήρθαν, ποτέ όμως δεν μάθαμε αν οι απρόσκλητοι  ήρθαν 
για να θαυμάσουν τη νύφη ή ν’ ακούσουν τον κλαρινοπαίχτη, που μεθού-
σε, μάγευε και υπνώτιζε με τις  αστείρευτες αυτοσχεδιαζόμενες μελωδίες 
του, που η φήμη τους είχε ξεπεράσει τα όρια της Λευκάδας..

54) Χανάκα με τα γαργαρέλια =λαιμαργιά με κουδουνάκια που 
τοποθετούσαν στο λαιμό του ζώου.



71

Πρώτος κατέφθασε ο γαμπρός με όσο το δυνατόν πιο ψηλά ση-
κωμένο, το παντελόνι, όχι για να μοστράρει τις κάλτσες, που για πρώ-
τη φορά φορούσε, αλλά για να επιδείξει τα ολοκαίνουργια, κεντητά με 
διάφορα σχέδια, παπούτσια, που όταν τα παρέλαβε, ήταν τόση μεγάλη 
η χαρά και ο ενθουσιασμός του, που τα κρέμασε στο λαιμό δένοντας τα 
από τα κορδόνια και γύρισε όλο το χωριό για να τα επιδείξει. Η νύφη, 
ασπροντυμένη και κούκλα, σήκωνε το λευκό νυφικό της, όχι για να μην 
το πατήσει, όπως συνηθίζεται, αλλά προσπαθώντας κι αυτή με μεγάλη 
επιδεξιότητα  να μοστράρει τα κεντητά της παπούτσια. 

Γρήγορα κυκλοφόρησε το νέο στους καλεσμένους για την επιδεξι-
ότητα του αριστοτέχνη, σπουδασμένου στην Γερμανία, τσαγκάρη και δεν 
προλάβαινε τις παραγγελίες, ιδιαίτερα από την νεολαία του χωριού και 
όχι μόνο. Αναγκάστηκε  ο Μητσάρας να παρατείνει το ωράριο εργασίας 
του, για να προλαβαίνει τις παραγγελίες. Μέρα με την ημέρα η φήμη του 
μεγάλωνε και κόντευε να φέρει σε απόγνωση  ακόμη και τον έμπειρο, 
ομολογουμένως, άριστο τεχνίτη Νιόνιο  Χρυσικό, που έβλεπε μέρα με 
τη μέρα να μειώνονται οι πελάτες του και σοφίστηκε να τον αντιγράψει, 
χωρίς φυσικά να τα καταφέρει να τον μιμηθεί, με τα χειροποίητα δικά του 
κεντήματα, που ήταν ατσούμπαλα. Απορούσε πώς τα καταφέρνει ο Μη-
τσάρας και πετύχαινε τέτοια ομοιομορφία στα σχέδια, που ξεπερνούσαν 
και τον καλύτερο καλλιτέχνη. Φυσικά, ποτέ δεν έμαθε για το θαυματουρ-
γό του Μητσάρα εργαλείο.                      

 Ο Χρίστος ο Δρακονταειδής, βλέποντας αυτόν τον συναγωνισμό 
και γνωρίζοντας ότι δεν θα είχε πια τύχη και εργασία με το δικό του τσα-
γκάρικο, αναγκάστηκε να το κλείσει. Καλοντυμένος, γραβατωμένος, σω-
στός λόρδος πάντα, ο κ. Χρίστος, μετακόμισε στην Αθήνα για μια καλύ-
τερη ξεκούραστη ζωή, αφού κατάφερε, και ήταν ο μοναδικός, να βγάλει 
εκείνα τα χρόνια μια συνταξούλα,  χάρη στη γνώση και ευστροφία του ή 
στη συμβουλή κάποιου φίλου του δικηγόρου. 

          Τότε άδραξε την ευκαιρία ο Σπύρος ο Καψούλης και νοίκιασε το 
μαγαζί του κ. Χρίστου, που ήταν σε πλεονεκτική θέση, και το έφκιασε 
σαμαράδικο. Ήταν δίπλα στο μεγαλύτερο μπακάλικο, του Γεράσιμου του 
Δρακονταειδή και απέναντι από το άλλο μεγάλο μπακάλικο των αδελφών 
Λογοθέτη. Λίγο πιο κάτω ήταν τα δύο από τα έξι καφενεία του χωριού, 
του Γεράσιμου του Μουζούλη και ακριβώς απέναντι του Λια του Τρε-
μπουκούνη με τον μεγάλο δροσερό πλάτανο.



72

 Πρώτος και καλύτερος ο Γιάννης ο Νόβες, που ήταν μερακλής 
και καλός καβαλάρης, έδωσε παραγγελία στον Καψούλη για καινούργιο 
σαμάρι, βλέποντας την τάξη, την αρμονία, την καθαριότητα, και ιδιαίτε-
ρα την νοικοκυροσύνη του Καψούλη που, κατά γενική ομολογία, είχε το 
μαγαζί καλύτερο και από εκκλησία, πεντακάθαρο και γεμάτο με χανάκες, 
κυπριά, κουδούνια, γαργαρέλια, μπαλδίμια55, κατρουμάδες, ακόμη και 
καβαλοσκούτια σε πρώτη όψη, ενώ στο πίσω μέρος, καλυμμένο με χώρι-
σμα, είχε το εργαστήριό του γεμάτο στρωμνές, σαμαρόξυλα, πολύχρωμα  
δέρματα και διάφορα μπιχλιμπίδια.   Ο Γιάννης είχε μια καταπληκτική 
ιδέα: συμβούλεψε τον Καψούλη και απαίτησε στο δικό του σαμάρι να 
του κολλήσει πετσιά στολισμένα με σχέδια του τσαγκάρη Μητσάρα κι 
εκείνος εκμεταλλεύτηκε του Γιάννη του Νόβε την αλάνθαστη ιδέα και 
γνώμη και πρόσθεσε περισσότερη δουλειά στον Μήτσο και φυσικά με-
γαλύτερο όφελος στην δικιά του επιχείρηση, αφού όλοι πια στο χωριό 
ζήλεψαν και ήθελαν του Μητσάρα τα  σαμαροστολίδια.

Ο Λάμπρος ο Βαρώλης, πιτσιρίκος με κοντά παντελόνια, καθόταν 
στο πεζουλάκι του κυρ-Γεράσιμου Δρακονταειδή. Κοίταζε και θαύμαζε, 
όπως έλεγε, την τέχνη του Καψούλη και ήθελε να πείσει τον πατέρα του, 
σαν πρόεδρο και αρχηγό του χωριού, τέτοιο σαμάρι να φκιάσει και για 
το δικό τους άλογο. 

55) Εξάρτημα του σαμαριού προσαρμοσμένα στο σώμα του ζώου για 
στερέωμα.

Το σαμαράδικο του Καψούλη



73

Έκανε λίγο πιο πέρα και μας έφκιασε θέση να κάτσουμε στο πεζού-
λι. Ήμουνα με τον φίλο μου τον Γιάννη τον Πολίτη. Θαυμάζαμε κι εμείς 
ζηλεύοντας όλα αυτά τα αριστουργήματα του Καψούλη. Απότομα και 
ξαφνικά, λες και τον τσίμπησε αλογόμυγα, πετάχτηκε όρθιος ο Λάμπρος 
κάνοντας νόημα να περιμένουμε και δείχνοντας με το δάχτυλο τον Ριζά-
ριο τον Λογοθέτη που μπήκε μέσα στο μαγαζί του να εξυπηρετήσει τον  
πελάτη Γρηγόρη τον Φραγκιό, που του ζήτησε μπακαλιάρο.                         

           Όρμησε  ο Λάμπρος μέσα στο μαγαζί του Δρακονταειδή, βγήκε 
όμως στουμπωμένος και βρίζοντας, δίνοντας και σε μας ένα κομματάκι 
σαν τσίγαλο56 χαλβά, με μια ολοκάθαρη εξήγηση:                                          
-Μη νομίζετε ότι χάζευα τα σαμάρια. Πολλή ώρα περίμενα να μπει μέσα 
στο μαγαζί του ο Λογοθέτης, για να μη με δει. Είχα κλέψει από την μάνα 
μου τέσσερα αυγά και παρακάλεσα τον κυρ-Γεράσιμο τούτη την φορά 
να μου δώσει λίγο παραπάνω χαλβά, για να δώσω και σε σάς, αλλά μου 
είπε «καλός είναι κι αυτός, εκτός και θέλεις να πω στον Θωμά τον πατέ-
ρα σου, ότι κλέβεις τ’ αυγά». Τρόμαξα και βγήκα γρήγορα έξω, λέτε να 
του το πει; Θα με λιανίσει στο ξύλο.   Γελάσαμε και κοιτάξαμε 
στην τζαμένια βιτρίνα, να θαυμάσουμε, τουλάχιστον, το μεγάλο ντενε-
κεδένιο κουτί με τον χαλβά. Το έμπειρο αετίσιο  μάτι του Γιάννη κοίταξε 
δίπλα και είδε ένα άλλο, μικρότερο κουτάκι. «Τι διάολο να είναι αυτό;» 
ψέλλισε, αλλά κανείς μας δεν ήξερε. Στείλαμε τον Λάμπρο και ρώτησε. 
Ήταν κορν μπιφ, αλεσμένο κρέας, πολύ-πολύ δυναμωτικό, με αξεπέρα-
στη γεύση, που σου δίνει δύναμη, αντοχή και ιδιαίτερη ευφυΐα και δεν 
χρειάζεται να σκοτώνεσαι στο διάβασμα, είπε στον Λάμπρο ο κυρ-Γερά-
σιμος. Το τελευταίο μας ενθουσίασε. 

–Ρώτησες πόσο έχει; Είπαμε μ’ ένα στόμα.                                             

-Όχι, απάντησε ο Λάμπρος.

-Ξεκουμπίσου χαμένε και ρώτα, μη σ’ αργάσω, του είπε ο Γιάννης.

-Έχει 5 δραχμές, αν θέλουμε να τα γράφει και να τα πληρώνουμε λίγα-λί-
γα ή 4 για μονοκοπανιά, έφερε την απάντηση ο Λάμπρος. 

            Ο Γιάννης μπούκαρε στο μαγαζί, έκλεισε τη συμφωνία με 3 δραχ-
μές κι έδωσε και 2 δεκάρες για προκαταβολή να το καπαρώσει. Από μι-
56) Φρέσκο αμύγδαλο.



74

κρός έδειξε ο Γιάννης τα προσόντα του. Κανείς μας δεν αμφέβαλε ότι θα 
γίνει επιτυχημένος έμπορος. Κοίταξα την τσέπη μου, είχα μια πεντάρα, 
την πήρε ο Γιάννης για το ταμείο. Προσθέτοντας δεκάρα τη δεκάρα θα τα 
μαζεύαμε, δώσαμε και τα χέρια, θα μετριάζαμε λίγο και το σινεμά ή δεν 
θα ξανατρώγαμε εκείνες τις θεόρατες πάστες που έφκιανε το ζαχαροπλα-
στείο στην πλατεία της Λευκάδας. 

       Η φήμη του Μητσάρα μέρα με την μέρα αυξανόταν και η 
συνεργασία του με τον Καψούλη τον βοήθησε πολύ περισσότερο.  Ακόμη 
και απ’ το ξηρόμερο έρχονταν πελάτες για σαμάρια, γιατί ήταν ομορφο-
δούλης ο Καψούλης κι έγινε γρήγορα γνωστός σε όλους τους μερακλή-
δες. Το εργαλείο του Μητσάρα ασταμάτητα κένταγε σαμάρια και σέλες, 
μπαλδίμια, ακόμη και κατρουμάδες και ό,τι άλλο πέτσινο υπήρχε, ανά-
λογα με την επιθυμία του πελάτη. Η πτώση του Νιόνιου του Χρυσικού 
ήταν πια δεδομένη, ιδιαίτερα όταν άνοιξε τσαγκάρικο και ο Μιλτιάδης ο 
Σίδερης με την συμβουλή και την βοήθεια του Μητσάρα, ο οποίος ποτέ 
δεν ξέχασε την βοήθεια που η αδερφή του η Αμαλία του είχε προσφέρει, 
όταν νεόφερτος και αβοήθητος βρέθηκε στη Γερμανία. Φιλότιμος, προ-
σγειωμένος και καθόλου αγνώμων, σκέφτηκε ν’ ανταποδώσει με χαρά 
και μεγάλη ευχαρίστηση στον αδελφό της  Αμαλίας, τον Μιλτιάδη, μια 
χείρα βοήθειας, αφού τα οικονομικά του δεν επέτρεπαν να συντηρήσει 
την οικογένειά του, ούτε και να σπουδάσει τα παιδιά του. Τον έπεισε 
λοιπόν ν’ ανοίξει το τσαγκάρικο και θα τον τροφοδοτούσε με παπούτσια 
που θέλαν μικροδιορθώματα, μπαλώματα, ραψίματα, πέταλα, πρόγκες 
και ότι άλλο μπορούσε, κατάφερνε και προτιμούσε ο Μιλτιάδης, μέχρι 
σιγά-σιγά να μάθει καλύτερα  την δουλειά και να μπορεί με υπευθυνότη-
τα να εξυπηρετήσει όλους τους πελάτες του.

Η αλήθεια είναι ότι η πολλή δουλειά απέφερε χρήματα  στον τσα-
γκάρη  αλλά έφερε και κούραση. Ιδιαίτερα ένιωθε τα χέρια του να μην 
έχουν την αρχική σβελτάδα, ζοριζόταν να δουλέψει το μηχάνημα κι ένιω-
θε μέρα με την μέρα η απόδοση του να πέφτει. Παρόλο που τα χοντρά, 
ροζιασμένα του δάχτυλα  ήταν ευκίνητα, γρήγορα και με την καθημερι-
νή απασχόληση και πρακτική είχαν γίνει πολύ επιδέξια, ένιωθε ότι χρει-
αζόταν να βάλει μεγαλύτερη δύναμη στο μηχάνημά του, ενώ, όταν το 
πρωτοδούλεψε, και μ’ ένα απαλό χάδι γίνονταν οι δουλειές του. Τότε 
θυμήθηκε τα λόγια του Τζακ, ότι δηλαδή θα χρειαζόταν πού και πού και 
κάποιο τρόχισμα,  και το χαμόγελο ξανάνθισε στα χείλη του και αμέσως 



75

έδιωξε κάθε ίχνος απογοήτευσης και κούρασης.                                        
Με πρώτη ευκαιρία θα το πήγαινε για τρόχισμα. Στο μυαλό του ήρθε 
αμέσως ο μαστρο-Κώστας που ήταν ο καλύτερος στα τροχίσματα, αλλά 
δυστυχώς είχε φύγει απ’ τη ζωή και δεν κατάφερε ούτε τον τροχό να του 
παραδώσει. Ήταν όμως και ο μαστρο-Σπύρος και δεν υπήρχε πια καλύ-
τερός του στις μαστοριές και στα τροχίσματα. Ήταν μια καλή ευκαιρία 
να δει και την κουμπάρα του την Κωνσταντούλα, που γι’ αρκετό καιρό, 
λόγω φόρτου εργασίας, δεν είχε καταφέρει να επισκεφθεί και ένιωθε ένο-
χος, γιατί η αγάπη της για τον κουμπάρο της ήταν υποδειγματική. Πήρε, 
λοιπόν, την τελική του απόφαση. Με πρώτη ευκαιρία θα πήγαινε στον 
μαστρο-Σπύρο.



76

Κεφάλαιο έκτο

Το τρόχισμα του μαγικού τσαγκάρικου εργαλείου

Τα πρωινά τουφεκίδια, που κατά διαστήματα ακούγονταν, ξύπνη-σαν τον Μητσάρα, που τρομαγμένος πετάχτηκε όρθιος και βγήκε από την μπροστινή πορτούλα. Ο ήλιος ακόμη να φανεί και η πα-
γωνιά τού χάιδεψε τ’ αξύριστα μάγουλα. Ο σκύλος, κουλουριασμένος 
μέσα στο καλυβάκι του, έτρεμε από το κρύο. Λίγο πιο πέρα, σταλακτίτες 
πάγου κρέμονταν από την κληματαριά και η αυλή γλιστρούσε επικίνδυ-
να, γιατί ο πάγος στόλιζε αντί για πλακάκια το μεγαλύτερο μέρος της, 
ιδιαίτερα όπου υπήρχαν λόμπες57 και κρατούσαν το βρόχινο νερό. Όλα 
ήταν παγωμένα και σταγόνα νερού δεν έβγαινε από την τσίγκινη βρύση, 
που του είχε φκιάσει ο Μίτσης ο Καλαντζής. Δεν μπορούσε να πλυθεί, 
ούτε να ξυριστεί. Ριπές τουφεκιού ακούστηκαν ξανά. Σιγά και προσε-
κτικά, μήπως γλιστρήσει, κατέβηκε τα χωμάτινα σκαλοπάτια κι έφτασε 
στην μεγάλη ξινασκαμιά για να ’χει καλύτερη θέα. Τα κιτρινισμένα της 
φύλλα είχαν πέσει και ήταν κι αυτά γλιστερά. Αναπόλησε τη δροσερή 
καλοκαιρινή σκιά τους. Στράφηκε προς τον Χειλά κι αντίκρισε μιαν απέ-
ραντη λίμνη. 

Η ασταμάτητη νεροποντή τις τελευταίες ημέρες και τα ορμητικά 
του χωριού λαγκάδια χύνονταν όλα στον Χειλά, που δεν προλάβαινε να 
τ’ απορροφήσει. Σίγουρα και ο καταποτήρας θα είχε φρακάρει από πα-
λιόξυλα, λάσπες και ξερόχορτα. Στ’ αυτιά του έφτανε δυνατή και θορυ-
βώδης η βοή απ’ το κατέβασμα του ορμητικού ποταμού του Ρουπακιά. 

Το καλημέρισμα του γείτονά του, του Νίκου του Πλούτου, τον έκα-
νε να πισωγυρίσει και να τον δει με το δίκαννο κρεμασμένο στην πλάτη. 
Την ίδια ώρα οι τουφεκιές έπεφταν πιο συχνές και ο Νίκος τον προσκάλε-
σε να τον ακολουθήσει. Όπως του εξήγησε, είχε γεμίσει από την παγωνιά 
ο Χειλάς με αγριόπαπιες και πρώτος ο Θωμάς ο Βαλάμης με τον Ναπολέ-
οντα τον Πατρίκιο και μερικούς άλλους του χωριού κυνηγούς, είχαν ήδη 
αρχίσει το σημάδι. Ευγενικά αρνήθηκε την πρόσκληση ο Δημήτρης, όχι 
επειδή λυπόταν τα άμοιρα πουλιά ή δεν του άρεσε ο μεζές της αγριόπα-
πιας, αλλά γιατί είχε προγραμματίσει να επισκεφτεί τον μαστρο-Σπύρο. 

57) Λακούβες.



77

Η ανατολή ρόδισε και σε λίγο ένας λαμπρός ήλιος ξεμύτισε από το 
Λαϊνάκι κι ο Μήτσος ανάπνευσε μ’ ευχαρίστηση για την καλοκαιρία. Οι 
τελευταίες βροχερές μέρες με το χοντροχάλαζο και την παγωνιά τού θύ-
μιζαν τη Γερμανία. Ταχτοποίησε του σπιτιού τις δουλειές, τάισε τις κότες 
και τα κουνέλια και συμβούλευσε την Αμαλία με τέτοια παγωνιά να μην 
ξεμυτίσει.    «Κάτι ξέρω κι εγώ από κρύσταλλα και πάγους, ακόμη και 
από υγρασία, πολλά διδάχτηκα στη Γερμανία. Κάθισε λοιπόν μέσα στο 
σπίτι και πρόσεχε μήπως γεννήσει η προβατίνα», συμβούλεψε κι έφυγε 
για το τσαγκάρικο. Πήρε το μηχάνημα, το έκρυψε καλά στον κόρφο του 
κι έφυγε για τ’ Αντριελάτα.  Ο Λυκο-Ζώης είχε ανοίξει το καφενείο στην 
πλατεία, η Αρσενία μ’ ένα λαϊπόδι σκούπιζε τα νερά βρίζοντας, όπως και 
οι περισσότεροι άλλωστε, γιατί δεν είχαν φκιάσει αυλάκια και πλημμύ-
ριζε ο δρόμος της αγοράς όταν έβρεχε. Απέναντι, δίπλα στην βρύση που 
έτρεχε ασταμάτητα με τρεις κάνουλες, ήταν το καφενείο του Κοτσέρη, 
όπου καμιά δεκαριά άτομα πίνανε τον πρωινό καφέ τους επαινώντας την 
όμορφη πλατεία που φκιάσανε και σκεπάσανε το άχαρο λαγκάδι. Ανά-
μεσά τους και όρθιος ο Γεράσιμος ο Γύφτος γυρόφερνε τα τραπέζια και 
τους συμβούλευε πώς να συμπληρώσουν τα χαρτιά τους, μήπως και πά-
ρουν κάποιες ψευτοαποζημιώσεις και πώς να φκιάσουν τα συμφωνητικά 
τους για τα σταφύλια, για να μην τους κοροϊδέψει ο Μεγανησιώτης έμπο-
ρος, που τα είχε προκαταβολικά καπαρώσει.

Ήξερε τα πάντα ο Γεράσιμος. Ήταν καλός και τίμιος και είχε γνώ-
σεις δικηγόρου, χωρίς πτυχίο βέβαια, αλλά όλοι τον εμπιστεύονταν για 
την τιμιότητα και την καλή του καρδιά. Όταν είδε τον Μητσάρα, του 
έκανε νόημα και τον προσκάλεσε για ένα καφέ. Εκείνος προτίμησε τσάι, 
μαζεμένο από τα κοντριά, με μπόλικη ζάχαρη κι ένα λαδοκούλουρο, που 
είχε φκιάσει η Αθηνά, η γυναίκα του Κοτσιέρη.

      –Έφεξε  ο τόπος. Τώρα που γκρέμισαν και το σπίτι του Σάκου και 
μεγάλωσαν την πλατεία, εσύ Γεράσιμε, ψηλά από το σπίτι σου θα έχεις 
πια μια όμορφη θέα, είπε ο Μητσάρας. 

-Ναι, δε λέω, όλα έγιναν όμορφα, εκτός από την κατέλα58 που πρόσθεσαν 
απέναντι από το σπίτι μας, φώναξε από δίπλα ο αδελφός του ο Θοδωρής.       

    –Έχει δίκιο ο Θόδωρος, Μήτσο. Κοίτα πού φκιάσανε το αποχωρη-

58) Βρωμιά.



78

τήριο. Θα μας βρωμίσει όλους, δεν θα γλυτώσουμε. Εγώ το έχω δηλώ-
σει και στην Αστυνομία, το δίκαννο είναι πάντα γεμάτο και κρεμασμένο 
ανάμεσα στην πόρτα και το παράθυρο κι όποιον δω και μπει μέσα, θα τον 
τουφεκίσω, δεν πρόκειται να τη γλυτώσει.

 Όλοι γέλασαν κι ο Μη-
τσάρας ήθελε να πει ότι στη 
Γερμανία όλοι, τους καμπι-
νέδες, τούς έχουν μέσα στο 
σπίτι, αλλά επειδή βιαζόταν, 
δεν μίλησε κι έφυγε, αφού 
ευχαρίστησε για το τσάι. Στο 
υδραυλικό οι λιουτρουβιαρέοι 
ξεφόρτωναν τα βαρυφορτωμέ-
να άλογα με τα μεγάλα σακιά, 
γεμάτα ελιές και νοτισμένα 
από τους χυμούς που τα είχαν μαυρίσει κι ετοιμάζονταν για τo πρωινό 
ξεκίνημα στο ελαιοτριβείο. Ο λιώσμος59 μύριζε άσχημα κι ο Μητσάρας  
τάχυνε το βήμα, μόλις ένιωσε καυτές σταγόνες νερού στο σβέρκο του, 
στάχτες και κάφτρες που έπεφταν από ψηλά από την υπερχείλιση του 
καζανιού που ζέσταινε το νερό. Ο Νίκος ο Σάκος με τον Μαγκιώρη δεν 
είχαν σκεφτεί να πάρουν προστατευτικά μέτρα για τους περαστικούς. 
Σαν τον είδαν, κατάλαβαν και χαμογέλασαν, ενώ εκείνος με γρηγοράδα 
προσπέρασε κι έφτασε στου Βέρου.  Ο Νιόνιος ο Τσερεβερίκης ερχόταν 
από τα Κουτσουμπάτα. Είχε πάει στον Θωμά τον Μίγα την ομπρέλα του 
να του την φκιάσει, το χτεσινό δυνατό ανεμόβροχο την είχε γυρίσει ανά-
ποδα. Παραδέχτηκε την επιδεξιότητα και σβελτάδα του Θωμά κι άρχισε 
να τον επαινεί. Πριν πιάσει την κατηφόρα του Δεμιλή, ο Μητσάρας έρι-
ξε μια ματιά στου Μολιού την αυλή. Ήταν έξω στην κληματαριά, καθι-
σμένος σ’ ένα ξύλινο χαμηλόσκαμνο, κρατούσε ένα μεγάλο ψαλίδι, είχε 
μπήξει στο χώμα μια μεγάλη φουρκέτα και, με περασμένο στην διχάλα το 
κεφάλι της γίδας, είχε αρχίσει να την κουρεύει. «Τέτοια εποχή και κού-
ρεμα;» αναρωτήθηκε ο Μήτσος σίγουρα κάτι σκαρώνει πάλι ο Μολιός. 

     Η Αγγελική με τη Εφορία του Δεμιλή ασπρίζανε τη λιθιά κι ο 
αδελφός της ο Γιάννης σέλωνε το άλογο. Στη βρυσούλα ο Μητσάρας 
σταμάτησε λίγο να ξαποστάσει και να πλύνει τα μαλλιά και το σβέρκο 
59) Μαύρο νερό από το στύψιμο της ελιάς.



79

του από τις στάχτες του λιτρουβιού. Το νερό έτρεχε από τις κάνουλες και 
ήταν όμορφο να το κοιτάς, αλλά και ν’ αναρωτιέσαι πού πάει έτσι απρο-
γραμμάτιστα, χωρίς σκέψη και συλλογή. Οι φουρδακλάδες60 άρχισαν το 
τραγούδι τους μες’ από τον γεμισμένο λόμπο. Ήταν ασκέπαστος κι επι-
κίνδυνος, γιομάτος λάσπες και βρωμόνερα κι ολόγυρα καλαμιές. Άκουσε 
φωνές, προχώρησε μπροστά κι άκουσε τον Γιαννέλο, που ουρλιάζοντας 
καλούσε την αδερφή του την Μαρία ν’ αδειάσει τα ταψιά με τα νερά που 
είχαν γεμίσει από τη χθεσινή βροχή που έπεφτε μέσα στο σπίτι.    «Θα τον 
σουβλίσω τον κερατά, το παλιοτζογλάνι, όταν και όποτε τον βρω, δεν θα 
μου γλυτώσει», φώναζε αγριεμένος, εννοώντας τον Μολιό και πιστεύο-
ντας ότι του ξεκεράμωνε το σπίτι, για να στάζει με τις βροχές. Ό,τι και 
να πάθαινε ο Γιαννέλος, πάντα έφταιγε ο Μολιός, δεν σήκωνε αντίρρηση 
σ’ αυτό. Μια φορά μάλιστα που ο ανιψιός του ο Σπύρος προσπάθησε να 
τον πείσει ότι ο Μολιός δεν ήταν για όλα υπεύθυνος, αμέσως τον έδιωξε 
από το σπίτι κι ευτυχώς, γιατί του βγήκε σε καλό του Σπύρου. Πήγε στην 
Αθήνα, έγινε μάγειρας, χόρτασε φαγητό και νοικοκυρεύτηκε. Η Αννέτα 
του Κομπίτση, ακουμπισμένη στον φράχτη κουβέντιαζε με την Κούλα 
και τη Μαυρέτα, τις δυο γυναίκες του Μιχάλη του Δρακά. Η μια χτένιζε 
την άλλη, αγαπούσαν τον Μίχο με το ίδιο πάθος, αλλά το σπουδαιότερο 
είναι ότι η μεταξύ των δυο γυναικών σχέση ήταν αρμονική. Ουδέποτε 
αντάλλαξαν μια άσχημη κουβέντα και η μεταξύ τους αγάπη, κατά ομολο-
γία όλου του χωριού, ήταν υποδειγματική. 

 Ο Μητσάρας ανέβηκε την ανηφόρα κι έφτασε στ’ Αντριελάτα. 
Πριν ανοίξει το σιδερένιο πορτόνι, κοίταξε προς τον κάμπο. Του Κόνταρη 
το βουνό, φουντωμένο με μάζες, ιδιαίτερα με σπάρτα και μερικές ξεροε-
λιές, δέσποζε σαν στολίδι στον καταπράσινο κάμπο. Η βοή του ποταμού 
ακουγόταν από εδώ ακόμη πιο έντονα. Τα θολά του νερά, παρασύροντας 
πέτρες και ξύλα, τρόμαζαν τ’ άγρια ζώα και τα πουλιά, που έτρεχαν να 
κρυφτούν στο πευκοδάσος του Πόντζιου. Οι κραυγές από τα όρνια που 
αναζητούσαν τροφή, ιδιαίτερα ψοφίμια που πετούσαν στον γκρεμό μετά 
το κανάλι οι χωριανοί, προκαλούσαν φόβο. «Σίγουρα κάτι μυρίστηκαν, 
για να γρούζουν έτσι», σκέφτηκε αμέσως ο Μητσάρας και δεν λάθεψε. Ο 
Μάκος ο Μουρούκης φαινόταν ν’ ανεβαίνει την ανηφόρα του Αληθινού 
σέρνοντας με μια γελάδα ένα ψόφιο άλογο, για να το πετάξει στον Πό-
ντζο.

60) Είδος βατράχου.



80

–Καταστροφή! Άκουσε πίσω του μια κουβέντα. Ήταν ο μπάρμπα 
Αντρέας, που τον είδε και κατέβηκε να τον υποδεχτεί. 

-Έκοψε το ποτάμι, εξήγη-
σε, εκεί στην άμμο και σίγουρα 
τα νερά θα φτάσουν μέχρι τη Νί-
κια. Πάνε, τέλειωσαν οι σπορές, 
τ’ αμπέλια, οι σταφίδες...!    

Ο Μητσάρας κοίταξε δε-
ξιότερα από του Κόνταρη το 
βουνό. Μια θάλασσα είχε γίνει 
ολόκληρος ο κάμπος. Ακόμη και 
την μεγάλη θεόρατη μπουλντό-

ζα, που είχαν φέρει οι Γιαννιώτες χειριστές κι έφτιαχναν το φράγμα στο 
ποτάμι, την είχε παρασύρει η ορμή του ποταμού. Χαράμι πήγανε οι κό-
ποι, τα έξοδα του καλοκαιριού με τα σιδεροφράγματα και τις ποστιασμέ-
νες ποταμίσιες πέτρες, που με καμιά δεκαριά εργάτες ο Γιώργος ο Μπα-
ρώνης, που ήταν ειδικός σε τέτοια έργα, όλο το καλοκαίρι ασταμάτητα 
δούλευαν μέσα στην κάψα.     

             -Δεν ξέρω τι γίνεται και με το ποτάμι στο Κουτρουλάκι. Φοβάμαι 
μήπως ξεχείλισε και οι καταστροφές στη Μέσα Βρύση θα είναι ανυπολό-
γιστες. Εγώ φεύγω, πάω να δω, ανέβα εσύ στο σπίτι, συνέχισε αναστα-
τωμένος ο μπάρμπα Αντρέας.

Σβέλτος, γρήγορος, δυνατός, μα περισσότερο καλός αγρότης που 
νοιάζονταν για το βιός του, με δύο-τρία πηδήματα κατέβηκε από τον 
γκρεμό του Φανερού και, πριν τον αποχαιρετήσει ο Μήτσος, είχε φτάσει 
στην βρύση του Αληθινού κι έκοψε δρόμο από τα Μαθιάτικα, για να μην 
καθυστερήσει. Ήταν τρομερός ο Αντρέας στη δύναμη, στην ψυχή, στην 
αντοχή, στην εργατικότητα, αλλά περισσότερο στο φιλότιμο και την κα-
λοσύνη. Ο Μήτσος γύρισε προς το σπίτι. Οι πολλές αμυγδαλιές εκεί στο 
Φανερό άρχιζαν δειλά-δειλά να μπουμπουκιάζουν. Ανέβηκε την πέτρινη 
μεγάλη σκάλα με τα είκοσι καλοφτιαγμένα μακρύσκαλα, φτιαγμένα με 
ασβέστη, άμμο από τον Σταυρό και  ποταμίσιες πλάκες και χαλίκια, που 
με ιδιαίτερη προσοχή σχεδίασε και έφκιασε ο Μαστρο-Σπύρος, με βοηθό 
τον  αδελφό του Αντρέα, κατάλληλη για ν’ ανεβαίνουν και τα άλογα. 



81

Τον υποδέχτηκαν όλοι με χαρά και παραπονούμενη η κουμπάρα  
του η Κωνσταντουλα, που είχε καιρό να τον δει. 

Άκουγε ο Μητσάρας τις σφυριές του μαστρο-Σπύρου και πήγε στο 
μαραγκούδικο να τον συναντήσει. Μπροστά στη λόντζα ο Κώστας, καθι-
σμένος σ’ ένα μικρό ψάθινο καρεκλάκι, είχε μπροστά του ένα ταψί γεμά-
το με στραβές σκουριασμένες παλιόπρογκες που προσπαθούσε να τις ισι-
ώσει ακολουθώντας τις οδηγίες του μάστορα. Ακούστηκαν κακαρίσματα 
από την κότα που μόλις είχε γεννήσει μέσα στον μπλοκό κι ο πιτσιρίκος 
ο Θωμάς  έτρεξε αμέσως κρατώντας στο χέρι ένα σουβλί, άρπαξε το 
φρέσκο αυγό, το τρύπησε και μονορούφι το κατάπιε. Έκανε νόημα ο μα-
στρο-Σπύρος στον Μητσάρα να καθίσει, είχε αναμμένο ένα μαγκάλι και 
το αναπύρωνε χρησιμοποιώντας ένα φυσερό, είχε χώσει μέσα στα κατα-
κόκκινα, αναμμένα κάρβουνα κάτι μακριά στρογγυλά σίδερα, τα έβγαζε 
αναμμένα, τα κοπανούσε πάνω στο αμόνι κι έφκιανε μεγάλα καρφιά. Σε 
όλα τα κατάφερνε ο μαστρο-Σπύρος, τέλειος μάστορας και άξιος τεχνί-
της, και δικαίως τον διόρισαν δάσκαλο και δίδασκε ξυλουργική στα παι-
διά του χωριού και των γύρω χωριών μαζί με τον καλό επίσης μάστορα 
Νίκο Χαρίτο, που τους μάθαινε τα χτισίματα. 

   -Έλα Μήτσο φύσα με το φυσερό, πιο γρήγορα, πιο δυνατά, σε 
λίγο τελειώνουμε, φώναξε.

 Κανείς δεν γλύτωνε την αγγαρεία του μαστρο-Σπύρου, που απε-
χθανόταν τους τεμπέληδες και μόνο αυτούς. Τι να κάνει κι ο Μητσάρας, 
τυφλά υπάκουσε και σκέφτηκε πως δεν ήταν δα και δύσκολο να μάθει 
να θειαφίζει και το φραγκιάτο. Πάντα κοντά στον μαστρο-Σπύρο κάτι 
μαθαίνεις.                                         

   -Αυτό ήταν! Φώναξε μετά από ώρα, τελειώσαμε, Δεν έχεις ακούσει 
ότι στην βράση κολλάει το σίδερο; Με τη συνεχή φλόγα της φωτιάς τα 
καταφέραμε. Το ξέρω, σε κούρασα περισσότερο με την αναμονή, αλλά 
χρειαζόμουνα φουντωμένη και συνεχή την φλόγα. Πες  μου τώρα τα νέα 
σου. Αφού κοίταξε ολόγυρα ο Μήτσος και θαύμασε την τάξη και τα ερ-
γαλεία του μάστορα, έσκυψε, πήρε ένα πλανιαδούρι να δείξει ότι κάτι 
μπορεί να κάνει κι αυτός, ξεκούμπωσε το σακάκι, σήκωσε ψηλά το πλε-
κτό ζιλέ, άνοιξε το πουκάμισό του, πέταξε το πλανιαδούρι πάνω στον κα-
λοστημένο του μάστορα πάγκο και, βάζοντας το χέρι βαθειά μέσα στον 
κόρφο του, χούφτιασε το εργαλείο, το έβγαλε έξω και το έδωσε στον 



82

μαστρο-Σπύρο. Εκείνος το πήρε στα χέρια του, το καλοκοίταξε, το μελέ-
τησε και, χωρίς να τον ρωτήσει τι είναι αυτό και τι φκιάνει, ομολόγησε 
ότι είναι καλό, αλλά παραμελημένο και κουρασμένο. Τεντώθηκε προς τα 
πίσω ο Μητσάρας, έτοιμος να παρεξηγηθεί που του πρόσβαλε το εργα-
λείο, αλλά συνέχισε ο μαστρο-Σπύρος λέγοντας:                                         
-Κοίτα εδώ αυτές οι μυτούλες, είναι σκουριασμένες και οι θέσεις που 
μπαίνουν μέσα σκονισμένες και φρακαρισμένες. Φέρε το φυσερό να τις 
καθαρίσουμε. Και οι μύτες θέλουν φροντίδα,  και μάλιστα αυτές θέλουν 
κατά χρονικά διαστήματα άλειμμα με ξύγκι61, για να μην σκουριάζουν.     
Στη συνέχεια ρώτησε τον Μητσάρα πού το ηύρε και πού το χρησιμοποι-
ούσε κι εκείνος του είπε όλη την ιστορία και τον παρακάλεσε να μείνει 
μυστικό, γιατί δεν ήθελε κανείς να μάθει ότι τ’ αριστουργήματά του στα 
διάφορα παπούτσια δεν τα έφκιανε με το χέρι και τον παρακάλεσε να 
κάνει ένα τρόχισμα στις μυτούλες. 

          Ο μαστρο-Σπύρος, υπεύθυνος και προσεκτικός όπως πάντα, πλη-
σίασε το παράθυρο για περισσότερο φως. Μια αχτίδα ήλιου που έμπαινε 
από το παράθυρο βοηθούσε το έμπειρο μάτι του, για να βγάλει τα συ-
μπεράσματά του. Το κοίταξε, το ξανακοίταξε, έξυσε το κεφάλι του, σού-
φρωσε τα χείλη του, κούνησε δεξιά- αριστερά το κεφάλι του και ρώτησε:  

--Είσαι σίγουρος ότι θέλει τρόχισμα; 

-Νομίζεις πως δεν ξέρω τη δουλειά μου; ξεφώνισε ο Μητσάρας.  Στην 
επιμονή του, ο μαστρο-Σπύρος άρπαξε ένα ξυλοσφάϊ. Θα προσπαθούσε 
με κάνα μικρό δοντάκι να κάνει ένα ελαφρύ χάιδεμα στο εργαλείο, όμως 
ούτε καν έμπαινε ανάμεσα στις μυτούλες. Το άφησε πάνω στο τραπέζι, 
κοίταξε τα εργαλεία του προσεκτικά, ηύρε μια τριγωνική λίμα και την 
έβαλε ανάμεσα στις μυτούλες. Έμπαινε κάπως δύσκολα και φρακαρισμέ-
να, αλλά θα μπορούσε να κάνει την δουλειά του ο τσαγκάρης με άνεση. 
Ξαναπήγε στο παράθυρο, κοίταξε καλύτερα το πρωτόφαντο εργαλείο, 
το μελέτησε πιο προσεκτικά. Κάτι δεν του καλοάρεσε. Ο Μητσάρας 
κοίταζε με αγωνία χωρίς να καλοκαταλαβαίνει τους συλλογισμούς του 
μαστρο-Σπύρου, που άφησε την λίμα πάνω στον μαστορικό πάγκο, ξα-
νακοίταξε τα εργαλεία του και πήρε μια λίμα στρογγυλή. Με το έμπει-
ρο μάτι του, πριν τη δοκιμάσει, κατάλαβε ότι ήταν αυτό που ζητούσε. 
Χάιδεψε μ’ ευχαρίστηση το καλοπροσεγμένο μουστάκι του, χαμογέλασε 
61  λίπος



83

στον Μητσάρα, του έσπρωξε το κεφάλι για να μην του κρύβει το φως και 
άρχισε το τρόχισμα με την στρογγυλή λίμα. Προχωρούσε ικανοποιημέ-
νος και με χαρά τροχίζοντας τις δυο πρώτες μυτούλες.

Τράβηξε τη λίμα, ξαναπήγε κοντά στο παράθυρο, φύσηξε δυνατά να διώ-
ξει τις σκόνες και τα γρέζια, που χρυσαφένια φαντάζανε στην ηλιαχτί-
δα και, γυρίζοντας στον Μητσάρα είπε: «Το πετύχαμε, καλή δουλειά θα 
κάνουμε». Ετοιμάστηκε να ψάλει από την χαρά του ο Μήτσος, κοίταξε 
τον μαστρο-Σπύρο και ντράπηκε, συγκρατήθηκε, θυμήθηκε ότι είχε άλλο 
θρήσκευμα και δεν του άρεσαν οι ψαλμωδίες, άρχισε όμως να σιγοτρα-
γουδάει. Ο μαστρο-Σπύρος συνέχιζε το έργο του. Είχε φτάσει στην κε-
ντρική, την καλύτερη μυτούλα και απότομα ξεφώνισε: «Ωχ! Γαμώ το 
κέρατό του!».  

 Μόνο αυτό έλεγε ο μαστρο-Σπύρος, ποτέ δεν έβριζε, δεν βλαστη-
μούσε, δεν μάλωνε, δεν νευρίαζε. Ήταν υπόδειγμα υπομονής, καλοσύ-
νης, εγκράτειας και αξιοπρέπειας και δεν υπήρχε κανείς στο χωριό που 
να μην τον σέβεται. Όλοι τον αγαπούσαν και τον προτιμούσαν για τη 
σίγουρη, νοικοκυρεμένη, υπέροχη δουλειά του. 

 -Ωχ! Γαμώ το κερατό του! Ξαναφώναξε την μεγαλύτερη βρισιά 
που μπορούσε να πει.

          –Χτύπησες πολύ; Πόνεσες; Να σου φέρω οινόπνευμα; Φώναξε 
ο Μητσάρας, πιστεύοντας ότι χτύπησε κάνα δάχτυλο με το τρόχισμα. 
Ο μάστορας, αμίλητος, σκυθρώπιασε και με περίσσια λύπη τού έδειξε 
το μηχάνημα. Το κεντρικό, το καλύτερο, το ομορφότερο μυτάκι κόπηκε, 
κουτσουρεύτηκε και αχρηστεύτηκε. Σαν το είδε ο Μήτσος κέρωσε, το 
αίμα ανέβηκε στο κεφάλι του και μαζί κι ένας ασυγκράτητος θυμός ορ-
γής.

              Με αταίριαστες για τον χαρακτήρα του εκφράσεις για την αναπο-
διά, πίκρανε τον μαστρο-Σπύρο που, πράος και ήρεμος, προσπαθούσε να 
τον καλμάρει. Ο γέρο- Κωσταντής, ακούγοντας τις φωνές του, άρπαξε το 
μπαστούνι του και, τοίχο-τοίχο, μπάλο-μπάλο, κατάφερε να φτάσει στο 
μαραγκούδικο. Έτρεμαν τα πόδια του από τα γεράματα και η όρασή του 
ήταν περιορισμένη μέχρι ανύπαρκτη, το μυαλό του όμως ήταν ξυράφι 
και σοφές πάντα οι συμβουλές του. Είχε μυαλό και γνώσεις αστείρευτες. 



84

Όταν ο γιος του ο μαστρο-Σπύρος του εξήγησε τι έγινε, πήρε το εργαλείο 
στα χέρια του, δεν έβλεπε να το εξετάσει, το ψηλάφισε και είπε την σοφή 
του κουβέντα:                                                                                          
          -Νίκο παιδί μου, τίποτε πια δεν διορθώνεται. Θα συνεχίσεις την 
δουλειά σου, δεν θα πεις σε κανέναν τίποτε και κανένας ποτέ δεν θα κα-
ταλάβει, ούτε και θα προσέξει ότι θα υπάρχει κάτι λιγότερο στα σχέδια 
και τα στολίδια σου. Καλά σου λέει, Μήτσο, ο πατέρας μου, μην κάνεις 
έτσι, δεν το έκανα επίτηδες. Άλλωστε εγώ από ξύλα ξέρω, όχι από σί-
δερα. Άρπαξε  απότομα ο Μήτσος το εργαλείο του και έφυγε τρέχοντας 
χωρίς κανέναν να χαιρετίσει κι έκανε χρόνια πολλά να ξαναπατήσει στ’ 
Αντριελάτα.   



85

Κεφάλαιο έβδομο
Εξομολογήσεις και ορμήνιες

Ήταν φιλότιμος ο Μητσάρας, άξιο κι αγαπητό παλικάρι, που μόχθησε και κατάφερε από ερασιτέχνης, πρακτικός, αυτοδίδα-κτος μπαλωματής να γίνει ένας επαγγελματίας, άριστος τεχνί-
της. Δεν ήταν δυνατό να το κρύψει, δεν το εύρισκε τίμιο, δεν σκέφτηκε 
ποτέ κανέναν πελάτη να κοροϊδέψει και την συμβουλή των Αντριελαίων 
μαστόρων την εύρισκε παράλογη και ανήθικη. Απόρησε ιδιαίτερα με τον 
κουμπάρο του, τον μαστρο-Σπύρο. Ποτέ δεν θα πίστευε, όποιος κι αν 
του το έλεγε, ότι αυτός ο καλοκάγαθος, τίμιος, υπόδειγμα ηθικής άν-
θρωπος, θα του έδινε τέτοια συμβουλή. Το καλοσκέφτηκε και μάτι δεν 
έκλεισε όλη τη νύχτα, στριφογυρίζοντας άγαρμπα στο σκληρό κρεβάτι 
του, μουσκεύοντας το μαξιλάρι με τον ιδρώτα της αγωνίας του. Άφησε 
το μυαλό του να ξεκαθαρίσει, έδιωξε τις μουντές σκέψεις και τις βιαστι-
κές αποφάσεις και στο τέλος κατάφερε να ελέγξει τον εκνευρισμό του 
και να σκεφτεί με ηρεμία και νηφαλιότητα. Δεν ήταν καθόλου εγωιστής, 
παραδεχόταν τα λάθη του και  γι’ αυτό και προόδευσε ρωτώντας πάντα 
για ό,τι δεν γνώριζε, ακόμη και για να επαληθεύσει τα λάθη του και να 
τα διορθώσει. Όταν δεν ήταν σίγουρος, ρωτούσε και μάθαινε, άκουγε και 
αποφάσιζε,  σεβόμενος πάντα τη γνώμη των άλλων. Έτσι, περίμενε την 
Αμαλία, την γυναίκα του, να ξυπνήσει.

Η γνώμη της πάντα σε όλα μετρούσε. Δεν ήταν από τους άντρες 
που ήθελε να ’χει το πρώτο χέρι και τα προβλήματά του ήθελε να τα συ-
ζητά και να τα μοιράζεται με τη γυναίκα του, ξέροντας ότι η συμβουλή 
της θα ήταν δίκαιη, λογική, μετρημένη. Αλάνθαστη μέχρι τώρα σε όλα 
της, είχε κερδίσει την εμπιστοσύνη του άντρα της, κι έτσι άρχισε να της 
διηγείται  με κάθε λεπτομέρεια το πάθημα του. Η  Αμαλία τον άκουσε με 
προσοχή, αργούσε όμως να του απαντήσει και η αγωνία τον έπνιγε. Την 
έβλεπε σοβαρή, χλωμή, σκεπτική, αλλά η σιγουριά της τον   σκλάβωσε, 
παραδέχτηκε την καθαρότητα της σκέψης της και συμφώνησε με την ξε-
κάθαρη κουβέντα της:           
        -Είχαν δίκιο, Μήτσο μου, σε ότι είπαν οι Αντριελαίοι μαστόροι  και 
οπωσδήποτε θα πρέπει να το αποσιωπήσεις το θέμα, απλούστατα γιατί 
μέχρι τώρα το κρατούσες μυστικό και όλοι σε θαύμαζαν, πιστεύοντας 



86

στα άγια χέρια σου με τα φανταστικά σου στολίδια. Μόνος σου θα προ-
δοθείς ότι είχες κάποιο μηχάνημα και κατ’ εμένα αυτή ήταν η κοροϊδία, 
το ότι το κρατούσες μυστικό και όχι ότι κάποιο απαρατήρητο σημαδάκι 
θα λείπει απ’ το εργαλείο. Μπορεί μάλιστα τα σχέδια να φαίνονται και 
καλύτερα τώρα. Κανέναν δεν θα κοροϊδεύεις. Αυτό μπορείς κι αυτό πια 
θα καταφέρνεις. Την κοίταξε με υπερηφάνεια και χαρά. Σίγουρα είχε δί-
κιο, αλλά ούτε κουβέντα δεν ήθελε ν’ ακούσει ότι ο μαστρο-Σπύρος, ο  
αγαπητός φίλος του Νιόνιου του Χρυσικού δεν πρόσεξε όσο έπρεπε..
Θεωρούσε, μάλιστα ότι  ο κουμπάρος  του τον φίλο του τον πρόσεχε 
περισσότερο.

-Πίστευε τα δικά σου. Ο Μαστρο-Σπύρος  τους έχει φίλους όλους 
στο χωριό. ¨Όλοι τον εκτιμούν, τον σέβονται και τον αγαπάνε, ακόμη 
κι ο παπα-Βαγγέλης, που κρυφά τον εχθρεύεται, αλλά μόνο για το θρή-
σκευμα του, συμπλήρωσε η Αμαλία, που κατάφερε και τον έπεισε με τα 
λόγια της. Άσβηστος όμως  παρέμενε ο θυμός και η οργή του για τον 
Μαστρο-Σπύρο, ό,τι κι αν του έλεγαν. Γρήγορα πήρε την απόφασή του. 
Θα προσπαθούσε κανέναν να μην κακοκαρδίσει. Ήταν επιτήδειος και 
καταφερτζής, αφού είχε την ικανότητα να πείσει τους άλλους ακόμη και 
σε δύσκολα θέματα, στα οποία οι άλλοι δεν θα τα κατάφερναν, κι αυτό 
προσπάθησε και εν μέρει το πέτυχε. Το καλοκαίρι έλεγε στους πελάτες 
ότι ήταν καλύτερα τα σχέδια να φκιάνονται τον χειμώνα, για περισσότε-
ρη αντοχή και τον χειμώνα να φκιάνονται το καλοκαίρι για μεγαλύτερη 
ζωντάνια και ομορφιά. Έτσι τους ξεγελούσε και όλοι  ακολουθούσαν την 
ορμήνια του μάστορα κι αυτός χαιρόταν που δεν θα προδινόταν το σημα-
δεμένο πια εργαλείο του.



87

Κεφάλαιο όγδοο
Το δώρο του παππού

Ο Μπάμπης ο Κουτσούμπας μπήκε φουριόζος  πριν ακόμη φέξει στο καινούργιο καφενείο που είχε ανοίξει ο Φώτης ο Βλασσόπουλος στην πλατεία του χωριού. Όλα τα τραπέζια  ήταν γεμάτα από τους 
πρωινούς επιβάτες που περίμεναν το λεωφορείο του Τριβόλη για το πρω-
ινό δρομολόγιο για την Λευκάδα. Πριν καλημερίσει τους παρευρισκόμε-
νους χωριανούς του, άρχισε με τη βροντερή φωνή του να βρίζει τον πα-
πα-Πάνο. Ο Μπάμπης ο Μπαφέρος σηκώθηκε όρθιος κι ετοιμάστηκε για 
παρεξήγηση ακούγοντάς τον να βρίζει τον Άγιο Δέσποτα και  συγγενή του 
και του ζήτησε επιτακτικά  να σταματήσει.                         

-Καλά σου λέει ο Μπαφέρος, Μπάμπη, συμπλήρωσε και ο καλός 
ψάλτης και συνεργάτης του παπά, ο Σπύρος ο Ζαχαράτος. Ο Μπάμπης 
όμως  τους αγνόησε και τους δύο. Δεν ήταν  άνθρωπος της φασαρίας, αλλά 
καλοκάγαθος, δουλευτής, σε όλους αγαπητός και λάτρης του γυναικείου 
φύλου. Πήγε κατευθείαν στον Πάνο τον Λιάμη, που έκανε τον νεωκόρο 
στον Αη- Θανάση:

-Κατάλαβες, βρε Πάνο, τι έπαθα; Τι διάολο ήθελε από τα χαράματα ο 
Πάπαρδος να χτυπήσει την καμπάνα δυνατά και πολλές φορές; Με ξύπνη-
σε στο  καλύτερο όνειρο που έχω δει. Μια δίμετρη Γερμανίδα, κατάξανθη, 
γαλακτερή, με ίσα μεγάλα πόδια, με τράβηξε στην αγκαλιά της και με την 
αηδονίσια, γλυκιά φωνή της, παρακαλεστικά μου φώναζε:

-Yes, Μπάμπης! Yes, Μπάμπης μου! 
Πετάχτηκαν όλοι όρθιοι και πρώτος ο Μίχος ο Δρακάς πρωτομίλησε:                          

-Και μετά, και μετά; Λέγε 
ρε  Μπάμπη...

-Μετά... χτύπησε ο τρα-
γόπαπας την καμπάνα κι έχα-
σα την ευκαιρία της ζωής μου,  
ψέλλισε ο Μπάμπης με πίκρα 
κι απογοήτευση, πνιγμένος από 
τα γέλια και τις πονηρές ερωτή-
σεις των άλλων. Την ίδια ώρα, 
όμως,  διέλυσε αυτή την όμορφη 
ατμόσφαιρα του γέλιου το κλά-



88

ξον από το λεωφορείο, που τους καλούσε για επιβίβαση. Ο Θοδωρής ο 
Καναλής πήρε τη μεγάλη μακριά μανδέλα και άρχισε να τη γυρίζει, για 
να βάλει μπροστά τη μηχανή του αυτοκινήτου. Οι επιβάτες μπήκαν στις 
θέσεις τους, αφού πρώτα τοποθέτησαν τα καλάθια και τα σακούλια τους 
καλά ποστιασμένα στον χώρο αποσκευών του λεωφορείου. Γύριζε, γύριζε 
την μανδέλα ο Θοδωρής βρίζοντας και μονολογώντας: «Δυσκολοπαίρνει 
το άτιμο πρωί-πρωί με παγωμένη τη μηχανή». 

Σε λίγο ακούστηκε της μηχανής το ξεκίνημα για την ικανοποίηση 
όλων, Ο Θοδωρής έβγαλε γρήγορα την μανδέλα, την έβαλε στην θέση της, 
σιγουρεύτηκε ότι όλα ήταν σωστά κι ετοιμάστηκε να κλείσει την πόρτα 
και να πει στον Φλώριο να ξεκινήσει, αλλά τότε θυμήθηκε κι έβγαλε ένα 
φύλλο χαρτί από την μέσα τσέπη του σακακιού του και άρχισε να διαβάζει 
τους επιτυχόντες στο Γυμνάσιο, που είχε αντιγράψει από τους καταλόγους 
του μαυροπίνακα με τις ανακοινώσεις του Γυμνασίου Λευκάδας. Αφού 
κράτησε όλους σε ολιγόλεπτη αγωνία, διαβάζοντας αργά, καθαρά και δυ-
νατά όλα τα ονόματα των επιτυχόντων, τέλειωσε λέγοντας: «...και τέλος: 
Χαρίτος Δημήτριος του Χαραλάμπους».       

Μυρμήγκιασε το κορμί του Μπάμπη, ντροπιάστηκε, άρχισε να φω-
νάζει: «Τον κερατά τον δικό μου, τελευταίος πέτυχε, δεν ντρέπεται ο άχρη-
στος, θα του πάρω γουρούνια να φυλάει».

Ευτυχώς, μέσα στο λεωφορείο ήταν και ο Σπύρος ο Καναλής, γραμ-
ματιζούμενος και γραμματέας στην Κοινότητα του χωριού, που όλα από 
τα χέρια του περνάγανε. ¨Άριστος στη γνώση, στην ορθογραφία και στα 
ολοκάθαρα στρογγυλά γράμματα, βγήκε έξω από το λεωφορείο και με τον 
ευγενικό, μελιστάλακτο του τρόπο, χαμογελαστός και ικανοποιημένος, 
γιατί όλα τα Αγιοπετριτόπουλα είχαν πετύχει, του εξήγησε ότι φώναξε τε-
λευταίο τον Μίμη, όχι γιατί πέτυχε τελευταίος, αλλά τελευταίο ήταν το 
αρχικό γράμμα του επιθέτου του κι έπρεπε να τον διαβάσει τελευταίο, ενώ 
μπορεί να ήταν και πρώτος. Δεν καλοκατάλαβε βέβαια ο Μπάμπης, αλλά 
πιστεύοντας στα λόγια του κ. Σπύρου, που ήταν σοβαρός, σωστός και δί-
καιος πάντα, πείστηκε, χάρηκε και καμάρωσε για το μοναχογιό του, χωρίς 
να παραλείψει να φωνάξει ν’ ακούσουν και οι άλλοι ότι είχε «φλέβα Κουρ-
τέικη» που ήταν όλοι τους μορφωμένοι». 

Το λεωφορείο σε λίγο ξεκίνησε, το ίδιο και ο Μπάμπης, για τον Χει-
λά, όπου γέμισε τον κόρφο του με μεγάλους ώριμους βρακατσάνους, ξερί-
ζωσε και μια μεγάλη χεριά χλωρά ρεβίθια,  έπλυνε καλά το πρόσωπο του 
στη βρύση του Αληθινού, ανέβηκε στην αγραπιδιά του Αντύπα γι’ αγραπί-



89

δια κι από τον Αη-Γιάννη διάλεξε ζέρ-
δελα62 και φρέσκα μαράσκια63, γέμισε 
καλά το καλάθι που είχε κρυμμένο στο 
αχούρι, τάισε τις κότες και το γουρούνι 
κι αφού ο ήλιος είχε ψηλώσει για τα 
καλά, τράβηξε για το σπίτι του στα 
Κουτσουμπάτα, για να τους αναγγεί-
λει το χαρμόσυνο μήνυμα. Περνώντας 
από τ’ Αντριελάτα, τους φίλεψε με τα 
πλούσια δώρα του και χάρηκε με όλων 
τα συγχαρητήρια και τις ευχές. Το ίδιο 
έγινε και στου Μπαλιάδα, στου Κομπί-
τση και στους άλλους γείτονες. Ο Γιαν-
νέλος ο Μπαρώνης, πιο απαιτητικός, 
ζήτησε διπλή μερίδα απ’ όλα, αφού 
πρώτα καταβρόχθισε τους βρακατσά-
νους με τις φλούδες και άπλυτους.

Πρώτη η Αθηνά έμαθε το  νέο, που βγήκε να ποτίσει τον Γκαράνη 
και  συνάντησε τον Μπάμπη μπροστά στου Τεπάνου. Από την χαρά της 
ξέχασε το γάιδαρο κι έτρεξε πρώτη για τα συχαρίκια να το αναγγείλει στον 
άντρα της τον Δημήτρη. Η Καλλιόπη λιποθύμησε από την  χαρά της και η 
μικρή Ελένη, καλή μαγείρισσα και νοικοκυρά, έφκιασε μια νόστιμη κολο-
κυθόπιττα.  Ο Μήτσος κοιμόνταν του καλού καιρού,  και κανείς δεν τολ-
μούσε να τον ανησυχήσει, Ήταν το αγαπημένο εγγόνι του γέρο- Δημήτρη, 
που έτρεφε ιδιαίτερη συμπάθεια για τον Μήτσο, επειδή είχε και το όνομά 
του.    

Ήταν ψηλός, αδύνατος και φιλάσθενος. Σε αντίθεση με τον Γιώργο, 
που ήταν χοντρός, γερός και δυνατός, ο Μήτσος άξιζε περισσότερης φρο-
ντίδας και προσοχής και τέτοιες οδηγίες είχε δώσει σε όλους ο παππούς 
του.  

-Ξύπνα χαϊδαντά64 μου, να σου πούμε τα ευχάριστα νέα!                           
-Μη φωνάζεις έτσι με την αγριοφωνάρα σου, μωρέ Αθηνά και τρο-

μάξεις το βλαστάρι μας, φώναξε και ο Δημήτρης με τη χοντρή δυνατή 
φωνή του, που ξύπναγε και πεθαμένο, σκύβοντας και χαϊδεύοντας το μέτω-

62) Βερύκοκα.
63) Βύσσινα.
64) Ο χαϊδεμένος, ο αγαπημένος.



90

πο του εγγονού. Με μισοκλάματα και μεγάλη βαριεστιμάρα μισοξύπνησε 
ο Μήτσος γυρίζοντας πλευρό για να ξανακοιμηθεί, μα σαν άκουσε για την 
επιτυχία του, πέταξε τα χοντρόρουχα που τον σκέπαζαν. Χαμογελαστός 
και ορεξάτος, διώχνοντας τη νύστα, πετάχτηκε σαν ελατήριο όρθιος, για 
να κερδίσει τον θαυμασμό του πλούσιου παππού του, που για να τον κα-
λοκαρδίσει, φώναξε τον Μπάμπη να τον πάει αμέσως στον Τσαγκάρη τον 
Μητσάρα και σαν πρώτο δώρο να του φκιάσει τα καλύτερα παπούτσια. Σε 
λίγο Μπάμπης και Μήτσος στρογγυλοκάθονταν στο τσαγκάρικο του Μη-
τσάρα.  Ο Μήτσος, λογικός και σωστός, παρακάλεσε τον πατέρα του να 
τον αφήσει μόνος του να διαλέξει τα παπούτσια που αυτός θα φορούσε και 
για πρώτη φορά ο Μπάμπης σεβάστηκε την επιθυμία του και χάρηκε που 
ο γιός του ενηλικιώθηκε και είχε πια γνώμη. Έτσι κάθισε αμέτοχος σε μια 
συζήτηση  που δεν είχε και τόσο αίσιο τέλος, γιατί ο μερακλής Μήτσος, 
ζήτησε … άρβυλα με στολίδια σαν του Καψούλη.                                                                

-Κατακαλόκαιρο άρβυλα;  Πήγε ο Μπάμπης να διαφωνήσει, μα τον 
αγριοκοίταξε ο Μήτσος σαν να του έλεγε, μην ξεχνάς τη συμφωνία μας. 
Την ίδια στιγμούλα, με χίλιες προφάσεις, προσπαθούσε να  πείσει τον Μή-
τσο κι ο Μητσάρας, ώστε να μην του φκιάσει καλοκαιριάτικα τα στολίδια.
        -Άρβυλα εντάξει, είναι επιλογή σου, τα κεντήματα, όμως, είναι καλύ-
τερα να γίνονται το καταχείμωνο.

Προβληματισμένος και σκεπτικός ο Μήτσος σηκώθηκε, είπε ότι θα 
το σκεφτούν καλύτερα και πήρε τον πατέρα του να φύγουν. Ένα πλατύ 
χαμόγελο έλαμψε στα χείλη του Μπάμπη, 
ένιωσε βαθειά ικανοποίηση, γιατί μέσα του 
δεν του άρεσε καλοκαιριάτικα να γυρίζει 
με άρβυλα ο γιός του, το ίδιο όμως χάρηκε 
και ο Μητσάρας κι έτριψε τα χέρια του από 
χαρά, πιστεύοντας ότι τους έπεισε να μην 
στολίσουν με στολίδια κατακαλόκαιρο τα 
άρβυλα του Μήτσου. 

Ο γέρο-Δημήτρης, καθισμένος σε 
μια στριφογυριστή πολυθρόνα, που είχε 
φέρει από την Αυστραλία, μισοκοιμόταν. 
Ήταν γέροντας ψηλός, λίγο γερμένος από 
τα χρόνια και την πολλή δούλεψη στην ξε-
νιτιά. Το πρόσωπό του δεν ήταν άσχημο, 
παρόλη τη χαλάστρα του καιρού και τις ζά-



91

ρες της ηλικίας, που εύστοχα σκέπαζε με τα καλοχτενισμένα μακριά  γένια 
του. Τα χείλη του ήταν παχιά,  η μύτη του λίγο  χοντρή, μα τα μάτια του ζω-
ηρά και γοργοκίνητα. Πάντα καμάρωνε για το μεγάλο φουντωτό του μου-
στάκι, που προσεκτικά ψαλίδιζε, καλοχτένιζε και με μεγάλη επιδεξιότητα 
έστριφτε και μοστράριζε. Καμάρωνε και καυχιόταν ότι είχε το μεγαλύτερο 
και το πιο περιποιημένο. 

Οι ροζιασμένες  παλάμες στ’ ατσάλινα χέρια του πρόδιναν ότι είχε 
δουλέψει σκληρά και οι αγορές του σε κινητά, ακίνητα και χωράφια μαρ-
τυρούσαν ότι τα χρήματα που συγκέντρωσε από την ξενιτιά ήταν αρκετά, 
για να εξασφαλίσει μια άνετη μελλοντική ζωή στον ίδιον και την οικογέ-
νειά του. Όλοι τον αγαπούσαν στο χωριό, άλλοι φοβούμενοι τη δύναμη 
και την παλικαροσύνη του κι άλλοι, οι περισσότεροι, γιατί ήταν ευθύς, 
σταράτος, καλοπληρωτής στους εργάτες, καλαμπουρτζής και απλοχέρης, 
που έμπαινε στα γιομάτα του χωριού καφενεία και όλους τους κερνούσε. 
Άκουσε  με προσοχή τα λόγια του Μήτσου που, από σεβασμό ή φόβο, ζη-
τούσε την ορθή συμβουλή και απόφαση του καλού του παππούλη και τον 
παρακαλούσε να του δώσει τη γνώμη του για τα παπούτσια. Εκείνος τότε 
άνοιξε τα μάτια του, σήκωσε ψηλά το γερμένο του κεφάλι, έδιωξε γρήγορα 
τον ύπνο και τη γεροντική κούραση και πετάχτηκε όρθιος. Αμίλητος, θυ-
μωμένος, φόρεσε το ψάθινο, τρυπητό, μεγάλο καπέλο του, γέμισε με φρέ-
σκο μυρωδάτο καπνό το καφέ του τσιμπούκι, ξεκρέμασε από τον τοίχο το 
χοντρό του σκαλιστό μπαστούνι  και γυρίζοντας στον Μήτσο τον πρόσταξε 
να τον ακολουθήσει. Μπροστά ο γέρο-Δημήτρης και πίσω ο Μήτσος, που 
κρυφά τον θαύμαζε για την σβελτάδα του, αλλά και καμάρωνε πάντα για 
τη δύναμη και την οικονομική του  ευρωστία.   

Φουρτουνιασμένος, βιαστικός και αμίλητος, πέρασε από την πλα-
τεία χωρίς να χαιρετήσει, αγνόησε τους πάντες και σαν έφτασε στο μαγαζί 
του Μητσάρα, πριν ακόμη μπει μέσα, θυμωμένα, άγρια και φωναχτά, για 
να ακούγεται και απ’ όλους που ήταν γύρω-τριγύρω, στόλισε τον τσαγκάρη 
με την βροντερή φωνή του, υψώνοντας ταυτόχρονα και κουνώντας απειλη-
τικά τη μπαστούνα του:

-Δε μου λες  ορέ παλιοτσαγκάρη, που μου κακοκάρδισες το εγγόνι 
για ποιον χειμώνα του μίλησες να του φκιάσεις τα παπούτσια; 

Κάτι πήγε ο   Μητσάρας να ψελλίσει, μα η μαγκούρα υψώθηκε επι-
κίνδυνα, γούρλωσαν τα μάτια του γέροντα κι ο Μητσάρας  δεν είπε λέξη, 
αφοπλισμένος από την εντολή του  κοτσονάτου γέροντα αλλά και από σε-
βασμό στο πρόσωπό του. 



92

-Να του φκιάσεις αυτά που θέλει και τώρα και άλλα τον χειμώνα και 
άλλα την άνοιξη. Δεν θέλω αντίρρηση, ούτε καθυστέρηση. Από τώρα ν’ 
αρχίσεις και, για να μην καθυστερείς, πρωί-πρωί να φεύγεις από το σπίτι 
και τον καφέ σου, θα πω στον Τάσο τον Μπελόνια, να στον φέρνει κερα-
σμένο από εμένα. Συμφωνήσαμε τσαγκαρομάστορα Μήτσο?

-Συμφωνήσαμε μπάρμπα-Δημήτρη, μπορώ να σου χαλάσω χατίρι;                                
-Γι’ αυτό κι εγώ  θα σε πλερώσω με λεφτά και όχι με είδος, ούτε βε-

ρεσέ, αλλά θέλω να του βάλεις τα καλύτερα στολίδια, να γίνουν καλύτερα 
κι από του Καψούλη.

Ευχαριστημένος έφυγε ο γέροντας, μαλάκωσε από τον θυμό, χαιρέ-
τησε, κέρασε όλους στην πλατεία και τράβηξε για ξεκούραση στα Κου-
τσουμπάτα.  Ο Μητσάρας, όμως, δεν έμεινε ευχαριστημένος. Φίδια τον 
ζώσανε, γιατί στο μυαλό του ξανάρθε το πληγωμένο εργαλείο και άρχισε 
να προβληματίζεται, να μονολογεί και να ξαναθυμώνει με τον μαστρο-Σπύ-
ρο, που δεν τον πρόσεξε όσο θάπρεπε. Τελικά  πήρε την απόφασή του. Δεν 
μπορούσε αλλιώτικα να ενεργήσει, γιατί ο λόγος του ήταν συμβόλαιο και  
δεν μπορούσε ν’ αρνηθεί την υπόσχεσή του στον γέρο-Δημήτρη Κουτσού-
μπα. Στην ουσία, όμως, δεν ήταν τόσο πολύ η υπόσχεση, αλλά περισσό-
τερο ο σεβασμός ίσως και κάποιος αδιόρατος  φόβος. Είχε τρομάξει με το 
άγριο ύφος του, το αυστηρό του βλέμμα. Είχε ακούσει, επίσης, ότι στην 
Αυστραλία κάποτε που κάποιος τον πρόσβαλε, τον σκότωσε με μια μόνο 
μπουνιά. Είχε μια γιγάντια δύναμη και τα χέρια του ήταν  αλύγιστα και πα-
ραφουσκωμένα με φλέβες και νεύρα που ξεχώριζαν. Το τριχωτό, κάτασπρο 
στήθος του, αν δεν το πρόσεχε κανείς καλά, νόμιζε ότι φοράει πλεγμένο 
άσπρο ζιλέ. 

Πήρε τα μέτρα του Μήτσου και γρήγορα τον έδιωξε, για να μπο-
ρέσει να σκεφτεί, να ωριμάσει καλύτερα η σκέψη του, να δει τι και πώς 
να το κάνει. Έβγαλε το εργαλείο από το κουτί, σούφρωσε  τα χείλη του, 
κούνησε το κεφάλι και λέγοντας ψιθυριστά «ο Θεός να βοηθήσει», έπεσε 
με τα μούτρα, για να τελειώνει  γρήγορα  τη δύσκολη αποστολή του. Δού-
λευε και σκεφτόταν, σκεφτόταν και δούλευε, με  μεγάλη αγωνία και δεν 
ήξερε αν τ’ αποτελέσματα θα τον δικαίωναν ή θα τον καταδίκαζαν. Με 
τρεμάμενο χέρι άρχισε να φκιάνει τα στολίδια κι ο ιδρώτας ασταμάτητα 
έτρεχε στα κατακόκκινα μαγουλά του όχι από τη ζέστη, αλλά περισσότερο 
από την αγωνία που πολλαπλασιαζόταν όσο προχωρούσε στην ολοκλή-
ρωση του έργου του. Σταμάτησε αρκετές  φορές όχι από κούραση, ούτε 
από βαριεστημάρα, κι έξυνε το κεφάλι του μήπως και κατεβάσει φρέσκιες 



93

καλύτερες ιδέες. Αρκετές φορές σκέφτηκε να σταματήσει, ν’ αφήσει στα 
μισά τις αρβύλες του Μήτσου, μα τελικά τις τελείωσε, δίνοντας τέλος και 
στην αγωνία του.  Σηκώθηκε όρθιος, άναψε ένα άφιλτρο τσιγάρο, φύσηξε 
μακριά τον καπνό και πλησίασε στο ανοιχτό παράθυρο. Ο ήλιος έμπαινε 
άπλετα και φώτιζε όλο το μαγαζί . Σήκωσε ψηλά τις αρβύλες, να τις δει στο 
φως. Δεν έμεινε ευχαριστημένος. Βέβαια, δεν ήταν και άχρηστες, δεν είχαν 
όμως την ομορφιά και την χάρη αυτών του Καψούλη. Ολοκάθαρα διέκρινε 
ότι κάτι λείπει, δεν είχαν αυτή τη χάρη που μπορούσε να διαγνώσει το μάτι 
ενός έμπειρου τσαγκάρη. Με την πείρα, την ντομπροσύνη και την ευθύ-
τητα που τον διέκρινε, παραδέχτηκε ότι φαίνονταν σαν σημαδεμένες, το 
παραδεχόταν αυτός, ο κατασκευαστής, ο καλός τεχνίτης, θα έπρεπε όμως 
να φωνάξει και τον Μήτσο    και να σεβαστεί την δικιά του γνώμη και αυτό 
έκανε. Η αγωνία του  μέχρι ν’ ακούσει τον Μήτσο να τον επαινεί, τον κού-
ρασε περισσότερο απ’ την κουραστική δουλειά των τελευταίων ημερών. 
Μόνο που δεν τις φίλησε απ’ τη χαρά του ο Μήτσος, που δεν ήξερε από 
σχέδια και στολίδια, τις καλοκοίταξε, τις χάιδεψε, τις στριφογύρισε και 
είπε στον Μητσάρα:

-Τούτα τα στολίδια είναι καλύτερα και από του Καψούλη, μπάρ-
μπα-Μήτσο, ομολογώ ότι τα πρόσεξες περισσότερο.

Χαμογέλασε ο Μητσάρας, πήρε θάρρος, ζωντάνεψε, ηύρε τη χαρά 
και το κέφι του, θυμήθηκε τη συμβουλή του γέρο-Κωνσταντή, ανάσανε ευ-
χάριστα, κοίταξε τον Μήτσο κατάματα, διέκρινε μεγάλη χαρά στα λαμπερά 
παιδικά μάτια του και τον προέτρεψε να τα φορέσει, να τα δοκιμάσει, σι-
γουρότατος πια ότι θα ενθουσιαστεί περισσότερο. Πράγματι ξετρελαμένος 
από την χαρά του ο Μήτσος, που τα ένιωθε εφαρμοστά, αναπαυτικά και 
τέλεια να κοσμούν τ’ αδύνατα πόδια του, έφυγε όσο πιο γρήγορα μπορού-
σε, παίρνοντας μαζί του και τα ολοκαίνουργια παπούτσια, για να πει στον 
παππούλη του τα ευχάριστα νέα και πόσο πολύ οι αρβύλες του άρεσαν. 

Ο γέρο-Δημήτρης άκουσε με προσοχή το μικρό αγαπημένο του αγ-
γόνι, που είχε τ’ όνομά του, χαμογέλασε μ’ ευχαρίστηση, έριξε μια κοφτερή 
ματιά εξετάζοντας τη δεξιοτεχνία του καλού μάστορα, αλλά δεν τον εντυ-
πωσίασαν ιδιαίτερα, απλά ένιωσε χαρά και πλήρη ικανοποίηση μόνο και 
μοναχά γιατί είδε τον Μήτσο να χαμογελά και να χαίρεται. Άνοιξε το τρίτο 
συρτάρι απ’ τον κομό της γυναίκας του της Αθηνάς, έχωσε τα χοντρά του 
δάχτυλα, μέριασε σεντόνια, μαξιλαροθήκες και πετσέτες και χούφτωσε το 
κεχριμπαρένιο κατακίτρινο κομπολόι που φίλος του Ινδός του είχε χαρίσει 
στην Αυστραλία, το έπαιξε λίγο με επιδεξιότητα και επίδειξη, για να πείσει 



94

τον Μήτσο ότι όλα τα καταφέρνει και του το έδωσε για να το χαρίσει στον 
τσαγκάρη, «όχι για τα όμορφα, καλοσχεδιασμένα άρβυλα, αλλά για την 
ευχαρίστηση και χαρά που έδωσε σε σένα, γιατί σε βλέπω πόσο χαίρεσαι 
και καμαρώνεις και αυτό μετράει σε μένα», είπε στον εγγονό του.

Σαν πήρε στα χέρια του ο Μητσάρας το πολύτιμο δώρο του Ελληνο-
αυστραλού επιχειρηματία, ένιωσε συγκίνηση και μεγάλη χαρά, μα περισ-
σότερο δύναμη, κουράγιο, όρεξη και αυτοπεποίθηση και ξαναθυμήθηκε 
τα λόγια του γέρο-Κωνσταντή Αντριέλου. Πραγματικά είχε δίκιο αυτός ο 
σοφός γέροντας, γιατί ποιος ήξερε ή ποιος μπορούσε να ξεχωρίσει αυτή τη 
μικροδιαφορά; 

 



95

Κεφάλαιο ένατο
Εξωγήϊνοι και γεύση από κορν-μπιφ.

Ο ήλιος είχε ψηλώσει αρκετά, η ζέστη είχε αρχίσει να επηρεάζει ακόμη και τα κοτόπουλα, που έσκουζαν κλαψιάρικα κι έτρεχαν να βρούνε  σκιάδα κάτω από τα ψηλά δέντρα που ήταν μπροστά στο 
σπίτι. Πιο πέρα τα γαλιά τσιμπολογούσαν ακρίδες, που πετιόνταν με μικρά 
πηδήματα μες από τα ξερά χορτάρια. Σφύριξα και οι γάλοι φούσκωσαν 
τα φτερά φτιάχνοντας σαν βεντάλια την ουρά τους. Ένας ζορκοκέφαλος65  
κοκοτός66 καβάλησε μια κότα και σε λίγο μια δεύτερη, οι γάλοι  άρχισαν 
να κάνουν τον παπά, όλοι οι αρσενικοί μαζί, και να τραγουδάνε με τον δικό 
τους τρόπο, ένα δίμετρο φίδι ξετρύπωσε μες’ από τις βραγιές67, όπου ήταν 
κλαδωμένες σε καλάμια οι φασολιές και βιαστικά τρύπωσε στην κούφια 
λιθιά. Σκούπισα το μέτωπό μου, που είχε ιδρώσει απ’ το φόβο και τη ζέ-
στη, ανέβηκα στη μεσαία μεγάλη αμυγδαλιά και γέμισα την  τσέπη μου με 
φρέσκα νόστιμα και τρυφερά δίκορκα68 τσάγαλα.69

Λίγο πιο πέρα, στο ίσωμα του Φανερού, κάτω από την μέτρια ισκιά-
δα που έριχναν οι αμυγδαλιές, είχαν στήσει το Διασίδι η Ζαχαρένια, η Χα-
ρίκλεια, η Κατερίνα και η Νικολέτα. Με τρόμαξε με την βροντερή φωνή 
της η γριά Μαρία, θεόκουφη από μικρή και φώναζε τόσο δυνατά που ξύ-
πναγε και πεθαμένους:

65) Με γυμνό λαιμό.
66) Kόκορας.
67) Σειρά από φυτεμένα φυτά ίδιας ποικιλίας.
68) Με δύο καρπούς στο εσωτερικό τους.
69) Φρέσκα αμύγδαλα.



96

«Κατέβα κάτου παλιοτό-
μαρο, μην πέσεις και ξελαιμια-
στείς». Κατέβηκα και πήγα στο 
Φανερό δεξιά, εκεί όπου τέλει-
ωναν οι αμυγδαλιές και είχε ξέ-
φωτο και καλή ορατότητα, κοί-
ταξα αν ερχόταν ο Μήτσος, γιατί 
είχαμε κανονίσει και με τ’ άλλα 
παιδιά να πάμε κρυφά για μπά-
νιο στην Πόντη. Είχαμε ορίσει 
τόπο συνάντησης το Καφενείο 
του Πάνου του Ψάθα, στη Νίκια, 

ενώ οι Μπουμπουλιώτες θα πήγαιναν κατευθείαν και θα συναντιόμαστε 
στην Αξόπετρα. 

Αργούσε όμως ο Μήτσος και είχα μεγάλη αγωνία μήπως τον είχε 
ανακαλύψει ο πατέρας του και δεν τον άφηνε να έρθει για μπάνιο. Όσο 
αργούσε, τόσο η αγωνία μου μεγάλωνε γιατί είχα υποσχεθεί σε όλους ότι 
ο Μήτσος θα έφερνε μαζί του και τα καινούργια του παπούτσια να μας 
τα δείξει και δεν ήθελα να πιστεύουν ότι εγώ τους κορόιδευα. Άρχισα να 
τρώω τσάγαλα, για να το ξεχάσω, και κοίταξα προς το άρμενο, τον Χειλά, 
τον κάμπο, το ξερό και στραγγισμένο σαν άσπρο φίδι ποτάμι. Φαίνονταν 
από μακριά κι οι λυγιές φρεσκοανθισμένες γύρω και πάνω από του Αλη-
θινού. Με το γαλάζιο, ουρανί χρώμα τους και την  απαλή ευωδιά τους, 
πρόδιδαν ότι  είχαν ωριμάσει οι μαύρες σταφίδες. Ένας τζίτζικας άρχισε να 
κελαηδεί. Για επιβεβαίωση κοίταξα στην ασκαμνιά του Μανέλου από όπου 
ερχόταν ο γλυκός ήχος. Ήταν παραφορτωμένη με άσπρα μεγάλα ασκάμινα 
και δίπλα σα στολίδι ο καλλιεργημένος κήπος του Λιάμη. Τότε θυμήθηκα 
ότι  εγώ δεν μπόρεσα ποτέ να ξεπεράσω τον Γιώργο τον Κουτσούμπα στην 
πέτρα. Ήταν πολύ δυνατός ο Γιώργος πιθανόν και τεχνίτης. Κοίταξα γύ-
ρω-γύρω, ηύρα και συγκέντρωσα 5-6 μικρές πετρούλες πλακουτσωτές και 
άρχισα να τις πετάω με δύναμη. Σκέφτηκα να δοκιμάσω να προπονηθώ, 
τουλάχιστον να τον πλησιάσω. Μόλις και κατάφερνα να την ρίχνω έως την 
άκρη του κήπου, ενώ ο Γιώργος τον ξεπερνούσε. Στην τρίτη πετρούλα πλη-
σίασα περίπου τη μέση. Πήρα θάρρος, γιγαντώθηκα, έσφιξα με δύναμη την 
τέταρτη και ετοιμάστηκα με φόρα να την πετάξω, μα ξαφνικά  δείλιασα και 
παρέλυσα, καθώς μια δέσμη φωτός μ’ έλουσε κατακέφαλα.

Έκανα δεξιά, αριστερά, μα ένιωθα να με κυνηγάει όπου κι αν πήγαι-



97

να, ένοιωθα σαν χάδι την κάψα πίσω στον σβέρκο μου. Κατατρόμαξα για-
τί θυμήθηκα τους μεγαλύτερους που καθημερνά τότε έλεγαν ότι θα πέσει 
κάποιος κομήτης. Άρχισα να προσεύχομαι, πισωγύρισα και τότε ήταν που 
ένιωσα τελειωμένος. Μια δέσμη λαμπερού φωτός έπεσε πάνω στα μάτια 
μου και με τύφλωσε τόσο, που τίποτε δεν μπορούσα να δω, να διακρίνω. 
Σήκωσα βιαστικά τα δύο μου χέρια, έκλεισα με τις παλάμες τα μάτια μου, 
έσκυψα όσο μπορούσα, πίστεψα ότι τέλειωσε η ζωή μου και τότε άκουσα 
τα τρανταχτά γέλια του Βασίλη του Μπαλιάδα. Δειλά-δειλά, προσεκτικά, 
τράβηξα το ένα μου χέρι, σήκωσα το κεφάλι μου, άνοιξα λίγο το ένα μάτι, 
κοίταξα ψηλά προς το σπίτι του και τον είδα να κρατά έναν μεγάλο κα-
θρέφτη, να σημαδεύει τον ήλιο και να με πυρώνει με τις ηλιαχτίδες του, 
που κάναν αντανάκλαση. Σκέφτηκα να ορμήσω στο σπίτι, ν’ αρπάξω το 
δίκαννο του μαστρο-Σπύρου και να τον πυροβολήσω, αλλά το καλοσκέ-
φτηκα. Ήξερα τον Βασίλη, πως ήταν πάντα επιπόλαιος αλλά άκακος και 
φιλότιμος, καλός φίλος και γείτονας, Για να παίξει σίγουρα το έκανε, πού 
να υπολογίσει, όμως, την τρομάρα που μου προκάλεσε. 

Χαμογέλασα και κουνώντας το χέρι τον προσκάλεσα να έρθει. Πή-
δησε τη μεγάλη λιθιά κι έπεσε μέσα στις τσουκνίδες. Στα γυμνά ξυπόλητα 
πόδια του άρχισε για λίγο το κάψιμο, μα συνηθισμένος κι έμπειρος άρχισε 
να τα τρίβει με μολόχα για να τα γλυκάνει.     

Κρατώντας σφιχτά τον καθρέφτη που είχε βγάλει από τον κομό της 
Ελένης, της μάνας του, ήρθε να τον επαινέσει και να μου πει «καλό εργα-
λείο, κοίτα μέχρι που φτάνει» και αμέσως σημάδεψε τον ήλιο κι έφτασε τη 
δέσμη των ακτίνων του μέχρι τη Συβριώτικη κολώνη. Συνήλθα και γέλασα 
- σαν τι άλλο μπορούσα να κάνω; Με τον Βασίλη, άκρη δεν έβρισκα, του 
είπα όμως ότι σε λίγο θα ερχόταν ο Μήτσος και να του κάνει το ίδιο.

-Αστειεύεσαι; Μου φώναξε, Ο Μήτσος τέτοια δεν τα σηκώνει, θα 
με πετροβολήσει αμέσως και μπορεί να μου σπάσει και τον καθρέφτη και 
άντε μετά να ξεμπλέξω από την μάνα μου την Δραγανίτισσα.

-Εντάξει, του είπα, αυτό δεν είναι κι ευχάριστο αστείο, αλλά ετοιμά-
σου να έρθεις μαζί μας για μπάνιο. 
 Αρνήθηκε γιατί έπρεπε οπωσδήποτε να πάει στη Νίκια να ποτίσει 
το γάιδαρο και να σπείρει φασόλια και καλαμπόκια. Να όμως που ο Μή-
τσος, επιτέλους, ξεπρόβαλε και κατηφόριζε. Είχε κρεμασμένα στο λαιμό 
του τα άρβυλα δεμένα κόμπο με τα κορδόνια κι ήταν μες την καλή χαρά, 
λάμποντας από ευχαρίστηση. Πρώτος μίλησε ο Βασίλης:

-Τι είναι αυτά Δημήτρη; Χάρμα οφθαλμών, άσε με λίγο να τα χαϊ-



98

δέψω. Πω, πω! Ποτέ δεν έχω ξαναδεί τέτοια άρβυλα και τέτοια στολίδια!
-Πράγματι είναι τέλεια! Πρόσθεσα κι εγώ. Καλοφόρετα Μήτσο!
-Για να σας πω την αλήθεια, φοβάμαι να τα φορέσω από τώρα, μή-

πως τα χαλάσω, αλλά ιδιαίτερα, εσύ Βασίλη, μη με προδώσεις στον παπ-
πούλη μου, ότι δεν τα φοράω. Έλα κάντε γρήγορα να φύγουμε, πριν μας 
ζώσει η κάψα και κυρίως πριν με ανακαλύψει ο Μπάμπης.

-Εντάξει πάμε, ο Βασίλης δεν έρχεται, είπα εγώ και γυρίζοντας στον 
Βασίλη του ξαναλέω: «Έλα, βρε Βασίλη, και θα σου δώσω και τα γυαλιά 
του ήλιου, που μου έστειλε από την Θεσσαλονίκη ο μπάρμπας μου ο Μή-
τσος, που υπηρετεί εκεί στην χωροφυλακή. Θα φορέσεις εσύ τα γυαλιά για 
να κάνεις το μάγκα». 

Άρπαξε ο Βασίλης τα γυαλιά, καλοκοίταξε τα παπούτσια, τα παρα-
χάιδεψε ακόμη μια φορά, τα μάτια του γουρλωμένα, αχόρταγα, δεν σταμά-
τησαν να τα λοξοκοιτάζουν, φόρεσε τα γυαλιά και μας είπε να ξεκινήσου-
με και θα μας προφτάσει. Πράγματι ήταν γρήγορος και, το σπουδαιότερο, 
ντόμπρος στο λόγο του. Έφυγε βιαστικά, πήγε στο σπίτι, ταχτοποίησε τον 
καθρέφτη και μας έφτασε στον Αη-Θωμά. Στην μέση του είχε κι ένα μικρό 
σκαλιστήρι, για να δικαιολογηθεί στη βαβά του την Χαρίκλεια ότι θα πάει 
στη Νίκια να σκαλίσει τις ντομάτες και να σπείρει τα φασόλια, μας είπε.

Φτάσαμε στη Μέσα Βρύση βιαστικά, άνοιξα το καλύβι, έβγαλα έξω 
πέντ-έξι πιάτα τσίγκινα, ο Τάσος ο Φραγκούλης, που ήρθε σε λίγο με τον 
Λευτέρη τον Μανέστρα, λόμπωσαν το νεροαύλακο κι αρχίσαμε με τα πιά-
τα να καταβρέχουμε τις αγγουριές, τις ντομάτες, τις πιπεριές και ό,τι άλλο 
μπορούσαμε, έτσι που να φανεί ότι ποτίσαμε, για να γλυτώσω την γρίνια 
του μπάρμπ’ Αντρέα, που του υποσχέθηκα ότι θα πήγαινα να ποτίσω. Σε 
λίγο φύγαμε. Ο ήλιος άρχισε να ζεματάει περισσότερο κι ο χωμάτινος δρό-
μος, στρωμένος αραιά-αραιά με χαλίκια, μας έκαιγε τις σκληρές πατούσες. 
Πιο έξυπνος ο Κώστας ο Κοτσίδας, που προστέθηκε στην παρέα μας, ορ-
μήνευσε να μπούμε μέσα στα καινούργια  τσιμενταύλακα, όπου έτρεχε το 
νερό, να δροσίσουμε τα πόδια μας.

 Έτσι, ακολουθώντας τ’ αυλάκια με το νερό, φτάσαμε στη Νίκια, 
όπου μας περίμεναν πέντ’ έξι ακόμη παιδιά. Όλοι μαζί, με γέλια, χαρές 
και σχόλια για του Μήτσου τα όμορφα κατά γενική ομολογία παπούτσια, 
συνεχίσαμε για την Πόντη. Σαν σίφουνας μας προσπέρασαν, τρέχοντας 
με τ’ άλογά τους, ο Νίκος ο Γιαννελής κι ο Νιόνιος Κοτσίδας μαζί με τον 
Λευτέρη καβάλα στο ίδιο άλογο,  και πιο πίσω ερχόταν ο Σπύρος ο Αντύ-
πας. Στη Βλαχογιώργαινα ακούσαμε την τουφεκιά και είδαμε να κυνηγά-



99

νε τρυγόνια ο Πάνος ο Γκαλμάς με τον Γιάννη τον Πολίτη. Μια αρμάδα 
από τρυγόνια και συκοφαγάδες70 είχε στην μέση του περασμένα ο Γιάννης, 
Ήταν έμπειρος κυνηγός, αγαπούσε το κυνήγι μα περισσότερο το κολύμπι, 
κι είχε στήσει πλάκες και τανέλια71 στα λινάρια για γαρδέλια72 μαζί με τον 
Στάθη τον Τρία, όπως μου είπε, που θα πήγαινε να τα κοιτάξει και σίγου-
ρα θα ερχόταν να μας βρει, έπρεπε όμως πρώτα ν’ αφήσει τα πουλιά στον 
πατέρα του τον Θανάση να τα μαδήσει. Είχα εμπιστοσύνη στον Γιάννη, ο 
λόγος του συμβόλαιο, είμαστε φίλοι πάντα και από μικρός τον υπάκουα 
σαν καλό φίλο, μα και  γιατί τον φοβόμουν και λίγο, όπως εξάλλου και οι 
περισσότεροι, αφού είχε τρομερή δύναμη και ήτανε  παλικάρι. Ήταν όμως 
πάντα δίκαιος και σωστός και ποτέ δεν θυμάμαι με κάποιον να μάλωσε, 
όμως αν έλεγε κάτι και δεν τον υπάκουαν, πάντα φώναζε: 

«Τι θέλεις τώρα, να σε αργάσω στο ξύλο;» Παχιά παιδικά λόγια ενός 
δυνατού, τολμηρού παιδιού, που εγώ το θαύμαζα, γιατί ήξερε να συγκρατεί 
τη δύναμη και τον θυμό του. 

Μας πρόλαβε στο καλύβι του Καλαμένιου παρέα με τον Γιάννη τον 
Ντόρμανη και τον Νίκο τον Χρυσικό. Τελικά, η μεγάλη παιδική παρέα 
φτάσαμε στην Πόντη. Πέντ’ έξι άλογα κολυμπούσαν στην θάλασσα και τα 
ζόριζαν ποιο θα κολυμπήσει καλύτερα. Όλους τους ξεπέρασε ο Γιάννης ο 
Νόβες μ’ εκείνο το γνωστό αψύ του άλογο, που είχε το χρώμα του ψαριού, 
αλλά και την ατυχία σε κάποιο πανηγύρι να μην μπορέσει να το συγκρα-
τήσει στην στροφή του Αγίου Αθανασίου, να βρεθεί στα Κεραμίδια του 
Κούρου, να πέσει στο πίσω μέρος του σπιτιού στον αντιγό73 από ύψος 5-6 
μέτρων και να συνεχίσει ακάθεκτο τον καλπασμό του με τον Γιάννη τραυ-
ματία με μερικά σπασίματα, αλλά και τυχερό που γλύτωσε τη μήνυση απ’ 
τον ιδιοκτήτη και κέρδισε και τον θαυμασμό όλων των χωριανών. 

Φτάνοντας στο δεύτερο γεφύρι έντονα νιώσαμε έντονη μυρωδιά από 
βαρβατίλα να μας τρυπά τα ρουθούνια και συμπεράναμε ότι ήταν από τα 
τραγιά του Μυτζάρη Σε λίγο ακούσαμε και τα κουδούνια και είδαμε να 
μαυρίζει ο τόπος από τα γίδια τα φρεσκοκουρεμένα, που πίνανε νερό στο 
ποταμάκι. Τα άγρια γαυγίσματα των σκύλων μας τρομάξανε και  μας κα-
θυστέρησαν, αλλά οι πολλοί εκπαιδευμένοι αυτοί σκύλοι γρήγορα συγκέ-
ντρωσαν τα γίδια κι άρχισαν να ανηφορίζουν προς το βουνό. Πλησιάσαμε 

70) Κίτρινα μεγάλα σαν τρυγώνια πουλιά.
71) Μέθοδοι κυνηγιού  μικρών πουλιών.
72) Καρδερίνα.
73) Ο ακάλυπτος χώρος πίσω από το κτίσμα.



100

στη θάλασσα. Η καυτή άμμος και τα κάτασπρα βοτσαλάκια, σαν πύρινες 
φλόγες, μας ζεμάτισαν τα ξυπόλυτα πόδια. Μπήκαμε στη σειρά, σαν στρα-
τιώτες, βρέχοντας τα πόδια μας με το αλμυρό νερό κι ακολουθούσαμε την 
ακτογραμμή με κατεύθυνση την Αξόπετρα. Ο Σπύρος ο Τριβόλης με τον 
Πάνο τον Δετόρο, ολόγυμνοι, με τη λαστιχέρα σημάδευαν τ’ αφρόψαρα 
στον μαυροπόταμο. Τεχνίτες και εύστοχοι, τα είχαν ζεματίσει. Οι δύο  βο-
ηθοί τους,  ο Χρίστος Δετόρος κι ο Γιάννης Τριβόλης, είχαν δέσει σε δύο 
σχοινιά ένα  μεγάλο κόσκινο και καθισμένοι στις απέναντι  του ποταμού 
όχθες, σε κάθε μια ο καθένας,  ήταν πανέτοιμοι να μαζέψουν την ψαριά. 
Πιο πέρα ο Γιώργος ο Τριβόλης έσκαβε λόμπες στην άμμο κι έφκιανε μι-
κρούς πύργους. Φάνηκε από μικρός ότι ο Γιωργάκης θα γίνει μια μέρα 
μηχανικός, είχε και βοηθό τον μικρό Φόντα Σαββίνο, που του έφερνε νερό 
μ’ ένα τρύπιο κατσαρόλι!     

Περάσαμε ανάμεσα από τα μισογκρεμισμένα από τους σεισμούς 
σπιτάκια στην Πόντη.  Ο Γιώργος ο Καπώνης  μας καλημέρισε και μας 
προσκάλεσε για κάνα σταφύλι. Πιο πέρα ο Πέτρος του Σοφοκλή, πλένο-
ντας  τα κρασοβάρελα, ετοιμαζόταν για την καινούργια συγκομιδή. Καθι-
σμένες σε ψάθινες καρέκλες, η Γεωργία του Μπελερίνη με τη Νίκη του 
Καπώνη, σκυμμένες στο κέντημά τους, ούτε που σήκωσαν τα μάτια τους. 
       «Ήταν πολύ αφοσιωμένες στην δουλειά τους ή έτσι η μάνα τους τις 
«ορμήνευσε»,  σχολιάσαμε. Αντίθετα η Ειρήνη του Κούρτη σταμάτησε ν’ 
αρμέγει τη γίδα για να μας χαιρετήσει. Ο Μάκος ο Καπώνης άφησε το πρι-
όνι με το οποίο έκοβε κάτι ξερόκλαδα από τις ελιές και προστέθηκε στην 
συντροφιά μας. Πήραμε το στενό δρομάκι ανάμεσα από μυρτιές και σπάρ-
τα με τα κατακίτρινα, μυρωδάτα άνθη και φτάσαμε στην Αξόπετρα. Κάτω 
η θάλασσα γαλήνια, ήρεμη, ακυμάτιστη, με βαθύ γαλάζιο χρώμα, σαν οι-
νόπνευμα, ίδιο μ’ αυτό που ο Θεοφύλακτος ο Βράϊλας χρησιμοποιούσε 
μετά το ξύρισμα. Έστελνε τον ψαρά, τον Σπύρο τον Ματζάνα, και του 
γέμιζε μια νταμιτζάνα, έβαζε  μπόλικο-μπόλικο το θαλασσινό νερό  στα 
μάγουλα μετά το ξύρισμα και πίστευαν όλοι ότι είναι οινόπνευμα.
          –Μην το ριπίζεις74, ρε χαμένε, και είναι ακριβό του φώναζε ο Σπύρος 
ο Τριβόλης, ο Ψαλιδάκης. «Πονόψυχος» ο Θεοφύλακτος, του έβανε και 
στο σβέρκο, για να του γιάνει το μυξίτη, όπως του έλεγε, για να συμπλη-
ρώνει και ο Μήτσος ο Πολύδερος: «Είναι από το ακριβό, ούτε που τσούζει 
καθόλου. Κοίτα τα δικά μου τα σπυριά που έχω στο πρόσωπο. Και τα έγι-
ανε, και δεν με έτσουξαν, γι’ αυτό και ξανάρθα».                                        
74) Ριπίζω=χύνω.



101

             Απέναντί μας η παραλία, άμμος χρυσή, με ελάχιστους να μπαίνουν 
στη θάλασσα και να περπατάνε στην αβαθή άμμο. Τα άλογα συνέχιζαν 
το κολύμπι τους. Δεν υπήρχαν γυναίκες. Ένας μαύρος σκύλος με άσπρα 
μπαλώματα ούρλιαζε αναζητώντας τον ιδιοκτήτη του. Τού σφύριξε από 
το άλογο ο Νίκος ο Καβέτης και γρήγορα σάλτισε μέσα στο νερό κολυ-
μπώντας μ’ επιδεξιότητα και τότε μόνο ηρέμησε, όταν το αφεντικό του τον 
ανέβασε στη ράχη του αλόγου. 

Δεξιά μας, ανάμε-
σα Αξόπετρας και σπη-
λιάς, πέντ’ έξι Μπου-
μπουλιώτες κολυμπού-
σαν και παράβγαιναν 
στα μακροβούτια. Ο 
Νίκος ο Νταγρές, που 
έπαιζε και τερματοφύ-
λακας στην ομάδα του 
χωριού, και ο συγγε-
νής του, ο Θανάσης ο 
Μελάς, ήταν πράγματι 
ασυναγώνιστοι και  κα-
νείς δεν μπορούσε να 
τους ξεπεράσει. Ήδη οι 

περισσότεροι είχαν γδυθεί και ήταν πανέτοιμοι για την πρώτη βουτιά. 
Ο Τάσος ο Φραγκούλης, με δεμένα και καλά εφαρμοσμένα τα νερο-

κολόκυθα στην μέση, ήταν απ’ τους πρώτους που βούτηξε, φωνάζοντας ότι 
νιώθει απόλαυση από το χάδι του αλμυρού νερού. «Ελάτε, μην αργείτε», 
άρχισε να μας καλεί. Πήγα κι εγώ στην κρυψώνα, στο συνηθισμένο μέρος 
μέσα στις μυρτιές και τα πουρνάρια, που είχαμε μελετημένα φκιάσει, εί-
χαμε καθαρίσει κάτω το μέρος προσεκτικά κι είχαμε κουρέψει ψηλά τους 
θάμνους, που βλέπανε προς την σπηλιά τόσο, όσο χρειαζόταν για να μην 
φαινόμαστε, αλλά και να έχουμε καλή ορατότητα. Γύρω-γύρω, στο μικρό 
αυτό ξέφαντο, που με μαεστρία δημιουργήσαμε, είχαμε βάλει μεγάλες πέ-
τρες για σκαμνάκια και μέσα στην μέση μια πολύ μεγαλύτερη και στρογγυ-
λή σαν μπάλα, που τη φέραμε κυλώντας την από ψηλά από το βουνό. Ήταν 
καλή και σωστή ιδέα του Κοντομήτσου απ’ το Αθάνι. Έτσι, όποιος ήθελε 
να θαυμάσει καμιά Βασιλικιώτισσα με μαγιό, αφού μόνο αυτές φορούσαν, 



102

ενώ οι Αγιοπετριτοπούλες και οι κοπέλες από τ’ άλλα χωριά, κολυμπούσαν 
ντυμένες, ανέβαινε πάνω στην ασήκωτη πέτρα και άφηνε το μάτι του να 
θαυμάσει τα όμορφα μισοντυμένα γυναικεία κορμιά.                            

Ο Μήτσος γδύθηκε και σκέπασε τα παπούτσια του με τα ρούχα που 
φορούσε για να τα προστατεύσει από τον καυτό ήλιο. Ετοιμάστηκα κι εγώ. 
Τελευταίος ο Βασίλης. Είχε ένα κατάμαυρο μπανιερό μ’ ένα μεγάλο γαλά-
ζιο μπάλωμα στον καβάλο. «Έλα, πάμε Βασίλη», του φώναξα. Με κοίταξε, 
γέλασε πονηρά και «προχώρα», μου είπε, και μ’ ένα σάλτο ανέβηκε στη 
μεγάλη κεντρική πέτρα. Άρχισε να κατεβάζει το μπανιερό του και σάλιωσε 
το αριστερό του χέρι. Εγώ έφυγα, ανέβηκα στον ψηλό βράχο, που ήταν 
απότομος, και απ’ αυτόν πηδούσαμε στη θάλασσα, στα άπατα, πολύ βα-
θιά νερά,  κάθισα με τα πόδια κρεμασμένα στο κενό και τα κούναγα πέρα 
δώθενες, περιμένοντας τον Βασίλη. Αργούσε, όμως, και κοίταξα προς το 
μέρος του. Είχε σηκώσει ψηλά το δεξί του χέρι σε γροθιά, σημάδι ότι ακό-
μη δεν παρουσιάστηκε καμιά γυναίκα, απότομα όμως είδα να υψώνει δυο 
δάχτυλα και κατάλαβα ότι έβλεπε δύο γυναίκες με μαγιό. Ήξερα πως θα 
καθυστερούσε και πήδησα μέσα στ’ αλμυρά νερά φωνάζοντας στους άλ-
λους για το κατόρθωμα του Βασίλη. Τα γέλια και  οι φωνές, μαζί με τα πλα-
τσουρίσματα μέσα στο νερό, συντρόφευαν τον Βασίλη στο συνηθισμένο, 
ευχάριστο έργο του! Ο Τάσος ο Φραγκούλης τον καλοτύχιζε και ήθελε να 
πάει να πάρει κι αυτός σειρά, για να απολαύσει το θέαμα. Παραλίγο να μα-
λώσουν μάλιστα με τον Λευτέρη τον Μανέστρα ποιός πρώτος θα φτάσει, 
επενέβη όμως ο Γιάννης ο Πολίτης και τους είπε ν’ αφήσουν τον Βασίλη να 
ευχαριστηθεί. «Δεν βλέπετε πως κουνιούνται οι μυρτιές;», βροντοφώναξε 
ο Γιάννης. Κοιτάξαμε όλοι προς τα εκεί, θαυμάζοντας τον Βασίλη, σφυ-
ρίζοντας  και φωνάζοντας «όρμα Βασίλη τυχερέ!», πετάγαμε νερά ο ένας 
στον άλλον, κάναμε πρόβες ποιός πρώτος θα πιάσει πάτο κι ο Νίκος με τον 
Θανάση ξαναδοκίμασαν το μακροβούτι τους.

Η φασαρία που κάναμε σκεπάστηκε ξαφνικά από πέτρες που κυλού-
σαν και είδαμε ολοκάθαρα τα πουρνάρια και τις μυρτιές να κουνιούνται 
ακόμα πιο πολύ. «Σεισμός!» κάποιος φώναξε. Σκοτωθήκαμε ποιός πρώ-
τος θα βγει έξω από τη θάλασσα. Και καρχαρίες να μας κυνηγούσαν, έτσι 
δεν θα κάναμε, δεν θα κολυμπούσαμε τόσο γρήγορα,  αλλά όλοι τρέμαμε 
τους σεισμούς. Ήταν τότε μια συχνή, άσχημη εμπειρία κι είμαστε όλοι με 
μισογκρεμισμένα από δαύτους σπίτια.  Κοίταξα προς τα Σταυρωτά, αλλά 
δεν είδα αντάρα καπνού και σκόνης, όπως από πείρα είχα διαπιστώσει από 
άλλες φορές, και τους καθησύχασα όλους, ότι κάποιος μακρινός, μικρός 



103

σεισμός θα ήταν και συμφωνήσαν. «Πιθανόν να είχε το επίκεντρο στην 
Ιθάκη ή στην Κεφαλονιά», κάποιος είπε, ηρεμήσαμε όλοι και πήγαμε να 
ντυθούμε.                                         
             T’ άλογα είχαν φύγει το ίδιο και οι Τριβολαίοι. Αυτοί ήταν τυχεροί, 
αφού μένανε στην Μαυρομπολού, λίγα μέτρα από τη θάλασσα. Με καμάρι 
μάς έλεγαν ότι είχαν φκιάσει πάνω στα δέντρα ωραίες μεγάλες κρεβάτες 
στρωμένες με βούρλα για δροσιά, που τα είχαν κόψει από την Πόντη, όπου 
υπήρχε πληθώρα από βούρλα και σχοινάρια, αλλοίμονο όμως αν πλησίαζες 
και δεν ήξερες να προφυλαχτείς από τα κουνούπια και τους νταβάνους75. 
Πολύ επιδέξιος ο Γιάννης ο Τριβόλης ήξερε από τα μελίσσια, πώς να ενερ-
γήσει και τους καθοδηγούσε και τους συμβούλευε πώς ν’ αποφύγουν τα 
τσιμπήματα και τι προφυλάξεις να πάρουν.   
           Όταν έφτασα στο γνωστό μου ξέφαντο για να ντυθώ, οι άλλοι σχε-
δόν είχαν μισοετομαστεί. Μερικοί κάθονταν πάνω στις μικρές πέτρες κι οι 
περισσότεροι ήταν ξαπλωμένοι κατάχαμα και μισοκοιμισμένοι. Ο Βασίλης 
κρατούσε έναν μεγάλο ξύλινο μπάλο στα χέρια, που, όπως μας είπε, τον 
δανείστηκε από  τον Καπώνη  για  να σκοτώσει ένα μεγάλο φίδι που παρα-
λίγο να το πατήσει. Τρομαγμένος κοίταξα ολόγυρα μήπως ξεπροβάλλει και 
μας επιτεθεί, γιατί φοβόμουνα πολύ τα φίδια, που ήταν επικίνδυνα, δηλη-
τηριώδη και σιχαμερά και τότε θυμήθηκα και είδα την μεγάλη στρογγυλή 
πέτρα 4-5 μέτρα πιο κάτω από την θέση της κοντά στις μάζες. Δεν υπήρχε 
καμιά αμφιβολία ότι ο σεισμός την ταρακούνησε και την κύλισε. Αμέσως 
σκέφτηκα ότι θα ήταν μεγαλούτσικος, η κραυγή του Μήτσου όμως με κο-
ψοχόλιασε. Πετάχτηκα όρθιος, τρομαγμένος, κάνοντας πηδήματα ν’ απο-
φύγω το φίδι, ύστερα κοίταξα προς τον Μήτσο που  έτρεμε ολόκληρος. 
Το πρόσωπό του είχε γίνει κατακίτρινο, τα μάτια του θολά, τα χείλη του 
τρεμούλιαζαν. Έβραζε μέσα του κι η ψιλή φωνή του, αν και πνιγμένη στο 
κλάμα, ακούστηκε άγρια:
        «Τα άρβυλά μου, τα άρβυλά μου!», ούρλιαξε. Η θλιβερή εικόνα του 
μας στενοχώρησε όλους. Ο Γιάννης ο Πολίτης πλησίασε τον Μήτσο, τον 
χτύπησε φιλικά στην πλάτη να τον ηρεμήσει, σήκωσε ψηλά την παλάμη 
του και την ανεβοκατέβασε  απαλά, για να τον καθησυχάσει. Νεκρική σιγή 
βασίλευε σε όλους μας, και   μόνο τ’ αραιά χτυπήματα από την βαριοπούλα 
στους ξύλινους μπάλους, που έμπηγαν με μανία στο ξερό χώμα λίγα μόλις 
μέτρα πιο πάνω ο Γιώργος ο Καπώνης με τον Πέτρο του Σοφοκλή, που 
έφραζαν ένα κήπο, ακούγονταν.
75) Ντάβανος =μεγάλο ενοχλητικό κουνούπι.



104

 Αργά και προσεκτικά γυρόφερε το μάτι του ο Γιάννης και έβαλε 
το μυαλό του να δουλεύει, να ψάχνει, να υποθέτει, να σχεδιάζει, να  συν-
δυάζει κινήσεις, για να εντοπίσει τον ύποπτο. Απότομα άρπαξε τον μπάλο 
από τα χέρια του Βασίλη, μας κοίταξε άγρια, και παγώσαμε. Ο Γιάννης 
δεν έπαιζε. Σίγουρα θα μας ξυλοφόρτωνε και δεν θα έκανε διάκριση. Εγώ, 
που ήμουνα πιο κοντά του, άρχισα να τρέμω, γιατί το ύφος του κι ο εκνευ-
ρισμός του, πρόδιναν ότι η οργή του δεν θα είχε καλά αποτελέσματα και 
ήμουνα εγώ ο άτυχος, που ήμουνα πρώτος και μπροστά του. «Έλα μαζί 
μου»,  μου φώναξε απειλητικά  και σαν πειθήνιο σκυλάκι τον ακολούθησα. 
Πήδησε σβέλτα τον μοναδικό δομό και με πέντ’ έξι δρασκελιές έφτασε και  
διέκοψε από την εργασία τον Γιώργο και τον Πέτρο, τους παρέδωσε τον 
ξύλινο μπάλο, που όντως παραδέχτηκαν ότι πριν από λίγη ώρα τον είχαν 
δώσει στον Βασίλη και ομολόγησαν ότι δεν πήρε το μάτι τους κανέναν, για 
αρκετή ώρα, να περνάει. Με τέτοια ζέστη, με τέτοιο κάμα, ποιος τρελάθη-
κε να κυκλοφορεί μεσημεριάτικα;       
        Σαν άκουσαν για τα άρβυλα, τίμιοι και φιλότιμοι όπως ήταν, πέτα-
ξαν μπάλους, σφυριά και σύρματα κατάχαμα και ήρθαν στην έρευνα, που 
όλοι μαζί αποφασίσαμε. Δεν ήταν και δύσκολο, πουλί πετούμενο δεν είχε 
περάσει και όποιος τα πήρε, για πλάκα ή γι’ αστείο, κάπου ολόγυρα θα τα 
είχε κρύψει. Ξαμοληθήκαμε ολόγυρα και δεν αφήσαμε μάζα για μάζα ανε-
ρεύνητη. Τ’ αγκαθωτά πρινάρια μας μάτωναν τα πόδια, μα κανείς μας δεν 
πτοήθηκε, δεν  γόγγυξε, δεν απελπίστηκε. Ελέγξαμε προσεκτικά όλη την 
περιοχή, αλλά χωρίς αποτέλεσμα. Απελπισμένοι, στενοχωρημένοι, κουρα-
σμένοι, δεν βρίσκαμε καμιά λογική εξήγηση. 
          Εύστοχα μας πρότεινε ο Μάκος ο Καπώνης, που έμενε στην Πόντη 
και ήξερε καλύτερα την περιοχή, να κατεβούμε και κάτω από τις μάζες76, 
και αυτό κάναμε, ελέγχοντας βράχους, τρύπες και μικροσπηλιές. Ακόμη 
και μακροβούτια μέσα στη θάλασσα άρχισαν, ερευνώντας, ο Θανάσης ο 
Μελάς με τον Νίκο τον Νταγρέ, αλλά και πάλι χωρίς αποτέλεσμα, ενώ ο 
Τάσος ο Φραγκούλης με τον Σπύρο τον Αντύπα έτρεξαν και κάρφωσαν 
τον διάουλο, αλλά τίποτε. Άλυτο μυστήριο. Κι έπεσε δυνατή σφαλιάρα 
στον Κόλια, όταν ξεστόμισε μήπως κανένα μεγάλο κύμα σηκώθηκε και τα 
παρέσυρε. Τότε  επενέβη και ο Κώστας ο Κοτσίδας, σαν πιο διαβασμένος, 
για να μας πει και να μας τρομάξει, μήπως τ’ άρπαξε κάποιος εξωγήινος! 
Και  φοβηθήκαμε πραγματικά όλοι, σαστίσαμε και βιαστήκαμε ν’ απομα-
κρυνθούμε απ’ το επικίνδυνο, καταραμένο αυτό μέρος. Ο Μήτσος, εγώ 
76) Μάζα=θάμνος.



105

κι οι περισσότεροι πιάσαμε την ανηφόρα για το χωριό, ενώ οι υπόλοιποι 
θα πήγαιναν από τον κάμπο, λίγο μακρύτερα, αλλά  που ήταν ίσιωμα το 
περισσότερο. 

«Έλα μαζί μου Κώστα», μου φώναξε ο Γιάννης ο Πολίτης, «σε χρει-
άζομαι κι έχω κανονίσει και με τον Στάθη τον Τρία. Πάνω στο μεγάλο 
πλάτανο, που είναι μέσα στο χωράφι μου, υπάρχουν τρεις ποντικοφωλιές, 
Θ’ ανεβώ εγώ επάνω και θα τις κεντήσω με τον λούρο77 τον μακρύ κι εσύ 
με τον Στάθη από κάτω, με τις κλάρες, θα τους περιποιηθείτε». Μπορούσα 
εγώ να χαλάσω χατίρι στον Γιάννη; 

«Έλα κι εσύ μαζί μας Βασίλη, καλέ μου γείτονα», του φώναξα «και 
μείνε στη Νίκια, στο καφενείο του πατέρα σου, αν θέλεις».

Πράγματι ο Βασίλης ήρθε μαζί μας, αλλά στο γεφύρι ξέκοψε. Θα 
πήγαινε στην Βασιλική ν’ αγοράσει λίπασμα, μας είπε, για τις φασολιές 
και τις ντομάτες, κι έτσι συνέχισα εγώ με τον Γιάννη και τους φίλους Ρου-
πακιώτες.   Ο ήλιος πήγαινε προς τη Δύση κι είχε αρχίσει να δροσίζει. 
Είχαμε ήδη ξεχάσει την ταλαιπωρία και την κούραση απ’ το ψάξιμο για 
τις αρβύλες, ξαναβρήκαμε το κέφι μας, ο Γιάννης, καλός τραγουδιστής, 
άρχισε το τραγούδι κι ο Τάσος πήδηξε μέσα στη σούδα και προσπάθησε να 
πιάσει ένα χέλι που, όμως, του γλίστρησε μέσα από τα χέρια και κρύφτηκε 
κάτω από μιαν ακόνα78. Βλάσφημος και νευρικός, όπως ήταν, άρχισε τον 
εξάψαλμο, βρίζοντας και την μάνα του τη Λεύτω, που δεν τον άφησε να 
πάρει μαζί του το πιρούνι να το καρφώσει, έπλυνε και καθάρισε, όμως, 
τα αιματοβαμμένα από τα πουρνάρια πόδια του, προτρέποντας και όλους 
εμάς να κάνουμε το ίδιο.  

Ο Γιάννης κι εγώ φτάσαμε τελικά στου Καραμανλιώτη, ενώ οι άλ-
λοι τράβηξαν τον δρόμο τους για το  Ρουπακιά, και μερικοί μείναμε στα 
καφενεία στη Νίκια. Ο πλάτανος, θεόρατος, μεγαλοπρεπής, ισκιόφυλλος, 
αδιαπέραστος από τις ακτίνες του ήλιου,  με τα καταπράσινα μεγάλα του 
πλατανόφυλλα που έδιναν μεγαλείο στον χοντρό του κορμό, μας χάριζε  
την δροσιά του. Ο πατέρας του Γιάννη, ο Θανάσης, είχε σκαλίσει μερικά 
σκαλοπάτια έντεχνα, χωρίς να τον πληγώσει, κι εκεί που άρχιζαν οι πελώ-
ριοι κλώνοι ο Γιάννης είχε στήσει το βασίλειό του, μια μεγάλη κρεβάτα79. 

Κοίταξα ψηλά,  είδα  δυο-τρεις ποντικοφωλιές και περίμενα τον Γιάν-
νη για ν’ αρχίσουμε την επιχείρηση. Ο Στάθης μόλις φάνηκε να έρχεται με 

77) Λούρος=μακρύ ξύλο που τινάζουν τις ελιές.
78) Ακόνα =πέτρινη πλάκα.
79) Κρεβάτα =πρόχειρο κρεβάτι από ξύλα και κλαδιά πάνω σε δέντρο.



106

γεμισμένους τους κόρφους από χλωρά φρέσκα καλαμπόκια και μαύρες, 
μεγάλες, ώριμες σταφίδες. Τότε ακούστηκαν καλπασμοί αλόγου και είδα 
τον Κώστα τον Πολίτη, τον  μικρότερο αδερφό του Γιάννη, να καταφθάνει 
όρθιος πάνω σ’ ένα κατακόκκινο, άστρωτο άλογο. Ήταν πολύ επιδέξιος και 
ο καλύτερος όλων ο Κώστας. Στην επίδειξη που μας έκανε νόμισα ότι θα 
ξεσφεντολιαστεί80, αλλά η εμπειρία του και η παιδική του ανεμυαλιά τού 
έδιωχναν το φόβο, γιατί είχε μεγάλη αγάπη κι εμπιστοσύνη στο δυνατό 
και όμορφο άλογό του.   Άργησε, αλλά τελικά έφτασε κι ο Γιάννης, που 
είχε πάει στο μισογκρεμισμένο καλύβι. Δεν κρατούσε  μακρύ λούρο,  όπως 
υπέθεσα, αλλά μια χοντρή φουρκέτα κι ένα δικρiάνι. 

«Τι είναι αυτά ρε Γιάννη; Μ’ αυτά θα κυνηγήσουμε τα ποντίκια;»,  
τον ρώτησα. Ολιγομίλητος, σοβαρός, αποφασιστικός και πάντα ετοιμόλο-
γος, είπε: 

«Δεν προλαβαίνουμε σήμερα ν’ ασχοληθούμε με τα ποντίκια, έχου-
με καλύτερη ασχολία». 

Έφερε μια γύρα στον πλάτανο, έδεσε τη φουρκέτα με το δικρiάνι 
κατάλληλα και από το πίσω μέρος του πλάτανου ξεκρέμασε από ψηλά 
ένα κατακόκκινο σακούλι. Είχε μέσα ένα μεγάλο, κατάμαυρο, ξερό ψωμί, 
ένα μπουκάλι με λαδόξυδο και κάτι άλλο, τυλιγμένο σε λαδόχαρτο, που 
μεθοδικά το έκρυβε, για να μ’ εντυπωσιάσει. Αργά, προσεκτικά, άρχισε 
χαμογελώντας να σχίζει το χαρτί και με ικανοποίηση και μεγάλη χαρά να 
μου παρουσιάζει το κορν-μπιφ που είχαμε δει και λιγουρευτήκαμε στου 
Γεράσιμου του Δρακονταειδή το μαγαζί. Τότε το ξαναθυμήθηκα κι ένιωσα 
ντροπή και αμηχανία γιατί δεν είχα ξαναδώσει τη συνδρομή μου, όπως 
είχαμε συμφωνήσει με τον Γιάννη. Πανέξυπνος, όπως ήταν, και τετραπέ-
ρατος, αμέσως κατάλαβε τις δικές μου άχαρες σκέψεις και με καθησύχασε 
πως δεν χρειαζόταν ούτε να το σκέπτομαι, ούτε να πληρώσω, γιατί την  
προηγούμενη είχε  βγάλει στην λοταρία έξι τρυγόνια, που τα κέρδισε ο 
Θανάσης ο Καραμέτσος με το 8 καρό τραπουλόχαρτο. Έτσι συμπλήρωσε 
τα χρήματα για το κορν-μπίφ. Το κοίταξε προσεκτικά πριν το ανοίξει, το 
στριφογύρισε, το εξέτασε μην κάνει λάθος και τελικά  βρήκε τον τρόπο και 
το άνοιξε.

Δεν ξέραμε τη γεύση του και μόνο το μάτι μας χόρτασε. Ήθελα να το 
αρπάξω, να το δαγκώσω, να το  γευτώ, να δω πώς ήταν. Θεονήστικος όλη 
την ημέρα, τ’ άντερά μου γουργούριζαν από την πείνα. Λες και διάβασε ο 
Γιάννης, την σκέψη μου, με ρώτησε αν πεινάω, πήρε γρήγορα την κατα-
80) Ξεσφεντολιαστεί=να πέσει και να χτυπήσει στη σπονδυλική στήλη.



107

φατική μου απάντηση, μα με αφόπλισε με την βροντερή, επιτακτική του 
φωνή: «Καλά, μύρισε τώρα να χορτάσεις την πείνα σου με την μυρωδιά και 
ακολούθησέ με». Έβαλε ψηλά στον  κορμό του πλάτανου, σε μια διχάλα, 
το ανοιγμένο, ακόμα απείραχτο, πλούσιο έδεσμα. Ο Στάθης είχε ανάψει 
μια μεγάλη φωτιά, είχε βάλει για ψήσιμο τα κατακίτρινα καλαμπόκια και 
μαδούσε τρεις-τέσσερις αετομάχους, που είχε πιάσει στήνοντας  τανέλια. 
Ο Κώστας συνέχιζε την ιππασία του κάνοντας όμορφες μα επικίνδυνες φι-
γούρες στο άστρωτο άλογο.  Ακολούθησα τον Γιάννη - τι άλλο μπορούσα 
να κάνω;  Μπήκαμε μέσα στις φρεσκοποτισμένες  βραγιές με τις ντομάτες 
κι οι πατούσες μας γέμισαν λασπόνερα, αλλά αυτό ήταν το λιγότερο που 
μας ενοχλούσε. Αρχίσαμε να κόβουμε κατακόκκινες, μεγάλες, σκληρές 
ντομάτες. Ήταν αραντισμένες με γαλάζιο χαλκό.

Τις κοιτούσα με φόβο. Τις πήρε ο Γιάννης. Πιο έμπειρος, τις πέταξε 
μέσα στη σούδα81 με το νερό και «πήδα να τις πλύνεις», μου φώναξε, και 
πήδησα παλικαρίσια στη σούδα. Στην άλλη μεριά ήταν ποσταρισμένα ξερά 
αγριοκάλαμα, Έκοψε το χοντρύτερο, το χτύπησε πάνω στο σκληρό του γό-
νατο να κοπεί, ν’ ανοίξει, πήρε ένα κομμάτι και μου το πέταξε, φωνάζοντας 
να κόψω τις ντομάτες στην μέση. Ποτέ δεν θα σκεφτόμουν να φκιάσω ένα 
τέτοιο πρακτικό μαχαίρι. Τον είδα να τρέχει στη μεγάλη κυδωνιά, τραβώ-
ντας ένα σχοινί, και δεν μπορούσα να συμπεράνω τι προσπαθούσε να κά-
νει. Σε λίγο όμως τον είδα να τραβάει μια μεγάλη μπουκάλα γεμάτη λευκό 
κρασί δικιάς του παραγωγής, που το βύθισε μέσα στο νερό για να παγώσει. 
Με κοίταξε, χαμογέλασε, κι εγώ σκέφτηκα πόσο εφευρετικός ήταν ο Γιάν-
νης, και πόσο καλός δάσκαλος. Μαζί του θα μάθαινα πολλά. Το σφύριγμά 
του αντήχησε στ’ αυτιά μου. Ήταν σινιάλο για τον Κώστα, που φρενάρισε 
με μαεστρία το άλογο, πήδησε από την ράχη του, στάθηκε όρθιος και μας 
περίμενε στον πλάτανο. Το ίδιο και ο Στάθης, που είχε στρώσει στα ξερό-
χορτα ένα σταφιδόπανο και στην μέση τα καλαμπόκια και τα τσιροπούλια. 

Ο Κώστας άδειασε τις τσέπες του. Από την αριστερή έβγαλε ξερά 
κουκιά και από την δεξιά ρεβίθια ανακατωμένα με μαύρη ξεροσταφίδα, 
ενώ άφησα κι εγώ τις πλυμένες ντομάτες και βοηθούσα τον Γιάννη να ξε-
κρεμάσει το σακούλι με το ψωμί. Πήρε ένα σκουριασμένο παλιομάχαιρο 
και το πέταξε στον Στάθη, που άρχισε να βρίζει ρουπακιώτικα. Το ξερό 
ψωμί με τίποτε δεν κοβόταν. 

Στη στιγμή έτρεξε ο Κώστας  σβέλτα και μουρμουρίζοντας ότι θα τον 
πεθάνουμε από την πείνα κι έφερε ένα κοφτερό πριόνι.
81) Σούδα=μικρή τάφρος με νερό ανάμεσα σε χωράφια.



108

Ο Γιάννης, μισοανεβασμένος στον πλάτανο, άπλωσε το χέρι του να πιά-
σει το χιλιοσυζητημένο κορν-μπίφ, απότομα όμως άρχισε να βρίζει, να φωνά-
ζει, να ωρύεται. Πρώτη φορά τον είδα σε τέτοια έξαλλη κατάσταση και στην 
αρχή όλοι τρομάξαμε. Τα λιγκόνια82 είχαν καλύψει όλο το πάνω μέρος ,και τί-
ποτε άλλο δεν φαινόταν. Εκατομμύρια λιγκόνια, άλλα γύρω-γύρω από το κου-
τί, ενώ άλλα πολλά μ’ επιδεξιότητα ανέβαιναν τον πλάτανο, για να φτάσουν 
στον πολυπόθητο μεζέ. Το πέταξε με μανία ο Γιάννης πάνω στο σταφιδόπανο. 
Τα μυρμήγκια σκορπίστηκαν δεξιά-αριστερά πάνω στα καλαμπόκια, στα τσι-
ροπούλια,83  παντού. Πιο ήρεμος απ’ όλους ο Στάθης, άρπαξε το κορν-μπιφ,  
φούσκωσε τα μαγουλά του και άρχισε να το φυσάει. Σε λίγο το καθάρισε, βο-
ηθήσαμε και εμείς   και στο τέλος γλύψαμε και το κουτί. Δυο χρόνια το λιγου-
ρευόμαστε και θα το πετούσαμε; Τότε δεν φοβόμαστε μήπως κάτι πάθουμε 
τρώγοντας και κανένα μυρμήγκι, γιατί η πείνα ήταν  εντονότερη και μόνο από 
αυτή πιστεύαμε ότι θα πεθαίναμε. Σε λίγο  φύγαμε για το χωριό. 

Ο ήλιος είχε δύσει και τα ηλιοκάματα φώτιζαν με λαμπρότητα τα Σταυ-
ρωτά. Το βράδυ στο χωριό, στην πλατεία, στα καφενεία, είχαν όλοι την δικιά 
μας συζήτηση και μας ρωτούσαν αν τα λιγκόνια ήταν νόστιμα. Ευτυχώς κανείς 
δεν έκανε λόγο για τις αρβύλες του Μήτσου.

Η κουβέντα του Κώστα του Κοτσίδα για τους εξωγήινους, όλους μας 
τρόμαξε και σκεφτήκαμε να πούμε στον παπα-Βαγγέλη να διαβάσει κάνα τρι-
σάγιο, είχε όμως παραγεράσει, όπως και ο παπα-Πάνος κι ευγενικά αρνήθη-
καν να καβαλήσουν το μουλάρι και να μας ακολουθήσουν μέχρι τη θάλασσα, 
οπότε όλοι ανέθεσαν σε μένα ν’ αναλάβω να πείσω τον μπάρμπα μου, τον 
παπα-Γιώργη τον Νταγρέ, που πρόσφατα είχε χειροτονηθεί και λειτουργούσε 
στο Δράγανο.   Άρχισα να τρέμω στο άκουσμα και μόνο του ονόματος Ντα-
γρές. Στη θύμησή μου ήρθανε όλα τα περασμένα, το ξύλο, το κυνηγητό, οι 
βρισιές. Σίγουρα θα με πετσοκόψει τώρα που έχει και την μαγκούρα του παπά, 
σκέφτηκα, και δεν κοιμήθηκα όλη τη νύχτα. Ομολογώ πως δεν ήθελα ούτε να 
τον ακούω, ούτε να τον  βλέπω, είχα όμως υποσχεθεί και στους άλλους ότι θα 
προσπαθήσω να τον πείσω, ιδιαίτερα για το χατίρι του Μήτσου, που μου ήταν 
ιδιαίτερα αγαπητός και συμπαθής.

   
 

82) Λιγκόνια=είδος πολύ ψιλού μυρμηγκιού.
83) Τσιροπούλια= μικρά πουλάκια.



109

Κεφάλαιο δέκατο
Η εξομολόγηση του παπα-Γιώργη Νταγρέ.

Χάρηκαν πολύ όλοι οι φίλοι μου - ήταν θυμάμαι Κυριακή - σαν πήρα την ανηφόρα για το Δράγανο. Ανέβηκα τον Καλομπόρο και σκέφτηκα πως είχε δίκιο η βαβά84  μου η Ζαχαρένια που με 
συμβούλεψε να πάρω και το σκουτί μου, γιατί ο Καλομπόρος δεν παίζει. 
Πραγματικά ένιωσα τον κρύο δυνατό αέρα να μου περονιάζει τα μάγουλα, 
θαύμασα όμως την θέα πίσω μου. Κάτω έβλεπα τον Άγιο Πέτρο, το χωριό, 
τον κάμπο, τα Σταυρωτά, τα χωριά των Ηνωμένων Πολιτειών, όπως συνη-
θίζαμε να λέμε το Νικολή, το Μανάσι, τον Άγιο Βασίλη, τον Άγιο Θόδωρο. 
Τα έβλεπα και σκεφτόμουν πως έτσι θα φαίνονται και από το αεροπλάνο,  
θέα υπέροχη, μοναδική, αξιοθαύμαστη. Μπροστά μου και κάτω χαμηλά 
ήταν κτισμένο το Δράγανο, που ακόμα δεν διακρινόταν, όπως και το Αθά-
νι. Φαινόταν όμως η απέραντη καταγάλανη θάλασσα, ήρεμη, γαλήνια, επι-
βλητική, ατέλειωτη. Τυχεροί, σκέφτηκα, οι άνθρωποι που τη διασχίζουν. 
Δυο μεγάλα πλοία φάνηκαν με αντίθετη κατεύθυνση, μεγαλόπρεπα, τερά-
στια. Έμοιαζαν αβύθιστα. Κάθισα πάνω σ’ ένα μεγάλο κοντρί να ξεκουρα-
στώ και να τα θαυμάσω, κάτασπρα, σαν περιστέρια, και γρήγορα. Τα νερά 
που πίσω τους άφηναν έμοιαζαν σαν μεγάλο ίσιο ποτάμι. Αναρωτήθηκα 
πώς βρίσκουν το δρόμο κι άκουσα να σφυρίζουν πρώτα το ένα, μετά το 
άλλο, όταν συναντήθηκαν. Μάλλον θα χαιρετήθηκαν υπέθεσα. Σηκώθηκα, 
συνέχισα το δρόμο μου κι άρχισα να σφυρίζω ένα τραγούδι.    

Κακοτράχαλος ο δρόμος, γιομάτος πέτρες και στροφές. Έκοβα από 
μονοπάτια να συντομεύσω, γιατί η αργοπορία με κούραζε, άρχιζα και λίγο 
να φοβάμαι, μικρό παιδί, ολομόναχο,  απροστάτευτο πάνω στο άγριο βου-
νό. Θα με κατασπάραζε, σκεφτόμουν, κανένα αγρίμι ή λυσσασμένο τσο-
πανόσκυλο, αν βρισκόταν στο δρόμο μου. Έδιωξα γρήγορα τις άσχημες 
σκέψεις και συνήλθα, φέρνοντας στο νου μου τα λόγια του Μολιού, που 
μας έλεγε: όταν δείτε λαγό, αλεπού ή οποιοδήποτε άλλο αγρίμι, πάρτε δύο 
πέτρες και χτυπήστε με δύναμη τα γόνατά σας και θα γίνει αμέσως ημερό-
τατο, σαν αρνάκι. Μπορείτε και να το πιάσετε ακόμη. Όχι δεν ήθελα να το 
πιάσω, μόνο να μη με φάει, σκέφτηκα, και, καλού-κακού, έβαλα δυο μεγά-
λες πέτρες μέσα στην τσέπη μου. Για να διώξω περισσότερο τον φόβο μου, 
άρχισα να κάνω άλλες σκέψεις. Θυμήθηκα τον πατέρα μου, που μας έλεγε 
διάφορες ιστορίες, όταν ανέβαινε σε τούτο το βουνό για κυνήγι πάντα με 
84) Γιαγιά. 



110

τον Στέφανο τον Μαυρογιώργο και τους Σπύρο και Νίκο Τριβόλη. Ήταν 
όλοι άριστοι κυνηγοί και ο λαγός ποτέ δεν την γλύτωνε. Είχαν βέβαια και 
σωστά καλογυμνασμένα λαγόσκυλα. Καμιά φορά  έπαιρνε μαζί του και 
τον μικρό Θωμά. Εκτός από το όπλο, ο μαστρο-Σπύρος είχε κρεμασμέ-
νο στον ώμο και το σακούλι, γιομάτο χλωροτύρι, ελιές, κρεμμύδια, νερό, 
κρασί, ψωμί και οπωσδήποτε  μήλα και πορτοκάλια. Δύσκολη η ανηφόρα 
και η ευστροφία ή η πονηριά του Μαστρο-Σπύρου τον ανάγκαζαν, για να 
ξαλαφρώσει από το φορτίο του, να πετά μήλα και πορτοκάλια μέσα σε 
καλογνώριμα σχοινάρια και πουρνάρια. Στον γυρισμό έστελνε τον Θωμά 
για την συλλογή, που, με το δίκιο του, επέμενε μέχρι που μεγάλωσε, ότι 
τα μήλα και  τα πορτοκάλια βγαίνουν από τα πουρνάρια. Το χωριό φάνηκε 
επιτέλους, μα τα χαμόσπιτα, χωμένα μέσα στις ελιές και σε άλλα δέντρα, 
δεν άφηναν να συμπεράνει κανείς αν ήταν μικρό η μεγάλο. Δίπλα μου ήταν 
ένας δομός με καταπράσινες, μεγάλες κουτσούνες85. Πήρα ένα φύλλο, το 
στριφογύρισα, το έφκιασα σαν χωνί και άρχισα από την χαρά μου να σφυ-
ρίζω. Ωραία και εύκολη τζαμπούνα86, συλλογίστηκα. Λίγο πιο κάτω, μεγά-
λα σπάρτα με κατακίτρινα μικρά λουλουδάκια μου γαργάλαγαν τη μύτη με 
το μεθυστικό τους άρωμα. Πήρα ένα, το έφερα στα χείλη, το μίλησα87  κι 
ένιωσα μια πρωτόφαντη γλυκύτητα, που τύφλα νά ’χουν τα μελίσσια του 
Τριβόλη, αφού είχα ανακαλύψει το δικό μου γλύκισμα, ανέξοδο, ακούρα-
στο και λίγο πιο μελωμένο, τέλειο.

 Μπήκα στο χωριό. Ένας μεσόκοπος μουστακαλής, καβάλα σ’ ένα 
γάιδαρο, βαρέθηκε να μου πει προς τα πού πέφτει του παπά το σπίτι. «Ρώτα 
τη γυναίκα μου, αυτή ξέρει», μου είπε. Λίγο πιο πίσω ερχόταν η γυναίκα 
του, ντυμένη με τη Λευκαδίτικη φορεσιά, με μια κόφα88 παραγεμισμένη 
στο κεφάλι, που φαινόταν κουρασμένη κι ολιγομίλητη. 

«Ακολούθησέ με, αγόρι μου, εκεί δίπλα είναι και το δικό μου σπίτι», 
είπε.

 Καθισμένη στο κεφαλόσκαλο, σε μια μισογρεμισμένη ξύλινη σκά-
λα, είδα τη θεια μου τη Μαρία να κάθεται και να κεντάει. Σπουδαία κεντή-
στρα, η καλύτερη. Αγράμματη, αλλά σε όλα πρώτη νοικοκυρά, που στο 
κέντημά της δεν ξεχώριζε ποια πλευρά ήταν η καλή και ποια η ανάποδη. 
Σαν με είδε, τρελή από χαρά, μάζεψε κλωστές και βελόνες και με καλοδέ-

85) Κρεμμύδες.
86) Καραμούζα.
87) Πιπίλισα.
88) Μεγάλο κοφίνι.



111

χτηκε μ’ ένα ζεστό φιλί. Ψηλή γυναίκα, είχε πάνω της κάτι το αρχοντικό. 
Ευγενική, καλοσυνάτη, έτρεφε για μένα ιδιαίτερη συμπάθεια -είχα και το 
όνομα του πατέρα της - και είχε την ατυχία να μην αποκτήσει παιδιά.

–Ήρθες, χαϊδαντά μου! αναφώνησε.
-Ναι, ήρθα θεια Μαρία, είπα.
Λες και σφίγγα την τσίμπησε, μ’ έσπρωξε μακριά της λέγοντας: 

«Σώπα ψυχούλα μου, μην μας ακούσει κάνας περαστικός και με ξετιμώ-
σει89... Θεία παπαδιά να με λες». 

Ζουρλάθηκε90, σκέφτηκα και απορώ γιατί δεν την κοπάνησα, αλλά 
γοητεύτηκα από την λιγούρα του κοκοτού91, που ετοίμαζε σούπα αυγο-
λέμονο κι αμέσως ακολούθησα τη συμβουλή της: Έτρεξα στην εκκλησία 
όπου λειτουργούσε ο θείος μου ο παπα-Γιώργος, για να έρθουμε μαζί και 
γρήγορα στο σπίτι, πριν κόψει η αχνιστή σούπα. Είχε την κακιά συνήθεια, 
μετά την εκκλησία, να περνάει από το καφενείο του χωριού και πήγαινε με 
καθυστέρηση πάντα στο σπίτι.

 Μπήκα μέσα στην εκκλησία, θαύ-
μασα τις σπουδαίες αγιογραφίες, δεν άνα-
ψα κερί κι όπως υπήρχε από παλιά η κακή 
συνήθεια να πιστεύουν ότι οι άφραγκοι 
αμαρτάνουν, έτσι κι εγώ,  χωρίς δεκάρα, 
ένιωσα αμαρτωλός. Ήσαν ελάχιστοι οι 
εκκλησιαζόμενοι και στο ψαλτήρι ο πα-
νύψηλος Λαμπράτος μου έκανε νόημα να 
πλησιάσω και μου έδωσε την θέση του, 
λες και μου έκανε το μεγαλύτερο χατίρι. 
«Ψάλτης εγώ;» αναρωτήθηκα, μα ευτυ-
χώς απόλυσε η εκκλησία κι οι λιγοστοί 
εκκλησιαζόμενοι βιαστικά αποχώρησαν. 
Απορώ πώς κατάφερα και συγκρατήθηκα 
να μη σκάσω στα γέλια, όταν δυο-τρεις 
γριούλες πήγαν και φίλησαν το χέρι του 
… μπάρμπα Νταγρέ.

Μείναμε μόνοι. Κοίταζα δεξιά-αρι-
στερά να εντοπίσω το παπαδομπάστουνό του. Είχα συνηθίσει να χρησιμο-

89) Κουτσομπολέψει. 
90) Τρελάθηκε.
91) Κόκορας.



112

ποιεί  τη σκληρή παιδαγωγική του μέθοδο για το σωφρονισμό μου, όμως 
το απρόσμενο χαμόγελό του, η όψη του, τα πάντα και όλα του, δεν θύμιζαν 
τίποτε από εκείνον τον κοντό αγριάνθρωπο με την αππαίσια όψη, που μόνο 
τρόμο δημιουργούσε, σαν τον αντίκριζαν τα παιδιά, τόσο μεγάλο μάλιστα, 
που κάποτε η μικρή τότε Γιαννούλα κατουρήθηκε πάνω της από το φόβο 
της.

Το μελιστάλακτο όμως ύφος του, η καλοσύνη και η ευγένειά του,  μ’ 
έκαναν ν’ απορήσω και, προσωρινά έστω, να αναθεωρήσω την εκτίμησή 
μου. Διάβολοι όμως μπήκαν μέσα μου, όταν μου έδωσε ένα εκκλησιαστικό 
βιβλίο να διαβάσω, για να τελειώνουμε γρήγορα, όπως μου είπε. Αγγαρεία 
θέλει, σκέφτηκα αμέσως, και θυμήθηκα τη συμβουλή του γέρο-Κωνσταντή 
«ο λύκος κι αν εγέρασε, συνήθειες δεν αλλάζει». Μου υπέδειξε τις σελίδες, 
μπήκε μέσα στο ιερό και άρχιζε να μουρμουρίζει. Τον λοξοκοίταζα.  Έκανε 
σταυρούς, σήκωνε τα χέρια του στον ουρανό, γονάτιζε.  Άρχισα κι εγώ το 
«διάβασμα», τρεις-τρεις πηδούσα τις σελίδες. «Τραγόπαπα», ψέλλιζα, «θα 
σ’ εκδικηθώ κι εγώ με τον τρόπο μου».

Όταν ολοκληρώθηκε του παπά η προσευχή και οι ευχές, βγήκαμε 
έξω από την εκκλησία. Σαν στοργικός πατέρας με αγκάλιασε, με φίλησε, 
με χάιδεψε. Πρώτη φορά! Με ορμήνεψε ήρεμα, καλοσυνάτα. Πάντα θα 
θυμάμαι εκείνο το πρώτο του χάδι, που με συγκλόνισε.  Ήταν αλλιώτικο, 
τρυφερό, στοργικό,  από έναν αλλιώτικο άνθρωπο, για τον οποίο ποτέ δεν 
μπόρεσα να εξηγήσω πώς κατάφερε κι έφτασε σ’ αυτή την αλλαγή ο σκλη-
ρός των νεανικών χρόνων άνθρωπος, που έγινε τελικά για μένα σύμβολο 
αγάπης.

Στο δρόμο όλοι τον χαιρετούσαν με σεβασμό κι ευλάβεια και μου 
έδιναν να καταλάβω ότι τον θεωρούσαν «άγιο» άνθρωπο. Άρχισα και εγώ 
ν’ αναθεωρώ τις πρωτινές μου ιδέες και να καμαρώνω για τον καλό μου 
μπάρμπα, τον παπά. Καυχιόμουν στους φίλους, στους συγγενείς, σε όλους, 
και ιδιαίτερα σ’ αυτούς που τον ήξεραν και τον θυμούνταν σχεδόν σαν πα-
λιοτόμαρο. Σιγά-σιγά όλους τους διέψευσε και ιδιαίτερα με τη προσφορά 
του, λίγο πριν φύγει από την ζωή, δωρίζοντας το ψυγείο για τους νεκρούς 
στο χωριό μας, εκτός από πολλές άλλες ανώνυμες ελεημοσύνες και φιλαν-
θρωπίες του, που μόνο εγώ ήξερα. 

Στο δεύτερο πιάτο της αχνιστής καλομαγειρεμένης κοκορόσουπας, 
άρχισα δειλά-δειλά και φοβισμένα να του εξιστορώ τον λόγο της επίσκε-
ψής μου,  ότι δηλαδή ζητούσαμε την μοναδική δικιά του παρέμβαση και 
θα έπρεπε να έρθει στην Αξόπετρα κάτι να διαβάσει. Άφησε το πιρούνι 



113

καρφωμένο στο μπούτι του βρασμένου κόκορα, που μόλις είχε καρφώσει, 
σκούπισε τα δασύτριχα μεγάλα κατάμαυρα γένια του, μέριασε τις τρίχες 
του φουντωτού του μεγάλου μουστακιού από τα σαρκώδη κατακόκκινα 
χείλη του και μου είπε: 

«Φάε πρώτα το μεζέ σου, καλό μου αγόρι, και μετά θα σου πω».   
Στα βουρκωμένα του μάτια διέκρινα μια ένταση, μια μεγάλη φόρτιση και 
στενοχωρήθηκα που τον προβλημάτισα, μη γνωρίζοντας άλλωστε και την 
αιτία. Σηκώθηκε κι έφυγε. Συμπέρανα ότι πίστευε πως δεν ήταν αντρίκιο 
να κλαίει μπροστά στην γυναίκα του, ούτε μπροστά σ’ ένα παιδί. Κλείστη-
κε για λίγο μέσα στο δωμάτιό του. Τ’ αναφιλητά κι οι αναστεναγμοί του 
μου ράγιζαν την καρδιά. Όταν σε λίγο ηρέμησε και ξαναήρθε, δεν φορούσε 
το ράσο και το καλημαύκι του. Στη μέση του είχε για ζώνη ένα άσπρο ζω-
νάρι, που σίγουρα θα του το είχε πλέξει η χρυσοχέρα παπαδιά. Τον κοίταξα 
προσεκτικά. Ήταν πιο κοντός από ότι τον φανταζόμουν. Κάθισε δίπλα μου, 
χάϊδεψε το  κεφάλι  του και αμέσως με διαβεβαίωσε ότι δεν είχε λόγους ν’ 
αρνηθεί την πρόσκλησή μου, που από λάθος οι άλλο δυο αγιοπατέρες δεν 
αποδέχτηκαν. Απότομα ύψωσε τη φωνή του, τον κέντρισαν φαίνεται οι 
θυμίσεις, τα βάσανα, οι κακουχίες.

 «Τα γηρατειά των συναδέλφων μου δεν είναι τίποτε μπροστά σ’ 
αυτά», είπε, ενώ ταχύτατα σήκωσε τα μπουγενάρια92 από το παντελόνι του 
πιο ψηλά από τα γόνατα. Τρελάθηκα! Κάνω  εμετό ακόμη και τώρα που 
το σκέπτομαι. Σαν σάπιες μανδραγόρες93, κατάμαυρες, με ραβδώσεις που 
τρέχαν συνέχεια γόμπι94 και ποτισμένος από πηχτό αίμα ακόμη κι ο επί-
δεσμος που τα έδενε, ήταν και τα δυο του πόδια!  Έκλεισα τα μάτια μου.
Ένιωσα έντονη ανακατωσούρα, μου ήρθε να ξεράσω, μα συγκρατήθηκα, 
για να μην τον προσβάλω. Χρόνια πολλά από τότε, έκανα να ξαναδοκι-
μάσω κρέας. Δυνατά, παλικαρίσια και αντρίκια, με έντονη φόρτιση, αλλά 
και ηρεμία και σαφήνεια, μου εκμυστηρεύθηκε ότι κάλλιστα μπορούσε να 
χρησιμοποιήσει σαν δικαιολογία τούτο το πρόβλημα, που ήταν μεγαλύτε-
ρο από τα γηρατειά, όμως  συμπλήρωσε:   

- Όχι, δεν με δειλιάζουν αυτά τα πόδια και αντέχω. Και τη θέληση 
έχω κι αστείρευτη δύναμη, κουράγιο και όρεξη, και θα ερχόμουν, ακόμη 
κι αν ήταν κομμένα από τα γόνατα. Δυστυχώς, όμως, δεν έχω την άδεια να 
διαβάζω παρακλήσεις, ούτε να εξομολογώ, ούτε και να κάνω πολλές άλλες 
ιερουργίες», είπε με πικρία.

92) Μπατζάκια.
93) Μανιτάρια.
94) Πύον.



114

-Μα καλά, δεν είσαι παπάς; τον ρώτησα. Τότε με ένα πικρό ειρωνικό 
χαμόγελο μου απάντησε:                                                                                

-Βεβαίως και είμαι παππάς, και σπουδασμένος μάλιστα. Φοίτησα και 
τέλειωσα αριστούχος την Ιερατική Σχολή στα Γιάννενα...

Διέκρινα μια πίκρα, πως κάτι τον βασάνιζε και δεν ήθελα να τον 
συγχύσω άλλο, αλλά μόνος του συμπλήρωσε: «Είσαι μικρός ακόμη, μα 
όταν θα μεγαλώσεις, θα καταλάβεις». Αργότερα που μεγάλωσα, πράγματι, 
πολλά κατάλαβα και πήρα την απάντηση.   

Αυτόν τον διόρισαν σ’ άλλο χωριό και μάλιστα εξόριστο και καταδι-
κασμένο να μη λειτουργήσει ποτέ στο δικό του, όπου μάλιστα είχε και την 
αντιπάθεια των δύο άλλων συναδέλφων του. Δεν γνώριζα τότε την αιτία, 
με πόνο ψυχής όμως πληροφορήθηκα αργότερα τις ταλαιπωρίες του, τη 
φυλακή, το ξύλο, τις κακοποιήσεις, ιδιαίτερα στα πόδια, και τα μεγάλα 
βασανιστήρια που υπέστη λόγω «πολιτικών πεποιθήσεων»!                                     

Είδα τον ήλιο να γέρνει προς τη δύση. Είχε δροσίσει για τα καλά. 
Αγχώθηκα στη σκέψη ότι με περίμενε 
ο Γιώργος ο Κουτσούμπας με τον Νίκο 
τον Σαββίνο να πάμε με τη σβάρνα στο 
Χειλά, για  να σβαρνίσουμε τις ράπες και 
να ετοιμάσουμε το χωράφι του Μολιού 
για γήπεδο. Είχαμε κλείσει  ποδοσφαιρι-
κό αγώνα με την Καρυά. Ο προπονητής 
μας, ο Γιώργος Αντύπας ο Κουλοχέρης, 
άξιος και δυναμικός, καλός τεχνίτης στη 
μπάλα, με έμπειρο μάτι, με διάλεξε για 
βασικό στην ομάδα και είχα χαρά μεγά-
λη. Βιάστηκα να φύγω, να προφτάσω.  
Η θεία μου η παπαδιά, πάντα μελιστά-
λακτη, με καλοσύνη με ορμήνευε και 
μού έδωσε μερικές ρουκέλες95 κλωστές 
και νήματα για την αδελφή της τη Γιωρ-
γίτσα και ρεβιδοκαφέ για τη μάνα της 
τη Ζαχαρένια. Ο μπάρμπας μου ο παπάς με συνόδευσε μέχρι τα πηγάδια. 
Κρατούσε στα χέρια ένα μικρό δεματάκι τυλιγμένο σ’ ένα σταφιδόχαρτο. 
Γέμισε με νερό το νεροκολόκυθο  που είχε κρεμασμένο στην μέση του, με 
φίλησε, μου ευχήθηκε «στο καλό!» και μου έδωσε το δεματάκι. Όπως μου 
είπε, είχε μέσα ένα μακρύ δικό του ολοκαίνουργιο, αφόρετο βρακί, που δεν 
το παραχρειαζόταν.

95) Κουβαρίστρες.



115

«Κάτω από τα ράσα φοράω και κάνα μπαλωμένο εγώ», μου είπε χα-
μογελώντας. Τρελάθηκα από τη χαρά μου, γιατί δεν είχα ξαναφορέσει μα-
κρύ βρακί. Βιαζόμουνα ν’ απομακρυνθώ,  για να το δοκιμάσω. Έπιασα την 
ανηφόρα. Στο μεγάλο κοντρί σταμάτησα, γύρισα, σήκωσα το χέρι για το 
τελευταίο αντίο και τον είδα να με σταυρώνει. «Καλός άνθρωπος, τέλειος 
μπάρμπας», μονολόγησα. Τάχυνα το βήμα μου να φτάσω το γρηγορότερο 
στο χωριό. 

Όσο ανέβαινα, τόσο έβλεπα τον ήλιο να κατεβαίνει. Πήρα βαθειά 
ανάσα και βιάστηκα, για να προλάβω να δουλέψω και να βοηθήσω κι εγώ  
να ισώσουμε τις ράπες.  Έφτασα στο κορφοβούνι. Υπήρχε ακόμη ήλιος λα-
μπρός, που φώτιζε τις ψηλές βουνοκορφές. Δεξιά μου, φάνηκαν τα ερείπια 
από τα Γερμανικά σπίτια. Ήξερα ότι εκεί είχε δουλέψει και ο πατέρας μου 
και στενοχωρήθηκα που κάποιοι ανεύθυνοι τα διέλυσαν και τα κατέστρε-
ψαν, παίρνοντας ακόμη και τ’ αγκωνάρια. Κοίταξα πίσω μου να θαυμάσω 
τη θάλασσα.

Ο ήλιος πλησίαζε να βυθιστεί στο νερό. Ολόχρυσες ανταύγειες εί-
χαν σκορπιστεί ολόγυρα και καταγοητεύτηκα από το πρωτοφανές αυτό για 
μένα εξαίσιο θέαμα. Οι ηλιαχτίδες μόλις κατόρθωναν να βάψουν χρυσο-
κόκκινη την πλατιά, απέραντη θάλασσα και η αναλαμπή τιναζόταν πέρα, 
βάφοντας τις κορφές των βουνών, τα φυλλώματα των δένδρων, το γαλάζιο 
του ουρανού, τ’ αφροστεφανωμένα κύματα, λες κι ήθελαν να ζωγραφίσουν 
ονειροφάνταστη στον αέρα την άγρια πραγματικότητα της γης. Θυμήθηκα 
το δεματάκι και το άνοιξα προσεκτικά. 



116

Ένα φρεσκοσιδερωμένο παντελόνι ανοιχτό γαλάζιο, πανέμορφο χρώ-
μα, χάρμα οφθαλμών, παρουσιάστηκε μπροστά μου. Το φόρεσα βιαστικά 
πάνω από το μπαλωμένο κοντοπαντέλονό μου και σκέφτηκα αμέσως τον 
Αποστόλη τον Μυτά. Αν ήθελε κόντεμα ή στένεμα, θα τον παρακαλούσα 
να μου το διορθώσει. Ήταν φίλος του πατέρα μου, γείτονας, καλός ράφτης 
και σωστός άνθρωπος ο Αποστόλης. Όμως νιώθοντάς το κουτί πάνω μου, 
χοροπήδησα από την χαρά μου, το έβγαλα γρήγορα μην το λερώσω, το 
μπουρδούκλωσα όπως-όπως στο σχισμένο σταφιδόχαρτο, το έβαλα κάτω 
από την αριστερή μου μασχάλη και, κουτρουβαλώντας την κατηφόρα σαν 
κυνηγημένο ζαρκάδι, άρχισα να τρέχω με πηδηχτά γρήγορα βήματα.   
 

(ΟΡΘΙΟΙ)- ΓΙΑΝΝΗΣ ΝΙΚ. .ΦΛΩΡΙΟΣ- Β.ΒΛΑΣΣΟΠΟΥΛΟΣ- Ν.ΣΑΒ-
ΒΙΝΟΣ- Σ.ΧΑΡΙΤΟΣ(ΠΡΟΕΔΡΟΣ) -Κ.ΠΑΤΡΙΚΙΟΣ- Γ.ΦΛΩΡΙΟΣ-(ΚΑ-
ΘΙΣΤΟΙ) ΓΙΑΝΝΗΣ ΓΡ..ΦΛΟΡΙΟΣ- Ι.ΚΑΓΚΕΛΑΡΗΣ -Α.ΚΑΤΗΦΟ-
ΡΗΣ- ΣΠ..ΦΛΟΡΙΟΣ- Γ.ΧΑΡΙΤΟΣ -ΝΑΠΟΛΕΩΝ.ΠΑΤΡΙΚΙΟΣ (ΤΕΡ-
ΜΑΤΟΦΥΛΑΚΑ)



117

Κεφάλαιο ενδέκατο
      Πέφτει ο κομήτης!

Ο ήλιος είχε πια κρυφτεί κι η βουνοπλαγιά ολόκληρη είχε σκεπαστεί από τον ίσκιο. Φάνηκε ο Άγιος Πέτρος, ακόμη κατάχρυσος από το φώς της δύσης. Μαγευτικό τοπίο! Με συνεπήρε τούτη η ομορφάδα, μα όσο 
πλησίαζα, τόσο η λαμπρότητα απομακρυνόταν από το χωριό, προχωρούσε 
στον κάμπο, ανηφόριζε στα Σταυρωτά. Έφτασα στον Χειλά όταν τα ηλιοκά-
ματα είχαν φτάσει πια στο Νικολή. Ζωσμένος τη σβάρνα96, ο Γιώργος ο Κου-
τσούμπας, ο πιο γερός και δυνατός, την έσερνε και για βάρος είχε πάνω τον 
αδύνατο Νίκο Τριπόπο, που καμάρωνε για την καβαλαρία. Πιο πέρα, ο Νίκος 
ο Σαββίνος  ετοιμαζόταν να βάλει φωτιά σε κάποιες πιο μεγάλες ράπες, αλλά 
ευτυχώς τον σταμάτησε ο Ρολάντος, που εκτός από δουλευταράς, είχε σε όλα 
του ξυράφι μυαλό.   

Πλησίασα το πανύψηλο ρουπάκι ν’ αφήσω τα πράγματά μου και να τρέ-
ξω να βοηθήσω. Καθισμένος κατάχαμα ο Στεφανής ο Μαραγκός, που είχε την 
ατυχία από ένα ιατρικό λάθος πολύ μικρός να κουτσαθεί, μπάλωνε μια μπάλα. 
Ο μόνος που μπορούσε και τα κατάφερνε τόσο τέλεια. Η πολυκαιρισμένη τρύ-
πια σαμπρέλα πάντα μας προβλημάτιζε κι εκείνο το πέτσινο κορδόνι ήθελε 
προσοχή και τέχνη να περαστεί, να δέσει σωστά και  σταυρωτά, πολύ σφιχτά. 

Ο Στεφανής τα κατάφερνε. Ήταν ο πρώτος στις επιδιορθώσεις παιχνι-
διών, στις ευρεσιτεχνίες, στο κάθε τι, με προχωρημένο μυαλό, κατανόηση και 
γνώση, ήταν όμως και ο πιο άτυχος. Στις σκανδαλιές μας όλοι μπορούσαμε και 
τρέχαμε και ξεγλιστράγαμε, σε αντίθεση με τον Στεφανή, που δεν μπορούσε να 
τρέξει και πλήρωνε αυτός τη νύφη.

Από μικρός είχε πρωτότυπες ιδέες, ήταν ολοκληρωμένος μάστορας και 
τεχνίτης κι  αυτός μας έφκιανε τα τριζόνια97 και τις τρακατρούκες για το Πά-
σχα, τραμπάλες98, καβαλέτα, τριζάτα μονόζυγα, ακόμη και ποντικοπαγίδες και 
τανέλια99 για τσιροπούλια. Όλοι τον αγαπούσαμε, γιατί ήταν άξιος και φιλότι-

96) Το κύριο εργαλείο για το αλώνισμα με ζώα. Αποτελούνταν από δύο 
κομμάτια ξύλου ενωμένα μεταξύ τους, μεγάλου πάχους, μακριά και 
ανθεκτικά, που στο κάτω μέρος είχαν οδοντωτές σιδερένιες λάμες ή και 
στουρναρόπετρες. 
97) Ροκάνες.
98) Κούνιες.
99) Παγίδες για πουλιά από λυγισμένες κληματόβεργες με θηλιά στην άκρη, 
απ’ την οποία πιάνεται το πουλί.



118

μος.
 Δεν θα ξεχάσω ποτέ τον μεγάλο, σαν αλώνι, χαρταετό που μας έφκιασε. 

Μας ανάγκασε όλους κάτι να του πάμε, διάφορα υλικά που χρειαζόταν. Εγώ 
του πήγα μακριά πλαναρισμένα καδρονάκια και ψαρόκολλα, που ήταν μέσα 
σε δυο δοχεία, στο ένα η κόλλα, στο άλλο το νερό, που δανείστηκα κρυφά από 
τον μαστρο-Σπύρο, καθώς και ροκάνι, σαμούτσια100, σιτόπρογκες και ότι άλλο 
χρειαζόταν. Άργησε  αρκετά να ολοκληρωθεί το έργο, αλλά κυρίως να βρούμε 
τον κατάλληλο καιρό, με δυνατό αέρα. Ο Στεφανής διάλεξε το μέρος και την 
ώρα που θα σηκώναμε αυτό το μεγαθήριο κι όλοι συμφωνήσαμε για το μέρος, 
πιο πάνω από το αλώνι του Θανάση του Βλασσόπουλου, στο χωράφι κάτω από 
τα Μπουλάτα,  διαφωνούσαμε όμως ως προς την ώρα. 

Ο κατασκευαστής ήθελε μετά την δύση του ήλιου, όταν θ’ άρχιζε να σου-
ρουπώνει. Κανείς δεν ήξερε, ούτε φανταζόταν τους λόγους, ο Στεφανής όμως 
επέμενε και, όπως μας διαβεβαίωνε, μας το φύλαγε για έκπληξη, για  να μας 
εντυπωσιάσει.  Πράγματι ήρθε κάποτε η ποθητή ημέρα και ώρα. Θυμάμαι τον 
Μαρίνο που τον κρατούσε ψηλά και πίσω του ξεμπέρδευαν την ουρά ο Γιώρ-
γος ο Σακίμης, ο Βασίλης ο Μελάς και ο Γιάννης ο Ατζούλης. Έπιασε την κου-
λούρα με τον χοντρό σπάγγο ο Άγγελος ο Σαββίνος, που ήταν ο δυνατότερος, 
απομακρύνθηκε καμιά δεκαριά μέτρα κι ετοιμαζόταν να τρέξει με φόρα, να 
τραβήξει τον αετό και να τον ανυψώσει, όταν ακούστηκε η ψιλή, αλλά σταθερή 
φωνή του Στεφανή. Οι οδηγίες του ήταν επιτακτικές και με σαφήνεια:

«Εγώ θα δώσω το πρόσταγμα, βουλώστε το όλοι», φώναξε. Νεκρική 
σιγή ακολούθησε. Άλλωστε μήπως ξέραμε τι να κάνουμε; Πήρε την πατερί-
τσα του ο Στέφανος, χαμογέλασε σε όλους μας, είπε ένα μεγάλο «ευχαριστώ» 
για τη βοήθεια κι έφτασε στην ουρά. Είχε ήδη αρχίζει να σουρουπώνει, δεν 
καλοβλέπαμε και τι έκανε, σήκωσε ψηλά την πατερίτσα, τρόμαξε ο Μαρίνος 
ότι θα τον χτυπήσει στο κεφάλι κι έσκυψε να προφυλαχτεί. «Πιο χαμηλά», του 
φώναξε ο Στεφανής, μέχρι που ακούμπησε τα χοντρά ζύγια, ψαχούλεψε την 
τσέπη του, κάτι έβγαλε από μέσα, μια πλακέ μπαταρία φακού όπως αργότερα 
μάθαμε, προσάρμοσε πάνω της κάποιο καλώδιο με λαμπάκια και με μαεστρία 
τα οδήγησε στην μακριά ουρά. Τρομάξαμε όλοι από τη φωταψία, μείναμε κα-
τάπληκτοι από τα άγνωστα σε μας τότε τέτοια  τεχνάσματα, τρομοκρατήθηκαν 
μερικοί και «λες να πάρουμε φωτιά;» είπε κάποιος. 

Εκείνη τη στιγμή η καμπάνα του Άϊ - Θανάση χτύπησε ειδοποίηση ότι  ο 
100) Ειδικό σφυρί για την αφαίρεση των καρφιών από σανίδες και ματέρια.

ντελάλης του χωριού μας, ο Σπύρος ο Ματζάνας, με την βροντερή του φωνή, 
κάτι θ’ αναγγείλει. Πετάχτηκαν όλοι έξω από τα καφενεία για να ακούσουν. Οι 



119

σταφιδέμποροι θα έρχονταν την επομένη στο χωριό κι όποιος ήθελε, μπορούσε 
να πουλήσει. Τρεις φορές ακούστηκε του Ματζάνα το διάγγελμα και, πριν ολο-
κληρώσει, ακούστηκε και η στριγκλιά του Στεφανή: «Άντε πάμε!»

 Ο Άγγελος άρχισε να τρέχει, πίσω τα λιανοπαίδια άφησαν την ουρά και 
ο Μαρίνος τον αετό, που άρχισε να σηκώνεται. «Μόλα, μόλα καλούμπα», φώ-
ναζε συνέχεια ο Στέφανος. Είχε σηκωθεί αρκετά, ολόκληρη η ουρά φωτιζόταν, 
λαμπίριζαν τα λαμπάκια μέσα στη νύχτα, αρχίσαμε τα χειροκροτήματα και τα 
«μπράβο» στον Στεφανή, που γελούσε ασταμάτητα, καθώς το ευχαριστιόταν 
που τον επαινούσαμε. Ήταν πράγματι άξιος! 

Ξαφνικά ο Άγγελος ο Σαββίνος φώναξε: «Κάποιος να με βοηθήσει, ανά-
ψανε τα χέρια μου, κάπου έντεσε το σχοινί». Ο Νίκος ο Νταγρές, ο χοντρός, 
έτρεξε γρήγορα, άρπαξε το κουβάρι  και το ξετύλιξε όμορφα. Ο αητός είχε 
ορθωθεί, πλησίαζε το καμπαναριό, φώτιζε το μισό χωριό, μα απότομα κόπηκε 
ο σπάγγος, άρχισε να κάνει παράξενους κύκλους, ο δυνατός αέρας τον παρά-
σερνε πότε ψηλά, πότε χαμηλά. «Πέφτει!», φώναξε κάποιος. «Πέφτει!», ακού-
στηκε και άλλη φωνή και άλλες απ’ όσους ήταν στην αγορά. «Τι πέφτει;»,  
φώναξαν μέσα από το καφενείο. «Ο κομήτης!», είπε κάποιος με αγωνία.      Κυ-
κλοφορούσε τότε η φήμη και ήταν  καθημερινός ο φόβος μήπως πέσει ο κομή-
της. Πέταξαν τα χαρτιά οι χαρτοπαίχτες και όλοι πετάχτηκαν έξω από τα καφε-
νεία. Η καμπάνα άρχισε να χτυπάει, αναστατώθηκε το χωριό. Στο μεταξύ  είχε 
φτάσει ο αητός στα Λακκώματα, κι ευτυχώς που δεν έπεσε μέσα στο χωριό. 
Τουλάχιστον γλυτώσαμε θύματα. Κάποιοι παντογνώστες ψέλλισαν ότι ήταν 
μεγάλος κομήτης, μεγαλύτερος και από το τούρκικο κοντρί, μπορεί κι ακόμα  
μεγαλύτερος κι εμείς, χαρούμενοι για το κατόρθωμά μας, δεν μπορούσαμε να 
καταλάβουμε πόσο μεγάλη τρομάρα και αναστάτωση φέραμε τότε σ’ ολόκλη-
ρο το χωριό. Μόνο ο Αποστόλης ο Αντύπας μας προειδοποίησε ότι θα έχουμε 
κακά ξεμπερδέματα και συμβούλεψε να εξαφανιστούμε, με προθυμία μάλιστα 
ανέλαβε να φυγαδεύσει τον Στεφανή και τον φιλοξένησε γι’ αρκετές ημέρες 
μέσα στην φραγκοκλησιά, μέχρι που ηρεμήσανε τα πράγματα, ενώ εμείς τον 
περιμέναμε πώς και πώς να ξαναφανεί, για να μας δώσει καινούργιες ιδέες!



120

Κεφάλαιο δωδέκατο
Στο Γυμνάσιο της Λευκάδας

Ήταν σημαδιακή εκείνη η πρωτομαγιά. Αξέχαστη θα μου μείνει, αλησμόνητη, αφού έφερε και φώλιασε στην παιδική μου ψυχή την αγαλλίαση, τη χαρά, την ευχαρίστηση. Ήταν η πρώτη φορά 
που πετάχτηκα απ’ το κρεβάτι όρθιος και πρώτος, χωρίς το αναγκαστικό 
καθημερινό πρωϊνό εγερτήριο του  Κώστα του Κοτσίδα, που μέναμε μαζί 
στο ίδιο δωμάτιο. Μελετηρός, προσεκτικός, νοικοκυρεμένος σε όλα του 
ο Κώστας, αντίθετος και αλλιώτικος από την δικιά μου τσαπατσουλιά. Τα 
καλλιγραφικά του γράμματα ολοστρόγγυλα, ευδιάκριτα και πεντακάθαρα, 
πάντα με γοήτευαν, αλλά δεν φιλοδοξούσα να του μοιάσω, αυτό ήταν ακα-
τόρθωτο, απλά προσπαθούσα να βελτιώσω τα δικά μου ορνιθοσκαλίσμα-
τα. Ντύθηκα, ετοιμάστηκα βιαστικά, χωρίς να τον περιμένω, κι έφτασα 
από τους πρώτους στον Πόντε. Εκεί μας  είχανε  ορίσει συνάντηση οι κα-
θηγητές από το Γυμνάσιο της Λευκάδας για την ημερήσια εκδρομή που θα 
κάναμε στην Πρέβεζα.

Το μεγάλο κάτασπρο καΐκι, που ήταν αραγμένο στον μώλο και μας 
περίμενε, φάνταζε στα μάτια μου μεγαλοπρεπές και θεόρατο. Δεν είχα ξα-
ναμπεί ούτε σε βάρκα και η χαρά μου υπερνίκησε ακόμη και τον φόβο, όταν 
ένιωσα κατά την επιβίβαση να σκαμπανεβάζει δεξιά-αριστερά. Έπαιρνα 
θάρρος λοξοκοιτάζοντας μ’ επιφύλαξη τους φίλους μου Μεγανησιώτες, 
τον Σταύρο Δάγλα και τον Φίλιππα τον Kονιδάρη, που γνώριζα ότι ήξεραν 
από καΐκια και θάλασσα. 

Η μηχανή που σε λίγο κροτά-
λισε, το  εύκολο ξεκόλλημα από την 
προβλήτα και η κατεύθυνση που 
πήρε για την έξοδο από τον δίαυλο 
πρόδιδε έναν έμπειρο καπετάνιο. 
Ηρέμησα  και γρήγορα επαληθεύ-
τηκα. Με τις άριστες κινήσεις και 
προσταγές του, ενημέρωσε ακόμη 
και τη Βέρα, το θαρραλέο κορίτσι 

με τα δυνατά μπράτσα, που ήταν υπεύθυνο στην περαταριά και γρήγορα, 
αποφασιστικά, θαρραλέα, βύθισε το πολύ χοντρό συρματόσχοινο, για να 
περάσουμε πάνω του, χωρίς να ξεχάσει να μας ανταμείψει μ’ ένα παρατε-
ταμένο χαιρετισμό και το πιο γλυκό γυναικείο χαμόγελο. 



121

 Το καϊκι της εκδρομής και το παλιό πέρασμα από Λευκάδα σε Πρέβεζα.

Οι περισσότεροι που την γνώριζαν, ιδιαίτερα οι μαθητές από την 
Πλαγιά, Περατιά, Βόνιτσα και τ’  άλλα της Αιτωλοακαρνανίας μέρη, που 
πηγαινοέρχονταν και την έβλεπαν σε καθημερινή βάση, άρχισαν ομαδικά 
να την επευφημούν, να τη θαυμάζουν, να την χειροκροτούν, αλλά και ο 
καπετάνιος σφύριξε τρεις φορές, για χαιρετισμό, όπως μας είπαν οι Μεγα-
νησιώτες.

 Περάσαμε την Aμμόγλωσσα με την γυαλιστερή άμμο, το επιβλητικό 
κάστρο δεξιά μας και το θεόρατο φανάρι αριστερά, σημάδι των καπεταναί-
ων να βρίσκουν το λιμάνι και να διορθώνουν την πορεία των πλοίων τους 
και βγήκαμε στο ανοιχτό πέλαγος. Ένα ελαφρό αεράκι μας δρόσισε και 
ήταν αναγκαίο, αναμενόμενο και ευχάριστο. Δεχτήκαμε μ’ ευχαρίστηση το 
ελαφρύ κουνηματάκι και στους περισσότερους άρεσε αυτή η πρωτότυπη 
τραμπάλα. Λίγος καπνός, συνηθισμένος,  που  βγήκε από τις αναθυμιάσεις 
της μηχανής παρακίνησε και θύμισε στους πιο τολμηρούς, κρυφά από τους 
καθηγητές, να φουντώσουν τα δικά τους φουγάρα, ανάβοντας προσεκτικά 
κάποιο άφιλτρο τσιγαράκι. Κάτασπροι γλάροι μας συντρόφευαν σχεδόν σε 
όλη τη διαδρομή.

Μετά από αρκετή ώρα ταξιδιού, φάνηκαν μπροστά μας τα ψηλά, 
επιβλητικά, πανέμορφα, πρεβεζάνικα κτήρια, που όλους μάς εντυπωσία-
σαν. Είχαν κάτι το διαφορετικό, το αλλιώτικο από τα δικά μας Λευκαδίτικα 
ξύλινα αντισεισμικά. Το λιμάνι με τα κατακάθαρα νερά ήταν γεμάτο από 
καΐκια, βάρκες και ψαροκάικα. Δυο-τρία μότορσιπς, που ήταν πλευρισμέ-



122

να στην μακρόστενη προβλήτα, ξεφόρτωναν  τα εμπορεύματά τους μέσα 
σε μεγάλα φορτηγά αυτοκίνητα και λίγο πιο πέρα, στην σειρά αραγμένα, 
μερικά λεωφορεία που περίμεναν εμάς τους μαθητές και τους καθηγητές 
μας, για να μας μεταφέρουν στη μαγευτική Μαργαρώνα. Η διαδρομή ήταν 
θαυμάσια στον καλοφτιαγμένο, χωρίς λακκούβες φιδίσιο δρόμο με ομαλές 
στροφές. Το κέφι και τα τραγούδια μέσα στα λεωφορεία κέντριζαν την 
προσοχή και το ενδιαφέρον των περαστικών Πρεβεζάνων, οι οποίοι μας 
χαιρετούσαν  με χαρά,  χαμόγελα και ευχαρίστηση. Ακόμη και στα χωρά-
φια με τ’ απέραντα, καλλιεργημένα με προσοχή και τάξη περιβόλια, οι ερ-
γάτες, που συνέχιζαν να φυτεύουν ντομάτες και κηπευτικά, σταματούσαν 
την εργασία τους, για να μας καλωσορίσουν. Πρόβατα, άλογα, γελάδια, 
βοσκούσαν ελεύθερα σε απέραντα λιβάδια.  

Σ’ έναν μεγάλο ελαιώνα σταματήσαμε και ξεχυθήκαμε, σαν άγρια 
θηρία, μέσα σε τούτο τον πανέμορφο ατέλειωτο κάμπο, για να κάνουμε 
τις παιδικές, νεανικές μας τρέλες, παίζοντας, τραγουδώντας, χορεύοντας. 
Ήμουνα πολύ χαρούμενος, που έβλεπα τους αυστηρούς καθηγητές μας, 
όλους, εγκάρδια και φιλικά να συμμετέχουν στ’ όμορφο αυτό δικό μας πα-
νηγύρι. Τα κορίτσια, πολύ φιλικά μαζί μας, μάζευαν λουλούδια, μας χαμο-
γελούσαν και είχαν διώξει εκείνο το φοβισμένο καθημερινό σοβαρό ύφος. 
Είχα πολύ μεγάλη χαρά, γιατί έβλεπα και ένιωθα όλες τις συμμαθήτριές 
μου ευχάριστες, απελευθερωμένες, κοινωνικές. Μας μιλούσαν, μας χαιρε-
τούσαν, δέχονταν ευχάριστα και με χαμόγελα τα λουλούδια που τους πε-
τούσαμε, είχαν διώξει τον φόβο, τα καθημερινά συνηθισμένα ταμπού και 
τις ορμήνιες της μάνας. Σαν ώριμα πεταρούδια, φιλοδοξούσαν κι ονειρεύ-
ονταν και στ’ αθώα μάτια τους λαμπίριζε ο πόθος έστω για ένα αθώο νεα-
νικό γλυκοκοίταγμα. Ναι, ήμουνα πολύ χαρούμενος, γιατί πρώτη μου φορά 
καλημέρισα όλες μου τις συμμαθήτριες, ακόμη και την Μαρία, που αν και 
μέναμε στο ίδιο σπίτι, από φόβο ή ντροπή δεν είχαμε πει ποτέ καλημέρα.

Σιγά-σιγά  άρχισαν να έρχονται και άλλα σχολεία από άλλες περιο-
χές, γέμισε ο κάμπος από μαθητές, κάναμε γνωριμίες, καινούργιες φιλίες, 
χορέψαμε, παίξαμε ομαδικά, γλεντήσαμε ανέμελα και το ευχαριστήθηκα 
περισσότερο, όταν εισέπραξα κι εγώ το πρώτο μου, μοναδικό «μπράβο» 
από τους καθηγητές, όχι φυσικά για την απόδοσή μου στα μαθήματα, αλλά 
γιατί πέτυχα το νικητήριο γκολ, παίζοντας ποδόσφαιρο και νικώντας κά-
ποιο σχολείο της Άρτας. Το αξέχαστο, πανέμορφο, πρωτομαγιάτικο τούτο 
γλέντι μας, το διέλυσε και το μαύρισε το παρατεταμένο σφύριγμα του Γυ-
μναστή. 



123

Η αλήθεια είναι ότι με δυσκολία μας συγκέντρωσε και άρχισε να 
σφυρίζει και να φωνάζει απειλητικά. Ο ήλιος άσπλαχνα πλησίαζε προς τη 
δύση κι έπρεπε να βιαστούμε, γιατί, όπως προφήτεψε και ο καπετάνιος 
από το καΐκι που ήρθε μαζί μας, φοβόταν μήπως σηκώσει αεράκι. Τελικά 
αυτό μάλλον ήταν ορμήνια του Γυμναστή, για να μας συγκεντρώσει γρή-
γορα, αφού διαψεύστηκαν τα προγνωστικά και, μέχρι που αράξαμε στη 
Λευκάδα, η θάλασσα ήταν γαλήνια και ήρεμη σαν γιαούρτι και μάλιστα 
χωρίς πέτσα!   Με βαριά καρδιά βγήκαμε έξω από το καΐκι με την ευχή να 
ξανάχουμε τέτοιες υπέροχες πρωτομαγιές. 

Άρχισε να σουρουπώνει. Η πλατεία της Λευκάδας ήταν γεμάτη από 
τους νυχτερινούς θαμώνες και στον κεντρικό δρόμο βολτάριζαν εκατοντά-
δες Λευκαδίτες. Μαζί με την παρέα μου προχωρούσαμε από τα δεξιά πεζο-
δρόμια, αντίθετα με την συγκάτοικό μου Μαρία και τ’ άλλα κορίτσια, που 
πήγαιναν παράλληλα από την απέναντι πλευρά, μια ακατανόητη συνήθεια, 
για να μην συναντιούνται τα κορίτσια με τ’ αγόρια. Έφτασα στο σπίτι, 
που βρισκόταν στον κεντρικό δρόμο, ανέβηκα δύο-δύο τα ξύλινα, τριζάτα, 
σκαλιά και πήγα στο δωμάτιό μου. Δίπλα, στο άλλο δωμάτιο, φαινόταν 
φως από τη χαραμάδα. 

Οι Τριβολέοι, ως συνήθως, το είχαν ρίξει στο διάβασμα. Ήταν και οι 
τρεις μελετηροί και αριστούχοι κι οι συμβουλές τους και η προσοχή τους 
με βοήθησαν τα μέγιστα, παρόλο που η δικιά μου τότε ανεμελιά μ’ έκανε 
να νιώθω με τη μελέτη μιαν ακατάπαυστη κι αφόρητη καταπίεση. Με ελα-
φρύ σπρώξιμο άνοιξε διάπλατα η ακλείδωτη πόρτα του δωματίου μου κι 
αμέσως πάγωσα, κιτρίνισα, κατατρόμαξα. Στον ξύλινο, απλαδοστρωμένο 
καναπέ, είδα τον πατέρα μου να κάθεται με το ένα πόδι πάνω στο άλλο, 
τον αγκώνα του χεριού του πάνω στο γόνατο και το χέρι ακουμπισμένο 
στο κεφάλι. Αμέσως σκέφτηκα και προμάντευσα ότι κάποιο μεγάλο κακό 
θα είχε συμβεί, για να είναι στην Λευκάδα τέτοια ώρα και όχι στο χωριό ο 
πατέρας μου. Σήκωσε το σκυμμένο του κεφάλι, ανοιγοασφάλισε τα κουρα-
σμένα, υγρά του μάτια, με κοίταξε περίλυπα και με τρεμάμενη φωνή, που 
μόλις ακουγόταν, μου εξιστόρησε το ατύχημα που έγινε το μεσημέρι στο 
χωριό μας. 

Ο άπειρος τότε οδηγός, Μήτσος Μαργέλης - Αποστολιάς, τουμπάρι-
σε με το μικρό φρεσκοαγορασμένο, μα παλιό φορτηγό του, σε μια στροφή 
στον στενό χωματόδρομο του Αί -Γιάννη, με οικτρά αποτελέσματα, τόσο 
για τον Μήτσο τον Ντάλλα, τον δραγάτη, που σκοτώθηκε, όσο και για τον 



124

κουμπάρο μας τον Δημήτρη τον Κανούτη, που τον σαλάκιασε101 και φτη-
νά τη γλύτωσε με αρκετά σπασίματα. Γι’ αυτό είχε έρθει μαζί του από το 
χωριό και πρωί-πρωί θα πήγαινε στην Πρέβεζα να συναντήσει έναν πολύ 
καλό του φίλο γιατρό, ειδικό στα ορθοπαιδικά, και να τον φέρει να εξετά-
σει τον κουμπάρο μας.

Σε λίγο πήραμε το δρόμο για το νοσοκομείο. Κόσμος πολύς μπαινό-
βγαινε. Σ’ ένα διάδρομο, ξαπλωμένος σ’ ένα ξυλοκρέβατο στρωμένο μ’ ένα 
βρώμικο, ματωμένο στρώμα, χωρίς μαξιλάρι, ήταν ξαπλωμένος ο κουμπά-
ρος μας ο Μήτσος. Βογκούσε και μου σπάραζε την καρδιά. Τον κοίταξα 
προσεκτικά. Ήταν καταματωμένος. Πηχτό αίμα, ασκούπιστο, φαινόταν 
από το σκισμένο του βρακί και στα δυο του πόδια. Τα χέρια του ήταν γδαρ-
μένα και το πρόσωπο του κατακίτρινο σαν λεμόνι, με αυλακιές γεμάτες 
πηχτό αίμα. Στο μέτωπό του είχε μια μεγάλη σχισμή και ξερά αίματα υπήρ-
χαν ακόμη και στα κατάμαυρα μαλλιά του και το πίσω μέρος του κεφαλιού 
του είχε κατακοκκινίσει. Μας ζήτησε νερό. Έτρεξα γρήγορα στην κουζίνα. 
Για καλή μου τύχη ηύρα την Ειρήνη, μια καλοσυνάτη νοσοκόμα, με τον 
αδερφό της οποίας  πήγαινα στην ίδια τάξη. 

Πρώτη αυτή μου μίλησε και αμέσως έτρεξε με γάζες και φάρμακα, 
για να προσφέρει στον κουμπάρο μου τις πρώτες βοήθειες. Κι ακόμη άρχι-
σε να τον πλένει, να τον συγυρίζει, να τον περιποιείται, να τον συμβουλεύ-
ει να κάνει υπομονή, να δείξει δύναμη, θάρρος και κουράγιο. Ήταν άριστη 
στην δουλειά της. Με καταπληκτική γρηγοράδα και στοργή, τον φρόντισε, 
τον έπλυνε, τον καθάρισε και του έφερε αναλγητικά φάρμακα. Όσο η ώρα 
περνούσε, τόσο εκείνος πονούσε περισσότερο και ούρλιαζε. Μου ξέσχιζε 
την καρδιά, γιατί δεν μπορούσα να τον νιώθω να υποφέρει, αλλά ήμουν 
αδύναμος και ανίκανος να κάνω κάτι καλύτερο, για να τον απαλλάξω από 
τους πόνους. Ακολούθησα λοιπόν τη συμβουλή του πατέρα μου και έφυγα 
για το σπίτι, αφού εκείνος θα έμενε μαζί του για συντροφιά όλη τη νύχτα.  

Την άλλη μέρα το μεσημέρι που σχόλασα, έτρεξα γρήγορα στο νοσο-
κομείο. Ήταν πιο ήρεμος, γιατί οι πόνοι είχαν καλμάρει. Τα φάρμακα είχαν 
ενεργήσει σωστά. Συγκινήθηκε όταν με είδε, με ευχαρίστησε κι ένα δάκρυ 
κύλισε από τα πονεμένα κατακόκκινα μάτια του. Δεν ήταν από τον πόνο, 
αλλά απ’ τη συγκίνηση, όπως μου είπε:

-Νιώθω τόσο μεγάλη υποχρέωση στον πατέρα σου, που αποκλείεται 
ποτέ να μπορέσω να του την ξεπληρώσω εγώ, που κάποιες φορές τον παρε-
ξήγησα ή του κακομίλησα και δεν κρύβω ότι νόμισα εσφαλμένα πως μου 
101) Στραπατσάρισε.



125

χάλασε το εργαλείο που είχα κι έφκιανα κεντίδια στα παπούτσια, επειδή 
ήταν φίλος με τον Νιόνιο τον Χρυσικό, χωρίς να σκεφτώ ότι ήταν και είναι 
για μένα αδερφός, όχι μόνο κουμπάρος. Πήγε στην Πρέβεζα και σε λίγο θα 
έρθει με έναν φίλο του γιατρό.

-Όλα θα πάνε καλά, μην ανησυχείς για τίποτε. Ο πατέρας μου, που 
σε νοιάζεται, θα τα φροντίσει όλα. Φεύγω τώρα, γιατί δυστυχώς έχω διά-
βασμα.

–Στο καλό παιδί μου και να προσέχεις.
Είχε μεγάλο δίκιο λέγοντάς μου να προσέχω μην σπάσω κι εγώ κα-

νένα πόδι, αφού, αντί για διάβασμα, έτρεξα στα Βαρδάνια να παίξω μπάλα. 
Έφτασα αργοπορημένος και άκουσα φωνές γι’ αυτό από τους συμπαίκτες 
μου. Όταν άρχισε να σουρουπώνει, παρόλο που η κούραση δεν με λύγισε 
να σταματήσω το παιγνίδι, η αγάπη κι η υποχρέωση για τον κουμπάρο μας 
με οδήγησαν πάλι στο νοσοκομείο. Τον ηύρα φασκιωμένο και με το ένα 
πόδι στο γύψο. Δίπλα του καθόταν ο πατέρας μου, που με διαβεβαίωσε 
ότι όλα θα πάνε καλά. Χάρηκα πολύ που μου ανακοίνωσε ότι θα πρέπει 
να φύγει για το χωριό για τις μαστοριές του και μου ανέθεσε να φροντίζω, 
όσο μπορώ, τον σαλακιασμένο κουμπάρο μας Είχε ακόμη κανονίσει με τον 
συγχωριανό μας εστιάτορα Καρώτο για την καθημερινή διατροφή του, που 
με πολύ μεγάλη ευχαρίστηση εγώ την παραλάμβανα καθημερινά και την 
πήγαινα στο νοσοκομείο, τσιμπώντας πότε-πότε στα κρυφά κάνα κοψίδι.

 Μέρα με τη μέρα άρχισε να συνέρχεται και να βρίσκει  το κέφι του, 
οι πόνοι ελαττώθηκαν, άρχισε να μου λέει ιστορίες από το χωριό κι από 
την Γερμανία, και ιδιαίτερα για τον πατέρα μου, τον μαστρο-Σπύρο, επαι-
νώντας τον σαν μάστορα και περισσότερο σαν άνθρωπο. Έμεινε αρκετές 
ημέρες στο νοσοκομείο, όπου με είχε καθημερινή συντροφιά και χαιρόταν 
όταν μ’ έβλεπε. Στενοχωριόταν όμως πολύ, μου έλεγε, για τις δουλειές του 
που έμειναν πίσω,  σκεφτόταν την γυναίκα του την Αμαλία,  τα παιδιά του,  
τους γειτόνους, τα ζωντανά του. Ήταν  ευχάριστος, καλοσυνάτος, άκακος, 
καλαμπουρτζής και γλυκομίλητος. Μια μέρα ωστόσο τον άκουσα να τα 
βάζει με τον Καρώτο:    

«Κοίτα, ο κερατάς !  Αν είναι κρέας, μου βάζει ένα μικρό κομματάκι, 
κι αν είναι λάχανα, ξεχειλίζει το πιάτο!».

Αυθόρμητα, δεν μπόρεσα να συγκρατήσω το γέλιο μου. Ευτυχώς δεν 
είχε καταλάβει ότι έτρωγα εγώ το μεγαλύτερο κομμάτι στη διαδρομή απ’ το 
εστιατόριο του Καρώτου μέχρι να φτάσω στο νοσοκομείο. Η καθημερινή 
μου φροντίδα γι’ αυτόν τον ευχαριστούσε πολύ κι έλεγε τα καλύτερα λόγια 



126

σε όλους για το καλό μικρό του κουμπαρόπουλο. Φεύγοντας από το νοσο-
κομείο, μετά από την γιατρειά του και την αποθεραπεία του, με χαιρέτησε, 
μ’ ευχαρίστησε και μου υποσχέθηκε να μου φκιάσει τα καλύτερα παπού-
τσια. «Γερά παπούτσια», ήθελα να τον παρακαλέσω, σώπασα όμως, γιατί 
σκέφτηκα τις φόλες και τα μπαλώματα από το καθημερνό κλοτσοσκούφι. 
Πάλι αυτός θα τα μπάλωνε, σπεσιαλίστας και στο μπάλωμα, βοηθούμενος 
και από τον ειδικό βαρδαμά που είχε φέρει από την Γερμανία, που του έδι-
νε δύναμη και προφύλαξη για ν’ αποφεύγει τις πληγές στις παλάμες του.                                               
Στη θύμησή μου τότε ξανάρθαν εκείνες οι πανέμορφες καλοσχεδιασμένες  
αρβύλες του Μήτσου που χάθηκαν κι εξαφανίστηκαν, χωρίς κανένας να 
μπορεί να δώσει μια λογική εξήγηση. Μήπως πραγματικά υπήρχαν εξω-
γήινοι και μάλιστα ξυπόλητοι, που είχαν ανάγκη από τα παπούτσια του 
Μήτσου; Άρχισα να λευκοϊδρώνω κι ένας ακαθόριστος φόβος φυτεύτηκε  
ξανά μέσα στο μυαλό μου. Τι ήθελα και τι ζητούσα μετά από τόσο καιρό να 
ξαναθυμηθώ εκείνα τ’ αρβύλια, που όλους μάς είχαν προβληματίσει; Τόσες 
άκαρπες προσπάθειες κάναμε, μα κανείς δεν μπορούσε να μας καθησυχά-
σει. Δεν υπήρχε λογική εξήγηση και το μυστήριο μας τυραννούσε, δεν το 
σκεπτόμαστε, όμως, και δεν το συζητούσαμε, αφού ο φόβος μάς έφερνε 
ανατριχίλα και ρίγη.  
 Τα ολονύχτια μπουμπουνητά, οι αστραπές και τ’ αστροπελέκια δεν 
με τρόμαζαν, γιατί ήμουνα συνηθισμένος απ’ το χωριό, όπου έβλεπα να γί-
νεται η νύχτα μέρα. Στη θύμησή μου, όμως, ήρθε η γαλήνια γλυκιά μορφή 
του φίλου μου Θωμά Γεωργαλή, που ένα αστροπελέκι, λες και ήξερε ση-
μάδι, τον έκανε κάρβουνο και βύθισε όλο το χωριό στη θλίψη. Κουλουρι-
άστηκα περισσότερο, σκεπάστηκα και κουκουλώθηκα μέσα στην υφαντή 
μεντανία, που με μεγάλη κούραση και ταλαιπωρία είχε υφάνει η μάνα μου 
στον αργαλειό. Γρήγορα με πήρε ο ύπνος και ήταν ό,τι καλύτερο, για να 
μην ακούω όλη αυτή τη μανία της φύσης. Ξύπνησα χαράματα ακόμα από 
τις φωνές, τα βλαστήμια και τα χτυπήματα πάνω στα τραπέζια από τους 
καφενόβιους, που είχαν συγκεντρωθεί στο καφενείο, που υπήρχε κάτω απ’ 
το δωμάτιο που είχα νοικιάσει στην Λευκάδα. Σηκώθηκα και μισάνοιξα τις 
γρίλιες από το ξύλινο πράσινο παράθυρο. Είχε αρχίζει να φωτίζει. Η ψιλο-
βροχή συνεχής κι εκνευριστική, οι λιγοστοί πρωινοί διαβάτες που βιαστικά 
έτρεχαν για τη δουλειά τους ήταν καλυμμένοι με κατσούλες, ενώ ελάχιστοι 
κρατούσαν μισοσχισμένες ομπρέλες και μόνο λίγες Λευκαδίτισσες λυγε-
ρές, καμαρωτές, με τις πουνιάτες στο κεφάλι γεμισμένες νερό, αψηφούσαν 
το σιγανό βροχόνερο. Απέναντι ο φούρνος είχε ξεφουρνίσει το ζεστοφούρ-



127

νι και τα πρώτα ζεστοκούλουρα, που η μυρωδιά τους έφτανε μέχρι τη μύτη 
μου και μου άνοιγε την όρεξη. Έκλεισα βιαστικά το παράθυρο για να μην 
τα σκέφτομαι και το ῤιξα στο διάβασμα. Φάνηκα πολύ τυχερός, γιατί ο 
καθηγητής που με σήκωσε στο μάθημα έμεινε ικανοποιημένος κι εγώ βέ-
βαια περισσότερο, παρόλο που με βροχή πήγα στο Γυμνάσιο και με βροχή 
γύρισα.

Αυτή η σιγανή συνεχής βροχή πάντα μ’ εκνεύριζε πολύ, κυρίως γιατί 
δεν θα μπορούσαμε να παίξουμε μπάλα. Είχαμε αποφασίσει με τ’ άλλα 
παιδιά το απόγευμα να μην κατεβούμε στο γήπεδο, που θα ήταν λασπωμέ-
νο. Ήταν μια πολύ καλή ευκαιρία να στρωθώ στο διάβασμα, για να βελτι-
ώσω λίγο τους βαθμούς μου.

Δεν ξέρω πόση ώρα ήμουνα αφοσιωμένος πάνω στο βιβλίο - δεν είχα 
ρολόι να υπολογίσω την ώρα -  εκείνο όμως που ήξερα ήταν ότι κατάφερα 
να μάθω νεράκι το μάθημα της επόμενης μέρας. Καμάρωνα γι’ αυτή την 
… ανδραγαθία μου και για να εισπράξω κάνα «μπράβο» είπα στον συγκά-
τοικο μου τον Κώστα τον Μαργέλη να κρατήσει το βιβλίο να του πω το 
μάθημα και το έσπρωξα προς το μέρος του. Ο πάντα μελετηρός Κώστας, 
σοβαρός, επιμελής, άριστος καλλιγράφος, έριξε από μακριά μια περιφρο-
νητική ματιά, με κοίταξε με απορία, δάγκωσε τα χείλη του, κούνησε το 
κεφάλι του και μου επέστρεψε το ανοιχτό βιβλίο λέγοντας: «κράτα το να 
σου το πω εγώ αυτό το μάθημα». 

Ήξερα ότι ήταν πανέξυπνος, αλλά και υπνοβάτης αν ήταν, δεν θα 
προλάβαινε τόσο τέλεια να το μάθει, χωρίς καν να το αγγίξει. Είχαμε το 
ίδιο βιβλίο, ένα και μοναδικό, που εγώ το διάβαζα, εγώ το φυλλομετρούσα, 
ενώ υπομονετικά περίμενε ο Κώστας να διαβάσω πρώτα εγώ και να το πα-
ραλάβει, αφού πρώτα τελειώσει με τ’ άλλα διαβάσματα της επομένης. Τον 
ξανακοίταξα με απορία, θαυμασμό και λίγο φόβο. Κατάλαβε τις σκέψεις 
και την αγωνία μου και η λογική του εξήγηση μου έφερε απογοήτευση. 
Απλά είχα διαβάσει  προηγούμενο μάθημα,  που δεν είχα μελετήσει, όταν 
έπρεπε! Έξυσα το κεφάλι μου με το αριστερό χέρι, φούσκωσα τα μάγου-
λά μου και με το δεξί χτύπαγα μικρές, σιγανές γροθιές πάνω στο φορητό 
«γραφείο μου». Τα χαλίκια που έπεφταν στα κλειστά παράθυρα, τα πέρασα 
για χαλάζι και δεν έδωσα μεγάλη σημασία, συνέχιζα όμως να βρίζω την 
ατυχία μου και να τα βάζω με τον Κώστα, που  τα εκνευριστικά του γέλια 
με απογοήτευαν  περισσότερο.

Κάποια στιγμή ακούστηκε το μελωδικό γνώριμο σφύριγμα. Ήμουνα 
σίγουρος ότι απέξω ήταν ο φίλος μου ο Πάνος ο Φατούρος από την Εύγη-



128

ρο. Είχε ένα πρωτότυπο, δικό του τρόπο να σφυρίζει σαν πουλί. Δεν φύ-
σαγε, αλλά ρουφούσε τον αέρα, σούφρωνε τα χείλη του και κελαηδούσε. 
Ρουφούσε και κελαηδούσε.  Έτρεξα στο παράθυρο και το άνοιξα διάπλατα. 

Η βροχή είχε σταματήσει κι ένας λαμπερός ζεστός ήλιος με θάμπω-
σε, ενώ μια ριπή από ρεβίθια έπεσε στο  κεφάλι μου και, πιάνοντας δυ-
ο-τρία, τα έφαγα λαίμαργα. Ήταν τα σινιάλα του Πάνου. Τον είδα στη γω-
νία. Άνοιξε τα χέρια του αγανακτισμένος και συμπέρανα ότι αρκετή ώρα 
με καλούσε. Μου έκανε νόημα με τα χέρια να κατέβω αμέσως και μου 
φώναξε να συναντηθούμε στον Ανθώνα. Άφησα τον Κώστα στο γέλιο και 
στο διάβασμά του, πλύθηκα,  χτένισα λίγο τα πολύ κοντά κουρεμένα μαλ-
λιά μου, φόρεσα τον άσπρο πλεχτό ζιλέ, που μου είχε πλέξει η θεια μου η 
παπαδιά, φόρεσα και το καπέλο με την κουκουβάγια, έβγαλα τα παπούτσια 
μου και με πολύ μεγάλη προσοχή άνοιξα την πόρτα. Ακουρμάστηκα102 και 
κατάλαβα ότι τα Τριβολόπουλα ήταν στο δωμάτιο τους, αφοσιωμένα στο 
διάβασμα. Πατώντας στις μύτες των ξυπόλητων ποδιών μου και κρατώντας 
παραμάσκαλα τα βακετένια μου παπούτσια, που ήταν γεμάτα πρόγκες και 
πέταλα, έφτασα στην ξύλινη τριζάτη σκάλα, που όσο και να προσπαθούσα, 
πάντα έτριζε. Ευτυχώς ο κ. Νίκος, ο σπιτονοικοκύρης, φώναζε και μάλωνε 
με την γυναίκα του και οι φωνές του σκέπαζαν της σκάλας το τρίξιμο και 
ηύρα έτσι την ευκαιρία να ξεπορτίσω. 

Τότε είχα την ατυχία ή την πολύ καλή τύχη να μένουμε στο ίδιο σπίτι 
με τα Τριβολόπουλα. Ιδιαίτερα ο Γιάννης με είχε τρελάνει με τις συμβου-
λές του, που ξεπερνούσαν κι αυτές του ιεροκήρυκα που μας έκανε Κατη-
χητικό,  μου είχε κατακοκκινίσει τ’ αυτιά από το τράβηγμα και για χρόνια 
πολλά παρομοίαζα τις  δυνατές του τσιμπιές με τατουάζ στα μπράτσα μου. 
Με τίποτε δεν μου συγχωρούσε το ψέμα, αν όμως του έλεγα την αλήθεια, 
ότι δηλαδή δεν διάβασα, τότε θα με διπλοκλείδωνε μέσα στο δωμάτιο μέ-
χρι να διαβάσω. Η εύκολη για μένα λύση ήταν να πω ότι διάβασα, αλλοί-
μονο μου, όμως, αν μου έλεγε «φέρε το βιβλίο να δούμε τι ξέρεις». Φυσι-
κά του έλεγα το προηγούμενο κεφάλαιο ή κάποιο που ήξερα, αλλά αν με 
ανακάλυπτε γινόταν ο χαμός. Σήμερα τα κατάφερα και δεν με πήρε είδηση. 
Πριν βγω, στην εξώπορτα φόρεσα τα παπούτσια μου και άρχισα να τρέχω 
για τον Ανθώνα. 

Ο καλός μου φίλος, ο Πάνος ο Φατούρος,  με περίμενε και είχα αγω-
νία και χαρά, γιατί ήξερα ότι ο αδελφός του, ο πανύψηλος Βασίλης, που 
έπαιζε στον Λευκάτα και ήταν από τους καλύτερους τερματοφύλακες, με 
102) ΄Εβαλα αυτί.



129

συμπαθούσε ιδιαίτερα και προσπαθούσε να με πάρουν στην πρώτη ομάδα. 
Έτρεχα και πρόσεχα τα λασπόνερα, που ακόμη δεν είχαν στεγνώσει και δε-
ξιά-αριστερά τ’ αυλάκια ήταν γεμάτα νερά και σκουπίδια. Στο στενοσόκα-
κο, που οδηγούσε στο σταυροδρόμι δεξιά για το Γυμνάσιο και τον Ανθώνα, 
αριστερά για το νοσοκομείο, πριν φτάσω στο δίχαλο, στον χορταριασμένο 
κήπο στα δεξιά μου, ξεπρόβαλε ένας αγριόσκυλος και με γαύγισε απειλη-
τικά. Για καλό και για κακό, άρπαξα ένα ξύλο από τον φράχτη και σταμά-
τησα το τρέξιμο, προσέχοντας και κοιτάζοντας πάντα προς τον σκύλο, που 
είχε μισοηρεμήσει. 

Το μάτι μου λόξευσε στην κοπέλα που ερχόταν από τον δρόμο του 
Γυμνασίου που σε λίγο θα ακολουθούσα. Φορούσε τη μπλε σχολική πο-
διά με τον κάτασπρο γιακά και  κρατούσε στα χέρια της μερικά βιβλία. 
Ήταν κατάξανθη και η χοντρή, μοναδική πλεξούδα της, ριγμένη  μπροστά, 
περνούσε ανάμεσα από τα δυο στήθη της κι έφτανε μέχρι την μέση. Όσο 
πλησιάζαμε, τόσο την καμάρωνα. Με μάγευε το λίκνισμα, το περπάτημα, 
η κορμοστασιά της. Τάχυνα περισσότερο τον βηματισμό μου να πλησιά-
σω το γρηγορότερο αυτή τη νεράιδα, ν’ αναπνεύσω λίγο από το γυναικείο 
άρωμά της, μα ξαφνικά κοντοστάθηκα. Πριν στρίψω και τη συναντήσω, το 
γνώριμο ηδονικό της χαμόγελο, η όψη του λαμπερού της προσώπου,  τα 
κατάξανθα μαλλιά της, τα  πάντα και όλα της αποκάλυψαν την Αννούλα. 
Αχαλίνωτη η σκέψη μου πισωγύρισε γρήγορα στη θημωνιά, στο φιλί, στο 
χαστούκι. Δάγκωσα τα χείλη μου, τάχυνα το βήμα και γρήγορα έστριψα 
αριστερά για το νοσοκομείο και όχι δεξιά προς το Γυμνάσιο και τον Ανθώ-
να, όπου ήταν ο προορισμός μου, με την ευχή να στρίψει αυτή  αντίθετα 
από εκεί που εγώ πήγαινα. 

Δυστυχώς όμως ακολούθησε την ίδια με μένα κατεύθυνση. Την 
ένιωθα να με πλησιάζει, κι αναρωτιόμουν αν με αναγνώρισε, αν με θυμή-
θηκε. Φοβήθηκα ότι θα με μαρτυρούσε, θα με γελοιοποιούσε. Στο πρώτο 
στενοσόκακο, ακριβώς απέναντι από το νοσοκομείο, έστριψα αριστερά, 
για να την αποφύγω,  πάλι όμως με ακολούθησε. Άκουγα τα τακουνάκια 
της με τα πέταλα  που χτυπούσαν στο πλακόστρωτο και από φόβο και 
ντροπή νόμιζα ότι με πλησίαζε. Σίγουρα θα με ξαναχαστουκίσει, σκέφτηκα 
και τάχυνα όσο μπορούσα τα βήματά μου για ν’ απομακρυνθώ, μήπως γλυ-
τώσω. Δεν μπορούσα να εκτιμήσω την απόσταση που μας χώριζε. Ο φόβος 
και η ντροπή δεν μου επέτρεπαν ούτε να λοξοκοιτάξω. Για καλή μου τύχη, 
μέσα στο αυλάκι σκεπασμένο με ξερόχορτα, είδα ένα από τα καρτεζίνια103 
103) Ντενεκεδάκια.



130

του φίλου και συμμαθητή μου Ντίνου Κόγκα. Το άρπαξα γρήγορα, το πέ-
ταξα μπροστά κι άρχισα να το κλωτσάω, όσο μακρύτερα μπορούσα, για ν’ 
απομακρυνθώ το συντομότερο, τρέχοντας και χωρίς τσαλιμάκια σαν αυτά 
που έκανε ο φίλος μου. Ήταν αξεπέραστος, ο πρώτος, ο καλύτερος! Από το 
σπίτι του ως το Γυμνάσιο, σε καθημερινή βάση, το πηγαινόφερνε, κάπου 
το έκρυβε και είχε τις δικιές του μονιές104 και σκορπισμένα καρτεζίνια σε 
διάφορα μέρη. Κανένα δεν πετούσε. Προτιμούσε, βέβαια, τα καινούργια, 
μα έκρυβε τα παλαιότερα και χιλιοκλωτσημένα. Είπα από μέσα μου ένα 
«ευχαριστώ, φίλε, για το δώρο» και ούτε μια σκέψη δεν έκανα εκείνη τη 
φορά για τσαλιμάκια. Λαχταρούσα να φύγω, ν’ απομακρυνθώ. Μπροστά 
μου, σε κοντινή απόσταση, οι κόρες του παπά-Χούτα έπαιζαν χάρακα με 
δυο-τρεις άλλες γειτονοπούλες. 

Με την φόρα που είχα και το ορμητικό τρέξιμο, τους έσβησα κά-
ποια γραμμή κι άκουσα τη μια να φωνάζει «στραβομάρα», και πισωγύρι-
σα να ζητήσω συγνώμη. Ήταν η μικρότερη, η Λευτερία. Δεν είπα τίποτε, 
αλλά σκέφτηκα πως κάνει για δικηγόρος και προμάντευσα ότι αυτό θα 
σπουδάσει. Τότε είδα και ότι είχα απομακρυνθεί αρκετά από τη Αννούλα κι 
αμέσως έστριψα στο πρώτο στενό, παράτησα στο δρόμο το καρτεζίνι του 
Κώστα, που ποτέ δεν έμαθε ποιος του το έκλεψε, και άρχισα να τρέχω, να 
τρέχω τόσο γρήγορα, που αμφιβάλω αν κάποιος άλλος θα μπορούσε να με 
ξεπεράσει….                                                                                                                         

Φτάνοντας στο σπίτι, τρία-τρία ανέβηκα τα σκαλιά στην τριζάτη ξυ-
λόσκαλα. Τα Φλωριόπουλα ήταν στο δωμάτιο τους και διάβαζαν. Η βρο-
ντερή του Γιάννη φωνή ακουγόταν  «Ξαναπέστο!». Προετοίμαζε τον Φό-
ντα τον Σαββίνο που θα έδινε εξετάσεις για το Γυμνάσιο. Ευτυχώς δεν με 
ανακάλυψε και σίγουρα πίστευε ότι ήμουνα στο δωμάτιό μου και διάβαζα. 
Πάντα με καταπίεζε πολύ ο Γιάννης και δεν με άφηνε να ξεμυτίσω, αν δεν 
του έλεγα το μάθημα. Με έκανε να υποφέρω μέσα μου, να τον βρίζω, ακό-
μη και να τον κοροϊδεύω, γιατί του έλεγα όποιο μάθημα ήξερα ή κάποιο 
προηγούμενο. Πού όρεξη εγώ τότε για διάβασμα. Γι’ αυτό κάθε του Γιάννη 
ορμήνια την ένιωθα μαχαιριά.

Άνοιξα προσεκτικά την πόρτα. Πάλι φάνηκα τυχερός. Ο Κώστας ο 
Μαργέλης έλειπε. Θαμπώθηκα για μια ακόμη φορά από την τάξη  με την 
οποία είχε τοποθετημένα τα βιβλία και τα τετράδιά του. Τι νοικοκυροσύνη! 
Πάνω στο τραπέζι ένα ανοιχτό τετράδιο με τα καλλιγραφικά γράμματά του 
με εντυπωσίασε για πολλοστή φορά…
104) Κρυψώνες, μεριές.



131

Γρήγορα έπεσα στο κρεβάτι μου με πλευρό προς τον τοίχο και μυ-
ριάδες σκέψεις άρχισαν να με βασανίζουν. Οι αποφάσεις που σκεφτόμουν 
να πάρω μου φαίνονταν παράλογες και παράτολμες. Προσποιούμουν τον 
κοιμισμένο, αλλά δεν μπορούσα εκείνο το βράδυ να κοιμηθώ.     
  Ξημέρωσε Σάββατο. Πριν ακόμη χαράξει, ο πολύ μελετηρός Κώστας, 
κατά την καθημερινή του συνήθεια, σηκώθηκε, άναψε τη  λάμπα πετρελαί-
ου και στρώθηκε στο διάβασμα, για να φρεσκάρει τα μαθήματα της ημέ-
ρας. Αντίθετα, εγώ έλεγα ότι δεν θα έπρεπε να έχουμε και το Σάββατο μα-
θήματα. Δεν τον ενοχλούσαν καθόλου οι φωνές από το καφενείο που ήταν 
κάτω από το δωμάτιό μας. Ήταν πάντα συγκεντρωμένος στην ανάγνωση 
και ούτε καν άκουγε, όπως μου έλεγε, τις φωνές, τη φασαρία, τα πούλια 
που χτυπούσαν στο τάβλι οι πρωινοί θαμώνες του καφενείου, που εμένα με 
εκνεύριζαν και δεν μπορούσα να συγκεντρωθώ. Προτιμούσα τον πρωινό 
ύπνο, που μου άρεσε περισσότερο. Με τρόμαξε το κούνημα του Κώστα 
και η βροντερή του φωνή να σηκωθώ για το σχολείο με άφησε αδιάφορο. 

Σε λίγο όμως παρουσιάστηκε ο Γιάννης, που ήξερε την κακή μου 
συνήθεια να μην σηκώνομαι εύκολα, και με άγριο, επιθετικό τρόπο μου 
τράβηξε τα ρούχα κι ετοιμάστηκε να με καταβρέξει, αλλά δίστασε και στα-
μάτησε. Με άκουσε με προσοχή και με φρόντισε μάλιστα στη … βαριά 
αρρώστια μου, που ισχυρίστηκα ότι έχω. Προθυμοποιήθηκε και γιατρό 
ακόμη να μου φέρει και δεν κρύβω ότι τότε ίσως για πρώτη φορά από μέσα 
μου τον ευχαρίστησα για το ενδιαφέρον του.

Φύγανε για το σχολείο. Ολομόναχος εγώ, βυθισμένος στις σκέψεις 
μου, με τελεσίδικες αποφάσεις, ετοίμασα τα λιγοστά μου υπάρχοντα και 
προγραμμάτισα να φύγω για το χωριό. Το παλιό λεωφορείο, που οδηγούσε 
ο έμπειρος οδηγός Νίκος Τριβόλης, με δυσκολία ανέβαινε τις ανηφόρες 
του Σκατζολιά κι εκείνες τις δύσκολες στροφές αποκλειόταν να τις ανέβει 
με το πρώτο. Οι μπρος-πίσω μανούβρες δεν έκοβαν μόνο την αναπνοή, 
αποκαλύπτοντας κατάφατσα τον γκρεμό, αλλ’ ανακάτευαν και τα σωθικά 
και χρειαζόταν να έχει κανείς προμηθευτεί χάρτινες σακούλες από τον συ-
νοδηγό. Ευτυχώς εκείνη την φορά την έβγαλα καθαρή κι έφτασα στο χωριό 
χωρίς ζαλάδα, ανακάτωμα και κεφαλόπονο. Η αγωνία μου να απομακρυν-
θώ από τη Λευκάδα ήταν βασική προτεραιότητα και υπερνικούσε φόβο, 
ταλαιπωρία και στομαχικές ανωμαλίες.

Με καλοδέχτηκε η βαβά μου η Ζαχαρένια μαζί με τις άλλες γριές 
θειες μου και σαν πεινασμένος λύκος έπεσα στην σαλαμούρα να χορτάσω 
την πείνα μου, βουτώντας το κατάμαυρο ξερό ψωμί. Σε λίγο ήρθε από τον 



132

κάμπο και η μάνα μου, που με ηύρε χλωμό και αδύνατο, ο δε πατέρας μου 
παραπονέθηκε ότι  με περίμενε το επόμενο Σαββατοκύριακο και δεν είχε 
λαδώσει τη μηχανή, για να με κουρέψει. Το τσίμπημα που ένιωθα τότε 
στο κεφάλι, όταν με κούρευε γουλί, ήταν μεγαλύτερο και χειρότερο από 
τα τσιμπήματα που κατά καιρούς είχα δεχτεί από σφίγγες και μέλισσες. 
Αργότερα όμως κατάλαβα ότι δεν έφταιγε το λάδωμα, αλλά  το γεγονός ότι 
η κουρευτική μηχανή του είχε φάει τα ψωμιά της. 

Σαν ξερός έπεσα για ύπνο, χωρίς όνειρα και ξυπνήματα, και τρόμα-
ξα με την βροντερή του πατέρα μου φωνή, που πριν ακόμη ξημερώσει, 
πριν καν ανατείλει ο ήλιος, συνιστούσε να σηκώνομαι, «για να γίνω εύ-
ρωστος». Τα συνηθισμένα δικά μου τότε παιδικά κλαψουρίσματα δεν τον 
συγκινούσαν και πετιόμουνα σαν ελατήριο, όταν τον έβλεπα ν’ αρπάζει τη 
λουρίδα105. 

 Ήταν Κυριακή κι  έπρεπε ν’ αποφασίσω «εκκλησία ή άμμος». Τότε 
είχαν στο χωριό μια πολύ καλή συνήθεια. Κάθε Κυριακή όλοι οι χωριανοί 
με άλογα και γαϊδορομούλαρα, ό,τι είχε ο καθένας, συγκεντρώνονταν στον 
Σταυρό, τα φόρτωναν άμμο και τον πήγαιναν στο σπίτι του νοικοκύρη που 
είχε σειρά, βοηθούσε δηλαδή ο ένας τον άλλον και ήταν ενωμένοι, αγα-
πημένοι και όλοι μαζί. Στην αρχή προβληματίστηκα και δεν ήξερα τι να 
διαλέξω: να πάω για άμμο ή στην εκκλησία; Στην εκκλησία, σκέφτηκα, κα-
νείς δεν πηγαίνει ή μάλλον κανείς δεν θα πρέπει να πηγαίνει αναγκαστικά, 
αλλά με ευχαρίστηση και από την καρδιά του. Γιατί, λοιπόν, εγώ θα πρέπει 
να πάω υποχρεωτικά, φοβούμενος τον Θεολόγο καθηγητή μου Κοντοπύρ-
για, που, αν δεν του πήγαινα χαρτί από τον ιερέα του χωριού ότι εκκλησι-
άστηκα, θα μου έβαζε πολύ κακό βαθμό στα Θρησκευτικά και γιατί, κάθε 
φορά, να δέχομαι  τις παρατηρήσεις και φοβέρες του παπα-Βαγγέλη ότι 
άργησα και δεν πήγα πιο ενωρίς στην εκκλησία και να  μην το επαναλάβω, 
για να μου δίνει το χαρτί;                         

Έτσι κι αλλιώς μικρό, πολύ μικρό βαθμό, είχα στα Θρησκευτικά. 
Σκέφτηκα, λοιπόν, και αποφάσισα να πάω στον Σταυρό για τον άμμο.                                                                                                                          
«Έλα, τέλειωνε», φώναξε ο μπάρμπ’ Αντρέας, «Θα πας ή να πάω;»                                                                                                                  
Μου σαμάρωσε το άλογο και το μουλάρι, που το  έδεσε στα κολιτσάκια 
του σαμαριού του αλόγου, με βοήθησε να σκαρφαλώσω δίχαλα στο άλογο, 
με συμβούλεψε να προσέχω και ξεκίνησα για τον Σταυρό. Περνώντας από 
τη βρυσούλα πότισα τα ζώα και πολύ το χάρηκα που άκουσα τη Μαρία του 
Αντύπα και την Κατερίνα του Τεπάνου να με επαινούν, λέγοντας: «Πολύ 
105) Ζώνη.



133

προκομμένο παιδί. Και σπουδάζει, και δουλεύει» . Μετά τον Άγιο Αθανά-
σιο, διέκρινα μπροστά μου πολλούς άλλους με τα ζώα τους να προπορεύο-
νται και χτύπησα το άλογο, που άρχισε να τρέχει κι εγώ να τους πλησιάζω. 
Σε λίγο φθάσαμε στον Σταυρό. Πλήθος χωριανών μου συγκεντρωμένοι σ’ 
ένα σημείο, με σκυμμένα κεφάλια,  μελαγχολικά βλέμματα και δακρυσμέ-
να μάτια κάτι σιγοψιθύριζαν. Άκουσα έναν ηλικιωμένο με θλιμμένη όψη 
να φωνάζει «μην αφήνετε το παιδί να πλησιάσει» κι αμέσως κατάλαβα ότι 
κάτι άσχημο είχε συμβεί. Σε λίγο με πλησίασε ο Θανάσης ο Πολίτης, που 
με συμβούλευσε ν’ απομακρυνθώ  και να γυρίσω στο σπίτι μου. «Μα εγώ 
ήρθα να φορτώσω άμμο», του είπα και τότε και αυτός με πολλή πίκρα και 
δακρυσμένος μ’ ενημέρωσε για το τραγικό ατύχημα που πριν από λίγο είχε 
συμβεί στον χωριανό μας Γεράσιμο Λουπέτη: ένας μεγάλος σωρός από 
άμμο τον καταπλάκωσε και η αστυνομία απαγόρευσε φόρτωση και κάθε 
εργασία, μέχρι να έρθουν οι ειδικοί να ελέγξουν και ν’ αποφασίσουν.

Πόνεσα κι εγώ για τον καλό εργάτη, τον Μάκο, που τον θυμάμαι 
αξεπέραστο στην αξίνα και στον λούρο, να σκαρφαλώνει και να τινάζει τις 
πανύψηλες ελιές, εργατικός και γρήγορος. Πήρα τον δρόμο του γυρισμού 
και σε λίγο το άσχημο νέο μαθεύτηκε σε όλο το χωριό και η καμπάνα του 
Αγίου Αθανασίου άρχισε να χτυπάει λυπητερά και να βυθίζει όλο το χωριό 
σε μεγάλη θλίψη. 

Έφτασα στο σπίτι και παρέδωσα τ’ αλογομούλαρα στον μπάρμπ’ 
Αντρέα, που η «φαρμακερή» συμβουλή του να μην τον ακολουθήσω στον 
κάμπο, αλλά να καθίσω να διαβάσω, με πίκρανε περισσότερο, γιατί τότε 
θυμήθηκα και συνειδητοποίησα την τολμηρή απόφασή μου να μην ξανα-
πάω σχολείο. Πάλευα μέσα μου και το μυαλό μου είχε κουρκουτιάσει. Δεν 
ήξερα πώς να τους το πω και πώς θα το αποδεχόταν. Άρπαξα την λαστι-
χέρα106 και έτρεξα στον Αη-Γιάννη για τσιροπούλια. Ήμουνα καλός στο 
σημάδι και στο πρώτο εύστοχο χτύπημα σ’ έναν καλογιάννο ξανάβρα το 
κέφι μου και άρχισα το τραγούδι.         

Γύρω-γύρω  στην αναμμένη φωτιά, όλοι καθισμένοι στα ξύλινα μι-
κρά σκαμνάκια, που είχε φκιάσει ο μαστρο-Σπύρος, περιμέναμε το κένω-
μα107 από την Κωνσταντούλα, που άρχιζε πάντα από τον γέρο-Κωνσταντή. 
Βιαστικός και πεινασμένος ο μπάρμπ’ Αντρέας τράβηξε ένα κατακόκκινο 
καυτερό πιπερόνι που κρεμόταν στην αρμάδα πάνω στο τζάκι και το έκανε 
μια χαψά108. «Άντε και καλή όρεξη», φώναξε η  Ζαχαρένια κι αρχίσαμε το 

106) Σφεντόνα.
107) Σερβίρισμα.
108) Μπουκιά.



134

φαγοπότι.
Η φωτιά κόντευε να σβήσει. «Πιάσε ακόμη ένα κούτσουρο, Αφροδί-

τη», φώναξε ο Κωνσταντής και άδραξε το καλαμένιο φυσούνι, φυσώντας 
με δύναμη κάρβουνα και στάχτη. Η στάχτη πετάχτηκε μέσα στα πιάτα και 
ο Αντρέας με σπαρταριστά γέλια, εκεί που περίμενα να παρατηρήσει τον 
πατέρα του, τού είπε και «μπράβο», γιατί η φασουλάδα έγινε νοστιμότερη. 
Κανείς δεν παραπονέθηκε και άρχισαν τα γέλια και τα καλαμπούρια. Πήρα 
τότε και εγώ το θάρρος και, όχι δειλά και ντροπιασμένα, αλλά δυνατά και 
αποφασιστικά τους ανακοίνωσα ότι  δεν θα ξαναπάω στο σχολείο.  Πρώτος  
αντέδρασε ο μπάρμπ’ Αντρέας. Άφησε το κουτάλι μέσα στο πήλινο ραγι-
σμένο πιάτο, με κοίταξε κατάματα  και καλότροπα μου είπε:                  

«Εμένα προσωπικά με συμφέρει να μην ξαναπάς σχολείο, να κάθεσαι 
εδώ, να βοηθάς στα χωράφια και να γλυτώσω κι εκείνα τα πρωινά που τρέχω 
στο λεωφορείο, για να σου στείλω τα σακούλια και τα καλάθια, αλλά είσαι 
μεγάλο πια παιδί και δεν σκέφτηκες καλά. Γρήγορα, πολύ γρήγορα θα μετα-
νιώσεις γι’ αυτή σου την απόφαση». Τότε πήραν θάρρος κι οι άλλοι και με μια 
φωνή είπαν: «Καλά σου λέει ο μπάρμπας σου». Λοξά παρατήρησα την Kων-
σταντούλα να δακρύζει. Με κόπο συγκράτησα ένα δικό μου δάκρυ κι αμέσως 
συμφώνησα μαζί τους να συνεχίσω το σχολείο, αλλά σε άλλο Γυμνάσιο.



135

Κεφάλαιο δέκατο τρίτο
Το ταξίδι στο Θιάκι.

Ήταν καταχείμωνο. Δυνατός αέρας με βροντές και αστραπές, που φώτιζαν τη νύχτα, προμάντευε την καταιγίδα που σε λίγο θα ξεσπούσε. Tο χοντρό χαλάζι που άρχισε να πέφτει  με μανία 
πάνω στα κεραμίδια και στους τσίγκους σ’ έκανε να τρομάζεις και να προ-
σεύχεσαι. Εμένα όμως όλα αυτά και η δυνατή ραγδαία βροχή που άρχισε 
να πέφτει, με άφηναν αδιάφορο  και περίμενα να ξημερώσει, για να φύγω 
για το προγραμματισμένο μου ταξίδι. Η χαρά μου υπερνικούσε τον φόβο 
και κοιμήθηκα ανάλαφρα.

Ήταν το πρώτο πρωινό που πετάχτηκα με ευχαρίστηση στο κάλε-
σμα της μητέρας μου να ξυπνήσω και να ετοιμαστώ, για να προλάβω το 
καράβι. Σε λίγο, με την συντροφιά του πατέρα μου, αναχωρήσαμε για τη 
Βασιλική. Είχε σταματήσει η βραδινή έντονη βροχή, αλλά τα λασπόνερα 
γιόμιζαν τους δρόμους. Ο Χειλάς ήταν πλημυρισμένος και ασταμάτητα το 
ποτάμι του Ρουπακιά κατέβαζε νερά, πέτρες και ξύλα, με μια βοή τόσο 
έντονη και δυνατή, που σίγουρα θα την άκουγε ακόμη και η θεία μου η 
Μαρία, που ήτανε από χρόνια κουφή. Μεγάλα μελανά σύννεφα σκέπαζαν 
τα Σταυρωτά και στενοχωριόμουν που δεν έβλεπα τα χωριά των Ηνωμέ-
νων Πολιτειών να τ’ αποχαιρετήσω. Στη Φουσκιά, στο γεφύρι, κοντοστά-
θηκα να θαυμάσω την ορμητικότητα από τα θολά νερά και σκέφτηκα πόση 
μεγάλη δύναμη έχει το κάθε ποτάμι, όταν κατεβάσει και φουσκώσει από 
το νερό. Λίγο πιο κάτω, περνώντας ένα μικρό λαγκάδι, σκόνταψε το άλογο, 
γονάτισε και χρειάστηκε να επιστρατεύσει την τέχνη του ο πατέρας μου, 
για να το επαναφέρει.

Μπροστά μου κοίταζα, θαύμαζα και καμάρωνα τη θάλασσα, που την 
έβλεπα άγρια και αφρισμένη, σαν άσπρα προβατάκια να χοροπηδούν μέσα 
της. Δεν ήξερα τότε τι θα πει θάλασσα και η λαχτάρα να μπω στο καράβι 
ξεπερνούσε κάθε αρνητική σκέψη. 

Φθάνοντας στο δεύτερο γιοφύρι, στη Βασιλική, σταμάτησε το άλογο 
ο πατέρας μου, κατέβηκε, μου έδωσε μια μικρή βαλιτσούλα και το σακού-
λι, με φίλησε, μου ευχήθηκε το καλό ταξίδι και απομακρύνθηκε σχεδόν 
τρέχοντας, για να κρύψει τα δάκρυά του. Ήταν η πρώτη φορά που είδα τον 
πατέρα μου να κλαίει και ομολογώ μου στοίχισε, με σημάδεψε, και, μες τα 
δικά μου παιδικά κλαψουρίσματα, ορκίστηκα και είπα μέσα μου: «Πατέρα, 
θα σου μοιάσω στην καλοσύνη και στην τιμιότητα».



136

Το καΐκι του μπάρ-
μπα μου, του Νίκου Μπά-
κα, πλευρισμένο και καλά 
δεμένο στην προβλήτα, 
δεχόταν και φόρτωνε 
μόνο τις αποσκευές των 
επιβατών. Όπως μας ενη-
μέρωσαν, η επιβίβαση θα 
γινόταν με το άκουσμα 
της σφυρίχτρας του πλοί-
ου, που ακόμα αναμενό-
ταν. Μια πολύ μεγάλη 
φαγάνα δούλευε ασταμάτητα μέσα στο λιμάνι, για να το ξεχώσει, και λίγο 
πιο πέρα πέντ’ έξι γεροδεμένοι άντρες, με σχοινιά και παλάγκα, τραβούσαν 
ένα μεγάλο καΐκι, να το βγάλουν στην στεριά, πιθανόν για συντήρηση και 
επισκευή.

Σε λίγο ακούστηκε η σφυρίχτρα του καραβιού και η βροντερή φωνή 
του καραβοκύρη, που καλούσε τους επιβάτες για  γρήγορη επιβίβαση. 
Πρώτη και καλύτερη η γυναίκα του, η άξια Σοφία, πήδησε μέσα στο καΐκι, 
δίνοντας χέρι βοήθειας στους επιβαίνοντες και συμβουλεύοντάς τους να 
προσέχουν.

Ο καπετάν Νικόλας έβαλε τη μηχανή μπροστά και φώναξε στη Σο-
φία να λύσει τα σχοινιά. Με εντυπωσιακή ταχύτητα αυτή, αφού ελευθέ-
ρωσε το καΐκι, άρπαξε ένα κουπί, το έσπρωξε στην πέτρινη προβλήτα και 
το καΐκι ξεκόλλησε. Έντονα νιώσαμε το τράνταγμα και το τρέμουλο και 
καταλάβαμε ότι αναχωρήσαμε. Γρήγορα περάσαμε τον φάρο αριστερά, 
οπότε το καΐκι, που βγήκε «εκτός λιμένος» και αύξησε ταχύτητα, άρχισε 
να κουνιέται και να τσαλαβουτά. 

Ένα «σκόνισμα» θαλασσινού νερού μάς κατάβρεξε, αλλά ο έμπει-
ρος καπετάνιος γρήγορα το μανουβράρισε σε άλλη κατεύθυνση και μας 
προφύλαξε όσο μπορούσε. Φάνηκε και το μεγάλο πλοίο, κάτασπρο κι επι-
βλητικό. Ακούσαμε να ρίχνει την άγκυρα κι ένα καμπανάκι να χτυπάει, 
δείγμα και σημάδια των καπεταναίων για πόσα κλειδιά άγκυρα ποντίσανε. 
Φάνηκε πεντακάθαρα και το όνομά του, «ΓΛΑΡΟΣ», γραμμένο μπροστά 
και στις δύο πλευρές και πίσω στην πρύμνη, που από κάτω έγραφε «Πει-
ραιεύς», ενώ πιο πάνω κυμάτιζε η γαλανόλευκη. Διπλαρώσαμε το μεγάλο 
πλοίο. Αποχαιρέτησα τον μπάρμπα μου τον Νίκο, που είχε το καϊκι, και την 



137

γυναίκα του και σβέλτα ανέβηκα κι εγώ την μεγάλη πλατύσκαλη σιδερένια 
σκάλα του «ΓΛΑΡΟΥ» και μπήκα μέσα σ’ ένα υπόστεγο να προστατευθώ 
απ’ το ψιλόβροχο, που είχε αρχίσει να πέφτει. 

Το καΐκι αναχώρησε για την επιστροφή του και ο καπετάνιος του 
μεγάλου πλοίου φώναξε να βιράρουν την άγκυρα και να ετοιμαστούν γι’ 
αναχώρηση. Κοίταξα για τελευταία φορά να καμαρώσω από τη θάλασσα 
τον Άγιο Πέτρο, μα με πικρία διαπίστωσα ότι βροχή και χαμηλά σύννεφα 
είχαν σκεπάσει τα βουνά και τον κάμπο και το μόνο που διέκρινα ήταν 
δυνατά κύματα να σκάνε με μανία στην Αξόπετρα και τη σπηλιά. Η ορ-
γισμένη θάλασσα έδερνε τους βράχους του γκρεμού κι έσκαγε πάνω στα 
μαύρα βράχια σκορπίζοντας ολόγυρα λευκούς αφρούς.  Άνοιξα μια πόρτα 
και μπήκα μέσα στο μεγάλο σαλόνι. 

Έμεινα άναυδος από την πολυτέλεια, τις ζωγραφιές στους τοίχους, 
τις βελούδινες καρέκλες, τη νοικοκυροσύνη και την καθαριότητα. Ένας 
πολύ μεγάλος καθρέφτης, κρεμασμένος, μ’ εντυπωσίασε ιδιαίτερα. Τον 
πλησίασα, καθρεφτίστηκα και καμάρωνα τον εαυτό μου. Ένας καλοντυ-
μένος κύριος με γαλόνια με πλησίασε, ζήτησε ευγενικά το εισιτήριό μου 
και μ’ ελαφρύ χαμόγελο με ενημέρωσε ότι πολύ λυπόταν, αλλά το δικό 
μου εισιτήριο δεν επέτρεπε τέτοιες πολυτέλειες και θα έπρεπε να μετα-
φερθώ στην τρίτη θέση. Με την υπόδειξή του κατέβηκα κάτι σκάλες και 
βρέθηκα σ’ ένα αλλιώτικο σαλόνι, όπου είδα κατάχαμα πλήθος επιβατών. 
Οι περισσότεροι κοιμόνταν πάνω σε κουρελούδες, άλλοι έπαιζαν χαρτιά κι 
άλλοι κάθονταν στους λιγοστούς ξύλινους πάγκους. Υπήρχαν και μερικές 
ξύλινες καρέκλες, πολύ καλά στερεωμένες. Κάθισα σε μια μισοχαλασμένη 
από δαύτες. Από το γυάλινο παράθυρο έβλεπα τη στεριά να προχωρεί και 
κατάλαβα ότι το καράβι  αργά-αργά αναχωρούσε. Απέναντί μου άνοιξε μια 
πόρτα. Μια παράξενη, άσχημη οσμή πλημμύρισε τα ρουθούνια μου. Πρό-
λαβα και είδα, πριν την κλείσει  ο άνθρωπος που την άνοιξε, ένα μεγάλο 
στάβλο με άλογα, γελάδια και πρόβατα. Υπήρχε και μια αρκούδα, όπως 
αργότερα διαπίστωσα, γιατί ο εκπαιδευτής της, ένας παμπόνηρος γύφτος, 
την έφερε και μας έκανε επίδειξη.

 Άκουσα τα τρία σφυρίγματα του καραβιού, που αποχαιρετούσε το 
λιμάνι, και ο καπετάνιος χάραζε την πορεία του για το επόμενο, αυξάνο-
ντας σιγά-σιγά την ταχύτητα. Δεξιά φάνταζε ο κάβος της Νηράς με τον 
επιβλητικό πανύψηλο πέτρινο φάρο, καλό και ωφέλιμο σημάδι για να εντο-
πίζουν την θέση τους οι καπεταναίοι. Το πλοίο άρχισε, πριν ακόμη προ-
σπεράσει το φάρο, να κλυδωνίζεται και να τσαλαβουτά. Μη γνωρίζοντας 



138

από θάλασσα και πλοία, το διασκέδαζα και θυμήθηκα τον μπάρμπ’ Αντρέα 
που πολλές φορές έβγαζε το σχοινί από το σαμάρι, το κρέμαγε στην ελιά 
και μου έφκιανε περίφημη τραμπάλα. Δίπλα μου ένας ηλικιωμένος μ’ ένα 
ναυτικό καπελάκι άρχισε να μονολογεί «πάλι τα ίδια θα έχουμε». Φυσι-
κά εγώ ούτε καταλάβαινα τι ήθελε να πει και τον πέρασα για παραμυθά, 
πολύ γρήγορα όμως διαπίστωσα πόσο σοφός ήταν και σίγουρα γνώστης 
της θάλασσας και των καιρών. Μόλις ακριβώς παραλλάξαμε το φανάρι, 
άρχισε το κακό. Απίστευτο γι’ αυτό το μεγάλο καράβι να τσαλαβουτά, να 
κουπαστάρει, ν’ ανεβοκατεβαίνει και να δίνει την εντύπωση ότι θα βυθι-
στεί. Άρχισα να ζαλίζομαι, να χλωμιάζω. Δεξιά κι αριστερά μου άρχισαν 
να τρέμουν, να βογκούν και να ξερνούν οι περισσότεροι. Τα ζώα με την 
σειρά τους άρχισαν να μουγκρίζουν. Τα πόδια μου λύγισαν, οι δυνάμεις 
μου ελαττώθηκαν, ξανάνοιξε η πόρτα με τα ζώα. Μόνη της πια, από τους 
κλυδωνισμούς του πλοίου, άνοιγε κι έκλεινε, η βρώμα από τα ζώα έφερνε 
περισσότερο ανακάτωμα και το ξέρασμα ήταν πια αναπόφευκτο. Σε όλο 
μου αυτό το χάλι έπεσα κι εγώ κατάχαμα, για να ηρεμήσω. 

Καλοτύχιζα τον φίλο μου τον Γιάννη τον Πολίτη που, όταν μάλωσε 
με τον καθηγητή μας τον Βασίλη τον Χόρτη, πήγε στο γυμνάσιο της Βό-
νιτσας. Τι ήθελα εγώ ν’ ανακατευτώ με την θάλασσα και το Θιάκι;  Από 
τις σκέψεις και την αγωνία μου με λύτρωσε ο ηλικιωμένος κύριος που κα-
θόταν δίπλα μου: «Πάρε αυτό το πανί αγόρι μου να σκουπιστείς και κάνε 
υπομονή. Σε λίγο, όταν θα πιάσουμε τον πρώτο κάβο της Κεφαλονιάς, όλα 
θα ηρεμήσουν και θα ξεχαστούν. Όπως ακριβώς η γυναίκα μετά τη γέννα 
ξεχνά τους πόνους, έτσι κι ο ναυτικός σαν έρθει γαλήνη ξεχνά τη φουρ-
τούνα. Τούτο το μπουγάζι ποτέ δεν είναι ήρεμο, σε λίγο όμως θα ησυχάσει 
ο καιρός και θα ξεχαστεί η θαλασσοταραχή και η ταλαιπωρία». Άνοιξε το 
σακούλι του έβγαλε ένα κόκκινο μήλο, το δάγκωσε και με παρακίνησε να 
δαγκώσω κι εγώ για να συνέλθω. Με το κεφάλι του έκανα νόημα αρνητικά 
ότι δεν θέλω. Δεν μπορούσα ούτε και να μιλήσω, δεν είχα ποτέ ξανανιώ-
σει τόσο άσχημα και το μόνο που μπορούσα να σκεφτώ με σιγουριά και 
αποφασιστικά ήταν να μη  γίνω  π οτέ  ναυτικός και αν υπήρχε κάποια 
ανώτερη μαγική δύναμη, να με οδηγήσει εκτός πλοίου, με σιγουριά θα την 
ακολουθούσα, για ν’ απαλλαχτώ και να γλυτώσω από αυτήν την κόλαση.

Απότομα και ξαφνικά το πλοίο ηρέμησε και από ατίθασο άλογο έγι-
νε ήρεμο αρνάκι. Άρχισα να συνέρχομαι. Έριξα μια ματιά στον ηλικιωμένο 
συμβουλάτορα, που είχε απομακρυνθεί και σκέφτηκα πως ή σοφός ή ναυ-
τικός θα ήταν. 



139

Όταν φτάσαμε στο Φισκάρδο, δεν είχα κουράγιο να σηκωθώ και να 
του πω ένα «ευχαριστώ» και «αντίο», που θα κατέβαινε από το πλοίο. Πά-
ντα όμως θυμόμουνα με καλοσύνη την ορμήνια του για την γυναίκα που 
κοιλοπονάει και τον ναυτικό. Ήταν αληθινή.

 
Το υπόλοιπο 

ταξίδι μου κύλισε 
ήρεμο και χαρού-
μενο και έβλεπα 
δίπλα μου χαμογε-
λαστά και κεφάτα 
πρόσωπα. Άλλοι 
τραγουδούσαν, 
άλλοι  χόρευαν 
και ο γύφτος μάς 
έκανε επίδειξη με 
τη αρκούδα του 

και τον Μήτσο, όπως ονόμαζε 
μια μικροσκοπική μαϊμού. 

Εντύπωση μου έκανε το 
ξεφόρτωμα που κάνανε στην 
Αγία Ευθυμία με τις γελάδες 
και τα άλλα ζώα. Τις δένανε 
γερά από την κοιλιά με χοντρές 
φασκιές, τις σηκώνανε με την 
μπίγα του καραβιού ψηλά και 
τις ρίχνανε στη θάλασσα. Ο 
βαρκάρης που τις παραλάμβα-
νε, έβαζε τη μια αριστερά, την 

άλλη δεξιά στην βάρκα του και τις οδηγούσε στην ξηρά.  
Όσο η ώρα περνούσε, τόσο το ηθικό μου ανέβαινε, το κέφι μου 

έφκιανε και είχα ξεχάσει πια την ταλαιπωρία μου. Μετά τη Σάμη αποχαιρε-
τίσαμε την Κεφαλονιά και η επόμενη  κατεύθυνση ήταν η Ιθάκη, το τελευ-
ταίο για μένα σκάλωμα. Άνοιξα την πόρτα και βγήκα έξω. Ένα ελαφρό αε-
ράκι με δρόσισε και με συνέφερε από την πολύωρη κλεισούρα. Η θάλασσα 
ακυμάτιστη, ήρεμη και καταγάλανη μ’ εντυπωσίασε και βάλθηκα να την 
καμαρώνω. Ένας λαμπρός ήλιος, που πλησίαζε προς την Δύση, κρυβόταν 



140

πίσω από τα ψηλά βουνά της Κεφαλονιάς, αλλά φώτιζε τις βουνοκορφές 
της Ιθάκης και χαιρόμουνα που σε λίγο θα την έκανα δεύτερη πατρίδα .Το 
σφύριγμα του καραβιού μας προειδοποιούσε ότι φθάνουμε στο λιμάνι κι 
ενημέρωνε και τους καινούργιους επιβάτες να συγκεντρώνονται στην προ-
βλήτα και να προετοιμάζονται για επιβίβαση. Έφερα μια βόλτα ολόγυρα, 
κοίταξα και θαύμασα τα γύρω βουνά. Μπροστά άρχισε αμυδρά-αμυδρά να 
ξεχωρίζει η πολιτεία.

 Όσο προχωρούσαμε, τόσο ζωντάνευε η όμορφη θέα σαν ένα πέταλο 
που γύρω του ήταν τα νεόκτιστα προσεγμένα σπίτια με τα κατακόκκινα 
κεραμίδια. Εντύπωση μου έκανε το μικρό νησάκι μ’ ένα όμορφο εκκλησά-
κι. Το νησάκι αυτό, όπως πληροφορήθηκα, τα παλιά χρόνια, φιλοξενούσε 
τους φυλακισμένους.        

Με πολύ μεγάλη 
επιδεξιότητα ο έμπειρος 
καπετάνιος ακινητοποίη-
σε το πλοίο και το πλεύ-
ρισε στην προβλήτα, όπου 
πλήθος κόσμου ήταν συ-
γκεντρωμένος, άλλοι για 
να ταξιδέψουν και άλλοι 
για να καλοδεχτούν τους 
δικούς τους. Υπήρχαν  
όμως και οι επισκέπτες 
που ανέβαιναν για να κα-
μαρώσουν το πλοίο, να βρούνε τους γνωστούς τους και, βολτάροντας, να 
περάσουν ευχάριστα την ώρα τους. Το είχαν καθιερώσει σαν τόπο συγκέ-
ντρωσης και διασκέδασης, μην έχοντας κάτι καλύτερο να κάνουν.                                          
           Εντυπωσιάστηκα από το κατακαινούργιο τσιμεντένιο Γυμνάσιο με 
τις μεγάλες αίθουσες και τα γήπεδα μπάσκετ και ποδοσφαίρου, συνηθισμέ-
νος στο παλιό και στενόχωρο της Λευκάδας κτήριο, με τον περιορισμένο 
χώρο στο προαύλιο, που δεχόταν μόνο τα αγόρια και άτυπα απαγορευόταν 
να βρίσκονται εκεί τα κορίτσια. Ομολογώ το θαύμασα και μου καλάρεσε, 
ιδιαίτερα όταν μπορούσα στο διάλειμμα να καθίσω στα καινούργια παγκά-
κια μαζί με τις συμμαθήτριές μου, που μ’ εγκαρδιότητα μας χαιρετούσαν 
και μιλούσαν μαζί μας. Οι καθηγητές ήταν ήρεμοι, πράοι, ευγενικοί και 
καθόλου, μα καθόλου αυστηροί. Τούτο το σχολείο είχε όλα τα πλεονεκτή-
ματα, υστερούσε όμως στη μάθηση, ιδιαίτερα στα φιλολογικά μαθήματα. 



141

Εμείς που ήρθαμε να φοιτήσουμε από την Λευκάδα δεν χρειαζόταν να χά-
νουμε την ώρα μας με πολύ διάβασμα, γιατί είμαστε πολύ προχωρημένοι 
και είχαμε γερές από τη Λευκάδα βάσεις και γνώσεις, τόσες που να μας 
θαυμάζουν και οι καθηγητές μας.

Ευθύς εξ αρχής μού έκανε πολύ μεγάλη εντύπωση η ήσυχη ζωή που 
ζούσαν στο Θιάκι. Δεν έβλεπα κανέναν να δουλεύει, τα καφενεία και η 
πλατεία ήταν γεμάτα και οι κάτοικοι ήρεμοι, ήσυχοι, ευγενικοί και πάντα 
με το χαμόγελο, κι είχαν μεγάλη οικονομική άνεση, αντίθετα από εμάς 
στην Λευκάδα, που πάντα η τσέπη ήταν άδεια. Με τον καιρό διαπίστωσα 
ότι δεν είχαν τον δικό μας κάμπο να δουλέψουν και η γεμάτη τσέπη τους 
ήταν από τους πολλούς ναυτικούς και άλλους Θιακούς ξενιτεμένους που 
τους τροφοδοτούσαν με συνάλλαγμα και είχαν τον τρόπο και την υπομονή 
να περιμένουν τα Λευκαδίτικα καΐκια που καθημερνά φτάνανε με τρόφιμα. 
Δεν μπορώ όμως να πω ότι μας καλοδέχτηκαν. Βέβαια σιγά-σιγά  άλλαξαν  
γνώμη  για μας, αφού κανένας μαθητής εκείνα τα χρόνια δεν σκάρτεψε και 
η συμπεριφορά μας ήταν άψογη σε όλα. Εδώ οφείλω να εκφράσω κι ένα 
μεγάλο «ευχαριστώ» στους περισσότερους, που αργότερα μας αγκάλιασαν 
με χαρά,  μας φρόντισαν, μας φιλοξένησαν, μας τάισαν, μας δέχτηκαν στα 
σπίτια τους και κέρδισαν την εμπιστοσύνη όλων μας. 

Αξέχαστο πάντως θα μου μείνει όταν βρέθηκα υποπλοίαρχος σε κα-
ράβι του Ωνάση και ο καλός μου Θιακός φίλος, καπτάν-Κώστας Κολυβάς, 
μου ξαναθύμισε τις  προκαταλήψεις των γειτονικών περιοχών μεταξύ τους, 
που επηρέαζαν κάπως και τον ίδιο.  Με όλο τον σεβασμό που του είχα και 
πράγματι τον άξιζε σαν τίμιος, άξιος και δίκαιος σε όλα του, άριστος καπε-
τάνιος και πολύ καταρτισμένος σε πολλά θέματα, που πολλά μου έμαθε και 
περισσότερα του οφείλω και με αγάπη πάντα τον θυμάμαι, του είπα:  «Κα-
πετάνιε,  εγώ παραδέχομαι ότι μπορεί κάποιοι άνθρωποι να μη φέρονται 
σωστά, για διάφορους λόγους, φτώχεια, πλεονεξία κ.ά., αλλά δεν πρέπει να 
γενικεύουμε, κρίνοντας από έναν Λευκαδίτη ή έναν Θιακό κ.λπ.  

Για παράδειγμα, εμένα προσωπικά, στην Ιθάκη κάποιοι με τραπέ-
ζωσαν με σερβίτσια που είχαν το «Ωμέγα» του Ωνάση και μου έδωσαν 
πετσέτες να σκουπιστώ, που είχαν το ίδιο σήμα. Αυτό όμως δεν θα πει ότι 
πρέπει να κρίνω όλους τους  Θιακούς απ’ τη συγκεκριμένη περίπτωση».  
Με κοίταξε κατάματα κι ύστερα τα πανέξυπνα μάτια του κοίταξαν  δε-
ξιά- αριστερά. Ήξερε ότι ήμουνα αληθινός. Δεν μου είπε λέξη, δάγκωσε τα 
χείλη του, κατάλαβα ότι τον στενοχώρησα κι ετοιμάστηκα να του ζητήσω 
συγγνώμη, όμως όρθωσε την παλάμη του, μου έκανε νόημα να μην μιλή-



142

σω, φώναξε τον καμαρότο του και τον διέταξε να ειδοποιήσει ανθυποπλοί-
αρχο, ασυρματιστή και λοστρόμο να πάνε στο γραφείο του. Η ευγένειά 
του, η πραότητα, το πολύ χαμηλό, μελιστάλαχτο ύφος του ξάφνιασε και 
τους τρεις. Οι οδηγίες του όμως ήταν ξεκάθαρες και απόλυτες. 

Πρώτη φορά ο καλός μας καπετάνιος ήταν τόσο αυστηρός: «Λεπτο-
μερής έλεγχος σ’ αυτούς που θα ξεμπαρκάρουν». Πρώτη φορά είδα τόσο 
άγριο και μανιασμένο τον καπετάν Κώστα, που γύρισε σε μένα λέγοντας: 
«Σ’ ευχαριστώ, ορέ Λευκαδίτη, που με ξύπνησες. Είχες μεγάλο δίκιο». Τη 
συνήθεια αυτή δεν την έκοψε όσο είμαστε μαζί μέσα στο καράβι.
 



143

Κεφάλαιο δέκατο τέταρτο
Στο Γυμνάσιο στο Θιάκι

Μπήκα στην τελευταία τάξη κι έπρεπε ν’ αποφασίσω ποιά κατεύ-θυνση θ’ ακολουθήσω τελικά. Το Γυμνάσιο που διάλεξα ήταν Ναυτικό και είχα το πλεονέκτημα ότι μπορούσα να συνεχίσω 
στο Πανεπιστήμιο ή ν’ ακολουθήσω του ναυτικού το επάγγελμα, κάτι που, 
αν το μάθαινε η μάνα μου, θα είχε πεθάνει προ πολλού. Τελικά οι γνώσεις 
μου και η όρεξή μου για γράμματα δεν ήταν ικανοποιητική και, παρασυρ-
μένος ιδιαίτερα από τους Μεγανησιώτες φίλους μου, που ήταν γνώστες 
της θάλασσας και καλοί ναυτικοί, αποφάσισα να τους μιμηθώ και να γίνω 
ναυτικός. 

Στα μέσα της χρονιάς αλλάξαμε Γυμναστή και ο καινούργιος ήταν 
ένας δίμετρος μελαχροινός, μ’ ένα τεράστιο, κατάμαυρο, τσιγκελωτό μου-
στάκι, μια σκούφια και άγριο ύφος. Νομίσαμε ότι θα μας κατασπαράξει. 
Είχε μια σφυρίχτρα κρεμασμένη στο λαιμό, κρατούσε  ένα  ραβδί στο χέρι 
και μου έφερε στη θύμηση το δάσκαλο στο χωριό μου, που καθημερινά 
μας ξυλοφόρτωνε. «Φκιάξτε έναν κύκλο  γύρω από εμένα», φώναξε μια 
μέρα με τη βροντερή φωνή του, που ξύπναγε και πεθαμένους. 

Μέχρι να ετοιμαστούμε, πάτησε στην τσιμεντένια κερκίδα, σήκωσε 
με τέχνη και μαεστρία πολύ γρήγορα τα δυο του μπατζάκια κι άρχισε να 
δένει τα λυμένα κορδόνια του. Λοξοκοίταξα με φόβο και περιέργεια και 
τότε είδα πως φορούσε αρβύλες, αρβύλες με πέταλα και καρφιά!... Αμέσως 
στο μυαλό μου ήρθαν οι αρβύλες του Μήτσου. Άρχισα να ξαναθυμάμαι 
εκείνη την παλιά θλιβερή ιστορία. 

Στην θύμησή μου ξαναφυτεύτηκε η αγωνία και η μεγάλη απορία τι 
έγιναν, πού πήγαν, πώς χάθηκαν και τι απέγιναν εκείνες οι σπουδαίες, καλ-
λιτεχνικά φτιαγμένες του Μήτσου αρβύλες. Από όλες αυτές τις μαύρες, 
με πάμπολλες απορίες σκέψεις μου, με ξανάφερε στην πραγματικότητα 
το σφύριγμα και η δυνατή φωνή του Γυμναστή: «Θέλω και απαιτώ την 
προσοχή σας. Με μένα, θα κάνετε το μάθημα της γυμναστικής και λέω «μ 
ά θ η μ α»,  γιατί απαιτώ να το σεβαστείτε όπως και όλα τ’ άλλα σας μαθή-
ματα. Δεν θ’ ανεχτώ και δεν θα συγχωρήσω κανέναν, αν παρακολουθεί με 
συνέπεια τα άλλα μαθήματα και στο δικό μου κάνει τον άρρωστο, που εγώ 
ξέρω και καταλαβαίνω το γιατί. Σίγουρα θα θέλει να  διαβάσει το μάθημα 
της επόμενης ώρας. Αντίθετα, όποιος έρθει και μου πει «δεν γουστάρω σή-
μερα μαζί σου μάθημα να κάνω», θα τον απαλλάξω και με μεγάλο μπράβο. 



144

Με λένε Δημήτρη Ροντογιάννη και είμαι από τη Λευκάδα. Να με φωνάζετε 
«Τάκη», δεν μου αρέσει το «κύριε Καθηγητά» και θέλω όλοι να με θεωρεί-
τε  φίλο. Οι επιδείξεις που θα κάνετε στο  τέλος της χρονιάς, δεν θα έχουν 
ξαναγίνει ποτέ. Θα εφαρμόσουμε το πρόγραμμα μ’ έναν τυμπανιστή, που 
θα παίζει το τύμπανο κι εσείς θα κάνετε τις ασκήσεις χωρίς παραγγέλματα 
και κουραφέξαλα». Όλοι απορούσαμε πώς, αλλά τελικά οι επιτυχίες μας 
ήταν ανεπανάληπτες. 

Αυτός ο αγριάνθρωπος καθηγητής, που αρχικά μας κατατρόμαξε, 
γρήγορα μας έπεισε με την συμπεριφορά, την καλοσύνη και τις συμβουλές 
του για το αντίθετο. Πράος, δίκαιος, σωστός, ευγενικός, συγκροτημένος 
και ιδιαίτερα προστατευτικός στις μαθητικές ζαβολιές μας, πολλές φορές 
επενέβη στα συμβούλια των καθηγητών, για ν’ απαλλάξουν μαθητές από 
τιμωρία. Ακόμα και τον επιστάτη τον Άγγελο, που χτυπούσε το κουδούνι 
και πάντα μας μάλωνε και μας κυνηγούσε απαιτώντας την τιμωρία μας από 
τους καθηγητές, τον κατάφερε ν’ αλλάξει στάση και να παραβλέπει τις παι-
δικές μαθητικές μας αταξίες και τόσο πολύ άλλαξε από τις άσχημες κακές 
του συνήθειες, που αντί να μας μαλώνει μας έλεγε «διαβάστε εσείς, θα σας 
βοηθήσουμε κι εμείς» και όλοι μας, γελώντας πια, τον αντιμετωπίζαμε και 
τρέχαμε χαρούμενοι να τον καλημερίσουμε, περισσότερο όμως, νομίζω,  
για να γλυκοκοιτάξουμε τις τρεις γλυκύτατες κόρες του. 

Τον Τάκη, τον καθηγητή μας, τον 
σεβόμαστε όλοι, τον αγαπούσαμε και 
ήταν ο καλύτερος φίλος μας. Προσω-
πικά εμένα η ορμήνια του μ’ εμψύχωνε 
κι έβρισκα σωστό να έχει μεγαλύτερες 
απαιτήσεις από τον πατριώτη του Λευ-
καδίτη, γι’ αυτό έβαζα τα δυνατά μου, 
όταν έτρεχα στ’ αγωνίσματα στο Θιάκι 
και στο Αργοστόλι, για να 
μην τον κακοκαρδίσω. 
 



145

Κεφάλαιο δέκατο πέμπτο
Στα γκαζάδικα του Ωνάση.

Φτασμένος πια καπετάνιος στα Γκαζάδικα του Ωνάση, όργωνα τους ωκεανούς και μετά από πολυήμερα κουραστικά και ανιαρά ταξί-δια έφτανα στο λιμάνι, για να κουραστώ ακόμα περισσότερο. Βέ-
βαια σε όλους έλεγα ότι καλοπερνούσα, γιατί κανείς δεν πίστευε το αντί-
θετο και ιδιαίτερα το ότι η παραμονή μου στο κάθε λιμάνι δεν υπερέβαινε 
τις 20 ώρες και η απόσταση από την πολιτεία και την ανθρώπινη ζωή και 
καλοπέραση ήταν πάντα μεγαλύτερη από δύο ώρες.

Το λιμάνι της Νέας Ορλεάνης, διάσπαρτο από θαλάσσιες πλατφόρ-
μες πετρελαίου και πολλές σημαδούρες, καλά σημάδια για προσέγγιση, 
ήταν ωστόσο δύσκολο και απαιτούσε μεγάλη προσοχή μέχρι ν’ αναλάβει 
ο πλοηγός, γνώστης της περιοχής, που σαν ανέβηκε στο πλοίο και του το 
παρέδωσα, για να το οδηγήσει με ασφάλεια στο μέρος που θα φορτώναμε, 
χωρίς βέβαια εγώ ποτέ ν’ απαλλάσσομαι από την ευθύνη ασφαλούς πλεύ-
σης, με ενημέρωσε ότι θα μπαίναμε μέσα στον Μισισσιπή, το μεγαλύτερο 
ποτάμι της Βόρειας Αμερικής με μήκος 5.969 χιλιόμετρα μεταξύ των με-
γαλύτερων στον κόσμο. 

Το πλοίο έσκιζε τα θολά νερά του ποταμού κι ο πλοηγός, χαρούμε-
νος και κεφάτος, με ενημέρωνε για το ταξίδι, ενώ εγώ θαύμαζα αριστερά 
και δεξιά τους απέραντους καλλιεργημένους κάμπους και τα ψηλά δέντρα, 
παρόλο που η υγρασία περόνιαζε τα κόκκαλα και μια αραιή ομίχλη άρχισε 
σιγά-σιγά να μας τυλίγει. Μετά από πολλές ώρες ταξίδι μέσα στο ποτάμι 
φτάσαμε και αράξαμε στο πολυσύχναστο λιμάνι Μπατόν Ρουζ, πρωτεύου-



146

σα της Λουιζιάνα, κύριο βιομηχανικό, πετροχημικό, ιατρικό και ερευνητι-
κό κέντρο στον Αμερικανικό Νότο, όπου λειτουργεί, μεταξύ άλλων, ένα 
από τα μεγαλύτερα διϋλιστήρια πετρελαίου στον κόσμο.

Oι τοπικές αρχές γρήγο-
ρα επιβιβάστηκαν στο πλοίο και 
μετά από τους προκαθορισμέ-
νους απαραίτητους ελέγχους για 
πλήρωμα και πλοίο επέτρεψαν 
τη φόρτωση και την επικοινωνία 
μας με τον έξω κόσμο. Πρώτος 
και καλύτερος ο πράκτοράς μας 
ανέβηκε στο πλοίο, ένας πανύ-
ψηλος γεμάτος και κατακόκκινος 
Αμερικάνος, που αρχικά  η όψη 
του και το ύφος του με τρόμα-
ξαν. Ήταν αγέλαστος και ανησύχησα στη σκέψη πως θα τον αντιμετωπίσω 
με τα φτωχά μου Αγγλικά, γρήγορα όμως συνήλθα, σαν αντιλήφθηκα πως 
ο άνθρωπος ήταν βραδύγλωσσος, κεκές, και,  πριν αρθρώσει τη λέξη, τον 
είχα καταλάβει. Σβέλτα και με περίσσια γρηγοράδα διεκπεραίωσα όλες τις 
αναγκαίες εργασίες και αποσύρθηκα για ξεκούραση, αλλά το επίμονο χτύ-
πημα στην πόρτα  με ξάφνιασε, γιατί σίγουρα δεν θα ήταν για καλό. Άνοιξα 
κι αντίκρισα ένα αμούστακο παιδί με κατακόκκινα μαλλιά κι έναν μακρυ-
μάλλη λίγο μεγαλύτερο, μελαχρινό μ’ ένα λεπτό κατάμαυρο μουστάκι. 

Ήταν οι νεοφερμένοι, που ήρθαν για πλήρωμα στο καράβι. Άνοιξε  
το σταυρωτό σακάκι του ο κοκκινομάλλης και από τη μέσα τσέπη έβγαλε 
ένα φάκελο, λέγοντας «από την μητέρα σας». Σάστισα για λίγο, τους καλο-
κοίταξα και αμέσως τους προσκάλεσα στο γραφείο μου κι ένιωσα πολύ με-
γάλη χαρά όταν ο ένας μου είπε ότι ήταν Λευκαδίτης. «Και χωριανός σου», 
βιάστηκε να προσθέσει ο κοκκινομάλλης.  Ήταν ο Κώστας του Σωκράτη 
Καραβιά και ο Δημήτρης Καββαδίας από τον Σύβρο.  Μέχρι να πιουν την  
πορτοκαλάδα τους και να πάρουν μια ανάσα, διάβασα εγώ το γράμμα της 
μητέρας μου και το άφησα πάνω στο γραφείο μου. Μετά άρχισα τις ερωτή-
σεις, ιδιαίτερα στον κοκκινομάλλη, για να μάθω τα νέα του χωριού μου και 
χάρηκα πάρα πολύ, γιατί όλα ήταν καλά και ευχάριστα στον Άγιο Πέτρο.  
Μετά ρώτησα και τον Μήτσο, γιατί είχα αρκετούς και καλούς φίλους και 

Η πόλη του Μπάτον Ρουζ.

http://translate.googleusercontent.com/translate_c?depth=1&hl=el&prev=/search%3Fq%3Dbaton%2Brouge%26sa%3DX%26biw%3D1366%26bih%3D599&rurl=translate.google.gr&sl=en&u=http://en.wikipedia.org/wiki/Louisiana&usg=ALkJrhjPM5kstKb52G-DzyxssO2IS5eyJg
http://el.wikipedia.org/w/index.php?title=%CE%91%CE%BC%CE%B5%CF%81%CE%B9%CE%BA%CE%B1%CE%BD%CE%B9%CE%BA%CF%8C_%CE%9D%CF%8C%CF%84%CE%BF%CF%82&action=edit&redlink=1


147

στον Σύβρο και ήθελα να μάθω για την υγεία και την πρόοδό τους. Του 
διηγήθηκα, μάλιστα, τα σχετικά με την πρώτη αλωνιστική μηχανή που είχε 
φέρει ο Ταξιάρχης στον Άγιο Πέτρο, χωρίς να παραλείψω να του πω για 
την πρώτη επίσκεψη, τότε που στήσαμε χορό και στην παρέα ήταν και μια 
κατάξανθη κοπέλα, η Αννούλα. Χαμογέλασε με ικανοποίηση και μου είπε: 

«Η Γιαννούλα είναι πρώτη μου εξαδέλφη, η καλύτερη κοπέλα του 
Σύβρου. Τελευταία παντρεύτηκε και έφυγε για Αμερική. Είμαστε και πολύ 
καλοί φίλοι. Μου έλεγε όλα της τα μυστικά και ξέρω ότι ήταν πολύ ερω-
τευμένη με ένα Αγιοπετριτόπουλο, χωρίς όμως ποτέ να μου πει το όνομά 
του». Αισθάνθηκα να μυρμηγκιάζει το κορμί μου, το μέτωπό μου ίδρωσε, 
τα χέρια μου σιγότρεμαν, ένιωσα μέλισσες να μπαίνουν στα αυτιά μου 
και άκουγα ένα παράξενο βουητό. Πήρα ένα χαρτομάντηλο, σκούπισα το 
μέτωπο μου, άρπαξα το γράμμα της μητέρας μου και άρχισα φωναχτά να 
διαβάζω: «...και να πεις σ’ αυτό το μακελεμένο και το κακοθάνατο109, όταν 
γυρίσει, να έρθει να μου φκιάσει τα κεραμίδια. Τα έσπασε όλα ανεβαίνο-
ντας στον καβαλάρη, για να δει τα κορίτσια του Κατσιγιάννη και του Μπα-
φέρου». Ύστερα κοίταξα αυστηρά τον κοκκινομάλλη λέγοντας:

-Καλά δεν ντρέπεσαι, Κώστα, να κάνεις τέτοια πράγματα;
-Όχι, μα τον Αϊ- Θανάση, είπε εκείνος, μα πριν ολοκληρώσει τους 

όρκους του, τού έδωσα το γράμμα να το διαβάσει, σίγουρος ότι τίποτε δεν 
θα καταλάβαινε. Της μάνας μου τα γράμματα μόνο αυτή κι εγώ τα διαβά-
ζαμε. Έτσι έδωσα μια ευχάριστη νότα, άλλαξα συζήτηση κι ένιωσα κι εγώ 
καλύτερα με την ιστορία της Γιαννούλας.                                          

Πριν ακόμη βραδιάσει ήρθε  ο Κώστας με τον Μήτσο να πάρουν 
την άδειά μου να πάνε στον Κινηματογράφο. Την έδωσα, αλλά και τους 
υπενθύμισα να μη την κοπανίσουν στην Αμερική και με εκθέσουν. Βέβαια, 
μέσα μου παρακαλούσα να φύγουν, για να γλυτώσουν, δυστυχώς όμως, 
σε μικρό χρονικό διάστημα, επέστρεψαν λέγοντας ότι δεν πήγαν σινεμά, 
αφού, όπως είπαν «όλοι οι σινεμάδες  έπαιζαν το ίδιο έργο, Τον Νταή». 
Είχαν δει τον τίτλο του έργου στα ξένα, «Today» (= Σήμερα) και το ερμή-
νευσαν «Το Νταή». Ήταν σαΐνια.

Τα δύο μου σαΐνια, ομολογώ, ήταν πολύ καλοί, σεβαστικοί και ιδιαί-
τερα προσεκτικοί στα καθήκοντα που τους ανατέθηκαν. Ουδέποτε με προ-
βλημάτισαν. Μόνο εγώ προβληματίστηκα με τον Κώστα και αναγκάστηκα 
να τον στείλω στο νοσοκομείο στην Γερμανία και, παρά τις αντιρήσεις του, 

109) Συνηθισμένη κατάρα, που λέγεται και μεταξύ σοβαρού και αστείου: 
μακελεμένο = κατακρεουργημένο, κακοθάνατο = που να έχει κακό τέλος. 



148

τελικά πείστηκε με την δική μου διαβεβαίωση ότι στο επόμενο λιμάνι θα 
τον ξαναφέρω στο καράβι. Η διάγνωση που έκανα στο πόδι του με τρόμα-
ξε, όταν είδα το νύχι από το μεγάλο δάχτυλο του αριστερού ποδιού να έχει 
μπει μέσα στο κρέας και να έχει δημιουργηθεί ένα εξόγκωμα μεγαλύτερο 
από καρύδι κατακόκκινο και όλο γεμάτο πύον. Πονούσε και ήταν αδύνατο 
να φορέσει παπούτσι. Στο Βιλχελμσχάφεν της Γερμανίας που φτάσαμε, ο 
γιατρός που τον εξέτασε διέταξε άμεση εισαγωγή στο νοσοκομείο .

Το  Βιλχελμσχάφεν.



149

Κεφάλαιο δέκατο έκτο
Η παρεξηγημένη ζωή των ναυτικών.

Τα δικαιολογημένα μουρμουρητά του πληρώματος δεν με άφηναν αδιάφορο και πρώτος εγώ βαρυγκομούσα για το καινούργιο άχαρο ταξίδι προς τον Περσικό  κόλπο  για φόρτωση. Πάλι τρομερή ζέστη, 
αραπιά και πέρασμα από το κουραστικό κανάλι του Πορτ Σάιντ—Σουέζ. 
Το μόνο ευχάριστο ήταν ότι θα παίρναμε μια γεύση από Ελλάδα, θα ακού-
γαμε ραδιόφωνο και ελληνικά τραγούδια, όταν θα περνούσαμε το Γιβραλ-
τάρ και θα μπαίναμε στην Μεσόγειο Θάλασσα, πλησιάζοντας τα άγια δικά 
μας,  αγαπημένα χώματα.                     

Με την αναχώρησή μας δεν παρέλειψα να στείλω κι ένα τηλεγράφη-
μα στον πατέρα του Κώστα, για την κατάσταση της υγείας του γιου του.  
Είχε το τηλεφωνείο στο χωριό μέσα σ’ ένα μικρό ψιλικατζίδικο και που-
λούσε και τσιγάρα. Καλοθύμητα ήρθε στο μυαλό μου η άκομψη, όπως τότε 
την χαρακτήρισα, ενέργειά του να ενημερώσει τον πατέρα μου ότι αγόραζα 
τσιγάρα και, φυσικά, κανένας δεν με πίστεψε ότι εγώ δεν κάπνιζα και για 
άλλον προορίζονταν. Τελικά η ενέργεια αυτή του Μπάρμπα-Σωκράτη, του 
πατέρα του Κώστα, μόνο τον ίδιο έβλαψε, γιατί δεν ξαναπήγαμε στον ίδιο 
για τσιγάρα.  

Δεν με παραξένεψε το τηλεγράφημα που μου έφερε ο ασυρματιστής 
και η εταιρεία με καλούσε, όταν φτάσω  στο λιμάνι του Πορτ-Σάϊντ, να 
βγω έξω με την άφιξη του πλοίου και να επικοινωνήσω  τηλεφωνικώς με το 
Γραφείο στον Πειραιά. Ήξερα ότι θα μου έδιναν οδηγίες για την καινούρ-
για ναύλωση και παρακαλούσα να μου έλεγαν και το λιμάνι εκφόρτωσης, 



150

για να ενημερώσω και το πλήρωμα και να γλυτώσω από το αναπόφευκτο, 
παράλογο και καθημερινό  βρίσιμό τους, γιατί όλοι πίστευαν ότι πάντα ο 
καπετάνιος γνωρίζει το λιμάνι προορισμού. Δεν μπορούσαν να καταλά-
βουν, ούτε και να πιστέψουν ότι οι υπεύθυνοι της ναύλωσης κυνηγούσαν 
πάντα το κέρδος και καθημερινά άλλαζαν προορισμό και ενημέρωναν τον 
Kαπετάνιο την τελευταία στιγμή να οδηγήσει το  πλοίο στο λιμάνι, που 
θα έφερνε το μεγαλύτερο κέρδος, κάτι που τις περισσότερες φορές ήταν 
άγνωστο σε όλους.                    

Δεν προλάβαμε να αράξουμε στο Πορτ-Σάϊντ και το καράβι γέμισε 
με μικροπωλητές. Όλοι βιάζονταν, σπρώχνονταν, βρίζονταν, για να πιά-
σουν την κατάλληλη θέση και διαλαλούσαν την πραμάτεια τους στο πλή-
ρωμα με οποιοδήποτε τρόπο αυτοί πίστευαν καλύτερο.

Ο αντιπρόσωπος του Πράκτορα, που αμέσως κατέφθασε, πριν ακό-
μη ολοκληρώσουμε την ασφαλή πρόσδεση του πλοίου  σε μεγάλες σημα-
δούρες, εκτός από τ’ απαραίτητα ναυτιλιακά έγραφα που ήταν αναγκαίο να 
παραλάβει, για να διεκπεραιώσουν την διέλευση του πλοίου και από την 
Μεσόγειο θάλασσα περνώντας τούτη την διώρυγα  Πορτ-Σάιντ–Σουέζ και 
να μπούμε στην Ερυθρά θάλασσα, άρχισε να μου ζητά το προκαθορισμέ-
νο μπαξίσι:  τσιγάρα, σαπούνια, κονσέρβες και ότι άλλο θυμόνταν. Ήταν 
αχόρταγος και ανικανοποίητος. Και ολόκληρη την τροφοδοσία του καρα-
βιού αν του έδινα, πάλι λίγα θα του φαινόταν και θα κλαψούριζε.     

Η λάντζα μάς περίμενε με αναμμένη τη μηχανή, σκουριασμένη, άβα-
φη, ασυντήρητη. Την κοίταξα προσεκτικά και με απορία. Ο παμπόνηρος 
βαρκάρης  διάβασε την σκέψη μου και άρχισε να μου ζητά μπογιές, πινέλα, 
σχοινιά. Τα Ελληνικά του ήταν φτωχικά, αλλά πλούσιο το λεξιλόγιο του 
σε ό,τι απαιτητικά ζητούσε. Θαύμασα την ικανότητα του στους χειρισμούς 
και χαμογέλασε όταν του είπα ότι ήταν καλός βαρκάρης, αλλά άρπαξε και 
την ευκαιρία να μου υπενθυμίσει να του διπλασιάσω την ποσότητα σε ό,τι 
θα του έδινα! 

Ήταν κοντά το γραφείο του Πράκτορα και πήραμε τον δρόμο με τα 
πόδια. Κατάμεστοι οι δρόμοι. Άλλωστε, σ’ αυτή τη χώρα, όπου και αν πας, 
συναντάς πολυκοσμία. Δρόμοι, στάσεις λεωφορείων, καφενεία, εστιατό-
ρια, πλατείες, παντού πολυκοσμία και θόρυβος. Είναι αδύνατο σ’ αυτή την 
πόλη να βρεις μια ήσυχη γωνιά. Περνώντας ανάμεσα από το πυκνό πλή-
θος, οι ενοχλητικοί πλανόδιοι πωλητές σε τρελαίνουν μαζί με τα ασταμά-
τητα κορναρίσματα των αυτοκινήτων και τ’ ανατολίτικα τραγούδια, που 
ακούγονται στη διαπασών από τα μεγάφωνα. Μπερδεύεσαι, σπρώχνεσαι 



151

με τους πλανόδιους, που ξεφωνίζοντας προσπαθούν  να πουλήσουν κου-
λούρια, χουρμάδες και άλλα του δρόμου προϊόντα. Κι ακόμη πλήθος οι 
έμποροι ρολογιών-μαϊμούδων, καθώς και άλλοι που αλλάζουν χρήματα 
από οποιαδήποτε χώρα, βέβαια κοψοχρονιά και με το δικό τους πάντα κέρ-
δος.

Το γραφείο του Πράκτορα ήταν σε μια παλιά πολυκατοικία στον τρί-
το όροφο, ασυντήρητη και απεριποίητη,  με ασανσέρ αργό, επικίνδυνο, 
θορυβώδες. Αντίθετα, το γραφείο του πράκτορα προσεγμένο, περιποιημέ-
νο, πεντακάθαρο και φρεσκοβαμμένο, με ολοκαίνουργια έπιπλα και καλό 
κλιματισμό. Ο ίδιος είχε ολόισα κορμοστασιά, άνδρας ευγενικός, που τρα-
βούσε την προσοχή με το ψηλό του ανάστημα και το καλοραμμένο του 
κοστούμι. Φαινόταν πανέξυπνος και γνώστης της δουλειάς του. Με καλω-
σόρισε με τα άψογα Ελληνικά του και μου είπε ότι τον έλεγαν Ζαχαρία, δί-
νοντας την κάρτα του. Μου έδειξε  την μεγάλη στριφογυριστή καρέκλα να 
καθίσω, παραγγέλλοντας  ελληνικό καφέ,  ούζο και παστουρμά για μεζέ.  
Σχημάτισε τον αριθμό τηλεφώνου του γραφείου μας στον Πειραιά, μου 
έδωσε το ακουστικό, ευγενικά έκλεισε την κρυστάλλινη συρόμενη μεσό-
πορτα  και με άφησε ολομόναχο να μιλήσω με τους υπεύθυνους  τις Εται-
ρείας μου.  

Οι οδηγίες που τηλεφωνικά μου έδωσαν ήταν χιλιοειπωμένες, συ-
νηθισμένες και κουραστικές. Τα πολλά «πρόσεχε» των υπευθύνων σού 
σμπαράλιαζαν τα νεύρα, λες και υπήρχε περίπτωση να γίνει το αντίθετο. 
Αναγκαστικά συμφωνούσα σε ό,τι μου λέγανε, άσχετοι άνθρωποι πολλές 
φορές οι περισσότεροι, αταξίδευτοι, που, για να στεριώσουν στην καρέκλα 
του γραφείου τους, προσπαθούσαν να πείσουν έναν έμπειρο καπετάνιο να 
προσέχει. Το πρόβλημα του καραβιού δεν το γνώριζαν και σε κάθε δύσκο-
λη περίπτωση σήκωναν πάντα τα χέρια ψηλά και άφηναν τον πλοίαρχο να 
τα ξεμπλέξει. Το μόνο ευχάριστο από την πολύωρη συζήτηση ήταν πως 
μου γνώρισαν το λιμάνι εκφόρτωσης, που ήταν στην Ιαπωνία.   Ανοίγοντας 
την πόρτα για να βγω στο σαλόνι, ο πράκτορας με είδε χαρούμενο και χα-
μογελαστό, όχι περίλυπο, κατσούφη και προβληματισμένο, όπως από την 
πείρα του περίμενε. 

Πιεστικά μου έκανε το τραπέζι, με φιλοδώρησε με τοπικά γλυκά και 
ντόπια σουβενίρ και με οδήγησε στην λάντζα που θα με πήγαινε στο πλοίο, 
δίνοντάς μου και ένα μεγάλο φάκελο με την αλληλογραφία του πληρώ-
ματος. Το πλήρωμα με θρησκευτική ευλάβεια είχε κατακλύσει το κατά-
στρωμα, άλλοι καθισμένοι πάνω στους σωλήνες και άλλοι κατάχαμα, οι 



152

περισσότεροι ακουμπισμένοι στα ρέλια, κι όλοι με περίμεναν να μάθουν 
νεώτερα από την πατρίδα. Παρέδωσα τον φάκελο με τα γράμματα στον 
υποπλοίαρχο και όλοι τον περιστοίχισαν και με λαχτάρα περίμεναν να  
τα παραλάβουν και να μάθουν τα νέα των δικών τους. Ο τροφοδότης του 
πλοίου με πλησίασε, για να με ενημερώσει για τα αναγκαία τρόφιμα και 
τσιγάρα, κι εγώ με τη σειρά μου τον καθησύχασα ότι για όλα έχω φροντί-
σει,  χωρίς να παραλείψω να του ανακοινώσω ότι το επόμενο ταξίδι μας θα 
ήταν στην Ιαπωνία. Το χαρούμενο επιφώνημά του αφύπνισε και τους στε-
νοχωρημένους που δεν ήταν στους τυχερούς της αλληλογραφίας και ο ένας 
μετέδιδε στον άλλον τα νέα για το ευχάριστο ταξίδι που σε όλους άρεσε 
και άρχισαν να σιγοτραγουδούν και να ψιθυρίζουν «Καλός ο καπετάνιος!». 
Δεν μπόρεσα να καταλάβω πού οφειλόταν αυτό, στο ότι τους ανακοίνωσα 
το ταξίδι ή το επιθυμητό λιμάνι;    

Κατευθύνθηκα προς το γραφείο μου ακολουθούμενος από τσούρμο 
μικροπωλητών, που άλλοι προσπαθούσαν να με πείσουν ν’ αγοράσω την 
πραμάτεια τους και οι περισσότεροι να τους δώσω τσιγάρα. Οι διάδρομοι 
ήταν διάσπαρτοι και σχεδόν απροσπέλαστοι από κάθε λογής μικροπράγμα-
τα, τα περισσότερα άχρηστα. Ανέβηκα την πλατειά ευρύχωρη σκάλα στον 
επάνω όροφο, είδα τ’ αραδιασμένα ολοκαίνουργια παπούτσια, καλογυαλι-
σμένα και σε πολύ φτηνές, ελκυστικές τιμές, χαμογέλασα και άφησα την 
μνήμη μου να γυρίσει πολλά χρόνια πίσω,  όταν πρωτόμπαρκος, άβγαλτος 
και ανήξερος, ομολογώ, μαγεύτηκα βλέποντας όλα αυτά τα καλούδια και 
κυρίως τα καλογυαλισμένα λαμπερά παπούτσια, που δεν είχαν καμιά ομοι-
ότητα με τα βακετένια που μέχρι τότε φορούσα. Ενθουσιάστηκα και, πολύ 
καλά θυμάμαι, ήταν τόσο φτηνά και καλοσχεδιασμένα, που αγόρασα τρία 
ζευγάρια. Φόρεσα  ένα ζευγάρι, το ένιωσα άνετο και αλαφρύ και από την 
χαρά μου με πήρε ο ύπνος με αυτά και μόνο το πρωί που ξύπνησα τα έβγα-
λα, για να φορέσω αυτά που είχα για την δουλειά. 

Φτάνοντας στο πρώτο μου λιμάνι, το Ρότερνταμ, καλοντύθηκα, φό-
ρεσα και τα καινούργια μου αγαπημένα παπούτσια και τα χάρηκα περισ-
σότερο, σαν διαπίστωσα ότι στους χιονισμένους δρόμους ούτε καν γλι-
στρούσαν. Δεν είχα ξαναδεί ποτέ τόσο χιόνι, δεξιά-αριστερά, καλά στιβαγ-
μένο και σιγά σιγά να λιώνει, πλημμυρίζοντας τους δρόμους. Τσουχτερό το 
κρύο, αλλά εγώ το αψηφούσα και μου άρεσε να θαυμάζω τις βιτρίνες και  
να οργώνω με καμάρι τους δρόμους. 

Φωτεινές πινακίδες, φώτα που λαμπιρίζανε ή αναβόσβηναν, πολυ-
τελέστατα αυτοκίνητα προσπερνούσαν χωρίς κορναρίσματα και, αραιά-α-



153

ραιά, κάποιος περαστικός προσδιάβαινε με γρηγοράδα, ντυμένος καλά 
μέσα σε χοντρά ζεστά ρούχα, σε αντίθεση με μένα που ήμουνα ελαφριά 
ντυμένος, αψηφώντας κρύο και ταλαιπωρία και θαυμάζοντας την καθαρι-
ότητα, την τάξη και τους  λουλουδότοπους. Τα παγωμένα χέρια μου και τα 
ξυλιασμένα από την παγωνιά πόδια μου  δεν με πτόησαν, ώστε να διακόψω 
την ποδαράτη μου βόλτα στην όμορφη πόλη, αλλά αργότερα το χιονόνερο 
που άρχισε να πέφτει με ανάγκασε κάπου να μπω, για να προφυλαχτώ.

Μπήκα σε μια στοά. Δεξιά και αριστερά ποικιλία από μαγαζιά  με 
στολισμένες βιτρίνες, εστιατόρια, καφετέριες, κουρεία και σινεμά.  Σκέ-
φτηκα να μπω σε μια καφετέρια, να πιω ένα ζεστό τσάι, να ξεκουραστώ, 
να ζεσταθώ. Όλα ήταν πλημυρισμένα από κόσμο. Άρχισα σιγά-σιγά κι εγώ 
να ζεσταίνομαι, ιδιαίτερα στ’ αυτιά μου, που είχαν κατακοκκινίσει από το 
κρύο, κι άρχισα να νιώθω το τσούξιμο να ελαττώνεται. Άγγιξα τα παγωμέ-
να μου μάγουλα και τα ένιωθα πιο ζεστά. Χάρηκα και σκέφτηκα να μπω σ’ 
ένα μαγαζί να αγοράσω ένα σκούφο, για να προστατευθώ απ’ τον χιονιά. 
Πηγαινοερχόμουνα μέσα στην μακρόστενη στοά, έσπρωχνα και σπρωχνό-
μουνα από βιαστικούς επισκέπτες, μα όλα κυλούσαν ευχάριστα. Ζεστά-
θηκα γρήγορα κι αισθάνθηκα ζωντάνια και όρεξη. Το ανεξήγητο για μένα 
μόνο ήταν, που αν και αμάθητος σε χιόνια  και παγωνιές, τα πόδια μου τα 
ένιωθα τόσο πολύ ιδρωμένα, λες και τα είχα βυθίσει σε νερό. Φαίνεται, 
σκέφτηκα, τα πόδια με το κρύο ιδρώνουν περισσότερο από τη ζέστη. 

Μπήκα σε μια τουαλέτα που άστραφτε από καθαριότητα κι απο-
φάσισα να τα σκουπίσω, πριν καθίσω για τσάι. Έκοψα ένα μεγάλο χαρτί 
κι έβγαλα τα παπούτσια μου. Οι κάλτσες ήταν τόσο πολύ βρεγμένες, που 
αναγκάστηκα να τις στίψω. Κακοτύχισα τον εαυτό μου, πέταξα με μανία 
τα παπούτσια μου και το ένα βρήκε κάπου και γύρισε ανάποδα και τότε, 
με γουρλωμένα μάτια παρατήρησα ότι η σόλα είχε λιώσει! Άρπαξα και το 
άλλο και το βρήκα σε χειρότερη κατάσταση. Αμέσως κατάλαβα τη φτήνια 
και πονηριά των Αιγυπτίων.  Τα πανέμορφα παπούτσια που με δελέασαν 
και αγόρασα και τρία ζευγάρια μάλιστα, είχαν σόλες από χαρτόνι! Αναπό-
λησα τα βακετένια που φορούσα στο χωριό μου και σκέφτηκα και έμαθα 
πως τα πόδια ξυλιάζουν, αλλά δεν ιδρώνουν στην παγωνιά. 

Από τις παλιές αυτές θύμισες  με προσγείωσε στην πραγματικότητα 
η χοντρή φωνή του καραφλού, ξεδοντιάρη, μελαμψού άνδρα: «Έχει πράγ-
μα καλό καπετάνιο, έχει φανέλες τρύπι-τρύπι, πούτσι-πούτσι και σχολαρ-
χίδια δια μαντάμα». Γύρισα και τον κοίταξα. Κρατούσε άχρηστες αθλητι-
κές φανέλες, παπούτσια και ψεύτικα γυναικεία σκουλαρίκια. Στον ώμο του 



154

είχε κρεμασμένο ένα φτηνό ύφασμα για κουστούμι και γεμάτες τις τσέπες 
με ρολόγια, που σίγουρα δεν θα δουλεύανε περισσότερο από 24 ώρες. Τον 
ευχαρίστησα ευγενικά, του έδωσα κι ένα πακέτο τσιγάρα που είχα στην 
τσέπη μου και του είπα να ειδοποιήσει και τους άλλους να ετοιμάζονται, 
γιατί σε λίγο το πλοίο θα αναχωρούσε. Δεν παρέλειψε να με επαινέσει ότι 
είμαι καλός καπετάνιος και αυτός φαμελίτης με πολλά παιδιά και να του 
δώσω κάνα σαπούνι, κονσέρβες, πινέλα και σχοινιά. 
 Προχώρησα στον μεγάλο διάδρομο για το γραφείο μου. Μπροστά στην 
πόρτα μόλις είχε στρώσει ένας το κατακάθαρο χαλί του και άρχισε να προσεύ-
χεται. Το θεώρησα μεγάλη αγένεια να τον διακόψω και να τον  διαολοστείλω, 
γιατί πάντα θαύμαζα αυτούς που είχαν τη δύναμη, τη θέληση  και το κουράγιο 
να πιστεύουν σε οποιονδήποτε θεό, πισωγύρισα κι έστριψα δεξιά στον άλλον 
διάδρομο, όπου με έπεισε κάποιος και μου πασάρισε μια ολόκληρη κόφα με φι-
στίκια. Την άλλη μέρα με έκπληξη διαπίστωσα ότι η κόφα ήταν γεμάτη άχυρα 
και μόνο μια στρώση από φιστίκια περιείχε. Πήρα και μερικές μπανάνες, μα 
λίγο πιο πέρα μου τράβηξαν την προσοχή αρκετά ζευγάρια αρβύλες, που ήταν 
δεμένες από τα κορδόνια και κρεμασμένες στους χειραγωγούς. Σταμάτησα τις 
αγορές μου και βιαστικά πήγα στις αρβύλες να τις θαυμάσω. Eνθουσιάστη-
κα από την ποικιλία των σχεδίων και των χρωμάτων, έπιασα μια καφετιά να 
την επεξεργαστώ και αμέσως το μυαλό μου ξαναγύρισε στα παλιά, τα παιδικά 
μου χρόνια. Δεν σταμάτησα ποτέ ν’ αναρωτιέμαι πού πήγαν και τι έγιναν οι 
όμορφες καλοσχεδιασμένες του Μήτσου αρβύλες. Μπορεί αρχικά να πίστεψα 
σαν πιτσιρικάς κι εγώ στους εξωγήινους, μα τώρα που μεγάλωσα, διάβασα κι 
έμαθα κάτι περισσότερο, κατάλαβα πως το συμπέρασμα που τότε βγάλαμε και 
μας τρομοκράτησε, ήταν άστοχο. Αν είναι δυνατόν! Ακόμα κι αν υπήρχαν εξω-
γήινοι, θα πρέπει να ήταν πολύ χασομέρηδες, για ν’ ασχοληθούν με τις αρβύλες 
του Μήτσου. 

Όση ανάγκη και αν είχαν για άρβυλα, σίγουρα μπορούσαν να προμηθευ-
τούν και να ποδεθούν από εργοστάσια, φάμπρικες, αλλά και απ’ αυτούς τους 
Αιγύπτιους, που τσουβαλιάζανε τις αρβύλες σε σχισμένα τσουβάλια, τις είχαν 
εντελώς αφύλακτες και πολλές φορές, χωρίς να το καταλαβαίνουν, τις σπέρ-
νανε στο δρόμο άθελά τους. «Ναι, υπήρχαν οι εξωγήινοι, όπως κι οι νεράιδες 
κι οι καλικάτζαροι και τα φαντάσματα», μας έλεγαν οι παλαιότεροι, για να μας 
τρομάξουν, κι ακόμη «το αίμα των σκοτωμένων, που άκουγαν οι Ρουπακιώτες 
να ρέει σαν ποτάμι και το σκούξιμό τους που, όπως μας έλεγαν, «ακουόταν 
τρομακτικό μέσα στους θάμνους και τα λαγκάδια του Πόντζου», γι’ αυτό τον  
προσδιάβαιναν όλοι τρέχοντας και ήταν τόσο καλά προπονημένοι, που ποτέ 



155

δεν τους ξεπερνάγαμε στο τρέξιμο. Φοβισμένοι οι περισσότεροι τρέχανε στον 
Ζώη τον Κολογιώργη να τον ενημερώσουν, αφού ήταν ο μόνος που κατάφερνε 
να δαμάσει και να διώξει ακόμη και τους διαβόλους.  

Δεν καταλάβαινα γιατί εγώ τότε ήμουν ατρόμητος,  γιατί τίποτε δεν με 
φόβιζε και πάντα κέρδιζα το οποιοδήποτε στοίχημα και μπορούσα ακόμη και 
μεσάνυχτα να κατέβω τον τρομαχτικό Πόντζο ή να διασχίσω το νεκροταφείο. 
Εγώ όμως ο τόσο θαρραλέος, ήρθε η στιγμή που όχι μόνο προβληματίστηκα, 
αλλά κατατρόμαξα  και περάσανε χρόνια να συνέλθω και να το ξεπεράσω.  Το 
λαστιχένιο τόπι, με το οποίο παίζαμε στο προαύλιο του Αϊ- Θανάση, χτύπησε 
με ορμή από κάποια κλωτσιά στο τζαμένιο έγχρωμο παράθυρο της εκκλησίας 
και έπεσε μέσα στον Ναό. Δεν είχε άλλος το θάρρος να μπει μέσα στην εκκλη-
σία και, απορώντας γιατί φοβόντουσαν, πήρα το μαύρο μεγάλο κλειδί, που το 
έκρυβε ο παπα-Πάνος ψηλά σε μια θυρίδα κι άνοιξα με γρηγοράδα την πόρτα. 

Οι άλλοι με περίμεναν φωνάζοντας να βιαστώ. Μπαίνοντας μέσα θαύ-
μασα μια κατακαινούργια εικόνα που εικόνιζε με χάρη και  γλυκύτητα τον Ιη-
σού Χριστό. Προχώρησα, πήρα το τόπι στα χέρια μου και ξανακοίταξε την 
πανέμορφη εικόνα και τότε είδα και την Παναγία δίπλα στον Χριστό. Έτριψα 
τα μάτια μου και προχωρώντας λίγα βήματα ακόμα, ξαναείδα την Παναγία 
και τον Χριστό μαζί. Όχι δεν έβλεπα εφιάλτες. Με περίσσιο θάρρος ξαναπήγα 
δεξιά-αριστερά και τότε, στη μέση της εικόνας, είδα άλλον έναν Άγιο. Τρία δια-
φορετικά πρόσωπα στην ίδια εικόνα, όπου αρχικά είχα δει μονάχα τον Χριστό. 
Τρόμαξα, βγήκα γρήγορα έξω, 
τους πέταξα το τόπι κι εξαφανί-
στηκα με γρηγοράδα. Στο θολωμέ-
νο  μυαλό μου ήρθαν τα λόγια του 
Βασίλη Βαρόλη που κατάφερε να 
κατατρομάξει  η να συνετίσει ένα 
ολόκληρο χωριό. 

Ήταν η εορτή της Αγίας Πα-
ρασκευής και ο καλός μας πρόε-
δρος Θωμάς  είχε στείλει μια ερ-
γατιά, 10-15 άνδρες και γυναίκες, 
στην καλή πηγή να φκιάσουν τις 
λιθιές και να επισκευάσουν το νε-
ραύλακο. Η καμπάνα της Αγίας 
Παρασκευής που με τέχνη την χτυπούσε ο Λεωνίδας Κατηφόρης ακούονταν  
χαρμόσυνα, καλώντας τους πιστούς  να έρθουν για προσκύνημα. Ο μικρός Βα-



156

σιλάκης, παρέα με τον Γεράσιμο Χαρίτο, τον Νίκο Κατηφόρη και άλλα μι-
κροπαίδια του χωριού, με τις λαστιχέρες στο χέρι, απομακρύνθηκαν προς την 
Αγία Ελεούσα κυνηγώντας πουλάκια. Ξαφνικά, σύμφωνα με τη μαρτυρία του 
Βασίλη, που την επιβεβαίωσαν  τα άλλα παιδιά, μπροστά τους φανερώθηκε 
μια γυναίκα ντυμένη στα γαλάζια και τους είπε ότι είναι η Αγία Παρασκευή και
θα πρέπει να πάνε να ενημερώσουν τους εργάτες να σταματήσουν αμέσως την 
εργασία και να πάνε να προσευχηθούν στην εκκλησία, αν δεν θέλουν να κατα-
στραφεί το χωριό. Στην θύμηση αυτού του περιστατικού, άρχισα περισσότερο 
να τρέμω αλλά και να φαντάζομαι ότι ή Άγιος τελικά θα γίνει ο Βασιλάκης ή 
πολιτικός.

 Δεν κατάφερα το βράδυ εκείνο να κοιμηθώ. Σίγουρα ο πυρετός μου 
άγγιξε το 40  και αυτό το ανεξήγητο για μένα θαύμα με βασάνιζε πολλά 
χρόνια. Δεν είπα ποτέ σε κανέναν τίποτε. Όλοι θα με νομίζανε παραμυθά, 
όπως έλεγα εγώ τους Ρουπακιώτες με τους σκοτωμένους και τα φαντά-
σμαtα, ήρθε όμως κάποτε η ώρα να λυτρωθώ και να ξαναβρώ το θάρρος 
μου και την αυτοπεποίθησή μου και έκτοτε με σιγουριά και ασφάλεια λέω 
πως τα πάντα έχουν την εξήγησή τους.   

Η πεντάμορφη σχιζομάτα Γιαπωνέζα γκέισα στο μαγαζί, όπου μπήκα 
ν’ αγοράσω δίσκους με τραγούδια και διάφορα άλλα δώρα, μου πρότεινε 
να πάρω και ένα όμορφο Γιαπωνέζικο τοπίο. Μου έδειξε πάμπολλες κάρ-
τες. Πήρα ένα πακέτο και άρχισα να το ψαχουλεύω. Μια γλυκιά Γιαπωνε-
ζούλα μου τράβηξε την προσοχή. Φιγουράριζε σε μια καρτούλα χαμογελα-
στή και είχε ανάμεσα στα στήθη της ένα κατακόκκινο τριαντάφυλλο. Την 
πήρα στα χέρια, την πρόσεξα καλύτερα και είδα να μου κλείνει το μάτι. 
Τρελάθηκα. Την ξανακοίταξα και την είδα ολόγυμνη και με το δαχτυλάκι 
να με προσκαλεί. 

Άρχισα να γελάω μάλλον σπαρταριστά, γιατί άκουσα την πωλήτρια 
να μου λέει: «Σε βλέπω να γελάς. Φαίνεται σου αρέσουν πολύ τα κορί-
τσια».  Δεν είχε άδικο, δεν υπήρχε περίπτωση να την διαψεύσω, μα πώς 
μπορούσα να της εξομολογηθώ ότι την μοναδική τούτη φορά δεν χαμογε-
λούσα για την νόστιμη Γιαπωνεζούλα, αλλά για το βάρος που τόσα χρόνια 
μέσα μου με κυρίευε. Δεν ήταν θαύμα, όπως πίστευα του Αγίου Αθανασίου 
η εικόνα. Ζωντανό παράδειγμα τούτη η καρτ-ποστάλ, που κρατούσα στα 
χέρια μου και θαύμαζα βλέποντας τριπλή την Γιαπωνέζα, αν την κοίταζα 
από άλλη οπτική γωνία. Ξαλάφρωσα, ένα βάρος που μέσα μου χρόνια πολ-
λά με βασάνιζε, ξεριζώθηκε, εξαφανίστηκε, και το καλά κρυμμένο μυστικό 
μου μπορούσα πια να το διαλαλήσω και να μάθουν οι φίλοι μου το πάθημά 
μου.                                                                                       



157

Κεφάλαιο δέκατο έβδομο
Ο Κοκκινομάλλης, ο Νίκος ο Πολίτης και το δώρο του.

Γρήγορα προσγειώθηκα στη πραγμα-τικότητα, όταν είδα τον Ζαχαρία τον πράκτορά μου ν’ ανεβαίνει τη σκάλα 
με κατεύθυνση το γραφείο μου. Άφησα τις αρ-
βύλες στην θέση τους, απαντώντας αρνητικά 
στον πωλητή, που με ακολούθησε ρίχνοντας 
συνεχώς την τιμή, για να με πείσει ν’ αγορά-
σω. Ο Ζαχαρίας μου παρέδωσε έναν μεγάλο 
φάκελο με τα ναυτιλιακά του πλοίου έγγραφα 
και μου είπε να βιαστώ να προετοιμαστώ για 
αναχώρηση.  Σε λίγο ήρθε και ο πλοηγός και η 
όλη προετοιμασία πήρε τον σωστό της δρόμο. 
Τηλεφώνησα στον μάγειρα για ένα καφεδάκι 
και ήταν μεγάλη μου η έκπληξη όταν είδα σε 
λίγο, καλοντυμένο και καλοχτενισμένο, τον 
κοκκινομάλλη, χαμογελαστό και χαρούμενο 
να μου φέρνει τον καφέ. 

Η αλήθεια είναι ότι δεν είχα ευκαιρή-
σει ν’ ασχοληθώ με την αλληλογραφία του 
Γραφείου, ούτε ακόμη και να ελέγξω τα πέ-
ντε  ναυτικά φυλλάδια που ήταν πάνω στο 
γραφείο μου, κι  έτσι δεν ήξερα ότι ο Κώστας 
που αφήσαμε στο νοσοκομείο στην Γερμανία 
γιατρεύτηκε και επέστρεψε στο καράβι. Έλαμπε από χαρά και από υγεία και 
με διαβεβαίωσε ότι μπορούσε να ξαναχορέψει και να παίξει και μπάλα ακόμη. 

Τότε μάλιστα πρωτοέμαθα πως ήταν ο καλύτερος στο χορευτικό του χω-
ριού και από τους πρώτους στην ποδοσφαιρική ομάδα. Το νύχι του γιατρεύτηκε 
πλήρως και είχε πολύ μεγάλη χαρά που ξαναγύρισε στο καράβι. Άφησε καφέ 
και νερό και αχνιστά φρεσκοκούλουρα πάνω στο γραφείο μου, ξεκούμπωσε το 
σταυρωτό του σακάκι και από την μέσα τσέπη τράβηξε με δυσκολία ένα μικρό 
δεματάκι με περιτύλιγμα και κορδελάκι, που έκρυβε γούστο. «Αυτό, καπετά-
νιε, είναι για σάς». Τον κοίταξα με αγριάδα και πριν τον σκυλοβρίσω συνέχισε: 
«Αυτό σας το στέλνει ο φίλος σας ο Νίκος ο Πολίτης». Καλμάρισα, άνοιξα το 
δεματάκι κι ένα κομψό στυλό Πάρκερ φανερώθηκε.



158

Ηρέμησα, τον κοίταξα κατάματα, σούφρωσα τα χείλη μου, έξυσα το κε-
φάλι μου και ζήτησα τη βοήθειά του, για να καταλάβω ποιός από τους τέσσερις 
που έχουμε στο χωριό με το ίδιο όνομα και επώνυμο ήταν. Δεν θυμόταν τον πα-
τέρα του, ούτε το παρανόμι του για να με βοηθήσει, όταν όμως μου είπε ότι το 
σπίτι του ήταν στην αγορά, αμέσως ήρθε στο μυαλό μου ο γιός του Αποστόλη, 
ένα ψηλό, δυνατό παιδί, με θεϊκή δύναμη και ατσάλινα μπράτσα. Θυμάμαι που 
έκανε ποντίκι και ήταν τόσο σκληρό που άντεχε ακόμη και … σφυριές. Πο-
λυδουλεμένος ήταν, με ροζιασμένες παλάμες από τον λούρο110 και το ξυνάρι, 
μπροστάρης και πρώτος στο μεροκάματο. Τώρα μάθαινα από τον Κώστα ότι 
ξενιτεύτηκε και αυτός από το χωριό για μια καλύτερη ζωή. Ζήτησα να μάθω 
περισσότερα κι εκείνος με πληροφόρησε:    
        «Όταν ενημέρωσες, καπετάνιε, τον πατέρα μου πως έφυγα από το καράβι 
για το νοσοκομείο, ο πρώτος που το έμαθε ήταν ο πατέρας του Νίκου, καπνι-
στής απ’ τους πρώτους, που φούμαρε ασταμάτητα, και είχε πάει να αγοράσει 
τσιγάρα από τον πατέρα μου. Μην ανησυχείς, τον διαβεβαίωσε, θα ενημερώσω 
εγώ το γιό μου τον Νίκο, να φροντίσει το παιδί. Πράγματι, μια μέρα στο με-
γάλο προαύλιο του νοσοκομείου βλέπω μια τεράστια νταλίκα να παρκάρει κι 
ένας μελαψός, ψηλός, γεροδεμένος άνδρας ήρθε κατευθείαν στο θάλαμο, όπου 
ήμουνα εγώ και με την βροντερή του φωνή άρχισε να φωνάζει: Καραβίας; 
Καραβίας; 

Πετάχτηκα όρθιος με τρόμο. Δεν τον ήξερα καθόλου. Τον πέρασα για 
Γερμανό αστυνομικό η παλαιστή και μαύρα φίδια με ζώσανε. Σκέφτηκα να 
τρυπώσω κάτω από το κρεβάτι να γλυτώσω, μα στο τρίτο του κάλεσμα αποφά-
σισα να φανερωθώ. Ήρθε προς το μέρος μου, μου χάιδεψε τα μαλλιά κι έσφιξε 
τόσο δυνατά το χέρι μου, που ξέχασα τους πόνους του ποδαριού. Πήρα θάρρος 
όταν διέκρινα ένα πλατύ χαμόγελο και μια γλυκύτητα στο κουρασμένο του 
πρόσωπο και χάρηκα πολύ, πάρα πολύ, όταν μου είπε ότι ήταν από το χωριό 
μου και άρχισε να με ρωτά για όλους. 

Δεν υπήρχε κανείς που να μην τον ήξερε και για σένα μου είπε ότι ταξί-
δευες με τα καράβια και όταν του είπα ότι είμαστε μαζί, χάρηκε πάρα πολύ και 
με διαβεβαίωσε ότι θα σου στείλει ένα δωράκι, δείγμα αγάπης για την παιδική 
παλιά φιλία σας». Ζήτησα απ’ τον Κώστα να μου πει κάτι περισσότερο για τον 
φίλο μου τον Νίκο, την δουλειά του, τη ζωή του και ότι άλλο ήξερε κι εκείνος 
άρχισε ασταμάτητα να τον επαινεί και να τον ευγνωμονεί:

«Και πατέρας μου ακόμη να ήταν, αποκλείεται έτσι να μου φερόταν. Με 
φρόντιζε σαν αδελφό, πήγε κατευθείαν στους γιατρούς, τακτοποίησε τα πά-
110) Μακρύ και σκληρό ξύλο για το «τίναγμα» (ράβδισμα) του καρπού της ελιάς.



159

ντα και παρακάλεσε να με προσέξουν, να με φροντίσουν, να με περιποιηθούν. 
Αφού όλα πήγαν περίφημα και βγήκα από το νοσοκομείο και, με την βοήθεια 
του πράκτορα και κατ’ εντολή της Εταιρείας, μ’ έστειλαν σ’ ένα υπέροχο ξε-
νοδοχείο, σε καθημερινή βάση μετά τη δουλειά του ερχόταν να με συναντήσει 
πάντα με δώρα και φαγώσιμα. Όταν ένιωσα καλύτερα και περπατούσα χωρίς 
πρόβλημα, με έπαιρνε μαζί του και βολτάραμε στην πόλη, στα μαγαζιά, στα χο-
ροπηδάδικα και όπου είχε καλή διασκέδαση που αυτός γνώριζε. Αξέχαστη  θα 
μου μείνει μια υπόγεια πολύ μεγάλη αίθουσα, όπου κατεβαίναμε από μια πολύ 
πλατιά σκάλα. Στη μέση είχε ένα μεγάλο πατάρι όπου καθόταν πάντα ένας 
φύλακας για ασφάλεια, όπως μου είπε ο παντογνώστης Νίκος, που έλεγχε από 
ψηλά την καλή λειτουργία της αίθουσας και είχε οπτική επαφή με όλο το χώρο. 
Μετά το πλατύσκαλο κατεβαίναμε μιαν άλλη σκάλα και φθάναμε στην κύρια 
αίθουσα, που ήταν γεμάτη με μπιλιάρδα, ποδοσφαιράκια, φλιπεράκια και άλλα 
τυχερά παιγνίδια. Στο βάθος δεξιά, σε μια γωνία υπήρχε ένα τζουκ-μποξ, όπου 
πλήρωνες και διάλεγες το τραγούδι που ήθελες ν’ ακούσεις. Στη μέση της αί-
θουσας, ανάμεσα από δυο χοντρές τσιμεντοκολώνες, είχαν τοποθετήσει έναν 
μακρόστενο ξύλινο πάγκο, χωρισμένο με ισομετρία και τάξη στην μέση για τα 
χαρτιά, όπου ήταν τοποθετημένη η πράσινη τσόχα. Λίγο δεξιότερα είχε το σχέ-
διο της σκάφης και το δάπεδο πολύ καλά λουστραρισμένο και γυαλιστερό για 
να γλιστράνε τα ζάρια  για όσους παίζανε μπαρμπούτι. Στα δυο άκρα αριστερά 
και δεξιά είχε περισσότερη απλαδιά κι εκεί παίζανε τα στοιχήματα,  ό,τι ο καθέ-
νας είχε σοφιστεί, πρότεινε και ποντάριζε. Εκεί έμαθα και εγώ να παίζω 31 με 
τα δάχτυλα. Ήταν το μόνο φτηνό στοίχημα όπου μπορούσα να συμμετέχω. Ο 
Νίκος ήταν ακαταμάχητος, σε όλα του πρώτος. Ασυναγώνιστος, επιδέξιος, τολ-
μηρός, σε καθημερινή βάση στοιχημάτιζε στο ποντεφεράκι111, ακουμπούσε τον 
αγκώνα του πάνω στον ξύλινο πάγκο, έσφιγγε την γροθιά του, όρθωνε τον βρα-
χίονα και προσκαλούσε όχι έναν αλλά δύο μαζί να του σφίξουν τον καρπό και 
να του λυγίσουν το χέρι, μέχρι ν’ ακουμπήσει στην ξύλινη επιφάνεια. Ομολογώ 
ότι πάντα με άφηνε με ανοιχτό το στόμα. Του κατέβαζαν το χέρι αργά μεν αλλά 
σταθερά, λίγα εκατοστά και θα έχανε το στοίχημα. Τότε με κοίταζε πονηρά, 
μου έκλεινε με σημασία το μάτι, άφηνε ένα ελαφρύ χαμόγελο που πρόδιδε τον 
νικητή, και άρχιζε σιγά-σιγά να ορθώνει το μισοπεσμένο του χέρι. Οι ζωηρές 
επευφημίες  και οι πανηγυρισμοί αυτών που είχαν ποντάρει στον Νίκο έκαναν 
πανηγυρική την ατμόσφαιρα και του έδιναν θάρρος να νικήσει για δικό τους 
όφελος, όπως και γινόταν. Το αγαπημένο του όμως ήταν το ποδοσφαιράκι,  όχι 
επειδή έπαιζε τέλεια, αλλά γιατί ποντάρανε οι άλλοι περισσότερα χρήματα και 
111) Μπρα ντε φερ.



160

κέρδιζε περισσότερα. Ήταν αχτύπητο δίδυμο με τον Μίτση τον Τσιγκέλη, που, 
όταν τον πρωτοείδα, αμέσως τον γνώρισα και με θυμήθηκε κι εκείνος. 

Πρωί-πρωί είχε παρουσιαστεί στα Καραβάτα με τον τροχό στην πλάτη 
και, αφού τρόχισε της μάνας μου της Βάγκιως ψαλίδια και μαχαίρια, φεύγο-
ντας πήρε τις πουνιάτες, τα ταψιά και 
ένα μπρίκι για να τα καλαγλίσει. Ήταν 
ο καλύτερος, άξιος μαθητής του μα-
στρο-Κώστα, που τον αγαπούσε, για-
τί ήταν πρόθυμος και υπάκουος και 
του έμαθε την τέχνη, όταν τον είδα, 
όμως, και στο ποδοσφαιράκι να παίζει 
δίδυμο με τον Νίκο κατάλαβα ότι σε 
όλα ήταν πρώτος.   Τον θυμάμαι στο 
χωριό με πόση τέχνη και μαεστρία 
μας έφκιανε παιγνίδια, τρακατρού-
κες, τριζόνια, σαίτες και χαρταετούς 
και ότι ο καθένας ήθελε,.O Μίτσης 
ο Τσιγκέλης.πολύξερος και πολυτά-
λαντος, σοβαρός, ειλικρινής, λιγο-
μίλητος,  αγαπητός και αληθινός. Ο 
Μίτσης έπαιζε μπροστά και ο Νίκος 
πίσω. Δυστυχώς, όμως, οι γνωστοί 
θαμώνες δεν έπαιζαν μαζί τους γνωρί-
ζοντας την αξία τους και γι’ αυτό υπο-
μονετικά περιμένανε νεοφερμένους.   
Είχαν και οι δύο έναν παράξενο, πρωτότυπο τρόπο παιξίματος, που δεν είχα 
ξαναδεί. Ήταν μαέστροι, επιδέξιοι και, κατά γενική ομολογία, ακαταμάχητοι. 
Άρχιζαν ήρεμα το παιγνίδι με μικροπασούλες μπρος-πίσω, διαβάζοντας τους 
αντιπάλους και κάποια στιγμή ο Νίκος, που προστάτευε το τέρμα, έδινε το σύν-
θημα, «πυρ!». Τότε ο Μίτσης σταύρωνε τα χέρια, παιγνίδιζε με το κοκκάλινο 
μπαλάκι και ενώ ήταν έτοιμος να σουτάρει και να πανηγυρίσουμε το γκολ, το 
πασάριζε πίσω στον Νίκο που με τέχνη και δύναμη πάντα ευστοχούσε, κερδί-
ζοντας τη νίκη και τον θαυμασμό των παρευρισκομένων.    

Ήταν η τελευταία ημέρα που θα παρέμενα σε τούτο το πανέμορφο Γερ-
μανικό λιμάνι. Ο πράκτορας με ενημέρωσε ότι την επομένη θα πετούσα για 
Κάιρο. Ο Νίκος ήρθε στην ώρα του, ως συνήθως, και βγήκα να τον θαυμάσω. 
Απορούσα πώς τα κατάφερνε, αφού οδηγούσε και παρκάριζε ένα πολύ μεγάλο 



161

όχημα, μια μακρόστενη νταλίκα, που τις περισσότερες φορές είχε και ρυμού-
λκα. «Χρειάζεται προσοχή και γερά χέρια που ν’ αντέχουν και να μην κουρά-
ζονται», μου έλεγε. Ασφάλισε το  βαρύ όχημα και μου είπε να βιαστώ. Θα μου 
έδειχνε τα αξιοθέατα  της πόλης και δεν είχε  υπόγειο και στοιχήματα. Κάπου 
λίγο προβληματίστηκα. Είχα συνηθίσει και μου άρεσε αυτή η αίθουσα και είχα 
αποκτήσει και αρκετούς φίλους, που θα ήθελα να τους αποχαιρετήσω, αλλά 
ακολούθησα τον Νίκο, που σίγουρα ήξερε πολύ περισσότερα από μένα. 

Την απογοήτευση, βέβαια, την είχα πάρει από τον πράκτορα, όταν μου 
μίλησε για την αναχώρηση. Το μυαλό μου αμέσως πήγε στην Αννέκιε, μια γα-
λανομάτα, κατάξανθη, χαμογελαστή και γλυκύτατη κοπέλα, καμαριέρα στο ξε-
νοδοχείο όπου έμενα. Σίγουρα της άρεσα, αλλιώς γιατί να έρχεται καθημερινά 
να μου στρώνει το κρεβάτι, να περιποιείται το δωμάτιό μου, να μου γεμίζει το 
ψυγείο με φρούτα, γλυκά, ποτά και σοκολατάκια;  Ήμουνα όμως πολύ ντρο-
παλός και δεν είχα το θάρρος να της ομολογήσω τα όμορφα αισθήματα που 
έτρεφα για εκείνη. Ήταν αρκετά μεγαλύτερή μου και όλο περίμενα αυτή να 
κάνει το πρώτο βήμα, που όμως ποτέ δεν έγινε.               
 Μπροστά ο Νίκος, πίσω εγώ, πήραμε τον δρόμο για τα μαγαζιά. Πρώτο 
μέλημα το δώρο για τον Καπετάν-Κώστα, μου είπε ο Νίκος.  Ήμαστε καλά 
ντυμένοι με σκούφους και γάντια, για να προφυλαχτούμε από το δριμύ κρύο 
που μας περόνιαζε τα κόκκαλα. Ο καιρός ήταν μουντός, ομιχλώδης, με αραιές 
νιφάδες χιονιού. Μπήκαμε σ’ ένα λεωφορείο που έλαμπε από καθαριότητα. 
Αμέσως ένιωσα μια έντονη ζεστασιά  και προσπαθούσα να μαντέψω πού ήταν 
η σόμπα, να πλησιάσω, για να ζεσταθώ καλύτερα. Παρόλο που φορούσα δι-
πλές κάλτσες, τα πόδια μου είχαν ξυλιάσει. Φτάσαμε στο κέντρο της πολιτείας. 
Μια χιονισμένη πλατεία με πληθώρα παγκάκια γύρω-γύρω και καλοκλαδεμένα 
δέντρα  με σιντριβάνι στην μέση, την στόλιζαν ακόμη ομορφότερα. Μπήκαμε 
σ’ ένα μεγάλο εμπορικό δρόμο  κι έμεινα έκπληκτος απ’ τη νοικοκυροσύνη, την 
τάξη και την καθαριότητα στα μεγάλα μαγαζιά. 

Διαλέξαμε και μπήκαμε στο μεγαλύτερο, όπου ένιωσα ξανά άνετα, με 
τη γλυκιά ζέστη να με ανακουφίζει. Γυρίσαμε το θεόρατο, ατέλειωτο μαγαζί, 
κοιτάζοντας και ψάχνοντας. Χόρτασε το μάτι μου από την ποικιλία. Δεν νομίζω 
να υπήρχε κάτι που να μην το είχαν, μα περισσότερο θαύμασα την ευγένεια 
και το χαμόγελο των υπαλλήλων. Παντού, σε όλα τα τμήματα, εξυπηρετούσαν 
τους πελάτες κοπέλες και μου άρεσε πολύ. Οι περισσότερες μάλιστα λικνίζο-
νταν, ακολουθώντας τους ρυθμούς της μουσικής, που ασταμάτητα ακουγόταν 
από τα μεγάφωνα. «Εδώ είμαστε», είπε ο Νίκος. «Διάλεξε το στυλό σου». Το 
πλήρωσε και είπε στην κοπέλα να το πακετάρει σε όμορφο προσεγμένο δωράκι 



162

και άφησε εμένα να το παραλάβω, ενώ αυτός τριγυρνούσε, ψάχνοντας διάφορα 
σε άλλα τμήματα. Θαύμασα την επιδεξιότητα της κοπέλας που με κοίταζε με 
ενδιαφέρον, νομίζω όχι και τόσο επαγγελματικό. Είχε κατακόκκινα, φυσικά, 
άβαφα χείλη και το πολύ κοντό της φόρεμα άφηνε να φανούν τα ολόισα καλ-
λίγραμμα πόδια της. Με νάζι, τσαχπινιά, γλυκοκοίταγμα και πλατύ χαμόγελο, 
μου παρέδωσε το κομψό δεματάκι, καθώς κι ένα χαρτί με στυλό και μου έκανε 
νόημα να συμπληρώσω, τι όμως δεν κατάλαβα. Όταν, τελικά, διαπίστωσα ότι 
μου ζητούσε την διεύθυνσή μου, ανέβηκα στους εφτά ουρανούς και ξέχασα και 
την Αννέκιε από το ξενοδοχείο. Τα τρανταχτά μου γέλια ξάφνιασαν τον Νίκο 
που με κοίταξε με απορία, σαν όμως του είπα τι συνέβη, παρατήρησε πως το 
ίδιο είχε πάθει κι εκείνος στον Καναδά, όταν η πωλήτρια, για φορολογικούς λό-
γους και για να κερδίσει κάποια έκπτωση, του ζήτησε να γράψει τη διεύθυνσή 
του, για να φανεί πως είναι αλλοδαπός!                                              

 Βγήκαμε έξω στον δρόμο. Πυκνό χιόνι άρχισε να πέφτει ασταμάτητα, 
οι δρόμοι ήταν άδειοι και η ορατότητα είχε σχεδόν μηδενιστεί. Αγχωμένος ο 
Νίκος, μου είπε ότι λυπόταν πολύ που η υπόσχεσή του να μου δείξει τα αξιοθέ-
ατα θα έμενε απραγματοποίητη. «Οι καιρικές συνθήκες μάς πρόδωσαν Κώστα 
και δεν έχουμε καμιά άλλη επιλογή παρά να πάμε και σήμερα στην υπόγα», 
μου είπε. Κατά βάθος χάρηκα. Δεν άντεχα το κρύο και τον ποδαρόδρομο πάνω 
στο χιόνι, είχα και το πρόβλημα με το μεγάλο μου δάχτυλο και δεν ήθελα να 
επιδεινωθεί η κατάστασή του. Ευτυχώς το υπόγειο δεν ήταν μακριά, γιατί δεν 
βρίσκαμε ταξί να μας μεταφέρει. Έτσι, με βιαστικά βήματα, σχεδόν τρέχοντας, 
φτάσαμε στην υπόγα. 

Στο πλατύσκαλο ο φύλακας μας χαιρέτισε εγκάρδια βγάζοντας το καπέ-
λο του. Ποτέ δεν κατάλαβα γιατί είχε τέτοια εγκαρδιότητα με τον Νίκο. Τον 
φοβόνταν για την δύναμή του, τον θαύμαζε, τον σεβόταν ή τον αγαπούσε για 
τα φιλοδωρήματα που πάντα του άφηνε; Ο Νίκος, λες και μάντεψε τη σκέψη 
μου, είπε: «Είδες πώς μας συμπεριφέρεται; Είναι γιατί ποτέ δεν του δημιούργη-
σα πρόβλημα». Από το μεγάλο πλατύσκαλο έριξα μια ματιά στην μισογεμάτη 
αίθουσα. Η κάπνα απ’ τα τσιγάρα με έτσουζε στα μάτια, είχε μιαν άσχημη μυ-
ρουδιά και φαινόταν λες και είχε πέσει αραιή ομίχλη. Κατεβήκαμε στην κάτω 
μεγάλη αίθουσα. Το έμπειρο μάτι του Νίκου έλεγξε δεξιά-αριστερά, μπροστά 
και πίσω και τον άκουσα να μονολογεί: «Ούτε τα τσιγάρα μας δεν θα βγάλουμε 
σήμερα», απογοητευμένος απ’ τους λίγους, γνώριμους  θαμώνες, που παίζανε 
μικροστοιχήματα. 

Οι περισσότεροι μισομεθυσμένοι γνώριζαν την τέχνη και την δύναμή του 
και τον πλησίαζαν μόνο για κανένα κέρασμα, σιγά-σιγά όμως γέμιζε η αίθου-



163

σα.  Το άσχημο ήταν ότι με αυτόν τον παλιόκαιρο δεν θα ερχόταν ο Μίτσης, 
που έμενε αρκετά μακριά.  

Ο Νίκος πλησίασε το μεγάλο τραπέζι. Κάποιος τον κάλεσε να παίξουν 
μπαρμπούτι. Αρνήθηκε ευγενικά. Ποτέ δεν έπαιζε τυχερά παιγνίδια. Βασιζό-
ταν στην τέχνη και τη δύναμή του. Πολλές φορές έπαιζε μόνο χαρτιά, είχε 
καλό θυμητικό με ώριμη σκέψη και σπάνια έχανε. Ακουμπισμένος στην χοντρή 
τσιμεντοκολόνα, παρατηρούσε τους παίχτες τριγύρω. Κακόκεφος και προβλη-
ματισμένος, έβγαλε το πακέτο του, άναψε ένα άφιλτρο τσιγάρο,  το άναψε με 
το τσακμάκι με φυτίλι, που είχε αγοράσει από τον πατέρα τού Κώστα, όπως 
είπε, όταν ήταν στο χωριό. Οι τριγύρω του θαύμασαν τον κομψό πρωτότυπο 
αναπτήρα, αλλά στην ουσία έπεσαν σαν τρυγόνια σε καλαμπόκι για την τράκα 
και του άδειασαν το πακέτο. Χαμογέλασε ο Νίκος αμήχανα. Κοίταξε δεξιά 
και είδε την κοντόχοντρη, ξεδοντιάρα, πάντα ατημέλητη, αχτένιστη και άβαφη 
Μισέλ, να κρατά στα χέρια της δυο γκαζοντενεκέδες και να πηγαίνει προς την 
αποθήκη. Της σφύριξε ελαφριά με τον γνώριμο δικό του τρόπο, της χαμογέλα-
σε και της έκανε νόημα να πλησιάσει. Η Μισέλ άφησε κατάχαμα τους γκαζο-
ντενεκέδες, χτένισε με τα δάχτυλα τα μαλλιά της, οπλίστηκε με το καλύτερο 
χαμόγελο και πλησίασε ευχάριστα τον Νίκο. Ποτέ δεν έκρυψε τη συμπάθειά 
της γι’ αυτόν. Τον πλησίασε αμέσως, ευελπιστώντας ν’ ακούσει κάποιο γλυκό 
λόγο, που πάντα περίμενε από τον Νίκο.

–Που πας Μισέλ;» τη ρώτησε κι αυτή με τσαχπινιά και χάρη του έδειξε 
τους μεθυσμένους.

-Δεν τους βλέπεις; Δεν άφησαν μπύρα για μπύρα. Πάω στην αποθήκη να 
γεμίσω από τα βαρέλια.                                                                            
          Ο Νίκος την κοίταξε με απορία: «Καλά πως είσαι σίγουρη ότι οι γκα-
ζοντενεκέδες είναι γεροί και δεν χάνουν; Τους έλεγξες, τους δοκίμασες ή θα 
ριπίσεις112 την μπύρα;» Τον κοίταξε σαστισμένη, με απορία. Να ελέγξει τι και 
πώς;, αναρωτήθηκε, και τότε ο Νίκος την  συμβούλευσε να του φέρει τους δυο 
γκαζοντενεκέδες για έλεγχο.  Έπιασε τον έναν η Μισέλ και τον έδωσε στον 
Νίκο, που, με το ένα χέρι, εύκολα στριφογύρισε το τσίγκινο βούλωμα και το 
άνοιξε, ενώ με το άλλο έσβησε το μισοκαπνισμένο του τσιγάρο, που το βού-
τηξε αμέσως ένας μεθυσμένος με αχτένιστα γένια και απεριποίητο μουστάκι. 
Ύστερα έβαλε τα χοντρά του χείλη πάνω στο άνοιγμα και φύσηξε δυνατά, δι-
αβεβαιώνοντας την Μισέλ ότι μπορούσε να τον γεμίσει με σιγουριά  κι όταν 
εκείνη μάταια προσπάθησε να ξεβιδώσει και τον άλλον, κάτι μουρμούρισε ο 
Νίκος, τον άρπαξε, τον ξεβίδωσε, έκανε το ίδιο τεστ και σαν σιγουρεύτηκε ότι 
112) Xύσεις.



164

δεν ήταν τρύπιοι, αλλά κατάλληλοι, τους βίδωσε ελαφριά και τους παρέδωσε 
μ’ ένα πλατύ χαμόγελο στην Μισέλ. Πριν όμως αυτή προλάβει να κάμει βήμα 
για την αποθήκη, του ήρθε μια ιδέα, άρπαξε τους γκαζοντενεκέδες και τους 
έβαλε  πάνω στο τραπέζι με τα στοιχήματα.  Ήταν πράγματι εύστροφος, με 
θηλυκό μυαλό, που πάντα γεννούσε ιδέες.                                                 
  Στο μεταξύ, είχε περιστοιχιστεί απ’ όλους τους παρευρισκόμενους, 
που αδημονώντας περίμεναν να τον ακούσουν. Το πλατύ του χαμόγελο και το 
δεξιά-αριστερά γλυκοκοίταγμα με το αετίσιο μάτι του, έπειθε όλους ότι κάτι 
καινούργιο σοφίστηκε και δεν άργησε να τους το αποκαλύψει. Με την δυνατή 
βροντερή του φωνή, για να σκεπάσει την  μουσική που ευχάριστα ακουγό-
ταν από το τζουκμπόξ,  πληροφορούσε ότι σήμερα θα παίξουν ένα καινούργιο, 
πρωτότυπο στοίχημα, ποιός δηλαδή θα μπορέσει να καταφέρει να τρυπήσει  
έναν  γκαζοντενεκέ μόνο με φύσημα!

Ακούστηκαν σιγανά μουρμουρητά, άλλοι το απέκλεισαν, ενώ ορισμένοι 
πίστεψαν ότι είναι πανεύκολο. Κάποιος γεροδεμένος μάλιστα, που φορούσε 
ένα πέτσινο μπουφάν και ξεκούμπωτο πουκάμισο για να φαίνεται το δασύτριχο 
στήθος του, φώναξε άγρια και δυνατά: «Εσύ, φίλε Γκρέκο, μπορείς;». Πολύ 
ήρεμα ο Νίκος απάντησε: «Θα δοκιμάσω, όπως κι εσύ και όποιος άλλος θέλει. 
Πριν στοιχηματίσουμε, μπορούμε όλοι να δοκιμάσουμε».  

Οι περισσότεροι αρνήθηκαν, προμαντεύοντας τη δυσκολία και όσοι δο-
κίμασαν, με σιγουριά διαπίστωσαν το ακατόρθωτο. Ομόφωνα, λοιπόν, όλοι 
παρακίνησαν τον Νίκο, που είχε την ιδέα, να πειραματιστεί. Τα στοιχήματα 
άρχισαν να πέφτουν βροχή και οι περισσότεροι βέβαιοι για την νίκη τους και 
την αποτυχία του Νίκου, στην πορεία διπλασίαζαν το στοίχημά τους. Ο Νί-
κος έβγαλε από την μέσα τσέπη του ένα πάκο113 χρήματα για να τους καλύψει 
όλους. Ορισμένοι καταριόνταν ψιθυριστά την τύχη τους που δεν είχαν λεφτά, 
σίγουρα για να ποντάρουν στο εύκολο κέρδος, πράγμα όμως που άκουσε ο Νί-
κος και τους προσκαλούσε όλους λέγοντας ότι ήταν δεκτά ακόμη και σακάκια, 
παντελόνια, παπούτσια, ρολόγια, ότι ο καθένας ήθελε και είχε.

Πίσω, στους τελευταίους, ένας αδύνατος κοκκαλιάρης,  ψηλός,  με μια 
βούλα στο πηγούνι και μια μεγάλη κρεατοελιά στο αριστερό ρουθούνι, με με-
γάλα αυτιά και πονηρά μάτια, πασίγνωστος, καθημερινός θαμώνας, που διέ-
κρινε κανείς κακία στην όψη του,  φώναξε ότι ήθελε να ποντάρει τις αρβύλες 
του.  «Όλα δεκτά», ξαναφώναξε ο Νίκος και έφερε τα χοντρά του χείλη στο 
άνοιγμα του γκαζοντενεκέ. Φύσηξε προσεχτικά κι αμέσως διαπίστωσε  τη δυ-
σκολία,  ήξερε όμως ότι αφού αποφάσισε να χορέψει, θα έπρεπε να φτάσει ως 
113) Πακέτο.



165

το τέλος, κι έτσι συνέχιζε τις δοκιμές του. Το ευχάριστο ήταν ότι δεν υπήρχε 
περιορισμός στον χρόνο και είχε το δικαίωμα σε ξεκούραση και πολλές δοκι-
μές.             

 Όσο όμως προσπαθούσε, τόσο απογοητευόταν. Τα μάγουλά του είχαν 
κατακοκκινίσει, τα χείλη του είχαν παραφουσκώσει και το μέτωπο του άρχιζε 
να ιδρώνει. Οι επευφημίες και τα χειροκροτήματα από τους θαμώνες για την 
σίγουρη αποτυχία του συνεχώς πολλαπλασιάζονταν και τον παρότρυναν να τε-
λειώσει παραδεχόμενος την ήττα του. Σίγουρος και αυτός για τη δυσκολία που 
μόνος του διάλεξε, παρακάλεσε ησυχία,  για να κάνει την τελευταία δοκιμή. 
Έβαλε το χέρι μέσα στην δεξιά του τσέπη, πέταξε ένα νόμισμα πάνω στο τρα-
πέζι και μου είπε: «Κώστα, σήμερα χάσαμε, βάλε ν’ ακούσουμε τον Καζαντζίδη 
τουλάχιστον να χαρούμε».

Στο άκουσμα του «δικού μας Στέλιου» λες κι όλες οι δυνάμεις μπήκαν 
στο κορμί του. Σκέφτηκε και  θαύμασε το λαρύγγι του Στέλιου και είπε: «Γιατί 
όχι και το δικό μου λαρύγγι, αντί για φωνή, να μην βγάζει αέρα δυνατό;»

Συγκέντρωσε όλες του τις δυνάμεις και τα σχεδόν ματωμένα, χοντρά του 
χείλη φύσηξαν με τέτοια ορμή, που δεν τρύπησε μόνο, αλλά άρχισε και να σφυ-
ρίζει ο γκαζοντενεκές!  Νεκρική σιγή έπεσε στην ομήγυρη και μόνο ο φύλακας 
από το πλατύσκαλο άρχισε να χειροκροτεί, παρατηρώντας πάντα από την θέση 
του και ελέγχοντας προσεκτικά τον κάθε διαγωνιζόμενο. Χειροκροτούσε  όχι 
από ικανοποίηση, αλλά από χαρά, γιατί σίγουρα θα εισέπραττε κάποιο γενναίο 
από τον Νίκο φιλοδώρημα. 

Οι περισσότεροι, αν και περίλυποι που χάσανε, συνέχαιραν τον Νικόλα, 
που πάντα εισέπραττε τα μεγάλα στοιχήματα, όμως η φασαρία που ακούστηκε 
στο πλατύσκαλο, μας υποχρέωσε να ρίξουμε μια ματιά και τότε είδαμε τον 
φύλακα με μια τρικλοποδιά να ρίχνει κάτω και ν’ ακινητοποιεί έναν θαμώνα. 
Αμέσως αναγνωρίσαμε τον γνωστό τύπο με την κρεατοελιά. Ο Νίκος, που αμέ-
σως κατάλαβε τι έγινε, έτρεξε πρώτος, παρακάλεσε τον φύλακα να τον αφήσει 
και του είπε να σηκωθεί όρθιος. 

Ο τύπος δειλός, πονηρός και άχρηστος, άρχισε να τρέμει. Ο Νίκος τον 
άρπαξε με το ένα χέρι από το στήθος και τον σήκωσε τουλάχιστον μισό μέτρο 
ψηλά κι όταν αυτός άρχισε να κουνά απειλητικά τα πόδια του, τον συμβούλε-
ψε: «Κάτσε ήρεμα, γιατί έχω ελεύθερο το άλλο χέρι. Αν ήσουνα σωστός και 
υπάκουος, θα σου χάριζα τα παπούτσια, τώρα όμως αυτό αποκλείεται. Βγάλτα  
μόνος σου και πήγαινε ξυπόλητος στο χιόνι, για να μάθεις και να θυμάσαι πά-
ντα στις συναλλαγές μαζί μου να είσαι κύριος».  Ύστερα τον άφησε κατάχαμα. 
Αυτός έλυσε τα χοντρά κορδόνια και παρέδωσε τις κομψές αρβύλες, που φαί-



166

νονταν ολοκαίνουργιες και καλοσχεδιασμένες, στον Νίκο, που τις πήρε, ευ-
χαρίστησε τον φύλακα και κατέβηκε να ολοκληρώσει τα στοιχήματα με τους 
υπόλοιπους, ενώ ο ζαβολιάρης την «κοπάνισε» ξυπόλυτος και τρέχοντας.        
  Το κουδούνισμα του μαύρου τηλεφώνου πάνω στο γραφείο μου, με 
ανάγκασε να βρεθώ στην πραγματικότητα και να διακόψω του Κώστα τις ενδι-
αφέρουσες αφηγήσεις. Ο ανθυποπλοίαρχος με ενημέρωνε ότι όλα ήταν έτοιμα 
και θα έπρεπε ν’ ανεβώ στη γέφυρα. Ευχαρίστησα τον Κώστα με την υπόσχε-
ση να τα ξαναπούμε και δεν παρέλειψα να του ζητήσω να μου ανεβάσει έναν 
ακόμη διπλό καφέ στην γέφυρα. Το ολονύχτιο και πολύωρο κουραστικό ταξίδι 
αναγκαστικά θα με κρατούσε άυπνο στη γέφυρα μέχρι να περάσουμε το κανάλι 
Πορτ-Σάϊντ- Σουεζ και να βρεθούμε στην Ερυθρά θάλασσα. Σβέλτα ανέβηκα 
στο πιλοτήριο και αμέσως έδωσα τις οδηγίες μου για άμεση αναχώρηση. 



167

Κεφάλαιο δέκατο ογδοο
Ο Χρίστος Κατωπόδης υποψήφιος Αξιωματικός Αεροπορίας.

Ο  Χρίστος Κατωπόδης, αγαπημένος προτανηψιός των Αντριελαίων, αποφοίτησε από  την Σχολή Αεροπορίας και υπηρετούσε στον Άραξο.  Μετά το πέρας των σπουδών του, αποφάσισε να συνεχίσει, για να γί-
νει αξιωματικός και ν’ ακολουθήσει το  δικαστικό σώμα της Αεροπορίας στην 
Αθήνα. Ντύθηκε και στολίστηκε με τα στρατιωτικά του ρούχα φορώντας το 
καινούργιο του πηλίκιο και ανέβηκε στην Αθήνα να ετοιμάσει τα χαρτιά του 
και να προετοιμαστεί όσο μπορούσε καλύτερα για τις νέες σπουδές του. Πρώτο 
του μέλημα σαν έφτασε στην Αθήνα ήταν να τρέξει να χαιρετήσει την θεία του 
την Κωνσταντούλα, που ήξερε ότι τον υπεραγαπούσε Χτύπησε το κουδούνι 
και η εξαδέλφη του Ελένη, που του άνοιξε την πόρτα, θαμπώθηκε από την 
ομορφιά του και το στητό ανάστημά του. Έλαμπε ολόκληρος από χαρά και 
καμάρι, φορώντας την καλοραμμένη στολή του με τα χρυσά  κουμπιά και τα 
εντυπωσιακά  γαλόνια. Τα ενθουσιώδη επιφωνήματά της άκουσε η Κωνστα-
ντούλα και  με ζηλευτή γρηγοράδα έτρεξε να τον θαυμάσει, να τον αγκαλιάσει, 
να τον συγχαρεί..

Τα νέα που αντάλλαξαν ήταν για όλους πολύ ευχάριστα. Xαρήκανε, γε-
λάσανε και μετά το κέρασμα ήρθε το φαγοπότι από τα καλομαγειρεμένα,  προ-
σεγμένα  και νοστιμότατα φαγητά  που με τέχνη ιδιαίτερη έφκιανε η Ελένη. 
Προς το βραδάκι, αφού περίμενε  να επιστρέψει από το μεροκάματο και να 
χαιρετίσει και τον θείο του, τον μαστρο-Σπύρο,  άδραξε το καπέλο του και ξε-
κίνησε να φύγει. Πανέξυπνη πάντα η Κωνσταντούλα, διάβασε τις σκέψεις του 
και ασυζητητί τον καθήλωσε και τον ανάγκασε να στρογγυλοκαθίσει. «Πρω-
τανηψίδι μας καλό και αγαπημένο και δεν θα μείνεις στο δικό μας σπίτι;», 
είπε. Κάτι προσπάθησε ο Χρίστος  να πει, αλλά επενέβη ο μάστορας και η 
Ελένη που διπλοκλείδωσε την πόρτα  και τελικά, βλέποντας τέτοια στοργή 
και αγάπη από όλους, ο Χρίστος με χαρά αποφάσισε να υποκύψει στα χίλια 
όλων παρακάλια και να κοιμηθεί στα κεντητά καλοραμμένα από την μοδίστρα 
Ελένη σεντόνια. Οι μέρες περνούσαν, η  αγάπη όλων ήταν αμοιβαία και ο 
Χρίστος με κέφι και όρεξη στρώθηκε στο διάβασμα και χαιρόταν ιδιαίτερα, 
γιατί είχε ησυχία, περιποίηση  και άνεση και αισθανόταν την αληθινή αγάπη 
που με απλοχεριά όλοι του πρόσφεραν. Μελετούσε προγραμματισμένα, ήταν 
προσεκτικός, μεθοδικός και κάθε βράδυ έδινε το βιβλίο στον Μαστρο-Σπύρο, 
εντυπωσιάζοντάς τον, γιατί όλα τα ήξερε αυτολεξεί. Η επιτυχία στις εξετάσεις 
του Χρίστου θεωρούνταν σίγουρη και δεν υπήρχε ούτε καν σκέψη αποτυχίας. 



168

«Το πολύ διάβασμα δεν κάνει καλό, ξεκουράσου και λίγο και αργότερα συνε-
χίζεις», επέμενε η Κωνσταντούλα κι ο Χρίστος άφηνε για λίγο το βιβλίο, για να 
της κάνει  το χατίρι, οπότε άρχιζε συζητήσεις με τον Μαστρο-Σπύρο, που ήταν 
σπουδαίος αφηγητής. Καμάρωνε για τις μαστοριές του, και με το δίκιο του, 
αφού ήταν κατά κοινή ομολογία άριστος στην δουλειά του, τίμιος, εργατικός, 
καλός κυνηγός και χειμερινός κολυμβητής. 

Κατ’ απαίτηση του Χρίστου, του είπε την ιστορία με τον λύκο και μόνο 
τότε έμαθε και κατάλαβε ο Χρίστος από πού προήλθε το παρατσούκλι των 
Αντριελαίων, αφού ο προσπάπος τους Αντρέας έκανε ανδραγάθημα σκοτώνο-
ντας τον μοναδικό Λύκο που είχε απομείνει στο χωριό και κατασπάραζε τα 
πρόβατα στην γύρω περιοχή. Ακόμη και σήμερα ακούω να λένε, παρατήρησε ο 
Χρίστος «Κερατά Αντριέλε που σκότωσες τον Λύκο» και χαίρομαι που έμαθα 
τον λόγο. Κρίμα που τον σκότωσε, πρόσθεσε με δηκτικό χιούμορ, και δεν τον 
άφηνε να φάει και μερικούς  παλιανθρώπους … 

Έτσι περνούσε ευχάριστα του Χρίστου η ώρα στην ξεκούραστη διακοπή 
από το διάβασμα, με διάφορες ιστορίες από το χωριό και τα γύρω χωριά στα 
οποία πήγαινε για μαστοριές ο πολύ καταρτισμένος σε όλα Μάστορας. Δεν δέ-
χτηκε όμως ο μπάρμπας του να του εξιστορήσει την ιστορία της παρεξήγησης 
που κάποτε είχε με τον κουμπάρο του τον Μητσάρα, τον οποίο είχε στεφανώ-
σει η θεία του η Κωνσταντούλα: «Χρίστο, σε παρακαλώ, ξέχασέ το», τόνισε. 
«Εγώ σαν ξυλουργός ξέρω μόνο από ξύλα, όχι από σίδερα. Δεν είμαι σιδεράς 
και, πίστεψέ με, ένιωσα άσχημα όταν ο Κουμπάρος μας ο Δημήτρης  πίστεψε 
ότι του χάλασα το εργαλείο από αδιαφορία κι ότι αν ήταν του φίλου μου του 
Νιόνιου του Χρυσικού θα το πρόσεχα περισσότερο. Δεν κρύβω, ήταν και είναι 
φίλος μου ο Νιόνιος, αλλά και τον Δημήτρη τον στεφάνωσε η γυναίκα μου. Εί-
ναι  λοιπόν δυνατόν να υποστηρίζω περισσότερο έναν ξένο; Αν θέλεις, ρώτησε 
και τη θεία σου».  
         Ο Χρίστος, που δεν είχε ιδέα τι είχε γίνει, αφού ήταν πολύ μικρός τότε, 
άκουσε και από το στόμα της θείας του Κωνσταντούλας πώς έγιναν τα πράγ-
ματα, που βάλθηκε υπεύθυνα να του εξιστορήσει τα πάντα με μεγάλη  σα-
φήνεια και ακρίβεια. Κάπου στενοχωρήθηκε, αλλά στο τέλος χαμογέλασε κι 
ευχαριστήθηκε. Άλλωστε όλα αυτά ανήκαν στο παρελθόν και εκείνο που είχε 
σημασία είναι πως  χαιρόταν  για την αρμονική σχέση των δυο μαστόρων, του 
μπάρμπα του τού Μαστρο-Σπύρου και του τσαγκάρη κουμπάρου τους. Από-
μακρος και αμέτοχος από την αφήγηση της γυναίκας του ο μαστρο –Σπύρος, 
γνωρίζοντας όμως το πάθος του Χρίστου για ό,τι παλιό και ότι ήταν ένας πολύ 
καλός συλλέκτης, τον συμβούλεψε, αν κάποτε χρειαστεί κάτι για να πλουτίσει 



169

την μεγάλη συλλογή του και ενδιαφερόταν και για είδη τσαγκάρη,  θα μπο-
ρούσε να τον προμήθευε ο ξάδελφος του Μητσάρα ο Νιόνιος ο Κορμόζος, που 
είχε συγκεντρώσει όλα τα καλαπόδια, τα εργαλεία και τα υπάρχοντα του καλού 
ξάδερφού του τσαγκάρη σε μια αποθήκη του δίπλα στο σπίτι του που την χρη-
σιμοποιούσε και για στάβλο. Ευχαρίστησε τον μπάρμπα του τον Μαστροσπύ-
ρο ο Χρίστος για την καλή του ιδέα και τον διαβεβαίωσε με ικανοποίηση και 
χαμόγελο ότι σίγουρα κάποτε θα την επιθεωρήσει την αποθήκη και μάλιστα 
λεπτομερώς και … στρατιωτικώς.  Λεπτολόγος και προσεκτικός,  όπως έμαθε 
να είναι, αλλά και σωστός και πάντα υπεύθυνος, εκείνο που τον απασχολούσε 
τώρα ήταν το  πώς θα επιτύχει το σκοπό του και ήξερε πως αυτό θα το κατόρ-
θωνε με πολύ διάβασμα.                                                  

Τελικά, όταν  ήρθε η ημέ-
ρα των εξετάσεων, ο Χρίστος 
έφυγε χωρίς άγχος. Επιστρέφο-
ντας στο σπίτι, μετά το πέρας 
των εξετάσεων, έδωσε το βιβλίο 
ξανά στον θείο του, για να δια-
πιστώσει τι έγραψε. Δεν είχε πα-
ραλείψει το παραμικρό, ούτε ένα 
κόμμα! Άρχισαν τα συγχαρητή-
ρια, η Ελένη έφκιασε πολλά 
γλυκύσματα  και κάνανε ένα οι-
κογενειακό όμορφο γλέντι. Δεν 
υπήρχε περίπτωση αποτυχίας 
και δεν υπήρχε καμιά αμιβολία 
για την αίσια έκβαση των απο-
τελεσμάτων που σε λίγες ημέρες 
θα έβγαιναν. Και όμως, παρόλο 
που η επιτυχία του θεωρούνταν 
δεδομένη, διαπίστωσε ότι δεν  
ήταν  μέσα στους προτιμητέους

Την εξήγηση του την έδωσε  ο σχεδόν αγράμματος άνδρας της Γιαννού-
λας, Σπύρος Ζαμπέλης, καλός έμπορος και σκληρά εργαζόμενος σε όλες τις 
λαϊκές, που του είπε: «Μη χολοσκάς, ξάδελφε, όσα μόρια και να έπιανες, πάλι 
δεν θα σε προτιμούσαν. Αν όμως ήσουν ένα καλλίγραμμο κορίτσι ή αν είχες 
μπάρμπα στην Κορώνη, κι ένα μόνο μόριο αν έπιανες, όχι μόνο θα περνούσες, 
αλλά και στην καλύτερη δουλειά θα πήγαινες». Χαμογέλασε ο Χρίστος και 



170

πεισματωμένος συνέχισε το διάβασμα και την προσπάθεια, για να γίνει τελικά 
ένας άξιος ανώτατος αξιωματικός της Αεροπορίας και να φέρει χαρά σε όλους 
εμάς τους καλούς συγγενείς που τον αγαπάμε και από την καρδιά μας χαρήκα-
με για την μεγάλη του τελικά πρόοδο.



171

Κεφάλαιο δέκατο ένατο
Ο Νίκος ο Πολίτης στον Άγιο Πέτρο.

 

Στην αγορά του Αγίου Πέτρου, λίγο πριν σουρουπώσει, σταμάτησε  μια ολοκαίνουργια φρεσκοπλυμένη Μερτσέντες στο χρώμα του ποντικιού και με φιμέ τζάμια. Παρκάρισε ακριβώς δίπλα στη πασίγνωστη  ταβέρ-
να, την καλύτερη  του χωριού «ΤΑ ΜΠΑΤΖΑΝΑΚΙΑ», που η εκλεκτή της 
κουζίνα, η καθαριότητα, το άψογο σερβίρισμα και τα καλομαγειρεμένα  ντό-
πια, νόστιμα φαγητά, την είχαν κάνει γνωστή όχι μόνο στους Αγιοπετρίτες και 
στα διπλανά χωριά, αλλά και σε επισκέπτες και περαστικούς, που καθημερινά 
κατέκλυζαν  τον χώρο της. Ακριβώς απέναντι απ’την ταβέρνα και λίγο δεξιά, 
στο καφενείο του Στάθη του κουρέα, στρογγυλοκάθονταν σε ψάθινες καρέκλες 
αρκετοί θαμώνες κι άλλοι στο τσιμεντένιο πεζούλι και κοίταζαν και θαύμαζαν 
την νεοφερμένη Μερτσέντες, καλοτυχίζοντας τους καινούργιους επισκέπτες. 

Τα σχόλια όμως και τα κουτσομπολιά ήταν περισσότερα, ιδιαίτερα από 
αυτούς που είχαν μάθει στην τεμπελιά και στην ξάπλα του καφενείου. Γρή-
γορα άρχισαν τα προμαντέματα και λοξοκοιτούσαν, περιμένοντας να θαυμά-
σουν καλλίγραμμες γυναίκες, με πανάκριβες γούνες και όμορφα σκυλάκια ρά-
τσας στην αγκαλιά τους, να βγαίνουν απ’ το πολυτελέστατο αυτοκίνητο και 
να μπούνε για φαγητό στην φημισμένη ταβέρνα. Κάποιοι μάλιστα άρχισαν να 
φωνάζουν ότι δεν ήταν η κατάλληλη θέση παρκαρίσματος και θα δυσκόλευε 
το λεωφορείο ή κάποιο μεγάλο όχημα να περάσει, όταν η πόρτα του οδηγού 
άνοιξε κι ένας ψηλός, γεροδεμένος άνδρας βγήκε έξω. Φορούσε ιταλικό ρεπού-
μπλικο με φτερό. Το γκρι κουστούμι του ήταν καλοραμμένο και η γραβάτα του, 
προσεγμένη με γούστο και πολύχρωμη, του έδινε ακόμη περισσότερη αρχοντιά 
και χάρη. Έβγαλε μια αρμαθιά κλειδιά, διάλεξε ένα και με την πρώτη, λες και 
το πέτυχε, άνοιξε διάπλατα το συρόμενο σιδερένιο πορτόνι που ήταν δίπλα 
του, το άφησε ανοιχτό, γύρισε πίσω στο αμάξι του και, πριν μπει μέσα, έριξε 
μια ματιά στο καφενείο, έβγαλε το ακριβό του καπέλο, το σήκωσε ψηλά, χαμο-
γέλασε και το κούνησε δεξιά-αριστερά, χαιρετώντας τους θαμώνες του καφε-
νείου, που έκπληκτοι άρχισαν ν’ αναρωτιούνται για ποιόν ήταν ο χαιρετισμός. 

Ο οδηγός ξαναμπήκε στο αυτοκίνητο βάζοντας μπροστά την αθόρυβη 
μηχανή. Δεν ακούστηκε καθόλου ο θόρυβος της, αλλά ένας γλυκός ήχος σαν 
από κλαρίνο, που άγγιζε ακόμη και ατσάλινα νεύρα. Με μεγάλη δεξιοτεχνία 
οδήγησε το αμάξι στο ανοιγμένο πορτόνι, σε μια τεράστια αυλή στρωμένη από 
φραγκιατόφυλλα και χόρτα, που από την απουσία ενοίκων είχαν φυτρώσει. 
Μπερδεμένοι και έκπληκτοι οι θαμώνες του καφενείου μένανε με τα άστο-



172

χα συμπεράσματά τους και μόνο όταν είδαν τον οδηγό με μια κίτρινη μεγάλη 
σκούπα να σαρώνει την αυλή κάποιος φώναξε: «Θα είναι ο Νίκος του Αποστό-
λη». Κάποιος άλλος παρατήρησε: «Λες;». «Μα έχει και χρόνια να φανεί», συ-
μπλήρωσε ένας τρίτος και ομαδικά αποφάσισαν ότι ήταν ο Νίκος και έτρεξαν 
να τον καλωσορίσουν.

Σε λίγο μαθεύτηκε σ’ όλο το 
χωριό, και τα καλά λόγια για το καλό 
παιδί, που είχε χρόνια να επισκεφτεί 
το χωριό, δίνανε και παίρνανε. Πάντα 
έτσι γίνεται συνήθως. Όταν κάποιος 
πεθάνει, λένε πως ήταν πολύ καλός 
άνθρωπος. Επίσης όταν κάποιος λεί-
πει για πολλά χρόνια, το ίδιο λένε, 
όχι όμως και ποτέ για τον φίλο ή γεί-
τονα τους, που τον βλέπουν σε καθη-
μερινή βάση και στις χίλιες της κα-
θημερινότητας κουβέντες, θέλοντας 
και μη, κάτι που δεν αρέσει θα πει ή 
θα του ξεφύγει. Παλιά, κακιά συνή-
θεια,  πολυσυζητημένη, αλλά ο καθέ-
νας μπορεί ελεύθερα να κρίνει, όπως 
βέβαια και να κριθεί. Κουρασμένος 
και ταλαιπωρημένος  ο Νίκος από το 
μακρινό ταξίδι, οδηγώντας ασταμά-
τητα και λαχταρώντας να φτάσει στο 
χωριό του, που πολύ του έλειπε δουλεύοντας στη Γερμανία, δεν βρήκε χρόνο 
το πρώτο βράδυ να επισκεφτεί και να χαιρετίσει συγγενείς και φίλους. Ασχο-
λήθηκε περισσότερο με την καθαριότητα του σπιτιού, που ήταν αρκετά χρόνια 
κλεισμένο. Ήταν σβέλτος και γρήγορος, ακούραστος και μεθοδικός. 

Πριν κοιμηθεί, άνοιξε την βαλίτζα του, μεγάλη σαν μπαούλο και παρα-
φορτωμένη, ταχτοποίησε τα υπάρχοντά του, ξεχώρισε τα δώρα που είχε φέρει 
για τους συγγενείς του και κάποια στιγμή στο ψάξιμο ηύρε και τις αρβύλες που 
είχε κερδίσει. Τις είχε εντελώς ξεχάσει και ο ίδιος απόρησε γιατί τις έφερε μαζί 
του. Έξυσε το κεφάλι του, ίσιωσε τα πυκνά κατάμαυρα μαλλιά του, το καλο-
σκέφτηκε και τελικά αποφάσισε να τις δωρίσει στον Μηνά, καλό άνθρωπο, 
φτωχό και γείτονα, πρόθυμο, τίμιο και άριστο τεχνίτη στο να φκιάνει καλαθού-
ρια  και κόφες.     



173

    Ο Θωμάς ο Κωνσταντέλας ήταν ο πιο τυχερός την επόμενη μέρα, όταν 
κατηφόριζε ο Νίκος να πάει με τα δώρα του να χαιρετίσει τους Λουπεταίους. 
Λαίμαργα καταβρόχθισε τη σοκολάτα κι έφυγε τρέχοντας, φοβούμενος μην 
τον ανακαλύψουν οι άλλοι της γειτονιάς πιτσιρικάδες  και του την πάρουν. 
Μπουκωμένος πέταξε μόνο ένα γρήγορο ευχαριστώ.    Πιο κάτω βγήκε να τον 
χαιρετίσει ο Μήτσος ο Γούναρης, που κάτι μαστόρευε και ετοίμαζε το λιοτρι-
βειό του. Άρπαξε βιαστικά το πακέτο με τα τσιγάρα και σούφρωσε τα χείλη του 
σαν  να του έλεγε: «Μόνο ένα πακέτο;»  Έτσι πάντα γινόταν με όλους και ποτέ 
κανένας δεν ήταν ευχαριστημένος, ίσως γιατί δεν ήξεραν τις δυσκολίες και 
την ταλαιπωρία στα τελωνεία. Αριστερά έστριψε και κατέβηκε τα χωματένια 
πλατύσκαλα στρωμένα με χαλίκι που οδηγούσανε στα Λουπετάτα και κούνη-
σε το κεφάλι του με απελπισία, αφού όπως τα άφησε, έτσι και τα ξαναβρήκε. 
Συγκέντρωσε τις δυνάμεις του και πρόσεχε μην σκοντάψει, όχι βέβαια για να 
μην χτυπήσει, αλλά περισσότερο για να μην χαλάσει τα σκαλοπάτια. Η γριά 
Ελένη, που σάρωνε με ένα λαϊπόδι την αυλή, τον καλοδέχτηκε, του έψησε ρε-
βιθοκαφέ και του είπε τα νέα τα δικά της και της γειτονιάς. Χάρηκε που έμαθε 
ότι ο Βαγγέλης είχε επιστρέψει από την Αυστραλία και μετακόμισε στην Αθή-
να, δουλεύοντας σε δικό του σουβλατζίδικο και μάλιστα κάλεσε για βοήθεια 
τον ξάδερφό του τον  σβέλτο Μηνά, που πήγε για λίγες ημέρες κι αυτός να τον 
βοηθήσει μέχρι να στρώσει η δουλειά και το μαγαζί.  

Ο Νίκος σκέφτηκε τις αρβύλες που είχε μαζί του. Ήθελε ο ίδιος να τις 
παραδώσει, να τις προβάρει στον Μηνά, να τον αναγκάσει να του πει, όπως 
παλιά, ένα τραγούδι, να γελάσει, να χαρεί. Άφησε κάτι δωράκια και μερικές 
κρέμες που είχε μαζί του, αφού όλοι απουσίαζαν στις δουλειές του κάμπου, 
πήρε τις αρβύλες, χαιρέτισε κι έφυγε με την υπόσχεση να ξαναπεράσει. Στην 
κορυφή του δρόμου άκουσε την γνώριμη φωνή του Λευτέρη του Φούρναρη, 
που πρόσφατα είχε γυρίσει κι αυτός από τη Γερμανία και τον κάλεσε να μάθει 
νέα από γνωστούς και  κοινούς φίλους. 

Ο Λευτέρης τον καθυστέρησε μέχρι να βγει το ζεστοφούρνι και χάρηκε 
σαν του είπε ο Νίκος ότι ξεπέρασε στην τέχνη και τον Καλαμένιο. Γελάσανε 
και οι δύο, του πρόσφερε ένα ζεστό καρβέλι και φεύγοντας ο Νίκος είδε τον 
Αντώνη τον Γκαράνη να στίβει τις ελιές και άφθονο το  κατακίτρινο σαν χρυ-
σάφι υγρό να τρέχει και να  γεμίζει  τα πέτσινα ασκιά. Πήδησε τον ψηλό αντιγό, 
χαιρέτησε τον Αντώνη, έβγαλε από την τσέπη του ένα πολυεργαλείο που είχε 
και σουγιά, έκοψε έναν αγκαθό, τον βύθισε στο λάδι, αδιαφόρησε που πότισε 
το καινούργιο του πουκάμισο με σταγόνες λαδιού και είπε στον Αντώνη: «Λίγο 
πικρό, αλλά αυτό είναι φαϊ υγιεινό. Θυμήθηκα τα παλιά χρόνια με τούτη την 
πιο συνηθισμένη αλλά και πολύτιμη τροφή». 



174

Βιαστικά, σαν αστραπή, κατέβαινε την κατηφόρα ο  Χρίστος ο Κατωπό-
δης, που είχε ολιγοήμερη άδεια από την Αεροπορία κι έτρεχε να προλάβει τον 
Γιαμάνη να κατέβουνε στην Βασιλική για μερεμέτια σε ένα μισογκρεμισμένο 
σπιτάκι που είχε αγοράσει πρόσφατα στην Βασιλική. Χαιρετηθήκανε βιαστι-
κά και κλείσανε ραντεβού για το βράδυ. Του είχε φέρει ένα δεματάκι από τον 
αδελφό του τον Σωτήρη που ήταν κι αυτός στην Γερμανία και ο Χρίστος δι-
ψώντας να μάθει νέα για τον αδελφό του, τον διαβεβαίωσε ότι το βράδυ θα τον 
επισκεφτεί.

Άνοιξε η όρεξη του Νίκου με το αγνό μαύρο σιταρένιο καρβέλι και το 
ντόπιο αγνό ελαιόλαδο και ξεκίνησε για τα «ΜΠΑΤΖΑΝΑΚΙΑ»,  για το με-
σημεριανό γεύμα. Σκέφτηκε πρώτα να περάσει από το σπίτι του να πλύνει τα 
χέρια του και ν’ αλλάξει το λαδωμένο πουκάμισο και, επί τη ευκαιρία, στο σα-
λόνι κρέμασε σ’ ένα καρφί στην ξύλινη κολώνα τις αρβύλες  να τις βλέπει και 
να τις θυμάται για πρώτη ζήτηση, όταν θα  μάθαινε την επιστροφή του Μηνά. 
Ξεκίνησε για φαγητό, αλλά παρασυρμένος από παλιούς φίλους που συνάντησε 
στην αγορά βρέθηκε πρώτα στο Καφενείο του Μένιου για κάτι δροσιστικό και 
για ν’ ακούσει  παλιές ιστορίες. Κέρασε  όλους τους θαμώνες και διάλεξε για 
τον εαυτό του ένα κλασικό υποβρύχιο, που τόσο το είχε στερηθεί. Λες και διά-
βασε τις σκέψεις του ο μικρός Ηρακλής του έφερε ένα διπλό …

Το  καφενείο του Μένιου



175

Κεφάλαιο εικοστό
Ο Χρίστος ο Κατωπόδης  και οι αρβύλες του  Ν. Πολίτη.

Μαθημένος στην τάξη, την πειθαρχία και την υπευθυνότητα, ακέραιος και πολύ προσεκτικός σε όλα του  ο Χρίστος,  χτύπησε την πόρτα του Νίκου του Πολίτη ακριβώς στην προκαθορισμένη ώρα. Κρα-
τούσε στα χέρια του τυλιγμένο σε μια λαδόκολλα  ένα νεροκολόκυθο. Δεν είχε 
μάθει να είναι μόνο προσεκτικός, αλλά και τέλειος στις συναλλαγές του. Θα 
ήταν μεγάλη του παράλειψη, σε μια τέτοια προγραμματισμένη επίσκεψη να 
βρεθεί με άδεια χέρια. 

Του άνοιξε εγκάρδια ο Νίκος την πόρτα, μα σαν τον είδε ντυμένο με την 
στολή του Αξιωματικού της Αεροπορίας έκανε ένα βήμα πίσω, τεντώνοντας το 
κορμί του, ποιος  ξέρει αν από σεβασμό ή από παλιές του στρατού αναμνήσεις,  
που δεν ήταν και ευχάριστες εκείνα τα χρόνια. Τον συγχάρηκε για το αξίωμά 
του  και παρέλαβε το νεροκολόκυθο που ήταν γεμάτο από φρέσκο ντόπιο ρακί, 
που με απερίγραπτη επιδεξιότητα το έφκιανε ο μοναδικός στο είδος του Γιώρ-
γος Γιάνναρος,  τίμιος και σωστός,  που ποτέ δεν το νόθευε κι  ήταν σίγουρα 
πεντακάθαρο και πολύ αψύ και χρειαζόταν με μέτρο, και ποτέ απερίσκεπτα, να 
το πίνει κανείς.   

«Αυτό, Χρίστο μου, είναι το καλύτερο δώρο που θα μπορούσες να μου 
κάνεις. Θυμάμαι πολύ καλά τον μπάρμπα-Γιώργο που με συμβούλευε, όταν 
πήγαινα σταλμένος από τον πατέρα μου να γεμίσω καμιά νταμιτζάνα: «Πρό-
σεχε παιδί μου, έλεγε, αυτό δεν είναι για μικρά παιδιά». Εγώ όμως, που ένιωθα 
μεγάλος, πάντα το δοκίμαζα και μου άρεσε πολύ».

Πέρασαν στο σαλόνι κι  ο Χρίστος έβγαλε το καπέλο του και το έδωσε 
στον Νίκο να το κρεμάσει κάπου. Εκείνος, αφού κοίταξε δεξιά-αριστερά, είδε 
πως δεν υπήρχε κρεμάστρα. Μπροστά του ήταν μόνο το καρφί με τις αρβύλες 
κρεμασμένες από τα κορδόνια, και, αφού το κρέμασε στο ίδιο σημείο, γύρισε 
προς τον Χρίστο  και τότε παρατήρησε το  αλλιώτικο βλέμμα του, μια όψη 
περίεργη κι έναν μορφασμό στο πρόσωπό του. Φαντάστηκε ότι του κακομε-
ταχειρίστηκε το καπέλο βάζοντάς το μαζί με τις αρβύλες, ότι πρόσβαλε την 
στρατιωτική του αξιοπρέπεια και ετοιμαζόταν να του ζητήσει συγνώμη, κοιτά-
ζοντας ταυτόχρονα να βρει μιαν άλλη καλύτερη θέση.

Αμίλητος ο Χρίστος, πολύ προβληματισμένος και σκεφτικός, πλησίασε 
τις αρβύλες, τις έπιασε στα χέρια του, τις καλοκοίταξε, τις θαύμασε, ξανακοί-
ταξε τον Νίκο και πάλι τις αρβύλες. Δεν μιλούσε, μόνο κοίταζε και σκεπτόταν. 
Βλέποντας το παράξενο τούτο ύφος του, την περιέργεια και την υπομονή του 



176

να κοιτάζει ακούραστα και προσεκτικά τούτες τις αρβύλες χωρίς να μιλάει, δεν 
ήξερε τι να υποθέσει, τι να σκεφτεί. Άρχισε να τρομάζει από το απλανές του 
Χρίστου βλέμμα, την περιέργεια, την βαριά του σιωπή. 

Η ξεψυχισμένη φωνή του Χρίστου, που μόλις ακούστηκε, ήταν ικετευτι-
κή, ευγενική, αλλά και λίγο απαιτητική. Ζητούσε  να του δανείσει τις αρβύλες 
για μια έστω ημέρα. Συνήλθε  αμέσως  ο  Νίκος  από την μεγάλη αγωνία, τε-
ντώθηκε, πήρε βαθειά αναπνοή, ξανάβρε το κέφι του. Βιαστικά ξεκρέμασε τις 
δυο αρβύλες, τις τύλιξε προσεκτικά στο χαρτί όπου ήταν τυλιγμένο πριν λίγη 
ώρα το νεροκολόκυθο και τις παρέδωσε αμέσως στον Χρίστο να τις κρατήσει 
όσες ημέρες ήθελε, ευχαριστημένος και σίγουρος ότι κάτι θα του θυμίζουν από 
τον στρατό τούτες οι αρβύλες.                                                 

 Σχεδόν τρέχοντας ο Χρίστος  πήρε τις αρβύλες και ανηφόρισε για τα 
Κορμοζάτα. Ούτε νέα του αδελφού του Σωτήρη κάθισε ν’ ακούσει και δεν πήρε 
ούτε το μικρό δεματάκι που του είχε στείλει ο ξενιτεμένος αδερφός του. Από 
το ανοιχτό  παράθυρο τον αγνάντευε ο Νίκος μέχρι που χάθηκε μέσα στο πυ-
κνό σκοτάδι. Σφράγισε το ξύλινο με γρίλιες  παράθυρο, κλείδωσε καλά την 
εξώπορτα, κοιτάχτηκε στον καθρέφτη, ζάρωσε το μέτωπό του, ανοιγόκλεισε 
τα μάτια του και σχεδόν φωναχτά ψέλισε: «Παράξενος άνθρωπος, αυστηρός 
αξιωματικός...» και πήγε στο κρεβάτι του ν’ αναπαυθεί.        

Ο Νίκος ο Βρυώνης, κάνοντας τις δοκιμές του, μέσα στο νεόκτιστο του 
χωριού σχολείο κελαηδούσε σιγανά- σιγανά με το κλαρίνο του. Άλλες φορές, ο 
Χρίστος απροσκάλεστος  θ’ άνοιγε την πόρτα και θα του φώναζε: «Πιο γλυκά, 
πιο δυνατά, Νικόλα, μάγεψέ με με τις μελωδίες σου». Τούτη την φορά λοξο-
δρόμησε, για να μην καθυστερήσει. Φθάνοντας στο σπίτι του Νιόνιου του Κορ-
μόζου σκόνταψε στις μεγάλες πέτρες έξω από την αυλή του. Από τον θόρυβο, 
δύο γάτες πετάχτηκαν μπροστά του, τον τρόμαξαν και τις κλώτσησε δυνατά. 

Ο σκύλος του Βελέ άρχισε να γαυγίζει και στην συνέχεια το δαμάλι του 
Καρακαντάνη βάλθηκε να μουγκρίζει. Η άσχημη μυρουδιά από  τον τράγο του  
Γιάννη του Μιτζάρη του χτύπησε τα ρουθούνια, τίποτε όμως δεν τον ένοιαζε, 
ούτε τον ενοχλούσε εκείνη την στιγμή. Το μυαλό του ήταν μόνο στις αρβύλες. 
Θυμήθηκε τα σοφά λόγια του μπάρμπα του του μαστρο-Σπύρου και την συμ-
βουλή του για ό,τι εργαλεία ήθελε για την συλλογή του να επικοινωνήσει με 
τον Νιόνιο τον Κορμόζο και δεν ήταν από αυτούς που πέταγαν την ευκαιρία.  

Έτσι μια μέρα που ο Νιόνιος κατέβηκε στην Βασιλική με το μεγάλο κα-
κομούτσουνο φορτηγό του να φορτώσει λιπάσματα και χρειάστηκε να συμπλη-
ρώσει νερό στο ψυγείο του αυτοκινήτου του, χτύπησε την πόρτα του Χρίστου  
και του ζήτησε ένα δοχείο με νερό. Άδραξε την ευκαιρία ο Χρίστος και τον 



177

παρακάλεσε να του επιτρέψει να κάνει μια επιθεώρηση στην αποθήκη μήπως 
βρει κάτι για να πλουτίσει την συλλογή του. Ο πάντα καλοσυνάτος ευγενικός 
και χαμογελαστός Διονύσης με πλατύ χαμόγελο τον διαβεβαίωσε ότι θα του 
έκανε και μεγάλη χάρη αν την άδειαζε τελείως από τα περισσότερα, κατά την 
γνώμη του, άχρηστα αντικείμενα που έπιαναν τον χώρο και  με μεγάλη δυσκο-
λία χωρούσανε τα μαρτίνια η γαϊδούρα και τα άλλα ζωντανά του. Όποτε θέλεις 
και μπορείς κάνε την επιθεώρηση σου και, αν δεν με βρεις στο σπίτι εμένα η 
την Πόπη, μην δειλιάσεις. Η μισογκρεμισμένη πόρτα είναι πάντα ξεκλείδωτη, 
γιατί  η αδερφή μου η Ελένη δεν θυμάται που λησμόνησε τα κλειδιά.   

Δεξιά ήταν η αποθήκη.  Από την ανοιχτή πόρτα δεν έβλεπε τη γαϊδούρα 
μέσα στο σκοτάδι, την άκουγε  όμως να μασουλάει. Δεξιά ανακάλυψε την θυρί-
δα όπως τον είχε δασκαλέψει ο Νιόνιος που εκεί φύλαγε σπίρτα και δίπλα στα 
συρτάρια κεριά και ένα λαδοφάναρο. Ψηλαφιστά εντόπισε τα σπίρτα  κι άναψε 
δυο μαζί. Η λάμψη τον ανάγκασε ν’ ανοιγοκλείσει τα μάτια του. Άρχισε να ψα-
χουλεύει τα συρτάρια. Κάπου εκεί θα υπήρχε και το  φυλαγμένο  κερί. Η φλόγα 
από τα σπίρτα του έκαψε τα δάχτυλα. Τα πέταξε φουρκισμένος114, πάτησε τη 
φλόγα να σβήσει, «γαμώ τον διάολο σας», άρχισε να βρίζει κι έπιασε τη μέση 
του με τα δύο του χέρια, προσπαθώντας να συγκεντρωθεί, να βρει κάνα κερί 
να φωτίσει την αποθήκη, αφού μέσα στα σκοτεινά όλα τα έκανε άνω κάτω. Ως 
κι ένα ταψί έπεσε με θόρυβο από το πάνω ράφι. Εκνευρισμένος τα άφησε όλα 
για το πρωί και αναχώρησε για το σπίτι του στα Καραβάτα. Το μεγάλο ντιβάνι 
τον καλοδέχτηκε και ο θόρυβος με τα ροκόφυλλα, με τα οποία ήταν γεμισμένο 
το στρώμα, δεν τον παραξένεψε. 

Ήταν γνώστης και συνηθισμένος σε τέτοιες του χωριού … πολυτέλειες. 
Σφράγισε τα μάτια του και προσπάθησε να κοιμηθεί. Τα μηλίγγια του πονού-
σαν και στο κεφάλι του ένοιωθε μια παράξενη ζάλη. Δυο γάτοι νιαούριζαν στα 
κεραμίδια. Γύρισε πλευρό, προσπάθησε, πάλεψε ν’ αποκαρώσει,115 μα ο ύπνος 
τον είχε απαρνηθεί. Όσο προσπαθούσε να διώξει από το μυαλό του τις αρβύ-
λες, τόσο περισσότερο ερχόταν στην σκέψη του τα λόγια της θείας Κωνστα-
ντούλας. 

«Σοφή, πανέξυπνη γυναίκα, με πολύ καλό θυμητικό, αφηγηματική ικα-
νότητα αξεπέραστη», αναλογίστηκε. Η αλήθεια είναι ότι στην αρχή ένιωσε να 
τον κουράζει με την ασταμάτητη πολυλογία της και την λεπτομερειακή διή-
γηση  μιας αληθινής ιστορίας, πρωτότυπης, εντυπωσιακής και πρωτόγνωρης 
για κείνον. Αρχικά την νόμισε καλαμπούρι και συνέχιζε να την παρακολουθεί 
114) Εκνευρισμένος, μανιασμένος.
 



178

για να μην την προσβάλει, μα αργότερα κατάλαβε ότι δεν είχε λόγους η θεια 
του να τον παραμυθιάζει και την άφησε να του τα εξιστορήσει όλα. Δεν βαρυ-
γκομούσε με τον κουμπάρο της και δεν παρεξηγούσε τον άντρα της που πραγ-
ματικά δεν ήξερε από σίδερα και καλοθυμόταν ότι τον είχε ακούσει να ρωτά 
τον κουμπάρο της τον Δημήτρη: « Είσαι σίγουρος ότι τούτο το εργαλείο σου 
χρειάζεται τρόχισμα;

Στην θύμηση του εργαλείου ο Χρίστος άνοιξε τα μάτια, σηκώθηκε όρ-
θιος, ήπιε νερό απ’ τον μισογεμάτο μαστραπά, μα όπως μέσα στο σκοτάδι δεν 
πρόσεξε, το περισσότερο κατρακύλησε στον λαιμό του. Σκουπίστηκε με την 
άσπρη βαμβακερή φανέλα του και πολύ, πάρα πολύ καλά, θυμήθηκε ότι η θεια 
του είχε κάνει μια τέλεια περιγραφή του εργαλείου, που, αν το έβλεπε, αμέσως 
θα το αναγνώριζε και ας μην είχε ποτέ αντικρίσει αυτό το κομψό μηχάνημα. 
Ναι, παραδέχτηκε ξανά την Κωνσταντούλα για την ευστροφία, τη νοικοκυρο-
σύνη της,  τις συμβουλές της, την ζωντανή αφήγηση της, μα ιδιαίτερα για την 
αγάπη που έτρεφε για όλους.     

Ξαναέπεσε στο κρεβάτι, τούτη τη φορά ανακούρδικα116, στριφογύρισε, 
κλώτσησε, μαζεύτηκε, μα τελικά αποκάρωσε σ’ έναν βαθύ ύπνο. Το πρωινό 
λάλημα του κοκοτού τον ξύπνησε και σαν ελατήριο πετάχτηκε όρθιος, στην 
αρχή νομίζοντας ότι ήταν στο στρατόπεδο κι έπρεπε να βιαστεί για την πρω-
ινή αναφορά. Τεντώθηκε, επανήλθε στην πραγματικότητα κι όταν ξανάκουσε 
και τ’ άλλα κοκόρια της γειτονιάς να φωνάζουν ρυθμικά, μπήκε στο μπάνιο 
κι άρχισε να ξυρίζεται, μια καλή καθημερινή του στρατού συνήθεια, που δεν 
μπορούσε ν’ αποφύγει. Από το μισανοιγμένο παράθυρο διαπίστωσε ότι είχε 
αρχίσει να χαράζει. Ούτε καν θυμήθηκε τις μαστοριές στην Βασιλική. Ήξερε 
ότι ο Γιαμάνης ήταν πολύ υπεύθυνο άτομο και ό,τι αναλάμβανε, το έφερνε σε 
πέρας πάντα με προσοχή κι επιτυχία. Το κακάρισμα της κότας τον ενθουσίασε 
και χάρηκε που θα έτρωγε φρέσκο αυγό.  Με ταχύ βήμα έφτασε στα Κορμοζά-
τα. Είχε φωτίσει για καλά. Πήγε γραμμή στο αχούρι. Η γαϊδούρα,  ξαπλωμένη, 
φαινόταν από την ανοιχτή πόρτα. Μόλις τον ένοιωσε να πλησιάζει, πετάχτηκε 
όρθια σαν καλός στρατιώτης. Μήπως και τα γαϊδούρια είχαν αντιληφθεί την 
αυστηρότητά του; 

Ήταν αυστηρός, πολύ αυστηρός αξιωματικός για τους σμηνίτες, ο φόβος 
και ο τρόμος τους. Σε κανέναν δεν χαριζόταν, ούτε ακόμη και στον χωριανό 
του, τον Σπύρο τον Φραγκούλη, που μάθαμε ότι του έριξε 10 μέρες φυλακή. 
Αλλά όσο αυστηρός ήταν για τους σμηνίτες, τόσο άψογος, συγκροτημένος, 
σωστός και δίκαιος ήταν για την υπηρεσία του. Θεωρούνταν, μ’ έναν λόγο, 
116) Να βυθιστεί στον ύπνο ανάσκελα.



179

υπόδειγμα. Τίποτε δεν του ξέφευγε. Είχε ειδικευθεί στις παρελάσεις στα μηχα-
νοκίνητα αυτοκίνητα κι είχε αναλάβει και τη συντήρησή τους. Με το άκουσμα 
του ήχου της μηχανής, διαπίστωνε το πρόβλημα από μακριά. Βλέποντας το 
όχημα, καταλάβαινε ποιά ρόδα έχει χάσει αέρα και σαν διοικητής, μέσα του 
θλιβόταν, όταν έπρεπε να τιμωρήσει όποιον είχε πέσει σε παράπτωμα. Φυσικά,  
για τον συγχωριανό του τον Σπύρο πικράθηκε πολύ περισσότερο. Πώς να κα-
ταλάβει, όμως, ο κάθε σμηνίας την ευθύνη και την υποχρέωση  ενός Διοικητή, 
που για όλους ήταν πάντα ο τιμωρός;                                               

Μπήκε μέσα στο αχούρι, όπου δεξιά-αριστερά τα ράφια ήταν γεμισμένα 
και καλά ταχτοποιημένα, και  χτύπησε ελαφριά την γαϊδούρα στα καπούλια. Τα 
καλαπόδια του τσαγκάρη, αρκετά σκονισμένα, τα ψηλάφισε ένα-ένα. Σκόνη κι 
απάσβεστα είχαν καλύψει τα περισσότερα. Σκέφτηκε την Αρετή του Πανού-
τσου, που την γνώριζε για καλή νοικοκυρά. Με πρώτη  ευκαιρία θα της  ανέ-
θετε το ξεσκόνισμα, καθώς κι ένα προσεγμένο καθαρισμό σε όλα εκεί μέσα. 
Είχε ιδιοτροπία με την καθαριότητα, ήθελε όλα στην εντέλεια να τα βλέπει. 
Έφερε τη ματιά σε όλα ένα γύρο, ξεκρέμασε τα πολυκαιρισμένα πετσιά, τις 
βακέτες, έψαξε τις κασετίνες με τις πρόγκες και τα πέταλα, μέχρι και την καπά-
σα ξεσκέπασε και με χαρά διαπίστωσε ότι ήταν μισογεμάτη, δεν έμεινε όμως 
ικανοποιημένος απ’  την πολύωρη εξέτασή του. Κάθισε συλλογισμένος σε μια 
τρύπια πάνινη καρέκλα, πήρε από δίπλα μια ομπρέλα σχισμένη, θύμωσε που 
τα περισσότερα εκεί μέσα ήταν βρώμικα, άχρηστα και πολυκαιρισμένα  και 
αποφάσισε να φωνάξει την Αρετή το γρηγορότερο να τα νοικοκυρέψει. Πριν 
φύγει σκέφτηκε και τη γαϊδούρα. Βγήκε έξω, γέμισε τον σίσκλο117 με νερό και 
τον έφερε να την ποτίσει. 

Πιο πέρα, στη γωνία, ήταν ο σανός από αγριοκόκι, σπουδαία τροφή για 
τη γαϊδούρα. Έπιασε μια μπάλα, την τράβηξε και τότε, με έκπληξη, ανακάλυψε 
μια παλιά, άχρηστη ντιβανοκασέλα, ξεκλείδωτη και βρώμικη. Την άνοιξε με 
θυμό, γιατί η βρωμιά τον ενοχλούσε. «Αν είχα», σκέφτηκε, «πέντε-έξι σμηνί-
τες, θα τα έκανα όλα λαμπίκο εδώ μέσα». Ποντικοφαγωμένα ελαιόπανα και 
ποντικοβουνιές ήταν τα περισσότερα στολίδια της αποθήκης.  Τα άρπαξε με 
μανία, τα πέταγε δεξιά κι αριστερά και, προς στιγμήν, σκέφτηκε να τα κάψει, 
να γλυτώσει και να μην γελοιοποιηθεί στην Αρετή, που θα ερχόταν να «ξεσκα-
τίσει» και να εισπράξει και το μπράβο από τους Κορμοζαίους, που τους είχε 
υποσχεθεί να την αδειάσει και να την νοικοκυρέψει. Μέσα στο ψαχούλεμα 
σε μια γωνιά έπιασε κάτι σκληρό, τα χέρια του υγράθηκαν και τα τράβηξε με 
αηδία. Κάποιο ψόφιο ποντίκι σίγουρα θα ήταν. Βγήκε έξω τρέχοντας, άρπαξε 
117) Κουβάς.



180

ένα σκουπόξυλο, σκούπισε τα χέρια του σ’ ένα τσουβάλι και πρόσεξε ότι ήταν 
λαδωμένα. Ξαναγύρισε στην κασέλα κρατώντας το ξύλο κι αναποδογύρισε το 
ψόφιο μεγαλούτσικο ποντίκι και βρήκε ένα λαδωμένο πανί που το σκέπαζε. 
Τράβηξε το πανί και τα ορθάνοιχτα από έκπληξη μάτια του αλοιθώρισαν ανα-
καλύπτοντας, πλημυρισμένο από λάδια για την καλή του συντήρηση, τον θη-
σαυρό που έψαχνε, το πολυπόθητο του Μητσάρα  εργαλείο! Το χούφτωσε με 
ξεχωριστή χαρά και για μια ακόμη φορά σκέφτηκε και καλοτύχισε την θεία του 
Κωνσταντούλα με την άψογη περιγραφή της. Ναι, ήταν ακριβώς όπως του το 
είχε περιγράψει. Το σκούπισε με κάτι βρωμόπανα πρόχειρα, για να καθαρίσει 
λίγο από το λάδι και σκέφτηκε, από τη χαρά του, να κάνει μια σκουρδουφί-
τσα118 πάνω στα πανιά που ήταν μπροστά του πεταμένα, αλλά δεν είχε καιρό 
για χάσιμο. Παραμέλησε ακόμα και τη γαϊδούρα και ξέχασε να της δώσει λίγο 
σανό. Στάθηκε μάλιστα τυχερός που δεν τον φιλοδώρησε με καμιά γερή κλω-
τσιά. 

Στη συνέχεια με προσοχή κι επιμέλεια το σκούπισε, το καθάρισε όσο 
μπορούσε, το ψηλάφισε, το κοίταξε στον ήλιο που είχε ήδη ψηλώσει, το θαύ-
μασε. Όντως η μια μύτη ήταν μικρότερη από τις άλλες, δεν χρειαζόταν να το 
καλοκοιτάξεις. Ακόμα και ψηλαφιστά μάντευες  ότι ήταν αυτό. 

Ο Χρίστος πήγε γραμμή στις αρβύλες,  τις καλοκοίταξε ξανά και ξανά, 
τις σύγκρινε, εντυπωσιάστηκε με τα όμορφα στολίδια κι έκοψε ένα ριγανόξυλο 
για μέτρημα. Πράγματι, υπήρχε ένα μικρό κενό που άφηνε η κομμένη μυτούλα.    

Δεν υπήρχε καμιά αμφιβολία πως τούτες οι αρβύλες ήταν στολισμένες 
από αυτό το εργαλείο και φκιασμένες από τα χέρια του κουμπάρου της θειας 
του Κωνσταντούλας. Όμως, καθώς ο Χρίστος ήταν λεπτολόγος και πάντα ζη-
τούσε την αλήθεια και τη σιγουριά,  ξαναόρμησε μέσα στο αχούρι  και άρπαξε 
δυο κουνελοτόμαρα, που  είχε δωρίσει στον Μητσάρα κάποτε για στρωσίδι ο 
Νίκος ο Λυρής και άρχιζε να τα στολίζει με τούτο το εργαλείο. Ήταν ολοφά-
νερο ότι ήταν τα ίδια κι απαράλλαχτα στολίδια που υπήρχαν και στις αρβύλες.

Ο Χρίστος δεν χρειαζόταν άλλο τις αρβύλες, αλλά  η υπόσχεσή του γρή-
γορα να τις επιστρέψει, τον ανάγκασαν να ξαναεπισκεφθεί τον Νίκο. Μέσα του 
είχε μια άσβεστη φλόγα απ’ την ανάγκη να πληροφορηθεί το ταχύτερο από τον 
Νίκο πώς είχαν έρθει στα χέρια του. Μόλις έφτασε στο σπίτι του, άρχισε να 
διηγείται την παλιά ιστορία για τις αρβύλες. Ο Νίκος τον άκουγε ανόρεχτα. Το 
απλανές βλέμμα του, που το έστρεφε δεξιά-αριστερά, το μουτρωμένο του πρό-
σωπο και το καθόλου ευγενικό του ύφος, που έδειχνε κούραση και ενόχληση, 
άρχισε να εκνευρίζει τον Χρίστο, ενώ ο Νίκος, συνδυάζοντας και την στάση 
118) Τούμπα.



181

του Χρίστου το προηγούμενο βράδυ, σκέφτηκε πως τούτος εδώ δεν είναι μόνο 
τρελός, αλλά και για δέσιμο, και κοίταζε όχι μόνο πώς να απαλλαγεί, αλλά 
σκεφτόταν και να ενημερώσει σχετικά τον Σωτήρη, τον αδελφό του Χρίστου, 
που ήταν αγαπημένοι φίλοι στην ξενιτειά και γι’ αυτό τον είχε διαλέξει και για 
κουμπάρο. 

Όμως ο Χρίστος, που δεν άφηνε ποτέ κάτι ανεξέλεγκτο, επέμενε στην 
ιστορία του. Άλλωστε είχε τέτοια ικανότητα, που μπορούσε να διαβάσει και 
την σκέψη των άλλων. Το να μην τον προσέχει, να τον περιφρονεί, ακόμη και 
να τον διώξει από το σπίτι του ο Νίκος, ήταν δικαίωμά του, ήθελε όμως να είχε 
και την τόλμη να του το ξεστομίσει και να μην τον πιστεύει για παραμυθά, 
αφού ήταν αληθινός πέρα για πέρα. Έπρεπε όμως όχι με λόγια, αλλά με έργα 
να αποδείξει την αλήθεια των λόγων του. Εξάλλου, δεν του άρεσε κάποιος να 
’χει αμφιβολίες για το άτομό του, που θα διαδίδονταν στο χωριό και θ’ άκουγε 
και θα ένιωθε τα μισόλογα πίσω από την πλάτη του σαν σπαθιά αληθινά να τον 
τρυπούν και να τον πληγώνουν.  

Σήκωσε το δεξί του χέρι ψηλά, άνοιξε την παλάμη, την ανεβοκατέβασε 
δυο φορές, του πέταξε ένα ειρωνικό «περίμενε!» και εξαφανίστηκε τρέχοντας 
για το σπίτι του στα Καραβάτα να πάρει το εργαλείο που το είχε καλά φυλαγ-
μένο.  Δεν χαιρέτησε καν τον Νιόνιο τον Μπίλη που ξεμύτιζε με το κλαδευτήρι 
μερικά καλάμια. Τον κοίταξε άγρια  ο Νιόνιος, γιατί παραλίγο θα του τα πα-
τούσε.  Ο Νίκος, που ούτε καταλάβαινε την στάση του Χρίστου, βγήκε έξω να 
δει προς τα πού πάει, σταυροκοπήθηκε κι ευχήθηκε να γλυτώσει από τούτον 
τον ιδιότροπο. Ύστερα ανταπέδωσε τον χαιρετισμό στον Τάσο τον Φραγκούλη, 
που κοντοστάθηκε να του πει κάποιο νέο από την Γερμανία, αφού κι αυτός 
κάποτε είχε εγκατασταθεί και δουλέψει εκεί. Ξεφορτώθηκε τον μακρύ λούρο 
και άρχισαν μια ψιλοκουβέντα. 

Με λίγα μισόλογα προσπάθησε ο Νίκος να διηγηθεί το πάθημά του και 
άδραξε την ευκαιρία να του πει ότι έμαθε πως κι αυτός είχε πρόβλημα με τον 
Χρίστο, που είχε τιμωρήσει τον γιό του με φυλακή. Άφρισε ο Τάσος, εκνευρί-
στηκε, και αθυρόστομος, όπως πάντα, άρχισε με μελανά χρώματα να στολίζει 
τον γιο του: «Τον καραγκιόζη, τον άχρηστο, να τον σουβλίσει, να τον γδάρει, 
να τον κρεμάσει, έπρεπε, όχι να τον χαϊδέψει με μια μικροφυλακή. Ευτυχώς και 
ήταν αυτός ο καλός ο άνθρωπος, ο Χρίστος, και τον γλύτωσε απ’ τα χειρότερα 
με μια μικροτιμωρία. Τι να έκανε άλλωστε, όταν του τον πήγαν, αφού τον πιά-
σανε να κοιμάται στην σκοπιά και του πήρανε και το όπλο; Άστα, Νίκο φίλε, 
εγώ  και η γυναίκα μου νιώθουμε και είμαστε πολύ υποχρεωμένοι σ’ αυτόν τον 
αξιωματικό, τον καλό άνθρωπο, και το ίδιο και περισσότερο και ο Σπύρος». 
Άρπαξε στη συνέχεια ο Τάσος γρήγορα τον λούρο και έτρεξε μη χάσει το με-
ροκάματο.    



182

            Πολύ προβληματισμένος ήταν ο Νίκος, που μόνο κουβέντες για 
εξαιρετικό αξιωματικό και τίμιο άνθρωπο άκουγε στο χωριό, όμως κανείς δεν 
τον έπειθε. Είχε βγάλει τα δικά του συμπεράσματα και το δικό του μοναδικό 
πρόβλημα ήταν να σκεφτεί κάποιον τρόπο να πείσει τον Σωτήρη και να τον 
συμμορφώσουν. Δεν άργησε ο Χρίστος  να φανεί, παρόλο που ανεβαίνοντας 
τον καθυστέρησε για χαιρετούρες η Μαρία, η νύφη του παπα-Βαγγέλη, που 
άσπριζε μ’ ένα άσπρο σκούβλο119 την αυλή της. «Ήρθα», αναφώνησε με χαρά 
«κι επειδή κατάλαβα πόσο δύσπιστος είσαι, σου έφερα και τις αποδείξεις». 

Ο Νίκος που δεν σήκωνε μύγα στο σπαθί του, για χάρη του κουμπάρου 
του Σωτήρη,  ξανασυγκρατήθηκε να μην τον διαουλοστείλει. Χείμαρρος αστα-
μάτητος ο Χρίστος, άρχισε να ξαναπολυλογεί, ενώ ταυτόχρονα άπλωσε ένα 
κουνελοτόμαρο πάνω στον ξύλινο πάγκο, έβγαλε το εργαλείο που είχε φέρει 
μαζί του κι άρχισε να το στολίζει και να συγκρίνει τα σχέδια με αυτά που είχαν 
οι αρβύλες, ενώ προσπαθούσε να ηρεμεί και να καλμάρει τον Νίκο, που διαπί-
στωνε αργά-αργά πόσο δίκιο είχε ο Χρίστος. Η λογική, ο ειρμός των σωστών 
σκέψεων, οι ολοφάνερες, ζωντανές αποδείξεις δεν άφηναν περιθώριο αμφιβο-
λίας και τελικά όχι μόνο παραδέχτηκε, αλλά και συμφώνησε με τα λεγόμενα 
του Χρίστου και προβληματίστηκε για το πώς βρέθηκαν οι αρβύλες του τσα-
γκάρη Μητσάρα στην Γερμανία. Μάλιστα, μετά από ώριμη σκέψη, είπε και 
κάτι που ούτε καν ο Χρίστος είχε διανοηθεί:                  

-Απ’ ό,τι κι εγώ θυμάμαι και έχω ακούσει, ο Δημήτρης ο Κανούτης που 
έφκιανε παπούτσια, δεν πουλούσε, έκανε δηλαδή προγραμματισμένες μόνο 
παραγγελίες κι οι ενδιαφερόμενοι έρχονταν για μέτρα, πρόβες και δοκιμές. 
Πώς, λοιπόν, είναι δυνατόν έστω και να προσδιάβηκε τυχαία κάνας τουρίστας 
Γερμανός ν’ αγοράσει παπούτσια, αφού δεν υπήρχαν τότε στο χωριό για πώλη-
ση; «Μπράβο Νίκο!» αναφώνησε ο Χρίστος, αυτό δεν το είχα σκεφτεί. Έχεις 
τετράγωνο μυαλό.                                                                            Τα λόγια 
αυτά έκαναν τον Νίκο να χαμογελάσει με ευχαρίστηση πια και καμάρι και υπο-
σχέθηκε να βρει την άκρη. Του παρέδωσε ο Χρίστος τις αρβύλες,  για να τις 
ξαναπάρει μαζί του στην Γερμανία, και με την σειρά του υποσχέθηκε αυτός ν’ 
αγοράσει το καλύτερο του γούστου του ζευγάρι για τον τυχεράκια  Μηνά.

119) Βούρτσα.



183

Κεφάλαιο εικοστό πρώτο
Σωτήρης  και Νίκος ψάχνουν να βρουν την άκρη.

Ο Σωτήρης ο Κατωπόδης, φορώντας ένα κίτρινο κράνος, ωτοασπίδες για να προστατευθεί από τους ισχυρούς θορύβους των μηχανημάτων, μια μάσκα  με φίλτρο στη μύτη για τα επικίνδυνα και ανθυγιεινά καυσαέ-
ρια, μακριά γάντια, προστατευτικά γυαλιά και μια γκρι φόρμα με την φίρμα της 
Μερσεντές πισώπλατα, δούλευε ασταμάτητα με την προσοχή του στραμμένη 
στα μηχανήματα και στην δουλειά του. Ήταν υπεύθυνος και πολύ προσεκτι-
κός, γερός, ιδιαιτέρα δυνατός τεχνίτης και γνώστης της δουλειάς τόσο, που οι 
ανώτεροί του που είχαν εκτιμήσει την αξία και εργατικότητά του, του είχαν 
για χρόνια εμπιστευτεί την ίδια δουλειά, στο ίδιο πόστο και είχε κερδίσει τον 
θαυμασμό, την αγάπη και την εμπιστοσύνη όλων. Σκυμμένος και προσηλωμέ-
νος στην δουλειά του, δεν μπορούσε να δει τον ψηλό γεροδεμένο άντρα, που 
μάταια προσπαθούσε με νεύματα και χειρονομίες να τον προσκαλέσει. Ήταν 
στην αίθουσα υποδοχής με πολύ καλή θέρμανση, άνετες πολυθρόνες και ζεστά 
ροφήματα, μια αίθουσα πεντακάθαρη, προσεγμένη, όπου απαγορευόταν το κά-
πνισμα, όπως και  στην μεγάλη αίθουσα, όπου δούλευε ο Σωτήρης. 

Όρθιος πηγαινοερχόταν μπροστά από την τζαμαρία και μάταια, με τα 
νεύματά του, προσπαθούσε να τραβήξει του Σωτήρη την προσοχή. Είχε αρ-
χίσει να νευριάζει απογοητευμένος, το ίδιο και οι επισκέπτες της αίθουσας με 
την δικιά του συνεχή μπρος-πίσω προσδιάβαση. Για καλή του τύχη κάποιος 
εργάτης που μπήκε να πάρει ένα ζεστό τσάι τον πλησίασε και τον καθησύχασε 
ότι σύντομα θα εξυπηρετηθεί, αφού πληροφορήθηκε τι ακριβώς ζητούσε. Έτσι 
ο φίλος μας, ο Νίκος ο Πολίτης, ήσυχος και ήρεμος πια, στρογγυλοκάθισε σε 
μια αναπαυτική καρέκλα, παράγγειλε ένα διπλό ουίσκι, έβγαλε από τη τσέπη 
του το πακέτο με τα τσιγάρα και προσπάθησε να ανάψει ένα, όμως απέναντί 
του ο ψηλός μυστακοφόρος με τα ροδοκόκκινα μάγουλα και τα λίγα μαλλιά, 
τού κούνησε αρνητικά το δάκτυλο και ο Νίκος ντροπιασμένα σήκωσε τους 
ώμους, έσφιξε τα χείλη και ευγενικά τον ευχαρίστησε, παρατηρώντας και τις 
πινακίδες γύρω-τριγύρω που απαγόρευαν το κάπνισμα. Σφάλμα του που δεν το 
είχε προσέξει.         
          Σε λίγο παρουσιάστηκε ο Σωτήρης και χάρηκε βλέποντας τον κουμπάρο 
του να τον περιμένει. Αγκαλιάστηκαν, χαιρετήθηκαν και βιαστικά γύρισε για 
να ολοκληρώσει την δουλειά του, με την διαβεβαίωση ότι θα τέλειωνε σε κάνα 
μισάωρο και θα ήταν ελεύθερος και στην διάθεσή του, για να μάθει τα νέα του 
χωριού και της πατρίδας. Το μυαλό του Νίκου δούλεψε γρήγορα και τηλεφώ-



184

νησε στην γυναίκα του να ετοιμάσει κανένα ούζο και ό,τι άλλο μπορεί για τον 
κουμπάρο που θα πήγαινε στο σπίτι.. Ο Σωτήρης, συνεπής και σωστός στην 
ώρα του, ξαναπήγε στην αίθουσα, για να γεμίσει τους παρευρισκόμενους με 
απορίες και πολλά ερωτηματικά. «Αυτοί οι γραικοί σίγουρα θα σφαχτούνε», 
σχολίασε κάποιος, γιατί με τις φωνές του Νίκου και του Σωτήρη, που τρυ-
πούσαν αυτιά και γεννούσαν απορίες, δεν μπορούσαν ποτέ να πιστέψουν ότι 
μαλώνανε σε ποιανού το σπίτι να πάνε, στου Νίκου η του Σωτήρη και δεν 
μπορούσαν αυτό ποτέ να το διανοηθούν, ακριβώς γιατί αυτοί δεν ήξεραν από 
φιλοξενία.

Τελικά κέρδισε ο Νίκος και έκανε τον Σωτήρη να γλύψει τα χείλη του, 
όταν τον πληροφόρησε ότι είχε φέρει και σαλάμι Λευκαδίτικο. Η γυναίκα του 
Νίκου, καλοσυνάτη, ευγενική και άριστη νοικοκυρά, τους καλοδέχτηκε με ξε-
χωριστή χαρά και ασταμάτητα  ζητούσε να μάθει τα νέα του κουμπάρου της 
που είχε αρκετό καιρό να τον δει. Όμως και ο Σωτήρης,  διψασμένος καθώς 
ήταν για νέα του χωριού του, ρωτούσε κι άκουγε, ενώ παράλληλα δεν σταμα-
τούσε να πίνει και να γεύεται Λευκαδίτικο σαλάμι, δοκιμάζοντας ακόμη πα-
στέλια, μαντολάτα και ψημένα στο φούρνο κυδώνια από την Νίκια. Σε κάποια 
στιγμή που και οι δυο ήταν στο τσακίρ κέφι και βαρυστομαχιασμένοι από το 
πλούσιο φαγοπότι, ο Νίκος φώναξε δυνατά:                                                             

 -Γυναίκα, φέρε μου εκείνο το σακούλι με τα δώρα, που είναι κρεμασμέ-
νο στην κρεμάστρα της κουζίνας.             

-Θά ’χει πλάκα να μου έφερες ρεβίθια από τον Χειλά, φώναξε λαίμαργα 
με χαχανητά ο Σωτήρης

 -Και όμως, κουμπάρε, σου έφερα κάτι καλύτερο, που δεν πρόκειται να 
το ανακαλύψεις, όσο κι αν στίψεις το μυαλό σου.                                             Το 
μάτι του Σωτήρη έπεσε στο κατακόκκινο φκιασμένο με τέχνη στον αργαλειό 
σακούλι και ένα ελαφρύ δάκρυ κύλισε στα μάτια του. Ήταν πολύ ευαίσθητος 
και στο αντίκρισμα του σακουλιού θυμήθηκε την μάνα του και την ξενιτε-
μένη στην Αυστραλία αδερφή του, που δούλευαν στον αργαλειό ακούραστα, 
υπεύθυνα, με τέχνη, με σύνεση και ήταν αυτοδίδαχτες. Ιδιαίτερα η Σταμάτα 
είχε ζήλο στον αργαλειό κι ήθελε να ξεπεράσει στην τέχνη την μικρότερη, τη 
Αρσένω, που ήταν άριστη κεντήστρα, παίρνοντας καλά και προσεγμένα μαθή-
ματα από τις εξαδέλφες της Γιαννούλα και Ελένη. Χωρίς καθυστέρηση ο Νίκος 
έβγαλε τις αρβύλες, μέριασε τα πιάτα και τα μαχαιροπήρουνα από το τραπέζι 
και τις έβαλε πάνω. Τα τρανταχτά γέλια του Σωτήρη κατατρόμαξαν την γυναί-
κα του Νίκου, που πετάχτηκε από την κουζίνα αλαφιασμένη κι απ’ τη βιασύνη 
της έχυσε και τους καφέδες.                                                                                  



185

-Μα σοβαρά, μου έφερες αρβύλες από τον Άγιο Πέτρο, προσβάλλοντας 
τα μεγάλα της Γερμανίας εργοστάσια;

-Κουμπάρε Σωτήρη, εγώ κανέναν δεν προσβάλλω και κοίταξε προσε-
κτικά τούτες τις αρβύλες, γιατί δεν είναι μόνο από τον Άγιο Πέτρο, αλλά και 
φτιαγμένες από τον Αγιοπετρίτη μάστορα τον Μήτσο τον Κανούτη, τον κου-
μπάρο της θειας σου της Κωνσταντούλας.

Το παραμύθι που άρχισε ο Νίκος να διηγείται φάνηκε στον Σωτήρη κα-
τάλληλο, για να το ακούνε μικρά παιδιά και να κάνουν ησυχία ή να πάνε για 
ύπνο. Το ίδιο ακριβώς είχε σκεφτεί κι ο Νίκος, όταν το πρωτοάκουσε από τον 
Χρίστο, συνέχισε όμως τώρα να μιλά χωρίς διακοπή και πρόσεχε να μην αφή-
νει κανένα κενό στην παραμυθένια, αλλά ποτισμένη με αλήθειες ιστορία. Όσο 
διηγούνταν, τόσο η ένταση του Σωτήρη μεγάλωνε και πολλαπλασιαζόταν η 
αγωνία του. Ποτέ δεν είχε ακούσει για τούτες τις αρβύλες και ιδιαίτερα ποτέ 
δεν πίστευε και δεν φανταζόταν ότι κάποτε η σχέση και η αγάπη του μπάρμπα 
του τού μαστρο-Σπύρου με τον κουμπάρο του τον Δημήτρη είχε δοκιμαστεί. 
Ήταν και οι δυο καλοσυνάτοι και πολύ αγαπημένοι, κι ήθελε να τονίσει στον 
Νίκο ότι αμάρταινε κανείς αν έλεγε το αντίθετο. Θαύμαζε ιδιαίτερα του μπάρ-
μπα του την έμφυτη ευγένεια, το πράο ύφος, την τιμιότητα και όλα του τα 
καλά. 

Η θύμησή του τον τσίγκλισε να θυμηθεί την επιμονή του να τον διδάξει 
την τέχνη του ξυλουργού. Τον θαύμαζε ακόμη και στο κυνήγι για το καλό του 
σημάδι και ήθελε να συμβουλέψει τον Νίκο να διαγράψει, να ακυρώσει από 
την ιστορία του τούτη την σύγχυση. Ήταν όμως τόσο γλαφυρή η αφήγηση του 
Νίκου, που θα έπρεπε να σεβαστεί και την επιθυμία του να μην τον διακόψει. 
Στο άκουσμα του αδελφού του του  Χρίστου  και ιδιαίτερα όταν ανάφερε και το 
όνομα της θείας του της Κωνσταντούλας, πετάχτηκε όρθιος, προβληματισμέ-
νος, αλλά περισσότερο πεπεισμένος ότι το παραμύθι με το από κακή σύμπτωση 
ελαττωματικό  μηχάνημα ήταν αληθινό και παρακάλεσε τον Νίκο να συνεχίσει. 
Ήξερε την αγάπη της θείας του και δεν υπήρχε περίπτωση να ήθελε να σπείρει 
ζιζάνια ανάμεσα στην οικογένεια της και του κουμπάρου της, μα ακόμη καλύ-
τερα ήξερε και τον μεγαλύτερο  αδελφό του. 

Η εμπιστοσύνη του ήταν απεριόριστη και δεν είχε λόγους να μην αποδέ-
χεται ασυζητητί την κάθε του Χρίστου κουβέντα, που ήταν πάντα ορμήνια και 
ποτέ διαταγή.  Απορούσε μόνο πώς τόσο καιρό δεν είχε υποπέσει τίποτε στην 
αντίληψη του Χρίστου, λες και το είχαν επτασφράγιστο μυστικό κι έπρεπε η 
θεια Κωνσταντούλα με καθυστέρηση να τον ενημερώσει και να του κεντρίσει 
το ενδιαφέρον, μα γρήγορα  προσγειώθηκε, καλμάρισε και ήταν έτοιμος να 



186

ακούσει τις οδηγίες που του έστελνε ο αδελφός του με τον Νίκο και δεν υπήρχε 
περίπτωση να τις απορρίψει. Ο Χρίστος είχε ευθυκρισία, ήταν λεπτολόγος και 
προσεκτικός και, πριν αποφασίσει για οτιδήποτε, το καλομελετούσε. Άκουσε 
λοιπόν χωρίς την παραμικρή αντίρρηση τον Νίκο να του λέει ότι θα έπρεπε 
να μάθουνε πώς βρεθήκανε τούτες οι αρβύλες στη Γερμανία και, αν υπήρχαν 
και άλλες, ο Χρίστος  τις περίμενε με οποιοδήποτε  αντάλλαγμα, γιατί ήθελε 
να εμπλουτίσει την συλλογή  του και να εκπληρώσει και την υπόσχεση στην 
θεία του ότι θα βρει την άκρη. Χοροπήδησε από την χαρά του ο Σωτήρης  και 
αμέσως στο μυαλό του σφηνώθηκε η ίδια επιθυμία.          

Την άλλη ημέρα το απόγευμα, ο Νίκος με τον Σωτήρη κατεβαίνανε την 
ξύλινη σκάλα για την Λέσχη. Ο γνωστός φύλακας στο πλατύσκαλο  χαμογε-
λώντας παρατήρησε τον Νίκο για την απουσία του και όταν έμαθε ότι έλειπε 
στην πατρίδα, χάρηκε  ιδιαίτερα, χουφτώνοντας ένα κίτρινο κομπολογάκι, που 
του έφερε για δώρο. Στην κάτω μεγάλη αίθουσα είχαν αρχίσει τα στοιχήματα, 
αλλά το μυαλό του Νίκου, τούτη τη φορά, δεν ήταν καθαρό για τζόγο. Με το 
έμπειρο, αετίσιο μάτι του, προσπάθησε να ανακαλύψει μέσα στο πλήθος τον 
Αρμένιο, που δεν φαινόταν πουθενά, λες και είχε κρυφτεί. Απελπισμένος ο 
Σωτήρης άρχισε να αναρωτιέται μήπως ο Νίκος δεν τον θυμάται.                                           

 -Η άσχημη φάτσα του με την κρεατοελιά στην μύτη δεν ξεχνιέται, μην 
ανησυχείς, είναι γνωστός και παλιός γνώριμος εδώ μέσα. Σίγουρα  θα έρθει, 
ίσως λίγο αργότερα.  Δυστυχώς όμως, αυτός ο άλλοτε καθημερινός θαμώνας 
δεν ήρθε ούτε και τις επόμενες ημέρες και δεν ήρθε από σφάλμα του Νίκου να 
τον αναζητήσει και να του στείλει μήνυμα με τους άλλους του σιναφιού του 
ότι θέλει να τον δει. Φαίνεται ότι  κατατρόμαξε και θα έψαχνε για άλλο στέκι. 
Διορατικός και πανέξυπνος όπως ήταν ο Νίκος  κατάλαβε το σφάλμα του, κα-
θησύχασε τον Σωτήρη και πήγε κατευθείαν στην Μισέλ,  που, όταν τον είδε, 
πέταξε το σφουγγαρόπανο, έπλυνε τα χέρια της, του χαμογέλασε ναζιάρικα 
και του είπε πόσο χάρηκε που τον ξανάδε μετά τη μεγάλη απουσία του. Άνοιξε 
εκείνος μια μεγάλη τσάντα, έβγαλε ένα κουτί με Λευκαδίτικα μαντολάτα και 
της το έδωσε. Το πήρε εκείνη με ευχαρίστηση που δεν την ξέχασε κι ο Νίκος 
τράβηξε από την τσάντα ένα μακρόστενο κουτί που έγραφε «Ούζο 12» και της 
το έδωσε λέγοντας: 

«Στενοχωρήθηκα πολύ, Μισέλ, που κακομεταχειρίστηκα εκείνον τον 
Αρμένιο και δεν σου κρύβω, τον θυμήθηκα κι αυτόν. Του έφερα, λοιπόν, ένα 
μικρό δωράκι, αλλά δεν τον βλέπω να φαίνεται. Θ’ αναλάβεις εσύ να του το 
δώσεις, να του πεις τη συγνώμη μου και να έρθει να τον δω».Γνώριζε η Μισέλ 
τον καλό χαρακτήρα του Νίκου, αλλά τόση καλοσύνη ποτέ δεν την περίμενε, 



187

αφού όλοι τότε είχαν ρίξει  δίκιο στο Νίκο. Μέσα της χάρηκε που της ανέθετε 
τέτοια δουλειά και του υποσχέθηκε πως αν δεν φανεί, θα πάει η ίδια στο σπίτι 
του να τον συναντήσει. Η διαβεβαίωση της Μισέλ για τις καλές προθέσεις του 
Νίκου έπεισαν τον Αρμένιο και με χαρά τον περίμενε την άλλη ημέρα στη Λέ-
σχη. Μάλιστα για να την ευχαριστήσει, άνοιξε και το μπουκάλι με το ούζο, που 
το μισοάδειασαν, αφού ήταν κι οι δύο  γερά ποτήρια.  

Ο Σωτήρης, όταν τον είδε, αμέσως τον αναγνώρισε και παραδέχτηκε τον 
Νίκο για τις σωστές και ακριβείς περιγραφές αυτού του ανθρώπου, δεν άργησε 
όμως και εκείνος να συμπεράνει ότι είχε ένα βλέμμα πονηρό και έτρεφε μέσα 
του κακία. Σίγουρα χρειαζόταν προσοχή, αλλά είχε εμπιστοσύνη στη ρητορι-
κή τέχνη του Νίκου κι εκείνος δεν θα μιλούσε καν. Τον καλοδέχτηκε ο Νίκος 
σαν φίλο και παλιό γνώριμο, του ζήτησε συγνώμη για την συμπεριφορά του, 
που τον έστειλε ξυπόλητο μέσα στα χιόνια και, για να πιστέψει τις καλές του 
προθέσεις, είπε, του έστειλε και το ούζο. Το αγέλαστο πρόσωπο του Αρμένιου 
χαμογέλασε για πρώτη φορά, άνοιξαν διάπλατα τα πονηρά του μάτια, κοίταξε 
δεξιά-αριστερά και ψιθύρισε στο αυτί του Νίκου: «Το γλυκό αυτό ποτό που 
φαίνεται αθώο και όσο πίνεις, τόσο σε τραβάει, γρήγορα σε νανουρίζει, σε με-
θάει, σε κοιμίζει και σε κάνει και να ξεχνάς. Στο μυαλό μου ήταν να κάνω κάτι 
με την Μισέλ, αλλά αυτή τη στιγμή δεν θυμάμαι τι συνέβη». Στα τρανταχτά και 
των τριών γέλια, άρπαξε ο Νίκος την ευκαιρία και τον ρώτησε:  

«Καλά  βρε αθεόφοβε, πού τις βρήκες αυτές τις καλοσχεδιασμένες αρ-
βύλες;».

Αμέσως το γέλιο του σταμάτησε, έκανε ένα βήμα πίσω, σκυθρώπιασε 
και χλώμιασε, το πρόσωπό του μούτρωσε και σφράγισε το στόμα του, που 
για να τον συνεφέρει ο Νίκος, αναγκάστηκε να του χώσει με τρόπο μέσα στην 
παλάμη ένα δεκάμαρκο και υπόσχεση ότι ο φίλος του, δείχνοντας τον Σωτήρη, 
που είναι καλός και σπουδαίος συλλέκτης, θέλει να μάθει από πού μπορεί να 
προμηθευτεί τέτοια παπούτσια, έχοντας κατά νου να τον ανταμείψει με ένα 
πολύ καλό κέρδος. Ο Αρμένιος σούφρωσε τα χείλη του, έξυσε το αυτί του, κού-
νησε το κεφάλι του, δύσπιστα στην αρχή, αλλά μπροστά στο δικό του όφελος 
αποφάσισε να πει την αλήθεια .Το συγκρότημα «ΑΜΑΡΑΝΤΟΣ» είναι 15 με 
20 χιλιόμετρα μακρυά από εδώ...

«Για ιδέστε τον αμάραντο», άρχισε να σιγοτραγουδά ο Σωτήρης, μερα-
κλής και έτοιμος πάντα για χορό, αλλά ο Νίκος του έκανε νόημα  να ηρεμήσει, 
ενώ ο αρμένιος συνέχιζε την εξομολόγησή του:                                 

 -Εκεί λοιπόν είχα εγκατασταθεί για μερικές ημέρες, κάνοντας τον νεό-
πλουτο και για να ξεσκάσω, συνέχισε ο Αρμένιος, αλλά ο Νίκος τον κοίταξε με 

http://www.google.gr/url?sa=t&rct=j&q=&esrc=s&frm=1&source=web&cd=5&cad=rja&ved=0CDoQFjAE&url=http%3A%2F%2Fxiromeritissa.wordpress.com%2F2012%2F08%2F28%2F%25CE%25B3%25CE%25B9%25CE%25B1-%25CE%25B9%25CE%25B4%25CE%25AD%25CF%2583%25CF%2584%25CE%25B5-%25CF%2584%25CE%25BF%25CE%25BD-%25CE%25B1%25CE%25BC%25CE%25AC%25CF%2581%25CE%25B1%25CE%25BD%25CF%2584%25CE%25BF%2F&ei=fuTFUqH7IYXB0gXzrYBQ&usg=AFQjCNGnNlUKdOflGgD1TIh7Zr9xcoA5-g&sig2=1ECutqFeajZc3fNlAFNQPg&bvm=bv.58187178,d.d2k


188

δυσπιστία και αγριάδα, προειδοποιώντας τον ότι τα παραμύθια τον ενοχλούν 
και τον κουράζουν. Ήξερε καλά πως σ’ αυτό το μέρος τη χάρη να μένουν εί-
χαν μόνο οι λεφτάδες. Πώς λοιπόν, αυτός, ένας αιώνια άφραγκος, κατάφερε 
κάτι τέτοιο; ρώτησε με απορία ο Νίκος. Τέντωσε παλικαρίσια τις πλάτες του ο 
Αρμένιος, καμάρωσε, δεν ντράπηκε  και δεν τον ένοιαζε, αν θα τον  κατηγο-
ρούσαν γι’ απατεώνα, μάλλον για έπαινο νόμιζε πως άξιζαν τ’ ανδραγαθήματά 
του. Εξομολογήθηκε λοιπόν σταράτα ότι με δυο-τρεις άλλους του σιναφιού 
του έκαναν μια γερή μπάζα και γι’ αρκετό καιρό δεν είχε οικονομικό πρόβλημα.

-Στο πίσω μέρος του συγκροτήματος υπάρχει μια μεγάλη λέσχη, συνέχι-
σε ο Αρμένιος, ενώ ο Νίκος κούνησε καταφατικά το κεφάλι του. Την ήξερε, την 
είχε επισκεφτεί και συμπλήρωσε πως δεχόταν μόνο μέλη.                       

 -Ακριβώς, για να με δεχτούνε, πλήρωσα την συνδρομή μου, μπορού-
σες όμως να μπεις να επισκεφτείς τους περισσότερους χώρους, που ήταν για 
διασκέδαση, ελεύθερα και με μικρό τίμημα. Σ’ ένα πολυτελέστατο μπαρ με 
μεγάλους καθρέφτες, όπου φαίνονταν πολλαπλάσια τα ποτά και τα κορίτσια, 
το γενικό πρόσταγμα το είχε η Ντομινίκ, μια πανέμορφη, καλλίγραμμη ξαν-
θομαλλούσα, που τα μαλλιά της σκέπαζαν τους γυμνούς της ώμους. Ήταν λε-
πτεπίλεπτη, με πράσινα φλογερά  μάτια, που σκανδάλιζαν στο κοίταγμα και 
δεσποτάδες ακόμη. Ανήμπορος ν’ αντισταθώ σ’ αυτή την καλλονή, που αμέσως 
μου κίνησε το αντρικό ενδιαφέρον και ασταμάτητα ο πόθος άρχισε ν’ αναβλύ-
ζει καυτός στις φλέβες μου, την  πλησίασα άτεχνα και άκομψα, γιατί ποτέ δεν 
έμαθα από καλούς τρόπους, οπλίστηκα  όμως με τα καλύτερα δολώματα που 
μαγνητίζουν γυναίκες.

 Κατόρθωσα να την κερδίσω με ακριβά δώρα και κοσμήματα που είχα τη 
δυνατότητα  τότε να της χαρίσω. Αυτό το όνειρο όμως δεν κράτησε πολύ και οι 
ψεύτικες οι υποσχέσεις μου, ιδιαίτερα όταν τέλειωσαν τα λεφτά μου, την ανά-
γκασαν να με διώξει κλωτσώντας και λέγοντας: «Πάρε τα παπούτσια σου και 
φύγε κι επειδή δεν έχεις ούτε παπούτσια, θα σου δωρίσω εγώ ένα ζευγάρι, για 
να θυμάσαι ότι είσαι και θα είσαι πάντα ένας άχρηστος». Δεν μπορούσα τίποτε 
καλύτερο να κάνω, άρπαξα τις αρβύλες κι εξαφανίστηκα, τις φύλαξα στο μικρό 
μου άχαρο σπιτάκι κι εκείνη την ημέρα, στη βαριά παγωνιά, σκέφτηκα να τις 
φορέσω, για να παγώσω περισσότερο τρέχοντας μέσα στο χιόνι, όταν τις έχασα 
στο στοίχημα...». 

Κοιτάχτηκαν και οι τρείς. Αμίλητος ο Σωτήρης,  δεν ήξερε τι να πει. 
Μόνο ο Νίκος ζήτησε περισσότερες εξηγήσεις, που δυστυχώς δεν πήρε, κάτι 
όμως τον έπειθε πως τούτος ο κουτοπόνηρος έλεγε την αλήθεια και του υπο-
σχέθηκε ακόμη να του στείλει με τη Μισέλ ένα θαυματουργό ούζο και, ίσως 



189

τούτη την φορά, κατάφερνε να θυμηθεί και να ζήσει μαζί της μια όμορφη ιστο-
ρία. Χαμογελώντας έφυγαν και οι τρείς, αλλά τούτη την φορά μίλησε και ο 
Σωτήρης, για να επιβεβαιώσει το όνομα της κοπέλας και να ρωτήσει πού βρή-
κε εκείνη τις αρβύλες. Σήκωσε όρθιους τους ώμους του ο Αρμένιος, δάγκωσε 
μουτρωμένος τα χείλη του, έκανε ένα νεύμα που έδειχνε  άγνοια και  πριν φύγει 
πέταξε ένα «Δεν ξέρω, ρωτήστε την».                         

Σωστός αποδείχθηκε ο Αρμένιος, που είχε διαίσθηση και μεγάλο δίκιο. 
Τούτος ο Άγγελος όχι Δεσπότη, αλλά και τον Χριστό σκανδάλιζε, αφού δεν 
χρειάσθηκε καν να ρωτήσουν για να την εντοπίσουν. Φάνταζε από μακριά, 
ξεχώριζε ανάμεσα στις άλλες. Έμπειρη και πανέξυπνη στην δουλειά της, όταν 
είδε τον Νίκο με τον Σωτήρη  στην είσοδο, έτρεξε να τους καλοδεχτεί, να τους 
περιποιηθεί, τους έδειξε το καλύτερο γωνιακό τραπέζι, στολισμένο με πλα-
στικά άφθαρτα λουλούδια, κάθισε για λίγο απέναντί τους μέχρι να πάρει την 
παραγγελιά και από το σχιστό κοντό της φόρεμα άφηνε, σίγουρα εσκεμμένα, 
να φανούν τα καλλίγραμμα πόδια της και το πανάκριβο, μικροσκοπικό, στολι-
σμένο με καρδούλες βρακάκι της. Ήξερε άριστα την δουλειά της, αλλά κάπου 
πίκρανε τον Νίκο με τον Σωτήρη, που κοιτάχτηκαν αμήχανα, όταν μια άλλη 
τους έφερε την παραγγελία. Κούνησαν και οι δύο με απογοήτευση το κεφάλι 
τους, αλλά σε λίγο χάρηκαν, γιατί ο επίγειος άγγελος ξανάρθε να τους γεμίσει 
τα μισογεμισμένα ποτήρια, σημειώνοντας το δεύτερο ποτό. Έμπειρος ο Νίκος 
σε τέτοιες καταστάσεις με τέτοιες ατσίδες γυναίκες, την έπιασε ελαφριά από 
το μπράτσο και την παρακάλεσε να καθίσει στην παρέα τους. Τον απώθησε με 
νάζι και ευγένεια:                                                    

 -Δεν είναι δυνατόν αυτό, θα γίνει παρεξήγηση με τους υπόλοιπους πελά-
τες και το αφεντικό δεν επιτρέπει τέτοια πολυτέλεια.

–Ναι, αλλά θέλουμε μια συζήτηση μαζί σου.
Δεν ρώτησε, και δεν την ενδιάφερε άλλωστε, το θέμα της συζήτησης. 

Χιλιοειπωμένα, καθημερινά και επαναλαμβανόμενα αντρικά λόγια. Σηκώθηκε 
να φύγει, έντεχνα ξεκούμπωσε και άλλο κουμπάκι από την καλοκεντημένη της 
μπλούζα και άφησε να φανεί το πλούσιο στήθος της. Φεύγοντας γύρισε, τους 
κοίταξε με σαγηνευτικό βλέμμα και περίσσια θηλυκότητα  και με τα γλυκά 
της χείλη τους είπε:«Αν θέλετε, τα λέμε μετά τις δύο που σχολάω ή πληρώνε-
τε δέκα ποτά στο μαγαζί και φεύγουμε τώρα». Προτίμησαν και κλείσανε το 
δεύτερο, πριν τους πει χαμογελαστά: «Φυσικά,  αν  προλάβετε».    Ο έμπειρος 
Νίκος ήξερε καλύτερα από τον άπειρο Σωτήρη, που όταν του είπε να φύγουνε, 
τον είδε να δυσανασχετεί και του εξήγησε: Αν μείνουμε από τόσο ενωρίς, θα 
φύγουμε με ξαλαφρωμένο πορτοφόλι και σχεδόν μεθυσμένοι.



190

Πληρώσανε  τα διπλά ποτά και άλλα δυο πανάκριβα για την κοπέλα, που 
ούτε καν τα ακούμπησε, φέρανε γύρω το καλοσχεδιασμένο τούτο συγκρότημα 
και αποφάσισαν να πάνε στο σινεμά για να περάσει η ώρα. Πιστοί στο ραντε-
βού με την Ντομινίκ, επιστρέψανε με μια όμορφη ευωδιαστή ανθοδέσμη και 
με την ευχή να μην τους ξεχάσει. Ακριβώς στην ώρα της, συνοδευμένη από 
έναν καλοντυμένο φύλακα, ψηλό, εύσωμο και δυνατό, βγήκε από την πόρτα. 
Το έμπειρο αετίσιο μάτι της αμέσως τους εντόπισε, αποχαιρέτισε τον συνοδό 
της και λικνίζοντας χαριτωμένα και  ναζιάρικα τους γοφούς της, ήρθε κοντά 
τους με γρηγοράδα.  

Το ακριβό της άρωμα τους χτύπησε ευχάριστα τη μύτη, μα περισσότερο 
με τα πλούσια γυναικεία της προσόντα τους αφόπλισε. Της άνοιξε την πόρτα 
του συνοδηγού ο Σωτήρης προσφέροντάς της την όμορφη ανθοδέσμη κι εκείνη 
ευχαριστήθηκε και τους παίνεσε για την ευγένεια και καλοσύνη τους, μα ιδιαί-
τερα γιατί ήξεραν να περιποιηθούν όμορφες σαν αυτή κυρίες. 

–Είναι η φκιασά μας τέτοια, κυρία μου, και ξέρουμε να προσέξουμε και 
να σεβαστούμε μια καλοσυνάτη και πρόσχαρη σαν εσένα αληθινή γυναίκα.

Μετά τις εκατέρωθεν ευχαριστίες και τα κολακευτικά λόγια, μόνη της 
πρότεινε να τους φιλοξενήσει στο ζεστό, πανέμορφο διαμέρισμά της. Ο πα-
μπόνηρος όμως Νίκος, γνωρίζοντας πού και πώς θέλει αυτή να οδηγήσει το 
όμορφο δικό της συνηθισμένο στους άνδρες παραμύθι, απότομα την σταμάτη-
σε και άρχισε το δικό  του παραμύθι, δείχνοντας και  επαινώντας τον Σωτήρη 
για καλό επαγγελματία και άριστο συλλέκτη υποδημάτων. Δεν έχασε καιρό κι 
ο Σωτήρης  και, καμαρώνοντας για τους επαίνους, άνοιξε γρήγορα τη μαύρη 
δερμάτινη τσάντα, έβγαλε τις αρβύλες και, οπλισμένος με τέχνη και καμάρι, με 
προσποιητό, αφοπλιστικό χαμόγελο, έδειξε τις αρβύλες, λέγοντας ότι θέλει κι 
άλλες, όσες αυτή έχει. Τα τρανταχτά της γέλια θ’ ακούγονταν σίγουρα και στην 
μέσα αίθουσα, αν η εμπειρία του Νίκου δεν τον ωθούσε να προνοήσει και να 
βάλει μπρος την μηχανή της καινούργιας μεγάλου κυβισμού Μερσεντές. 

-Βρε παιδιά, μη μου πείτε ότι με φέρατε εδώ και με θέλετε για τα πα-
πούτσια, είπε γελώντας η Ντομινίκ, κι όταν πήρε  την δικιά τους διαβεβαίωση, 
συνέχισε ασταμάτητα το δικό της χαριτωμένο γέλιο. Ήξερε απ’ όλα τούτη η 
γυναίκα, δεν υπήρχε αμφιβολία, αφού μπορούσε να χαμογελάει με γλυκύτητα 
σε κάθε περίπτωση.

-Έχω δει κι έχω ακούσει από άντρες πάμπολλα, αλλά τούτο μ’ εσάς δεν 
είναι μόνο πρωτότυπο, αλλά χαριτωμένο και διασκεδαστικό και θα το διασκε-
δάσω, ακόμη κι αν χάσω και το νυχτοκάματο που είχα ονειρευτεί μαζί σας, είπε 
συνεχίζοντας πάντα με χαμόγελο, αεράτη γλυκύτητα και παιδιάστικο, κοριτσί-



191

στικο  ύφος. Τόνισε μάλιστα ότι δεν είχε άλλα τέτοια παπούτσια και μάλιστα 
τα είχε ξεχάσει, γιατί δεν ήθελε να θυμάται την ιστορία και το χάσιμο του και-
ρού της μ’ έναν κακάσχημο απατεώνα, που της παρουσιάστηκε πάμπλουτος, 
ενώ ταυτόχρονα, με καμάρι, έδειχνε διαμαντένια δαχτυλίδια και καλόγουστα 
περιδέραια που στόλιζαν τον όμορφο λαιμό της Ξέρουμε και σεβόμαστε την 
αγάπη και τα λούσα που πάντα λαχταρά μια γυναίκα και πάντα τα βλέπει σαν 
καλοδεχούμενα είτε προέρχονται από άσχημο, είτε από όμορφο άνδρα, εγώ 
όμως προσωπικά θέλω μόνο να ξέρω όχι πού δώρισες τις αρβύλες, αλλά πού τις 
βρήκες, μήπως μπορέσω και βρω περισσότερες, για να πλουτίσω την συλλογή 
μου, είπε ο Σωτήρης .

Η Ντομινίκ σταμάτησε τα γέλια, σοβαρεύτηκε και κοίταξε περίεργα αλλά 
καλοσυνάτα. Εκείνα τα μάτια της τρύπησαν το κορμί των δύο αντρών, ένιωσαν 
και οι δυο μια γλυκιά ζάλη, ένα γαργαλιστικό μυρμήγκιασμα σ’ ολόκληρο το 
κορμί, ενώ αυτή κελάηδησε με την γλυκιά της φωνή και τους διαβεβαίωνε ότι 
τους συμπάθησε από την πρώτη στιγμή,  γιατί ήταν ειλικρινείς και διαφορετι-
κοί από τους άλλους άνδρες που κατά καιρούς είχε γνωρίσει.

-Είσαι αξιόλογη γυναίκα, Ντομινίκ, αληθινή και σωστή. Σε παρακαλώ, 
βοήθησε τον φίλο μου, τόνισε ο Νίκος κι εκείνη άρχισε να διηγείται:     

-Σε τούτο το πόστο, λοιπόν, που με είδατε, δουλεύω περισσότερο από 
δύο χρόνια. Όταν πρωτοήρθα, άβγαλτο, ανήξερο κορίτσι του χωριού, ατημέλη-
το και φτωχό, σαν τα κοράκια πέσανε όλοι, ιδιαίτερα τ’ αφεντικά, οι προϊστά-
μενοί μου και οι τριγύρω μου να με κατασπαράξουν. Ξεχώριζε μόνο ένας, που 
και αδελφός μου και πατέρας μου αν ήταν, έτσι δεν θα μου φερόταν...              

Οι δύο άντρες αλληλοκοιτάχτηκαν. Άραγε πού το πήγαινε η Ντομινίκ; 
σκέφτηκαν, που ωστόσο συνέχιζε την ιστορία της:                                  

-Ήταν παλιός μάγειρας, άριστος ζαχαροπλάστης, σεβαστός και αγαπητός 
από όλους εδώ μέσα, τίμιος, ειλικρινής, φιλότιμος, με περίσσια χάρη. Περισσό-
τερο από τρία χρόνια δούλευε σε τούτο το συγκρότημα. Τον φώναζαν  Βασίλο 
και κανείς σίγουρα δεν ήξερε από πού ήταν. Πότε έλεγε Γιουγκοσλάβος, άλλο-
τε Ιταλός και τις περισσότερες φορές  Έλληνας. 

Εγώ πάντως  ποτέ δεν τον είχα ρωτήσει, γιατί μου άρεσε ο χαρακτήρας 
του και όχι η πατρίδα του. Ο πάντα καλός μου φίλος  Βασίλος, που ποτέ δεν 
εκμεταλλεύτηκε, ούτε καν λιμπίστηκε τα πλούσια γυναικεία μου προσόντα, με 
αφόπλιζε με τις συμβουλές του, με τάιζε, με πότιζε, με έντυνε, όταν εγώ, σαν 
αρχάρια εδώ μέσα, δεν ήξερα ούτε να περπατήσω. Σιγά σιγά όμως προσαρ-
μόστηκα, ορθώθηκα και πέταξα, προσγειώθηκα στην πραγματικότητα, άνοιξα 
τα μάτια μου γύρω-τριγύρω και άρχισα να ζω και να μαντεύω τα πάντα, να  



192

προσέχω περισσότερο και να ονειρεύομαι μια καλύτερη ζωή. Τότε μόνο είδα 
και ανακάλυψα ότι ο καλός μου φίλος δεν ήταν και τόσο αγγελούδι, όσο τον 
φανταζόμουν. Ποτέ δεν με πλήγωσε, ούτε με στενοχώρησε προσωπικά. Ήταν 
πάντα άψογος και λογικός σε μένα και στους φίλους του, αλλά άχρηστος και 
απαράδεκτος για τον ίδιο. Αναγκάστηκα, λοιπόν, αντί πια να δέχομαι τις συμ-
βουλές του, να τον συμβουλεύω εγώ να σταματήσει τον τζόγο και ιδιαίτερα το 
ποτό, που άρχισε να τον κυριεύει. 

Οι ημερήσιες  υποσχέσεις  του ξεχνιούνταν το βράδυ, για να επαναλη-
φθούν την  επόμενη μέρα. Τελικά και χάρηκα και λυπήθηκα, όταν πριν από 15 
μήνες μού ανακοίνωσε ότι ηύρε μια καλύτερη δουλειά με περισσότερα χρή-
ματα και θα έφευγε. Τουλάχιστον θα γλύτωνε από τον καθημερνό τζόγο εδώ 
μέσα στην λέσχη, σκέφτηκα με ικανοποίηση. Έτσι μια ημέρα με κάλεσε, μου 
ξόφλησε τα δανεικά που πάντα του έδινα για να τα παίξει. Ήταν ένα μεγάλο 
σφάλμα μου να τον ενισχύω οικονομικά, μα δεν είμαι, πιστέψτε με αχάριστη, 
γιατί το ίδιο έκανε και αυτός, όταν εγώ πρωτοήρθα άφραγκη και κακομοίρα. 
Με φίλησε, με αποχαιρέτησε, μου είπε ότι ποτέ δεν θα με ξεχάσει και για από-
δειξη της όμορφης φιλίας μας, για παντοτινή θύμηση, μου δώρισε κάτι από 
την πατρίδα του, το μοναδικό που είχε να μου δώσει, και μάλιστα μου τόνισε: 
«Λυπάμαι που δεν έχω την δυνατότητα πλούσια καλούδια να σου προσφέρω κι 
εγώ. Πάρε αυτές τις αρβύλες για τον πατέρα σου, για τον φίλο σου, για όποιον 
θέλεις. Είναι στολίδι και κόσμημα χειροποίητο μιας άλλης, παλιάς, αξέχαστης 
εποχής. Έφυγε μάλλον δακρυσμένος. 

Ήταν πολύ ευαίσθητος, καλοσυνάτος και ντόμπρος και δεν παρέλειψε να 
μου σημειώσει την καινούργια του διεύθυνση, είπε, ενώ, καθώς άνοιγε την πα-
νάκριβη από κροκόδειλο τσάντα της, μοσχοβόλησε το πανάκριβο άρωμα που 
είχε φυλαγμένο. Έβγαλε ένα καφέ πορτοφολάκι,  πήρε δυο καρτούλες, έγραψε 
στο πίσω μέρος την διεύθυνση του Βασίλο κι έδωσε  από μια στον καθένα απ’ 
τους δυο άντρες. Πιο περίεργος ο Νίκος, πρώτα κοίταξε μπροστά και της ψιθύ-
ρισε χαριτολογώντας:

-Στριπτηζέζ;                                                                                                                                 
 -Δύσκολοι οι καιροί, χρειαζόμαστε λεφτά κι αναγκάζομαι να κάνω δυο 

δουλειές, είπε χαμογελώντας, άνοιξε μόνη της την πόρτα και, πριν χαθεί μέσα 
στην νύχτα, παρακάλεσε να πουν στο φίλο της τον Βασίλο να σταματήσει το 
ποτό και τον τζόγο.



193

Κεφάλαιο εικοστό δεύτερο
Ο Σωτήρης και Νίκος στο Ασάφενμπουργκ.

Το ταξίδι για την όμορφη, καλοσχεδιασμένη πολιτεία του  Ασάφεν-μπουργκ ήταν ευχάριστο και πολύ ξεκούραστο. Μεγάλοι, ευρύχωροι δρόμοι με πυκνά δέντρα εκατέρωθεν του ποταμού Μάιν,  παραποτάμου 
του Ρήνου, εντυπωσίαζαν ευχάριστα και η καλοκαιρία με λαμπρό, ασυνήθιστο 
για τούτα τα μέρη ήλιο, μας χαροποιούσε φέρνοντας τη σκέψη στην πατρίδα.          

–Ελληνική μέρα έχουμε σήμερα, φώναξε ο Νίκος. 
-Ας ακούσουμε και κάνα κλαρίνο, να την νιώσουμε καλύτερα, συμπλή-

ρωσε ο Σωτήρης. Έτσι ευχάριστα, με γέλια και ιστορίες από το χωριό, φθάσανε 
θαυμάζοντας τα καινούργια  καλοσυντηρημένα σπίτια, τη μεγάλη πλατεία και 
ιδιαίτερα τα ήρεμα νερά του ποταμού, στο πασίγνωστο αριστοκρατικό ρεστο-
ράν  «Lammbrau», όπου μπήκαν, γευμάτισαν και, βέβαια, δεν παρέλειψαν να 
ρωτήσουν κατά πού πέφτει η διεύθυνση που ήταν γραμμένη στην κάρτα. 

Ο ξανθός σερβιτόρος χαμογέλασε κλείνοντας πονηρά το μάτι, καθώς 
είδε τη διεύθυνση του στριπτηζάδικου, του οποίου, όπως είπε, ήταν τακτικός 
πελάτης, αλλά και πλήρως τους κατατόπισε πού να πάνε και πώς θα βρούνε 
το μεγάλο συγκρότημα, που ήταν  το στολίδι στην περιοχή. Στεγαζόταν μέσα 
σ’ ένα περιφραγμένο περίβολο με αρκετά μεγάλη έκταση και είχε φούρνους, 
αρτοπωλεία,  ζαχαροπλαστεία και μεγάλες αποθήκες, γεμάτες αλεύρια και ζυ-
μαρικά, ψυγεία με κρέατα και φρούτα. Συνήθως τροφοδοτούσε τους εμπόρους 
και έκανε και μεγάλες εξαγωγές στο εξωτερικό. Ευχαρίστησαν τον καλόκαρδο 
σερβιτόρο και εύκολα πια πήραν τον δρόμο για το συγκρότημα  που ήταν λίγο 
έξω από την πολιτεία. 

Πραγματικά από μακριά φάνταζε και δεν υπήρχε περίπτωση να αστοχή-
σουν. Η ψηλή πέτρινη μάντρα που περιέκλειε το συγκρότημα ήταν φτιαγμένη 
με καλοδουλεμένη άσπρη πέτρα και η μεγάλη ευρύχωρη είσοδος είχε δυο δι-
αδρόμους για είσοδο και έξοδο, που στην κάθε μια υπήρχε μπάρα ασφαλείας. 
Πλησίασαν στην κεντρική είσοδο. Καλοκουρεμένο γρασίδι, αρκετά δέντρα με 
αρκετά σιντριβάνια  φαίνονταν ολόγυρα. Ο φύλακας, που ήρθε πρόσχαρα να 
σηκώσει  την  ξύλινη μπάρα, προθυμοποιήθηκε να βοηθήσει, ρωτώντας σε 
ποιά αποθήκη ήθελαν να πάνε ή ποιός  ήταν ο σκοπός της επίσκεψής τους. 
Είπαν ότι ήθελαν να συναντήσουν τον Βασίλο. 

Έβγαλε το καπέλο του, έξυσε το κεφάλι του, άρχισε να σκέφτεται. Ήταν 
έμπειρος στην δουλειά του. Μπήκε μέσα στο δωματιάκι του, χαμήλωσε το ρα-
διόφωνο και έπιασε το κρεμαστό του τηλέφωνο. Σε λίγο χαμογελαστός και 



194

ικανοποιημένος ενημέρωσε ότι θα έπρεπε να πάνε στην αποθήκη Νο. 8 με τους 
μεγάλους φούρνους, ενώ παράλληλα έδειξε το ευρύχωρο, μεγάλο πάρκινγκ 
που ήταν μόνο για τα επιβατηγά μικρά αυτοκίνητα, όπως είπε. Αριστερότερα, 
μεγάλες νταλίκες, άλλες φόρτωναν, άλλες ξεφόρτωναν και ο Νίκος σταμάτησε 
λίγο να τις θαυμάσει, αφού για πολλά χρόνια οδηγούσε τέτοιες νταλίκες και 
του άρεσε πάντα να τις  «γλυκοκοιτάζει».                                                                    
 Όπως σωστά τους είχε πληροφορήσει ο σερβιτόρος, οι μεγάλες απο-
θήκες φαίνονταν από τις ανοιγμένες πόρτες παραγεμισμένες με μηχανήματα, 
όπου εργάτες ξεφόρτωναν, ταχτοποιούσαν και προσεκτικά στοίβαζαν τα εμπο-
ρεύματα.  Οι δυο άνδρες προχώρησαν, για να εντοπίσουν την αποθήκη που ζη-
τούσαν, όταν η γκαριξά120 ενός γαιδάρου τους ξάφνιασε. Είδαν στα δεξιά έναν 
άλλο χώρο, περιφραγμένο μέσα στην μάντρα με χοντρό σύρμα, όπου πέντ’-έξι 
άλογα ξέστρωτα πηγαινοέρχονταν ακολουθούμενα από μερικά μεγαλόσωμα, 
καλοταϊσμένα σκυλιά. Σταμάτησαν να τα κοιτάξουν. Ο  γάιδαρος κι ένα μικρό 
πουλάρι έτρεξαν κοντά στα σύρματα, λες κι ήθελαν να  τους χαιρετίσουν. Μια 
μικρή λιμνούλα ήταν γεμάτη με καθαρό νερό κι εκεί τσαλαβουτούσανε μερικές 
πάπιες. Σίγουρα και κάτι άλλο αξιοθέατο θα υπήρχε εκεί, αλλά εκείνοι αγωνι-
ούσαν να συναντήσουν τον Βασίλο. Ορθάνοιχτη ήταν η μπροστινή πόρτα της 
Νο. 8 αποθήκης, απ’ όπου ακουγόταν ένας συνεχής ήπιος θόρυβος. Ανέβηκαν 
πέντ’–έξι στρογγυλά σκαλιά, στρωμένα με μάρμαρο και μπήκαν μέσα στην 
τεράστια και καλοφωτισμένη αίθουσα, όπου ζυμωτήρια και άλλα μηχανήμα-
τα δούλευαν προγραμματισμένα και ασταμάτητα. Περισσότερα κορίτσια από 
άντρες υπήρχαν εκεί και πακετάριζαν διάφορα δέματα, τα οποία κουβαλούσαν 
χειροδύναμοι εργάτες και τα πόστιαζαν πάνω σε μεγάλους ξύλινους πάγκους. 
Μπροστά υπήρχε μια μεγάλη πόρτα που άνοιγε αυτόματα, όταν κάποιος πλη-
σίαζε. Οι δυο άντρες το κατάλαβαν, βλέποντας τους εργάτες με τα τεράστια 
αλευροτσουβάλια στον ώμο να μην την σπρώχνουν για ν’ ανοίξει. Στην αρχή 
απόρησαν. Πρώτη φορά έβλεπαν κάτι τέτοιο. Ύστερα χαμογέλασαν, κοιτάχτη-
καν με ικανοποίηση και προσπαθούσαν να βρουν κάποιον ελεύθερο εργάτη 
για να τους εξυπηρετήσει. Η αλήθεια είναι ότι όλοι τούς είχαν προσέξει όταν 
μπήκαν, αλλά στη συνέχεια αφοσιώθηκαν περισσότερο στη δουλειά τους.  
Δεξιότερα, σε αρκετή απόσταση από την μεγάλη κεντρική είσοδο, υπήρχε μια 
μικρότερη με μια γυάλινη θυρίδα και μια μεγάλη επιγραφή που έλεγε «Απα-
γορεύεται η είσοδος» κι εκείνοι σκέφτηκαν πως μάλλον κοφτερά, επικίνδυνα 
εργαλεία θα δούλευαν εκεί μέσα, όταν απότομα άνοιξε η πόρτα κι ένας ηλικι-
ωμένος, αλευρωμένος, με άσπρο ψηλό καπέλο μαγείρου και άσπρη γενειάδα, 
120) Το γκάρισμα.



195

με επιδεξιότητα νεαρού πήδησε πάνω από τον χαμηλό πάγκο και, τρέχοντας, 
χώθηκε με λυγμούς στην αγκαλιά του Νίκου. Ο  Σωτήρης τα έχασε και στην 
αρχή πίστεψε ότι κάποιος γνωστός του νταλικέρης θα ήταν, αλλά γρήγορα συ-
νήλθε βλέποντας και τον Νίκο να απορεί. Ο άγνωστος τον έσπρωξε ελαφριά, 
τον ηρέμησε και τον άκουσε να λέει  βγάζοντας το άσπρο καπέλο: «Δεν με 
γνωρίζεις Νίκο; Ο Βασίλης είμαι!». 

 Μα και βέβαια, ήταν ο χωριανός τους, ο Βασίλης ο Μπαλιάδας. Στο 
άκουσμα του ονόματος, θυμήθηκε και ο Σωτήρης  τον Βασίλη. Ήταν μεγα-
λύτερός του και δεν τον θυμόνταν καλά από το χωριό.     «Η ανέλπιστη τούτη 
χαρά που μου δώσατε, πρέπει να γιορταστεί, πριν μου πείτε τα νέα σας και τα 
νέα του χωριού μας» είπε ο Βασίλης, δείχνοντας την πόρτα με την απαγορευτι-
κή πινακίδα. Σαν έφθασαν εκεί, την έσπρωξε, την άνοιξε, σήκωσε το χέρι του 
σε ορθή γωνία με κάθετη την παλάμη προς το έδαφος και με μικρό σκύψιμο 
της μέσης, τους έκανε νόημα να περάσουν πρώτοι.    Μπήκαν σε μια θεόρατη  
αίθουσα. Ο χτύπος από τα μηχανήματα δεν ήταν θορυβώδης, αλλά ήπιος, ενώ 
μυρωδιές από φρεσκοκούλουρα, ζεστοφούρνι  και γλυκύσματα γαργάλισαν 
αμέσως τα ρουθούνια τους. Ο  λαμπρός  φωτισμός τούς έκανε να δουν καλύτε-
ρα τους φούρνους, τα ζυμωτήρια και πολλά άλλα πρωτόγνωρα σ’ αυτούς μη-
χανήματα, που τα παρακολουθούσαν και τα δούλευαν έμπειροι  εργάτες κάτω 
απ’ την επιτήρηση και τις οδηγίες του Βασίλη, όπως ο ίδιος διευκρίνισε, αλλά 
κι εκείνοι διαπίστωσαν την εκτίμηση που του είχαν όλοι απ’ το χαμόγελο και 
το ελαφρύ σκύψιμο του κεφαλιού τους, όταν τον είδαν.      

Ο Βασίλης έδειξε στους δυο συγχωριανούς του την τζαμένια αίθουσα 
στο βάθος και τους έστειλε να τον περιμένουν, μέχρι να φέρει μια γύρα, να 
ελέγξει, να δώσει τις οδηγίες του. Τον έβλεπαν να πιάνει τη ζύμη, να την δοκι-
μάζει, να δείχνει ιδιαίτερη προσοχή στα τσουβάλια με τα αλεύρια, στα γλυκά, 
στη θερμοκρασία των φούρνων. Σε λίγο ήρθε, άνοιξε ξανά την κλειδωμένη 
πόρτα, έκανε πάλι την γνωστή κίνηση και τους ξανάδωσε προτεραιότητα, για 
να μπουν στο προσεγμένο με γούστο σαλόνι. Δερμάτινες  πολυθρόνες, τραπέ-
ζια φτιαγμένα με γούστο κι ένα γωνιακό μπαράκι προστατευμένο με κρύσταλ-
λα, κοσμούσαν το σαλόνι. Άνοιξε το ψυγείο, γεμάτο φρούτα, αναψυκτικά και 
μπύρες, έπιασε μια μπύρα την άνοιξε με τα δόντια και μονορούφι την τέλειωσε 
παίρνοντας και μια δεύτερη και παρακινώντας τους συντοπίτες του να πάρουν 
ό,τι θέλουν, ανοίγοντας συγχρόνως και το γωνιακό μπαράκι, που είχε πληθώρα 
ποτών. 

Εκείνοι προτίμησαν  ουίσκι  με πάγο, που σβέλτα έφερε ο Βασίλης και 
ύστερα κάθισε στο καλοφτιαγμένο γραφείο του, απέναντί τους, άνοιξε το συρ-



196

τάρι κι άναψε ένα μυρωδάτο πούρο παρακινώντας τους να τον συνοδεύσουν. 
Στο ελαφρύ χτύπημα της πόρτας, είδαν μια μεστωμένη κυρία με λευκή φόρμα 
που έγραφε μπροστά το όνομά της και πίσω την φίρμα της εταιρείας, να μπαί-
νει με χαμόγελο και καλοσύνη και ν’ αφήνει στο τραπέζι έναν μεγάλο δίσκο 
γεμάτο λιχουδιές, γλυκίσματα, ζεστοκούλουρα, καρύδια και αμύγδαλα.  Με τη 
συνοδεία όλων αυτών των όμορφων εδεσμάτων, άρχισαν οι δυο επισκέπτες να 
διηγούνται ασταμάτητα τα νέα από το χωριό, αλλά και παλιές ιστορίες, φάρσες 
και καλαμπούρια, ένα σωρό όμορφες και καλές θύμησες. Σηκώθηκε κάποια 
στιγμή ο Βασίλης, χαμήλωσε λίγο την θέρμανση κι έδειξε την πόρτα ασφαλεί-
ας που ήταν απέναντι και οδηγούσε στο διαμέρισμα που του είχε παραχωρήσει 
η Εταιρεία. Τράβηξε πίσω του την κουρτίνα κι ένα μεγάλο μακρόστενο παρά-
θυρο φανερώθηκε. 

Είχε ντουμανιάσει με τα πούρα ο χώρος και είπε να το ανοίξει για λίγο, 
αλλά τότε θυμήθηκε να πει ότι αυτό ήταν το βασίλειο του, όπου είχε μια χαρά 
βολευτεί. Εκείνο όμως, για το οποίο καμάρωνε ιδιαίτερα, ήταν αυτά που ο 
ίδιος είχε φτιάξει στον εξωτερικό χώρο και τους προσκάλεσε να τα δουν κι 
εκείνοι από το ανοιχτό παράθυρο. Δεξιά έδειξε τα άλογα που τα φρόντιζε με 
αγάπη κι ακόμη έναν μικρό κηπάκο, κότες και πάπιες, αλλά αυτό που περισσό-
τερο τον ενθουσίαζε ήταν το μαγκανοπήγαδο, που το σκέφτηκε, το σκάριασε121 
και το επιδείκνυε με καμάρι στους επισκέπτες του. «Κοιτάξτε αριστερά», είπε 
χαμογελώντας, «την πατέντα αυτή την σοφίστικα λίγο πριν φύγω από το χω-
ριό, όταν πήγα λιοτριβιάρης στο λιοτριβιό του Γεράσιμου του Δρακονταειδή. 
Ζεύαμε122 ένα γάιδαρο ή άλογο και κάποιος τα σαλάγαε να τριγυρνούν και να 
γυρίζουνε τα μεγάλα λιθάρια».

Κοιτάζοντας αριστερά, είδαν πράγματι ένα μικρό γαϊδουράκι να στριφο-
γυρίζει, χωρίς όμως κανείς να το αναγκάζει ή να το οδηγεί. Κοίταξαν τον Βα-
σίλη με θαυμασμό και απορία πώς κατάφερε και το γύμνασε έτσι. Το βλέπετε, 
γυρίζει μόνο του γύρω από το μαγκανοπήγαδο, βγάζει το νερό, μια άλλη μι-
κρή αντλία το ανεβάζει ψηλά στη δεξαμενή που βλέπετε και, όταν γεμίσει, την 
ανοίγουμε, πέφτει με ορμή το νερό και γυρίζει τις μυλόπετρες, που αλέθουν το 
στάρι, όπως έκανε τότε στο χωριό μας ο Φραγκούλης και ο Δήμος ο Σίδερης 
με τους νερόμυλούς τους. Βέβαια εμείς εδώ, δεν καλυπτόμαστε μ’ αυτήν τη 
μικρή ποσότητα, αλλά το έχουμε μόνο δια διαφημιστικούς λόγους», εξήγησε ο 
Βασίλης, μα ο Σωτήρης, εξακολουθώντας να απορεί, ρώτησε: 

 -Όλα καλά και άγια, Βασίλη, αλλά πώς γύμνασες τον γάιδαρο να στρι-
φογυρίζει ασταμάτητα δεν μας είπες.
121) ΄Εστησε.
122) Βάζω ζώα στο ζυγό.



197

Χαμογέλασε με καμάρι ο Βασίλης, κοίταξε τον Σωτήρη συγκαταβατι-
κά και του είπε:   «Βλέπεις ότι  έχω φορέσει παρωπίδες στο γαϊδούρι, για να 
μην βλέπει δεξιά αριστερά, αλλά μόνο μπροστά. Καλοκοίταξέ το τώρα. Όπως 
βλέπεις, ανάμεσα από τα αυτιά του έχω περάσει ένα σκουπόξυλο δεμένο στο 
λαιμό του και μπροστά υπάρχει κρεμασμένο ένα βλήτο, βλήτο με κατακόκκινα 
λειριά, που έλεγε και ο μπάρμπας  μου ο Αντρέας ο Αντριέλος, επαινώντας τα 
όμορφα μεγάλα του βλήτα, αλλά σε τέτοια απόσταση, ίσα να μην το φτάνει το 
ζώο και να το κυνηγάει ασταμάτητα...» 

 Ήταν η σειρά τους να χαμογελάσουν, να επαινέσουν και να συγχαρούν 
τον Βασίλη για την πρωτότυπη πατέντα του, όταν η  πόρτα ξαναχτύπησε και 
φανερώθηκε η προηγούμενη κυρία, για να παραλάβει τον άδειο δίσκο και να 
ρωτήσει τι να τους ετοιμάσει για βραδινό. Έκλεισε το παράθυρο ο Βασίλης κι 
αφού οι επισκέπτες ξανακάθισαν στις αναπαυτικές τους καρέκλες, είπε στην 
κυρία να ξαναφέρει από τα ίδια και σε λίγο θα την ενημέρωνε σχετικά με το 
δείπνο. Ενώ εκείνη έκλεισε προσεκτικά την  πόρτα κι επέστρεψε στην δουλειά 
της αναμένοντας τις οδηγίες του Βασίλη, αυτός ρώτησε τους επισκέπτες του τι 
θα προτιμούσαν για δείπνο  ή μήπως και ήθελαν να πάνε μια βόλτα στην πόλη 
και να τους κάνει το τραπέζι σε κάποιο καλό ρεστοράν. 

Ο Νίκος, μετά τις πολλές ευχαριστίες για τη θερμή υποδοχή και  φιλο-
ξενία του Βασίλη, εξήγησε ότι είχαν έρθει αναζητώντας κάποιον Βασίλο. Το 
τρανταχτό γέλιο του Βασίλη τον έκανε να κοψομεσαστεί και λίγο έλειψε να 
πέσει κάτω από την καρέκλα του. Το ίδιο όμως έπαθαν κι ο Νίκος με τον Σω-
τήρη, όταν μέσα στα ασταμάτητα γέλια του συγχωριανού τους, τον άκουσαν ν’ 
αναφωνεί: «Εγώ, εγώ είμαι ο Βασίλος!» Κοιτάχτηκαν Νίκος και Σωτήρης, δια-
σταύρωσαν τις ματιές τους, κούνησαν το κεφάλι τους με δυσπιστία και σίγου-
ρα συλλογίστηκαν πως όλη αυτή τους η ταλαιπωρία οφειλόταν στου Χρίστου 
τα καμώματα, τις γνωστές του λεπτολογίες και την κουραστική προσήλωσή 
του στις μικρολεπτομέρειες. Το πράγμα ήταν φως φανάρι. Σίγουρα ο Βασί-
λης, φεύγοντας από το χωριό, έφκιασε στον Μητσάρα τούτα τα άρβυλα. Πού 
ήταν, λοιπόν το μεμπτό και το σοβαρό πρόβλημα, που ζητούσε άμεση λύση; 
Για πρώτη φορά άρχισε ο Σωτήρης να θυμώνει με τον αδερφό του, που άδικα 
τους ταλαιπώρησε, άνοιξε, ωστόσο, την τσάντα του, έβγαλε τις αρβύλες και 
ρώτησε τον Βασίλη: «Είχες πάρει κι άλλες τέτοιες αρβύλες από τον χωριανό 
μας τσαγκάρη τον Μήτσο τον Κανούτη, τον κουμπάρο της θειας μου Κωνστα-
ντούλας;»  

Λοξοκοίταξε ο Βασίλης τις αρβύλες, σταμάτησε το γέλιο, το πρόσωπο 
του χλόμιασε,  σκυθρώπασε, πετάχτηκε όρθιος και γύρισε προς το παράθυ-



198

ρο. Τα ασυγκράτητα γοερά του κλάματα τούς τρόμαξαν. Προσπάθησαν να τον 
ηρεμήσουν, τον χτύπησαν ελαφριά στην πλάτη, του δώσανε λίγο νερό να πιεί 
και να συνέλθει, αλλά εκείνος ήπιε μια γουλιά απ’ τη μπύρα του και, μέσα στ’ 
αναφιλητά του, γύρισε, τους κοίταξε, έσκυψε το κεφάλι και με ξεψυχισμένη 
φωνή είπε: «Δεν φταίω εγώ ορέ παιδιά, ο Κώστας ο Αντριέλος  φταίει». 

Οξύθυμος και νευρικός ο Σωτήρης, με ασυγκράτητη ορμή, κόντεψε να 
τον μουντάρει123. Πιο πράος και ήρεμος ο Νίκος τον συγκράτησε, μα εκείνος 
επέμενε: «Ακούς εκεί, να μας λέει ότι φταίει ο καλός μου ξάδερφος, αυτό εί-
ναι προσβλητικό».    Ξεψυχισμένα, με τρεμάμενη φωνή, χλωμός και πικρά 
μετανιωμένος, άρχισε ο Βασίλης να τους εξιστορεί την ιστορία, που ούτε και 
ο Χρίστος ολοκληρωτικά γνώριζε. Η θεία του η Κωνσταντούλα περιορίστηκε 
μόνο να του αναφέρει την παρεξήγηση των δυο μαστόρων και σίγουρα δεν 
γνώριζε ούτ’ εκείνη την ιστορία με τις αρβύλες, που άρχισε με κομμένη φωνή 
και βαθειά πικραμένος, όπως έδειχνε, να τους διηγείται ο Βασίλης. Κοιτώντας 
κατάχαμα, έπιασε μια χαρτοπετσέτα, σκούπισε τα δάκρυά του, φύσηξε την 
μύτη του, σηκώθηκε, πήρε καινούργια μπύρα και άρχισε την αφήγηση:  «Ήταν 
κατακαλόκαιρο κι ετοιμαζόμουν να πάω να σπείρω φασόλια - κλοσούρες124 
στην Νίκια. 

Ο πατέρας μου, ο Θοδωρής, μου είπε: Σήμερα μην έρθεις στο καφενείο, 
πάρε τα φασόλια που έχουμε για σπόρο και κατέβα στην Νίκια για τη σπορά. 
Άνοιξα την πορτοπούλα και είδα τον Κώστα να πετάει πέτρες, πιθανόν να ρίξει 
πεντανόστιμα συκάμινα από την ασκαμιά125 του Σπύρου του Δρακά, σκέφτηκα 
κι είπα πριν φύγω να τον χαιρετίσω. Έβγαλα τον μεγάλο καθρέφτη από τον 
κομό126 της μάνας μου και άρχισα να παιγνιδίζω με τον ήλιο. 

Είδα τον Κώστα να τρομάζει και το χάρηκα πολύ, γιατί μας έκανε πάντα 
τον ατρόμητο και ότι τίποτε δεν φοβάται, ευτυχώς όμως δεν με κυνήγησε, αλλά 
με καλημέρισε και με προσκάλεσε, σίγουρα για καμιά παιδική σκανδαλιά. 
Απόρριψα κατηγορηματικά την πρόσκλησή του να πάμε για μπάνιο, γιατί είχα 
δώσει προτεραιότητα στην αγροτική εργασία και στην σπορά. Μεγάλος  κα-
ταφερτζής, όμως, ο Κώστας, προσπάθησε να με πείσει, αλλά μάταια, γιατί δεν 
υπήρχε περίπτωση ν’ αλλάξω γνώμη, αφού, στην αντίθετη περίπτωση, σίγουρα 

123) Να του ορμήσει.
124) Άσπρα, ξερά φασόλια.
125) Μουριά.
126) Έπιπλο με πολλά συρτάρια για τα ασπρόρουχα και άλλα, πολύ χρήσιμα 
και πολύτιμα αντικείμενα.



199

δεν θα γλύτωνα τις λουριές127 του Θοδωρή, του πατέρα μου. Ετοιμάστηκα  και 
γύρισα να φύγω και τότε είδα καμαρωτό-καμαρωτό τον ψηλό ξανθό Μήτσο να 
καταφθάνει με τις καινούργιες του αφόραγες αρβύλες κρεμασμένες στο λαιμό 
του. Θαμπώθηκα και ζαλίστηκα από τα πανέμορφα ζωγραφισμένα σχέδια και 
στολίδια. Τις ακούμπησα, τις χάιδεψα... Τις θαύμαζα ασταμάτητα, ώσπου με 
προσγείωσε και με ξένισε η φωνή του Κώστα, που είπε στον Μήτσο: «Άντε 
πάμε. Ο Βασίλης δεν θα έρθει». Όμως, πριν ξεκινήσουν να φύγουν, γυρίζοντας 
σε μένα, έβαλε το καλύτερο δόλωμα για να με πείσει: «Έλα, Βασίλη, και θα 
σου δώσω να φορέσεις και τα καινούργια μου γυαλιά να κάνεις τον μάγκα».

Δεν τσίμπησα το δόλωμα του Κώστα. Το καλύτερο δόλωμα για μένα 
ήταν μόνο οι αρβύλες, που σφηνώθηκαν μέσα στο μυαλό μου. Ναι, σίγουρα ο 
Κώστας φταίει. Είναι δυνατόν φορώντας τα γυαλιά και ξυπόλυτος ή με μπαλω-
μένα παπούτσια να κάνω τον μάγκα;  Χωρίς  δεύτερη σκέψη, τους ξάφνιασα, 
όταν τους είπα ότι αποδέχομαι την πρόσκληση και θα τους ακολουθήσω. Βια-
στικά και γρήγορα πήγα στο σπίτι, άρπαξα το λισγάρι, που ευτυχώς για μένα 
είχε σπάσει το στυλιάρι του, ενώ η μάνα μου σαλαγούσε και χτυπούσε στα 
καπούλια τη γαϊδούρα. Έτσι με βόλευε, κοντό όπως ήταν, και το έβαλα πίσω 
στην πλάτη περασμένο από τη λουρίδα128, όπως έκανε ο Θωμάς ο Μίγας με το 
κλαδευτήρι. 

Πήρα και τα φασόλια, για να πείσω την θεια μου την Χαρίκλεια ότι θα 
πάω στην Νίκια και άρχισα να τρέχω για να τους φτάσω. Στο μυαλό μου στρι-
φογυρνούσε η σκέψη που προσπαθούσα να την αποβάλω. Ναι, έτσι σίγουρα θα 
έκανα τον μάγκα και θα ένιωθα όμορφα φορώντας τα γυαλιά, αλλά και με τέ-
τοιες αρβύλες, θα ήμουνα αρχιμάγκας,  σκεφτόμουνα,  γελώντας και σιγοτρα-
γουδώντας. Όσο προσπαθούσα να αποβάλω την άσχημη ιδέα μου, τόσο αυτή 
εντονότερα σφηνώνονταν στο μυαλό μου. Παράλογες και παράτολμες σκέ-
ψεις, σίγουρα απραγματοποίητες, γιατί δεν ήταν δυνατόν να συμβούν, όχι μόνο 
με βασάνιζαν, αλλά και με μαγνήτιζαν σ’ όλη τη διαδρομή. Γλυκοκοιτάζοντας 
τις αρβύλες, σε μια στιγμή ονειρεύτηκα ότι μπήκα στο σπίτι του Μήτσου από 
το παράθυρο που έβλεπε προς στα Σταυρωτά, και τις έκανα καταδικές μου.                                                                                            

 ‘Έσκυψα στο τσιμεντένιο νεραύλακο, που πριν από λίγες ημέρες είχε 
ολοκληρώσει ο Πρόεδρος του χωριού, ο Θωμάς ο Βαρόλης, πήρα νερό και 
το έριξα στο κεφάλι μου για να συνέλθω. Ο δυνατός ήλιος σίγουρα με ζάλισε, 
σκέφτηκα, για να κάνω τέτοιες παράλογες σκέψεις, κι άρχισα να περπατώ ξυ-
πόλυτος μέσα σ’ αυτό, δίπλα στον δρόμο. Αμέσως με μιμήθηκαν κι οι άλλοι και 
127) Το ξύλο με τη λούρα.
128) Τη ζώνη.



200

νιώθοντας τη δροσιά του νερού και γλυτώνοντας την κάψα στις πατούσες τους 
από τον χωματόδρομο, ξεφώνιζαν: «Μπράβο Βασίλη, καλή ιδέα!». Για μένα 
όμως, καλή ιδέα ήταν μόνο πώς θ’ αποκτούσα τις αρβύλες. 

Φτάσαμε στην Αξόπετρα. Τα καταγάλανα, πεντακάθαρα, ήρεμα θαλασ-
σινά νερά ήταν σκέτος πειρασμός και ανακούφιση. Πολύ γρήγορα άρχισαν να 
τσαλαβουτούνε πέφτοντας από τα βράχια άλλοι με τα πόδια και άλλοι με το 
κεφάλι, αφού πρώτα φρόντισαν να ξεζορκιαστούν129, πετώντας δεξιά και αρι-
στερά μέσα στις γύρω μάζες, τα μπαλωμένα ρούχα τους. Μόνο ο Μήτσος αρ-
γοπορούσε. 

Τον κοιτούσα και τον θαύμαζα για την υπομονή του. Ήταν πολύ νοικο-
κύρης και προσεκτικός. Έβγαλε τα ρούχα του, τα τίναξε, τα δίπλωσε με τάξη, 
ξεκρέμασε απ’ το λαιμό του τις αρβύλες και τις σκέπασε με τα διπλωμένα του 
ρούχα, για να μην τις κάψει ο ήλιος, όπως μας είπε. Στενοχωρήθηκα που δεν 
μπορούσα να βλέπω πια τις όμορφες αρβύλες και αρκέστηκα να παρακολουθώ 
την επιδεξιότητα του Μήτσου στην κολύμβηση. Τον θαύμασα βλέποντας να 
πέφτει στην θάλασσα με το κεφάλι από τον βράχο, σχηματίζοντας με το κορμί 
του ορθή γωνία. Κοίταξα ολόγυρα. Ήμουνα ολομόναχος. 

Όλοι ξέρανε την άσχημη ή καλή μου συνήθεια να κοιτάζω τις γυναίκες 
που κολυμπούσαν λίγο πιο πέρα στη σπηλιά κι έτσι κανείς δεν με παρεξήγησε 
για την αργοπορία μου. Ανέβηκα στην πέτρα που είχαμε για τον Κοντομήτσο, 
σήκωσα το χέρι ψηλά σε γροθιά και όλοι κατάλαβαν ότι ακόμη δεν φάνηκαν 
γυναίκες, πήδησα όσο μπορούσα μακρύτερα με γρηγοράδα, έφτασα στα ρούχα 
του Μήτσου, τα μέριασα, άρπαξα τις αρβύλες, τις ξανακαμάρωσα, τις χάιδεψα, 
τις φίλησα, ιδρώτας αγωνίας άρχισε να τρέχει από τα μάγουλά μου, άρπαξα μια 
μικρή πέτρα, την έβαλα κάτω από τα ρούχα, ξανανέβηκα στο μεγάλο λιθάρι, 
όμως δεν κοίταζα την σπηλιά, ούτε έβλεπα γυναίκες, μόνο τις αρβύλες έβλεπα 
και καμάρωνα.

 Τις αγαπούσα, τις ποθούσα και χαιρόμουνα που θα τις έκανα δικές μου. 
Σήκωσα το χέρι ψηλά με δύο δάχτυλα ανοιγμένα, για να τους μπουρδουκλώσω 
και τότε θυμήθηκα τον Γιαννέλο τον Μπαρώνη, που με μάθαινε πώς να πιάνω 
ζωντανά τα πουλάκια κάτω από την πλάκα. Έκανα μια στρογγυλή λόμπα και 
το πουλάκι, όταν έπεφτε η πλάκα, προστατευόταν. Έβγαλα το σκαλιστήρι από 
το ζωνάρι κι άρχισα ένα-δυο μέτρα  μακριά από το λιθάρι να σκάβω το μαλακό 
κοκκινόχωμα - ευτυχώς και είχα μαζί μου τούτο το σπουδαίο μικρό μυτοτσά-
πι - έβγαζα με τα χέρια μου προσεκτικά τα χώματα και τα έβαζα γύρω-γύρω  
στη μεγάλη βαθειά λόμπα, έπιασα τις αρβύλες προσεκτικά, τις έβαλα μέσα, 
129)  Να ξεγυμνωθούν.



201

αλλά δεν ικανοποιήθηκα. Ξαναδοκίμασα σκάφτοντας ακούραστα, με αγωνία 
και γρηγοράδα, κι αφού τα κατάφερα κι ενθουσιάστηκα από την προσεγμένη 
τούτη μου δουλειά, ξερίζωσα μερικές ασφάκες, τις σκέπασα, μετά έστρωσα 
το κοκκινόχωμα και κάλυψα όλο τούτο μου το λαμπρό κατασκεύασμα, που με 
ικανοποίησε απόλυτα. 

Σιγά – σιγά, άρχισα να συνέρχομαι από την κούραση και ιδιαίτερα από 
την αγωνία, ξανανέβηκα για τελευταία φορά στην πέτρα και σήκωσα ολόκληρη 
την παλάμη ψηλά λες και μούτζωνα. «Τυχερέ!», άκουγα τους άλλους να φωνά-
ζουν, ξαναπήδησα με σβελτάδα, γονάτισα δίπλα στην μεγάλη πέτρα και άρχισα 
να την σπρώχνω. Ήταν μεγάλη, βαριά και αμετακίνητη. Απελπίστηκα, έτοιμος 
ήμουνα να καταρρεύσω ή κάτι καλύτερο να σοφιστώ και τότε θυμήθηκα τον 
μαστρο-Σπύρο, που όταν έβαζε φουρνέλο στα κοντριά του Κουτσούμπα, συμ-
βούλευε τον Κίτσο τον Κορμόζο να χρησιμοποιεί μοχλό,   για να μετακινεί τις 
μεγάλες πέτρες.

Είχα δει και θαυμάσει αυτήν την τεχνική και σκέφτηκα να την εφαρ-
μόσω. Λίγο πιο πάνω ακουγόταν οι σφυριές στους μπάλους που φύτευαν για 
περίφραξη ο Πέτρος με τον Γιώργο. Έτρεξα με ξεχωριστή σβελτάδα, καταϊ-
δρωμένος, με αγωνία και προσποιητό τρέμουλο και τους παρακάλεσα να μου 
δανείσουν έναν γερό μπάλο, αφού το μεγάλο, επικίνδυνο και χοντρό φίδι με 
κατατρόμαξε, είπα, κι έπρεπε να το σκοτώσω, γιατί ήταν άγριο και επικίνδυνο. 
Με προθυμία όχι μόνο μου έδωσαν μπάλο, αλλά άρπαξαν και ο καθένας από 
έναν για να το κυνηγήσουμε όλοι μαζί. Τους διαβεβαίωσα όμως ότι θα τα κα-
τάφερνα μόνος μου και ήταν καλύτερα έτσι, γιατί με το θόρυβο που θα κάναμε 
όλοι μαζί θα εξαφανιζόταν, θα το χάναμε και θα ήταν επικίνδυνο στην περιοχή 
για άλλους που θα αγνοούσαν την παρουσία του εκεί. Συμφώνησαν μαζί μου 
λέγοντας να προσέχω, αλλά αν ήθελα βοήθεια, να τους σφύριζα και θα έτρεχαν 
στο πρώτο μου κάλεσμα.

Έβαλα τον ξύλινο μακρύ και χοντρό μπάλο στον ώμο και λίγο πιο κάτω 
από την μισογκρεμισμένη  λιθιά  άρπαξα μια αγκαθωτή πλακουτσωτή πέτρα, 
που αποδείχθηκε σωτήρια, γιατί,  όταν τη δοκίμασα, ήταν η καταλληλότερη. 
Στην αρχή δυσκολεύτηκα γιατί το ξύλο γλιστρούσε, αλλά τελικά με προσπά-
θειες και δοκιμές έφερα αποτέλεσμα κι όταν κατάλληλα στερεοποιήθηκε με-
ταξύ της μικρής και της μεγάλης πέτρας ο μπάλος και δεν γλιστρούσε πια, 
γονάτισα, έβαλα τα δυνατά μου κι άρχισε η μεγάλη πέτρα να σηκώνεται, αλλά 
και πάλι χωρίς αποτέλεσμα. Απελπισμένος κι απογοητευμένος, ήμουν έτοι-
μος ν’ αρχίσω τα κλάματα, αφού οι τόσες μου προσπάθειες πήγαν χαμένες και 
άκαρπες και, το κυριότερο, θα με ανακάλυπταν οι άλλοι και θα ξεφτιλιζόμουν. 



202

Έτρεξα στις μάζες, σκέφτηκα να κόψω χοντρά λουμιά130 να σκεπάσω την εμ-
φανή σκεπασμένη με χώμα λακκούβα, μα δεν είχα ούτε σουγιά μαζί μου κι 
όσο χεροδύναμος και αν ήμουν αποκλειόταν να τα κατάφερνα, γιατί τα χοντρά 
σκίνα ήταν αδύνατο να κοπούν. Ξαναγύρισα στον μοχλό, μιας και δεν μπορού-
σα κάτι καλύτερο να κάνω. Σκέφτηκα πιο ώριμα, ανέβηκα πάνω στην μεγάλη 
πέτρα απελπισμένος, κοίταζα τον μπάλο, την πέτρα, την γεμισμένη με τις αρ-
βύλες αλλά καλά σκεπασμένη  λακκούβα. Τίποτε δεν με γλυτώνει, άρχισα να 
συλλογίζομαι. Θα παραδεχτώ την χαζομάρα μου και θα πω ότι το έκανα για να 
γελάσουμε. Τελευταία μου δοκιμή, είπα στον εαυτό μου, και άγρια, με μανία, 
πήδησα πάνω στον μπάλο, για να κατέβω, να ξαναδοκιμάσω για τελευταία 
φορά. 

Το βάρος του κορμιού μου κι η άγρια μανία μου, φαίνεται, ενέργησαν  
θετικά. Κύλισε και τουμπάρισε η μεγάλη πέτρα και κατρακυλώντας  σκέπασε 
την λακκούβα. Λες και την είχα ορμηνέψει, στρογγυλοκάθισε και σκέπασε το 
χωμάτινο κατασκεύασμά  μου. Ο θόρυβος που ακούστηκε  στο κατρακύλισμα  
της πέτρας ήμουνα σίγουρος ότι δεν θα άφηνε αδιάφορους όλους τους άλλους, 
που βιαστικά θα έτρεχαν να δούνε τι συμβαίνει. Με απίστευτη γρηγοράδα γο-
νάτισα, στριφογύρισα γύρω από την μεγάλη πέτρα, την καθάρισα προσεκτικά 
να μην φαίνεται το νιόσκαφτο χώμα, πήρα τη μικρή πέτρα, την έκρυψα μέσα 
στους θάμνους και άρπαξα τον ξύλινο μπάλο να κυνηγήσω το σιχαμένο βρω-
μόφιδο,  όπως τους είπα, όταν τρέχοντας φθάσανε κι αυτοί τρομαγμένοι και με 
ρωτούσαν αν ήταν μεγάλος ο σεισμός! 

Το προσεκτικό ψάξιμο για τα χαμένα άρβυλα όχι μόνο δεν έφερε κάποιο 
αποτέλεσμα, αλλά τους γέμισε όλους φόβο και αναστάτωση, όταν στην λεπτο-
μερή τους επιθεώρηση, αφού τίποτε δεν άφησαν άψαχτο, κάποιος σκέφτηκε 
να πει κάτι και για εξωγήινους ακόμη και κανείς δεν σκέφτηκε και δεν είχε 
την γνώση να ρίξει την ματιά ή την ιδέα να τουμπάρουν ακόμη και την πέτρα. 
Φύγανε όλοι με βαριά καρδιά, εκτός από εμένα, που μέσα μου χαιρόμουν, ενώ 
ήμουνα στο ψάξιμο ο πρώτος. Αν κάποιος, όμως, με κοιτούσε κατάματα, θα 
διέκρινε να ψιχαλίζω131 τα μάτια μου και να λοξοκοιτάζω πάντα στην ίδια κα-
τεύθυνση, στην τουμπαρισμένη πέτρα που σκέπαζε το όμορφο μυστικό μου. 
Εγώ με τους Ρουπακιώτες, τον Γιάννη τον Πολίτη και τον Κώστα τον Αντριέλο,  
ακολούθησα τον δρόμο του κάμπου, αλλά στο πρώτο γεφύρι ξέκοψα, με την 
πρόφαση ότι θα πάω να πάρω λίπασμα από τη Βασιλική για τα φασόλια, μα 
πριν καλά-καλά οι άλλοι απομακρυνθούν, πισωγύρισα και άρχισα να τρέχω, να 

130) Κλαριά.
131) Να τρεμοπαίζω τα βλέφαρα.



203

τρέχω ακούραστα και ασταμάτητα. Σε μικρό χρονικό διάστημα έφτασα στην 
Πόντι, πήρα τον δρόμο κατά το χωριό και όταν ψήλωσα αρκετά, για να μην με 
δει κανένα μάτι, με μεγάλη προφύλαξη έστριψα αριστερά για την Αξόπετρα 
και είδα τον Πέτρο και τον Γιώργο να μαζεύουν τα εργαλεία τους. Φαίνεται ότι  
είχαν ολοκληρώσει την δουλειά τους και ήταν έτοιμοι να επιστρέψουν σπίτι 
τους για ξεκούραση. Τότε κρύφτηκα μέσα σε μια μάζα. Πεινούσα και δίψαγα, 
αλλά η χαρά μου που σε λίγο θα είχα στην κατοχή μου τις αρβύλες, νικούσε τα 
πάντα. Ξανακοίταξα τους δυο εργάτες. 

Οι κινήσεις τους ήταν απελπιστικά αργές και δεν ήξερα πώς να αντιδρά-
σω. Σκέφτηκα ότι δεν θα έπρεπε να με δουν,  κρύφτηκα καλύτερα κι όταν ο 
Πέτρος κοίταξε προς το μέρος μου, φοβήθηκα μη με ανακαλύψει. Ξάπλωσα 
μπρούμυτα και φαίνεται πως εκεί με πήρε ο ύπνος από την ταλαιπωρία και την 
κούραση. Όταν ξύπνησα, κανένας δεν υπήρχε ολόγυρα, ο ήλιος είχε δύσει και 
μόνο οι ψηλές βουνοκορφές των Σταυρωτών και της Ευγήρου φωτίζονταν με 
λαμπερές ηλιαχτίδες. 

Τρέχοντας σαν αγρίμι, ξεσχίζοντας ρούχα και ματώνοντας τα γυμνά μου 
πόδια, έφτασα στον προορισμό μου. Με γρήγορες κινήσεις προσπάθησα να με-
τακινήσω την πέτρα, για να ξεθάψω τον πολύτιμο θησαυρό μου. Απ’ την αρχή 
διαπίστωσα την τεράστια δυσκολία, γιατί φοβόμουν ότι θα ήταν ακατόρθωτη 
μια καινούργια μετακίνηση στη μεγάλη πέτρα. Ευτυχώς όμως το θαύμα του το 
έκανε και τούτη την φορά το μικρό μου τσαπάκι. Άρχισα να σκάβω από την 
κατηφόρα και η σπηλιά που σε λίγο δημιούργησα κάτω από την πέτρα ήταν 
ό,τι πιο αριστουργηματικό, αφού με μικρές, προσεγμένες κινήσεις, κατάφε-
ρα να μετακινήσω την πέτρα και να ξεθάψω τις αρβύλες. Τις  σκούπισα πολύ 
προσεκτικά από τα χώματα, έβγαλα μετά το μπαλωμένο μου πουκάμισο, τις 
τύλιξα κι έφυγα τρέχοντας για την Νίκια. Περνώντας από την άμμο στην Πόντι, 
ένιωσα τσιμπήματα από κουνούπια και νταβάνους, που μου κατατρύπησαν την 
πλάτη και με ανάγκασαν να τρέχω γρηγορότερα, για να προφυλαχτώ. Ακριβώς 
στο γιοφύρι είδα την Γιάννα του Καλαμένιου και μου είπε να προσέχω μην 
πλευριτώσω,132  όπως με είδε μισόγυμνο, γιατί πέφτει αγιάζι εκεί κάτω, όταν 
σουρουπώνει. 

Έφτασα στην Νίκια, πήγα από κύκλο μην περάσω μέσα από τα καφενεία 
και με δει ο πατέρας μου κι έφτασα στον κήπο. Είχε σουρουπώσει για τα καλά. 
Καλύτερα να κοιμηθώ, να ξεκουραστώ, σκέφτηκα, και το πρωί  θα έσπερνα 
τα φασόλια. Πήγα στην γαϊδούρα, την περδίκλωσα133, έβγαλα την τριχιά από 
132) Κρυολογήσω άσχημα.
133  Έδεσα τα δύο μπροστινά της πόδια, για να μη φύγει μακριά



204

το σαμάρι, έδεσα καλά και προσεκτικά τις αρβύλες και τις κρέμασα μέσα στο 
ξεροπήγαδο του Στεφανή του Μαυρογιώργου. 

 Οι ημέρες κυλούσαν, προσδιαβαίνανε, μαζί όμως και η αρχική μου 
χαρά. Είχαν  ξεχαστεί οι αρβύλες από τους άλλους, αλλά εγώ, όταν έβλεπα τον 
γείτονα μου τον Μήτσο, ντρεπόμουν και κρυβόμουν, ενώ άρχισα να απομα-
κρύνομαι και από τα άλλα τα παιδιά. Νύχτες ολόκληρες η αϋπνία με βασάνι-
ζε κι απασχολούσαν το μυαλό μου  ψυχοφθόρες σκέψεις. Η πρώτη μου χαρά 
άρχισε  να γίνεται εφιάλτης. Ναι, είχα στην κατοχή μου αυτές τις υπέροχες 
αρβύλες, αλλά δεν μπορούσα να τις  χαρώ. Πώς να τις φορέσω και πού να κυ-
κλοφορήσω; Άλλαζα δρόμο, σαν συναντούσα τον Μήτσο. Ήταν γείτονας και 
πάντα καλός φίλος και όμως εγώ τον πίκρανα τόσο πολύ. Μέρα με την ημέρα 
οι ενοχές μου πολλαπλασιάζονταν κι ήθελα να ξεφορτωθώ αυτές τις αρβύλες, 
να λυτρωθώ, αλλά πώς; Η λύτρωση και η σωστή λύση ήταν να ζητήσω συγνώ-
μη από τον Μήτσο και να του παραδώσω τις ολοκαίνουργες, αφόρετες αρβύλες 
του. Το καλοσκέφτηκα, δεν είχα όμως την δύναμη να κάνω κάτι τέτοιο, γιατί 
η ντροπή, πίστευα, θα ήταν μεγαλύτερη. Τελικά τη λύτρωση μου την έδωσε ο 
αστυνόμος, όταν μου ανακοίνωσε ότι εγκρίθηκε η αίτησή μου να φύγω για την 
Γερμανία. Ναι, σκέφτηκα, θα φύγω, τουλάχιστον να μην αντικρίζω καθημερι-
νά τον Μήτσο. Θα φύγω και δεν θα ξαναγυρίσω ποτέ. Το είπα και το έκανα. 
Απαρνήθηκα χωριό, γειτονιά, φίλους, συγγενείς, δικούς μου ανθρώπους. Νιώ-
θω τουλάχιστον κάπως ανακουφισμένος, αφού δεν βλέπω και δεν ξανάδα από 
τότε ποτέ τον Μήτσο. Δεν παράλειψα όμως να πάρω μαζί μου και τις αρβύλες, 
που ποτέ δεν φόρεσα...»

Γοερά συνεχή κλάματα  με χοντρά δάκρυα, που έτρεχαν και έσταζαν από 
τα μάγουλά του, ανάγκασαν τους συγχωριανούς του να τον παρηγορήσουν και 
να τον διαβεβαιώσουν ότι η μικρή αυτή εφηβική επιπολαιότητα δεν ήταν και 
εγκληματική. Άλλοι είχαν κάνει πολύ χειρότερα και τώρα, μετανιωμένοι  και  
αδελφωμένοι, θυμούνται με αγάπη και καυχώνται για τα επιπόλαια παιδικά 
τους παραστρατήματα. Κατάφεραν έτσι και ηρέμησαν τον Βασίλη, του έδειξαν 
κατανόηση και αγάπη κι ακόμη έδωσαν και υπόσχεση, αλλά και πήραν την 
δικιά του δέσμευση,  ότι θα ξανάρθει στο χωριό.                           

–Υπόσχεση σου δίνω Βασίλη, ότι εγώ θα βάλω τον ξάδερφό  μου τον 
Κώστα να σου τηλεφωνήσει να έρθεις στο χωριό και να ξέρεις πως ο Κώστας  
μου μίλησε με συμπάθεια για σένα και πολύ το εκτίμησε, όταν η αδερφή του 
και ξαδέρφη μου Ελένη ήρθε στην Γερμανία και πρόθυμα την περιποιήθηκες 
και τις δώρισες μάλιστα και μια κουβέρτα, όπως μας είπε. Άστραψε το χαμόγε-
λο στα χείλη του Βασίλη και πάλι γέμισαν τα μάτια του με δάκρυα, αλλά τώρα 



205

από χαρά και συγκίνηση και άρχισε να ρωτάει για όλους.       
 –Και να ξέρεις ακόμα Βασίλη, μαζί με τον Κώστα θα βάλουμε και τον 

Μήτσο να σου μιλήσει, για να πιστέψεις ότι όλοι σε αγαπάνε στο χωριό και θα 
σε περιμένουμε με πολλή αγάπη. 

-Ναι; Τότε θα έρθω πετώντας, δηλαδή με το αεροπλάνο, φώναξε ο Βασί-
λης και άρχισαν όλοι τα γέλια.  Αφού επαναλήφθηκαν όλες οι διαβεβαιώσεις, 
σηκώθηκαν, χαιρέτισαν κι ευχαρίστησαν τον Βασίλη για την υποδοχή και την 
άψογη περιποίηση, με την υπόσχεση να τον ξαναεπισκεφτούν  σύντομα. 
                                                                                                           



206

Κεφάλαιο εικοστό τρίτο
Σωτήρης και Νίκος επιστρέφουν στον Άγιο Πέτρο.

Ο Χρίστος ο Κατωπόδης    είχε διπλή μεγάλη χαρά. Λίγες ημέρες  πριν είχε πάρει πανάξια ανώτερη θέση. Τον διόρισαν  διοικητή σε μια αε-ροπορική βάση και με την ευκαιρία που θα ερχόταν και ο αδερφός του 
ο Σωτήρης από την Γερμανία, για να τον συγχαρεί και να τον δει ύστερα από 
αρκετά χρόνια απουσίας, διοργάνωσε ένα γουστόζικο134 γλεντάκι στο νεαγορα-
σθέν στην Λούτσα κτήμα του. Μεθοδικός και άριστος διοργανωτής ο Χρίστος, 
δεν άφησε ανεκμετάλλευτη τούτη την ευκαιρία  για να επιδείξει για πολλοστή 
φορά τα πλούσια οργανωτικά του προσόντα,  χωρίς να παραλείψει να καλέσει 
τα στενά του συγγενικά  και φιλικά πρόσωπα. Οι οδηγίες του σταράτες, προ-
σεγμένες, κέντριζαν την προσοχή όλων. 

Τη σούβλα με το αρνί και τα κοκορέτσια είχε αναθέσει στον σπουδαίο 
καραβίσιο μάγερα  φίλο  του, Γρηγόρη Καναλή, που ήταν ξέμπαρκος και σπού-
δαζε ζαχοροπλαστική. Η αδελφή του Γρηγόρη η Ασπασία έψηνε  μηλοκύδω-
να στο κάτασπρο νεόχτιστο φουρνάκι. Προσκεκλημένος στην παρέα ήταν και  
ο Νίκος ο Μουζούλης, σβέλτος και χωρατατζής, ντυμένος στα κάτασπρα, με 
μαύρο παπιγιόν στον λαιμό, που κέρναγε και πρόσεχε να μη λείψει τίποτε από 
κανέναν. Μαζί με το κέρασμα, δεν ξεχνούσε ν’ αφήσει και καμιά φωτογραφία 
με τους παίχτες της ΑΕΚ. Στην πάντα άξια γυναίκα του Φωτεινή, που με ευ-
λαβικά την πρόσεχε ο Χρίστος, είχε αναθέσει την κουζίνα, πιθανόν για να μην 
την μαυρίσει ο καυτερός ήλιος ή επειδή της είχε περισσότερο  εμπιστοσύνη και 
παραδεχόταν την επιδεξιότητά της στα μεζεδάκια και στα καλοπλυμένα σα-
λατικά. Καθένας και όλοι είχαν εντεταλμένη υπηρεσία και κανείς δεν γλύτωνε 
από την προσοχή του Χρίστου, που συνέχεια βολτάριζε ντυμένος μέσα στην 
καλοραμμένη φρεσκοσιδερωμένη του στολή με τα καινούργια του γαλόνια. 

Με την πρώτη ματιά ο επισκέπτης εντυπωσιαζόταν από τα καλοκλαδε-
μένα δέντρα του κτήματος, που ήταν σε κανονική, ευθυγραμμισμένη σειρά, 
σαν καλοί, υπάκουοι σμηνίτες. Περιποιημένα, ασβεστωμένα όλα, νοικοκυρε-
μένα. Η  σφυρίχτρα που είχε κρεμασμένη  στο λαιμό του, δώρο από τον χωρια-
νό μας δραγάτη Νιόνιο  Ματζάνα αντήχησε δυνατά και με προσοχή αναμέναμε 
το πρόσταγμά του. Κοίταξε δεξιά-αριστερά, εντόπισε τον Σπύρο τον Ζαμπέλη, 
άντρα της εξαδέλφης του Γιαννούλας,  πατσιδεμένο, καλό οδηγό, που χρόνια 
δούλευε στις λαϊκές αγορές, γνώστη των δρόμων, γρήγορο και καλογυμνασμέ-
νο στο τιμόνι, τον έδειξε με το δάχτυλο, μετά ανοιγόκλεισε δυο-τρεις φορές το 
134) Ευχάριστο, διασκεδαστικό.



207

δάχτυλό του και τον προσκάλεσε να πλησιάσει. Γύρισε το αριστερό του χέρι, 
το τέντωσε, το δίπλωσε, φάνηκαν τα χρυσά του ξενόκουμπα, κοίταξε το αση-
μένιο του ρολόι, γύρισε στον Ζαμπέλη, τον κοίταξε με ύφος διαταγής και του 
θύμισε ότι η ώρα πλησίαζε και έπρεπε ν’ αναχωρήσει για το αεροδρόμιο και να 
παραλάβει τον Σωτήρη. Πίσω του, σε μια σκαλιστή ακόνα, καθόταν ο Θωμάς 
ο Αντριέλος με τον Βαγγέλη τον Θοδωρέλλο, που, βλέποντας τούτη την κίνηση 
του Χρίστου, γελάσανε  κουνώντας πάνω-κάτω το κεφάλι τους. Ευτυχώς και 
δεν τους είδε, γιατί σίγουρα θα φώναζε στον Γρηγόρη να κατεβάσει το αρνί και 
να τους σουβλίσει.

Το μικρό γιαπωνέζικο φορτηγάκι, σκεπασμένο στην καρότσα με πάνινη 
τέντα, μύριζε κρεμμυδίλα, μπροστά όμως, μια επιγραφή έγραφε με κεφαλαία 
καλλιγραφικά γράμματα: «ΕΡΧΟΜΑΙ ΓΙΑ ΣΕΝΑ». Αναχώρησε γρήγορα, 
αφήνοντας ένα ντουμάνι  σκόνης και καπνού, ενώ η διασκέδαση, το φαγο-
πότι, τα τραγούδια και ο χορός συνεχίζονταν με ξεχωριστό κέφι. Ο Χρίστος, 
καμαρώνοντας, στριφογύριζε εδώ κι εκεί, χαιρετούσε και  τσιμπολογούσε, δο-
κιμάζοντας αρνί και κοκορέτσι. Σε κάποια στιγμή, ο πάντα γουστόζικος Νίκος 
Μουζούλης με σβελτάδα και τέχνη έτρεξε προς το μέρος του Χρίστου, στάθη-
κε προσοχή, τον χαιρέτησε στρατιωτικά και φώναξε: «ΑΡΝΙ ΠΡΟΣ ΕΠΙΘΕΩ-
ΡΗΣΗ, ΚΑΛΟΨΗΜΕΝΟ ΚΑΙ ΠΑΝΕΤΟΙΜΟ!» 

Τα χειροκροτήματα και τα γέλια των καλεσμένων ωστόσο απότομα στα-
μάτησαν, όταν ακούστηκαν τα δυνατά κορναρίσματα από την μπλε Τογιότα 
του Ζαμπέλη. Ο Σωτήρης ο Κατωπόδης βγήκε από την θέση του συνοδηγού 
φορώντας γκρι καπαρντίνα, γραβατωμένος,  κρατώντας ένα μικρό βαλιτσά-
κι και με κρεμασμένη στον ώμο του μια φωτογραφική μηχανή και άρχισε ν’ 
αγκαλιάζει και να χαιρετάει όλους με τη σειρά, αλλά και να τον καλωσορίζουν 
όλοι με βαθειά συγκίνηση. Την ίδια ώρα, ο Σπύρος ο Ζαμπέλης άνοιξε την 
πίσω πόρτα του μικρού  μπλε φορτηγού  και με μεγάλη σβελτάδα πήδησε  από 
μέσα ο Νίκος ο Πολίτης, που άρχισε κι αυτός τις χαιρετούρες  και ακούστηκε ο  
Σωτήρης να φωνάζει: «Έφερα και τον κουμπάρο μου». Η γλυκιά  σφυριξιά  του 
Χρίστου τούτη την φορά ακούστηκε μελωδικά και ευχάριστα, καθώς προσκα-
λούσε όλους να γευτούν το καλοψημένο αρνί, μην παραλείποντας να συγχαίρει 
και τον καλό κι άξιο μάγειρα. 

 Η ώρα περνούσε, συνεχιζόταν το φαγοπότι και ο χορός και ο Χρίστος 
χαιρόταν πολύ με την ευχαρίστηση όλων, που δεν είχαν κανένα παράπονο. Το 
απόγευμα, που προσωπικά ο σπεσιαλίστας  καφετζής Νίκος Μουζούλης έψηνε 
και σερβίριζε ο ίδιος τους καφέδες,  ο Χρίστος κάλεσε τον Σωτήρη και τον 
Νίκο Πολίτη να πούνε τα νέα τους από την Γερμανία και φώναξε και την γυναί-



208

κα του Φωτεινούλα να του φέρει από την αποθήκη το μικρό καρεκλάκι. Αμέ-
σως αυτή ανταποκρίθηκε, το ξεσκόνισε και το έστησε μπροστά του. «Ανέβα», 
φώναξε στον Σωτήρη, που τον κοίταξε περίεργα.  

Οξύθυμος, δυνατός αλλά καλοσυνάτος και υπάκουος ο Σωτήρης, πάντα 
έδινε τόπο στην οργή, γνωρίζοντας την δύναμή του, που ποτέ όμως δεν εκμε-
ταλλεύτηκε, κι ήταν τώρα έτοιμος να φωνάξει πως αυτός διαταγές δεν δέχεται, 
μα ένιωσε την τσιμπιά του κουμπάρου του του Νίκου και είδε το βλέμμα του 
σχεδόν παρακλητικά να τον προτρέπει να υπακούσει. «Είπα, ανέβα», ξαναφώ-
ναξε ο Χρίστος. Τούτη την φορά χαμογέλασε ο Σωτήρης και συμμορφώθηκε 
στην εντολή του αδελφού του. 

Τα χειροκροτήματα έδωσαν έναν χαρμόσυνο τόνο και άρχισαν όλοι να 
χαμογελούν και να φωνάζουν «Λόγο, λόγο!». Μετρίασε και ο Χρίστος  το αυ-
στηρό του ύφος, παρακάλεσε για ησυχία και, απλώνοντας το χέρι προς τον 
Σωτήρη, έδωσε το σήμα για ν’ αρχίσει. Εκείνος έξυσε λίγο αμήχανα το κεφά-
λι του, ήπιε νερό και με την βροντερή του φωνή, άρχισε να τους προσφωνεί 
όλους, αρχίζοντας από τα αδέλφια του, περνώντας στα πρωτοξάδερφα και συ-
νεχίζοντας με τη σειρά συγγένειας με όλους τους υπόλοιπους, μην παραλείπο-
ντας κανέναν: 

-Εμείς στην Γερμανία, συνέχισε, δεν έχουμε νέα, ούτε και διασκέδαση 
όπως εσείς, μόνο δουλειά και σπίτι μέσα σε άσχημες καιρικές συνθήκες. Είμα-
στε ξένοι για τους Γερμανούς και Γερμανοί ακόμη και για σας τους συγγενείς 
μας, όταν ερχόμαστε στην Πατρίδα μας, που τόσο λαχταράμε. Δεν έχω και μην 
περιμένετε, λοιπόν, να σας πω νέα, αλλά θα σας διηγηθώ μια αληθινή ιστορία 
που άκουσα μαζί με τον κουμπάρο μου τον Νίκο, όταν τυχαία συναντήσαμε 
τον δικό μας χωριανό, τον  Βασίλη τον Μπαλιάδα. Στο άκουσμα του ονόματος 
του Βασίλη ακούστηκαν ψιθυρίσματα και απορίες, τι κάνει, τι γίνεται και πώς 
περνάει ο πολλά χρόνια ξενιτεμένος  Βασίλης, ενώ ο Νίκος κούνησε κατα-
φατικά το κεφάλι του, επιβεβαιώνοντας ότι ο Σωτήρης θα πει ξεκάθαρα την 
αλήθεια. Η αφήγηση του ήταν συγκλονιστική. Με λόγο άμεσο και μεστό και 
χωρίς να παραλείψει καμιά λεπτομέρεια, απέσπασε πρώτα τα συγχαρητήρια 
του Νίκου του Πολίτη, που ψηλός όπως ήταν, δεν χρειάστηκε ν’ ανεβεί στο κα-
ρεκλάκι. Έπειτα είχε τόσο δυνατή φωνή που ότι είπε ακουγόταν πεντακάθαρα:    

-Εκτός του ότι θέλω να συγχαρώ τον κουμπάρο μου Σωτήρη και να τον 
επαινέσω για το καλό του θυμητικό, θα σας ενημερώσω με την σειρά μου ότι 
όλα όσα ακούσατε είναι αληθινά.

Ακολούθησε απόλυτη  σιωπή. Όλοι είχαν μείνει άναυδοι. Κανείς δεν 
ήξερε τίποτε, ούτε είχε ακούσει για τις αρβύλες, τον Μήτσο, τον Βασίλη, την 



209

Αξόπετρα και όλα τα άλλα. Ακόμη και ο Χρίστος, που κάτι μισοήξερε από την 
θεία του την Κωνσταντούλα, δεν γνώριζε ότι πριν από  πολλά χρόνια ο φίλος 
του ο Μήτσος ο Χαρίτος είχε χάσει τις αρβύλες του. Χλωμός, με σκυθρωπό 
πρόσωπο, έβγαλε το καπέλο του και προσεχτικά το κρέμασε στην κληματαριά, 
σήκωσε το μπουγενάρι από το αριστερό του παντελόνι, πάτησε το πόδι του σε 
μια καρέκλα, έσφιξε καλύτερα τα λυμένα του κορδόνια, ανέβηκε πηδώντας 
στο σκαμνάκι και αφόπλισε όλους με το στρατιωτικό του ύφος:     
      -Τα συγκλονιστικά αυτά λόγια του αδερφού μου, εμένα προσωπικά με 
άγγιξαν κατάκαρδα και με συγκίνησαν,  παρόλο που ήξερα κάποια πράγματα. 
Εσείς οι υπόλοιποι που δεν είχατε γνώση, πιθανόν δεν έχετε και ανάλογα συ-
μπεράσματα και  ντόμπρα σας λέγω ότι συμπεραίνω, από όσα τώρα πια ξέρω, 
ότι ο Μαστρο-Σπύρος πράγματι εσκεμμένα και επίτηδες χάλασε το εργαλείο 
του τσαγκάρη κουμπάρου του! Ακούστηκαν ψίθυροι και πρώτος δυσανασχέ-
τησε ο Θωμάς ο Αντριέλος, που κοίταξε τον Χρίστο με εχθρότητα, όταν τον 
άκουσε να κατηγορεί τον μπάρμπα του. Πανέξυπνος, ετοιμόλογος, τολμηρός  
και σκεπτόμενος ο Χρίστος, διέκρινε του Θωμά τους μορφασμούς και τον αφό-
πλισε, κοιτάζοντάς τον με στρατιωτική αυστηρότητα και, κάνοντας νόημα ότι 
δεν επιτρέπει να τον διακόπτουν και συνέχισε σε πιο έντονο ύφος να επανα-
λαμβάνει του μαστρο-Σπύρου την δήθεν απροσεξία:    
           -Όχι, δεν ήταν απροσεξία, ήταν μια λαμπρή επιτυχία του άριστου αυτού 
τεχνίτη, που όλοι ξέρετε. Ο μαστρο-Σπύρος ποτέ δεν λάθευε και ακόμη και 
σήμερα, μετά από τόσα χρόνια, οι ξύλινες πόρτες σας και τα καλοφτιαγμένα 
με γρίλιες παράθυρα άψογα κλείνουν, γιατί είναι φκιασμένα από αυτόν τον 
άριστο και σπουδαίο τεχνίτη, είπε και κοίταξε ολόγυρα. Όλοι κουνούσαν κα-
ταφατικά τα κεφάλια τους, ακόμη και ο Θωμάς που άρχισε να καμαρώνει. Και 
ο Χρίστος συνέχισε:                                                             
  -Χάλασε λοιπόν το εργαλείο του κουμπάρου του εν γνώσει του και για καλό 
σημάδι. Ήταν σοφός ο μαστρο-Σπύρος, τίμιος, εχέμυθος  και ποτέ φαφλατάς, 
κι ήξερε τι γινόταν τότε στα δύστυχα δικά τους χρόνια, χρόνια της πείνας. 
Προέβλεψε, και μπράβο του, ότι τα καλοφτιαγμένα του Μητσάρα παπούτσια 
σιγά-σιγά θα άρχιζαν να κάνουν φτερά από ξυπόλητους του χωριού και των 
περιοχών μας. Δεν θα σας κουράσω, αλλά θα σας θυμίσω πως ο ίδιος κάποτε 
μου εκμυστηρεύτηκε ότι σε όλα τα κινούμενα ξύλινα είδη που κατασκεύαζε, 
σκάφες, πινακωτές, σβάρνες, κρασοβάρελα και άλλα είδη, είχε την ιδέα  και 
κάπου έβαζε ένα μικρό  μυστικό, δικό του σημάδι. Έτσι μόνο αυτός διαπίστωσε 
και ήξερε ποιος πήρε την καπονιέρα που είχε φκιάσει, σαν την είδε καμαρωτή 
και στημένη ψηλά-ψηλά στα Νταγράτα, όταν πήγε να χαιρετίσει την αδελφή 



210

του την Μαρία-παπαδιά. Αν λοιπόν και τότε δεν σημάδευε του κουμπάρου του 
το εργαλείο, ποτέ δεν θ’ ανακαλύπταμε ότι οι χαμένες του Μήτσου αρβύλες 
ήταν κατασκευασμένες από τα χέρια του Μήτσου του Κανούτη. Τα σκυθρωπά  
πρόσωπα όλων αμέσως φωτίστηκαν με τα σοφά τούτα λόγια του Χρίστου και 
άρχισαν επευφημίες και χειροκροτήματα. Για πρώτη φορά είδαν και στο χαμό-
γελο του Χρίστου, να υποχωρεί το σοβαρό στρατιωτικό του ύφος και να μην 
καταδικάζει την επιπολαιότητα του συμμαθητή του Βασίλη.  
         –Ναι, τον θυμάμαι επιπόλαιο, αλλά φιλότιμο, καλοσυνάτο, γελαστό και 
πρόσχαρο τον Βασίλη. Κι αν έκανε μια παιδική επιπολαιότητα, πρέπει να την 
παραβλέψουμε, γιατί όλοι μας τότε όλο και κάτι σκαρώναμε. Απόδειξη της 
καλοσύνης του είναι ότι πολύ γρήγορα μετάνιωσε γι’ αυτή του την ενέργεια και 
ποτέ δεν φόρεσε τις αρβύλες, που σαν παιδί ξυπόλυτο και φτωχό λαχτάρησε. 
Εγώ  προσωπικά όχι μόνο τον δικαιολογώ, αλλά και θα παρακαλέσω τον καλό 
μου φίλο, τον Μήτσο  τον Κουτσούμπα, όχι μόνο να τον συγχωρήσει, αλλά 
μαζί με τον ξάδερφό μου τον Κώστα να του τηλεφωνήσουν και να ξαναγυρίσει 
στο χωριό μας, απαλλαγμένος από τούτο το παιδικό πρόβλημα που εκμυστη-
ρεύθηκε στον αδελφό μου ότι τον βαραίνει και ντρέπεται τον Μήτσο. Όσο για 
τον Κώστα, κι εγώ του ρίχνω άδικο, αφού τον δελέασε με τα γυαλιά και τον 
έχρισε και μάγκα, και γι’ αυτό θα πρέπει να επανορθώσει και να παλέψει για 
την επιστροφή του φίλου  και γείτονά του Βασίλη. Γι’ αυτό απευθύνομαι στον 
Σωτήρη και τον Θωμά και τους παρακαλώ να πείσουν τον Κώστα να επιδιώξει 
την σύντομη επιστροφή του Βασίλη.



211

Κεφάλαιο εικοστό τέταρτο
Ο Κώστας αναλαμβάνει την επιστροφή του Βασίλη.

Το δυνατό παρατεταμένο χτύπημα στην πόρτα με τρόμαξε και με μεγάλη ταραχή πετάχτηκα όρθιος, άλλα γρήγορα συνήλθα όταν αντίκρισα τον Θωμά να μπαίνει στο δωμάτιο. Στρογγυλοκάθισα στο αναπαυτικό μου 
κρεβάτι, έτριψα τα μάτια μου και αμέσως συνειδητοποίησα  ότι δεν ήμουνα 
στο καράβι, αλλά στο σπίτι μου. Το πολύωρο κουραστικό ταξίδι από τη Φορ-
μόζα με το αεροπλάνο, με συνεχείς στάσεις και ανεβοκατεβάσματα, με είχε 
κουράσει και ο βαθύς ύπνος με πλάνεψε, πιστεύοντας ότι έχω ακόμη την ευθύ-
νη του καραβιού. Αφού χαιρετηθήκαμε με τον ξάδερφό μου που είχα δυο-τρία 
χρόνια να τον δω, επίμονα μου ζητούσε να μάθει τα νέα από τα ταξίδια μου 
και με καλοτύχιζε για τα ωραία λιμάνια σε άγνωστους, μαγευτικούς τόπους και 
ήταν λυπημένος που δεν είχε την τύχη μου. 

Ήθελα να του εξομολογηθώ ότι τυχερός ήταν αυτός, αλλά αρκέστηκα να 
χαμογελάσω. Μέχρι να ντυθώ, σαν υπάκουο καραβίσιο καμαρωτάκι, έψησε τα 
καφεδάκια  μας, παρόλη την γρίνια του ότι μεσημέριασε και ήταν το τρίτο δικό 
του. Άνοιξε τα κλειστά παράθυρα κι ένας λαμπρός  ήλιος φώτισε το σκοτεινό 
δωμάτιο και μπορούσαμε καλύτερα να βλεπόμαστε και να μιλάμε. Αφού συ-
ζητήσαμε για τα ταξίδια μου και μου είπε τα νέα του χωριού, άνοιξε το πακέτο 
του, μου πρόσφερε τσιγάρο, αλλά τον παρότρυνα και πήρε από τα δικά μου, 
τα αμερικάνικα, που ήταν πιο μυρωδάτα και μοδάτα εκείνη την εποχή. Άρπαξε 
μια καρέκλα, γύρισε την πλάτη της προς εμένα, την καβάλησε σαν σαμάρι και 
άρχισε επίμονα να με ρωτάει, θέλοντας  να μάθει την τύχη από τις καλοσχεδι-
ασμένες  αρβύλες που είχε φκιάσει ο Μητσάρας  στον νουνό του τον Μήτσο. 
Τον κοίταξα με απορία, με έπιασε λίγη νευρικότητα, έκλεισα σφιχτά τα χείλη 
μου και άρχισα να αισθάνομαι πιεσμένος, που στην θύμησή μου ξανάρθε εκεί-
νη η περιπέτεια. 

Άρχισα να λευκοϊδρώνω, έπιασα ένα χαρτομάντηλο, σκούπισα το μέτω-
πο μου και με σιγανή μουδιασμένη φωνή του διηγήθηκα το άλυτο μυστήριο 
και ότι μάλλον οι εξωγήινοι πήραν τις αρβύλες. Τα δυνατά τρανταχτά του γέλια 
περισσότερο με προβλημάτισαν και με τρόμαξαν, μέχρι που τον άκουσα κάπως 
επιθετικά να μου λέει: «Καλά, σε σπούδασε ο πατέρας σου, για να πιστεύεις 
αυτές τις αηδίες; Άκου εξωγήινοι...». Δεν ήξερα τι να υποθέσω και κάπου μέσα 
μου βαρυγκομούσα που ακόμα και ο ίδιος ο πρωτεξάδερφός  μου με περιγελού-
σε. Απότομα όμως σταμάτησε τα χαχανητά του και άρχισε με ελαφρύ μειδίαμα 
να μου εξιστορεί τα γεγονότα με τη σωστή σειρά και να μου αποκαλύπτει την 



212

πλήρη αλήθεια:                                                                        
 -Ναι λοιπόν ξάδελφε,  ο Βασίλης ο Μπαλιάδας ήταν ο εξωγήινος και σας 

μπέρδεψε όλους με μια καλοστημένη πλεκτάνη, που εγώ θέλω να τον συγχαρώ 
και να τον επαινέσω για την καλή του έμπνευση και την παιδική του αμυαλιά. 
Πετάχτηκα όρθιος  και με την σειρά μου άρχισα κι εγώ τώρα να χαμογελώ 
αρκετά ικανοποιημένος και κατευχαριστημένος με όσα άκουσα από τον Θωμά. 
Ήταν όλα λογικά και χαιρόμουνα πολύ, πάρα πολύ, όχι για την κατακριτέα 
του Βασίλη επιπολαιότητα, αλλά περισσότερο γιατί ένα βασανιστικό μυστήριο 
που πάντα με προβλημάτιζε και, ομολογώ, με τρόμαζε όταν το θυμόμουνα, 
διαλύθηκε. 

-Και βέβαια θα τηλεφωνήσω στον Βασίλη. Σίγουρα θα τον πείσω και, αν 
χρειαστεί, εγώ θα πάω στην Γερμανία να τον φέρω, διαβεβαίωσα τον Θωμά, 
αρκεί όμως πρώτα να μιλήσω με τον Μήτσο και να πάρω την γνώμη του.                                                                    
Τα χρόνια περνούσαν, κι η μοίρα της θάλασσας, σκληρή και άπονη, μας τιμω-
ρούσε. Ερχόμουνα εγώ, έλειπε ο Μήτσος και όταν εγώ γύριζα, εκείνος ταξί-
δευε. Σύμπτωση ήταν ή τύχη, ακόμη δεν το ξέρω, αλλά ταξιδεύαμε και οι δυο 
κάποτε στην ίδια του Ωνάση εταιρεία και σμίξαμε στο ίδιο λιμάνι στην μακρινή  
Ινδονησία. Η χαρά μου ήταν μεγάλη. Είχα να δω τον Μήτσο πολλά χρόνια, 
από τότε που μαζί φοιτούσαμε στο Ναυτικό Γυμνάσιο στην Ιθάκη κι εκτός της 
κουμπαριάς, μας συνέδεε πάντα μια όμορφη παιδική φιλία, γεμάτη κακουχίες, 
στερήσεις, μικροπαρεξηγήσεις, παιδιαρίσματα, αλλά και βαθιά  πάντα αγάπη. 
Το λαμπερό του Μήτσου   χαμόγελο έλαμψε τόσο πολύ όταν με είδε και  τα  
ποτισμένα με δάκρυα συγκίνησης υγρά του μάτια τον πρόδωσαν αμέσως ότι τα 
δικά του αισθήματα για μένα ήταν ακόμη δυνατά. 

Αμέσως μου διπλασίασε την χαρά λέγοντας ότι στο ίδιο λιμάνι, αλλά σε 
άλλο πλοίο άλλης εταιρείας, ήταν και οι καλοί φίλοι χωριανοί μας ο Λάμπρος 
ο Βαρώλης με τον Αλέκο τον Χαρίτο και σίγουρα μετά το πέρας της εργασίας 
μας, το βραδάκι, θα κάναμε μια όμορφη Αγιοπετρίτικη συντροφιά. Είπαμε πολ-
λά με τον Μήτσο και θυμηθήκαμε περισσότερα. Είχε καλή μνήμη και κοφτερό 
μυαλό, σοβαρός, ολιγόλογος, προσεκτικός, πάντα τίμιος και ευθύς,  μαθημέ-
νος να χτυπά κατακέφαλα την αδικία, δεν σήκωνε όμως μύγα στο σπαθί του, 
δεν σήκωνε προσβολές και πισώπλατα μαχαιρώματα, πάντα προσεκτικός και 
λεπτολόγος, αντίθετα από εμένα που ήμουνα απρόσεκτος και επιπόλαιος. «Δε 
βαριέσαι, όσα πάνε και όσα έρθουνε», πάντα του έλεγα, κι εκείνος απαντούσε: 
«Σε χαίρομαι και σε καμαρώνω, γιατί εσύ ποτέ δεν αλλάζεις και πάντα παιδια-
ρίζεις». Ναι, ομολογώ ότι πάντα ένιωθα και νιώθω ένα μεγάλο παιδί.                        



213

Σε κάποια στιγμή, με χιουμορι-
στική διάθεση, του θύμισα τις χαμένες 
αρβύλες του και αμέσως συμπλήρωσα 
πόσο μεγαλόψυχος φάνηκε με την αδια-
φορία που έδειξε τότε, χωρίς ν’ αρχίσει 
άκαρπα κλαψουρίσματα,  εντάσεις με 
απειλές και δικαιολογημένη αγανάκτη-
ση. Περίμενα οργισμένος να ξεσπάσει, 
αλλά αντίθετα έσκασε στα γέλια, λέγο-
ντάς μου πού θυμήθηκα τα παιδικά μας 
αυτά κατορθώματα, που ήταν περασμένα 
και ξεχασμένα. Πήρα θάρρος και άρχισα 
να του γαργαλάω την μνήμη. Με άκουγε 
με μεγάλη προσοχή, χωρίς κάποια στιγμή 
να δυσανασχετήσει. Ναι! Ο ηλικιωμένος 
, μεστωμένος και ψημένος από την ζωή  
πάντα Μήτσος ήταν και παρέμενε άκα-
κος, χωρίς ίχνος ευθύνης να ρίχνει στην παιδική επιπολαιότητα του μικρού 
τότε Βασίλη. Περασμένα, ξεχασμένα και ειλικρινά χαίρομαι που ο γείτονάς 
μας αναγνώρισε ότι έκανε κάτι που σίγουρα δεν τον αντιπροσώπευε, γιατί τον 
ήξερα καλοσυνάτο, αλλά και πολύ εκλεκτικό σε κάθε τι ωραίο. Και βέβαια θα 
πρέπει να του τηλεφωνήσουμε και να του πούμε πόση μεγάλη χαρά θα μας φέ-
ρει η παρουσία του, συμπλήρωσε ο Μήτσος. Χάρηκα κι εγώ με τη σειρά μου, 
που ο Μήτσος προσωπικά θα του μιλούσε και θα τον έπειθε να ξαναγυρίσει 
στην όμορφη γειτονιά μας. Σχημάτισα τον αριθμό του τηλεφώνου κι είδα τον 
Μήτσο από την καρδιά του να χαίρεται και να μου λέει: 

  «Ευτυχώς που πάντα Κώστα έχουμε και εσένα συνδετικό κρίκο να μας 
μονιάζεις. Είσαι ανεπανάληπτος». Δεν τον καλάκουσα, γιατί μου άρεσε πε-
ρισσότερο να ακούω στο τηλέφωνο την γλυκύτατη γυναικεία φωνή, που μου 
γαργάλισε το αυτί. Ήταν τόσο μελωδική ή η πολυήμερη θαλασσινή μου δια-
δρομή μου θέριεψε, ξύπνησε και γιγάντωσε περισσότερο τον αντρισμό μου; 
Με συνεπήρε και δεν με άφησε αδιάφορο η ευγένεια, η ευφράδεια και η άψογη 
Αγγλική προφορά  της τηλεφωνήτριας,  αλλά και με απέλπισε όταν μου είπε 
ότι ο κύριος Βασίλος είχε αποχωρήσει προ πολλού από την επιχείρηση. Με 
ευγενικό, καλοσυνάτο όμως τρόπο είπε πως μπορούσε  το βραδάκι,  αν της ξα-
νατηλεφωνούσα, να μου δώσει τον αριθμό του σπιτιού του. Την ευχαρίστησα 
και της είπα πόσο πολύ θα χαρώ που θα της ξανατηλεφωνήσω. Αμέσως ακού-



214

στηκε το χαρούμενο γέλιο της και περίμενε ευγενικά πρώτα εγώ να κλείσω το 
τηλέφωνο. Ήταν άψογη, ίσως και πανέμορφη, αλλά σε μεγάλη απόσταση από 
εμάς, τόνισα στον Μήτσο, που έσπευσε να παρατηρήσει: 

«Σε χαίρομαι Κώστα, γιατί ποτέ εσύ δεν αλλάζεις, με την καλοσύνη σου, 
τα καλαμπούρια, την ανθρωπιά σου και, πίστεψε με, με όλα τα πολλά θετικά 
σου».

Γελάσαμε και οι δύο και πήγαμε να συ-
ναντήσουμε και τα άλλα δυο παιδιά του χω-
ριού μας, που μας καλοδέχτηκαν με περίσσια 
χαρά. Καμάρωσα κι εγώ βλέποντας τον μικρό 
Λάμπρο, που τον θυμόμουν με κοντό παντελο-
νάκι, πάντα σκισμένο, και ξυπόλυτο, και τον 
είδα τώρα μουστακαλή και μακρυμάλλη, κα-
λοντυμένο και με ακριβό ρολόι στο χέρι. Σαν 
βράδιασε, ο Μήτσος μού ξαναθύμισε την υπο-
χρέωση με το τηλέφωνο, χαιρετήσαμε τα παι-
διά, ευχόμενοι καλά ταξίδια, και πήγαμε στον 
πράκτορα, για να τηλεφωνήσουμε. Άλλη τηλε-
φωνήτρια σήκωσε αυτή τη φορά το τηλέφωνο, 
αγενής, που με απογοήτευσε εντελώς. Ήταν 
όμως ενήμερη και μου έδωσε το τηλέφωνο του 
σπιτιού του Βασίλη. Την έκλεισα βιαστικά κι έτριψα τα χέρια μου με χαρά, το 
ίδιο και ο Μήτσος. Επιτέλους θα μιλούσαμε με τον Βασίλη!

Χτύπησε αρκετές φορές το τηλέφωνο. Απογοητευμένος, βαρέθηκα και 
το έκλεισα. Στην επιμονή του Μήτσου ξαναδοκίμασα. Μια βαριά, άγνωστη, 
χοντρή, μάλλον γυναικεία φωνή, με τραχιά γερμανική προφορά μου απάντησε. 
Της μίλησα αγγλικά, αλλά δεν ήξερε λέξη. Έπιασε όμως το όνομα Βασίλης και 
με ρώτησε μήπως είμαι Έλληνας. Όταν πήρε την καταφατική μου απάντηση, 
άρχισε την ανάκριση, αντί να χαρεί.  Πολύ κουραστική γυναίκα, σκέφτηκα, κι 
έκανα νόημα στον Μήτσο, που αγωνιούσε. Τελικά της ξεκαθάρισα ότι θέλα-
με να μιλήσουμε στον συγγενή  χωριανό και γείτονά μας. Μια αργοπορημένη 
βουβαμάρα με ανάγκασε να ξαναφωνάξω: «Παρακαλώ, με καταλάβατε; Σας 
τηλεφωνώ από πολύ μακριά».Ένα γοερό κλάμα άκουσα να φτάνει στ’ αυτιά 
μου και η χοντρή της φωνή με τη βαριά γερμανική προφορά μού τρύπησε τα 
σωθικά:

«Δυστυχώς, καλέ μου κύριε, ο Βασίλης πριν δέκα ημέρες έφυγε από τη 
ζωή!»      



215

Με χαιρέτησε και έκλεισε το τηλέφωνο. Όπως προηγουμένως με διαβε-
βαίωσε, αυτή σφράγισε του Βασίλη τα μάτια...  Ένα πικρό δάκρυ άρχισε να 
κυλά από τα μάτια μου, το ίδιο και από τα μάτια του Μήτσου. Αγκαλιαστήκαμε 
και κλαίγαμε και οι δυο απαρηγόρητα.   «Άκακε Βασίλη,  να είσαι συγχωρεμέ-
νος! Ας είναι ελαφρύ το γερμανικό χώμα που σε σκέπασε...», ψιθυρίσαμε και οι 
δυο και χωρίσαμε πικραμένοι, ο καθένας για το δικό του καράβι....

Αγιοπετρίτες Ναυτικοί 
Δημήτρης χαρίτος -Αλέκος Χαρίτος-Κώστας Πατρίκιος-Λάμρος Μελάς



ΠΟΔΟΣΦΑΙΡΙΚΗ ΑΘΛΙΤΙΚΗ ΟΜΑΔΑ  ΑΓ.ΠΕΤΡΟΥ  1953
(ΟΡΘΙΟΙ)- ΓΙΑΝΝΗΣ ΝΙΚ. .ΦΛΩΡΙΟΣ- Β.ΒΛΑΣΣΟΠΟΥΛΟΣ- 
Ν.ΣΑΒΒΙΝΟΣ- Σ.ΧΑΡΙΤΟΣ(ΠΡΟΕΔΡΟΣ) -Κ.ΠΑΤΡΙΚΙΟΣ- 
Γ.ΦΛΩΡΙΟΣ-(ΚΑΘΙΣΤΟΙ) ΓΙΑΝΝΗΣ ΓΡ..ΦΛΟΡΙΟΣ- 
Ν.ΚΑΓΚΕΛΑΡΗΣ -Α.ΚΑΤΗΦΟΡΗΣ- ΣΠ..ΦΛΟΡΙΟΣ- Γ.ΧΑΡΙΤΟΣ 
-ΝΑΠΟΛΕΩΝ.ΠΑΤΡΙΚΙΟΣ (ΤΕΡΜΑΤΟΦΥΛΑΚΑΣ)

ΠΟΔΟΣΦΑΙΡΙΚΗ ΑΘΛΗΤΙΚΗ ΟΜΑΔΑ ΑΓ.ΠΕΤΡΟΥ  1955  
«ΑΣΤΕΡΑΣ»

(ΟΡΘΙΟΙ) Α. ΜΕΛΑΣ-ΓΙΑΝΝΗΣ ΦΛΩΡΙΟΣ-Π.ΜΑΡΑΓΚΟΣ - 
Α.ΚΑΤΗΦΟΡΗΣ-Γ.ΦΛΩΡΙΟΣ -Κ ΠΑΤΡΙΚΙΟΣ -Φ.ΚΑΤΗΦΟΡΗΣ 
-Γ.ΧΑΡΙΤΟΣ (ΚΑΘΙΣΤΟΙ) Α. ΒΛΑΣΣΟΠΟΥΛΟΣ-Ν 
ΚΑΤΗΦΟΡΗΣ(ΤΕΡΜΑΤΟΦΥΛΑΚΑΣ) Ν.ΣΑΒΒΙΝΟΣ



AΓΩΝΕΣ ΣΤΙΒΟΥ ΣΕ ΙΘΑΚΗ ΚΑΙ ΚΕΦΑΛΩΝΙΑ

TO ΚΑΜΠΑΝΑΡΙΟ ΣΤΟΝ ΑΓ.ΑΘΑΝΑΣΙΟ ΤΟΥ ΑΓ.ΠΕΤΡΟΥ



Ο ΑΝΕΜΟΜΥΛΟΣ

ΟΙ  ΣΥΜΜΑΘΗΤΕΣ ΜΟΥ ΣΤΟ ΓΥΜΝΑΣΙΟ ΛΕΥΚΑΔΑΣ 1953



219

ΟΙ  ΣΥΜΜΑΘΗΤΕΣ ΜΟΥ ΣΤΟ ΝΑΥΤΙΚΟ ΓΥΜΝΑΣΙΟ ΙΘΑΚΗΣ 
1958

ΤΟ ΑΙΩΝΟΒΙΟ ΚΥΠΑΡΙΣΣΙ ΣΤΟΥΣ ΑΓ.ΑΠΟΣΤΟΛΟΥΣ



220

ΤΟ ΤΟΥΡΚΙΚΟ ΚΟΝΤΡΙ



221

Ε Υ Χ Α Ρ Ι Σ Τ Ι Ε Σ
Θα ήθελα από καρδιάς να ευχαριστήσω τις κυρίες Σάντυ Πούπου-Αργυρού  
και Γιαννούλα Βλασσοπούλου για τις πολύτιμες συμβουλές τους, την κυρία 

Ηρώ Σίδερη για την παρότρυνση και την επιμονή της  να συνεχίσω και 
να ολοκληρώσω αυτήν την προσπάθεια, καθώς και τον φίλο μου Έκτορα 

Χόρτη,  για την ενθάρρυνση που μου έδωσε με τα καλά του λόγια και για τις 
εύστοχες υποδείξεις του.






