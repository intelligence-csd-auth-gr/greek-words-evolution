







































E Κ Δ Ο Σ Ε Ι Σ   A R T S P O T



Διαγωνισμός “ΛόγωΤέχνης” – Τα 20 
πρώτα διηγήματα του 2010
Συλλογή των έργων που διακρίθηκαν 
στον ηλεκτρονικό διαγωνισμό

ISBN 978-960-93-3348-1

Εκδόσεις ARTSPOT 
Αστική μη κερδοσκοπική εταιρεία  
προώθησης πολιτισμού
Βούλγαρη 24, ΤΚ: 18533, Πειραιάς  
Τηλ: 211-7707878
http://company.artspot.gr

Κείμενα: Ιφιγένεια Ανδρεδάκη, Κώστας 
Παναγόπουλος, Διονύσης Μαρίνος, Κων-
σταντίνα Καψούρη, Έλενα Κοτσίφη, Θο-
δωρής Κούτρης, Ιωάννα Μαραγκουδάκη, 
Αναστάσιος Γραικός, Γιάννης Tσιούνης, 
Ειρήνη Μαργαρίτη, Σταμάτιος Κεσόγλου, 
Κωνσταντίνος Χατζηγεωργίου, Τερέζα 
Ανταράκη, Αλεξάνδρα Γούτα, Λεωνίδας 
Μπουρίτας, Πάνος Μητρόπουλος, Βύρων 
Κριτζάς, Ελένη Φιλιππίδου, Απόστολος 
Φραγκουλίδης, Νίκος Κυριακίδης
 
Εικόνες: Βασίλειος Μισιάκας, Λούλα Πα-
παγεωργίου, Άγγελος Παπουτσής, Πανα-
γιώτης Κάλβης, Βιλλιώτη Μαρία, Ευτυχία 
Σγουρού

Σχεδιασμός εξωφύλλου/ Σελιδοποίη-
ση: Γιώργος Δρακάκης
Επιμέλεια έκδοσης: Γιάννης Φαρσάρης

Η συλλογή “Διαγωνισμός ΛόγωΤέχνης – 
Τα 20 πρώτα διηγήματα του 2010”
διανέμεται ελεύθερα στο Διαδίκτυο σε 
μορφή ψηφιακού βιβλίου
με άδεια Creative Commons

Αναφορά προέλευσης - Μη Εμπορική Χρήση - Παρόμοια 
Διανομή



O Διαγωνισμός 

Σε  πείσμα  όσων  επιμένουν να χα-
ρακτηρίζουν τη σύγχρονη εποχή ως 
αντικαλλιτεχνική, η αστική μη κερ-
δοσκοπική εταιρεία  Artspot  διοργά-
νωσε τον διαγωνισμό λογοτεχνικής 
σύνθεσης «ΛόγωΤέχνης». Η ανάδειξη 
της δημιουργικής ανάγκης των αν-
θρώπων για εξωτερίκευση σκέψεων 
και συναισθημάτων μέσω της τέχνης, 
αποτελεί βασικό προσανατολισμό της 
φιλοσοφίας της Artspot. 

Στόχος του διαγωνισμού ήταν να 
αποτελέσει την αφορμή για τους συμ-
μετέχοντες να αποτυπώσουν μέσω 
του γραπτού λόγου τη σημασία της 
τέχνης στην καθημερινότητα. Λέξεις 
αλιευμένες από διαφορετικούς χώ-
ρους της καλλιτεχνικής δημιουργίας 
έπρεπε να συνδυαστούν, για διαμορ-
φώσουν λογοτεχνικά κείμενα που 
αναδεικνύουν τη θέση που κατέχει η 
τέχνη στη ζωή μας…

Το Θέμα

Ο θεματικός άξονας του διαγωνισμού 
αφορούσε την Τέχνη σε όλες τις εκ-
φάνσεις. Οι συμμετέχοντες θα έπρεπε 
στην πλοκή του διηγήματος που θα 
συγγράψουν να συμπεριλάβουν τις 
ακόλουθες 7 λέξεις, που εκφράζουν 
αντίστοιχα τις βασικές μορφές τέ-
χνης:
Πένα – Καμβάς – Μάσκα – Βιολί – 
Άγαλμα – Κάμερα – Τανγκό 
Τα διηγήματα δεν θα έπρεπε να ξε-
περνούν σε έκταση τις 1.000 λέξεις. 
Ως ημερομηνία έναρξης του Διαγω-

νισμού ορίστηκε η 20η Ιουλίου 2010 
και ημερομηνία λήξης η 15η Σεπτεμ-
βρίου 2010.

H Κριτική Επιτροπή του Διαγωνι-
σμού

Η Κριτική Επιτροπή ήταν πενταμελής 
και αποτελούνταν από καταξιωμένους 
συγγραφείς και έναν εκπρόσωπο του 
φορέα διοργάνωσης Artspot.

Eλένη Γκίκα•   
Συγγραφέας – Κριτικός βιβλίου
Λεία Βιτάλη•  
Συγγραφέας
Μάνος Κοντολέων•   
Συγγραφέας – Κριτικός βιβλίου
Θανάσης Χειμωνάς•   
Συγγραφέας
Γιάννης Φαρσάρης•   
Υπεύθυνος διοργάνωσης του διαγω-
νισμού εκ μέρους του φορέα Artspot

Η Aξιολόγηση των Συμμετοχών

Οι έγκυρες συμμετοχές στον διαγω-
νισμό έφτασαν τις 269. Τα μέλη της 
επιτροπής αξιολόγησαν αυτόνομα σε 
δεκαβάθμια κλίμακα όλα τα διηγήμα-
τα του διαγωνισμού. 

Όλη η διαδικασία έγινε διαδικτυακά 
μέσω διαβαθμισμένης πρόσβασης, 
που εξασφάλισε την ανωνυμία των 
συμμετεχόντων και την αξιοπιστία 
των αποτελεσμάτων. Τα μέλη της 
Κριτικής Επιτροπής απένειμαν 3 βρα-
βεία και 3 επαίνους.



Η Εκδήλωση Βράβευσης

Την Κυριακή 12 Δεκεμβρίου 2010  
πραγματοποιήθηκε η Εκδήλωση 
Βράβευσης των νικητών του διαγω-
νισμού «ΛόγωΤέχνης» στο Πολυχώ-
ρο Passport στον Πειραιά, με αθρόα 
συμμετοχή του κοινού. 
Την εκδήλωση παρουσίασε η ηθο-
ποιός Μάρα Βλαχάκη και τη βραδιά 
άνοιξαν οι Oticons Ensemple (Κώ-
στας Κακούρης, Δημήτρης Κουζής και 
Σταύρος Παργινός) με ένα αφιέρωμα 
στην κινηματογραφική μουσική.

Την απονομή στους νικητές έκαναν 
τα μέλη της Κριτικής Επιτροπής και 
τα τρία πρώτα διηγήματα διάβασαν οι 
ηθοποιοί Κωνσταντίνος Μάρκελλος, 
Έφη Φαρμάκη  και Μάρα Βλαχάκη.
Δείτε το αφιέρωμα του περιοδικού Art 
magazine στην εκδήλωση βράβευσης:
http://www.artmag.gr/epikairotita/
news/2027-logwtexnis-event-closing 

Διαγωνισμός Εικονογράφησης

Μετά την ανακοίνωση των αποτε-
λεσμάτων, διοργανώθηκε από την 
Artspot διαγωνισμός εικονογράφησης 
των 6 βραβευθέντων διηγημάτων, και 
οι καλύτερες συμμετοχές περιλαμβά-
νονται στο παρόν ψηφιακό βιβλίο.

O Διοργανωτής

Η Εταιρεία Artspot είναι μία Αστική 
Mη Κερδοσκοπική Εταιρεία με σκοπό 
την προώθηση και προβολή του Πο-
λιτισμού. Ιδρύθηκε τον Νοέμβριο του 
2009, οι δραστηριότητες της όμως ξε-
κίνησαν από τον Νοέμβριο του 2007, 
με την δημιουργία της ηλεκτρονικής 
κοινότητας Ελλήνων Δημιουργών 
–για επαγγελματίες ή ερασιτέχνες- 
Artspot.gr. Ακολούθησαν ομαδικές 
δράσεις με συμμετοχές σε διεθνείς δι-
αγωνισμούς και εκθέσεις, ενώ παράλ-
ληλα πραγματοποιήθηκαν ομαδικές 
εκθέσεις των μελών της κοινότητας. 
Το Art magazine ήταν η φυσική προ-
έκταση του artspot.gr, πραγματοποι-
ώντας και εισάγοντας νέα δεδομένα 
στον τομέα του Ηλεκτρονικού Τύπου, 
ενώ παράλληλα οι μουσικές επιλογές 
του ψηφιακού ραδιοφώνου Art.radio 
αποτέλεσαν μια μοναδική συντροφιά, 
αλλά και πηγή γνώσης για τους λά-
τρεις της ποιοτικής μουσικής.Περισ-
σότερες πληροφορίες είναι διαθέσιμες 
στην επίσημη ιστοσελίδα της εταιρεί-
ας http://company.artspot.gr



“SIc TRANSIT” ������������������������������������������������������������������������������������������� 7
ΙφΙγένέΙα ανδρέδακη
“ΕναΣ ανΘρωποΣ Και Δύο αΓαΛΜαΤα” �������������������������������������������������� 11
κώστασ ΠαναγόΠόυλόσ
“Η Τρύπα” ������������������������������������������������������������������������������������������������ 15
δΙόνυσησ ΜαρΙνόσ
“Η ΤΕΧνΗ ΤΗΣ ζωΗΣ” ������������������������������������������������������������������������������� 19
κώνσταντΙνα καψόυρη
“ΤαΓΚο νοΤούρνο���” ����������������������������������������������������������������������������� 25
έλένα κότσΙφη
“ΓαΜΗΛια ΔΕξιωΣΗ”�������������������������������������������������������������������������������� 29
Θόδώρησ κόυτρησ
“LuxuRIA” ����������������������������������������������������������������������������������������������� 32
Ιώαννα Μαραγκόυδακη
Η� Τ�Ε�Χ�ν�Η Ε�ι�ν�α�ι Ε�Δ�ω ���������������������������������������������������������������������� 35
αναστασΙόσ γραΙκόσ
ΚαΤω ΚοΣΜοΣ ������������������������������������������������������������������������������������������ 38
γΙαννησ TσΙόυνησ
cοNSERTO Για VIOLI Και TOIxO ������������������������������������������������������������� 41
EΙρηνη ΜαργαρΙτη
Η οΓΔοΗ ΤΕΧνΗ ��������������������������������������������������������������������������������������� 44
σταΜατησ κέσόγλόυ
ΜΕΛανοΣ ΜΕΣΣιαΣ ���������������������������������������������������������������������������������� 48
ντΙνόσ ΧατζηγΙώργησ
ΜαξιΜιΛιαν νΕΤ ������������������������������������������������������������������������������������� 51
τέρέζα ανταρακη
ΣΤο ΔωΜαΤιο ΤΗΣ αΣιαΣ ������������������������������������������������������������������������� 55
αλέξανδρα γόυτα
ο ΜιΚροΣ νιΚοΛαΣ ΣΤο πανΕπιΣΤΗΜιο (Η πρωΤΗ ΣύνΕΛΕύΣΗ) ����������� 58
λέώνΙδασ ΜΠόυρΙτασ
Και cuT ���������������������������������������������������������������������������������������������������� 60
Πανόσ ΜητρόΠόυλόσ
ΛΕωΦορΕιο ��������������������������������������������������������������������������������������������� 63
Βυρών κρΙτζασ
ΤύΦΛοΣ ΜινωΤαύροΣ οΔΗΓΕιΤαι απο ΜιΚρο ΚοριΤΣι ������������������������� 66
έλένη φΙλΙΠΠΙδόυ
Η ιΣΤορια Τού ΤζοναΣ ��������������������������������������������������������������������������� 68
αΠόστόλόσ φραγκόυλΙδησ
ΨαΧνονΤαΣ ΤΗν ΕΛΕνΗ �������������������������������������������������������������������������� 71
νΙκόσ κυρΙακΙδησ

ΠΙΝΑΚΑΣ ΠΕΡΙΕΧΟΜΕΝΩΝ



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

6
Εικόνα: Βασίλειος Μισιάκας -> www.artspot.gr/Eric-Draven 

Πενάκι (μελάνι) σε χαρτί



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

7

Sic transit
Ιφιγένεια Ανδρεδάκη

Πάνε τρεις μήνες που ξυπνήσαμε κι η τέχνη ήταν νεκρή. Δεν είναι πως βρήκα-
με κανένα πτώμα ή πως τ’ αγάλματα άρχισαν να σαπίζουν στους δρόμους, μόνο 
που, εκείνο το πρωί, την ώρα που πλέναμε τα δόντια μας, ρίξαμε μια πεταχτή 
ματιά κι οι πίνακες στους τοίχους ήταν νεκροί, ακόμα κι οι μέτριας αισθητικής 
πίνακες που μας δωρίζουν παλιοί συμμαθητές στα γενέθλιά μας ή αυτοί που 
είχαμε στο πρώτο μας δωμάτιο και τους φυλάμε για να θυμόμαστε τον καιρό 
που καθόμασταν στο πάτωμα και μυρίζαμε το ξύλο. Τώρα οι καμβάδες ήταν στη 
θέση τους, αλλά τα λουλούδια είχαν μαραθεί και τα τοπία ήταν μουντά, πάντως 
εμείς πήγαμε κανονικά στις δουλειές μας, δεν ήταν καιροί ν’ ασχολούμαστε με 
φιλοσοφίες πρωινιάτικα. Κι είπαμε καλημέρα στα γραφεία και τις οικοδομές, μι-
λήσαμε για τον καιρό, που τίποτα το ιδιαίτερο δεν είχε, και, με τον ήλιο πια στη 
θέση του, οι σκέψεις για πεθαμένους πίνακες φάνταζαν πια γελοίες και ξεχαστή-
καμε, δεν κάναμε κουβέντα, δεν είμαστε δα και γκαλερίστες.

Κι ύστερα, κατά το μεσημέρι, μάθαμε πως αυτοκτόνησε ο κύριος Τάδε, ηθο-
ποιός προχωρημένης ηλικίας, που, ανίκανος ν’ απαγγείλει το μεσημεριανό του 
μονόλογο, απέδωσε τον αποτυχία στην άνοια, την οποία απ’ τα 50 του έτρεμε, 
ξεκρέμασε απ’ τον τοίχο μια μάσκα τραγωδού, φόρεσε ένα ζευγάρι φτερά που 
είχε στην ντουλάπα, σκέφθηκε αν είχε κάποιον ν’ αφήσει δυο λόγια αποχαιρετι-
σμού σ’ ένα χαρτί, απεφάνθη πως δεν είχε και βούτηξε απ’ το παράθυρο χωρίς 
άλλες φανφάρες, τη στιγμή ακριβώς που χτυπούσε το τηλέφωνο που θα του 
ανακοίνωνε πως το θέατρο είχε πεθάνει νωρίτερα το πρωί.

Η χώρα θρήνησε, εξάλλου ο κύριος Τάδε υπήρξε το σύμβολο μιας εποχής, 
οι κυρίες θυμήθηκαν τις πρώτες του ταινίες, τις φωτογραφίες στα περιοδικά, 
τους αναστεναγμούς κι η φασαρία κράτησε μέχρι το επόμενο απόγευμα, όταν 
ο άνθρωπος βρισκόταν πια ξαπλωμένος αναπαυτικά στον τάφο του κι οι κυρίες 
έκλεισαν την τηλεόραση, κατά τη συμβουλή των συζύγων, που ήθελαν να φάνε 
ένα πιάτο φαΐ με την ησυχία τους. Και φαίνεται πως η τέχνη της μαγειρικής δεν 
είχε υποστεί πλήγμα, διότι το φαΐ ήταν νόστιμο όπως πάντα, πράγμα το οποίο 
μας κάνει ν’ αμφιβάλλουμε για τη θέση της μαγειρικής στις υψηλές τέχνες, αν 
και τέτοιοι διαχωρισμοί κανονικά δεν πρέπει να γίνονται, ειδικά σε μια κοινωνία 
που έχει χάσει τις βασικές τις τέχνες και κάπως πρέπει ν’ απασχοληθεί.

Κι όταν βράδιασε η χώρα στήθηκε να δει ειδήσεις κι έμαθε πως η τέχνη ήταν 
νεκρή, οι ειδικοί βγήκαν στα παράθυρα κι εξήγησαν με λεπτομέρειες τι σήμαινε 
αυτό κι ένας πανεπιστημιακός καθησύχασε τον κόσμο μιλώντας γλυκά, εξήγησε 
πως η κοινωνία μας δεν είναι μια κοινωνία βασισμένη στην τέχνη, πως μπορεί 
κάποια πράγματα να μας λείψουν, πως η ζωή ίσως να είναι πιο μονότονη χωρίς 
το σινεμαδάκι και τη μουσική στο ασανσέρ, αλλά η ανθρωπότητα έχει επιβιώσει 

A’ Βραβείο



8

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

από μεγαλύτερες καταστροφές και δεν συντρέχει λόγος πανικού. Κι ένας εκπρό-
σωπος της κυβέρνησης δήλωσε πως σχηματίσθηκαν ήδη επιτροπές που ασχο-
λούνται αποκλειστικά με το θέμα και πως είναι θέμα χρόνου να βρεθεί λύση, 
αφού πρώτα, βεβαίως, καθοριστούν οι λόγοι του θανάτου.

Κι η χώρα ηρέμησε, όχι τόσο απ’ τα λόγια, μα γιατί είδε πως οι κάμερες 
δούλευαν κανονικά κι έτσι το μεσημεριανό σίριαλ ήταν εξασφαλισμένο. Αλλά 
το επόμενο πρωί αποκαλύφθηκε πως ένας μεγάλος σκηνοθέτης νοσηλευόταν 
στο νοσοκομείο με τρομερά εγκαύματα κι όταν μπόρεσε να μιλήσει δήλωσε 
πως ξύπνησε πολύ νωρίς, πλησίασε στο παράθυρο κι ο ήλιος ίσα που φαινόταν 
κι άρπαξε την κάμερα να αιχμαλωτίσει, ως άνθρωπος της τέχνης, την τόση 
ομορφιά κι όλα πήγαιναν καλά, ο ήλιος ανέβαινε αργά και ξαφνικά άρχισε να 
φλέγεται κι ο σκηνοθέτης έβγαλε μικρές κραυγές, χρόνια είχε να δει κάτι τόσο 
μαγευτικό, μόνο που τελικά ήταν η κάμερα που είχε πάρει φωτιά κι ο σκηνο-
θέτης μόλις το κατάλαβε έβγαλε κραυγές κανονικές και σύντομα μεταφέρθηκε 
στο νοσοκομείο.

Κι από τότε όλοι φοβόμαστε, αναγκαστήκαμε να ξεφορτωθούμε όλα τα επι-
κίνδυνα αντικείμενα, φυσαρμόνικες γυαλίζουν στις χωματερές, τα πιάνα έγιναν 
ντουλάπες κι όσοι είχαν βιολιά τα έκαψαν στα τζάκια, εξάλλου κι αν δεν είναι 
επικίνδυνα πια δε χρησιμεύουν πουθενά κι έχει πιάσει ένας βαρύς χειμώνας 
φέτος. Κι έτσι μάθαμε να ζούμε λίγο πιο μόνοι, λίγο πιο γκρίζα κι όσο περνάει ο 
καιρός δεν προσέχουμε πια τα χρώματα και μερικοί λένε μήπως είναι καλύτερα, 
πάνε τρεις μήνες τώρα που δουλεύουμε πιο σκληρά, η χώρα ευημερεί κι οι δεί-
κτες όλο ανεβαίνουν.

Αλλά εγώ θυμάμαι τότε που οι άνθρωποι διάβαζαν στα τρένα, τότε που τα 
κορίτσια ξεχνούσαν πως φορούν ακουστικά και περπατούσαν στα πεζοδρόμια 
με ρυθμό, τότε που κρατιόμασταν χέρι - χέρι στα σινεμά και μερικές φορές τα 
ζευγάρια την Πρωτοχρονιά χορεύανε τανγκό κι έτσι έχω κρύψει μια πένα κάτω 
απ’ το στρώμα μου και κάθε φορά που νιώθω γκρι αρπάζω ένα χαρτί και γράφω, 
αλλά ξέρω πως τίποτα δεν καταφέρνω, γιατί το χαρτί ποτέ δεν παίρνει φωτιά.



9

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Η Ιφιγένεια Ανδρεδάκη γεννήθηκε στην Αθή-
να, στα εξωτικά Εξάρχεια, μεγάλωσε, αποφά-
σισε να γίνει μηχανικός, αλλά δεν προσπάθησε 
ποτέ να σοβαρέψει, και πάντα είχε στο μυαλό 
της, πάνω απ’ όλα, Τη Γλώσσα και Τα Ταξίδια. 
Σήμερα μιλάει, με μεγαλύτερη ή μικρότερη 
επιτυχία, οκτώ ξένες γλώσσες κι έχει παραγ-
γείλει φαγητό σε τουλάχιστον είκοσι, της έχει 
λείψει το σπίτι σε περισσότερες από τριάντα 
χώρες κι έχει σταματήσει πια να μετράει σε 
πόσα δρομάκια έχει χαθεί, είναι όμως σίγουρη 
ότι θα χαθεί σε ακόμα περισσότερα, ακόμα και 
στη γειτονιά της.

Ιφιγένεια Ανδρεδάκη



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

10
Εικόνα: Λούλα Παπαγεωργίου -> www.artspot.gr/LuLa

Σκίτσο με στυλό, επεξεργασμένο στο Photoshop.



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

11

Ένας άνθρωπος και δύο αγάλματα
Κώστας Παναγόπουλος

Θυμάμαι τη μητέρα μου να πλάθει κουλούρια με τα χέρια της και να κάνει 
κορδόνια το ζυμάρι. Τέχνη το λογάω κι αυτό, κι ας μην λογαριάζεται για Τέ-
χνη.

Θυμάμαι τον πατέρα μου να γράφει τα λογιστικά με τα γυαλιά κατεβασμένα 
ως τη μύτη και τις προσθέσεις να τις κάνει με το χέρι. Η τάξη των χαρτιών, η 
τάξη του μυαλού του, το ξύλινο χέρι του πατέρα μου στην αγία εργασία της 
ζωής του.

Θα ήθελα να δω μια ταινία με μένα στον ρόλο του παιδιού και τους γονείς μου 
στον ρόλο των γονιών που προσπαθούν να μεγαλώσουν το παιδί τους. Θα ήθε-
λα να έβλεπα την κάμερα να τραβάει τις παλάμες της μητέρας μου. Ονειρεύομαι 
ένα τρίωρο φιλμ με θέμα τα γυαλιά του πατέρα μου και το πώς κατηφόριζαν 
στη μύτη του.

Αν δεν τύχει να δω τη ζωή μου πάνω στο πανί του σινεμά ή πάνω στον καμβά 
ενός ζωγράφου ή κάτω από την πένα ενός γραφιά, τότε η Τέχνη είναι αχρεία-
στη, ή είναι χρειαζούμενη στους άλλους και μονάχα αχρείαστη σε μένα.

Ο καθένας ζητάει από την Τέχνη εκείνη την οσία σύμπτωση που το έργο 
ομοιάζει με καθρέφτη των όσων συμβαίνουν στη ζωή του ή των όσων συ-
νέβαιναν κάποτε και τώρα είναι πλέον αναμνήσεις. Ζωντάνεψε μπροστά μου 
καλλιτέχνη τα ξύλινα χέρια του πατέρα μου κι εγώ θα σε κάνω ήρωα μου. Κάνε 
το! Μπορείς;

Όλα τα μπορεί ο καλλιτέχνης όταν κλείνεται μέσα στο κελί του. Δεν ξέρω αν 
μετράει ο καλλιτέχνης ή μετράει το ίδιο το κελί. Και λιθάρι να πετάξεις στο κελί 
σίγουρα μια μέρα θα βλαστήσει και θα γίνει μεγάλος καλλιτέχνης.

Κάποτε μπήκα σε μια τρώγλη για να βρω έναν τίμιο γλύπτη που έλεγαν πως 
είναι τρελός γιατί δεν έβγαινε ποτέ από την τρύπα του. Ο καλλιτέχνης που αγα-
πάει το κελί του είναι για μένα αξιόπιστος. Σαν κυλιέσαι στην μπόχα της δου-
λειάς σου, είσαι ένας τίμιος στρατιώτης και μπορώ να συζητάω μαζί σου. Όταν 
βρωμάνε από πείσμα οι μασχάλες σου, γνωρίζω πως έχεις ταλέντο, ή άμα δεν 
έχεις το προίκισμα, εσύ βάζεις το φτυάρι και ξεθάβεις από το τέταρτο υπόγειο 
της τρύπας σου.

Του ζήτησα έτσι απλά να σκαλίσει τα χέρια του πατέρα μου. Του έδωσα μια 
φωτογραφία με τον πατέρα μου να είναι καθισμένος και να γράφει αριθμούς 
στο γραφείο του. Έλαμψε ο γλύπτης με το θέμα χωρίς ιδιαίτερο λόγο. Ίσως 
ήταν η λάμψη του τεχνίτη που σκοπεύει να ανάγει το ασήμαντο σε κάτι πολύ 
σημαντικό.

Ο αθεόφοβος έφτιαξε ένα άγαλμα με τον πατέρα μου σε στάση γραφής. Εγώ 
του παρήγγειλα δυο χέρια κι αυτός δεν κρατήθηκε σ’ αυτό. Αυτό το παθαίνουν 

B’ Βραβείο



12

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

συχνά όλοι οι μεγάλοι καλλιτέχνες: ξεκινάνε για έναν περίπατο και στο τέλος 
τους βρίσκεις να τρέχουν μέχρι την άκρη της πόλης. Ο γλύπτης ξεσκέπασε το 
άγαλμα λες και είχε διανύσει χιλιόμετρα μέχρι να φτάσει στο τέλος του έργου 
του.

Το άγαλμα ήταν ζωντανό, με φλέβες που ήταν υπόκωφες, με χέρια που έκα-
ναν δουλειά, μα πάνω απ’ όλα με κεφάλι που έμοιαζε να έχει μπαφιάσει με 
όλες εκείνες τις πράξεις που έπρεπε να βγάλει στο χαρτί. Μπορούσα να δω τον 
πατέρα μου να είναι κουρασμένος, μα ακούραστος, στις δωδεκάμισι η ώρα τη 
νύχτα.

Του ζήτησα να φτιάξει και τη μάνα μου, αν ήταν δυνατόν καθιστή να πλάθει 
κουλούρια στο τραπέζι. Όρθια τα έπλαθε η μάνα μου, αλλά την ήθελα να είναι 
καθιστή για να κάνει παρέα στον πατέρα μου. Σύντομα θα πήγαινα στον γλύπτη 
και μια φωτογραφία της μητέρας μου καθώς έπλαθε κουλούρια για το Πάσχα.

Μια μέρα είχα βγει για ούζο μαζί με τον μαρμάρινο πατέρα μου. Τον ξεφορ-
τώσαμε με κάμποσο κόπο από ένα μισθωμένο φορτηγό. Είτε κάθεσαι μαζί μ’ 
ένα άγαλμα, είτε κάθεσαι μαζί μ’ έναν άνθρωπο, κάμποσες φορές είναι το ίδιο. 
Άλλωστε, όταν ζούσε ο πατέρας μου, δε λέγαμε και πάρα πολλά, κι ίσως αυτό 
να διέσωσε την τέλεια εκτίμηση μου γι’ αυτόν τον ταπεινό λογιστάκο.

Την ώρα που πίναμε το ούζο μας ήρθε ένας πλανόδιος τσιγγάνος να παίξει 
βιολί στα αυτιά μας. Δεν κρατούσε σωστά το βιολί του, αλλά εκείνος ο ήχος 
που γρατζούνιζε ήταν το ίδιο ταπεινός με την ορφάνια που είχε ο μεζές μας. 
Ο ήχος που βγάζει το βιολί ταιριάζει πολύ στους ανθρώπους που πέρασαν όλη 
τη ζωή τους κλεισμένοι σε ένα γραφείο. Σαν τρίζει αργά το βιολί βγάζει τον 
ήχο της κλεισούρας και την υγρή σκοτεινιά των παντζουριών παρόλο που είναι 
μεσημέρι.

Εάν επέλεγα έναν ήχο στον πατέρα μου, θα ήταν ο ήχος του βιολιού, που 
βγαίνει από τα χέρια ενός πλανόδιου και όχι από τα χέρια ενός σολίστα. Εάν 
επέλεγα έναν ήχο στη μητέρα μου, θα ήταν ο ήχος ενός φλάουτου, που το 
φυσάει μια καλή νοικοκυρά και όχι μια πανέμορφη νεράιδα. Η μουσική είναι Τέ-
χνη ασύγκριτη όταν μπορεί να σου θυμίζει ανθρώπους που έζησαν και πέθαναν 
ασήμαντοι.

Σκαλίστηκε το άγαλμα της μάνας μου και πήγα να το πάρω από τον γλύπτη. 
Η μάνα μου έπλαθε κουλούρια που σε λίγο θα τα έβαζε στον φούρνο για να 
βγουν τραγάνα από έξω και μπόλικα αφράτα από μέσα. Μου έκανε εντύπωση 
στο άγαλμα μια φοβερή λεπτομέρεια: υπήρχαν υπολείμματα ζύμης μέσα στα 
δάχτυλα της μάνας μου. Αυτός ο ουρανός της λεπτομέρειας είναι όλο το ζητού-
μενο της Τέχνης, όταν κιόλας ο τεχνίτης αρέσκεται να αγιάζει στα φτερά της 
λεπτομέρειας.

Τους πήρα να πάμε στο θέατρο, μην υπολογίζοντας κανέναν, ούτε καν τον 
ταμία της εισόδου που έτρεχε σαν παλαβός για να μην μπουν παραμέσα οι 
γονείς μου. Εγώ, ο πατέρας μου κι η μάνα μου είδαμε όλη την παράσταση, 



13

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

έχοντας πληρώσει εισιτήριο για έναν άνθρωπο και δύο αγάλματα. Πάνω στη 
σκηνή ξετρελάθηκαν παίζοντας μπροστά στα αγάλματα. Ένα εύθυμο μέλος του 
θιάσου έβγαλε στο τέλος τη μάσκα του και τη φόρεσε στα μάτια του πατέρα 
μου. Διασκέδασε κι αυτός μια φορά, έστω κι αν ήταν σαν άγαλμα, λίγα χρόνια 
μετά τον θάνατο του.

Τη νύχτα μετά την παράσταση δεν κοιμήθηκε κανένας απ’ τους τρεις. Κά-
πως είχαν μεθύσει τα αγάλματα και χορεύανε τανγκό στο σαλόνι. Το τανγκό 
μού θυμίζει τα κορδόνια στα γνωστά κουλουράκια της μάνας μου. Έτσι κάπως 
ζυμώνονται οι άνθρωποι την ώρα που χορεύουν τανγκό στο αργεντίνικο Café 
Sabatino.

Ο Κώστας Παναγόπουλος είναι 29 ετών. Εγκα-
ταλείποντας τις σπουδές του στο Τμήμα Χημεί-
ας του Πανεπιστημίου Αθηνών, ασχολήθηκε 
από πολύ νωρίς με τη δημοσιογραφία. Συνερ-
γάστηκε με εφημερίδες και περιοδικά πανελλή-
νιας κυκλοφορίας, έγραψε πολιτικά ρεπορτάζ, 
επιμελήθηκε επίκαιρες στήλες, παρέδωσε αρ-
κετά αφιερώματα πολιτικού, ιστορικού, πολιτι-
στικού ενδιαφέροντος. Υπήρξε Ειδικός Συνερ-
γάτης της Γραμματείας Πολιτικού Σχεδιασμού 
και Προγράμματος γνωστού πολιτικού φορέα. 
Έχει ασχοληθεί με τη σύνταξη πολιτικών ομιλι-
ών και την επιμέλεια κειμένων στον χώρο της 
πολιτικής καμπάνιας. Του αρέσει να διαβάζει 
πολιτική, ιστορία και ιδιαίτερα θεολογία. Θαυ-
μάζει τα γραψίματα του Φώτη Κόντογλου και 
πιστεύει ακράδαντα στη μελλοντική αναγέννη-
ση της ελληνικής πεζογραφίας.

Κώστας Παναγόπουλος



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

14
Εικόνα: Άγγελος Παπουτσής -> www.artspot.gr/Uriel 

Ψηφιακή ζωγραφική στο Photoshop (με χρήση πινακίδας με γραφίδα) 



15

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Γ’ Βραβείο

Η τρύπα
Διονύσης Μαρίνος

Έσκαβε. Όλο το βράδυ έσκαβε. Ολόκληρο το κορμί του ένα κούφιο άγαλμα 
στο μπρούτζο της λάσπης χωμένο. Άκουγες τους γδούπους που έκαναν τα χέρια 
του σαν από σπασμένα πλοκάμια βγαλμένοι. Μπήγονταν βαθιά μέσα στη νοτερή 
πλάτη του υψίπεδου, μάλαζαν την κρύα πληγή του με ένα θυμό δαγκωμένο. 
Θυμό φυτίλι που άναβε και κόρωνε. Το κτήνος. Χωμένος μέχρι τα δάχτυλα των 
ποδιών να χαράζει τη γη λες και προσπαθούσε να την μουτζουρώσει με μια 
αόρατη πένα.

Και δωσ’ του να πετάει χώμα, τι χώμα δηλαδή χούφτες αγκάθια απόδιωχνε 
και κάτι αγριοπούρναρα που δεν σου έκανε καρδιά ακόμα και να κατουρήσεις 
πάνω τους και να βροντάει με τα δόντια του κάτι βρισιές που ούτε το τελευταίο 
χαμίνι του δρόμου δεν λογάριαζε πως υπήρχαν. Μάνα μου, να σου σηκώνεται η 
τρίχα από τον τρόμο και πέρα μακριά από την απέναντι πλευρά του φαλακρού 
βουνού να αναβλύζει τέτοια φλόγα, μα τέτοια φλόγα που λες και χτυπιόταν η 
γη με τον ουρανό. Χτικιασμένο ντουμάνι. Σαν καμβάς φορτωμένος ναρκωμένα 
χρώματα.

Μια χαβούζα σκοτωμού και να τον κοιτάμε ώρες τώρα που σκάβει και αυτός 
να καταριέται τη στιγμή που βρέθηκε σε αυτό το οχυρό και να σπαρταρούν τα 
μάτια του, μαύρα μάτια σαν γούρνες ξέχειλες από φόβο, και όλο να σκάβει. 
Άναψαν τα δάχτυλά του, πρήστηκαν οι αγκώνες του, απόσωσαν οι δυνάμεις του 
αλλά αυτός εκεί να σπαθίζει το χώμα γιατί η ζωή σού δίνει τέτοιο κουράγιο για 
να μην τη χάσεις που άλλο δεν σκέφτεσαι παρά μια ανάσα ακόμα και μια ακόμα 
και μια ακόμα. Σαν να κερδίζεις τον ίδιο το διάβολο σε μια σημαδεμένη παρτίδα 
χαρτιά ή σαν να τον προσκαλείς να χορέψει μαζί σου τανγκό. Τόση ηδονή. Τόση 
ανέφελη χαρά.

Με τα πολλά πέρασε ο διοικητής, μας μέτρησε έναν προς έναν. Τα γυμνά 
μας κρανία, τα ρούχα που φορούσαμε ρυτιδιασμένα από τη λάσπη και τη λέρα, 
τα χάμουρα που δέναμε για παπούτσια. Τα μάτια του δύο μαραμένες τρύπες 
έλαμπαν στη νύχτα παράταιρα. Μάτια νυφίτσας που έψαχναν λεία μέσα στις 
άγουρες μορφές του σκοταδιού.

Αυτοί είμαστε ρε κερατά, σκέφτηκε να πει ο διπλανός αλλά φύτεψε το στόμα 
του μέσα σε ένα ζευγάρι ξερές παλάμες κι ήταν σαν να άκουγες το μυκηθμό που 
έφτυνε κόμπους κόμπους το ταραγμένο του μυαλό. Δες μας καλά και κοίτα να 
κρατήσεις την εικόνα γερά μέσα στο κεφάλι σου όταν θα τελειώσεις την επιθε-
ώρηση και με παράστημα στητό όπως ταιριάζει στα γαλόνια σου θα επιστρέψεις 
στην ωραία σου σκηνούλα και στα ζεστά σου χνώτα.

Αυτός χαμπάρι. Το βιολί του. Γύρισε την πλάτη του και κοίταξε με απέχθεια 
τον τρωγλοδύτη που είχε φτάσει πλέον μέχρι τη μύτη στη γούβα. Οι κόρες των 



16

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ματιών του απέκτησαν ξαφνικά μια δονούμενη γυαλάδα. Έμοιαζαν με ερεθισμέ-
νους φακούς κάμερας.

Ούρλιαξε. Η ψυχρή σκιά των χειλιών του αναζωπυρώθηκε.
Τι κάνει αυτός ο ζαβός εκεί πέρα;
Κουβέντα. Άχνα δεν βγάζαμε. Ούτε μια σύσπαση οίκτου δεν έκαναν τα πρό-

σωπα μας.
Δεν μιλάτε, ρε; Τομάρια θα σας φτιάξω εγώ. Σ’ εσένα μιλάω ρε λούστρο. 

Αναφέρσου τώρα αμέσως.
Αργά - αργά έσκασε από το λαγούμι ένα κεφάλι πρησμένο σαν αλόγου. Κατά 

τ’ άλλα λιγνός. Ένα κλαδάκι το κορμί του και να τον τσίμπαγες δεν θα έτρεχε 
αίμα. Ο κερατάς που την έκρυβε τόση δύναμη.

Στρατιώτης… στρατιώτης… έξυσε το ιδρωμένο καύκαλό του… στρατιώτης… 
ξέπνοοι λιμαρισμένοι ώμοι… δεν θυμάμαι…γέρνει το καύκαλο, γέρνουν και οι 
ώμοι.

Η μπότα του διοικητή κλώτσησε μια κοτρόνα, τον βρήκε στα γεμάτα. Χαμηλά 
και εύστοχα. Τον έλιωσε ο πόνος. Μα, ποιος πόνος είναι χειρότερος από τον 
τρόμο του επικείμενου τέλους;

Δεν θέλω να πεθάνω… μούγκριζε δεν μιλούσε… σαν να σχιζόταν το μυαλό 
του… δεν θέλω να πεθάνω… κι αυτοί θα έρθουν… τους ακούω… εσείς δεν τους 
ακούτε…από ώρα σε ώρα… από λεπτό σε λεπτό… αυτοί οι κρότοι… Θεέ μου τα 
αυτιά μου… κάπου να κρύψω τα αυτιά μου… να μην ακούνε…στην τρύπα να 
πέσω... να μην ακούω άλλο πια…

Έτρεμε σαν χαμόδεντρο. Μισοχωμένος στον παγωμένο καταπιόνα της ξεκοι-
λιασμένης γης. Άνθρωπος χωρίς σώμα και ρίζα δίχως κορμό.

Πάρτε τον από’ δω να μην τον βλέπω μπροστά μου γιατί αλλιώς θα του 
φυτέψω μια σφαίρα στο κεφάλι, ούρλιαξε ο διοικητής. Ο λοχίας και το τσιράκι 
του τον άρπαξαν από τους ώμους και τον έσυραν στην πίσω γραμμή άμυνας. Η 
μπότα του διοικητή έκανε να κλωτσήσει ξανά. Μετεωρίστηκε για λίγο στον αέρα 
κι ύστερα σαν να το μετάνιωσε γάζωσε με πάταγο το έδαφος σηκώνοντας έναν 
μικρό κυματισμό αργιλικής σκόνης.

Μείναμε στις θέσεις μας. Ημίρρευστες τσίμπλες στα μάτια και κάτι σπασμένοι 
κοπτήρες να χορεύουν τρελά στη ζαλισμένη πάνω γνάθο. Μάσκες αγκαθωτές 
που οι ώμοι δεν μπορούσαν να κρατήσουν σταθερά στο λαιμό. Τι όμορφος συρ-
φετός. Ενας μικρός κοκκινολαίμης πέταξε πάνω από τη φρέσκια τρύπα τσίμπησε 
δύο φυλλαράκια με το χειμωνιάτικο ράμφος του και τράβηξε κατά το στόμα 
της φωτιάς που ερχόταν πλησίστια. Τόσο μακριά αλλά και τόσο κοντά. Τι είναι 
άλλωστε ο θάνατος; Ένα τσιγάρο δρόμος είναι.



17

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ο Διονύσης Μαρίνος γεννήθηκε το 1971 στην Αθήνα 
και εργάζεται ως δημοσιογράφος. Τα τελευταία οκτώ 
χρόνια είναι αρχισυντάκτης στην αθλητική εφημερίδα 
«Goalnews» και παραγωγός στο ραδιόφωνο «Sentra 
103,3». Έχει λάβει μέχρι τώρα έξι βραβεία και επαίνους 
για διηγήματά και ποιήματά του από διάφορους λογοτε-
χνικούς διαγωνισμούς, ενώ δύο διηγήματά του έχουν εκ-
δοθεί σε αντίστοιχες ομαδικές εκδόσεις.

Διονύσης Μαρίνος



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

18
Εικόνα: Παναγιώτης Κάλβης ->  www.artspot.gr/panagis 

Ακουαρέλλα και πενάκι σε χαρτί



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

19

Έπαινος

Η τέχνη της ζωής
Κωνσταντίνα Καψούρη

ΚΑΜΒΑΣ
…”Ε άει σιχτίρ” είπε και κλώτσησε έναν κουβά μπογιά. Κοίταξε ολόγυρα το 

δωμάτιο. Καμβάδες μουτζουρωμένοι, πινέλα ξεραμένα και άπλυτα..
Είκοσι χρόνια προσπαθούσε… να πείσει τον εαυτό του πως ζωγράφιζε την 

τέχνη… και τι πούλησε; …πέντε πίνακες όλους κι όλους…
Και που κατήντησε; …μονάχος, σ’ ένα μουχλιασμένο ρετιρέ στην Πατησίων. 

Χασκογέλασε.
“Άει σιχτήρ” ξανάπε, κλωτσώντας αυτήν την φορά ένα μπουκάλι αμερικάνικο 

ουίσκι...
Είχε να ζωγραφίσει μήνες… τελειώσαν και τα λεφτουδάκια πού ‘χε, πεθύμησε 

τη δουλειά του στο δημόσιο, το γραφειάκι που άφησε για να γίνει ζωγράφος 
τρανός…

“Α ρε όνειρα” …είπε …τι να ‘φταιγε; …γιατί δεν πουλούσε; …μήπως …μήπως 
γιατί σ’ όλα του τα έργα ήταν παρούσα εκείνη;…

Μήπως γιατί ζωγράφιζε μόνο το πρόσωπό της;…

ΤΑΝΓΚΟ
…δεν φαντάστηκε τέτοια ζωή …όχι, σίγουρα όχι …ξεκινώντας με μια βαλί-

τσα από το χωριό, Άφησε μάνα, πατέρα δεν γνώρισε ποτέ, έφυγε να ζήσει, να 
ερωτευτεί…

Οι άντρες, της έλεγε η μάνα, θέλουν την γυναίκα παστρικιά …και κείνη ίσιωνε 
το σεντόνι στο κρεβάτι του ξενοδοχείου. Νο 217, δεύτερος όροφος…

Εκεί φιλοξενούσε τα αντρικά κορμιά που ίδρωναν πάνω της κάθε νύχτα, 
αναστενάζοντας και ξεφυσώντας ...και κείνη ακίνητη, με τα μάτια καρφωμένα 
στο ταβάνι…

Δεν ερωτεύτηκε …σιχάθηκε τους άντρες …την σκληρή σάρκα που άτεχνα 
και βίαια ακουμπούσε πάνω της …μόνο, όταν ερχόταν το ξημέρωμα και έμενε 
μόνη…

Τότε …είχε ένα κασετοφωνάκι, το κρυβε στοργικά, το καθάριζε, σαν μωρό 
παιδί το κρατούσε …είχε και μια κασετούλα ...με κάτι σπανιόλικα παλιά τανγκό 
…την έβαζε και την ξανάβαζε, χαράκωσε πια ο ήχος από τα χρόνια…

Στροβιλιζόταν γύρω, ζαλιζόταν και γελούσε …και τα ξέχναγε όλα …την μάνα 
στο χωριό, τον πατέρα που την παράτησε μωρό στην κούνια… τα παιδιά της 
γειτονιάς που την φωνάζαν ‘μούλικο’ …τους ιδρωμένους άντρες στα σεντόνια 
της ...όλους ...όλους; …όχι …έναν τον θυμόταν …έναν τρελό γέρο ζωγράφο…



20

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ΚΑΜΕΡΑ
Θα ‘ταν δεν θα ‘ταν 15 χρονών, αμούστακο ακόμη …ψιλόλιγνο αγόρι, καχε-

κτικό, μοναχικό, αλλά μυαλό ξουράφι, πρώτος στο Γυμνάσιο.
Του ‘χαν τάξει οι γονείς του, με το πρώτο δεκάρι στο ενδεικτικό θα του αγό-

ραζαν μια κάμερα ...ίδρωσε, ξεφύσηξε, το δεκάρι του το κέρδισε ...και κέρδισε 
και μια κάμερα τελευταίας τεχνολογίας.

Δεν κοιμήθηκε εκείνο το βράδυ …βγήκε βόλτα στην Αθήνα. Και κλακ, κλικ, 
κλακ, κλικ, ζάλισε την νύχτα, ζαλίστηκε και κείνο..

Φωτογράφισε όλες τις γυναίκες που περνούσαν μπροστά του ...γελάγαν εκεί-
νες και ποζάρανε στο ντροπαλό αγόρι με τα αθώα μάτια…

Σκεφτόταν, μήπως κάποια από αυτές ήταν η μάνα του. Η πραγματική του 
μάνα …τ’ άφησε μικρό δεν μπορούσε να το αναθρέψει ...δεν ήξερε τίποτα για 
κείνην, μόνο ότι ήταν μια γυναίκα απ’ αυτές του δρόμου ...έτσι του παν …που 
ζούσε σ’ ένα ξενοδοχείο κεντρικό, πλανεύοντας τους αθηναίους…

Μόνο μια φωτογραφία τράβηξε διαφορετική από τις άλλες …ήταν ένας άντρας 
…διπλωμένος στα δύο απ’ το κρύο, κουκουλωμένος σ’ ένα βρώμικο παλτό ...στα 
χέρια του έσφιγγε μια θήκη από βιολί.

ΒΙΟΛΙ
Δεν ήταν Έλληνας. Αλλά τι σημασία είχε; Κι όμως, είχε… Τον απέρριψαν, τον 

μίσησαν, τον σιχάθηκαν, τον κλώτσησαν σαν το βρωμιάρικο σκυλί που κανείς 
δεν θέλει συντροφιά του.

Στη χώρα του ήταν μουσικός. Τιμήθηκε... τα δάχτυλά του ήταν μαγικά..
Εδώ δεν κοίταξε κανείς τα δάχτυλά του… Μόνο τα χέρια του κοιτάξαν. Και τά 

‘βαλαν να χτίζουν, να ασπρίζουν, να πλένουν τζάμια, να καθαρίζουν…
Τώρα αυτά τα χέρια γεμίσαν κάλους και ρόζους σκληρούς… Σκόνταφτε το 

δοξάρι, δεν μπορούσε να το κρατήσει ίσια… Δεν τον ένοιαξε που κοιμόταν σ’ 
ένα παγκάκι στην Κυψέλη… Δεν τον ένοιαξε που το παλτό του τρύπησε και τον 
περόνιαζε το κρύο…

Μόνο που να, δεν μπορούσε πια να παίξει. Αυτό, ήταν το μεγαλύτερό του 
παράπονο…

Και κοιμήθηκε πάνω στο παγωμένο ξύλο, κι ονειρεύτηκε την αγαπημένη του 
μελωδία… Έπαιζε σ’ ένα θέατρο εκεί στα μέρη του…

ΜΑΣΚΑ
Η ζωή τους ήταν το θέατρο… Τι θέατρο δηλαδή, ένα παράπηγμα με καραβό-

πανο, πέντε σανίδια όλα κι όλα για σκηνή και καμιά τριανταριά καρέκλες… Όμως 
για κείνους η ζωή ξεκινούσε στα σαπισμένα σανίδια και τελείωνε εκεί.

Το ‘χαν φτιάξει ωραίο κείνο το θεατράκι. Μια υποψία λουλουδιού αριστερά 
και δεξιά της σκηνής, ένα χαλάκι χειροποίητο στην είσοδο. Πότε - πότε γέμιζε… 
Έβλεπες παιδιά, νέους, γέρους, γυναίκες σκεπασμένες από την κορφή έως τα 



21

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

πόδια. Και παίζαν έργα ευρωπαϊκά, αστεία, παιδικά. Είχαν κι έναν βιολιστή να 
τους συνοδεύει…

Καμιά φορά παίζαν και κανά πολιτικό. Με καρδιοχτύπι... Αλλά το τολμού-
σαν... Πάντα φορούσαν μάσκες …να μην φαίνονται τα πρόσωπα, κινδύνευαν …
ώσπου ήρθε εκείνο το βράδυ.

Εκείνο το βράδυ, δέκα δεκαπέντε κουκουλοφόροι έβαλαν φωτιά στο θεα-
τράκι…

Κείνοι δεν φύγαν. Πως ν’ αφήσουν την ίδια τη ζωή τους …άρπαξαν κι αυτοί 
φωτιά ...οι σάρκες απ’ το πρόσωπο ξεκόλλησαν, όμως κείνοι δεν αφήσαν το 
θεατράκι τους …παλέψαν να το σώσουν …Και το ‘σωσαν. Σώθηκαν κι εκείνοι. 
Παραμορφώθηκαν… Δεν ξανάβγαλαν τις μάσκες ποτέ…

Πολλοί έγραψαν για αυτούς …για το όνειρό τους …για το κακό που τους 
βρήκε.

ΠΕΝΑ
Κλεινόταν στο δωμάτιό της κι έγραφε …έγραφε …ατελείωτα …Ναι, αυτό ήταν 

η διέξοδός της, έτσι ξέδινε…
Οι σελίδες σκόρπιες στο πάτωμα, οι λέξεις έφτιαχναν χαλί. Λέξεις που χόρευ-

αν και σειρά δεν είχαν.
Είχε άνετη ζωή, νέα ακόμη, όλα τα ‘χε …και λεφτά, και οικογένεια, και καλή 

δουλειά, και ομορφιά… Μπούχτιζε όμως… Βαριόταν… Ωχ και ωχ συνέχεια…
Μόνο με τα μολύβια της και τα χαρτιά της αισθανόταν καλά. Άνοιγε την ψυχή 

της κι έγραφε για ταξίδια μακρινά, για ταίρια χαμένα, για χώρες που δεν ήξερε, 
για ανθρώπους που δεν γνώριζε…

Να, τώρα άκουσε για ένα ζευγάρι αλλοδαπών ηθοποιών που σχεδόν κάηκαν 
ολόκληροι στην προσπάθειά τους να σώσουν την σκηνή τους…

Έγραφε γι’ αυτούς… Για το ανομολόγητο πάθος τους, για τη μίζερη ζωή τους, 
για την αδυναμία τους να γλυτώσουν από το κακοριζικό τους…

…Έριξε μια ματιά έξω από το παράθυρό της …η ματιά σταμάτησε όπως κάθε 
μέρα στο άγαλμα… …Της φάνηκε πως της γέλασε… “Δεν βαριέσαι” …είπε …ένα 
κομμάτι γκρίζο μάρμαρο είναι…

ΑΓΑΛΜΑ
Έτσι γεννήθηκε… από ένα κομμάτι γκρίζο μάρμαρο… Άγνωστος ο γλύπτης, 

το δώρισε στον δήμαρχο της Αθήνας κι εξαφανίστηκε…
Και κείνο, στημένο περήφανα στο βάθρο του, χάζευε την πόλη και τους αν-

θρώπους της… Μα πόσα είχε δει..
Είδε ανθρώπους να πληγώνουν ανθρώπους… …Είδε αφεντικά να εξουσιάζουν 

και να τρομοκρατούν, είδε γυναίκες να προδίδουν στα πεταχτά την αγάπη τους, 
είδε πονηρούς να εξαπατούν, είδε αθώους να κατηγορούνται….

Είδε έναν ζωγράφο, στερεμένο πια από έμπνευση και κέφι, να περιφέρεται 



22

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

εκεί που κάποτε ζούσε η μούσα του..
Είδε μια πόρνη να στροβιλίζεται γελώντας γύρω από μια μισοσκισμένη κουρ-

τίνα…
Είδε δυο παιδικά μελαγχολικά μάτια να ψαχουλεύουν τις πέτρες που ίσως 

πατούσε η μάνα του…
Είδε έναν μαυριδερό μουσικό να σιγοτραγουδά τρίζοντας τα δόντια του από 

το κρύο..
Είδε εφημερίδες να δείχνουν καμμένα πρόσωπα και κορμιά στις χώρες που 

χουν πόλεμο…
Είδε μια γυναίκα να το κοιτά αφηρημένα από το παράθυρο γράφοντας για 

αλήθειες και ψέματα …
…Κι ας ήταν μόνο ένα κομμάτι γκρίζο μάρμαρο.



23

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

H Κωνσταντίνα Καψούρη γεννήθηκε στην Αθήνα το 
1972 όπου και κατοικεί. Αποφοίτησε από το 2ο γενι-
κό Λύκειο Αργυρούπολης. Σπούδασε Δημοσιογραφία 
στο ΙΕΚ Ιπποκράτειος και Εφαρμοσμένη – Μηχανο-
γραφημένη Λογιστική στο IST College. Μιλάει Αγ-
γλικά, Γαλλικά και Ιταλικά. Αρθρογράφησε επί σειρά 
ετών στην “Αθλητική Ηχώ”, στο περιοδικό “Γυναίκα” 
και άσκησε μαχόμενη δημοσιογραφία στον 90,2 ρα-
διοφωνικό σταθμό. Έχει δημοσιεύσει κατά καιρούς 
πεζά σε έντυπα και ηλεκτρονικά μέσα. Είναι παντρε-
μένη και μητέρα δυο παιδιών ηλικίας 6 και 3 ετών. 
Αποτελεί ενεργό εθελοντικό μέλος διαφόρων Μη 
Κερδοσκοπικών Οργανώσεων με κεντρικό άξονα το 
παιδί.

Κωνσταντίνα Καψούρη



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

24
Εικόνα: Μαρία Βιλλιώτη -> www.artspot.gr/marvillioti

Χρωματιστά μολύβια σε χαρτί



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

25

Έπαινος

Ταγκό νοτούρνο���
Έλενα Κοτσίφη

Με έχουν προσφωνήσει με πολλούς τρόπους στη ζωή μου. «Γιατρέ», «κύριε 
Ηλιάδη», «κύριε» σκέτο, «ρε». Η προσφώνηση «κύριε γιατρέ» με ξάφνιασε. 
Έτσι με αποκάλεσαν δύο μπόμπιρες χθες το μεσημέρι που ήθελαν να με ευ-
χαριστήσουν που «έκανα καλά» τη μητέρα τους. Αργότερα τους είδα από το 
παράθυρο του γραφείου να βγαίνουν από το νοσοκομείο με τους γονείς τους και 
να μπαίνουν οι τέσσερις τους στο αυτοκίνητο. Ίσως από το ίδιο παράθυρο να 
παρατηρούσε κι εμάς κάποιος γιατρός 30 χρόνια πριν. Μόνο που εμείς ήμασταν 
τρεις και τα μάτια μας κάθε άλλο παρά έλαμπαν από χαρά όπως τα δικά τους. 
Στο γυρισμό για το σπίτι δε μιλούσε κανένας στο αυτοκίνητο. Εγώ είχα αυτόν 
τον κόμπο στο λαιμό που ώρες ώρες νιώθω ακόμα και σήμερα.

Ήμουν ήδη 7 χρόνων κι όμως τα πρώτα λόγια του πατέρα μου που θυμάμαι 
είναι οι κουβέντες που μου είπε όταν γυρίσαμε σπίτι:

«Από σήμερα θα είμαστε μόνοι μας. Ένας μπαμπάς και δύο ανθρωπάκια. Θα 
τα καταφέρουμε;».

Και μου έκλεισε το μάτι.
Από εκείνη τη μέρα τον παρατηρούσα προσεκτικότερα. Περνούσε ατέλειωτες 

ώρες στο γραφείο του σαλονιού, πάντα με μία πένα στο χέρι και όλο έγραφε. 
Σκαρφιζόμουν διάφορα για να του τραβήξω την προσοχή. Μια μέρα πήρα καμβά 
και μπογιές από το υπόγειο τάχα μου για να ζωγραφίσω. Η ζωγραφική κράτησε 
δύο λεπτά και η προσπάθεια να κάνω χάλια το δωμάτιο μου μισή ώρα. Του 
άρεσε πολύ αυτό που είχα ζωγραφίσει μου είπε. Δεν ξέρω αν αναφερόταν στο 
έργο των 2 λεπτών που υπήρχε στον καμβά ή στην αφηρημένη τέχνη που είχε 
αποτυπωθεί στο παρκέ.

«Η τέχνη θέλει θυσίες. Και το σφουγγάρισμα είναι μια μεγάλη θυσία μικρό 
μου ανθρωπάκι», μου είπε.

Και μου έκλεισε το μάτι.
Στο βιβλιοπωλείο δίπλα από το σχολείο μου είδα για πρώτη φορά το όνομά 

του σε εξώφυλλα βιβλίων. Δεν τον είχα ρωτήσει ποτέ τι έγραφε. Οπότε ήταν 
ευκαιρία να μάθω. Όλα κι όλα τα λεφτά μου έφταναν για ενάμιση βιβλίο ακρι-
βώς! Έτσι, για αρχή πήρα μόνο ένα. Ήταν ένα αστυνομικό μυθιστόρημα. Από 
τότε άρχισα να διαβάζω μανιωδώς τα βιβλία του! Παραπάνω από μια φορά το 
καθένα. Τέλειωνα ένα βιβλίο, περίμενα να περάσει αρκετός καιρός, διάβαζα διά-
φορα βιβλία στο μεταξύ ώστε να ξεχάσω ποιος είναι ο δολοφόνος κι έπειτα το 
ξαναδιάβαζα. Μόνο και μόνο ότι τα βιβλιοπωλεία πουλούσαν αυτά που έγραφε 
και ο κόσμος τα αγόραζε με έκανε να δω με άλλο μάτι τις ατέλειωτες ώρες που 
περνούσε στο γραφείο. Περπατούσα με τις μύτες στο σαλόνι γιατί νόμιζα ότι 
αλλιώς θα σταματήσει η έμπνευσή του και δε θα γράψει άλλο βιβλίο! Ένα με-



26

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

σημέρι, το μικρότερο «ανθρωπάκι» της παρέας, ο αδερφός μου, είχε βαλθεί να 
κάνει εξάσκηση στο βιολί! Αυτό το μικρό θηρίο που συνέχεια παραπονιόταν ότι 
τον είχε γράψει με το ζόρι στο ωδείο! Πήρα την κατάσταση στα χέρια μου και 
προσποιήθηκα ότι με ενοχλεί στο διάβασμά μου.

«Άλλη φορά όχι ψέματα στο μικρό», μου είπε.
Και μου έκλεισε το μάτι.
Τον θεωρούσα πολύ σημαντικό. Κάποιες φορές νόμιζα ότι ήταν και μάγος! 

Πως αλλιώς μπορούσα να εξηγήσω το ότι δύο μέρες αφού μου είχε αφηγηθεί 
την ιστορία της Αφροδίτης της Μήλου η δασκάλα μας ρώτησε που βρίσκεται το 
άγαλμα; Ένιωθα σαν να μου μετέδωσε λίγη από τη «σημαντικότητά» του. Όταν 
τα άλλα παιδιά γελούσαν φωνάζοντας: «Ε, στη Μήλο βρίσκεται! Το λέει και το 
όνομά της», ξαφνικά ένιωσα σαν να μεγάλωσα κατά 30 χρόνια. Για εκείνα τα 
λίγα δευτερόλεπτα ένιωσα σαν ένας σαραντάρης που απολαμβάνει την άγνοια 
των μικρών παιδιών. Ήμουν τόσο ντροπαλός που δε σήκωσα το χέρι μου να πω 
την απάντηση.

Δύο φορές έχω πάει στο Λούβρο. Την πρώτη φορά απλά επιβεβαιώθηκα ότι 
όντως ήταν μάγος! Βλέποντας έναν κύριο που στα δικά μου παιδικά μάτια έμοια-
ζε «ύποπτος», αμέσως εκμυστηρεύτηκα τις σκέψεις μου:

«Ίσως είναι κλέφτης. Ήρθε να δει που είναι το άγαλμα και το βράδυ ίσως 
έρθει να κλέψει την Αφροδίτη!»

Εκείνος γέλασε.
«Πολλά αστυνομικά μυθιστορήματα διαβάζεις», μου είπε.
Και μου έκλεισε το μάτι.
Είχα εμπιστοσύνη στην τέλεια κρυψώνα στην οποία καταχώνιαζα τα βιβλία 

του που διάβαζα. Ποτέ δεν έμαθα πως το κατάλαβε.
Τη δεύτερη φορά που πήγα στο μουσείο δεν υπήρχε κανένας ύποπτος κύριος 

με περίεργες προθέσεις για την Αφροδίτη. Δεν υπήρχε ούτε εκείνος όμως.
Τελικά ο μικρός έμαθε βιολί. Και κιθάρα και πιάνο. Όσο για μένα, μετά από 

πολλές απόπειρες έχω πλέον πειστεί ότι πρέπει να κρατάω αποστάσεις ασφα-
λείας από κάθε μορφή τέχνης. Είμαι κίνδυνος. Απειλή! Τον πρώτο μου χειμώνα 
ως φοιτητής, τα πρωινά φορούσα γάντια και ιατρική μάσκα στα εργαστήρια της 
σχολής και τα απογεύματα φορούσα διονυσιακή μάσκα και έκανα πρόβες σε 
διάφορα υπόγεια θεατράκια με μια ομάδα που είχα ανακαλύψει. Είχα ζητήσει και 
τη συμβουλή του πάνω στο ζήτημα που με βασάνιζε: «Μου πάει περισσότερο ο 
Αριστοφάνης ή ο Σοφοκλής;

«Εγώ ψηφίζω Ιπποκράτη», μου είχε πει.
Και μου έκλεισε το μάτι.
Τελικά μπήκα στο γκρουπ του Ιπποκράτη. Την ημέρα της ορκωμοσίας μου 

έλαμπε ολόκληρος. Όταν γυρίσαμε σπίτι κλείστηκε στο δωμάτιό του και άκουγε 
ένα τραγούδι που το είχα ακούσει και άλλες φορές στο σπίτι:

«...Θυμήσου μια βραδιά με το ταγκό νοτούρνο που τους δυο μας ενώνει στις 



27

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

στροφές του τρελά»
Ήταν ένα παλιό ταγκό και κάθε φορά που το άκουγα με έπιανε ο γνωστός 

κόμπος στο λαιμό, χωρίς να ξέρω γιατί. Μια από αυτές τις φορές θυμήθηκα ότι 
αυτό το κομμάτι το είχα ακούσει αρκετές φορές και πριν τη μέρα που μείνα-
με: «Ένας μπαμπάς και δύο ανθρωπάκια». Ίσως ήταν το αγαπημένο τραγούδι 
εκείνης. Άραγε να το χόρευαν κιόλας; Δε ρώτησα ποτέ. Ήξερα ότι θα με πιάσει 
αυτός ο κόμπος στο λαιμό κι έτσι δεν έμαθα ποτέ.

Σε λίγες μέρες το πατρικό μας σπίτι θα γεμίσει ηθοποιούς, κάμερες και σκη-
νοθέτες. Ένα από τα βιβλία που έγραψε θα γίνει ταινία. Και μάλιστα το πρώτο 
εκείνο βιβλίο που είχα αγοράσει από το βιβλιοπωλείο δίπλα από το σχολείο. 
Παρόλο που όπως όλοι λένε είμαι «άνθρωπος της λογικής» μου φάνηκε στα 
αλήθεια παράξενο. Το μοιράστηκα με το μικρό μου ανθρωπάκι προχθές.

«Υπάρχουν και οι συμπτώσεις μπαμπά», μου είπε.
Και μου έκλεισε το μάτι.        

Η Έλενα Κοτσίφη γεννήθηκε στο 1986 στην Αθή-
να και είναι απόφοιτος της σχολής Ηλεκτρολόγων 
Μηχανικών & Μηχανικών Η/Υ του Εθνικού Μετσο-
βίου Πολυτεχνείου. Εκτός από τις σπουδές της στον 
κλάδο των θετικών επιστημών, έχει παρακολουθή-
σει από μικρή ηλικία και επί σειρά ετών μαθήματα 
πιάνου και κιθάρας. Σήμερα κατοικεί στην Κηφισιά 
και εργάζεται στον τομέα της ηλεκτρονικής ενημέ-
ρωσης, συνδυάζοντας έτσι την αγάπη της για την 
τεχνολογία με το μεράκι της για τη δημοσιογραφία.

Έλενα Κοτσίφη



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

28
Εικόνα: Ευτυχία Σγουρού -> www.artspot.gr/Eftych

Κολάζ σε χαρτί



ΔΙΑΓΩΝΙΣΜΟΣ «ΛόγωΤέχνης» : Τα 20 πρώτα διηγήματα

29

Έπαινος

Γαμήλια Δεξίωση
Θοδωρής Κούτρης

Σήκωσα την πένα για να γράψω στην ευχετήρια κάρτα. Το χέρι μου έτρεμε. 
Στο μυαλό μου έρχονταν κατάρες παρά ευχές. Τι το ήθελα και δέχθηκα να πάω 
σ’ αυτόν τον γάμο; Το τηλέφωνο χτύπησε. Ήταν πλέον αργά, δε μπορούσα να 
αλλάξω γνώμη. Ο Πέτρος με περίμενε στο αμάξι. Έγραψα βιαστικά το όνομα 
μου στην κάρτα και την πέταξα μέσα στη τσάντα με το δώρο. Το είδωλο μου 
στον καθρέπτη λαμπίριζε.

Ο Πέτρος ήταν ζωγράφος. Τελευταίο του μοντέλο, εγώ. Πίσω από τον καμβά 
του βρισκόταν όταν μου το ξεστόμισε ‘Έχω να πάω σε ένα γάμο το Σαββάτο, 
θα με συνοδεύσεις;’. Οι γάμοι και οι δεξιώσεις τα καλύτερα μου, όταν μάλιστα 
είδα τη φωτογραφία του ζευγαριού δέχθηκα αμέσως. Τώρα όμως ένας κόμπος 
έδενε το στομάχι μου. Στη διαδρομή μου μιλούσε για εκείνη. Τη νύφη. Δέκα 
χρόνια τη γνώριζε. Φίλη του από τη σχολή καλών τεχνών. Πρώην συντηρήτρια 
έργων τέχνης και νυν διακοσμήτρια επαγγελματικών χώρων. Δική της μάλλον η 
επιλογή του κτήματος για το γάμο. Το μουσείο Νάσιουτζικ.

Φτάσαμε στο εκκλησάκι πάνω στο λόφο ενώ σουρούπωνε. Η τελετή είχε ήδη 
ξεκινήσει. Το πλήθος των καλεσμένων μας εμπόδιζε να δούμε τους νεόνυμφους. 
Η μικρή αυλή και τα πεύκα ολόγυρα δεν ευνοούσαν την κατάσταση. Σταθήκαμε 
στο μονοπάτι από πλακόστρωτα καλντερίμια και καπνίσαμε ένα τσιγάρο. Μετά 
τη λήξη της λειτουργίας κατηφορίσαμε στο χώρο της δεξίωσης. Σε ένα παρα-
μυθένιο κήπο μας περίμεναν δυο παγωμένα ποτήρια σαμπάνια και ο απαλός 
ήχος βιολιού από ένα νεαρό βιολιστή πλάι στο φωτισμένο πλάτανο. Κράτησα 
το μπράτσο του Πέτρου και κατευθυνθήκαμε στην είσοδο του μουσείου. Πέ-
τρινοι τοίχοι, ξύλινα ταβάνια, τζάκια, χαλιά ανατολής, μια ολόκληρη συλλογή 
από αντίκες, εκκλησιαστικά είδη προηγούμενων αιώνων και βυζαντινές εικόνες. 
Περάσαμε από δωμάτιο σε δωμάτιο μέχρι που καταλήξαμε στον κήπο με τα 
στολισμένα λευκά τραπέζια.

Εμείς και έξι αδιάφοροι στο ίδιο τραπέζι. Ευτυχώς το κρασί ήρθε νωρίς. Και 
μετά το κρασί, το ζευγάρι. Κατέβηκαν από ένα καταπράσινο λόφο, με τους 
προβολείς να τους κυκλώνουν και πυροτεχνήματα να φωτίζουν τον ουρανό 
στο ύψωμα πιο πίσω τους. Ανατρίχιασα. Μετά από έναν ολόκληρο χρόνο τον 
ξαναέβλεπα. Πανέμορφος! Ψηλός, ξανθός, γεροδεμένος. Για τρία χρόνια ήμουν 
η ερωμένη του. Η παράνομη. Το ήξερα, δε με ένοιαζε. Τέτοιο κρεβάτι δε μου 
έκανε κανένας άλλος. Γούσταρε κι εκείνος, μέχρι που τον έπιασε η κρίση. Τύ-
ψεις, φοβίες, οικογένεια. Μου είπε ότι θα παντρευτεί και με παράτησε. Ήρθε 
μόνο να με δει μετά την εγχείρηση, ήπιε ένα ουίσκι και έφυγε βιαστικός. Τελικά 
την παντρεύτηκε. Και να τος τώρα καμαρωτός, χορεύει το τραγούδι τους.

‘Κι άλλο κρασί, παρακαλώ.’



30

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ήθελα να πάω να τους χωρίσω. Να τα φωνάξω όλα, να γίνουν αποκαλύψεις 
και να πέσουν οι μάσκες με τα χαμόγελα. Συγκρατήθηκα όμως. Έμεινα ήσυχη 
στην καρέκλα μου με τον Πέτρο να μου μιλάει για τους πίνακες του. Δεν γνώ-
ριζε τίποτα. Δεν ήξερε ότι κουβάλησε μαζί του μια βόμβα έτοιμη να εκραγεί. Η 
ώρα πέρασε. Πιάτα και ποτήρια γέμισαν και άδειασαν ξανά. Τα μάτια μου δεν 
τον άφησαν στιγμή. Και να που πλησίαζε, μαζί μ’ αυτήν και την κάμερα να τους 
ακολουθεί. Έβγαλα το ζακετάκι αποκαλύπτοντας τη μαυρισμένη πλάτη μου, 
σηκώθηκα όρθια και έδωσα το χέρι μου. ‘Να ζήσετε!’ είπα και συστήθηκα ‘Τόνια, 
φίλη του Πέτρου.’ Κοκκίνισε, τα έχασε. Δεν περίμενε να με δει στο γάμο του. 
‘Να βγούμε μια φωτογραφία φώναξα’. Κόλλησα δίπλα του ενώ ο Πέτρος πήρε 
αγκαλιά τη νύφη. Φλας! Και η βόμβα ενεργοποιήθηκε. 

‘Δε φοράω εσώρουχο’ του ψιθύρισα στ’ αφτί. Φυσικά δεν πήρα απάντηση, 
μόνο ένα παγερό βλέμμα.

Η βραδιά συνεχίστηκε με χορούς, φωνές, γέλια και ακόμα περισσότερο κρα-
σί. Εκείνος έκανε σαν να μην υπήρχα. Δε γύρισε το βλέμμα του ούτε μια στιγμή. 
Ήθελα να εξαφανιστώ από εκείνο το κτήμα. Θλιμμένες οι σκέψεις μου, θλιμμέ-
νος και ο επόμενος χορός. Ταγκό.

Ένας όμορφος μελαχρινός άντρας στο διπλανό τραπέζι σηκώθηκε και κούνη-
σε τα χέρια του στο ρυθμό της μελωδίας, κάνοντας την παρέα του να γελάσει.

‘Χορεύετε;’ φώναξα.
‘Τώρα ή γενικά;’ ρώτησε.
Άπλωσα με χάρη το δεξί χέρι ανοίγοντας την παλάμη μου προς το μέρος του. 

Μου έκλεισε το μάτι. Δεν κατάλαβα για πότε βρεθήκαμε στην πίστα. Ήξερε να 
χορεύει, ήξερα να εντυπωσιάζω. Μαγνητισμένα βλέμματα μας περικύκλωσαν. 
Ακολούθησαν και άλλοι γύρω μας. Εκείνος σηκώθηκε από το νυφικό τραπέζι, με 
κάρφωσε με τα μάτια του. Κινήθηκε ανάμεσα στα τραπέζια μέχρι που έστριψε 
προς το μουσείο. Παράτησα τον καβαλιέρο μου και τον ακολούθησα.

Κατέβηκε μια ξύλινη σκάλα. Με περίμενε στο μισοσκόταδο ενός υπόγειου 
δωματίου. Τον αγκάλιασα.

‘Μου έλειψες’ είπα
‘Γιατί ήρθες;’ είπε ανάμεσα στα φιλιά μας.
Δεν απάντησα. Δεν είχα λόγια, ήθελα μόνο να τον απολαύσω. Το κορμί του 

τόσο σφιχτό, σαν άγαλμα. Όπου κι αν τον έπιανα λες και άγγιζα μάρμαρο. 
Ένιωσα τη στύση του. Γονάτισε. Ανέβασε το μακρύ σατέν φόρεμα μου αργά, 
χαϊδεύοντας τις γάμπες μου. Με κόλλησε στον πέτρινο τοίχο, έβαλε το χέρι του 
ανάμεσα στα σκέλια μου. Με χάιδεψε εκεί που δεν είχε ακουμπήσει ποτέ πριν 
τα δάχτυλα του. Σταμάτησε απότομα. Με κοίταξε μετανιωμένος.. ίσως απογο-
ητευμένος.

‘Τι κάνω;’ ψέλλισε και απομακρύνθηκε.
‘Θάνο, μείνε λίγο ακόμα..’ δάκρυσα.
Έμεινα μόνη να σκέφτομαι ότι αν δεν είχα κάνει την εγχείρηση ίσως να γι-



31

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

νόμασταν ξανά εραστές. Ήλπιζα πολύ σ’ αυτό, μάταια όμως. Πικρή χαρά, αλλά 
αν δεν ήμουν αυτή που είμαι δε θα τον είχα γνωρίσει ποτέ. Τι να πω; Άντρες.. 
ήμουν κάποτε στη δική τους πλευρά. Κανείς δε μπορεί να τους καταλάβει, κι ας 
λένε αυτοί για εμάς.

‘Καλά στερνά!’ αυτό έπρεπε να γράψω στην κάρτα. 

Ο Θοδωρής Κούτρης γεννήθηκε στη Ρόδο το 1980. 
Σπούδασε Τηλεπληροφορική και Διοίκηση στην Άρτα 
(1998-2003). Εργάζεται σε δίκτυο κινητής τηλεφω-
νίας. Αγαπάει τα βιβλία, τον κινηματογράφο και τα 
puzzle. Τα τελευταία χρόνια ασχολείται με τη συγ-
γραφή μυθιστορημάτων. Το 2009 αποφάσισε να με-
τακομίσει στην Αθήνα με σκοπό να παρακολουθήσει 
σεμινάρια Λογοτεχνίας και Δημιουργικής Γραφής.

Θοδωρής Κούτρης



32

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Luxuria
Ιωάννα Μαραγκουδάκη

«Από όταν έφυγε εκείνη, μαζί της έφυγαν και όλα τα χρώματα. Οι καμβά-
δες πέφτουν νεκροί στο πάτωμα από σφαίρες απραξίας και κατεστραμμένης 
έμπνευσης. Καταλαβαίνετε το δράμα αχρωματοψίας μου; Καταλαβαίνετε τι ζω; 
Εγώ ένας Ιάσωνας Ευσταθίου, πολυβραβευμένος και καταξιωμένος καλλιτέχνης, 
πρωτοπόρος της τέχνης και της τρέλας μου, στεγνός πια σαν κουκούτσι παρα-
πεταμένο και έρημο. Ούτε ένα πράσινο, ούτε ένα κόκκινο, ούτε λίγο φως. Το 
αέναο τανγκό των αποχρώσεων, τελείωσε κάπου εδώ για μένα. Τι μπορώ να 
κάνω πια, στα 50 μου χρόνια, γιατρέ; Τι μπορώ, αν οι μούσες μου έχουν γίνει 
πια αγάλματα ψυχρά και σιωπηλά, δίπλα σε νεκρούς καμβάδες; Εκείνη φταίει. 
Εκείνη η ιερόσυλη σειρήνα του πιο απαλού μου ροζ, μου έκλεψε την τέχνη μου. 
Μου έκλεψε τη ζωή μου».

«Κύριε Ευσταθίου, τα έχουμε ξαναπεί. Κάθε χωρισμός απαιτεί μια περίοδο 
υγιούς πένθους. Το σοκ και ο πόνος του αποχωρισμού, σας έχουν καταβάλει. 
Είναι θέμα χρόνου να επανέλθετε. Τα χρώματα είναι πάντα δικά σας. Κανείς 
δεν μπορεί να σας τα κλέψει. Πρέπει απλά να αφήσετε τον καιρό να περάσει. 
Να ιαθεί το μέσα σας, πώς να το πω αλλιώς. Να είστε σίγουρος, ότι μετά από 
αυτή την “κάθαρση”, θα επανέλθετε με τις μεγαλύτερες δημιουργίες σας. Απλά 
η έμπνευση σας, πενθεί μαζί σας. Είναι λογικό. Ο πόνος, είναι μια μάσκα, κύριε 
Ευσταθίου, που οι ίδιοι επιλέγουμε να τοποθετήσουμε στο πρόσωπο μας. Θα 
γιατρευτείτε, τα χρώματα θα επανέλθουν και οι μάσκες θα πέσουν».

Η πόρτα του διαμερίσματος του 6ου ορόφου, έκλεισε με θόρυβο. Εκείνος 
έσυρε τα βήματα του, ανάμεσα σε φυλλάδες πεταμένες στο πάτωμα, ανάμεσα 
σε άδεια μπουκάλια από ουίσκι, ανάμεσα σε φθορά και αφθαρσία, με τη φθορά 
να κερδίζει σε σημεία. Ποιο ποιητικό άλμα να τον σώσει*; Έκανε λίγο χώρο στο 
σκονισμένο καναπέ και έπεσε βαρύς, όσο η καρδιά του. Η ζέστη τον σκότωνε. 
Η ζέστη και οι σκέψεις. Ο Αύγουστος στην Αθήνα ήταν πάντα ένας μήνας καυ-
τός και συγχρόνως μοναχικός. Όλοι έλειπαν σε άδεια. Όλοι εκτός από ποιητές 
και τρελούς και ο Ιάσωνας Ευσταθίου, ήταν και από τα δύο. Ποιητής χωρίς 
πένα, αλλά με πινέλα αδίστακτα και μαγεμένα, ποιητής των σχημάτων και των 
χρωμάτων, όπως συνήθιζαν να τον αποκαλούν οι θαυμαστές του και μυριάδες 
κριτικοί τέχνης, που εξυμνούσαν το έργο του, δεκαετίες τώρα. Ποιητής λοιπόν 
της παλέτας και πια, τρελός από έρωτα. Έρωτα και εγκατάλειψη.

Ποια γη να χωρέσει τη θλίψη του; Ποια θάλασσα να πνίξει στο γαλάζιο της, 
τα δάκρυα του; Γαλάζιο, σκέφτηκε και με μια μικρή ελπίδα, ανασήκωσε το κε-
φάλι του και σχεδόν έρποντας σαν ποταπό ζωύφιο της γης, κύλησε μέχρι το 
τρίποδο. Ο αγέρωχος καμβάς, μόστραρε το απόλυτο λευκό του σαν κατηγορία 
και σαν ποινή. Έπιασε σφιχτά στο χέρι του, ένα παραπεταμένο στο πάτωμα 
πινέλο και ένιωσε το γνωστό και οικείο κάψιμο, που ένιωθε πάντα λίγο πριν 



33

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ερωτοτροπήσει βίαια με το λευκό πανί. Λίγο πριν, σα σημάδι σεξουαλικής ολο-
κλήρωσης, απελευθερώσει οργασμικά όλο του το είναι. Λίγο πριν το επόμενο 
του αριστούργημα. Το ήξερε. Το ένιωθε.

Δεν το άντεχε όμως. Ξάπλωσε στο μάρμαρο. Το κρύο διαπέρασε ανακουφι-
στικό, στιγμιαία το μάγουλο του και πολύ γρήγορα, τραβώντας από τη θέρμη 
του ζεστού, από το κοχλάζον αίμα, κορμιού του, πύρωσε.

Πάνω σε αυτό το μάρμαρο την έκανε δική του πρώτη φορά. Πάνω σε αυτό 
το σκληρό μάρμαρο, αμέσως μετά, την άφησε και γυμνός όρθωσε όλο του το 
καλλιτεχνικό μεγαλείο απέναντι στον αγαπημένο του καμβά. Λυτρωμένος από 
ρούχα και ύλη, έγινε μόνο ψυχή και χρώμα και ξεχύθηκε άγριος, σχεδόν πρωτό-
γονος, μπροστά στα τότε ερωτευμένα της μάτια. Εκείνος ζωγράφιζε και εκείνη 
τον κοίταζε.

Μια εκείνον και μια τον καμβά. Και μόλις τελείωσε και ξέπνοος, λερωμένος 
από μπογιά και ιδρώτα, έπεσε ξανά στο πλάι της, εκείνη του φίλησε τα μάτια. 
«Αυτά τα μάτια βλέπουν το Θεό και ύστερα τον αποτυπώνουν “γήινα” σαν σε 
φωτογραφία από κάμερα ακριβείας, σε πίνακες ζωγραφικής, για να μπορούν να 
τον δουν και οι άνθρωποι», του έλεγε χαριτολογώντας, παλιά.

Ο Ιάσωνας Ευσταθίου το ήξερε, το ένιωθε. Δεν το άντεχε όμως. Μέσα του, 
σαν αγέννητα παιδιά, τα χρώματα κολυμπούσαν ανυπόμονα. Τα χρώματα και τα 
σχήματα, φυλακισμένα μέσα στη ψυχή του, έρμαια σφραγισμένης μήτρας που 
δεν τα άφηνε να μεγαλώσουν και να γίνουν δημιουργία.

Είχε περάσει σχεδόν 1,5 χρόνος, από τη μέρα που εκείνη άνοιξε αυτή την 
πόρτα και έφυγε για πάντα. Ήταν πολύ μεγάλη ή πολύ μικρή για να τον αντέξει; 
Δεν ήξερε. Ήξερε όμως ότι μια από εκείνες τις μυριάδες φορές που αποθέωνε 
τον έρωτα στο κορμί της, τα χρώματα γλίστρησαν σαν φιλιά, ξέφυγαν από την 
κυριαρχία του και της τα χάρισε εν αγνοία του, πάνω στην τρέλα του πάθους. 
Κυρία, εκείνη τώρα, των χρωμάτων, της έμπνευσης και της τέχνης του, τον 
άφησε δυστυχή και στείρο, με έναν καμβά άδειο και μια προσωπική έκθεση 
την επόμενη βδομάδα, χωρίς εκθέματα. Ζωγράφος χωρίς ζωγραφιές, άνθρωπος 
χωρίς καρδιά και άντρας πληγωμένος, να κείτεται τώρα στο ζεσταμένο πλακάκι, 
απαρηγόρητος.

Ο πόνος διαπεραστικός και στιγμιαίος, όσο χιλιάδες τώρα που φτιάχνουν αχνά 
ένα πάντα, έτσουξε τα μάτια του. Ο πόνος και η απόγνωση.

Ή σήμερα ή ποτέ, αποφάνθηκε, μέσα του. Σχεδόν ημιλιπόθυμος, προσπάθη-
σε να στηριχτεί στα πόδια του. Αδύνατον. Η μορφή της – αγαπημένη μέγαιρα 
κλέφτρα! – σαν σε όραμα του έκλεινε το δρόμο, όπου και αν κοιτούσε. Ήταν 
μεθυσμένος ή μεθυσμένος από εκείνη; Τι μπορούσε να είναι πιο πάνω από εκεί-
νη; Τι μπορούσε να την ξεπεράσει;

Η τέχνη μου, σκέφτηκε.
Σχεδόν τυφλός, τρέκλισε μέχρι το συρτάρι. Έβγαλε το χαρτοκόπτη και κά-

νοντας βήματα μπερδεμένα, στήθηκε μπροστά στον καμβά. «Ή εγώ ή εκείνη», 



34

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ψιθύρισε.
Ποια κλωστή χωρίζει τη λογική από την τρέλα; Ποιος ορίζει τα εύθραυστα 

αυτά όρια; Ποιος κρατάει φυλακισμένα τα χρώματα της ψυχής, όταν εκείνη 
ντύνεται στα μαύρα;

Ο Ιάσωνας Ευσταθίου, με μισόκλειστα μάτια, άκουσε τον καμβά να του μιλά-
ει και να τον καλεί. Αυτήν ακριβώς τη στιγμή, δεν υπήρχε τίποτα άλλο.

Όταν το κόκκινο ξεχύθηκε στο λευκό πορτρέτο, ήταν σαν να τα έβλεπε όλα 
ξανά ξεκάθαρα. «Κόκκινο» αχνοψιθύρισε. «Που μου κρυβόσουν αγαπημένο 
μου;»

Λίγο πριν αποχαιρετίσει για πάντα τα χρώματα του κόσμου, ευτυχισμένος 
και απόλυτα πλήρης, χάιδεψε τον χορτασμένο πια καμβά. Του φάνηκε ή όντως 
άκουγε μελωδίες μεθυσμένων τσιγγάνικων βιολιών;

«Αγαπημένο κόκκινο. Αγαπημένο χρώμα. Κόκκινο», είπε και ο ματωμένος 
χαρτοκόπτης έπεσε από το χέρι του.

* «Κάνε άλμα πιο γρήγορο από τη φθορά», Οδυσσέας Ελύτης – Μαρία Νε-
φέλη

H Ιωάννα Μαραγκουδάκη γεννήθηκε και ζει στο Ηράκλειο της Κρήτης, αν και 
καθόλου δεν θα την πείραζε να ζούσε στη Βαρκελώνη ή μέσα σε κάποιο από 
τα παραμύθια του Ευγένιου Τριβιζά. Σπούδασε Κοινωνιολογία και επειδή από 
μικρή, ήταν παιδί με χιούμορ και παραξενιές, επέλεξε τελικά ν΄ασχοληθεί με 
εφημερίδες (για λίγο), περιοδικά (είναι σήμερα αρχισυντάκτρια σε περιοδικό 
αεροπορικής εταιρείας) και ραδιόφωνο (για λόγους καθαρά αυτοψυχαναλυ-
τικούς). Αγαπάει τους σκύλους, τις φράουλες, τα λάθη, τη Λίνα Νικολακο-
πούλου, τους καταραμένους ποιητές και τις στιγμές που δεν έχει έμπνευση. 
Μάλλον γιατί σε κάτι τέτοιες στιγμές, έχει γράψει μερικά από τα πιο αγαπημένα 
της κείμενα.

Ιωάννα Μαραγκουδάκη



35

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Η� Τ�Ε�Χ�ν�Η Ε�ι�ν�α�ι Ε�Δ�ω
Αναστάσιος Γραικός

Δεν είχε ώρα που ξύπνησε, και έκανε αυτό που έκανε κάθε μέρα τον τελευ-
ταίο μήνα. Πέρασε σε fast forward την διαδικασία τουαλέτα-ντύσιμο-πρωινό, 
και κλείδωσε πίσω του την πόρτα «αν-ασφαλείας» όπως χαριτωμένα την ονό-
μαζε – και ήταν αλήθεια ότι δεν κρατούσε παρά μόνο μία κλωτσιά στον επίδοξο 
διαρρήκτη. Αλλά και τι να του πάρουν από ένα άναρχα διαμορφωμένο δυάρι; Το 
«έπαιζε συγγραφέας» και η «ρουστίκ» αισθητική ήταν για αυτόν στάση ζωής. 
Κουτρουβάλησε τις σκάλες με χάρη αντιλόπης που πιλαλάει μέσα στις σαβάνες 
της Αφρικής, μη βλέποντας το αιλουροειδές που κρύβεται στην πυκνή βλάστη-
ση.

Δεν τον ένοιαζαν και πάρα πολλά, παρά το πώς θα βρει την έμπνευση. Και 
ήξερε ότι η έμπνευση τον περίμενε σε κάποια γωνία αυτής της πόλης, σε ένα 
ερέθισμα που δεν το είχε ακόμα ανακαλύψει αν και έψαχνε εδώ και ένα περίπου 
μήνα. Το αστείο στην όλη υπόθεση ήταν πως ποτέ δεν του άρεσε το «καλούπω-
μα» γύρω από στημένες ιδέες, αυτή τη φορά όμως ήταν διαφορετικά. Έπρεπε 
να γράψει ένα διήγημα όπου θα περιέγραφε την τέχνη την ίδια- αν είναι δυνα-
τόν. Ένα κείμενο όμως που θα έπρεπε να περιέχει υποχρεωτικά τις παρακάτω 
7 λέξεις:

Πένα – Καμβάς – Μάσκα – Βιολί – Άγαλμα – Ταγκό - Κάμερα
Πως και γιατί να μπει στον κόπο να τα καταφέρει; Για να κερδίσει εκείνο το 

διαγωνισμό; Για να αποδείξει ότι είναι άνθρωπος της τέχνης; Για να συνεχίσει 
να έχει δικαιολογία ώστε να μην ψάξει δουλεία; Ε, ότι και να ήταν, πλέον το 
είχε ξεχάσει και απλά περιφερόταν στην άδεια πόλη Αυγουστιάτικα με παρέα 
το μικρό μαύρο του σημειωματάριο διάβαζε ξανά και ξανά τις παραπάνω λέξεις 
προσπαθώντας να πλέξει ένα «κουβάρι» με αυτές. Ίσως απλά για να βγει το 
πάθος από μέσα του.

Με αυτές και με αυτές τις σκέψεις, τις ίδιες κάθε πρωί, έφτασε μέχρι τον κε-
ντρικό δρόμο δίχως να παρατηρήσει ότι σήμερα δεν συνάντησε κανέναν. Ούτε 
αυτοκίνητο, ούτε μαγαζί ανοιχτό, ούτε διαβάτη να διασταυρωθεί, ούτε νοικο-
κυρά να τινάζει και να κουτσομπολεύει ούτε καν σκύλο να προσπαθεί να βρει 
σκιά. Όταν πλέον, συνειδητοποίησε την ησυχία και τη μοναξιά του σηκώνοντας 
τα μάτια του από το έδαφος, στεκόταν στο μεγάλο σταυροδρόμι με τον ήλιο να 
αρχίζει να τον κοιτάει κατάματα! Και πριν προλάβει να αναρωτηθεί που διάολο 
πήγαν όλοι, η τηλεόραση στο απέναντι κατάστημα ηλεκτρικών ειδών άνοιξε, 
γεμίζοντας με τον τίτλο του σήματος ειδήσεων την άδεια ηχητικά ατμόσφαι-
ρα. Κατόπιν, γνωστός παρουσιαστής χαμογέλασε, καλησπέρισε και άρχισε την 
«απαγγελία»:

- Αρχίζουμε το δελτίο μας με μία έκτακτη είδηση. Οι λέξεις του διαγωνισμού, 
ναι του δικού σας διαγωνισμού αγαπητέ μου, έχουν αλλάξει- διατηρούν αυτό 



36

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

το δικαίωμα οι διοργανωτές, έπρεπε να έχετε διαβάσει καλύτερα τους όρους. Οι 
νέες λέξεις, όπως αντικαθιστούν τις παλιές, είναι:

• Πείνα αντί για Πένα
• Κουβάς αντί για Καμβάς
• Μάσκαρα αντί για Μάσκα
• Βόλι αντί για Βιολί
• Αμάλγαμα αντί για Άγαλμα
• Τάνγκα αντί για Ταγκό
• Καμάρα αντί για Κάμερα
Και τώρα στην κανονική ροή του δελτίου μας. Καλόν θα ήταν αγαπητέ μονα-

δικέ τηλεθεατή να κρατάτε σημειώσεις.
- Σε εμένα απευθύνεστε; είπε ο ήρωας σαστισμένος.
- Ναι σε εσάς, βλέπετε κανέναν άλλο; Παρακαλώ, ας συντομεύουμε, ο τηλε-

οπτικός χρόνος είναι περιορισμένος.
- Μάλιστα!
- Νομπελίστας συγγραφέας, χάρισε τη μισή του περιουσία σε οργανισμό κα-

ταπολέμησης της Πείνας του αναπτυσσόμενου κόσμου. Η είδηση έγινε γνωστή 
σε μία μεγάλη τελετή στη Νέα Υόρκη με τον Η.Τ να υπόσχεται ότι στο επόμενό 
του μυθιστόρημα με θέμα την πείνα, θα χαρίσει εξολοκλήρου τα έσοδα στον 
ίδιο οργανισμό. Σημειώνετε κύριε;

- Ναι, ναι σημειώνω, είπε ο «ήρωας» μάλλον απρόθυμα.
- Με Κουβάδες γεμάτους χρώματα και πολυπληθή ομάδα παιδιών επέλεξε ο 

γνωστός ζωγράφος Ε.Χ να βάψει το κτήριο της κεντρικής τράπεζας, στα πλαίσια 
της δράσης «Χρώμα στην Πόλη». Ο συμβολισμός της πράξης, όπως ανέφερε ο 
ίδιος, δείχνει ότι μπορεί ο καθένας να «βάψει» την καθημερινότητά του όπως 
αγαπάει. Και αν με παρακολουθείται, συνεχίζω καθώς η ηθοποιός Ν.Η και σύ-
ζυγος του ζωγράφου σε μία αποστροφή του λόγου της σε συνέντευξη για την 
νέα της παράσταση, δήλωσε: «Πετάω τη Μάσκαρα και το μέικ απ, αυτή είναι 
η τελευταία μου παράσταση. Ας πέσουν οι μάσκες επιτέλους της κυβέρνησης, 
σχετικά με τη μείωση των κρατικών θεατρικών επιχορηγήσεων». Μία αντίδρα-
ση μη αναμενόμενη, καθώς βρίσκεται στον κολοφώνα της δόξας της. Πως σας 
φαίνονται οι ειδήσεις έως εδώ, καλέ μου κύριε;

- Ε… καλές, καλές, ψέλλισε σχεδόν υπνωτισμένος από τον καυτό μεσημεριά-
τικο ήλιο, που έκανε το τσιμέντο να πάλλεται σαν να μεταβαίνει στον μεταθα-
νάτιο του ρόγχο.

- Συνεχίζουμε λοιπόν. Στο γαμήλιο γλέντι του Ε.Ι, της γνωστής οικογενείας, 
έπεσαν οι παραδοσιακές μπαλοθιές μεταξύ μουσικής και χορού, με αποτέλεσμα 
ένα Βόλι να πληγώσει σκύλο γνωστού σχεδιαστή. Το ζωντανό νοσηλεύεται σε 
κτηνιατρική κλινική εκτός κινδύνου, όπου ο σχεδιαστής του έχει εξασφαλίσει 



37

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ζωντανή υπόκρουση μουσικής με βιολί, καθώς όπως υποστηρίζει ηρεμεί το μι-
κρό του φίλο! Σε όμορο νομό της μεγαλονήσου, ο γλύπτης Ν.Α παρουσίασε το 
πρώτο «οικολογικό» άγαλμα, φτιαγμένο από υπολείμματα Αμαλγάματος οδο-
ντιατρείων. Ο ίδιος δήλωσε πως επιτέλους η τέχνη πρέπει να πάρει θέση στο 
τεράστιο πρόβλημα της υποβάθμισης του περιβάλλοντος και να μην κωφεύει 
μέσα στον ίδιο της τον ελιτισμό.

- Και τώρα, μία είδηση για να σας αφήσουμε. Στην Καμάρα Θεσσαλονίκης, 
στήθηκε ένα πρωτότυπο σκηνικό, όπου 1.000 χορεύτριες, φορώντας μόνο το 
κάτω μέρος του μαγιό τους, γνωστό και ως Τάνγκα, συμμετείχαν στην σκη-
νή της καινούριας ταινίας των Ι.Ε και Δ.Ω με τίτλο «Μαζικές Εκτελέσεις» που 
πραγματεύεται την συλλογική απραξία του σημερινού ανθρώπου. Οι χορεύτριες 
επιδόθηκαν σε ένα ιδιόρρυθμο ατομικό ταγκό. Το θέαμα, καθώς δεν είχε ανακοι-
νωθεί επίσημα, προκάλεσε την έκπληξη των παραβρισκόμενων, και η έκπληξή 
τους καταγράφηκε στις κάμερες των δημιουργών.

Μας ευχαριστείτε πολύ που επιλέξαμε εσάς για την πνευματική σας παίδευση. 
Καλό σας μεσημέρι.

Με αυτά τα λόγια η τηλεόραση έκλεισε. Με αυτά τα λόγια η ησυχία έγινε ξανά 
κυρίαρχη στο αστικό τοπίο, και ο ήρωας κοίταξε τις σημειώσεις του. Με αυτά 
τα λόγια ο ήρωας μας κατάλαβε ότι η τέχνη και η έμπνευση δεν κρύβεται πίσω 
από λέξεις, αλλά στο μυαλό καθενός που τολμάει να την «εκμαιεύσει» ακόμα και 
από τα πιο «ποταπά» σημεία της καθημερινότητας. Και κάπως έτσι, ξεκίνησε να 
γράφει μία ιστορία για την τέχνη…

Ο Αναστάσιος Γραικός αρέσκεται στο γράψιμο από τα παιδικά του χρόνια και 
δεν το κρύβει. Aλλά ίσως αν το έκρυβε να ήταν καλύτερα για όλους γιατί αυτή 
η κοινωνία δεν μπορεί να αντέξει ένα έξτρα ψώνιο, πόσο μάλλον ένα ψώνιο 
από τη Β. Ελλάδα- γνωστά και ως κατεψυγμένα ψώνια! Στο ελεύθερό του 
χρόνο ασχολείται με την κατανάλωση του ελέυθερού του χρόνου σκεπτόμενος 
πως θα καταναλώσει τον ελεύθερό του χρόνο, πράγμα που οδηγεί σε ένα φαύ-
λο κύκλο προσωπικών ανεκπλήρωτων πόθων. Το τελευταίο, σε συνδυασμό 
με την σοβαροφάνειά του, τον οδηγεί πολλές φορές να παρεξηγείται από τον 
κύκλο του. Το πρωί προσποιείται πως είναι μηχανικός περιβάλλοντος.

Αναστάσιος Γραικός



38

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Κάτω Κόσμος
Γιάννης Tσιούνης

Από την πρόωρα γερασμένη και τρομαγμένη γυναίκα στο διπλανό κάθισμα, 
με μάτια γουρλωμένα σαν να έχει μόλις δει το φάντασμα του νεκρού της πα-
τέρα να περνάει τρέχοντας, μέχρι τα διψασμένα για γυμνή σάρκα μάτια του 
αλκοολικού μπροστά, κολλημένα στα πόδια μιας νεαρής φοιτήτριας, η διαδρομή 
από την μία στάση στην άλλη είναι ποτισμένη με κλειστοφοβικούς αναστεναγ-
μούς, κάποια ασυνείδητα βλέμματα αηδίας, καταπιεσμένες σεξουαλικές ορμές, 
ξεθωριασμένες αναμνήσεις, χαμόγελα αμηχανίας και ένα συντριπτικό ποσοστό 
πλήξης. Ο παγωμένος πάνω κόσμος προσδίδει μια οικογενειακή αίσθηση στα 3 
πρώτα δευτερόλεπτα μετά την είσοδο στο ζεστό από τα χνώτα βαγόνι, αλλά 
σύντομα με το κλείσιμο των πορτών, ο αέρας σαν να μουχλιάζει, κάνοντας το 
σκηνικό να μοιάζει με θάλαμο αερίων. Ο ήχος της φωνής από το ηχείο ενημερώ-
νει τους επιβάτες για την τωρινή και την επόμενη στάση και είναι γλυκός σαν να 
ανακοινώνει μια λυτρωτική λύση, ένα υπέροχο φωτεινό φινάλε στο road movie 
της ζωής τους. Τυποποιημένες μαζικές κινήσεις, όλοι μαζί μπαινοβγαίνουν από 
το σταματημένο τρένο με αγχωτική ταχύτητα, σαν τις τελείες που αφήνει πάνω 
στο χαρτί το νευρικό χτύπημα της πένας. Σε 2′ έρχεται το τρένο των 11:36.

Στο 3ο βαγόνι μια γυναίκα παλεύει με τον εαυτό της προσπαθώντας να πνίξει 
το κλάμα της. Γυρνάει το κεφάλι της προς το παράθυρο, ψάχνει ένα ασφαλές 
σημείο από τα αχόρταγα μάτια των γύρων της, τα χείλια της τρέμουν μαζί με τα 
χέρια της και είναι πλέον ανίκανη να το κρατήσει. Ανυπομονεί να ακούσει την 
γλυκιά φωνή της επόμενης στάσης, μια διέξοδο από την ντροπή αλλά αυτή η 
διαδρομή μοιάζει αιώνια και τα πρώτα δάκρυα έχουν ήδη αρχίσει να τρέχουν. 
Οι πόρτες ανοίγουν λίγο πριν το καθαρτικό της ξέσπασμα και η γυναίκα χάνεται 
μέσα στο πλήθος της αποβάθρας, αφήνοντας την ανέκφραστη μάσκα, που εδώ 
και μήνες έχει κολλημένη στο πρόσωπό της, να πέσει και να τσαλαπατηθεί από 
εκατοντάδες πόδια.

Στο 6ο βαγόνι των 12:14μ.μ., μια τσιγγάνα μπαίνει και μοιράζει κατάρες στην 
αδιαφορία του κόσμου, ένας μισοκοιμισμένος νεαρός που κατοικεί στο κορμί 
ενός γέρου, συνοδεύει με ξεψυχισμένες λέξεις το φανταστικό βιολί που παίζει 
μέσα στο κεφάλι του.

Στο 7ο των 13:41 δύο νέα παιδιά ερωτεύονται κεραυνοβόλα σε μια ματιά, 
μια κυρία σκοντάφτει πάνω σε ένα νεαρό άνδρα που της θυμίζει τον γιο της, 
τον χαϊδεύει και οι φίλοι του τον κοροϊδεύουν, μια κοπέλα βρίζει κάποιον στο 
τηλέφωνο χωρίς αυτός να την ακούει, μιλάει στο κενό, όπως πάντα.

Στο 1ο των 14:22 κάποιος παθαίνει κρίση πανικού ψάχνοντας το χαμένο του 
εισιτήριο, το πρόσωπό του χλομιάζει, παγώνει σαν άγαλμα, χάνει την αναπνοή 
του και λιποθυμάει, κλείνοντας επεισοδιακά την χειρότερη μέρα της ζωής του.

Στο 2ο βαγόνι των 18:54, 5 κηλίδες αίματος πάνω στον άσπρο τοίχο δίνουν 



39

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

τροφή για σκέψη στα μυαλά των καχύποπτων θεατών, που κοιτούν αποσβο-
λωμένοι σαν να παρατηρούν κάποιο έργο τέχνης πάνω σε καμβά. Τρία λεπτά 
αργότερα το ίδιο βαγόνι εκτροχιάζεται και αναποδογυρίζει προκαλώντας ένα 
αποτρόπαιο λουτρό αίματος στο μυαλό του κύριου στο τελευταίο κάθισμα. Ένα 
ξαφνικό ταρακούνημα λίγα δευτερόλεπτα μετά, κάνει την καρδιά του να χτυπάει 
ακόμα πιο γρήγορα.

Στο 7ο των 21:44, ένας φαίνεται πως κοιτάζει την αντανάκλασή του στο 
τζάμι ενώ στην πραγματικότητα χαζεύει τα φρεσκοβαμμένα χοντρά χείλια της 
κοπέλας απέναντι του. Αυτή δείχνει πως δεν το έχει καταλάβει ενώ στην πραγ-
ματικότητα το ξέρει. Του ρίχνει μια χαμογελαστή φευγαλέα ματιά χαϊδεύοντας 
τα χείλια με την γλώσσα της, αυτός γυρίζει προς το μέρος της και την κοιτάζει 
επίμονα. Αυτή έχει πλέον χάσει κάθε ενδιαφέρον και αλλάζει κάθισμα.

Ένας ηλικιωμένος στέκεται μπροστά από τις κυλιόμενες σκάλες, σηκώνει δι-
σταχτικά τα πόδια του προσπαθώντας να συγχρονιστεί, κουνάει τα χέρια του 
με αμηχανία, κοιτάζει γύρω του ψάχνοντας για βοήθεια και τελικά οπισθοχωρεί, 
νικημένος από μια μηχανή. Λίγο πιο πέρα, μια παρέα αγοριών τον κοροϊδεύει, 
νομίζοντας πως χορεύει μόνος του στη μουσική ενός τανγκό τραγουδιού που 
ακούγεται από τα μεγάφωνα. Πίσω του και δεξιά του, στις πλαϊνές σκάλες με 
αντίθετη κατεύθυνση, 2 παλιοί εραστές συναντιούνται μετά από καιρό, για μια 
στιγμή έχει ο ένας τον άλλον δίπλα του, πριν προλάβουν καν να αντιδράσουν 
έχουν ξανά χαθεί.

Λίγο πριν το τελευταίο βραδινό τρένο αναχωρήσει, ένα μικρό παιδί γλιστράει 
από το χέρι του πατέρα του και τρέχει προς την σήραγγα, με τη λαχτάρα να 
ανακαλύψει τον κόσμο που κρύβεται μες το σκοτεινό τούνελ, βγαλμένο από 
τις ιστορίες για δράκους και μάγισσες, που κατοικούν βαθιά στη γη. Ο πατέρας 
βλέπει την φιγούρα του γιου του να χάνεται μέσα από την οθόνη της κάμερας 
του μετρό και πανικόβλητος τρέχει και τον αρπάζει, την στιγμή που περνάει την 
πύλη και ενώ είμαι έτοιμος να τον πιάσω από τον ώμο και να τον ξεναγήσω εκεί 
που έχει φτάσει μόνο στα όνειρα του. Εκεί που οι νύχτες μου περνάνε μονα-
χικές και άδειες περιμένοντας το πρώτο πρωινό τρένο, πριν γίνω μια σκοτεινή 
απόκοσμη φιγούρα, ένας στοιχειωμένος παρατηρητής, μια οφθαλμαπάτη στις 
αντανακλάσεις των επιβατών στο θολό τζάμι, μια περίεργη αίσθηση, μια μετα-
φυσική εμπειρία, μια μελλοντική ιστορία φαντασμάτων…



40

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

O Γιάννης Τσιούνης γεννήθηκε το 1980 στην Αθήνα. Στα 18 του μετακόμισε 
στην Πάτρα για να σπουδάσει Τουριστικές Επιχειρήσεις. Κατά την διάρκεια της 
διαμονής του εκεί, παρακολούθησε σεμινάρια πάνω στο θέατρο και στην δημι-
ουργική γραφή, ενώ παράλληλα έκανε τις πρώτες του συγγραφικές απόπειρες, 
γράφοντας σενάρια για ταινίες μικρού μήκους. Το “blogging” και γενικά την 
ελευθερία γραφής που σου παρέχει το internet, έπαιξε καταλυτικό παράγοντα 
στο να αντιληφθεί την κλίση του στο γράψιμο. Έχει συνεργαστεί περιστασιακά 
με διάφορα sites και έντυπα μεταξύ των οποίων το FAQ αλλά και τα «Ταξίδια» 
της «Καθημερινής», ενώ εδώ και χρόνια διατηρεί την δικιά του στήλη στο free 
press “Ι Cook Greek”. Σήμερα δουλεύει ως κειμενογράφος σε μεγάλη εταιρεία 
κινηματογραφικής διανομής.

Γιάννης Τσιούνης 



41

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

cοNSERTO για VIOLI και TOIxO
Eιρήνη Μαργαρίτη

Ποτέ δεν του άρεσαν οι λέξεις. Τις μισούσε μάλιστα σε τέτοιο βαθμό που αν 
μπορούσε δεν θα ξαναμιλούσε ποτέ. Όταν πήγαινε να αγοράσει τσιγάρα έκανε 
ιδιαίτερη προσπάθεια να μην πέσει το βλέμμα του στις εφημερίδες και τα περι-
οδικά που περίμεναν κρεμασμένα και προκλητικά. Αυτά τα γραμματάκια το ένα 
δίπλα στο άλλο τον έκαναν να ανατριχιάζει. Δεν ήθελε να τα βλέπει. Δεν ήθελε 
να αναγνωρίζει σ αυτά κάποιο νόημα. Όλοι οι λογαριασμοί του πήγαιναν κατευ-
θείαν στο σπίτι της αδελφής του. Το κουδούνι του είχε ένα λευκό περήφανο 
χαρτάκι. Το είχε διεκδικήσει μάλιστα στην τελευταία συνέλευση της πολυκατοι-
κίας. Ανάγκασε όλους τους υπόλοιπους ενοικιαστές και ιδιοκτήτες να γράψουν 
το δικό τους για να μπορεί έτσι το δικό του να ξεχωρίζει. Αυτό το έκανε όχι γιατί 
είχε κάποια ιδιαίτερη λόξα να ξεχωρίζει αλλά για να μην μπερδεύεται το delivery. 
Γι’ αυτούς που αρνήθηκαν, ανέλαβε ο ίδιος την διαδικασία βάζοντας έναν φίλο 
να τα γράψει. Έτσι μπορούσε να παραγγέλνει όσο συχνά ήθελε.

H Μαρία, η τελευταία γυναίκα στην ζωή του κατέληξε στο νοσοκομείο όταν 
μετά από παρότρυνση της ψυχαναλύτριας της αποφάσισε να του κάνει δώρο 
μια πένα για να τον βοηθήσει να αντιμετωπίσει το πρόβλημά του. Είχε μάλιστα 
και μια καρτούλα δίπλα που έγραφε: “ Σ’ αγαπώ, θα το περάσουμε μαζί”. Όχι 
δεν την χτύπησε, απλά πάνω στην ταραχή του έσπρωξε μακριά το απεχθές αντι-
κείμενο το οποίο πετάχτηκε με δύναμη στον αέρα για να καταλήξει καρφωμένο 
στο μηρό της σκίζοντας και το καινούριο φόρεμα που είχε αγοράσει για την 
περίσταση. Παρόλο που ο τραυματισμός δεν ήταν ιδιαίτερα σοβαρός, η Μαρία 
ήταν πολύ ευαίσθητη και δεν μπόρεσε ποτέ να τον συγχωρήσει. Ο πατέρας της 
ήταν ένας πολύ βίαιος άνθρωπος και αυτό την έκανε να συνειδητοποιήσει ότι 
δεν ήθελε σε καμιά περίπτωση να ξαναπεράσει τα ίδια.

Τα πράγματα χειροτέρεψαν πολύ από τότε. Παραιτήθηκε από την δουλειά 
του, ήταν πρώτο βιολί στην κρατική ορχήστρα και αποφάσισε να ασχοληθεί 
με την ζωγραφική. Είχε ήδη γίνει αρκετά περίεργος τότε γιατί μιλούσε για μια 
ιδιαίτερη συνομαωσία. Οι νότες τυπωμένες στο χαρτί και οι μυστικοί κώδικές 
τους με τις λέξεις. Αγόρασε έναν καμβά και κλείστηκε στο διαμέρισμά του για 
τρεις μήνες.

Κανείς δεν ξέρει τί ακριβώς έγινε αυτό το διάστημα. Δεν απαντούσε στα τηλέ-
φωνα και η αδελφή του, που πέρασε κάποιες φορές απο το σπίτι του να δει αν 
είναι καλά, δεν κατάφερε τίποτα. Το μόνο σημάδι ότι ήταν ζωντανός ήρθε μια 
μέρα με την μορφή ενός κενού μηνύματος. Από τότε το έκανε κάθε μέρα στις 
εννιά το πρωί και όλοι ησύχασαν. Στο κάτω-κάτω ήταν ενήλικος και μπορούσε 
να περνάει όποια υπαρξιακή κρίση ήθελε, είπε η αδελφή του.



42

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ο αποκλεισμός έληξε με τον καμβά μεταμορφωμένο σε χαρτοπόλεμο. Τα 
ξύλα πετάχτηκαν, το ύφασμα κόπηκε με προσοχή σε μικρά στρογγυλά κομμα-
τάκια, συσκευάστηκε σε μια μικρή σακουλίτσα που έκλεισε με συρραπτικό και 
στάλθηκε στην αδελφή του μια μέρα πριν ξεκινήσει το καρναβάλι. Λίγες μέρες 
μετά της είπε και κάτι περίεργο: “Ας παίξει ο Βασιλάκης με τα γράμματα, εγώ 
τελείωσα”. Εννοούσε τον ανιψιό του.

Από τότε και μετά τα πράγματα έδειξαν κάπως να καλυτερεύουν. Έπιασε 
δουλειά σαν ελαιοχρωματιστής. Φορούσε την μάσκα του και δούλευε ώρες ατε-
λείωτες. Και ήταν καλός. Καθάριζε μέχρι και τα σοβατεπί. Ο κόσμος τον προτι-
μούσε παρακινημένος από αυτή την αλλόκοτη σκέψη ότι βάφει το σπίτι τους 
κάποιος που πριν έπαιζε βιολί. Μ’αυτήν την διαστροφή να καταστρέψουν για 
πάντα αυτά τα όμορφα λεπτεπίλεπτα χέρια. Όμως αυτό δεν τον ένοιαζε.

Τα προβλήματα εμφανίστηκαν όταν άρχισε να επιμένει να βάψει τα σπίτια 
λευκά. Μάλιστα το έκανε ενώ πριν έδειχνε διαλλακτικός. Άφηνε τους πελάτες να 
του μιλάνε ώρες για τα χρώματα και ποιο ίσως να είναι καλύτερο, να ιδρώνουν 
πάνω από τα δείγματα, αυτός κουνούσε απλά το κεφάλι και έδειχνε να συμφωνεί 
και μετά τους παρέδιδε τα κλειδιά για να ανακαλύψουν ένα σπίτι κατάλευκο και 
να μείνουν αγάλματα στην θέα του φωτός που έδειχνε να αντανακλά περήφανα 
στους άδειους τοίχους. Μερικοί από αυτούς δεν είχαν πρόβλημα, μάλιστα είχαν 
και μια έκφραση όπως έχουν αυτοί που ξαφνικά νιώθουν ότι τους αποκαλύφθη-
κε κάτι σπουδαίο. Άλλοι πάλι τον έψαχναν εξαγριωμένοι. Κάποιος μάλιστα τον 
έλουσε με όλο το κόκκινο χρώμα που είχε αγοράσει για τον τοίχο στο σαλόνι.

Το γεγονός ήταν αρκετά εντυπωσιακό και υπάρχει μάλιστα καταγεγραμμένο 
και με κάμερα. Όταν ο κύριος τάδε έλουσε τον ήρωα μας με το κόκκινο χρώμα 
περίμενε βέβαια κάποια αντίδραση αλλά όχι αυτό που ακολούθησε. Δεν μπο-
ρούσε καν να φανταστεί ότι εκείνος θα άρχιζε να ουρλιάζει υστερικά λες και τον 
σκότωναν και ότι θα έτρεχε πανικόβλητος στο δωμάτιο με αποτέλεσμα κάποια 
στιγμή να πέσει πάνω στην καινούρια τζαμαρία, να την σπάσει, να γλιστρήσει 
πάνω στα καινούρια μπεζ πλακάκια της βεράντας, να προσπαθήσει να κρατηθεί 
κάνοντας μια τρελή στροφή από τα κάγκελα για να πέσει τέλος από τον πρώτο 
όροφο της νεόδμητης πολυκατοικίας που είχε χτιστεί πρόσφατα με αντιπαροχή. 
Το γεγονός είναι καταγεγραμμένο γιατί εκείνη την εποχή έτυχε ένας τηλεοπτι-
κός σταθμός να κάνει ένα ρεπορτάζ για την πολεοδομική πολιτική της πόλης 
αφού είχε ξεμείνει από άλλα θέματα μιας και ήταν καλοκαίρι. Όταν ο γνωστός 
τηλεοπτικός παρουσιαστής άκουσε τις φωνές θεώρησε ότι επιτέλους πιάσανε 
λαυράκι. Όταν μάλιστα είδε τον ήρωα μας να πετάγεται από το μπαλκόνι έβαλε 
τον καμεραμάν να τρέξει για να απαθανατίσει το γεγονός. Η έκπληξη των θεα-
τών ήταν τεράστια όταν είδαν σε ζωντανή μετάδοση έναν άνθρωπο μέσα στα 
αίματα, όπως νόμιζαν, να σηκώνεται από το δρόμο, να φτύνει την κάμερα και να 



43

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

γδύνεται φωνάζοντας: “Όχι άλλα χρώματα, μόνο την αλήθεια”. Ο τηλεοπτικός 
παρουσιαστής απολύθηκε.

Η καριέρα του ως ελαιοχρωματιστής τελείωσε. Το ενδιαφέρον προς το πρό-
σωπό του φούντωσε για λίγες μέρες και έσβησε με τις πυρκαγιές του Αυγού-
στου που σημείωσαν ρεκόρ θεαματικότητας

Κάπου εκεί τα ίχνη του χάνονται. Κάποιοι λένε ότι κλείστηκε σε μοναστήρι. Η 
αδελφή του δεν ξαναμίλησε γι αυτόν. Ο Βασιλάκης μεγαλώνοντας υποστήριξε 
ότι ο θείος του δεν ήταν απλά ένας τρελός, κάτι έψαχνε. Το μόνο σίγουρο είναι 
ότι πέθανε σε ένα τραγικό αυτοκινητικό δυστύχημα μεγάλος πια.

Ένα φθινοπωρινό πρωινό τα διερχόμενα αυτοκίνητα είδαν έναν άνδρα γυμνό 
να περπατάει στην εθνική οδό. Είχε ένα βλέμμα απλανές και έκανε κάτι περίερ-
γες κινήσεις με τα χέρια. Ένας κύριος, κάτοχος ενός μπλε renault, είπε: “ Έμοια-
ζε σαν να χορεύει τανγκό με μια εμμονή να το καταφέρει μόνος του”.

Το τελευταίο πράγμα που είδε ήταν η πινακίδα του αυτοκινήτου που τον χτύ-
πησε. Το ξέρουμε γιατί ένα κομμάτι της είχε διαπεράσει το δεξί του μάτι.

Στην κηδεία του δεν μίλησε κανείς.

H Eιρήνη Μαργαρίτη ζει στην Αθήνα. Είναι απόφοιτος της ανωτέρας δραμα-
τικής σχολής “Αρχή” και εργάζεται ως ηθοποιός τα τελευταία εφτά χρόνια. 
Διηγήματά της έχουν δημοσιευτεί στις “Μητροπολίτικες ιστορίες”, μια ειδική 
έκδοση με ιστορίες με πρωταγωνίστρια την Αθήνα, πρωτοβουλία της εφη-
μερίδας Metropolis. Ασχολείται επίσης με την συγγραφή σεναρίων για την 
τηλεόραση.

Eιρήνη Μαργαρίτη  



44

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Η όγδοη τέχνη
Σταμάτης Κεσόγλου

Άναψε το τσιγάρο του και μου χαμογέλασε, χωρίς να αλλάξει πλευρό. Άλλη 
μια απρόβλεπτη εξέλιξη, σκέφτηκα από μέσα μου: συνήθως οι άντρες μετά τη 
σεξουαλική πράξη αλλάζουν πλευρό χωρίς να δαπανούν χρόνο σε χαμόγελα και 
λοιπές αβροφροσύνες, λες και θέλουν όσο το δυνατό γρηγορότερα να ξεφύγουν 
από το γυναικείο δαίμονα που παραφυλά στη διπλανή θέση του κρεβατιού. 
Όταν λίγες στιγμές μετά άρχισε να ψιθυρίζει στο αυτί μου, ενώ σύμφωνα με 
ανεπίσημα στατιστικά δεδομένα οι άντρες μετά την εκσπερμάτωση παραμένουν 
βουβοί για τουλάχιστον ένα τέταρτο της ώρας, άρχισα να αναρωτιέμαι μήπως 
τελικά αυτή ήταν η νύχτα των θαυμάτων.

«H φωνή σου μου θυμίζει λίγο το Στάθη», του είπα.
«Ποιος είναι ο Στάθης;», με ρώτησε και στη φωνή του διέκρινα το ημιτόνιο 

της ζήλιας.
«Ο πρώην μου. Άνεργος ηθοποιός.»
«Και γιατί χωρίσατε;»
«Ήταν τρελός.»
«Και είναι λόγος αυτός;»
Χαμογέλασα.
«Ήταν πολύ τρελός.», είπα. «Να σκεφτείς, ήθελε να το κάνουμε φορώντας 

μάσκες. Αυτός τη μάσκα της τραγωδίας κι εγώ τη μάσκα της κωμωδίας. Η μοι-
ρασιά δεν ήταν καθόλου δίκαιη, αλλά αυτός έλεγε ότι του άρεσε να με βλέπει να 
γελώ: το χαμόγελο της μάσκας μου ήταν μια λοξή επιβεβαίωση για τις σεξουα-
λικές του επιδόσεις.»

«Πονηρός ο Στάθης…».
«Κομπλεξικός ήταν. Και διόλου προνοητικός: δεν είχε καν λάβει στοιχειώδη 

μέτρα για τη στιγμή που οι μάσκες θα έπεφταν. Και κάποτε όντως έπεσαν• κι 
έτσι χωρίσαμε. Ο έρωτας πάντα τελειώνει, όταν δεις το πραγματικό πρόσωπο 
του άλλου.»

«Προχτές έγιναν όλα αυτά;»
«Ναι, προχτές…»
Σταματήσαμε για λίγο να μιλάμε. Κοίταξε-για άγνωστους λόγους- το χέρι 

μου.
«Πάντα με τέτοιους παλαβούς μπλέκεις;», μου είπε τελικά λες και ειδικευόταν 

στη χειρομαντεία.
«Μονίμως. Πριν το Στάθη ήταν ο Ιάκωβος. Επίδοξος γλύπτης, που στην προ-

ηγούμενη ζωή του είχε φιλοτεχνήσει το χρυσελεφάντινο άγαλμα του Δία- ή έτσι 
τουλάχιστον πίστευε…»



45

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

«Και σ’ αυτήν τη ζωή;»
«Σ’ αυτήν τη ζωή αρκείται στο να συνουσιάζεται ενώπιον αγαλμάτων.»
«Δε μιλάς σοβαρά…»
«Πολύ σοβαρά μιλάω: τους τρεις μήνες που τα είχαμε γυρίσαμε την Αθήνα 

σπιθαμή προς σπιθαμή. Όπου βρίσκαμε άγαλμα και η ώρα το επέτρεπε, βγάζαμε 
τα ρούχα μας κι αρχίζαμε. Κι όταν μετά από λίγα λεπτά τελειώναμε- για την ακρί-
βεια, αυτός τελείωνε- ξαναβάζαμε τα ρούχα μας στα γρήγορα κι ευχόμασταν να 
μη μας είδε κανένας φιλότεχνος περαστικός. Για την ακρίβεια εγώ ευχόμουν, ο 
Ιάκωβος έδειχνε να απολαμβάνει τη διαδικασία και συνήθως παρέμενε παντε-
λώς ατάραχος- όπως άλλωστε και τα ίδια τα αγάλματα, που, παρά το γεγονός 
ότι στέκονταν μάρτυρες της βεβήλωσής τους, δεν αντιδρούσαν καθόλου. Τρεις 
μήνες μαζί με τον Ιάκωβο με βοήθησαν να διαπιστώσω ότι τα αγάλματα είναι τα 
πιο υπομονετικά και αξιοθαύμαστα πλάσματα του κόσμου- τόσο αξιοθαύμαστα 
που είναι να αναρωτιέται κανείς αν στήθηκαν προς στιγμήν των προσώπων που 
απεικονίζουν ή αν τα πρόσωπα εκείνα έζησαν προς τιμήν των αγαλμάτων που 
επρόκειτο να στηθούν.»

«Πολλοί πάντως γουστάρουν να τους βλέπουν όταν κάνουν σεξ…»
«Το ξέρω- και ιδίως όταν οι αυτόπτες μάρτυρες δεν είναι αγάλματα αλλά κα-

νονικοί άνθρωποι. Για πολλούς το σεξ είναι μια πράξη συμμετοχική, κάτι σαν την 
Εκκλησία του Δήμου. Ο Ντίνος παραδείγματος χάριν, μια άλλη πεντάμηνη σχέση 
μου, λάτρευε τη μουσική• κι επέμενε πάντα να το κάνουμε με τη συνοδεία βιο-
λιού. Παρόντος του οργανοπαίχτη. Κι εγώ το υπέφερα- ως ένα σημείο όμως. Η 
σχέση μας έληξε άμεσα όταν θέλησε να εκπληρώσουμε την ύπατη φαντασίωσή 
του: εγώ, αυτός και η Φιλαρμονική Αθηνών.»

«Ο έρωτας είναι κάτι που υποτίθεται πως αφορά μόνο δύο-ή το πολύ 
τρεις.»

«Δεν το πιστεύουν όλοι αυτό. Ο Ντέμης, που όνειρό του ήταν να γίνει σκη-
νοθέτης του ποιοτικού κινηματογράφου - τα είχαμε για κάνα δεκαπενθήμερο 
- τραβούσε τις συνουσίες μας με κάμερα. Δεν ξέρω ποτέ τι έγιναν εκείνες οι 
κόπιες, αυτό που ξέρω είναι ότι λίγο μετά το χωρισμό μας ο Ντέμης έγινε σκη-
νοθέτης αισθησιακών ταινιών μετά από κάτι δείγματα της δουλειάς του που 
έστειλε σε μια αμερικάνικη εταιρία.»

«Αυτός τουλάχιστον είχε ταλέντο κάπου…»
Με κοίταξε υπαινικτικά. Έσπευσα να κάνω τις αναγκαίες διευκρινίσεις.
«Δεν είναι πάντως ο μόνος ταλαντούχος γκόμενος που είχα. Κι ο Λάμπης είχε 

πολύ ταλέντο….»
«Καλλιτέχνης κι ο Λάμπης;»
«Ο Λάμπης ήταν παθιασμένος με το χορό• η ζωή μου κοντά του ήταν σαν 

ένα μεγάλο χοροδιδασκαλείο, όπου ο δάσκαλος χόρευε ξέφρενα και η μαθήτρια 



46

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ακολουθούσε στωικά τα χορευτικά βήματα. Δε θα σου φανεί φυσικά παράξενο 
αν σου πω ότι ήθελε να το κάνουμε χορεύοντας τανγκό- πράγμα στο οποίο εγώ 
ποτέ δεν έφερα αντίρρηση. Ο έρωτας -έλεγε- είναι σαν το τανγκό: όταν ο ένας 
κουραστεί, ο άλλος είναι υποχρεωμένος να αποσυρθεί. Τελικά εγώ ήμουν αυτή 
που κουράστηκε: ο έρωτάς μας είχε πολλές περιδινήσεις, αλλά ήταν τόσο προ-
βλέψιμος όσο και τα βήματα του χορού.»

«Ίσως θα έπρεπε να τα είχες φτιάξει με έναν ζωγράφο»
«Το έκανα κι αυτό. Για ένα φεγγάρι ήμουν μαζί με το Μηνά. Ο Μηνάς ήταν 

καλό παιδί, το μόνο του ελάττωμα ήταν ότι δεν του άρεσε να ζωγραφίζει πάνω 
σε χαρτί. Ιδεώδης καμβάς του εκάστοτε αριστουργήματός του ήταν το σώμα 
μου. Πέρασα άπειρες ώρες βλέποντας το Μηνά να βουτάει το πινέλο στην πα-
λέτα του κι αμέσως μετά να το περιφέρει τελετουργικά επάνω στο κορμί μου. 
Πέρασα επίσης άπειρες ώρες τρίβοντας με σαπούνι το σώμα μου, προκειμένου 
να απαλλαγώ από μια επιδερμίδα που θα μπορούσε να διαπρέψει ως έκθεμα 
πινακοθήκης, αλλά δεν ήταν καθόλου λειτουργική για όλες τις άλλες χρήσεις. Ο 
Μηνάς πάντα με κατηγορούσε όταν έκανα ντους• η ρίψη νερού πάνω στο κορμί 
μου ήταν μια δολιοφθορά ενάντια στην τέχνη, έτσι έλεγε.»

«Όλοι οι καλλιτέχνες κατά βάθος πιστεύουν ότι τα έργα τους είναι αριστουρ-
γήματα.»

«Όλοι, ναι. Ακόμα και ο Μάνος, ο πρώτος μου έρωτας.»
«Αυτός τι ήταν;»
«Έλεγε πως μια μέρα θα γινόταν συγγραφέας… Γι’ αυτό το σκοπό μάλιστα 

έκανε και συλλογή από πένες…»
«Κι έγινε;»
«Όχι…»
«Ίσως στο μέλλον…»
«Αμφιβάλλω. Ο Μάνος ήταν δυσλεκτικός.»
«Τουλάχιστον του έμειναν οι πένες…»
«Πάντα κάτι μένει…»
«Ναι, πάντα κάτι μένει. Πάντα αυτό το μισερό υπόλοιπο, που μας ακολουθεί 

όλη μας τη ζωή… Είσαι τυχερή πάντως που γνώρισες τόσους καλλιτέχνες από 
τόσο κοντά. Κι ήδη απορώ τι κάνεις μαζί μου, που είμαι ένας απλός χημικός 
μηχανικός και δε διαπρέπω σε καμία τέχνη…»

Γέλασα όταν ολοκλήρωσε τη φράση. Είχα άλλωστε κάθε λόγο να γελώ. Πριν 
από λίγα λεπτά είχα νιώσει τον πρώτο μου οργασμό.



47

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ο Σταμάτης Κεσόγλου γεννήθηκε στη Θεσσαλονίκη το 1980. Φοίτησε στο 
τμήμα Φιλολογίας του ΑΠΘ κι έκανε μεταπτυχιακές σπουδές στη λατινική φι-
λολογία. Εργάζεται ως φιλόλογος στη δευτεροβάθμια εκπαίδευση.

 Σταμάτης Κεσόγλου 



48

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Μελανός Μεσσίας
Ντίνος Χατζηγιώργης

Αυτή η τρομακτική στην εμφάνιση μάσκα που φορώ, δεν είμαι εγώ. Είναι ένα 
δραματικό προσωπείο, μια στιγμιαία επικάλυψη του τώρα, του ρόλου που μου 
έχει αναθέσει να παίξω το πεπρωμένο. Μόνο οι μικροί και οι ασήμαντοι μπορούν 
να το παρεξηγήσουν. Όλοι όσοι δηλαδή δεν με αφορούν. Με προστάζει ανώτε-
ρο κάλεσμα.

Στέκομαι στο στενό υπόγειο, με τόση γυμνή σάρκα γύρω μου να αχνίζει, 
σώματα αραδιασμένα σε ένα υπέροχο γλυπτό, η βία των κινήσεων τους πα-
γωμένη στη στιγμή, στην αιωνιότητα. Στα πρόσωπα τους η γκρίζα απόγνωση, 
χαρακωμένη από κατάμαυρα δάκρυα, τα χέρια τους απλωμένα, να πασχίζουν 
μάταια να φτάσουν την χλομάδα του φεγγίτη. Και στην κατάληξη τους, στην 
κορυφή, μια υπέροχη Μαντόνα με το βρέφος της σφιχτά ακινητοποιημένο στο 
στήθος. Πανέμορφη. Τραβηγμένα χείλη στην απόχρωση του θανάτου, και από 
πίσω ένα τρομερό, αιώνιο χαμόγελο. Θαύμασε Μεγαλοδύναμε τον καμβά μου. 
Εγώ άπλωσα τα πινέλα μου και το ζωγράφισα αυτό, κι εσύ το επέτρεψες, δεν 
έκανες τίποτα για να με σταματήσεις.

Η ανάσα ενός καλλιτέχνη καίει πίσω από αυτή τη μάσκα και η έξαψη της 
πυρακτώνει καμίνια. Τα έργα μου με ορίζουν, με συνδέουν με το παρελθόν και 
το μέλλον, δεν έχω εποχή, είμαι παντοτινός, αθάνατος. Ποιος μπορεί να αμφι-
σβητήσει γιατί τα πράττω; Θα ζήσω για πάντα. Θα είμαι δέος και παράδειγμα 
προς μίμηση για γενεές καλλιτεχνών μέχρι το τέλος των πάντων. Τα δημιουρ-
γήματα μου θα συζητηθούν και θα αντιγραφούν εσαεί. Οι κοντόφθαλμοι θα 
με συκοφαντήσουν, αλλά αυτό το τόσο συγκλονιστικό υλικό ήταν από πάντα 
εδώ, αναπόφευκτο. Σαν το άγαλμα που ζει μέσα στην πέτρα πριν την σπάσει ο 
γλύπτης, η πρόθεση, η ιδέα, το σχέδιο προϋπήρχε από τη μέρα της δημιουργίας 
και περίμενε εμένα, το βλέμμα μου. Εγώ το αναγνώρισα πρώτος, το πρόβλεψα, 
το υλοποίησα. Και όλες οι στιγμές που θα ακολουθήσουν θα το κουβαλούν σαν 
αγιάτρευτη πληγή, θα είναι το ίχνος μου.

Βγαίνω από το υπόγειο, μακριά από τα πικρά χνώτα των νεκρών και βγάζω 
το προσωπείο, ελευθερώνω το πρόσωπο, εισπνέω καθαρό αέρα. Με πλησιάζει 
ένας από τους μαθητευόμενους και μου προτείνει την αναφορά για να την υπο-
γράψω. Είναι όλοι εκεί, οι υποτακτικοί, περιμένουν ζηλόφθονα να γκρεμίσουν 
το έργο, να το σβήσουν στις φλόγες. Άτολμοι, δειλοί, κενές στολές. Βγάζω την 
πένα μου και υπογράφω το κείμενο, βάζω το όνομα μου στην ιστορία. Αυτό δεν 
μπορούν να το καταλύσουν. Το δημιούργημα μου κρέμεται σήμερα σε μουσείο 
και άνθρωποι από όλον τον κόσμο έρχονται για να το δουν. Τα βλέμματα τους 
καίνε πάνω μου. Είμαι το πορτραίτο ενός θεού πάνω σε σύννεφα λευκής τέ-



49

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

φρας. Με φοβούνται αλλά και με φθονούν. Με αποστρέφονται αλλά θα ήθελαν 
να είχαν υπάρξει στη θέση μου.

Η πρώτη ύλη με την οποία είμαι αναγκασμένος να δουλεύω, τραχιά, γκρο-
τέσκα, κατώτερη, με αηδιάζει. Ταυτόχρονα με προκαλεί. Μεταμορφώνεται στα 
χέρια μου. Διατάζω να μου φέρουν πενήντα και να τους παρατάξουν στη σειρά, 
κάτω από τις αγχόνες. Με εκπλήσσει αυτή η μία περίπτωση, αυτή η αποστεω-
μένη κοπέλα, το ότι έχει καν ακουστά τον Μπαχ. Δίνω οδηγίες να την ανεβά-
σουν σε ένα βαρέλι και να της δώσουν ένα βιολί για να παίξει. Με κοιτάζει με 
τα τεράστια μάτια της και τουρτουρίζει. Της κάνω νόημα και ξεκινάει να παίζει. 
Chaconne σε ρε ελάσσονα του μεγάλου καλλιτέχνη. Τα καταφέρνει πανέμορφα. 
Έχει στηθεί και η κάμερα, τραβάει ενώ κλωτσούν τα σκαμνιά στη σειρά, με 
εκατό γυμνά πόδια ξαφνικά να κρέμονται, πολύ αδύναμα για να αντιδράσουν. 
Το φιλμ της επιλογής μου είναι ασπρόμαυρο. Αναδείχνει μαγικά την όμορφη 
μελαγχολία της βιολίστριας, καταγράφοντας ένα εξαίσιο πορτραίτο. Τα σώματα 
κρέμονται ακίνητα. Υπενθυμίζω να τραβηχτούν μερικά ακόμα κοντινά πλάνα της 
κοπέλας πάνω στο βαρέλι. Της ζητούμε να συνεχίζει να παίζει. Τα τραβηγμένα 
της χαρακτηριστικά δείχνουν διαστροφικά όμορφα, στο παρατημένο της βλέμ-
μα, στα σιωπηλά της δάκρυα. Το αποτέλεσμα είναι πανέμορφο.

Το βράδυ με την Ελένα στη λέσχη, χορεύουμε ένα ταγκό. Δείχνει μελαγχο-
λική. Ένα φλας αστράφτει πάνω μας, βλέπω φευγαλέα το χαμόγελο του φωτο-
γράφου. Κι αυτό το πορτραίτο καταλήγει στο μουσείο.

 «Είμαστε τέρατα» ψελλίζει η Ελένα ξέπνοα, «Θέλω να πάψουν να μας κοι-
τούν.»

Την βρίσκω χυδαία ανόητη. Κοντόφθαλμη. Είναι βαμμένη υπερβολικά, σαν 
παλιάτσος. Σκουπίζω τις μπογιές από το πρόσωπο της θιγμένος. Τραβάω τα 
μάγουλα της πίσω, γυμνώνω τα δόντια της, ψάχνω απεγνωσμένα ένα δείγμα 
Μαντόνας. Μάταια. Κλαίει. Αργότερα στο κρεβάτι, της φοράω ένα χλωμό προ-
σωπείο και ονειρεύομαι την μικρή βιολίστρια.

Στα όνειρα μου επιστρέφω πάντα στο μουσείο. Είναι γεμάτο ασφυκτικά, ένας 
ωκεανός από βλέμματα που μου στερούν την ανάσα. Καταραμένοι, μιαροί κρι-
τές, μικροί εφιάλτες, κατακλύζουν την πορεία μου σαν ζιζάνια. Κάθομαι στο 
σκονισμένο γραφείο μου, με την κάρα της βιολίστριας στα γόνατα, μια χούφτα 
θανάτου στο χέρι μου. Κοιτάζω εκείνες τις κενές κόγχες που μου επιστρέφουν 
το βλέμμα, και χρώματα αναδύονται στο σκοτάδι του. Νεκρά, παρακλητικά λό-
για ψιθυρίζουν στο μυαλό μου μα δεν καταλαβαίνω τη σημασία της. Δεν θυ-
μάμαι την καταγωγή της, δεν έχει όμως σημασία. Ήταν άλλη μια ξένη. Κλείνω 
τα μάτια μου σφιχτά και φέρνω την χούφτα στο στόμα, καταπίνω τον θάνατο. 
Ο όχλος στο μουσείο παρακολουθεί λαίμαργα το τέλος μου αλλά δεν πρόκειται 
για το τέλος.



50

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Έχω κερδίσει την αθανασία. Είμαι ένας καταραμένος θεός στην αγκαλιά της 
μικρής βιολίστριας, το άγγιγμα της μέγγενη, η πνοή της φωτιά. Είναι η Μαντόνα 
μου, ο λερωμένος άγγελος μου, ω, μα πόσο την αγαπώ. Ψάχνω το βλέμμα της 
και χύνω δάκρυα, η αγάπη μου για εκείνη απύθμενη, ο έρωτας μου αιώνιο μαρ-
τύριο. Μικρή μου βιολίστρια, δεν είχα άλλη επιλογή, με όριζαν οι μούσες μου, 
παίξε τώρα το βιολί σου, γλύκανε τα σωθικά μου που καίγονται.          

O Ντίνος Χατζηγιώργης γεννήθηκε στην Κωνσταντινούπολη το 1963. Το 1973 
εγκαταστάθηκε με την οικογένεια του στην Χαλκίδα, όπου κατοικεί μέχρι σή-
μερα. Αποφοίτησε από σχολή κινηματογράφου στην Αμερική το 1987. Συνερ-
γάστηκε στο σενάριο της ελληνικής ταινίας Terra Incognita (Κρατικό Βραβείο 
Σεναρίου, 1994). Η φιλολογία του φανταστικού απασχολεί το κύριο του εν-
διαφέρον. Διηγήματα του έχουν τυπωθεί στο ένθετο 9 της Ελευθεροτυπίας, 
το Φανταστικά Χρονικά της Αθηναϊκής Λέσχης Επιστημονικής Φαντασίας, το 
ελληνικό Asimov’s, και τα περιοδικά Συμπαντικές Διαδρομές και ΕΦ ΖΙΝ. Το 
διήγημα του «Πικρό Χρώμα» έχει βραβευτεί στον 2ο Πανελλήνιο Διαγωνισμό 
του περιοδικού ΥΦΟΣ το 2008.

Ντίνος Χατζηγιώργης



51

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ΜαξιΜιΛιαν νΕΤ
Τερέζα Ανταράκη

Ο Μαξ ήταν μυστήριο τρένο. Ψηλός, γεροδεμένος, με αγαλματένια κοψιά. 
Είχε εκρήξεις θυμού και ατέλειωτες ώρες σιωπής. (Σ)τον θυμό του μπορούσες 
να τον αντιμετωπίσεις, (σ)την σιωπή του όμως...

«Μπορεί η μνήμη μου να με ξεγελά αλλά η πένα μου, - που παρεμπιπτόντως 
την έχω δέκα ολόκληρα χρόνια - ποτέ», κοκορευόταν.

«Οι πιο οδυνηρές στιγμές μου με αυτήν έχουν γραφτεί. Γιατί άραγε; Μη και 
ξεχάσω; Φοράω την μάσκα του αδιάφορου αυτού που τα ‘χει βρει με τον εαυτό 
του, χασκογελώ και ξεγελιέστε όλοι. Είμαι φτιαγμένος για μελόδραμα αδελφού-
λα μου!»

«Μην φωνάζεις Μαξ! » του έλεγα.
Αυτός το βιολί του! Τις εσώτερες ανησυχίες του, ο Μαξ, τις εξέφραζε την ώρα 

που πόζαρε πίσω από τους καμβάδες μου.
Ήταν σχεδόν σαράντα χρόνων και η φυσική του κατάσταση του επέτρεπε να 

μένει για ώρες στην ίδια πόζα. Τα απογεύματα δούλευε ως μοντέλο και το πρωί 
δίδασκε σ’ ένα σχολείο που του έτρωγε τα σωθικά.

«Κάνε ένα διάλειμμα Μαξ, ξεκουράσου!»
«Δεν έχω ανάγκη εγώ, το κορμί μου δεν μ’ έχει προδώσει ακόμη, η ζωή μου 

όμως...»
«Δεν σ’ ακούω, τι λες;»
«Έχω όνειρα το καταλαβαίνεις;»
«Μην κουνιέσαι!
Είχα ακούσει τόσες φορές τις ικεσίες του - πρός το σύμπαν- ν’ αλλάξει κάτι κι 

όμως κάθε φορά τον συμπονούσα.
«Προσπάθησε Μαξ, μπορείς!»
«Δεν γίνεται τίποτε σου λέω! Δεν έχω άστρο κι αν δεν έχεις άστρο βράστα 

αδελφούλα μου!»
Εργένης εκ πεποιθήσεως ο Μαξ, ταξίδευε ο νους του δίχως να ‘χει κάνει ρούπι 

απ’ την πόλη. Ο χειμώνας δεν ευνοούσε τα ταξίδια έλεγε και το καλοκαίρι που να 
πας όταν όλοι ξεχύνονται στις παραλίες και αγκαζάρουν τις σεζλόνγκ. Άλλωστε 
εκείνος έπλαθε ιστορίες για τα πιο απίθανα ταξίδια που είχε κάνει και ήταν τόσο 
πειστικός!

Οι γυναίκες περνούσαν από την ζωή του σαν μικρές σελίδες ημερολογίου 
τσέπης.

Η δουλειά του, ως μοντέλο, λειτουργούσε ψυχοθεραπευτικά γι’ αυτόν.
Μια μέρα, απ’ αυτές τις καυτές μέρες του Αυγούστου μπήκε φουριόζος στο 

εργαστήριο μου. Φορούσε ένα εκτυφλωτικό citron κοντομάνικο πουκάμισο και 



52

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

μια λευκή βερμούδα. Έμοιαζε τόσο φωτεινός, σχεδόν εκτυφλωτικός στο κέντρο 
της γκρίζας φωλιάς μου.

«Στις ομορφιές σου είσαι σήμερα!» του φώναξα δυνατά.
«Τι είναι αυτό που κρατάς; »
«Καταρχήν, καταρχάς, όπως θες πέστο αγαπητή μου, καλημέρα!»
Ήταν μια καλημέρα από τις λίγες. Μια χαρούμενη καλημέρα σπάνια για την 

ιδιοσυγκρασία του.
«Σήμερα το πρωί ψαχουλεύοντας την υπερφορτωμένη με τα χρόνια ντου-

λάπα μου τι βρήκα; Την κλασική, απαράμιλλης ομορφιάς κάμερα μου να ξεκου-
ράζεται πίσω από κάτι παλιομοδίτικα κουστούμια. Σε τσάκωσα της είπα και την 
άρπαξα γερά, μη τυχόν ξανακρυφτεί και την χάσω. Αμέσως σκέφτηκα πως η 
αχρηστία δεν είναι καλό πράγμα, την καθάρισα καλά και να ‘μαι. Αν δουλέψει θα 
είμαι πολύ τυχερός γιατί την αγαπώ την νυσταγμένη μου», είπε, αγκαλιάζοντας 
την σφιχτά.

Με πήραν τα γέλια. Όταν θέλει ο Μαξ έχει χιούμορ, σκέφτηκα. Ψαχούλεψε 
για ώρα την ξεχασμένη αγαπημένη του κι εκεί που είχα απορροφηθεί από τις 
χρωματικές μου αναμίξεις, αναφώνησε!

«Μπράβο μικρή μου, τα καταφέρνεις μια χαρά!»
«Με τρόμαξες!»
«Δουλεύει η άτιμη, ακόμη δουλεύει!»
Ήταν η ώρα που τα ερτζιανά εξέπεμπαν την - δική μου όπως την έλεγε -, 

χαλαρωτική μουσική.
«Να, η δική σου», χαμογέλασε κλείνοντας μου το μάτι.
«Ωραίο τραγούδι» είπε, με πλησίασε με την κάμερα στο χέρι και με προσκά-

λεσε σχεδόν ιπποτικά.
«Χορεύεται κυρία μου ;» Πριν προλάβω να αρνηθώ με άρπαξε από το χέρι.
«Αυτή την στιγμή πρέπει να την απαθανατίσουμε!» 
Έστησε την κάμερα του και με στροβίλισε στο βρωμερό πάτωμα του ημιυ-

πόγειου μου.
«Μαξ είσαι τρελός;»
«Εγώ; Η έβδομη τέχνη αγαπητή μου, η έβδομη τέχνη!»
«Με εκπλήσσεις, δεν ήξερα ότι είσαι τόσο καλός χορευτής!»
«Το κατά δύναμιν αδελφούλα, το κατά δύναμιν.»
Από εκείνο το καλοκαιριάτικο απόγευμα δεν τον ξαναείδα. Είχε αφήσει και 

την κάμερα του, την λατρεμένη του. Ένα τηλέφωνο είχα και σ’ αυτό δεν απα-
ντούσε κανείς.

«Που είσαι Μαξ;»
Οι μήνες περνούσαν και ούτε φωνή.
Που και που άνοιγα την κάμερά του και χάζευα τη μόνη απόδειξη της ύπαρ-



53

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ξης του, εκείνο το απογευματινό τανγκό.
Είχα αρχίσει να θυμώνω μαζί του που εξαφανίστηκε έτσι ξαφνικά ώσπου 

μια μέρα έπεσε στα χέρια μου μια ολλανδική φυλλάδα και ξεφυλλίζοντας την 
είδα μια μικρή κακοτυπωμένη φωτογραφία του με το όνομα του από κάτω: 
Ανταποκρίσεις από όλο τον κόσμο, κείμενο: Μαξιμίλιαν Νετ. Πετάχτηκα από την 
γυριστή πολυθρόνα μου.

«Σε τσάκωσα»,είπα και κοίταξα την σοβαρή όλο ύφος φωτογραφία του.
«Επιτέλους ταξίδεψες; γράφεις κιόλα;»
Για μέρες αναρωτιόμουν πως είχε βρεθεί αυτή η φυλλάδα στο ταχυδρομείο 

μου.
Την αναζήτησα και από τότε δεν έχασα κανένα τεύχος. Κατά καιρούς διάβαζα 

κείμενα του «Τα κατάφερες, τα κατάφερες!»μονολογούσα.
Πέρασαν δυο χρόνια και ένα πρωινό απ’ αυτά που δεν θες με τίποτα να ση-

κωθείς απ’ το ζεστό κρεβάτι σου έφτασα στην πόρτα του εργαστηρίου νυσταγ-
μένη, λες και το προηγούμενο βράδυ δεν είχα κοιμηθεί ούτε μια στάλα.

Σκόνταψα πάνω σε ένα δέμα. Το σήκωσα με κόπο από το πάτωμα, το άνοιξα 
και τι να δω!

«Για σένα αδελφούλα!»
Με πήρε το βράδυ να διαβάζω αυτόν τον όγκο από γραπτά.
Μου είχε στείλει όλα όσα είχε γράψει, τα νοερά ταξίδια του μυαλού του.
Ιστορίες, ποιήματα, τα είχα όλα στα χέρια μου.
Όλη του η ζωή ένα δέμα, σκέφτηκα.
Μάταια έψαξα να τον βρω, να μου δώσει μια εξήγηση. Ακόμη και στην φυλ-

λάδα που έγραφε δεν ήξεραν που να τον βρουν. «Πάλι εξαφανίστηκες Μαξ; τι 
σκαρώνεις;»

Συνέχιζα να αγοράζω την εφημερίδα μιας και ήταν ο μοναδικός σύνδεσμός 
μου μαζί του αλλά τίποτε.

Μετά από μερικές μέρες - που δεν μπαίνω καν στον κόπο να τις υπολογίσω 
- διάβασα.

Μετά λύπης ανακοινώνουμε τον χαμό του εξαίρετου συναδέλφου μας Μαξι-
μίλιαν Νετ που έσβησε τόσο ξαφνικά. Το διάβασα, το ξαναδιάβασα, δεν μπορεί, 
ίσως έκαναν λάθος, ένα άθλιο τυπογραφικό λάθος. Επικοινώνησα και η διαβε-
βαίωση για το αληθές της είδησης με εξόργισε.

«Είμαι πολύ θυμωμένη μαζί σου Μαξ!
Εγωκεντρικό, ανόητο πλάσμα, εσύ και οι παραξενιές σου.
Δεν θα έρθει η στιγμή που θα σε συναντήσω; Αλίμονο σου !Τι να τα κάνω τα 

βρωμόχαρτά σου; Την σιχαμένη παλιόκουτα σου;
Κάνε εσύ το ανέμελο ταξίδι σου και εγώ εδώ, να κουβαλώ τον θησαυρό 

σου.



54

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Η Τερέζα Ανταράκη γεννήθηκε στον Πειραιά το 1974. Σπούδασε ζωγραφική 
στο τμήμα εικαστικών και εφαρμοσμένων τεχνών του Αριστοτελείου Πανε-
πιστημίου Θεσσαλονίκης (1995 – 2000). Έχει συμμετάσχει σε εκθέσεις σε 
Αθήνα, Θεσσαλονίκη, Κύπρο. Έργα της έχουν δημοσιευτεί στο ‘ΕΨΙΛΟΝ’ της 
Ελευθεροτυπίας στην εφημερίδα ‘ΑΥΓΗ’ στο περιοδικό ‘FANΖΕΙΝ’ του Μύλου. 
Έχει εργαστεί ως καθηγήτρια ελευθέρου σχεδίου (2000 - 2008) όπως και σε 
ολοήμερα δημοτικά σχολεία (2004 & 2008). Η αγάπη της για το βιβλίο και την 
συγγραφή την ωθεί στην δημιουργία διηγημάτων και μυθιστορημάτων.

Τερέζα Ανταράκη

Βαριά κληρονομιά μου άφησες Μαξ, πρόσεχε μόνο μην σε πιάσω στα χέρια 
μου, του θανάτου η γροθιά δεν θα είναι τίποτα μπροστά στην δική μου!»      



55

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Στο δωμάτιο της ασίας
Αλεξάνδρα Γούτα

Από μακριά το σπίτι φαινόταν μικρό. Το ίδιο και τα δύο χωριά με τις χιονισμέ-
νες σκεπές. Ταμπέλα στη μέση του πουθενά: Αγρόκτημα Αθανάτων, 3 χιλιόμε-
τρα. Ο άντρας που κατηφόριζε τον δρόμο χαμογέλασε, είχε ξεθυμάνει ο θυμός 
του. Τουλάχιστον ένας εκεί, σκέφτηκε, δεν ήταν αθάνατος.

Κοίταζε γύρω του. Στο βάθος ο Φάρος. Στήλες καπνού. Μαυροπούλια πάνω 
σε φράχτες. Το φεγγάρι φαινόταν ακόμη, αν και είχε ξημερώσει. Πέτρινα κα-
μπαναριά. Ανεμοδούρια, τα κανόνια στο έμπα του λιμανιού, που ειδοποιούσαν 
με κοφτούς κανονιοβολισμούς ότι κάποιο πλοίο φτάνει. Αυτά ήταν τα σύμβολα 
του νησιού, φάροι, καμπαναριά και κανόνια, αγάλματα δεν υπήρχαν εδώ, δεν 
υπήρχαν ήρωες και ευεργέτες.

Ο αέρας έφερε στα πόδια του μια σελίδα βιβλίου. Σε άλλη περίπτωση θα 
έσκυβε να τη σηκώσει, να δει τι γράφει, να φτιάξει την υπόλοιπη ιστορία. Όχι 
σήμερα.

Ο άνδρας ήξερε ότι το σπίτι δεν ήταν μικρό. Έξι υπνοδωμάτια. Το ένα ζωγρα-
φισμένο, ένας καμβάς ολόκληρο, από το πάτωμα μέχρι το ταβάνι. Το δεύτερο 
αλλαγμένο από τον έρωτα, το τρίτο σημαδεμένο από τον θάνατο, το φονικό 
που τον ανάγκασε να φύγει.

Στο πίσω μέρος ο στάβλος με τα άλογα. Με ένα τέτοιο είχε δραπετεύσει, 
πολλά χρόνια πριν. Τι να είχε απογίνει άραγε το ζώο; Το μάζεψαν από το λιμάνι 
όπου το παράτησε, γύρισε μόνο του πίσω;

Εκείνη δεν ήξερε ότι ερχόταν, δεν είχε ειδοποιήσει. Σκέφτηκε να στείλει τη-
λεγράφημα, πριν το καράβι αφήσει πίσω του το λιμάνι του Μπουένος Αϊρες, 
εβδομάδες πριν. Τελικά αποφάσισε να μην. Αντί να πάει στο τηλεγραφείο, πήγε 
σε ένα μπαρ κι έμεινε ώρες εκεί.

Η θάλασσα φαινόταν μπροστά του σκοτεινή πια, τα φώτα καρφιτσωμένα στο 
νερό. Δύο μεθυσμένες πόρνες, φορώντας μάσκες με φτερά, χόρευαν μεταξύ 
τους έναν σχετικά καινούργιο χορό –«τάνγκο», “tango criolle” τον έλεγαν στη 
Rio de La Plata- ένα ποίημα γραμμένο για τέσσερα χέρια και τέσσερα πόδια. Η 
μουσική παράταιρη, ένα υπαίθριο βιολί. Τακούνια που σέρνονταν, τακούνια που 
πετούσαν, η ψυχή του δεμένη στις μπαρέτες των παπουτσιών τους.

Σωτήριο έτος 1860.
***
Μόλις τα ξημερώματα της προηγούμενης είχε φτάσει πίσω στην πατρίδα από 

την Αργεντινή. Με το πού έδεσε το καράβι και τέλειωσαν οι διατυπώσεις, πέταξε 
τα περισσότερα χαρτιά του στη θάλασσα. Δεν υπήρχε μέσο απευθείας για το 
νησί τέτοια ώρα, αλλά δεν κρατιόταν, έτσι ξεκίνησε με τρένο, συνέχισε με τα 



56

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

πόδια, πήρε ένα μικρό πλοιάριο, σαν αυτό με το οποίο είχε φύγει σαν κλέφτης, 
έφτασε.

Τώρα, εδώ, ούτε 100 μέτρα από το Αγρόκτημα των Αθανάτων. Υπάρχουν 
στιγμές που τίποτα δεν έχει ηλικία. Όλα είναι καινούργια κι όλα από πάντα. Τέ-
τοια στιγμή ήταν αυτή, που ο άνδρας την είδε να βγαίνει πίσω από το σπίτι. Δεν 
τον είδε. Βάδιζε προς τον στάβλο, σπρώχνοντας ένα καροτσάκι.

Ο άντρας σταμάτησε να πάρει ανάσα. Σφίξιμο στο στομάχι, κομμένα γόνατα, 
άνδρας 66, παιδί 16, και οι δύο στο ίδιο σώμα.

Η άλλη πάλι, ακόμη πλάτη γυρισμένη, αλλά σταμάτησε να περπατάει, άφησε 
το καροτσάκι. Γύρισε προς το μέρος του, τον είδε, πάλι εδώ είσαι φάντασμα, 
στράφηκε ξανά μπροστά, έκανε να σηκώσει το καρότσι, να φύγει, αλλά ξα-
νασταμάτησε. Το φάντασμα που ζούσε μέσα της ήταν πάντα η ίδια εικόνα, η 
τελευταία εικόνα που είχε από εκείνον. Και φορούσε πάντα τα ίδια ρούχα.

Αυτός που στεκόταν πίσω της, όμως, είχε ζήσει άλλα 26 χρόνια και είχε 
κάπως γεράσει. ‘Η πέθανε, σκέφτηκε, και με επισκέφτηκε το αληθινό του φά-
ντασμα ή είναι όντως εδώ. Τον περιεργάστηκε με προσοχή. Ήταν όντως εδώ, 
φορούσε καινούργιο παλτό.

-Ήρθα, είπε και εκτέλεσε το τελετουργικό που σχεδίαζε χρόνια τώρα. Ξετύλι-
ξε ένα μαντήλι που έβγαλε από την τσέπη του και της έδειξε την πένα. Με αυτήν 
είχε γράψει το αποχαιρετιστήριο σημείωμά του, περισσότερο υπόσχεση, παρά 
απολογία. «Θα κρατήσω την πένα», κατέληγε το σημείωμα, «σαν σύμβολον».

Η γυναίκα κοίταξε για ώρα την πένα, σαν να μη θυμόταν. Από τότε ήξερες 
πόσο θα αργούσες να γυρίσεις. Την πήρε στα χέρια της, την έσπασε στη μέση 
και, αφού του έδωσε το δικό του μισό και πέταξε το δικό της στο χιόνι, σήκωσε 
το καρότσι και συνέχισε τον δρόμο της.

«Ασία;», την κάλεσε, αλλά δεν έλαβε απάντηση. Απαράλλαχτη, αν και είχαν 
μεσολαβήσει 26 χρόνια. Μαύρη κηλίδα στο λευκό.

***
-Εσύ, από πού την ξέρεις αυτή την ιστορία;
-Μα, δεν σού είπα ήδη;
-Πρέπει να το πεις και μπροστά στην κάμερα.
Το κορίτσι δυσανασχέτησε. Δεν ένιωθε άνετα. Σηκώθηκε από το παγκάκι του 

κήπου και έκανε ένα νεύμα στον άνδρα, να την ακολουθήσει στο εσωτερικό του 
σπιτιού.

-Η ιστορία που σε ενδιαφέρει, η ιστορία της Ασίας και του Χέι, είναι όλη εδώ, 
του είπε κάνοντας έναν κύκλο γύρω από το σώμα της με τα χέρια απλωμένα.

Ο άνδρας έμεινε άναυδος. Είχε μπει στο δωμάτιο με την κάμερα, αλλά τώρα 
πια δεν μπορούσε να κοιτάζει γύρω του μέσα από τον φακό. Τη χαμήλωσε.

Εικόνες και λέξεις παντού, από το ταβάνι μέχρι το πάτωμα, το δωμάτιο της 



57

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ασίας. Το κορίτσι άνοιξε ένα συρτάρι. Το εσωτερικό του ήταν κι αυτό ζωγρα-
φισμένο. Έσπρωξε με το πόδι της ένα κομοδίνο. Η ιστορία συνεχιζόταν ακόμη 
και κάτω από το έπιπλο, όπως και στα τζάμια των παραθύρων, στα φύλλα της 
ντουλάπας, πάνω στον καθρέφτη, στα σκεπάσματα του κρεβατιού, παντού.

Η Ασία είχε μετατρέψει το δωμάτιο σε εικονογραφημένο βιβλίο. Η πρώτη 
συνάντηση, ο φόνος, ο έρωτας και η υπόσχεση, τα δρομολόγια και τα κατάστιχα 
της «Ταξιδεμένης», του εμπορικού πλοίου του Χέι με χωρητικότητα 100 τόνων 
και πλήρωμα 18 ναυτικών, που χάθηκε στα Στενά, η αναμονή τόσων χρόνων, 
όλα εδώ.

-Και, πώς καταλαβαίνεις από ποιο σημείο του δωματίου ξεκινάει η ιστορία; 
είπε ο άλλος σαστισμένος.

-Α, μα για να το βρεις αυτό, πρέπει να διαβάσεις όλο το βιβλίο, του είπε χα-
μογελώντας και τού έδειξε μια φράση πίσω από την πόρτα: «Ο καιρός εκείνη τη 
μέρα -12 Αυγούστου του 1820- ήταν παράξενος. Η ατμόσφαιρα ήταν θολή και 
κάπως κίτρινη, ακόμη και η θάλασσα είχε περίεργο χρώμα. Μέχρι το απόγευμα, 
ολόκληρο το νησί άρχισε να μυρίζει θειάφι. Κανένας δεν θυμόταν να έχει ξανα-
συμβεί κάτι τέτοιο. Εκείνη την ημέρα, γνώρισα τον Χέι. Όταν τον είδα…».

Η Αλεξάνδρα Γούτα γεννήθηκε στη Θεσσαλονίκη τον Απρίλιο του 1974. Σπού-
δασε στο Αριστοτέλειο Πανεπιστήμιο (ΑΠΘ) και από το 1997 εργάζεται ως δη-
μοσιογράφος (οικονομικό ρεπορτάζ). Ταξιδεύει όσο μπορεί και στα ταξίδια της 
ξεσηκώνει την παραδοσιακή ζωγραφική άλλων λαών, τη βουτάει στη Μεσόγειο 
και φτιάχνει τους δικούς της πίνακες. Μιλάει και γράφει άριστα αγγλικά, το …
παλεύει με τα γαλλικά και μαθαίνει μανδαρίνικα κινέζικα. Ελπίζει να ξεσκονίσει 
τις γωνίες όσο περισσότερων χωρών γίνεται – κατά προτίμηση ως ταξιδιώτισ-
σα, όχι ως τουρίστρια. Είναι παντρεμένη με τον Αλέξανδρο Καλαντζή.

Αλεξάνδρα Γούτα



58

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

ο Μικρός νικόλας στο πανεπιστήμιο (η πρώ-
τη συνέλευση)
Λεωνίδας Μπουρίτας

Σήμερα είμαι πολύ ευχαριστημένος γιατί έχουμε συνέλευση και χάνουμε τις 
δυο τελευταίες ώρες. Πηγαίνοντας στη σχολή το πρωί συνάντησα τον Αλσέστ 
ένα φίλο που τρώει συνέχεια.

- Νικόλα μάντεψε, μου είπε, σήμερα έχουμε συνέλευση και χάνουμε τις δύο 
τελευταίες ώρες.

Εγώ χάρηκα πολύ γιατί κάθε φορά που γίνεται συνέλευση πηγαίνουμε με 
τον Εντ, το Γκοφρουά, τον Αλσέστ, το Μεξάν και το Γιοακίμ στη καφετέρια της 
σχολής (ο Κλοτέρ δεν έρχεται γιατί συνήθως κοιμάται). Αλλά αυτή τη φορά δεν 
πήγαμε. Καθώς περιμέναμε έξω απ’ την τάξη με τον Αλσέστ, το Μεξάν και τον 
Εντ ήρθε ένας μεγάλος που τον είχαμε γνωρίσει στις εγγραφές και μας είπε πως 
πρέπει να αρχίσουμε να συμμετέχουμε στις δημοκρατικές διαδικασίες της σχο-
λής μας και πως θα ’ταν καλό να πηγαίναμε στη συνέλευση.

- Πρέπει να υποστηρίξετε τη παράταξη μας γιατί πέρσι ήμασταν οι μόνοι που 
πηγαίναμε μπροστά στις πορείες, όλοι οι άλλοι φοβόντουσαν, μας είπε.

- Εσάς φοβόντουσαν, είπε ένας άλλος μεγάλος από μια άλλη παράταξη και 
εμείς γελάσαμε γιατί ήταν πολύ αστείο.

- Λοιπόν θα έρθετε?, μας ρώτησαν.
Εμείς είπαμε εντάξει γιατί ντρεπόμασταν να πούμε όχι και έτσι στις 12.30 

όταν μας άφησε ο καθηγητής πήγαμε στην αίθουσα της συνέλευσης. Εκεί ήταν 
πολύ λίγα παιδιά και οι περισσότεροι ήταν απ’ τα κόμματα αλλά μέχρι τις 13.00 
είχαν μαζευτεί αρκετοί.

Η συνέλευση άρχισε και ένας μεγάλος μιλούσε εκείνη την ώρα όμως δεν 
ακούγαμε τι έλεγε γιατί μιλούσαμε με δύο κορίτσια από τα κόμματα. Ήταν πολύ 
όμορφες και ανταλλάξαμε κινητά και μετά ήρθε ένα παιδί από μια άλλη παράτα-
ξη και μας κάλεσε σε ένα πάρτι αλλά εμείς του είπαμε όχι γιατί είχαμε κανονίσει 
με τα κορίτσια. Τότε αυτός θύμωσε τρομερά και έφυγε - δε καταλάβαμε γιατί, 
μάλλον επειδή δε θα πάμε στο πάρτι του.

Ύστερα ήρθαν κάτι παιδιά με φυλλάδια και άρχισαν να μας μιλούν για τους 
προϋπολογισμούς και την οικονομική κρίση αλλά εμείς δε καταλαβαίναμε και 
πολλά πράγματα. Μίλαγαν όμως πολύ γρήγορα και επειδή κουραστήκαμε και 
όλοι κάπνιζαν εκεί μέσα μας έπιασε πονοκέφαλος. Τα παιδιά εκείνα μιλούσαν, 
μιλούσαν, μιλούσαν αλλά εμείς συνεχίζαμε να μη καταλαβαίνουμε τίποτα.

Σταμάτησαν όμως γιατί στην άλλη μεριά της αίθουσας δύο μεγάλοι είχαν 
αρχίσει να δέρνονται και οι άλλοι φώναζαν ηρεμήστε παιδιά ηρεμήστε και τους 



59

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

χώρισαν. Και μετά οι δύο μεγάλοι κοίταζαν ο ένας τον άλλον και έλεγαν συνεχώς 
«για τόλμα...».

Όταν ήρθε η ώρα να ψηφίσουμε δεν ήξερα ποιον να ψηφίσω γιατί δεν είχα 
διαβάσει τα φυλλάδια και δεν είχα ακούσει κανέναν. Τότε τα κορίτσια που είχα-
με γνωρίσει στην αρχή ήρθαν και μας είπαν «θα μας στηρίξετε?» κι εγώ τους 
είπα πως ναι.

Έτσι λοιπόν όταν ήρθε η σειρά μου να ψηφίσω, ψήφισα τη δική τους παράτα-
ξη γιατί όπως είπα και πριν ήταν πολύ όμορφες και θα βγαίναμε για ποτό.

Η συνέλευση τέλειωσε και κέρδισε η παράταξη που είχα ψηφίσει.
Ξαφνικά οι κοπέλες που κάθονταν δίπλα μου και κάποιοι άλλοι μεγάλοι άρχι-

σαν να φωνάζουν συνθήματα για τη παράταξη και τότε γιατί όχι αφού τους είχα 
ψηφίσει άρχισα να φωνάζω κι εγώ.

Η αλήθεια είναι πως όταν γύρισα στο σπίτι ήμουν στεναχωρημένος χωρίς να 
ξέρω το λόγο όμως τελικά όπως είπε και ο Εντ η συνέλευση είναι απίθανη και 
θα πάμε και την άλλη φορά.

Βλέπετε χαίρομαι πολύ να συμμετέχω σε τόσο δημοκρατικές διαδικασίες... Α 
ναι ξέχασα να σας πω πως ο Γκοφρουά έχασε στη συνέλευση το τσαντάκι του 
που είχε μέσα μια πένα, ένα καμβά, μια μάσκα, ένα βιολί, ένα άγαλμα και ένα 
κινητό με κάμερα. Ευτυχώς που δεν είχε μέσα και κανένα ταγκό...

Ο Λεωνίδας Μπουρίτας είναι Φοιτητής Μαθηματικού, ομάδα αίματος A, αγα-
πά τους γονείς του, τον αδερφό του, τους φίλους του, τα μαθηματικά και τη 
ξιφασκία. Αντιπαθεί το καπιταλισμό, το ρατσισμό, το στρατό, τους διάσημους 
παπάδες, τους πολιτικούς και τους αδιάφορους καθηγητές.

Λεωνίδας Μπουρίτας



60

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Και cut
Πάνος Μητρόπουλος

«Πένα», είπε.
«Με δύο νι;».
«Με ένα. Πένα, όπως η πένα, το στυλό».
«Πένα. Το άλλο;», ρώτησε το όργανο.
«Χριστίνα».
«Χριστίνα. Λοιπόν, άκου, Χριστίνα, σου διαβάζω: «Σήμερα Παρασκευή, 22 

Ιουλίου, και περί ώρα δώδεκα και τριάντα μεσημβρινή..».
Μύριζε. Ο ιδρώτας του μύριζε. Άσχημο δεν τον έλεγες, τριαντάρη- τριαντα-

πέντε βία, αλλά κι ο τρόπος που μιλούσε είχε κάτι επαρχιώτικο.
«Κι ενώ περπατούσα πεζή επί της οδού..».
Η ατμόσφαιρα πνιγηρή. Την ώρα που έμπαινε, είδε έναν, αλλοδαπό μάλλον, 

δεμένο με χειροπέδες από μια καγκελένια πόρτα. Στο πάτωμα κρύο μωσαϊκό και 
οι τοίχοι άδειοι, βαμμένοι γαλάζιοι, ίδιο χρώμα με τις στολές τους.

«Μου άρπαξε την τσάντα, η οποία περιείχε κινητό τηλέφωνο μάρκας..».
Την κοίταζε όσο της διάβαζε, σήκωνε κάθε τόσο το βλέμμα και κοίταζε.
«Και χρηματικό ποσό 120 ευρώ..».
Η ανάγνωση τελείωσε. «Υπόγραψε». Η Χριστίνα ρώτησε αν υπήρχε ελπίδα 

να βρεθεί η τσάντα. «Αν είσαι τυχερή, μπορεί να την πετάξουν σε κανένα κάδο. 
Άμα βρεθεί, θα σε ειδοποιήσουμε στο τηλέφωνο που μας άφησες», της είπε.

Βγήκε απ’ το τμήμα έτοιμη να καταρρεύσει. Έξω έκανε ζέστη, πολλή ζέ-
στη. Το τσιμέντο έκαιγε, μια σειρήνα ασθενοφόρου ούρλιαζε σα δαιμονισμένη. 
Έκλεισε τ’ αυτιά της με τα χέρια. Το ασθενοφόρο πέρασε από μπροστά της κι 
έστριψε στην επόμενη γωνία. Το ουρλιαχτό της σειρήνας έγινε πιο αδύναμο, 
ώσπου στο τέλος χάθηκε. Αισθάνθηκε ξαφνικά σα να μην είχε πού να πάει. Ότι 
τα πόδια της δεν την κρατούσαν. Έγειρε σε μια κολώνα έξω απ’ το τμήμα. Ο 
τοίχος ήταν καυτός. Έμεινε εκεί για κάνα δυο λεπτά ακίνητη. Το κεφάλι της είχε 
αδειάσει. «Άτυχη», μονολόγησε. «Γιατί γαμώτο, γιατί σ’ εμένα, ρε γαμώτο, γιατί 
ρε θεέ;».

Έπειτα την έπιασε το παράπονο κι έβαλε τα κλάματα. Αφού έκλαψε, σκού-
πισε τα μάτια της κι ανασυντάχθηκε. «Να γυρίσω σπίτι», σκέφτηκε. «Θα ‘ναι η 
μάνα μου να μου ανοίξει και θα πληρώσει το ταξί». Περπάτησε με αργά βήματα, 
σχεδόν τρεκλίζοντας, ως το φανάρι. Όσα ταξί πέρασαν ήταν όλα γεμάτα. Σήκω-
σε το χέρι της, Περισσό, είπε. Απελπίστηκε όμως γρήγορα.

Στεκόταν στο φανάρι, όσα ταξί περνούσαν ήταν όλα γεμάτα, σήκωνε το χέρι 
της, Περισσό, έλεγε, της ξανάρχονταν δάκρυα στα μάτια, μετά της ήρθε ζαλά-
δα, έκανε μεταβολή, παραλίγο να πέσει κάτω, κρατήθηκε. Προχώρησε κάμποσα 



61

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

βήματα παραπατώντας. Αδιάφοροι περαστικοί την προσπερνούσαν. Τα κορνα-
ρίσματα και η ζέστη της έφερναν πονοκέφαλο και εμετό. Ήθελε να ξαπλώσει. 
Σήκωσε το βλέμμα της προς τον ουρανό να ξεθολώσει. Κατάφερε να δει μόνο 
το άγαλμα της πλατείας, κουτσουλημένο απ’ τα περιστέρια. Έσκυψε το κεφάλι, 
πρόλαβε κι είδε την ταμπέλα ενός καταστήματος, Αφοί Παπαδόπουλοι. Κι από 
κάτω, διαθέτουμε μεγάλη ποικιλία σε χρώματα λαδιού, ακρυλικού, καμβάδες, 
καβαλέτα, πινέλα, τελάρα, σκόνες αγιογραφίας, φύλλα χρυσού και ημίχρυσου. 
Γκρίζα διαφήμιση. Και παρά δίπλα η ανοιχτή πόρτα ενός άλλου μαγαζιού. Με 
καραμέλες. Έξω απ’ την πόρτα στημένοι πάγκοι με καλάθια γεμάτα καραμέλες. 
Βουτύρου αγελαδίτσα, καραμέλες ζελεδάκι, κουφετάκια χρωματιστά, με πραλί-
να, χωρίς πραλίνα, σκέτα.

Μπήκε σέρνοντας τα πόδια της. Διέκρινε μια καρέκλα στο βάθος του μαγα-
ζιού, μια παλιά ξύλινη καρέκλα με ψάθινο κάθισμα κι ένα μαξιλαράκι επάνω. Η 
εικόνα θολή. Έβαλε στόχο την καρέκλα, λίγα βήματα ακόμη, κρατήσου, Χριστί-
να Πένα, φτάνει στην καρέκλα, κάθεται, ακούει μόνο τη λέξη δεσποινίς. Άλλη 
μια φορά, δεσποινίς. Κάποιος έρχεται κοντά της. Ούτε που προλαβαίνει να δει 
ποιος είναι, άντρας, γυναίκα; Δεν το ξέρει ότι της συμβαίνει, αλλά λιποθυμά.

Η Χριστίνα Πένα είναι λιπόθυμη στην καρέκλα ενός μαγαζιού με καραμέλες 
λίγα μέτρα μακριά απ’ την πλατεία Ομονοίας. Είχε αποφασίσει να γυρίσει σπί-
τι της, στο Περισσό, δεν αισθανόταν καθόλου καλά, είχε άσχημη μέρα, της 
έκλεψαν την τσάντα, όλα έχουν πάει στραβά σήμερα, η κακή μέρα απ’ το πρωί 
φαίνεται, κωλομέρα, αλλά μήπως κάθε μέρα δεν είναι έτσι;

Βλέπει κάτι που μοιάζει με όνειρο. Μάλλον είναι όνειρο. Η Χριστίνα ίσως να 
μην είναι λιπόθυμη. Ίσως απλά να ξεκουράζεται. Να παίρνει έναν υπνάκο. Στο 
όνειρο βλέπει τον εαυτό της να χορεύει. Να χορεύει σε μια μεγάλη σάλα που 
χορεύουν κι άλλα ζευγάρια. Στην ορχήστρα ένα πιάνο, ένα βιολί κι ένα περί-
εργο όργανο που μοιάζει με ακορντεόν, αλλά δεν είναι. Τανγκό χορεύουν τα 
ζευγάρια. Κι η ίδια έχει ένα καβαλιέρο. Δε βλέπουμε το πρόσωπό του, γιατί είναι 
γυρισμένος πλάτη κι εμείς είμαστε ακόμη μακριά. Όμως η εικόνα πλησιάζει. 
Βλέπουμε τη Χριστίνα που χορεύει και το πρόσωπό της που είναι σοβαρό. Καμία 
σύσπαση. Απόλυτη αυτοσυγκέντρωση. Χορεύει με δυναμισμό και οι κινήσεις 
της είναι κοφτές. Τα σώματά τους στριφογυρίζουν. Να, τώρα όπου να ‘ναι, θα 
δούμε και το πρόσωπο του παρτενέρ της. Αυτός γυρνάει προς το μέρος μας. Κι 
όμως, όχι. Φοράει μάσκα. Κρίμα. Φοράει μια μαύρη μάσκα που του κρύβει το 
πρόσωπο. Και μαύρα γυαλιστερά σκαρπίνια. Την καθοδηγεί με αυτοπεποίθηση 
κι εκείνη τον εμπιστεύεται και τον ακολουθεί. Χορεύουν στη μέση της σάλας 
και χορεύουν καλύτερα απ’ όλους. Όμως ο χορός κάποια στιγμή τελειώνει. Όλοι 
χειροκροτούν. Οι μουσικοί υποκλίνονται. Ο παρτενέρ της Χριστίνας υποκλίνεται 
κι αυτός και της φιλά το χέρι. Έπειτα, με μια αργή κίνηση, βγάζει τη μάσκα. Δεν 



62

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

είναι δυνατόν! Ο παρτενέρ της Χριστίνας είναι…
Ο παρτενέρ της Χριστίνας είναι το όργανο.
Κάποιος προσπαθεί να τη συνεφέρει. Της σηκώνει το κεφάλι. Της δίνει να 

πιει λίγο νερό από ένα γυάλινο ποτήρι. Το νερό είναι ευτυχώς δροσερό, η ίδια 
συνέρχεται κάπως. Της προσφέρει μια καραμέλα. «Γλείψτη, κορίτσι μου, ζα-
χαρίτσα είναι, να συνέλθεις». Είναι γυναικεία η φωνή που της λέει «ζαχαρίτσα 
είναι». Είναι μια γυναίκα, μια καλή κυρία. Προφανώς η ιδιοκτήτρια του καραμε-
λάδικου. Ή μια απλή υπάλληλος. Η Χριστίνα θυμάται ότι έξω, στα καλάθια, είχε 
μεγάλες σπάτουλες σιδερένιες, για να γεμίζουν οι πελάτες τα σακουλάκια με τις 
καραμέλες. «Σας ευχαριστώ, ευχαριστώ πολύ». «Πώς είσαι, κοπέλα μου;», τη 
ρωτάει η κυρία.

«Και cut». Το γύρισμα διακόπτεται. «Εντάξει παιδιά, τέλειο. Μαρίνα, ωραία, 
μπράβο. Θα το πάμε άλλη μία, τελευταία, γιατί θέλω να δοκιμάσω κάτι με την 
κάμερα. Κυρία Γεωργία, ωραία. Μόνο, όταν της δίνετε το ποτήρι με το νερό, μη 
μπαίνετε μπροστά γιατί μου την κρύβετε. Σταθείτε δίπλα της καλύτερα».

Η Μαρίνα σηκώνεται απ’ την καρέκλα να ξεμουδιάσει μέχρι να ξαναπάει το 
πλάνο.

Ο Πάνος Μητρόπουλος γεννήθηκε και ζει στην Αθήνα. Σπούδασε πολιτιστική 
διαχείριση. Με τη συγγραφή ασχολείται εδώ και κάποια χρόνια ερασιτεχνικά.

Πάνος Μητρόπουλος



63

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Λεωφορείο
Βύρων Κριτζάς

Το βλέμμα του ήταν καρφωμένο στον καμβά μπροστά του. Ο κοφτός ήχος 
που βγήκε από το ηλεκτρονικό ρολόι τον τρόμαξε στιγμιαία. Ένα κόκκινο ψη-
φιακό 06:00 αναβόσβηνε επίμονα, σχεδόν υπνωτικά. Κοίταξε έξω από το παρά-
θυρο τον ουρανό που άλλαζε σιγά - σιγά χρώματα, για να πειστεί ότι ξημέρωνε 
και άναψε άλλο ένα τσιγάρο. Πέρασε τα δάχτυλα του ανάμεσα στα μαλλιά του. 
Ο Στεφάν δεν ήταν καθόλου ικανοποιημένος με αυτό που έβλεπε. Φύσηξε τον 
καπνό από την μύτη και ξαναφόρεσε την μάσκα του. Άρπαξε από ένα σπρέι σε 
κάθε χέρι και άρχισε σαν δαιμονισμένος να ψεκάζει χρώμα με ακαθόριστες κι-
νήσεις. Στην συνέχεια τα πέταξε και αμέσως βούτηξε ένα πινέλο μέσα σε λέμον 
κίτρινο. Έκανε ένα βήμα πίσω και παίρνοντας λίγη φόρα άρχισε να κουνά το χέρι 
του σαν να κρατούσε ένα φανταστικό σπαθί. Χρώμα έφευγε από το πινέλο και 
χτυπούσε μανιασμένα τον καμβά. Συνέχισε έτσι για αρκετή ώρα σταματώντας 
μόνο για να πιει λίγο από το φθηνό κονιάκ που τον συντρόφευε. Κοίταξε πάλι 
το αποτέλεσμα και αναστέναξε.

«Χρειάζομαι ένα έντονο κόκκινο» σκέφτηκε δυνατά.
Το προηγούμενο βράδυ ένα τηλεφώνημα ήταν η αιτία να γεμίσει με άγχος 

την κατά τ’ άλλα ήρεμη και μποέμικη ζωή του.
«Αλό! Ο Στεφάν; »
«Ναι ποιος είναι; »
«Ο Ζαν από το Νόβα Γκαλέρια».
Ακολούθησε μια μικρή παύση.
«Α ναι!»απάντησε απορώντας που είχε βρει το τηλέφωνο του.
«Θα στο πω απλά και γρήγορα », είπε με την γαλλική προφορά του.
«Πες μου, σε ακούω», τον παρότρυνε.
«Αύριο στις δέκα το πρωί είναι τα εγκαίνια μιας εικαστικής πανδαισίας με 

τίτλο Σόλο όπου νέοι και ανερχόμενοι καλλιτέχνες ανεξαρτήτου τεχνοτροπίας 
εκθέτουν ένα και μόνο έργο τους. Ένας Αφρικανός δεν κατάφερε να ξεπεράσει 
το πρόβλημα με την βίζα του οπότε τι θα έλεγες να πάρεις την θέση του;»

Ο Στεφάν είχε χάσει την φωνή του. Η Νόβα Γκαλέρια ήταν το όνειρο κάθε 
καλλιτέχνη.

«Λοιπόν;»
«Ναι… ναι. Σίγουρα ναι» κατάφερε να ψελλίσει.
«Σουπέρ! Φέρε ένα έργο σου κατά τις εννέα. Το τηλέφωνο μου είναι, σημει-

ώνεις;»
Ο Στεφάν κοίταξε τριγύρω και εντόπισε μια πένα. Την βούτηξε στο πρώτο 

χρώμα που βρήκε. Έβαλε το ακουστικό στην θέση του και έμεινε να χαζεύει τα 



64

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

νούμερα στο χαρτί, γραμμένα με φούξια χρώμα. Δεν είχε κανένα έργο έτοιμο. 
Όλα τα είχε πουλήσει όσο - όσο για να πληρώσει το ενοίκιο του μήνα. Ήξερε ότι 
έπρεπε να αρχίσει αμέσως να δημιουργεί για να προλάβει την αυριανή διορία. 
Ήταν μια ευκαιρία που δεν έπρεπε να χάσει και αυτό τον πείσμωσε περισσότε-
ρο. Άρπαξε ένα λευκό τελάρο και το στερέωσε στο έδαφος. Κατόπιν έπιασε το 
μπουκάλι με το κονιάκ χωρίς να πάρει τα μάτια του από τον καμβά. Γέμισε ένα 
ποτήρι και ξεκίνησε.

Τώρα καθόταν οκλαδόν και κοιτούσε σαν μαγνητισμένος τον πίνακά του. 
Έτριψε με τον δείχτη και τον αντίχειρα τα μάτια του προσπαθώντας να διώξει 
την θολούρα από το ποτό και το ξενύχτι και έκανε να σηκωθεί. Τα κατάφερε με 
την δεύτερη προσπάθεια.

Έπιασε την δοκιμαστική παλέτα και έριξε πάνω κόκκινο του ρουμπινιού μαζί 
με λίγο λευκό αλλά το αποτέλεσμα πάλι δεν του άρεσε. Αποφάσισε να μην βάλει 
καθόλου κόκκινο. Την εκσφενδόνισε εκνευρισμένος στον τοίχο βρίζοντας και 
κοίταξε για πολλοστή φορά το ρολόι. 08:10. Έπρεπε να βιαστεί. Με ένα σε-
σουάρ προσπάθησε να στεγνώσει το χρώμα για να μην καταλάβει κανένας ότι 
δούλευε μέχρι εκείνη την στιγμή. Ένοιωθε εξάντληση από την έλλειψη ύπνου. 
Έριξε τα κλειδιά στην τσέπη, έπιασε προσεχτικά τον πίνακα και βρόντηξε την 
πόρτα πίσω του.

Η πόλη βρισκόταν ήδη σε οργασμό. Κόσμος συναθροιζόταν στους σταθμούς 
του μετρό πασχίζοντας να πάει στην δουλειά του σαν μυρμήγκια που μπαινό-
βγαιναν στην Γη. Ο Στεφάν δυσκολευόταν να περπατάει χωρίς να τρικλίζει. 
Έσπρωχνε άτομα σε κάθε βήμα του και ταυτόχρονα προστάτευε το δημιούργη-
μα του. Ήχος από νομίσματα που πέφτουν τον έκανε να γυρίσει το κεφάλι μόνο 
για να δει έναν πλανόδιο μουσικό να ανεμίζει εκνευρισμένα το βιολί του επειδή 
είχε κλωτσήσει το καπέλο του. Δεν έδωσε σημασία και συνέχισε.

Σκεφτόταν πόσο πολύ μισούσε την πόλη την στιγμή που τον χτύπησε το 
λεωφορείο που έστριβε την 75η και Μπρόντγουει. Όταν άνοιξε τα μάτια του 
είδε ανήσυχα πρόσωπα από πάνω του να μιλάνε μεταξύ τους χωρίς να μπο-
ρεί να βγάλει νόημα. Συνειδητοποίησε ότι βρισκόταν ξαπλωμένος στην θερμή 
άσφαλτο. Γύρισε το κεφάλι σε μια προσπάθεια να εντοπίσει τον πίνακα. Τον είδε 
μερικά μέτρα πιο πέρα.

«Μην κινήστε. Είμαι νοσοκόμα», είπε μια φωνή.
Ο Στεφάν ψιθύρισε κάτι αναγκάζοντας την νοσοκόμα να πλησιάσει το αυτί 

της κοντά στο στόμα του.
«Ποιος πίνακας;», ρώτησε εκείνη με απελπισία κοιτάζοντας τριγύρω.
Έτρεξε και τον σήκωσε και βιάστηκε να επιστρέψει για να του τον δείξει.
Ένα χαμόγελο σχηματίστηκε στο πρόσωπό του. Της έσφιξε το χέρι λέγοντας 

με την τελευταία του πνοή «Νόβα Γκαλέρια».



65

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ο ήχος της σειρήνας του ασθενοφόρου την έκανε να παραμερίσει αφήνοντας 
τους τραυματιοφορείς να αναλάβουν. Παρέμεινε εκεί με δάκρυα στα μάτια, ένα 
πίνακα που έπρεπε να παραδώσει κάπου και χέρια γεμάτα αίματα.

Ρωτώντας ένα φίλο της για πληροφορίες σύντομα βρέθηκε έξω από την γκα-
λερί. Διστακτικά πέρασε μέσα. Ένας ψηλόλιγνος τύπος με βαμμένο ξανθό μαλλί 
την πλησίασε.

«Παρακαλώ», είπε με μια δόση γαλλικής υπεροψίας στην φωνή του.
«Έχω κάτι για σας» είπε και του έδωσε τον πίνακα.
Τον τράβηξε αμέσως κοντά του και αναγνωρίζοντας το στυλ αναφώνησε:
«Τέλεια. Πως λέγεται ο πίνακας του Στεφάν;».
«Λεωφορείο», απάντησε χωρίς να το σκεφτεί.
Εκείνος έτρεξε και τον στερέωσε βιαστικά σε μια θέση προς το βάθος της 

αχανής αίθουσας και μετά χάθηκε στα διπλανά δωμάτια.
Το ίδιο βράδυ η νοσοκόμα θέλησε να επισκεφτεί ξανά μαζί με ένα φίλο της 

την γκαλερί, για να του δείξει τον πίνακα και να επιβεβαιώσει την ιστορία που 
του έλεγε όλο το πρωί. Πλήθος κόσμου είχε κατακλύσει την αίθουσα. Την διέ-
σχισε με σίγουρο βηματισμό και εκεί δίπλα στο πελώριο άγαλμα ενός ζευγαριού 
που χόρευε ταγκό ήταν κρεμασμένος ο πίνακας με τον τίτλο «Λεωφορείο». 
Πάρα πολλοί φιλότεχνοι είχαν μαζευτεί και τον χάζευαν με δέος. Φλας από κά-
μερες άστραφταν ασταμάτητα. Κάποιοι χειροκροτούσαν αυθόρμητα ενώ άλλοι 
μιλούσαν για τον νέο Πόλοκ και πόσο απίστευτα βαθύ ήταν αυτό το κόκκινο 
χρώμα.

Η κοπέλα σκούπισε γρήγορα τα δάκρυα που της αυλάκωσαν το πρόσωπο και 
έφυγε κρατώντας σφιχτά το χέρι του φίλου της.

Ο Βύρων Κριτζάς γεννήθηκε το ΄74 στο Ηράκλειο της Κρήτης. Μεταξύ άλλων 
είναι ραδιοφωνικός παραγωγός, κριτικός κινηματογράφου σε τηλεοπτικό κανάλι, 
συνθέτης, στιχουργός, τραγουδιστής, κιθαρίστας, υπάλληλος σε βιβλιοπωλείο, 
φαντασιόπληκτος, wannabe μελισσοκόμος, φυσιολάτρης, net surfer, φαν των 
radiohead, συλλέκτης κόμικ, facebook addict, μάγειρας, λάτρης των επιτραπέζι-
ων παιχνιδιών, ερωτευμένος με την γυναίκα του, ιδιοκτήτης σκύλου (γκριφονο-
ειδές), γλυκατζής και του αρέσει και η συγγραφή μικρών και μεγάλων ιστοριών. 
Αν σας άρεσε η ιστορία «Λεωφορείο» ψάξτε τον στο facebook!

Βύρων Κριτζάς



66

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Τυφλός Μινώταυρος οδηγείται από 
μικρό κορίτσι
Ελένη Φιλιππίδου

Αυτό ήταν καθαρή κακία. Η πλήρης απομυθοποίηση του ηρωισμού. Εντάξει, 
και ο άλλος δεν είναι και κανένας άγιος, αλλά φαινόταν πως δεν το χαιρόταν και 
ιδιαίτερα, καταδικασμένος μια ζωή στο μονότονο γεύμα των δεκατεσσάρων. Αν 
όμως αυτός ο Αθηναίος ήταν αληθινός ήρωας, θα τον σκότωνε κι έτσι θα τον 
απάλλασσε κιόλας. Αλλά όχι, ο Θησέας ήταν κακός, και αυτό την ενόχλησε πιο 
πολύ, η χαιρεκακία που ξεχύθηκε κάτω απ’ τη φωτογενή μάσκα του λυτρωτή, 
όταν βγήκε θριαμβευτής απ’ το Λαβύρινθο, χάρη στο δικό της κουβάρι, και 
φώναξε πανηγυρικά την είδηση στις κάμερες που τον περίμεναν, εκδικήθηκα 
για όλες τις χαμένες ψυχές των Αθηναίων, το Μινώταυρο τον τύφλωσα, δεν τον 
σκότωσα, και τώρα θα πεθάνει από την πείνα κυνηγώντας ανύπαρκτα θηράματα 
και σκουντουφλώντας στους τοίχους της δαιδαλώδους φυλακής του. Ύστερα 
την κοίταξε όλος καμάρι, με το ύφος της αηδιαστικά ενοχλητικής βεβαιότητας 
ότι την είχε συνεπάρει σε σημείο ερωτικού ερεθισμού η ιδέα και μόνο της πρά-
ξης του. Παραλίγο να κάνει εμετό. Και νάτος τώρα ο ήρωας, την κρατάει απ’ τη 
μέση και τη σπρώχνει ελαφρά για να χορέψουν, λέει, ένα εορταστικό τανγκό 
(φυσικά! εφετζίδικο και επιτηδευμένο), μα η μουσική αργεί και τα δοξάρια των 
βιολιών μένουν μετέωρα, έτοιμα να την τιμωρήσουν, γιατί αυτή αρνείται να 
κουνηθεί, τα πόδια της στυλώνονται και στέκεται πεισμωμένο άγαλμα στο κέ-
ντρο της αίθουσας.

Δεκαπέντε χρόνια μεγάλωνε η Αριάδνη με φρικιαστικές ιστορίες για το δύ-
στυχο το Μινώταυρο. Δημοσιογραφικές και λογοτεχνικές πένες ήξεραν πια καλά 
πώς περιγράφονται αιματοχυσίες και κανιβαλισμοί. Στο σχολείο, το αγαπημένο 
θέμα ζωγραφικής των παιδιών ήταν το ξεκοίλιασμα· από τη μία το δύσμορφο 
το ζωντανό ως αντεροβγάλτης με εργαλείο τα κέρατά του, με γκροτέσκο ύφος 
απόλαυσης και μοχθηρίας μαζί, και από την άλλη καρικατούρες με γελοιωδώς 
ίσιο προφίλ και άκομψους, βαρετούς αθηναϊκούς χιτώνες. Μόνο οι δικοί της καμ-
βάδες απεικόνιζαν το Μινώταυρο με ύφος κακόμοιρου, δυστυχισμένου ζητιάνου 
που του δίνουν προσβλητικά ελεημοσύνη, ή ονειρευόμενο τη θάλασσα ανάμεσα 
σε τοίχους σουρεαλιστικά μπερδεμένους.

Η λογική της ασφαλώς εναντιωνόταν με το ακλόνητο επιχείρημα των εφτά 
αγορίστικων και εφτά κοριτσίστικων ψυχών που χάνονταν κάθε χρόνο. Όμως 
αυτή εξακολουθούσε να τον λυπάται. Και αν έσπευσε να βοηθήσει το Θησέα, 
ήταν γιατί πίστευε πως ο θάνατος θα λύτρωνε το Μινώταυρο. Ο άλλος πάλι ήταν 
σίγουρος πως αυτή ήταν ερωτευμένη μαζί του. Της είχε στείλει μάλιστα και ση-



67

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

μείωμα με αναλυτικό σχέδιο απόδρασης από την Κρήτη: θα γίνεις στην Αθήνα 
πριγκίπισσα. Απαξίωσε να του απαντήσει. Αυτός μάλλον θεώρησε το γεγονός 
παρθενική δειλία, αν κρίνει από το βλέμμα του μετά το έγκλημά του.

Γι’ αυτό όσο το σκέφτεται, τόσο σιγουρεύεται για την απόφασή της. Ξημε-
ρώνει σε λίγο, και βρίσκεται ήδη μπροστά από την είσοδο του Λαβύρινθου. Η 
ανάμνηση του Δαίδαλου, να κοιτάζει θλιμμένα το Μινώταυρο στο κλουβί του, 
μία από τις πρώτες αναμνήσεις της ζωής της, της δίνει θάρρος. Κοιτάζει πάνω 
στη βάρια πόρτα τα γραμμένα υβριστικά συνθήματα και τα πανηγυρικά δίστιχα. 
Στη δεξιά κάτω γωνία ένα παιδικό σκιτσάκι με το Θησέα κερασφόρο τυφλωτή. 
Ανοίγει και μπαίνει μέσα αποφασισμένη. Ακολουθεί το μίτο της, παρατημένο 
εκεί από τον ήρωα των Αθηναίων. Βρίσκει το Μινώταυρο με το ύφος που πάντα 
τον φανταζόταν και τον ζωγράφιζε, μέσα σε μια λίμνη αίματος. Τα κέρατά του 
είναι μικρά, κομμένα και τροχισμένα. Τον πλησιάζει πλημμυρισμένη από μια 
πρωτόγνωρη θέρμη, του λέει «καλημέρα, είμαι η Αριάδνη», και τον χαϊδεύει 
τρυφερά στο μέτωπο, στη βάση των κεράτων του. Αυτός αναστενάζει ανεβο-
κατεβάζοντας το αντρικό του στήθος. Τον σηκώνει, τον πιάνει από το χέρι και 
ακολουθεί ξανά τραβώντας τον την κόκκινη κλωστή της.

Η Ελένη Φιλιππίδου γεννήθηκε το 1978 στην Αθήνα, όπου και κατοικεί. Είναι 
απόφοιτος της Φιλοσοφικής Σχολής της Αθήνας. Έχει ασχοληθεί με τη δι-
δασκαλία Νέων Ελληνικών και Γερμανικών και την επιμέλεια μεταφράσεων, 
καθώς και με τη δραματουργική επεξεργασία παραστάσεων σύγχρονου χορού. 
Εργάζεται ως διορθώτρια στον περιοδικό τύπο. Το διήγημα αυτό είναι η πρώτη 
της δημοσίευση.

Ελένη Φιλιππίδου



68

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Η ιστορία του Τζόνας
Απόστολος Φραγκουλίδης

Θυμάμαι τον τρόπο που ήρθε στα χέρια μου. Από το ελικόπτερο, η πόλη 
φαινόταν ένα λεηλατημένο τραπέζι γεμάτο μισοδαγκωμένα τρόφιμα Σε πολλά 
σημεία φωτιές ξεπηδούσαν θυμίζοντας κεριά σε επίσημο δείπνο. Ήδη προτού 
προσγειωθούμε έγινε αντιληπτό το μέγεθος της καταστροφής.

Ήταν μια από τις τελευταίες πόλεις. Ήμασταν ακόμη μια ομάδα απαλλοτρίω-
σης. Προσγειωθήκαμε σε έναν πλατύ δρόμο που ακόμη ήταν επίπεδος. Όλη η 
πλάση έμοιαζε να έχει γυρίσει ανάποδα ανακατεύοντας κτίσματα, δρόμους και 
κατασκευές, σε έναν δύσμορφο καμβά από συντρίμμια και ερείπια.

Χώρισα το πλήρωμα σε ομάδες διασκορπίζοντας τους στα γύρω κτίρια. Εί-
χαμε ονομάσει απαλλοτρίωση την λεηλασία και αυτή ήταν η δουλειά μας. Ήμα-
σταν τα όρνεα του πολιτισμού, οι συλητές μιας νεκρής κοινωνίας. Δεν παίρναμε 
αιχμαλώτους -όσον αφορούσε τους ανωτέρους δεν υπήρχαν επιζώντες-.

Έχοντας έναν δεκανέα μαζί μου κινήθηκα προς ένα νεοκλασικό κτίσμα που 
ξεχώριζε από τον σωρό. Ένας καταπράσινος -γκρίζος εκείνη την στιγμή- κήπος, 
εκτεινόταν μπροστά από το άλλοτε όμορφο κτίριο. Η βορινή του πλευρά έμοια-
ζε δαγκωμένη από ένα τεράστιο κτήνος, που αφού μάσησε τα τσιμέντα και τα 
σίδερα δεν τα βρήκε της αρεσκείας του και τα έφτυσε δίπλα στο συντριβάνι. 
Η κυρίως είσοδος του σπιτιού ήταν βίαια σπασμένη στους μεντεσέδες από το 
ωστικό κύμα.

Προχωρήσαμε αργά επιθεωρώντας τον χώρο. Ο μεγάλος προθάλαμος καλυ-
πτόταν από ένα περίτεχνο χαλί. Στο παχύ του πέλος κείτονταν χέρια, πόδια και 
σπασμένα σώματα από άψυχα αγάλματα, που θρυμματίστηκαν πέφτοντας στην 
διάρκεια των επιχειρήσεων. Οι βάσεις τους στέκονταν ακόμη ορθές, στυλοβάτες 
ενός πολιτισμού υπό διάλυση.

Έδωσα εντολή στον δεκανέα να ελέγξει και να ασφαλίσει τον κάτω όροφο 
προτού ξεκινήσω να ανεβαίνω από την εσωτερική σκάλα στο δεύτερο πάτωμα. 
Μια γλυκιά μελωδία βιολιών έφτασε στα αυτιά μου με την ένταση της να αυξά-
νεται σε κάθε σκαλοπάτι που ανέβαινα. Στο κεφαλόσκαλο πλέον αντιλήφθηκα 
γιατί η μουσική που άκουγα μου φαινόταν τόσο οικεία. Δεν ήταν λίγες οι φορές 
που είχα χαλαρώσει στην πολυθρόνα του σπιτιού μου με ένα ποτήρι κονιάκ 
στο χέρι, ακούγοντας το ίδιο Αργεντίνικο τανγκό, έχοντας τελειώσει με τις δι-
ορθώσεις στα γραπτά των φοιτητών μου. Μόλις προτού δύο χρόνια. “Πριν μια 
ολόκληρη ζωή”.

Το γραμμόφωνο συνέχιζε να παίζει καθώς περνούσα την πόρτα του δωματίου 
που το φιλοξενούσε. Βρισκόταν στην πλευρά της οικίας που είχε καταρρεύσει. 
Ο βοριάς περνούσε στο εσωτερικό χωρίς να βρίσκει αντίσταση στον τοίχο, που 



69

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

πλέον ήταν κομμάτια δίπλα στο συντριβάνι. Ένα τεράστιο φαφούτικο στόμα 
είχε σχηματιστεί στην θέση του και η κουρτίνα που ανέμιζε ξεχαρβαλωμένη 
έμοιαζε με γλώσσα, που περίπαιζε θύτες και θύματα.

Στον αντίκρυ -άθικτο- τοίχο βρισκόταν μια τεράστια βιβλιοθήκη πίσω από 
δύο δερμάτινες πολυθρόνες. Δεκάδες βιβλία, ριγμένα άτακτα, χρωμάτιζαν με 
τα εξώφυλλά τους το πάτωμα. Δίπλα τους κείτονταν μάσκες. Σπασμένες Βενε-
τσιάνικες και πρωτόγονες ξύλινες και κεραμικές. Μάσκες που κοσμούσαν τον 
διπλανό τοίχο, πριν μείνει σχεδόν γυμνός μετά τον βομβαρδισμό. Στην γωνία 
που σχημάτιζαν οι δύο τοίχοι βρισκόταν αυτός.

Στην αρχή δεν με αντιλήφθηκε -τουλάχιστον έτσι μου φάνηκε τότε-. Φαινό-
ταν απασχολημένος με μια φωτογραφική μηχανή που προσπαθούσε να ρυθμίσει 
σε ένα τρίποδο. Μόνο αφού ένιωσε ικανοποιημένος με το αποτέλεσμα σήκωσε 
το κεφάλι του και με κοίταξε. Το βλέμμα του φάνηκε να μου χαμογελάει, αλλά 
το στόμα του παρέμεινε ακίνητο, κλειστό. Ίσως και να μου χαμογέλασε και να 
μην το θυμάμαι. Το πρόσωπο του δεν φαινόταν καθαρά. Ξεραμένο αίμα είχε 
μπλέξει τα μαλλιά του και από τις ανοικτές πληγές στο μέτωπο του κυλούσαν 
φρέσκα ρυάκια που αλλοίωναν τα χαρακτηριστικά του. Η υπόλοιπη του εμ-
φάνιση έδενε με την εικόνα του προσώπου του. Τα ρούχα του ήταν σκισμένα 
και αίμα πότιζε το πουκάμισο στα πλευρά του χαράσσοντας πορεία προς το 
παντελόνι του. Όταν χτύπησε η βόμβα πρέπει να βρισκόταν κοντά, ή μέσα σε 
αυτό το δωμάτιο. Ίσως απολάμβανε και αυτός ένα ποτήρι κονιάκ ακούγοντας 
το παλιό τανγκό.

Έστρεψα το βλέμμα μου στο κέντρο του δωματίου, στο σημείο που σημά-
δευε η κάμερα. Ένα γλυπτό από μάρμαρο στηριζόταν στο τραπεζάκι που μέχρι 
πρότινος -πρέπει να- βρισκόταν ανάμεσα στις δύο καρέκλες της βιβλιοθήκης. 
Έμοιαζε ημιτελές. Περιγράμματα χεριών μόνο φαινόντουσαν κολλημένα στο 
μάρμαρο που αργότερα θα σχημάτιζε το στήθος. Εκείνο κατέληγε σε έναν μα-
κρύ λαιμό, στον οποίο στηριζόταν το κεφάλι μια νέας κοπέλας.

Σήκωσε αργά το χέρι του και έπιασε την μοναδική μάσκα που παρέμενε κρε-
μασμένη στον τοίχο. Ένα αρχαιοελληνικό προσωπείο. Μια μάσκα τραγωδίας. 
Συνέχισα να τον παρακολουθώ υπνωτισμένος. Με τις λιγοστές δυνάμεις που του 
είχαν απομείνει προχώρησε προς το κέντρο του δωματίου κρατώντας την μάσκα 
στο χέρι του. Φθάνοντας στηρίχτηκε με το καλό του χέρι στο τραπεζάκι και με 
το χτυπημένο του χέρι τοποθέτησε την μάσκα στο πρόσωπο του αγάλματος. Η 
ματωμένη παλάμη του άφησε το αποτύπωμα του πολέμου στην επιφάνεια της.

Πλέον το άγαλμα κοίταζε εμένα. Πίσω από τις κενές κόγχες υπήρχε ένας 
κόσμος που ούρλιαζε. Μπροστά τους έσταζε αίμα. “Θαρρείς και πήγαζε από τα 
μάτια”. Ένας βουβός πόνος που κυλούσε στα μάγουλα.

Γύρισε αργά στην θέση που τον βρήκα και πάτησε το κουμπί της φωτογραφι-



70

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

κής μηχανής αιχμαλωτίζοντας την εικόνα στον χρόνο. Δεν θα προλάβαινε ποτέ 
να τελειώσει το έργο του, μα αυτό θα ζούσε για πάντα. Προχώρησε προς το 
γραφείο και έπιασε ένα δερματόδετο τετράδιο. Το άνοιξε στην πρώτη σελίδα και 
κρατώντας το εξώφυλλο πατημένο με ρώτησε «Πως σε λένε;».

«Τζόνας. Λοχαγός Τζόνας» θυμάμαι να απαντώ στην ερώτηση του.
Έπιασε μια πένα που στεκόταν όρθια στο γραφείο του και ξεκίνησε να γράφει 

στην πρώτη σελίδα. Σταγόνες αίματος ανακατεύονταν με την μελάνη καθιστώ-
ντας δυσνόητη την γραφή. Αφού τελείωσε, έκλεισε το τετράδιο, και σηκώνο-
ντας το προχώρησε προς το μέρος μου.

«Μην κάνεις βήμα!» του είπα, «μείνε εκεί που είσαι», αλλά με αγνόησε. Πέ-
ρασαν αιώνες μέχρι να φτάσει και να σταθεί μπροστά μου. Με το τετράδιο 
κατέβασε την κάνη του όπλου μου και μου το έτεινε. «Μην ξεχάσεις..» πρόλαβε 
να ψελλίσει πριν σωριαστεί νεκρός μπροστά στα πόδια μου.

Απόθεσα το όπλο μου και τράβηξα το τετράδιο από τα άψυχα χέρια του. Το 
ποτισμένο με αίμα δέρμα του εξώφυλλου έμοιαζε με έργο τέχνης. Τρέμοντας, 
το σήκωσα και άνοιξα στην πρώτη σελίδα. Εκεί βρισκόταν μονάχα μια πρόταση, 
γραμμένη με μελάνι και ψυχή.

Η ιστορία του Τζόνας

Ο Απόστολος Φραγκουλίδης γεννήθηκε το 1978 στην Πτολεμαΐδα, όπου και 
διαμένει έως σήμερα με την σύζυγο του. Είναι έμπορος και τελευταία στον 
ελεύθερο χρόνο του ασχολείται ερασιτεχνικά με την συγγραφή.

Απόστολος Φραγκουλίδης



71

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

Ψάχνοντας την Ελένη
Νίκος Κυριακίδης

Τρεις μήνες και μια ώρα πριν την ημέρα εκείνη. Παρίσι. Τελικά δεν ήταν η 
ιδέα μου. Και εκείνη με κοίταζε επίμονα. Μετακινήθηκα μερικά μέτρα βηματί-
ζοντας αργά ανάμεσα στο πλήθος που είχε μαζευτεί μπροστά της, γύρω της. 
Κινήθηκα όσο διακριτικά μπορούσα. Το βλέμμα της καρφωμένο συνεχώς επάνω 
μου. Και το δικό μου το ίδιο. Το βλέμμα της και -κυρίως- το χαμόγελό της.

Απομακρύνθηκα για λίγο έτσι ώστε να χαθεί από το οπτικό μου πεδίο. Τόσο 
όσο να ξεφύγω από την έλξη που ασκούσε πάνω μου το αινιγματικό, το μυστη-
ριώδες χαμόγελό της. Εδώ και χρόνια, αιώνες πια, ένας πίνακας, ένα κάδρο, μια 
γυναικεία φιγούρα αποτυπωμένη πάνω σε καμβά, το πιο μελαγχολικό πρόσω-
πο που επινόησε ποτέ ο νους του καλλιτέχνη έστεκε εκεί, με ένα χαλαρό και 
υπαινικτικό βλέμμα, με ένα χαμόγελο, το Χαμόγελο της Τζοκόντας, η θρυλική 
Μόνα Λίζα του Ντα Βίντσι. Σημείωσα στο ημερολόγιό μου το πρώτο εύρημα της 
έρευνας που είχα αναλάβει

πριν …
... πριν ένα χρόνο, περίπου. Αθήνα. Τελειόφοιτος της Σχολής Καλών Τεχνών 

πια, διάλεγα το θέμα της διπλωματικής μου εργασίας. Χωρίς ιδιαίτερη έφεση σε 
κάποια από τις –καλές, κακές, το ίδιο μου έκανε- τέχνες, διάλεξα την ευκολία 
της βιβλιογραφικής έρευνας:

«Η γυναικεία γοητεία μέσα από τις τέχνες.
Η καλλιτεχνική σύνθεση του τέλειου θηλυκού»
Το τέλειο θηλυκό ήταν βέβαια η Ελένη, η Ελένη Ο., συμφοιτήτρια, μούσα 

και πηγή καλών τεχνών και κακών συνειρμών. Ήταν επίσης η βασική αιτία που 
βρέθηκα σε μια σχολή που δεν την ήθελα και δεν με ήθελε. Όπως άλλωστε δεν 
με ήθελε και η Ελένη, η ωραία Ελένη Ο. Τέσσερα χρόνια πολιορκίας δεν ήταν 
αρκετά για να την πείσω για το βάθος, το εύρος και τον πλούτο των συναισθη-
μάτων μου. Τώρα όμως είχε έρθει η ώρα. Και όσα φέρνει η ώρα δεν τα φέρνει 
ο χρόνος. Σε ένα χρόνο από τώρα λοιπόν…

Πενήντα οκτώ μέρες πριν. Ίσως και πενήντα επτά.
Αθήνα και πάλι. Διάλογος σε βίντεο κλαμπ κάπου στο κέντρο..
-Παρακαλώ…
-Ψάχνω κάτι με την Μισέλ Φάιφερ, κάτι ότι…
-Δεν είστε ο μόνος. Νομίζω ότι είναι όλες νοικιασμένες. Να κοιτάξω, αν και 

νομίζω ότι θα σας απογοητεύσω.
Κοίταξε. Με απογοήτευσε.
-Κρίμα. Είναι ότι ομορφότερο έχει αποτυπώσει η κινηματογραφική κάμερα, 

είπα.



72

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

-Συμφωνώ. Αν εξαιρέσει κανείς την Ρόμυ Σνάιντερ…, απάντησε.
-… στην «Πισίνα»
-… στην πισίνα, στο μπάνιο, στο πάτωμα, παντού.
Δεν είχε και άδικο. Τα χείλη της, το μέτωπό της, το θλιμμένο βλέμμα της, τα 

υπέροχα πόδια της, το εφηβικό της στήθος. Σημείωσα στο ημερολόγιό μου ένα 
ακόμη εύρημα για την εργασία μου.

Μια βδομάδα πριν.
Στη Σχολή, στο διάδρομο της Γραμματείας. Διαβάζω την ανακοίνωση με το 

πότε και το ποιοι θα παρουσιάσουν τις διπλωματικές τους την άλλη εβδομάδα:
«Πρώτος ο Νικολόπουλος: «Η μάσκα στο αρχαίο θέατρο» Θέμα για τρεις 

φραπέδες και δύο καλαμάκια.
Δεύτερη η Μιχαλοπούλου: «Ο ερωτισμός στους Φλαμανδούς ζωγράφους» 

Κοντά έπεσες συναδέλφισσα.
Τρίτη η Ελένη Ο., δηλαδή εκείνη: «Τέχνη και τεχνολογία στην σύγχρονη ζω-

γραφική» Άλλα λόγια να αγαπιόμαστε.
Τέταρτος «εγώ».
Πέμπτος, άστο. Δεν θα υπήρχε πέμπτος.
Το σχέδιο μου δεν μπορούσε να ακυρωθεί πια. Τρομάζω με αυτά που ετοιμά-

ζω, με αυτά που η πένα μου μαρτυράει.
Την ημέρα εκείνη. Σήμερα δηλαδή. Στο μεγάλο αμφιθέατρο της Σχολής κλεί-

νοντας την παρουσίασή μου:
«Αξιότιμο ακροατήριο, κυρίες και κύριοι Καθηγητές, αγαπητοί συνάδελφοι, 

αυτό που οι τέχνες αιώνες τώρα προσπαθούν -μα δεν κατάφεραν να αποτυ-
πώσουν- βρίσκεται, ζει και αναπνέει ανάμεσά μας σκορπίζοντας αναιδώς την 
ομορφιά της. Είναι η συνάδελφος Ελένη Ο. Έχει το τέλειο σώμα με αναλογίες 
όμοιες με αυτές ενός βιολιού, την κίνηση και τον ερωτισμό μιας χορεύτριας του 
τάνγκο, το χαμόγελο και τη γοητεία …».

Θα συνέχιζα την εξομολόγησή μου μέχρι εκείνη να καθηλωθεί και να παραδο-
θεί εντελώς, να παραλύσει από αμηχανία και ντροπή και εγώ να δυναμώσω, να 
ψηλώσω, να αντρειωθώ από την συμπάθεια και την έκπληξη του ακροατηρίου 
για έναν νεαρό που δεν μπορεί να εκφράσει αλλιώς τον καημό του, το πάθος 
του, τη λατρεία του για μια γυναίκα, για Τη Γυναίκα, την Ελένη Ο.

Το τι ακολούθησε, δεν με ένοιαζε και τόσο. Μου ήταν αρκετό ότι βρήκα το 
θάρρος να ομολογήσω περίτρανα και αδιάψευστα τον έρωτά μου. Ένα «μπρά-
βο» ακούστηκε από τη γαλαρία πίσω, ένα τρανταχτό γέλιο από παντού, ένα 
αμήχανο χαμόγελο δικό μου, ένα χαστούκι δικό της –και αυτό όλο δικό μου 
ήταν-, ένα χτύπημα στην πλάτη από τον Νικολόπουλο, ένα βλέμμα απορίας από 
την Μιχαλοπούλου, ένα κλίμα συμπόνιας και συμπάθειας από όλους. «Η τέχνη, 
η κάθε τέχνη, προϋποθέτει την έκθεση του δημιουργού της». Ήμουν καλλιτέ-



73

ΔΙΑΓΩΝΙΣΜΟΣ «ΛόγωΤέχνης»: Τα 20 πρώτα διηγήματα

χνης επιτέλους. Δεν πειράζει. Εγώ είχα την ευκαιρία μου και αυτή τη δική της.
Η παρουσίαση είχε τελειώσει εντυπωσιακά, η εργασία μου απορρίφτηκε πα-

νηγυρικά, η Ελένη με διέγραψε οριστικά και τα πράγματα βρήκαν το δρόμο 
τους...

...στον ίδιο δρόμο, λίγο παρακάτω.
Περπατώ αμέριμνος γιατί δεν έχω που να πάω. Βήμα στο βήμα, λόγο στο 

λόγο, χωρίς λόγο, βρέθηκα έξω από το Πρώτο Νεκροταφείο. Κόσμος πολύς 
μέσα. Και κόσμος καλός. Οι μόνιμοι εννοώ. Ησυχία και ηρεμία. Βρήκα γνωστούς 
πολλούς. Πολιτικοί καλλιτέχνες, επώνυμοι, άνθρωποι σημαντικοί, άνθρωποι 
ασήμαντοι, εγώ. Διαβάζω ονόματα, περιεργάζομαι μνημεία, παρατηρώ θλιμμέ-
νους συγγενείς και φίλους. Μνήματα εντυπωσιακά, μνήματα απλά, ανάλογα με 
το βιός και τη ζωή του καθενός. Και ανάμεσα σ’ αυτούς -νεκρούς και ζωντανούς- 
μια ομορφιά, ένα πρόσωπο ήρεμο και γαλήνιο, ένα νεανικό κορμί ξαπλωμένο 
πάνω στο μνήμα, ένα χέρι απλωμένο στο πλάι, εκτεθειμένο σαν να περιμένει να 
το αγγίξεις, να το χαϊδέψεις, να το κρύψεις μέσα στο δικό σου.

Η Κοιμωμένη, η ωραία και αιώνια Κοιμωμένη του Χαλεπά, ένα άγαλμα κό-
σμημα πάνω σε μια ταφική πλάκα. Όχι δεν είχε τίποτε από τη γοητεία της 
Ελένης. Είχε όμως κάτι από τι θλίψη τη δική μου. Έρωτας και Θάνατος, πάθος 
και γαλήνη. Προσπέρασα το μνήμα, αφήνοντας τις άκρες των δακτύλων μου να 
χαϊδέψουν ελαφρά τις καμπύλες, τις πτυχώσεις, τις λεπτομέρειες του ψυχρού, 
μαρμάρινου σώματος.

Πολύ καιρό –ίσως και δέκα χρόνια- μετά.
Παρίσι και πάλι. Λούβρος. Εκεί που ξεκίνησαν όλα. Τη βλέπω και με βλέπει. 

Τελικά δεν ήταν η ιδέα μου. Και εκείνη με κοίταζε και μου χαμογελούσε επίμονα. 
Όπως σε όλους, όπως όλες, όπως όλοι.

Αιώνες τώρα, η ίδια ανεκπλήρωτη επιθυμία, το ίδιο πικρό χαμόγελο, για μια 
Ελένη που ποτέ δεν είναι εδώ.

Ο Νίκος Κυριακίδης γεννήθηκε στη Θεσσαλονίκη το 1964, όπου και ζει. Σπούδασε Βιο-
λογία. Ασχολείται επαγγελματικά με την τυπική και μη τυπική προσχολική και σχολική 
αγωγή. Την περίοδο 2000 – 2002 αρθρογραφούσε στο περιοδικό ΕΠΙΛΟΓΕΣ της εφημε-
ρίδας ΜΑΚΕΔΟΝΙΑ. Είναι συνεργάτης στο δημιουργικό τμήμα της διαφημιστικής εταιρίας. 
Κείμενά του έχουν παρουσιαστεί στο ραδιόφωνο και έχουν διακριθεί σε λογοτεχνικούς 
διαγωνισμούς, όπως 1ο Βραβείο Μυθιστορήματος και 1ο Βραβείο Παιδικού Διηγήματος 
στον 29ο Λογοτεχνικό Διαγωνισμό της Π.Ε.Λ. Παρακολούθησε σεμινάρια δημιουργικής 
γραφής, θεατρικής γραφής (Α. Δήμου) και συγγραφής σεναρίου (Κ. Χατζημιχαηλίδης, 
Τ. Αποστολίδης, Μ. Παπαδάκης). Ασχολείται με τη συγγραφή πεζογραφημάτων και σε-
ναρίων ταινιών μικρού μήκους. Γράφει για αυτά που ζει και φαντάζεται όσα δε ζει.

Νίκος Κυριακίδης



http://www.λογωτεχνης.gr

ISBN: 978-960-93-3348-1


	“Sic transit”
	Ιφιγένεια Ανδρεδάκη

	“Ένας άνθρωπος και δύο αγάλματα”
	Κώστας Παναγόπουλος

	“Η τρύπα”
	Διονύσης Μαρίνος

	“Η τέχνη της ζωής”
	Κωνσταντίνα Καψούρη

	“Ταγκό νοτούρνο...”
	Έλενα Κοτσίφη

	“Γαμήλια Δεξίωση”
	Θοδωρής Κούτρης

	“Luxuria”
	Ιωάννα Μαραγκουδάκη

	Η. Τ.Ε.Χ.Ν.Η Ε.Ι.Ν.Α.Ι Ε.Δ.Ω
	Αναστάσιος Γραικός

	Κάτω Κόσμος
	Γιάννης Tσιούνης

	CΟNSERTO για VIOLI και TOIXO
	Eιρήνη Μαργαρίτη

	Η όγδοη τέχνη
	Σταμάτης Κεσόγλου

	Μελανός Μεσσίας
	Ντίνος Χατζηγιώργης

	ΜΑΞΙΜΙΛΙΑΝ ΝΕΤ
	Τερέζα Ανταράκη

	Στο δωμάτιο της Ασίας
	Αλεξάνδρα Γούτα

	Ο Μικρός Νικόλας στο πανεπιστήμιο (η πρώτη συνέλευση)
	Λεωνίδας Μπουρίτας

	Και cut
	Πάνος Μητρόπουλος

	Λεωφορείο
	Βύρων Κριτζάς

	Τυφλός Μινώταυρος οδηγείται από μικρό κορίτσι
	Ελένη Φιλιππίδου

	Η ιστορία του Τζόνας
	Απόστολος Φραγκουλίδης

	Ψάχνοντας την Ελένη
	Νίκος Κυριακίδης


