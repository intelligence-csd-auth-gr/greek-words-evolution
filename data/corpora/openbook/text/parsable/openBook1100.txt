













































Οι δέκα εντολές


Άγγελος Χαριάτης 

1 

 

Χρήστος Γκίμτσας 

Ιστορίες  
της κρίσης 



Χρήστος Γκίμτσας 

2 

 

 
 



Ιστορίες της κρίσης 

3 

 

 
 
 
 
 

 

Ιστορίες της κρίσης 

Χρήστος Γκίμτσας 



Χρήστος Γκίμτσας 

4 

 

 
 
 
 
 
 
 
ΙΣΤΟΡΙΕΣ ΤΗΣ ΚΡΙΣΗΣ 
Χρήστος Γκίμτσας 
Οκτώβριος 2016 
 
Τα εικαστικά του βιβλίου είναι του Κώστα Τσιναρίδη 
ARTinjection 
 
Επιμέλεια έκδοσης 
Κώστας Θερμογιάννης 
 
τοβιβλίο.net 
info@tovivlio.net 
www.tovivlio.net 
 

 
 

[Αναφορά προέλευσης - 
Μη Εμπορική Χρήση - 
Παρόμοια Διανομή] 

 

Το βιβλίο «Ιστορίες της κρίσης» του Χρήστου Γκίμτσα διανέμεται ελεύθερα 
στο διαδίκτυο με άδεια Creative Commons. Επιτρέπεται ελεύθερα η αναδη-
μοσίευση και η αποσπασματική παρουσίασή του. Η αναφορά του ονόματος 
του συγγραφέα είναι υποχρεωτική και το έργο διατίθεται μόνο για μη εμπο-
ρική χρήση. 

http://artinjection.gr/
https://www.facebook.com/kostas.thermoyiannis
http://tovivlio.net/
mailto:info@tovivlio.net
http://www.tovivlio.net/


Ιστορίες της κρίσης 

5 

 

 
 
 

 
 
 

 
 

ΑΦΗΓΗΜΑΤΑ 
 
 

…της εποχής  
και της κρίσης… 

 
 
 

Μικρές ιστορίες 
σαν βιαστικές ανάσες 

 
 
 
 
 
 

 
 
 

 
 
 



Χρήστος Γκίμτσας 

6 

 

 

 

Περιεχόμενα 
ΤΟ ΚΥΝΗΓΙ .............................................................................................................. 9 
ΤΟ ΤΑΒΛΙ ............................................................................................................... 12 
ΤΟ ΦΙΑΤΑΚΙ ........................................................................................................... 15 
ΓΙΑ ΤΑ ΕΙΣΕΡΧΟΜΕΝΑ ΤΟΥ ΥΠΟΥΡΓΟΥ ΟΙΚΟΝΟΜΙΑΣ ............................. 18 
ΤΟ ΔΕΚΑΡΙΚΟ ....................................................................................................... 22 
Η ΕΚΘΕΣΗ .............................................................................................................. 26 
ΤΟ ΜΑΥΡΙΣΜΑ ...................................................................................................... 30 
ΟΛΑ ΓΙΑ ΤΗΝ ΕΞΟΔΟ ΤΗΣ ΑΣΠΑΣΙΑΣ ............................................................. 33 
ΑΥΤΟΝ ΤΟΝ ΚΑΙΡΟ Ο ΧΡΙΣΤΟΣ ΔΕΝ ΕΧΕΙ ΧΡΩΜΑ ΣΤΟ ΔΕΡΜΑ ............... 36 
Ο ΠΑΛΑΙΣΤΗΣ ....................................................................................................... 39 
ΓΕΜΑΤΗ ΑΠΟ ΤΥΠΙΚΑ ΠΡΟΣΟΝΤΑ ................................................................. 43 
ΤΟ ΘΑΥΜΑ ............................................................................................................ 46 
ΠΟΙΟΙ ΠΑΝΕ ΑΡΑΓΕ ΣΤΟΝ ΠΑΡΑΔΕΙΣΟ; ......................................................... 50 
ΜΕΤΑΦΟΡΑΙ ΟΠΩΡΟΚΗΠΕΥΤΙΚΩΝ ................................................................. 54 
ΤΟ ΤΕΛΕΥΤΑΙΟ ΣΑΚΚΑΚΙ .................................................................................. 59 
ΤΟ «ΠΑΠΑΚΙ» ΜΑΡΚΑΣ «ΧΟΝΤΑ» ................................................................... 63 
ΣΥΝΑΝΤΗΣΗ ΑΠΟΦΟΙΤΩΝ ................................................................................ 67 
ΜΑΚΡΥΑ ΑΠΟ Ο,ΤΙ ΣΕ ΜΕΛΑΓΧΟΛΕΙ ............................................................. 71 
Η ΦΡΟΣΩ ΠΟΥ ΕΙΧΕ ΤΕΛΕΙΩΣΕΙ ΤΟ ΓΥΜΝΑΣΙΟ ........................................... 76 
ΒΕΝΖΙΝΑΔΙΚΟ ΣΕ ΤΙΜΗ ΕΥΚΑΙΡΙΑΣ ................................................................ 82 
ΕΙΔΕΣ ΤΙ ΚΟΛΠΑ ΚΑΝΕΙ Η ΚΡΙΣΗ; .................................................................... 87 
ΜΙΑ ΠΡΟΙΚΑ ΘΑ ΜΑΣ ΣΩΣΕΙ! ............................................................................ 91 
Ο ΚΑΘEΝΑΣ ΜΕ ΤΗΝ ΤΥΧΗ ΤΟΥ ..................................................................... 96 
ΤΟ ΠΑΡΑΤΗΡΗΤΗΡΙΟ ........................................................................................ 100 
ΜΙΑ ΙΣΤΟΡΙΑ ΜΕ ΠΑΡΑΘΥΡΟ ΣΤΟ ΜΕΛΛΟΝ ............................................... 104 
BON VIVEUR ΜΕΧΡΙ ΤΟ ΤΕΛΟΣ… .................................................................. 109 
ΟΙ ΗΜΕΡΕΣ ΠΟΥ ΠΕΡΑΣΑΝ ΚΑΙ ΚΥΡΙΩΣ ΑΥΤΕΣ ΠΟΥ ΘΑ 

ΑΚΟΛΟΥΘΗΣΟΥΝ .............................................................................................. 115 



Ιστορίες της κρίσης 

7 

 

 
 



Χρήστος Γκίμτσας 

8 

 



Ιστορίες της κρίσης 

9 

 

 

 

 

ΤΟ ΚΥΝΗΓΙ 
 
Δεν είχε ξημερώσει ακόμα. Σηκώθηκε, έφτιαξε καφέ και ξεκρέμα-
σε το δίκαννο. Γέμισε την φυσιγγιοθήκη με εννιάρια σκάγια και 
ετοίμασε και ένα κουτί με τεσσάρια, έτσι για να τα έχει καβάτζα. 
Η γυναίκα του άκουσε την φασαρία, ξύπνησε και τον είδε που ε-
τοιμάζονταν. 
-Θα πας κυνήγι; 
-Θα πάω. Μόνος μου. Μην το πεις σε κανέναν, έτσι; Και μην με πε-
ριμένεις απόψε. Αύριο θα γυρίσω. 
Απόρησε. Συνήθως πήγαινε με παρέα… και τώρα μόνος του πριν 
ακόμα ξημερώσει και μέσα στο κρύο… 
Δεν ρώτησε όμως. Τον παρακολούθησε καθώς ντυνόταν με βαριά 
ρούχα και φορούσε τις αρβύλες του. 
Έβαλε μέσα στο σακίδιο του ένα τάπερ με φαγητό, νερό, ένα 
μπουκάλι τσίπουρο και δυο - τρία πακέτα τσιγάρα. Σε ένα άλλο 
σακούλι έβαλε μερικές κονσέρβες –το φαγητό της Λίζας- και βγή-
κε στην αυλή. 
Έλυσε την Λίζα που είχε και αυτή αγουροξυπνήσει και την βόλεψε 
δίπλα του μέσα στο αυτοκίνητο. 
 
Έφυγε αμίλητος και οδήγησε καπνίζοντας συνέχεια μέχρι να 
φτάσει στα μέρη που ήξερε καλά. Ο ήλιος είχε σηκωθεί και φώτιζε 
αρκετά. Πέρασε την φυσιγγιοθήκη στη μέση, κρέμασε το δίκαννο 



Χρήστος Γκίμτσας 

10 

 

στον ώμο και άφησε την Λίζα να προχωρά μπροστά και να οσμί-
ζεται μία το χώμα και μία τον αγέρα. 
Περπάτησαν όλη την μέρα και λίγο πριν νυχτώσει γύρισαν στο 
αυτοκίνητο. Καλά είχε πάει το κυνήγι. Έριξε τα θηράματα στο 
πόρτ μπαγκάζ, έβαλε μπροστά την μηχανή και άνοιξε το καλορι-
φέρ για να ζεσταθεί λίγο το αυτοκίνητο. Ηπιε δύο, τρεις δυνατές 
γουλιές τσίπουρο, τάισε την Λίζα και άνοιξε το τάπερ. 
Δεν ήταν μόνο το κυνήγι. Ήθελε να μείνει για λίγο μόνος. Έξι μή-
νες άνεργος και από ότι φαινόταν θα αργούσε πολύ ακόμα να κά-
νει μεροκάματο. Το σπίτι το συντηρούσε η γυναίκα του με τα λίγα 
που έπαιρνε από τις δύο πολυκατοικίες που καθάριζε. 
Ευτυχώς το σπίτι ήταν δικό τους και δεν είχαν ενοίκια και τέτοια. 
Και ακόμα πιο ευτυχώς που οι δύο κόρες τους είχαν προλάβει και 
παντρεύτηκαν.  
Ό,τι μπόρεσαν και μάζεψαν τόσα χρόνια δουλεύοντας, τα έδωσαν 
προικούλα στα κορίτσια. 
Τώρα όμως; 
Άνοιξε πάλι το μπουκάλι με το τσίπουρο, άναψε τσιγάρο και κοί-
ταξε δίπλα του την Λίζα που και αυτή τον κοιτούσε με την σειρά 
της με τα μεγάλα της μάτια, λες και καταλάβαινε. 
Ένιωθε άχρηστος και όταν αυτό φαινόταν καθαρά επάνω του, 
ήθελε να φεύγει, να χάνεται, να μην τον βλέπουν. Δεν το άντεχε 
αυτό η περηφάνια του, όπως απόψε. 
Είχε ζαλιστεί αρκετά από το ποτό και τον καπνό, όταν αποφάσισε 
να κοιμηθεί λίγο, εκεί, μέσα στο αυτοκίνητο. Άπλωσε μία κουβέρ-
τα, μισή πάνω του και μισή στην Λίζα και κοιμήθηκαν. 
Ξύπνησαν λίγο πριν ξημερώσει. Ήθελε καφέ αλλά δεν είχε. Ξέχασε 
να πάρει. 
Βγήκαν από το αυτοκίνητο, κατούρησαν και οι δύο, ξεμούδιασαν, 
πήρε το όπλο και ξεκίνησαν πάλι. 
 



Ιστορίες της κρίσης 

11 

 

Ήταν αργά το απόγευμα όταν γύρισαν πίσω. Kαλά είχε πάει το 
ψάξιμο. Τάισε τη Λίζα, έφαγε και αυτός ό,τι είχε μείνει στο τάπερ, 
ξεκουράστηκαν λίγο, άναψε ένα τελευταίο τσιγάρο και γύρισαν 
πίσω. 
 
Η γυναίκα καταχάρηκε που γύρισε με τόσο κυνήγι. 
-Θα δώσω και στην Ελευθερία κανένα, είπε και εννοούσε τη γειτό-
νισσα. 
-Δεν θα δώσεις σε κανένα τίποτα. Ούτε θα το πεις πουθενά. Να τα 
καθαρίσεις και να τα βάλεις στον καταψύκτη. Να έχουμε να ξεχει-
μωνιάσουμε. Εγώ, στον χασάπη δεν ξαναχρεώνομαι, ακούς; Μία 
άλλη φορά θα δοκιμάσω να ανέβω πιο ψηλά για κανένα αγριογού-
ρουνο που πιάνει και καλά λεφτά στην αγορά. Και θα πηγαίνω πιο 
συχνά. Έτσι κι’ αλλιώς μεροκάματο δε βλέπω. Και στο καφενείο 
βαρέθηκα κάθε μέρα… 
Ήθελε να πει πως ντρεπόταν να πηγαίνει κάθε μέρα στο καφενεί-
ο, αλλά δεν το είπε. 
-Μόνο στα κορίτσια να δώσεις κανένα πουλί, είπε, κι εννοούσε τις 
κόρες τους. Δώρο από μένα και τη Λίζα. 



Χρήστος Γκίμτσας 

12 

 

 
 

 

ΤΟ ΤΑΒΛΙ 
  
Τα ζάρια κύλησαν και σταμάτησαν στο 6-3. 
Είπε να βρίσει, αλλά μετάνιωσε, στο κάτω - κάτω της γραφής τι 
έφταιγε ο Φώτης που είχε απέναντι του; Δική του ήταν η τύχη. 
Σήκωσε το κεφάλι προς τον ουρανό και έφτυσε.  
Ακούς εκεί 6-3! Χειρότερο δεν γίνονταν. 
Σήκωσε το ποτήρι, ήπιε λίγο ούζο και δοκίμασε μια ελιά καθώς 
σκεφτόταν. Πώς παίζονται τώρα αυτά τα νούμερα… 
Ο Φωτάκης ήταν δυνατός παίκτης, αλλά σήμερα έχανε από το δι-
κό του χέρι με τα ζάρια που έφερνε. 
Kαι δεν ήταν μόνο το παιχνίδι που δεν πήγαινε καλά. Από το πρωί 
ένοιωθε δύσκολα. Άνοστος ο καφές, άνοστο και το ούζο, λες και 
κάτι τον προειδοποιούσε για το κακό. 
Εκεί ακριβώς, στο 6-3, έφερε το χέρι του στο στήθος. Το κορμί 
του λύγισε και μετά από λίγο ο Αντώνης ο μπογιατζής, βρέθηκε 
σαν άδειο σακί ξαπλωμένος στο δάπεδο. 
Έδειχνε να πονά. 
Ο Φώτης τρομαγμένος έσκυψε επάνω του. 
-Τι έγινε ρε Αντώνη; Είσαι καλά; 
Ήταν κάτασπρος και το μέτωπό του το έλουσε ένας κρύος ιδρώ-
τας. Κρατούσε όμως την ψυχραιμία του. 
-Άμα έλθει το ασθενοφόρο, να με πάτε στο… και είπε το όνομα ενός 
ιδιωτικού νοσοκομείου, όχι στο εφημερεύον. 
Έτσι και έγινε. Ευτυχώς, τη γλύτωσε με ένα εμφραγματάκι και με 
λίγες μέρες στην εντατική. 



Ιστορίες της κρίσης 

13 

 

Όταν πλησίαζε ο καιρός να πάρει εξιτήριο, έστειλε την γυναίκα 
του, τη Βαρβάρα, στην τράπεζα με το βιβλιάριο και ξεσήκωσε ό-
λες τις οικονομίες. Ευτυχώς, έφτασαν ίσα- ίσα για να πληρωθεί το 
νοσοκομείο και δεν έτρεξε για δανικά. Πάλι καλά… 
Ο Φώτης και καμπόσοι από το καφενείο και ο ίδιος ο καφετζής, 
εκεί όλη την μέρα να του δίνουν κουράγιο. Δεν είχε παράπονο. 
Και στο σπίτι όταν πήγε και με εντολή γιατρού, έμεινε ακόμα λίγο 
στο κρεβάτι, κάθε μέρα ο Φώτης εκεί να του κάνει παρέα, να του 
λέει τα νέα της πιάτσας που είχε χάσει και να τα κουβεντιάζουνε. 
-Εντάξει Φώτη, αυτή την φορά την σκαπούλαρα. Χαλάλι και τα έ-
ξοδα, μόνο που στεγνώσαμε. Μόνο η σύνταξη έμεινε για να τα βγά-
λουμε πέρα. 
 
Μια μέρα, εκεί που έπιναν τον καφέ που τους είχε ετοιμάσει η κυ-
ρά Βαρβάρα στο μικρό σαλονάκι, κάτι σαν να τον έτρωγε τον 
Φώτη. 
Στριφογύριζε στην καρέκλα, αλλά αυτό που τον έτρωγε, δυσκο-
λεύονταν να το βγάλει. 
Στο τέλος, τα κατάφερε.  
-Και γιατί, ρε Αντώνη, να μην σε πηγαίναμε σε δημόσιο νοσοκομείο; 
Καλά θα ήταν και εκεί. Χώρια τα χρήματα που θα γλύτωνες. 
-Άκου, Φώτη. Εδώ και λίγο καιρό πήγα σε ένα δημόσιο νοσοκο-
μείο να δω ένα ξαδελφάκι. Εγκεφαλικό είχε πάθει ο άνθρωπος. 
Πήρα και εγώ κάτι πορτοκάλια και τέτοια, για να μην πάω με ά-
δεια χέρια. Εφημέρευαν εκείνη την μέρα. Είδα και τρόμαξα. Ουρά 
τα φορεία με ανθρώπους που βογκούσαν. Είπα πως σε λίγο κά-
ποιος απ’ αυτούς θα πέθαινε αβοήθητος. Σκέτο παζάρι σου λέω. 
Τα ασθενοφόρα κουβαλούσαν συνέχεια ουρλιάζοντας και κάποια 
στιγμή εκεί που ρωτούσα πώς θα εύρισκα τον δικό μου, άκουσα 
κάποιον να λέει, «τέρμα, το ακτινολογικό τα έφτυσε…». Λίγο πιο 
κάτω στα επείγοντα, ένας γιατρός τσακώνονταν με μία γυναικού-
λα που διαμαρτυρήθηκε. 



Χρήστος Γκίμτσας 

14 

 

-Τι να σου κάνω κυρία μου, προηγούνται άλλοι πέντε και όλοι βα-
ριά είναι. Να περιμένετε… 
-Τέτοια της έλεγε. Έφριξα που λες. Γι’ αυτό ζήτησα ιδιωτικό νοσο-
κομείο. Πλήρωσα αλλά την γλύτωσα. Πάλι καλά να λες. 
Ο Αντώνης άργησε να ξαναφανεί στο καφενείο. Όταν ξαναπήγε, ο 
Φώτης εκεί, λες και τον περίμενε. 
-Να πάρω το τάβλι; 
-Άσε, όχι συγκινήσεις ακόμα. Είσαι και τυχεράκιας και θα με συγχύ-
σεις. Ένα ούζο όμως θα το πιούμε. 
-Πού χάθηκες; 
-Κοιτά Φώτη, ο γιατρός είπε να κινούμαι, να γυμνάζομαι, να χάσω 
και κιλά. Εγώ δεν μπορώ να τρέχω σε γυμναστήρια, ούτε στους 
δρόμους και τέτοια. Έβγαλα λοιπόν την φόρμα της δουλειάς από το 
πατάρι, πήρα τις βούρτσες και άρχισα να κάνω κάποια μεροκάματα 
από δω και από κει. Αρπαχτές, μαύρα, καταλαβαίνεις τώρα… έτσι 
για να γυμνάζομαι, με πιάνεις; 
  
Είχε βάψει αρκετά σπίτια από τότε που βγήκε από το νοσοκομείο, 
ο Αντώνης. Εκεί, στην γειτονιά, όπου τον ζητούσαν. 
Μόνο που στον Φώτη δεν είπε όλη την αλήθεια. Πως τα έξοδα της 
αρρώστιας τον στέγνωσαν, αφού όλες τις οικονομίες τις ρούφηξε 
το ταμείο του νοσοκομείου. 
Καλός μπογιατζής ήταν, φίλους είχε κι όλο και κάποια μεροκάμα-
τα έβγαιναν. Κι αν κατάφερνε και έβαζε και τίποτα στην μπάντα – 
φτου και από την αρχή δηλαδή – ακόμη καλύτερα. Χώρια την γυ-
μναστική και τα κιλά που θα έχανε. 
Το μόνο που τον στεναχωρούσε ήταν εκείνο το φαρμακερό 6-3 
και που δεν μπόρεσε ακόμα να πάρει εκδίκηση από τον Φώτη. 



Ιστορίες της κρίσης 

15 

 

 
 
 
 

ΤΟ ΦΙΑΤΑΚΙ 
 
Το είχε καημό. Όλοι είχαν εκτός από εκείνον. Σφίχτηκε, πήρε και 
από την μάνα του κάτι από το μικρό κομπόδεμα που είχε, έβαλε κι 
ένα χρέος, και στο τέλος το πήρε. 
Με εκατόν εβδομήντα χιλιάδες χιλιόμετρα, παρακαλώ. 
Έκαιγε λίγα λάδια αλλά κατά τα άλλα μια χαρά ήταν. Του έκανε 
ένα καλό σέρβις, έβαψε κάτι μικροτρακαρίσματα, του άλλαξε τα 
λάστιχα και νάτος με τα χίλια τετρακόσια κυβικά του «Τίγρη» – 
έτσι το ονόμασε – στο δρόμο να βολτάρει με τον μισό αγκώνα έξω 
από το παράθυρο, έτσι για μαγκιά, και το τσιγάρο κρεμασμένο 
στην άκρη των χειλιών του. 
Καλούτσικο μεροκάματο έπαιρνε στο υφασματάδικο που δούλευ-
ε. Στέγνωσε όμως το σκατό του για ένα διάστημα, αλλά στο τέλος 
του έμεινε ο «Τίγρης», όλος δικός του και καθαρός από χρέη. 
Ήταν η προέκταση του εαυτού του. Και αν μπορούσε να κοιμάται 
μέσα σ’ αυτόν, δεν θα τον πείραζε καθόλου. 
Τον έπλενε μια φορά την εβδομάδα, περνούσε με γυαλιστικό το 
ταμπλό, έλεγχε αν το αποσμητικό που ήταν κρεμασμένο στο κα-
θρεφτάκι είχε ακόμα άρωμα και πρόσθετε λίγο λάδι τύπου 25-50 
στο κάρτερ για να συμπληρώσει την εβδομαδιαία απώλεια. 
Πώς να το πει κανείς; Με τον «Τίγρη» ένοιωθε ολοκληρωμένος. Κι 
εδώ που τα λέμε χτυπάς γκόμενα χωρίς ρόδα, σήμερα; Έτσι έγινε 
και με την Βάσω. 
-Πότε θα πάμε καμιά βόλτα; Της το είπε πέντε, έξι φορές δείχνο-
ντας τον «Τίγρη» λες και της έδειχνε Ρόλς – Ρόυς 



Χρήστος Γκίμτσας 

16 

 

Στο τέλος την έπεισε. 
Εκεί λοιπόν, μέσα στον «Τίγρη», έγιναν τα πιο ωραία «γλέντια» με 
την Βάσω. 
Ευτυχώς, στις νέες εκατό πενήντα χιλιάδες χιλιόμετρα που έγρα-
ψε στην συνέχεια το φιατάκι, δεν παρουσίασε τίποτα το σπου-
δαίο, εκτός από λίγη σκουριά στα μπροστινά φτερά και που άρχι-
σε να χάνει λίγο περισσότερο λάδι τύπου 25-50. 
Χρειάστηκε όμως να αλλάξει τους υαλοκαθαριστήρες, την μπατα-
ρία που τα είχε φτύσει και να του βάλει πάλι καινούργια λάστιχα. 
 
Όταν τον φώναξε το αφεντικό και του είπε για τον καινούργιο 
μισθό του, ξαφνιάστηκε, δεν το περίμενε. Σχεδόν τα μισά λεφτά 
από ό,τι έπαιρνε. Δεν έβγαινε, λέει. Και είναι αλήθεια ότι η δουλειά 
είχε πέσει πολύ. 
-Είναι και η ασφάλεια που σου πληρώνω, του είπε. Θα δούμε τι θα 
γίνει και μ’ αυτήν. 
Πήγε να διαμαρτυρηθεί, αλλά κατάλαβε πως δεν τον έπαιρνε. 
-Ρε συ, πληρώνω ασφάλεια για σένα και είμαι εγώ ανασφάλιστος, 
καταλαβαίνεις; 
Μαζεύτηκε και το δέχτηκε. Στα κλεφτά όμως έψαξε στην πιάτσα 
για καμιά άλλη δουλειά, αλλά δεν υπήρχε σάλιο. 
 
Ύστερα ήρθαν τα πιο δύσκολα. Τον έβαλαν να πληρώνει κάτι φό-
ρους, σκέτο φαρμάκι. Τα χίλια τετρακόσια κυβικά ήταν τεκμήριο. 
Χώρια που όλα στην αγορά είχαν ακριβύνει. Ήταν και το κτημα-
τάκι που το είχε μισό - μισό με τον αδελφό του πατέρα του. Όχι 
πως του άφηνε τίποτα, αλλά έτσι, να λέει και αυτός πως είχε κάτι 
για περιουσία. Άλλο χαράτσι κι αυτό. 
Μετά ήλθαν τα καλά του «Τίγρη». το νέο ασφαλιστήριο, το ΚΤΕΟ, 
τα τέλη κυκλοφορίας, το σέρβις. Και πού να μείνει ρευστό για 
βενζίνη. Μόνο που τον καθάριζε πάντα μία φορά την εβδομάδα, 



Ιστορίες της κρίσης 

17 

 

συμπλήρωνε το λάδι και καμιά μικρή τσάρκα, έτσι για να μην 
«κάτσουν» τα λάστιχα και «πέσει» η μπαταρία. 
Στο συνεργείο του είπαν τριακόσια ευρώ για σέρβις μαζί με τα 
λαδιά, φίλτρα, τακάκια μπρος - πίσω. Χώρια που ήθελε και και-
νούργια εξάτμιση. 
-Καλά, θα δούμε, είπε και έφυγε. 
Μετά από ένα μήνα σκέψης, σπάραξε, αλλά το αποφάσισε. Κόλ-
λησε πάνω στο φιατάκι δυο πωλητήρια και περίμενε. 
 
-Τετρακόσια ευρουλάκια, το δίνεις; του είπε ο άγνωστος που του 
τηλεφώνησε. 
Σφίχτηκε η ψυχή του. Πήγε να αρνηθεί και να κλείσει το τηλέφω-
νο. Ολόκληρο αυτοκίνητο, έστω παλιό, τετρακόσια ευρώ; Ο άλλος 
όμως επέμεινε. 
-Κοίτα φίλε, για απόσυρση το χρειάζομαι. Θα πάρω καινούργιο και 
το δικό σου θα πάει για παλιοσίδερα. Να κερδίσω την έκπτωση, θέ-
λω. Γι’ αυτό σου λέω… Ύστερα το αυτοκίνητο για πέταμα είναι, δεν 
το βλέπεις; Πώς μπαίνεις μέσα σ’ αυτό;… 
Το καλοσκέφτηκε. Έστω, τετρακόσια, χώρια αυτά που γλύτωνε 
για να το συμμαζέψει. 
 
Ευτυχώς που το έδωσε. Μετά από ένα μήνα το αφεντικό τον απέ-
λυσε. Δεν έβγαινε. Και μετά από λίγο καιρό έκλεισε και το μαγαζί. 
Ποιος αγόραζε ύφασμα από τόπι πια; 



Χρήστος Γκίμτσας 

18 

 

 
 
 

ΓΙΑ ΤΑ ΕΙΣΕΡΧΟΜΕΝΑ ΤΟΥ ΥΠΟΥΡΓΟΥ ΟΙΚΟΝΟΜΙΑΣ 
 
Ο κυρ- Αναστάσης ήταν καλός άνθρωπος. Τόσα χρόνια κουβέντα 
δεν ακούστηκε γι’ αυτόν. 
Εκεί στο μαγαζί με τα ηλεκτρικά, τριάντα τόσα χρόνια τώρα, πότε 
καλά, πότε καλούτσικα και πότε με κεσάτια, τα έφερνε βόλτα. 
Πάντα αξιοπρεπής και κύριος στη πιάτσα. 
Ποτέ ακάλυπτος με επιταγές, γραμμάτια, δάνεια και τέτοια. 
Και δεν ήταν μόνο τα ψυγεία, οι κουζίνες, οι ανεμιστήρες, οι τηλε-
οράσεις που πουλούσε. Ήταν και τα μερεμέτια. 
Του κυρ- Αναστάση το χέρι έπιανε, παλιός ηλεκτρολόγος ήταν. Το 
ηλεκτρικό και τα κόλπα του τα έπαιζε στα δάκτυλα και στις μι-
κροεπισκευές σε κάθε τι που δούλευε με ρεύμα, ήταν άπιαστος. 
Στο πίσω μέρος του μαγαζιού είχε ένα πάγκο και εκεί πάνω έκανε 
τις επιδιορθώσεις σε ό,τι έφερνε η γειτονιά. Θες τοστιέρες και σε-
σουάρ, θες ψηστιέρα και μίξερ, όλα τα κατάφερνε. 
-Γιατί να πάρεις καινούργιο και να πάει τούτο χαμένο κυρά- Βούλα; 
Θα το διορθώσουμε, καινούργιο θα γίνει, θα δεις… Και γινόταν. 
Και συμπλήρωνε έτσι, με τα μερεμέτια, το μεροκάματο. 
Μόνο που τώρα τελευταία τα πράγματα έγιναν άσχημα και με τον 
καιρό, ακόμα πιο άσχημα. 
Εκείνα τα «μία πάνω, μία κάτω», τελείωσαν. Όλα ήταν «μόνο κά-
τω». 
Πόσο να αντέξει το μικρομάγαζο του κυρ- Ανέστη. Γιατί δεν ήταν 
μόνο η κρίση. Ήταν που όλοι τώρα πουλούσαν ηλεκτρικά σε όλες 
τις γωνίες. Πολυκαταστήματα, σούπερ- μάρκετ, μετανάστες. Οι 
πάντες. 



Ιστορίες της κρίσης 

19 

 

Κατέβαζε κι αυτός τις τιμές, έκανε και όσες δόσεις μπορούσε, μα 
τίποτα δεν έβγαινε. 
Ήταν μέρες που μόνο ο καφετζής που έφερνε τον γλυκύ βραστό, 
έμπαινε στο μαγαζί. 
Οι υποχρεώσεις όμως έτρεχαν. Ενοίκια, φώτα, τα φέσια από άλ-
λους φουκαράδες και πάνω απ’ όλα η εφορία. Εκεί, η ρουφιάνα, 
σαν κακό σκυλί έξω από το μαγαζάκι του, να του ζητάει στο τέλος 
όχι λεφτά, αλλά ψυχή. 
Πήγε, παρακάλεσε, τίποτα όμως δεν βγήκε. Είχε δεν είχε δουλειά, 
το «κουστούμι» κομμένο… 
Τον πρώτο χρόνο με κάτι λίγα που είχε στην πάντα, τα βόλεψε. 
Τον δεύτερο ζορίστηκε πολύ. Τον τρίτο σήκωσε τα χέρια ψηλά. 
Θα το έκλεινε, πάει, το αποφάσισε. 
Και από σύνταξη; Ούτε που το σκεφτόταν. Με τα τόσα που χρω-
στούσε στο ταμείο, ούτε τα έξοδα για κηδεία δεν θα του έδιναν. 
Ήταν και ευαίσθητος ο κυρ –Αναστάσης. Αυτός με το κεφάλι ψη-
λά τόσα χρόνια, και τώρα… 
Είχε και ένα γιό κάπου στην πρωτεύουσα. Τι να του έλεγε όμως 
του παιδιού. Είχε κι αυτός οικογένεια. Μόλις τα έφερνε βόλτα… 
Ύστερα ήταν και η ντροπή. Αυτός, ζητιάνος στον γιό του… Ούτε 
να το σκεφτεί. 
Στην αρχή του έφυγε το κέφι και το γέλιο. Μετά έγινε λιγομίλητος 
και στο τέλος, έσκυψε το κεφάλι. Και το τσιγάρο που το είχε από 
χρόνια κομμένο, το ξανάρχισε. 
Ύστερα ήταν και εκείνα τα δύο ούζα που έπινε τα βράδια «γιατί 
τον ξεκούραζαν» και που τώρα έγιναν περισσότερα. 
Είχε καιρό να κοιμηθεί ένα βράδυ ήρεμα. 
Βέβαια υπήρχε και η γυναίκα του, η Φωτεινή, που του έδινε όσο 
κουράγιο μπορούσε: 
-Όπως όλοι και εμείς Αναστάση. Μην πνίγεσαι… 
Αυτός όμως πνιγόταν. 



Χρήστος Γκίμτσας 

20 

 

Καλοκαιράκι, ζέστη έκανε. Λίγο μετά μεσάνυχτα ήταν. Γύρισε και 
ξαναγύρισε στο κρεβάτι, πουθενά ύπνος. 
Βγήκε στην βεράντα χωρίς να ανάψει το φως. Τέταρτος όροφος 
ήταν, ίσως φυσούσε λιγάκι εκεί έξω.  
Άναψε τσιγάρο κι άρχισε να το καπνίζει με αργές και δυνατές 
ρουφηξιές, καρφώνοντας το βλέμμα του πάνω στην κατακόκκινη 
καύτρα. 
Η κυρά – Φωτεινή μισοξύπνησε, άκουσε το κλικ του αναπτήρα, 
είδε την φλογίτσα πίσω από την κουρτίνα και είπε να μην τον ε-
νοχλήσει. 
Εκείνος τελείωσε το τσιγάρο και πέταξε τη γόπα, παρακολουθώ-
ντας την φωτεινή πορεία της μέχρι τον ακάλυπτο. 
 Ύστερα ακούστηκε ο γδούπος μέσα στην ηρεμία της νύχτας και 
μετά από λίγο η στριγκλιά της κυρά- Φωτεινής που έσκισε το 
σκοτάδι. 
-Αναστάση μου… 
Φώτα άναψαν μέσα στην νύχτα και φωνές άρχισαν να ρωτούν 
από τα γύρω μπαλκόνια. 
Μετά από λίγο κάποιοι άρχισαν να φωνάζουν, «γρήγορα, γρήγο-
ρα», κι ένα αυτοκίνητο πήρε μπροστά και με λάστιχα που στρίγ-
γλιζαν άρχισε να τρέχει μέσα στην νύχτα. 
«Εσωτερική αιμορραγία, πολλαπλά κατάγματα, βαριά κρανιοε-
γκεφαλική κάκωση, μετά από ατύχημα», έγραψαν στο πιστοποιη-
τικό του θανάτου του. 
-Ατύχημα, είπε και ο παπάς που έψαλε την νεκρώσιμη ακολουθία. 
Όχι, το μαγαζάκι δεν το έκλεισε ο κυρ –Αναστάσης. Έκλεισε μόνο 
του «λόγω θανάτου».  



Ιστορίες της κρίσης 

21 

 



Χρήστος Γκίμτσας 

22 

 

 
 
 
 

ΤΟ ΔΕΚΑΡΙΚΟ 
 
Περπατούσε γρήγορα πάνω στο πεζοδρόμιο. Δεν πήρε λεωφορείο. 
Τι να ξοδεύεται τώρα για εισιτήριο. Τρείς στάσεις πιο κάτω ήταν 
το ραντεβού. Με το δικό του βήμα, είκοσι λεπτά ήταν δεν ήταν. 
Κόντευε να φτάσει όταν έφερε το χέρι στην τσέπη και σταμάτησε 
λες και τον χτύπησε κεραυνός. 
Έψαξε και τις άλλες τσέπες επάνω του, τίποτα. Είχε ξεχάσει τα 
δέκα ευρώ στο σπίτι. Τρελάθηκε. Να γύριζε πίσω, δεν προλάβαινε. 
Με το πήγαινε, έλα θα αργούσε και μάλλον δεν θα τον περίμενε. 
Είχε κιόλας καθυστερήσει.  
-Γαμώτο, ολόκληρο δεκάρικο και να το ξεχάσω! 
Θα πήγαινε άφραγκος και ότι έβγαινε. 
Ήταν εκεί και τον περίμενε. Μόλις τον είδε, το πρόσωπό της γέμι-
σε με ένα χαμόγελο σαν φεγγάρι. Λεπτούλα και νοστιμούλα ήταν. 
Με ένα τζινάκι, αθλητικά παπούτσια και ένα αντιανεμικό μπου-
φάν με ανεβασμένο φερμουάρ, γιατί η νύχτα κρατούσε κρύο ακό-
μα. 
Προσπάθησε να χαμογελάσει, μα δεν ήξερε αν αυτό που βγήκε 
στο πρόσωπο του ήταν χαμόγελο. Το μυαλό του εκεί, κολλημένο 
στο δεκάρικο. 
-Γεια. Άργησα; 
-Σιγά, ούτε πέντε λεπτά. Τι κάνεις; 
-Καλά, εσύ; 
-Καλά, καλά, μόνο που τσιμπάει λίγο το κρύο απόψε.  
-Ναι, γαμώτο είδες; Μπήκε Απρίλης και δεν λέει να γλυκάνει. 



Ιστορίες της κρίσης 

23 

 

Περπατούσαν στο πεζοδρόμιο αμήχανα. Πρώτο ραντεβού ήταν 
και όσο να ’ναι δεν είχαν ξεθαρρέψει ακόμα. 
-Τι έγινε με την δουλειά; 
-Τι να γίνει. Μόνο για κανένα ρεπό και όταν χρειαστεί. Έτσι μου 
είπε. Άσε που κοντεύει να απολύσει κι άλλες από το σούπερ – μάρ-
κετ. Έπεσε η δουλειά, λέει. Εσύ; 
-Άμα ανοίξει ο καιρός και στρώσει η δουλειά στην πιτσαρία, μου 
υποσχέθηκαν είτε για σερβιτόρος είτε για ντιλίβερι. Θα δούμε… 
Περπάτησαν δίπλα για λίγη ώρα και ούτε που κοντοστάθηκαν 
στις δυο, τρείς καφετέριες που βρέθηκαν στον δρόμο τους. 
Πάλευε με τον εαυτό του, μα στο τέλος ξεθάρρεψε. 
-Ξέρεις, έλεγα να πιούμε κανένα καφέ, αλλά ξέχασα τα χρήματα 
στο σπίτι πάνω στην βιασύνη μου… 
Το κορίτσι έξυπνο ήταν, δεν τον άφησε να πει τίποτα περισσότε-
ρο. 
-Δεν πειράζει, συμβαίνουν αυτά. Και που περπατάμε μαζί, καλά εί-
ναι. 
Λίγο πιο κάτω, στάθηκε σε ένα περίπτερο. 
-Περίμενε, του είπε και αγόρασε ένα πακέτο πασατέμπο. Του το έ-
δειξε και γέλασε. 
-Ξέρω ένα παγκάκι εδώ πιο κάτω. Θα καθίσουμε και θα το μοιρα-
στούμε. 
Άπλωσε το χέρι της και έπιασε το δικό του. Έτσι χέρι - χέρι πήραν 
τον δρόμο για το παγκάκι. 
Καθώς περπατούσαν και εντελώς ξαφνικά, μισάνοιξε δίπλα τους 
η πόρτα μιας ταβέρνας και όρμησε έξω η φωνή του Μπιθικώτση 
και κατέκλεισε το χώρο γύρω τους τραγουδώντας για τη Δραπε-
τσώνα. 

«…Κράτα το χέρι μου και πάμε αστέρι μου, 
εμείς θα ζήσουμε, κι’ ας είμαστε φτωχοί…» 



Χρήστος Γκίμτσας 

24 

 

Λες και το τραγούδι ήταν το σύνθημα που περίμενε, έσφιξε το χέ-
ρι της πιο δυνατά καθώς εκείνη στριμώχθηκε επάνω στο πλευρό 
του. 
Κάθισαν στο παγκάκι και μοιράστηκαν τον πασατέμπο. 
Όταν την φίλησε ένιωσε το φιλί της και γλυκό και αλμυρό μαζί 
και αυτό θα το θυμόταν για πάντα. 
Κάποτε θα της έλεγε πως το δεκάρικο που είχε ξεχάσει, ήταν το 
πιο τυχερό της ζωής του. 
Δανεικό ήταν από τον αδελφό του και κάποτε έπρεπε να το επι-
στρέψει. 



Ιστορίες της κρίσης 

25 

 



Χρήστος Γκίμτσας 

26 

 

 
 
 

Η ΕΚΘΕΣΗ 
 
Η Αθηνούλα πήγαινε τετάρτη δημοτικού εφέτος. Ήταν καλή μα-
θήτρια και αυτό το χρωστούσε και στην Λίτσα, την αδελφή της 
μάνας της που την βοηθούσε στα μαθήματα. 
Μόνο που αυτή τη χρονιά δεν θα την είχε κοντά της γιατί η Λίτσα 
έδωσε εξετάσεις και πήγε να σπουδάσει νοσηλεύτρια σε μία άλλη 
πόλη, μακριά. 
Μάλιστα, πριν φύγει τα είχαν κουβεντιάσει και η θεία της είχε 
υποσχεθεί πως μετά από λίγο καιρό αφού θα είχε τακτοποιηθεί, 
θα έρχονταν να την πάρει για ένα Σαββατοκύριακο και να της δεί-
ξει το μέρος που θα σπούδαζε. 
Ήλπιζε πως εφέτος θα τη βοηθούσε η μάνα της, που μπορεί να 
μην ήξερε πολλά γράμματα, αλλά τώρα έμενε όλη μέρα σχεδόν 
στο σπίτι, γιατί οι δουλειές που έκανε –ξένα σπίτια καθάριζε- εί-
χαν περιοριστεί πολύ και έτσι θα είχε τον καιρό να ασχοληθεί μαζί 
της.  
Ήταν έξυπνη η Αθηνούλα και καταλάβαινε πως η μαμά της ήταν 
στεναχωρημένη, γιατί δεν είχε συχνά δουλειά και ο μπαμπάς κά-
πνιζε πολύ, όταν γύριζε αργά, γιατί και εκείνου του είχαν ελαττώ-
σει τα μεροκάματα. 
Παρ’ όλα αυτά όμως και καινούργια τσάντα της πήραν και κασε-
τίνα με όλα τα μολύβια και τους μαρκαδόρους που θα χρειαζόταν 
για την καινούργια χρονιά. 
Δυσκολεύονταν όμως αρκετά μια που δεν είχε την Λίτσα κοντά 
της για να της λύνει τις απορίες, κυρίως στην αριθμητική και στην 
ορθογραφία, αλλά το έβαλε πείσμα. Αυτή, θα τα κατάφερνε! 



Ιστορίες της κρίσης 

27 

 

 
Εκείνη την ημέρα γύρισε από το σχολείο προβληματισμένη. Κάθι-
σε στο τραπέζι της κουζίνας –εκεί μελετούσε- άνοιξε το τετράδιο, 
δάγκωσε την άκρη του μολυβιού και σκεφτόταν ώρα πολλή.  
 Η δασκάλα είπε σε όλη την τάξη να γράψουν στο σπίτι την πρώ-
τη έκθεση της χρονιάς: 
 «Πώς πέρασα στις διακοπές εφέτος το καλοκαίρι».  
Κάτι ήθελε να γράψει αλλά δεν τα κατάφερνε. Ούτε και πέρυσι τα 
πήγαινε καλά στην έκθεση. Και δεν είχε και την Λίτσα κοντά της… 
Και η μαμά έλειπε. Θα αργούσε γιατί είχε πάει να προσέχει ένα 
γέρο σε κάποιο σπίτι μέχρι να γυρίσουν οι δικοί του. 
Έφερε και ξανάφερε στο μυαλό της τα λόγια της δασκάλας που 
τους έλεγε πως έπρεπε να αφήνουν την σκέψη και την φαντασία 
τους ελεύθερη όταν έγραφαν έκθεση, μα τίποτα δεν της ερχόταν 
στο νου της. 
Ένιωθε απελπισμένη… Και αυτή η Λίτσα να είναι τόσο μακριά… 
Άνοιξε τα άλλα τετράδια της και τακτοποίησε τα υπόλοιπα μαθή-
ματα της, ακόμα και τα προβλήματα της αριθμητικής έλυσε και 
ξαναγύρισε πάλι στο τετράδιο της έκθεσης. 
Στο τέλος δεν τα κατάφερε. Τίποτα δεν της ερχόταν στο νου. 
Έκλεισε το τετράδιο χωρίς να γράψει λέξη και καθώς ήταν κου-
ρασμένη κοιμήθηκε πάνω στο τραπέζι. Εκεί την βρήκε ο πατέρας 
της, όταν γύρισε από την δουλειά και την έβαλε στο κρεβάτι.  
 
Την άλλη μέρα στο σχολείο τα παιδιά έδωσαν στη δασκάλα τα 
τετράδια για να διαβάσει αυτά που έγραψαν στο σπίτι. Το έδωσε 
και η Αθηνούλα τελευταία και τρομαγμένη. 
Όλες τις εκθέσεις τις διάβασε η δασκάλα και όλες τις βρήκε πολύ 
ωραίες, ακόμα και του Κωστή που όλα τα τετράδιά του ήταν γε-
μάτα μουτζούρες και λάθη. 
Όταν άνοιξε το τετράδιο της Αθηνούλας, απόρησε. Το ξανακοίτα-
ξε, τίποτα, ούτε γραμμή.  



Χρήστος Γκίμτσας 

28 

 

-Γιατί Αθηνούλα; Δε βλέπω να έχεις γράψει κάτι. Μήπως δεν ήσουν 
καλά χθες; 
-Όχι κυρία καλά ήμουν, μόνο που δεν μου ήλθε τίποτα στο μυαλό 
για να το γράψω, είπε δειλά. 
-Γιατί, πώς αυτό, εσύ είσαι εξυπνούλα… Μήπως δεν κατάλαβες τι 
έπρεπε να γράψεις; 
-Κατάλαβα κυρία, μόνο που δεν είχα να γράψω τίποτα. Εμείς αυτό 
το καλοκαίρι δεν κάναμε διακοπές, ούτε πήγαμε πουθενά. Δεν είχα-
με χρήματα, έτσι είπε ο μπαμπάς… Τι να έγραφα;… 



Ιστορίες της κρίσης 

29 

 



Χρήστος Γκίμτσας 

30 

 

 
 
 

ΤΟ ΜΑΥΡΙΣΜΑ 
 
Τον ξαναείδαν στην πιάτσα στο τέλος του Σεπτέμβρη. Πάνω από 
τέσσερεις μήνες χαμένος. Λίγο αδύνατος, αλλά σφιχτοδεμένος και 
κατάμαυρος 
Στη γνωστή καφετέρια είχαν αράξει όπως πάντα. Το τραπέζι ήταν 
γεμάτο από καφέδες φρέντο. Αυτός παρήγγειλε διπλό εσπρέσο. 
-Ρε συ, πού είχες χαθεί; Σ’ έφαγε η δουλειά; Και πως μαύρισες έτσι, 
σαν αράπης έγινες… 
Ήταν ο Μάκης που ρωτούσε και που περίμενε διορισμό στο δη-
μόσιο γιατί είχε τελειώσει κάποιο ΤΕΙ και έψαχνε για «μέσον».  
Η μόνη δουλειά που του πήγαινε ήταν σε γραφείο, έτσι έλεγε ο 
Μάκης.  
-Ποια δουλειά; Χόρτασα θάλασσα εφέτος, είπε και άφησε το βλέμ-
μα του να παρακολουθεί αυτούς που περνούσαν στο δρόμο 
μπροστά του, χωρίς να πολυενδιαφέρεται με όσα γίνονταν στο 
τραπέζι γύρω του. 
Η Βασούλα που περίμενε αποτελέσματα από τις εισαγωγικές και 
καθόταν δίπλα του, του ψιθύρισε κάποια στιγμή: 
-Παρασοβάρεψες, τι τρέχει; Δεν είσαι ο ίδιος… 
Τι να της απαντούσε τώρα… 
-Τίποτα ρε Βάσω, κουρασμένος είμαι και βαριέμαι… 
Άλλο ήθελε να της πει, αλλά θα καταλάβαινε; 
Καρδιακή ανεπάρκεια και υπέρταση. Αυτά είπε ο γιατρός όταν 
τελείωσαν οι εξετάσεις τού γέρου του. Τέρμα η δουλειά, τουλάχι-
στον μέχρι να δούμε πώς θα πάει με την θεραπεία. 



Ιστορίες της κρίσης 

31 

 

Σαν βόμβα έπεσαν τα λόγια του μέσα στο σπίτι. Εδώ υπάρχει χρέ-
ος, τα χωράφια θέλουν δουλειά, πως θα ζήσουν… 
Ξενύχτησε δύο, τρία βράδια και στο τέλος το αποφάσισε. 
-Εντάξει, θα το πάρω επάνω μου, είπε. 
Μόλις είχε τελειώσει το στρατιωτικό και κάτι έπρεπε να κάνει. 
Έτσι η αλλιώς η καφετέρια δεν είχε μέλλον. Τη δουλειά θα την έ-
βγαζε αυτός μαζί με τον αδελφό του που πήγαινε ακόμα σχολείο, 
αλλά μπορούσε να βοηθήσει και όταν χρειαζόταν θα έδινε και κα-
νένα μεροκάματο στον Γιάννο. Αλβανός ήταν. Ο γέρος θα ήταν 
μόνο για συμβουλές. 
Δανείστηκε κάτι από τον αδελφό τού πατέρα του, υπήρχε και ένα 
μικρό κομπόδεμα, νοίκιασε λίγα στρέμματα δίπλα στα δικά τους 
και το αποφάσισε. Καρπούζια και πεπόνια θα έβαζε. Έλεγαν πως 
θα έπιαναν καλή τιμή εφέτος. 
Δεν τον απασχολούσε η βαριά δουλειά μέσα στον ήλιο. Η αγωνία 
πώς θα πήγαινε τον έτρωγε. 
 
Καλή σοδειά είχαν και ο καρπός καλός. Έδωσε σε μερικά μανάβι-
κα, πήρε και ο έμπορος σε καλούτσικη τιμή. 
Ολόκληρο το καλοκαίρι, εκεί, να φορτώνει μισόγυμνος τις καρό-
τσες έτσι, που στο τέλος ψήθηκε και καταμαύρισε κάτω από τον 
καλοκαιριάτικο ήλιο. 
Και δεν ήταν μόνο αυτό. Τα Σάββατα φόρτωνε το αγροτικό, έ-
παιρνε μαζί του το αδελφάκι του και τον Γιάννο και ξεκινούσαν 
για την παραλία της γειτονικής πόλης. Καμιά ογδονταριά χιλιόμε-
τρα δρόμος. 
Δύο τρεις φορές αργά επάνω, κάτω στον παραλιακό δρόμο, από 
μαγαζί σε μαγαζί και από γειτονιά σε γειτονιά, και μέχρι το μεση-
μέρι της Κυριακής είχαν ξεπουλήσει. Άραζαν τότε και αυτοί σε 
κάποια παραλία, δρόσιζαν τα ιδρωμένα κορμιά τους και μετά την 
έπεφταν σε κανένα ταβερνάκι για γαύρο και μπύρα. 
 



Χρήστος Γκίμτσας 

32 

 

Αρχές Σεπτέμβρη έκανε ταμείο. Καλά είχε πάει. Ξόφλησε τα νοί-
κια, το θείο του, τα λιπάσματα, τα καύσιμα και ανάσανε με ανα-
κούφιση. Μόνο όταν πήγε στον λογιστή, σφίχτηκε η ψυχή του. 
Έβαλαν κάτω τους φόρους, τα χαράτσια, το Φ.Π.Α., το ΙΚΑ του 
Γιάννο και ότι περίσσευε ίσια, ίσια που έφταναν για τον χειμώνα 
που έρχονταν. 
-Γαμώτο, τόση δουλειά, τόσος κόπος, για τόσα λίγα… 
Αυτά σκέφτονταν εκεί στην καφετέρια. 
-Τελικά θα μας πεις πού μαύρισες έτσι δικέ μου; Λες και σε ξέχασαν 
σε παραλία. Ήταν ο Μάκης που ξαναρωτούσε. 
Έκανε πως χαμογελούσε με ένα χαμόγελο γεμάτο μυστήριο.  
-Δεν σου λέω, γιατί θα πας και συ και δεν θέλω. Εκεί είναι μόνο για 
τους ωραίους σαν εμένα. Εσένα δεν σε σηκώνει το μέρος.  
-Καλά μην μας λες, συμπλήρωσε η Βασούλα με φωνή γεμάτη 
σκέρτσο. 
 
-Αχ βρε Βασούλα, δεν μπήκες ακόμα στα βαθιά… 
Αυτό ήθελε να της πει, αλλά δεν το είπε. Μόνο της χάιδεψε το χέρι 
λέγοντας: 
-Βασούλα, τον καφέ απόψε τον κερνάω εγώ. 



Ιστορίες της κρίσης 

33 

 

 
 
 

ΟΛΑ ΓΙΑ ΤΗΝ ΕΞΟΔΟ ΤΗΣ ΑΣΠΑΣΙΑΣ 
 
Ο Νέστορας την είχε ζήσει την ζωή του. Παράπονο δεν είχε κανέ-
να. Και όσες στραβές του έτυχαν τις ξεπέρασε χωρίς κλάψες και 
μιζέριες. 
Λεβεντάνθρωπος με τα όλα του. 
Μια ζωή στο τιμόνι. Πότε στα ανατρεπόμενα -τι μπάζα και αμμο-
χάλικα κουβάλησε δεν λέγεται-, πότε στα φορτηγά, μεταφορές 
και τέτοια και στο τέλος οδηγός στα ΚΤΕΛ. Από εκεί πήρε και τη 
σύνταξη. 
Είχε γυρίσει όλη την χώρα και δεν υπήρχε δρόμος που να μην τον 
γνωρίζει. 
Δικό του όμως φορτηγό δεν μπόρεσε να αποκτήσει. Ακόμα και τις 
παλιές εποχές που έβγαινε μπόλικο χρήμα, αυτός το χέρι το είχε 
ανοιχτό. 
Τάισε αρκετά ξενυχτάδικα και κάμποσες απ’ αυτές που τις έλεγαν 
παρδαλές. Και πώς θα γινόταν διαφορετικά, τι σοφεράντζα θα 
ήταν; 
Στην πιάτσα πάντα ο Νέστορας με το όνομα και δεν ήταν λίγες 
εκείνες που θαύμαζαν το μουστάκι «ποντικοουρά» που διατη-
ρούσε καλά ζυγισμένο στο απανόχειλό του. 
 
Όταν πρωτοείδε την Ασπασία έμεινε με το στόμα ανοιχτό και εί-
πε: «Αυτήν θέλω» και την πήρε με παπά και με κουμπάρο και με 
άσπρο κουστούμι μια ανοιξιάτικη Κυριακή. 
Γυναίκα με τα όλα της η Ασπασία και όχι μόνο στο κορμί αλλά και 
στο μυαλό. Από τότε που την παντρεύτηκε ο Νέστορας μαζεύτη-



Χρήστος Γκίμτσας 

34 

 

κε. Ούτε ξενυχτάδικα, ούτε ταβέρνες, ούτε αρπαχτές σε ξένα κρε-
βάτια.  
Του έκανε και δύο λεβέντες, που λες και τους έφτυσε στο στόμα, 
εκεί, στο τιμόνι και αυτοί. Φευγάτοι και οι δύο, σε τουριστικά 
γραφεία δούλευαν. Πού τους έχανες πού τους εύρισκες, πάντα 
κάπου από το εξωτερικό τηλεφωνούσαν.  
 
Η Ασπασία πέρασε καλά μαζί του. Αρχόντισσα με τα όλα της και 
το άξιζε. Και στα γλέντια και στα λούσα, πρώτη. Όταν όμως του 
έλεγε να μαζέψει το χέρι γιατί έρχονται και τα δύσκολα, αυτός 
εκεί, στο ξόδεμα. 
-Να κλείσω εγώ μέσα την Ασπασία; Να πάω να πνιγώ.  
Ευτυχώς όμως στο τέλος κατάφερε να τον στριμώξει και με κάτι 
οικονομίες και ένα μικροδάνειο μπόρεσαν και πήραν το δυαράκι. 
Εκεί μεγάλωσε τα παιδιά της κι έχουν ένα κεραμίδι πάνω από το 
κεφάλι τους.  
Τώρα όμως τα πράγματα στένεψαν. Τη σύνταξη την κούρεψαν 
και την ξανακούρεψαν και κάτι λίγα που υπήρχαν στην άκρη, τε-
λείωσαν. Όπως όλοι, έτσι και ο Νέστορας έβαλε τα δύο πόδια σε 
ένα παπούτσι για να τα φέρει βόλτα.  
Ούτε που φανταζόταν όμως πως θα καταντούσε να πάει τα παλιά 
ρούχα σε ένα μικροράφτη για επιδιόρθωση. Ποιος; Αυτός… 
Ευτυχώς, είπαμε, είχε μυαλό η Ασπασία. 
-Μην κάνεις έτσι. Σαν καινούργια θα γίνουν. 
 
Όπως όλοι λοιπόν, μαζεύτηκε και ο Νέστορας και το μόνο που θύ-
μιζε τον παλιό και αγέρωχο λεβέντη, ήταν το μουστάκι «ποντικο-
ουρά» που είχε αρχίσει να ασπρίζει όπως και τα μαλλιά του. 
Και από γλέντια και ταβέρνες… πάνε όλα αυτά. Εκείνο όμως που 
τον στεναχωρούσε περισσότερο ήταν που έκλεισε την Ασπασία 
μέσα. Όχι πως εκείνη την ένοιαζε, αλλά αυτόν τον έτρωγε αυτό το 
«μέσα» παρέα με την τηλεόραση. 



Ιστορίες της κρίσης 

35 

 

 
Το δούλεψε όμως μέσα στο μυαλό του και στο τέλος το οργάνωσε 
καλά. Με κάτι στριμώγματα θα εξοφλούσε φώτα, νερά, κάτι υπό-
λοιπα από τους φόρους και υπολόγισε πως θα του περίσσευαν 
δύο, τρία πενηντάρικα. Όλα χαλάλι για την Ασπασία. Θα της έκανε 
έκπληξη. 
Ένα βράδυ σε «κυριλέ» ταβέρνα, αυτός και εκείνη, όπως παλιά! 
Και που το σκεφτόταν ένοιωθε όμορφα. 
 
Όταν άνοιξε το χαρτί και είδε πως πάλι του έκοψαν δύο κατοστά-
ρικα από την σύνταξη, κόντεψε να μείνει στον τόπο. Προκαταβο-
λή στον φόρο, έλεγε το κωλόχαρτο. Κοίταξε προς τον ουρανό και 
έφτυσε. Τσαλάκωσε το χαρτί και πήγε νωρίς στο τσιπουράδικο.  
Πρώτη φορά τον είδαν με το κεφάλι κάτω και αμίλητο. 
Και η Ασπασία που τον ρώτησε γιατί παραήπιε, δεν πήρε απά-
ντηση. 
 
Για δύο, τρία πενηντάρικα γαμώτο, έγινε δυστυχισμένος. Ποιος; 
Αυτός, ο Νέστορας με το όνομα! 



Χρήστος Γκίμτσας 

36 

 

 
 
 

ΑΥΤΟΝ ΤΟΝ ΚΑΙΡΟ Ο ΧΡΙΣΤΟΣ ΔΕΝ ΕΧΕΙ ΧΡΩΜΑ ΣΤΟ 
ΔΕΡΜΑ 
 
Οι μέρες που είχε λείψει από το νησί ήταν μετρημένες στα δάκτυ-
λα του ενός χεριού. Εκεί γεννήθηκε εκεί μεγάλωσε και έμαθε όσα 
γράμματα έμαθε, εκεί έγινε παπάς στην εκκλησία του χωριού του 
και εκεί έχει σκοπό να πεθάνει.  
Και εδώ που τα λέμε, ο καιρός πλησίαζε. Κόντευε τα ογδόντα. 
Όποιος ζούσε στο χωριό, είχε περάσει από τα χέρια του. Είτε τον 
είχε βαφτίσει, είτε τον είχε παντρέψει ή εξομολογήσει ή στο τέλος 
τον είχε ψάλει στην κηδεία του. 
Παπαδιά δεν είχε. Δεν θέλησε να παντρευτεί. «Ή αφιερώνεσαι 
στον Θεό ή όχι». Αυτή ήταν η άποψή του και την τήρησε. 
Του έλεγαν οι συγχωριανοί να πάψει να κουράζεται και να αφή-
σει την εκκλησία σε κάποιον νεότερο, αλλά που να ακούσει. Εκεί 
αυτός, μη λείψει από καμία λειτουργία, από κανένα εσπερινό, από 
καμία χαρά ή λύπη των συγχωριανών του. 
Και δεν ήταν μόνο αυτά. Ήταν και τα χέρια του που έπιαναν από 
μαστορική και δεν τα άφηνε στιγμή ακίνητα.  
Τελευταία βάλθηκε να επισκευάσει την αποθηκούλα δίπλα στην 
εκκλησία. Να επιδιορθώσει την στέγη που έσταζε, να αλλάξει το 
σπασμένο τζάμι στο μοναδικό της παράθυρο και αν προλάβαινε 
να την έβαφε κιόλας πριν μπει ο χειμώνας. 
 
Κάθε βράδυ ο παπά- Νικόλας τόχε συνήθειο να περνά από το κα-
φενείο του χωριού, έτσι για να πιεί ένα ζεστό με τους συγχωρια-



Ιστορίες της κρίσης 

37 

 

νούς, να ακούει να μιλάνε για τις χαρές και τις λύπες τους και να 
χαίρεται και να λυπάται κι ‘ αυτός μαζί τους. 
Εκεί άκουσε πως η θάλασσα αυτές τις μέρες σε διπλανό νησί, είχε 
ξεβράσει πάλι κάποιους ξεσπιτωμένους πρόσφυγες και μάλιστα 
μερικούς από αυτούς τους βρήκαν πνιγμένους. 
Σφίχτηκε η ψυχή του. Κάθε τόσο το ίδιο δράμα. Σταυροκοπήθηκε 
και σήκωσε το βλέμμα του όπως συνήθιζε προς τον ουρανό, σαν 
να έλεγε: «Θεέ, τα βλέπεις;» 
Ο Θεός τα έβλεπε αλλά δεν έκανε τίποτα και άφηνε τους δυστυχι-
σμένους να πνίγονται πάνω σε πέντε, έξι σάπιες σανίδες κάθε τό-
σο, καθώς ζητώντας να γλυτώσουν από τη μια φρίκη κι έπεφταν 
σε μία άλλη. 
 
Εκείνο το βράδυ έπεσε να κοιμηθεί με βαριά ψυχή, μέχρι που τον 
ξύπνησε ένας θόρυβος από τη διπλανή αποθηκούλα. Πήρε ένα 
φανάρι και πήγε να δει. 
Στην αρχή τρόμαξε μ’ αυτό που είδε, ύστερα γέμισε η ψυχή του 
πόνο. Μία γυναίκα με κάτι κουρέλια πάνω της έσφιγγε στην α-
γκαλιά της δυο μικρά παιδιά σε μία γωνία της αποθήκης και όλοι 
μαζί είχαν γίνει ένα κουβάρι από φόβο. 
Ξαναφώτισε μέσα στην νύχτα τα πρόσωπά τους και κατάλαβε. 
Μαύρο δέρμα είχαν. Μάνα με τα παιδιά της πρέπει να ήταν. Ποιος 
ξέρει τι δρόμος τους έφερε μέχρι εδώ και βρήκαν καταφύγιο μέσα 
στην αποθήκη. 
Δε μίλησε. Έφυγε και γύρισε πάλι κουβαλώντας μερικές κουβέρ-
τες, νερό, γάλα ψωμί, ελιές – αυτά είχε- και τα άφησε δίπλα τους. 
Χάιδεψε τα κεφαλάκια των παιδιών και έφυγε. 
Το πρωί που ξαναπήγε, είδε στο βλέμμα τους λιγότερο φόβο. 
 
Το είπε και στους συγχωριανούς και στο τέλος έμαθαν πως ήταν 
απ’ αυτούς που γλύτωσαν από το πρόσφατο ναυάγιο. Υπήρχε και 
πατέρας, αλλά αυτός χάθηκε μέσα στο νερό. 



Χρήστος Γκίμτσας 

38 

 

Εκεί μέσα στην αποθηκούλα τους κράτησε ο παπά- Νικόλας ντύ-
νοντας και ταΐζοντας τους και εκεί πέρασαν τον πρώτο χειμώνα. 
Όταν κάποιοι χωριανοί του είπαν να τους παραδώσουν στην α-
στυνομία, αγρίεψε. Ήξερε τι τους περίμενε και τι Γολγοθά θα ανέ-
βαιναν. 
-Δεν θέλω κουβέντα. Αυτόν τον καιρό ο Χριστός έχει μαύρο χρώμα, 
έτσι τους απάντησε. 
 
Με τον καιρό τους συνήθισαν στο χωριό και τη μάνα και τα παι-
διά της κι άρχισαν να τους νιώθουν και λίγο δικούς τους. Μάλιστα 
έδωσαν στη μάνα και κάτι μεροκάματα στα χωράφια και πάνω 
απ’ όλους ο παπά- Νικόλας άγγελος και προστάτης. 
 
Μία μέρα στο καφενείο, έτσι χωρίς να τον ρωτήσει κανένας, ο 
παπά- Νικόλας εξομολογήθηκε μπροστά σε όλους και είπε πως 
όλα αυτά τα έκανε γιατί ήταν το τελευταίο χρέος που είχε να εκ-
πληρώσει στον Κύριο και Θεό του, λίγο πριν τον καλέσει κοντά 
του. 
Και αυτό δεν άργησε να γίνει. 
Τον έκλαψε ολόκληρο το χωριό, μα πιο πολύ η μαύρη γυναίκα μα-
ζί με τα παιδιά της. 



Ιστορίες της κρίσης 

39 

 

 
 
 

Ο ΠΑΛΑΙΣΤΗΣ 
 
 
Από μικρός έδειχνε πως θα γινόταν ένα γεροδεμένο παιδί. Στο 
σχολείο οι συμμαθητές του τον φοβόταν και λίγο, γιατί δεν χρεια-
ζόταν και πολύ να αγριέψει και να δείξει τι μπορούσε να κάνει με 
τα δυό του μπράτσα. 
Από τότε άρχισε να κουρεύει τα μαλλιά του κοντά και να περπατά 
με φουσκωμένο το στήθος και ανασηκωμένους τους ώμους. 
-Ρε σύ, παλαιστής θα γίνεις και βαδίζεις έτσι; του είπε κάποια ημέ-
ρα ο γείτονας και φίλος του πατέρα του, ο κυρ- Αντώνης. 
Στο σχολείο τον έσπρωχναν από τάξη σε τάξη για να πάρει το 
χαρτί και πού τον έχανες πού τον εύρισκες, εκεί, στα γυμναστήρια 
να σηκώνει βάρη και να κάνει έλξεις. 
 
Όταν πήγε στρατιώτης, ζήτησε και πήγε στις ειδικές δυνάμεις. 
Μάλιστα όταν έκανε παρέλαση σε κάποια επέτειο στον κεντρικό 
δρόμο μίας επαρχιακής πόλης γεμάτος φούμο στο πρόσωπο κου-
βαλώντας ολόκληρο οπλοστάσιο επάνω του, νόμιζε πως ολόκλη-
ρος ο κόσμος ήταν δικός του. Και οι γκόμενες μαζί, που χειροκρο-
τούσαν από το πεζοδρόμιο. 
Μόνο όταν απολύθηκε, άρχισε να καταλαβαίνει πως η ζωή δεν 
ήταν μόνο φουσκωμένα μπράτσα και μπούτια αλλά είχε και άλλες 
απαιτήσεις. Έτσι άρχισε να κάνει διάφορες δουλειές του ποδα-
ριού. Από ντιλίβερι μέχρι μικροπωλητής σε λαϊκές αγορές. 
 



Χρήστος Γκίμτσας 

40 

 

Ζούσε ακόμα στο πατρικό του -πού αλλού να πήγαινε;- και ίσα - 
ίσα που τα έφερνε βόλτα. 
Τώρα πώς έμπλεξε με εκείνη την παρέα, είναι μία άλλη ιστορία. 
Εκεί, σ’ αυτήν την παρέα λοιπόν, έμαθε πως έφταιγαν οι ξένοι που 
δεν είχε δουλειά, που πήγαιναν όλα κατά διαόλου και ήταν αυτοί 
που μαγάριζαν την ράτσα. 
Έκαναν κάπου - κάπου κανένα «ντου» στα στέκια τους και τους 
πλάκωναν στις φάπες και άλλες φορές ξεμονάχιαζαν κανένα μι-
κροπωλητή μαύρο ή κίτρινο και του διέλυαν το μαγαζάκι, έτσι, 
για να μάθουν πως ο τόπος δεν τους χωρά και καλά θα κάνουν να 
γυρίσουν από εκεί που ήλθαν. 
Ήταν και άλλες φορές που πλακώνονταν με κάτι ντόπιους «προ-
οδευτικούς» που υποστήριζαν τους ξένους και δεν ήταν μία και 
δύο που τον κουβάλησαν στην αστυνομία μαζί με τη παρέα του 
για διατάραξη και βιαιοπραγίες. 
Ευτυχώς μέχρι σήμερα την είχε γλυτώσει με «συστάσεις». 
 
Εκεί λοιπόν, μέσα σ’ αυτήν την παρέα άκουσε να λένε πώς κάποιο 
βράδυ έπρεπε να «τακτοποιήσουν » κάποιον Ισμαήλ, γιατί πολύ 
τους είχε μπει στην μύτη και χαλούσε την πιάτσα. 
Στην αρχή θα του διαλύαν το μαγαζί κι αν δεν έστρωνε, θα έβλε-
παν για συνέχεια. 
Δεν έδωσε σημασία. Άλλωστε πολλά άκουγε εκεί μέσα, αλλά τα 
περισσότερα ήταν λόγια και ξεχνιόντουσαν. 
 
Είχε μπει ο χειμώνας και είχε μείνει στεγνός από δουλειά δύο μή-
νες. Σχεδόν απελπίστηκε. 
Μία ημέρα ο κυρ –Αντώνης, ο γείτονας, που τον είδε με σκυμμένο 
κεφάλι, τον φώναξε και του είπε: 
-Πας να δουλέψεις σε κάποιον δικό μου; Έχει μία καντίνα στην αρ-
χή της εθνικής, εκεί που αράζουν οι νταλίκες και οι περαστικοί. Θέ-
λει κάποιον να τον βοηθάει και εδώ που τα λέμε να τον έχει και συ-



Ιστορίες της κρίσης 

41 

 

ντροφιά, γιατί όσο να είναι τα βράδια στα ξενύχτια τα πράγματα 
άρχισαν να γίνονται δύσκολα και επικίνδυνα. Και εσύ μια χαρά εί-
σαι για τέτοια δουλειά. 
Πήγε, τι να έκανε; Μήπως είχε και καμία άλλη λύση; 
Όταν όμως είδε πως το αφεντικό της καντίνας ήταν πακιστανός 
και πως τον έλεγαν Ισμαήλ, σφίχτηκε η ψυχή του. 
-Όχι ρε γαμώτο! ήταν η πρώτη σκέψη του. 
Όταν όμως του είπε πως θα του έδινε τριάντα ευρουλάκια κάθε 
βράδυ, το ξανασκέφτηκε. 
Εκεί λοιπόν δίπλα στον Ισμαήλ και μέσα στην καντίνα, άρχισε και 
αυτός να κάνει καφέδες και να ταΐζει τους περαστικούς και δόξα 
στον Θεό, δουλίτσα υπήρχε μπόλικη. Και όχι μόνο την ημέρα αλλά 
και τα βράδια, καθώς κουρασμένοι ταξιδιώτες σταματούσαν για 
ένα καφέ, ένα σάντουιτς με μπόλικη μουστάρδα από εκείνη που 
την έκανε ο Ισμαήλ και καμία μπύρα που την έπιναν καθισμένοι 
στις τρείς, τέσσερες πλαστικές καρέκλες που είχαν απλώσει 
μπροστά στην καντίνα. 
Του άρεσε. Και κάθε βράδυ ο Ισμαήλ με τα τριάντα ευρώ στο χέρι. 
  
Πέρασε ο καιρός και ένα βράδυ εκεί που ξεκουράζονταν πίνοντας 
και αυτοί μία μπύρα ο Ισμαήλ του είπε με εκείνα τα μυστήρια ελ-
ληνικά του μισογελώντας. 
-Εντάξει τα πάμε και άμα μάθεις καλά την δουλειά και θέλεις, μπο-
ρεί να γίνουμε και συνεταιράκια. 
Και αυτό του άρεσε. Ξέρεις τι είναι να έχεις κάθε βράδυ μεροκά-
ματο και να είσαι και μισοαφεντικό; 
 
Στην παλιά παρέα δεν ξαναπήγε. Κάποιος απ’ αυτούς όμως του 
σφύριξε πως είχαν μάθει πού δούλευε και κάποιο βράδυ θα έκα-
ναν το «ντου» στην καντίνα του Ισμαήλ. 
Δεν είπε τίποτα, μόνο τη άλλη μέρα φόρεσε το πέτσινο μπουφάν 
που το είχε αδυναμία, κάρφωσε στο πέτο το παράσημο που του 



Χρήστος Γκίμτσας 

42 

 

είχαν δώσει στις ειδικές δυνάμεις «επ’ ανδραγαθία» όταν είχαν 
σώσει κάποιους σε μία πλημμύρα και πήγε και τους συνάντησε 
στη καφετέρια που άραζαν. 
Δεν είπε ούτε «γεια» μόνο βρόντηξε τη θηριώδη γροθιά του πάνω 
στο τραπέζι και έκανε τα ποτήρια και τους καφέδες να χοροπη-
δήσουν.  
-Όποιος τολμήσει και πειράξει τον Ισμαήλ και την καντίνα μας –
τόνισε αυτό το «μας»- θα έχει να κάνει με μένα. Θα γεμίσει ο τόπος 
με τα δικά σας κρέατα. Και όποιος δεν άκουσε θα το ξαναπώ: Δεν 
θα σας μείνει δόντι στο στόμα. 
Δεν περίμενε απάντηση. Γύρισε και έφυγε με το κορμί φουσκωμέ-
νο έτσι που σε έπιανε φόβος καθώς τον κοιτούσες. Σαν παλαιστής 
που ανέβαινε στο ρινγκ. 
Μόνο που αυτός ένιωθε ανάλαφρος σαν πουλάκι και για πρώτη 
φορά στην ζωή του, περήφανος. 



Ιστορίες της κρίσης 

43 

 

 
 
 

ΓΕΜΑΤΗ ΑΠΟ ΤΥΠΙΚΑ ΠΡΟΣΟΝΤΑ 
 
Τη φιλολογία την τελείωσε σχετικά εύκολα η Αφροδίτη. Αλλά στα 
οικονομικά ζορίστηκε πολύ. 
Από το χωριό όσα μπορούσαν έστελναν, μόνο που δεν έφταναν. 
Έτσι αναγκάστηκε να δουλέψει. 
Απέναντι από ένα υπουργείο ήταν η καφετέρια. Κόσμος πήγαινε 
και ερχόταν και όσο να είναι ένα καφέ, ένα νερό, ένα αναψυκτικό 
το χρειάζονταν. 
Εκεί βρήκε δουλειά. Όπου υπήρχε ανάγκη την έβαζαν. Στο σερβί-
ρισμα, στην κουζίνα, να καθαρίζει τα τραπέζια που ήταν απλωμέ-
να στο πεζοδρόμιο, να μαζεύει τα σκουπίδια που άφηναν οι περα-
στικοί, όπου χρειαζόταν τέλος πάντων. 
Δεν ήταν και καμία δύσκολη δουλειά και ό,τι έβγαζε της έφταναν 
για να συμπληρώσει ό,τι της έστελναν από το σπίτι. 
Όταν τελείωσε την σχολή ούτε που σκέφτηκε να γυρίσει πίσω. Τι 
να έκανε; Αυτό το «πίσω», δεν είχε κανένα μέλλον. 
Προσπάθησε να δουλέψει σε ένα φροντιστήριο. Της έδωσαν μερι-
κές ώρες την εβδομάδα και μερικά ιδιαίτερα και έτρεχε και από 
πόρτα σε πόρτα και την έτρωγαν οι δρόμοι. 
Μόνο που και αυτά άρχισαν να αραιώνουν γιατί η κρίση είχε χτυ-
πήσει για καλά τα νοικοκυριά και δεν περίσσευαν για ιδιαίτερα 
και πολυτέλειες αυτού του είδους. 
  
Γρήγορα όμως κατάλαβε πως δεν γίνονταν προκοπή με δουλειές 
του ποδαριού και έτσι το αποφάσισε. Θα γινόταν και δημοσιο-
γράφος που το είχε και καημό! 



Χρήστος Γκίμτσας 

44 

 

Γράφτηκε λοιπόν σε μία σχολή δημοσιογραφίας και συνέχισε να 
τρέχει πότε στα ιδιαίτερα και πότε στην καφετέρια και να γυρίζει 
το βράδυ σκοτωμένη στην μικρή γκαρσονιέρα που ζούσε. 
Στο χωριό γύριζε κάπου - κάπου για να δει τους δικούς της και 
όταν την ρωτούσαν έλεγε πως σπούδαζε και για δεύτερο πτυχίο. 
Θα γινόταν και δημοσιογράφος εκτός από καθηγήτρια. 
Όταν οι δικοί της είπαν ότι δεν μπορούσαν να την βοηθήσουν άλ-
λο, αυτή απάντησε πως δεν χρειαζόταν. Τα έφερνε βόλτα με τα 
φροντιστήρια.  
Για την καφετέρια ούτε κουβέντα. Πώς να τους έλεγε πως αυτή η 
σπουδαγμένη φορούσε ποδιά, καθάριζε τραπέζια και σερβίριζε 
καφέδες;  
Κάτι τέτοια δεν έκαναν καλή εντύπωση στη μικρή κοινωνία του 
χωριού. Ούτε και οι δικοί θα ένιωθαν καλά αν τους το έλεγε. Το 
δικό τους κορίτσι γκαρσόνα; 
Ύστερα ήταν κι αυτά που έλεγε η μάνα της στη ζηλιάρα γειτόνισ-
σα της, την κυρά– Βούλα, πως δηλαδή η κόρη της δούλευε καθη-
γήτρια και σπούδαζε για να πάρει και δεύτερο πτυχίο. Και όχι σαν 
την δική της θυγατέρα που ούτε γυμνάσιο δεν έβγαλε και έμεινε 
στο χωριό κάνοντας την κομμώτρια. 
Βέβαια το τελευταίο δεν της το έλεγε, αλλά άφηνε να εννοηθεί, 
έτσι για να την σκάσει. 
 
Όταν τελείωσε και τη δημοσιογραφική σχολή, προσπάθησε να 
δουλέψει σε κάποιες εφημερίδες, αλλά πού δουλειά. Περισσότε-
ρους έδιωχναν παρά έπαιρναν. 
Μπλέχτηκε με κάτι ηλεκτρονικές εφημερίδες, έβγαινε δεν έβγαινε 
κανένα χαρτζιλίκι κι έτσι βρέθηκε μπερδεμένη με τρείς δουλειές 
γιατί ούτε τα φροντιστήρια -όσα υπήρχαν- τα παράτησε, ούτε τη 
δουλειά στην καφετέρια. 
 



Ιστορίες της κρίσης 

45 

 

Εκεί στην καφετέρια έγινε το κακό. Πρωί ήταν, κόσμος μπαινό-
βγαινε στο υπουργείο και πολλοί άραζαν για έναν καφέ η μία 
πορτοκαλάδα. 
Όταν πλησίασε αφηρημένη το ηλικιωμένο ζευγάρι για να πάρει τη 
παραγγελία ούτε που είχε καταλάβει πως ήταν η γειτόνισσα η 
κυρά- Βούλα με τον άντρα της που είχαν έλθει για κάποια υπόθε-
ση τους, στο υπουργείο. 
Της κόπηκε η χολή μόλις τους είδε και την είδαν και αυτοί. Προ-
σπάθησε να γυρίσει, να φύγει και να κρυφτεί, αλλά ήταν αργά. 
-Βρε, βρε, η Αφροδίτη. Τι κάνεις κορίτσι μου, εδώ δουλεύεις; είπε η 
κυρά Βούλα χωρίς να προσπαθήσει να κρύψει το δηλητήριο που 
είχαν μέσα τα λόγια της. 
 
Όχι τίποτα άλλο, αλλά έλα που ολόκληρο το χωριό θα μάθαινε 
πως η κόρη της Ευτέρπης με τα δύο πτυχία, δούλευε γκαρσόνα σε 
καφετέρια.  



Χρήστος Γκίμτσας 

46 

 

 
 
 

ΤΟ ΘΑΥΜΑ 
 
Όταν ήταν πιτσιρικάς, αυτή ήταν το καταφύγιό του. Θες όταν τον 
ζόριζε η μάνα του, θες όταν του έριχνε καμία ανάποδη ο πατέρας 
του, θες όταν η δασκάλα τού κοκκίνιζε το τετράδιο, σ’ αυτήν κα-
τέφευγε πάντα. 
Ήταν η καλή του νεράιδα. Εκείνη τον αγκάλιαζε χωρίς να τον ρώ-
τα αφού μόνος του θα ομολογούσε τι τον βασάνιζε, τον παρηγο-
ρούσε και του έλεγε να μην φοβάται τίποτα, γιατί αυτή ήταν εκεί 
και θα τον προστάτευε από όλα τα κακά του κόσμου. 
Μιλάμε για τη γιαγιά του, τη μάνα του πατέρα του που έμενε σε 
ένα από τα επάνω διαμερίσματα της μικρής πολυκατοικίας που 
ήταν κάποτε το πατρικό τους, πριν το δώσουν αντιπαροχή. 
Εκεί, στο σπίτι της περνούσε ώρες ατελείωτες, γιατί εκεί ένιωθε 
ελεύθερος, μακριά από τα «μη» των δικών του και εκεί κατέφευγε 
όχι μόνο όταν ήταν ζορισμένος, αλλά όταν ήθελε και κανένα έ-
κτακτο χαρτζιλίκι. 
Τον αγαπούσε η γιαγιά του και το έδειχνε. «Αντωνάκη» και «Α-
ντωνάκη» τον είχε. Και πως θα μπορούσε να γίνει αλλιώς αφού 
είχε το όνομα του μακαρίτη του άντρα της. Αντώνης με το όνομα. 
Ο πρώτος και μοναδικός της έρωτας, που τον έχασε όμως νωρίς. 
 
Πέρασαν τα χρόνια, μεγάλωσε, σπούδασε γεωπόνος πήγε στρα-
τιώτης και μπορεί να μην είχε ανάγκη την αγκαλιά της, αλλά πά-
ντα περνούσε να την δει και πάντα είχε στο στόμα του ένα καλό 
λόγο για αυτήν και στα χέρια του ένα κουτί με τα γλυκά που της 
άρεσαν. 



Ιστορίες της κρίσης 

47 

 

Όπως όμως όλα τελειώνουν, τελείωσε και η ζωή της γιαγιάς με 
περασμένα τα ενενήντα, αλλά με το μυαλό ξυράφι.  
Την έθαψαν εδώ και δύο χρόνια στον οικογενειακό τάφο δίπλα 
στον Αντώνη της, που τόσο της είχε λείψει.  
Αυτός ακολούθησε τον δρόμο του. Άνοιξε μαγαζί με αγροτικά 
φάρμακα, παντρεύτηκε, χώρισε, μετά ξανοίχτηκε στην δουλειά, 
νοίκιασε μερικά στρέμματα και μπήκε στην αγροτική παραγωγή. 
Βιολογικά προϊόντα και τέτοια. 
Καλά πήγαινε. Έκανε και ένα καλό δίκτυο με εμπόρους, τους 
προωθούσε την παραγωγή, και αυτοί με την σειρά τους την έ-
σπρωχναν στις αγορές και στην λιανική. 
Έβγαινε αρκετό χρήμα που το ξαναέριχνε στην επιχείρηση και 
στο τέλος μέσα στα άλλα επένδυσε και σε γη, έτσι που να μην εί-
ναι υποχρεωμένος να νοικιάζει. 
Είχε βέβαια και σκοτούρες η δουλειά – και ποια δεν έχει – αλλά 
κρατούσε καλό τιμόνι και καλό λογαριασμό.  
Εκείνο όμως που δεν λογάριασε, όπως και κανένας στην αγορά, 
ήταν η κρίση που ήλθε και τον έπιασε απροετοίμαστο.  
Οι παραγγελίες άρχισαν να λιγοστεύουν, χρήμα δεν υπήρχε στην 
πιάτσα και αναγκάστηκε και αυτός να μαζευτεί. 
Είχε δύο υπαλλήλους στο μαγαζί με τα φάρμακα, έδιωξε τον ένα, 
όπως και έναν άλλο από λογιστήριο και μερικούς από τους εργά-
τες που απασχολούσε στις καλλιέργειες. 
Περιόρισε την παραγωγή σε όση μπορούσε να σπρώξει στην αγο-
ρά. Λίγα πράγματα δηλαδή. Kι επειδή οι τράπεζες κατέβασαν τα 
ρολά και έμεινε από ρευστό, ξανοίχτηκε στις επιταγές και στα 
χρέη.  
Στο τέλος ήλθε η απελπισία. Είπε να πουλήσει ένα μέρος από τη 
γη που είχε, αλλά ποιος αγόραζε πια.  
Είχε ένα διαμέρισμα σε καλή θέση που το είχε πάρει για να το έχει 
αν ξαναπαντρεύονταν. Το έβαλε στο σφυρί, αλλά σοβαρός αγο-



Χρήστος Γκίμτσας 

48 

 

ραστής δεν βρέθηκε. Βλέπεις ούτε τα ντουβάρια είχαν πέραση 
στην αγορά.  
Το πάλεψε όμως και κάτι κατάφερε. Μάζεψε όσα χρέη μπόρεσε 
απ’ αυτούς που του χρωστούσαν και στο τέλος του έμεινε ένα ά-
νοιγμα από εκατό πενήντα χιλιάρικα και κάτι παραπάνω, σε μία 
τράπεζα και σε κάποιες επιταγές. 
Αν τα είχε θα εξοφλούσε και θα στέκονταν στα πόδια του και 
στην αξιοπρέπεια του. Το μαγαζί με τα γεωργικά φάρμακα άφηνε 
για να ζήσει, όχι όμως και να ξεχρεωθεί. 
Αλλά πού… 
Κάποιοι, που στις καλές ημέρες ήταν κολλητοί του και αχώριστοι, 
τώρα του γύρισαν την πλάτη και όταν τους μιλούσε για δανεικά 
έκαναν πως δεν άκουγαν και κοιτούσαν αλλού. 
 
Πρωί ήταν όταν είδε το σημείωμα μιας τράπεζας που τον καλούσε 
να περάσει από το υποκατάστημα της «για υπόθεσή του». Τρόμα-
ξε. Δεν ήξερε τι να βάλει στο νου του. Κάποια ξεχασμένη επιταγή, 
ίσως… 
Πήγε την άλλη ημέρα νωρίς. 
-Ακούστε, του είπε ο υπάλληλος που είχε μπροστά του. Η κυρία… 
και είπε το όνομα και το επίθετο της γιαγιάς του, ένα ποσό της 
σύνταξης της, χρόνια τώρα το κατέθετε σε μία προθεσμιακή επέν-
δυση που έληξε αυτές τις ημέρες και σας είχε συνδικαιούχο. Τηλε-
φώνησα και μου είπαν πως η πελάτισσά μας έχει πεθάνει από και-
ρό. Γι’ αυτό ενοχλήσαμε εσάς. Πείτε μου τι θέλετε να τα κάνουμε τα 
χρήματα; Θέλετε να τα ξαναεπενδύσουμε; Έχω να σας προτείνω… 
Ούτε που άκουγε τι έλεγε ο άλλος. Ένοιωθε να φεύγει το έδαφος 
κάτω από τα πόδια του. 
-Για τι ποσό μιλάμε; Ρώτησε. 
-Κάπου εκατόν πενήντα χιλιάδες, κεφάλαιο και οι αποδόσεις μαζί.  
Κόντεψε να τρελαθεί. 



Ιστορίες της κρίσης 

49 

 

-Καλά, ευχαριστώ, θα το σκεφτώ, θα ξαναπεράσω… ήταν τα μόνα 
λόγια που μπόρεσε να αρθρώσει. 
-Να μας φέρετε όμως και ένα πιστοποιητικό του θανάτου της, έτσι 
για το τυπικό της υπόθεσης, του είπε ο υπάλληλος καθώς έφευγε. 
 
Βγήκε στον δρόμο και κοίταξε προς τον ουρανό. 
-Γίνονται και θαύματα, είπε δυνατά. 
Κάποιος που περνούσε δίπλα του και τον άκουσε, μπορεί να τον 
πέρασε και για τρελό. 
Ούτε που τον ένοιαζε. Μονάχα έστειλε ένα φιλί ψηλά, εκεί που 
νόμιζε πως βρίσκονταν η γιαγιά του που τον κοιτούσε χαμογελώ-
ντας και του έλεγε όπως τότε: «Μη φοβάσαι Αντωνάκη, εγώ εδώ 
είμαι…» 



Χρήστος Γκίμτσας 

50 

 

 
 
 

ΠΟΙΟΙ ΠΑΝΕ ΑΡΑΓΕ ΣΤΟΝ ΠΑΡΑΔΕΙΣΟ; 
 
Το πόσο αγαπήθηκαν αυτά τα δύο παιδιά, δεν μπορούσε να το 
περιγράψει κανείς. 
Στο Τ.Ε.Ι. για μηχανικός στα αυτοκίνητα σπούδαζε αυτός, στο 
Ι.Ε.Κ. για κομώτρια εκείνη. 
Κοιτάχτηκαν στα μάτια μέσα στην καφετέρια και αυτό ήταν. Κάτι 
σα θαύμα.  
Μάζεψε όσο κουράγιο μπόρεσε και σαν μαγεμένος την πλησίασε. 
-Πώς σε λένε; τόλμησε να ρωτήσει.  
-Πόπη, του απάντησε. Αργότερα έμαθε πως έβγαινε από το Καλ-
λιόπη. 
-Εσένα; τον ρώτησε. 
-Γρηγόρη. Στο Τ.Ε.Ι. πηγαίνω, συμπλήρωσε μετά από αρκετή σιω-
πή, έτσι για να πει κάτι και να μην στέκεται σαν μουγκός. 
Από τότε δε χώρισαν ούτε μία ημέρα. 
Μικροκαμωμένο κορίτσι ήταν η Καλλιόπη, με δύο μικρά ματάκια 
που όταν κοιτούσε τον Γρηγόρη γίνονταν διπλάσια. 
Μικρόσωμος και ο Γρηγόρης, έτσι που όταν περπατούσαν αγκα-
λιασμένοι στο δρόμο, ιδίως όταν έκανε κρύο, ίσα - ίσα που συ-
μπλήρωναν ένα κανονικό κορμί. 
Ορκίστηκαν πως δεν θα χώριζαν ποτέ. Πως θα ήταν ο ένας για τον 
άλλο ο μοναδικός έρωτας. Έτσι έλεγαν και έτσι ένιωθαν. 
 
Όταν το έμαθαν οι δικοί τους, είπαν, παιδιά είναι, θα τους περά-
σει. Μόνο που δεν τους πέρασε. 



Ιστορίες της κρίσης 

51 

 

Όταν ο Γρηγόρης τελείωσε το Τ.Ε.Ι., χώρισαν για λίγο μέχρι να ξε-
μπερδέψει και από το στρατιωτικό και να βρει δουλειά σε ένα συ-
νεργείο στην μικρή πόλη απ’ όπου καταγόταν. 
Φιλότιμος ήταν, έπιανε το χέρι του έκοβε και το μυαλό του, γι’ 
αυτό έγινε γρήγορα ο άνθρωπος για όλες τις δουλειές στο συνερ-
γείο.  
Κάποια ημέρα είπε στους δικούς του πως θα έπαιρνε μαζί του και 
την Πόπη και μόλις μπορούσαν, θα παντρεύονταν. 
Δεν τους είδε όμως να το καλοδέχονται. 
-Και πώς θα την ταΐσεις, πώς θα ζήσετε, τον ρώτησε ο πατέρας 
του. Αυτά που βγάζεις δεν φτάνουν για σένα… 
-Θα δουλέψουμε, του απάντησε. Και ήθελαν δεν ήθελαν, αυτός την 
έφερε κοντά του και εγκαταστάθηκαν σε μία μικρή γκαρσονιέρα. 
Η μάνα της από την άλλη μεριά, φαγώθηκε. «Πάει χαμένο το κορί-
τσι. Αυτά δεν έχουν δεύτερο βρακί, τι γάμο θέλουν;» 
Όμως ο Γρηγόρης και η Καλλιοπίτσα κράτησαν τον όρκο τους, 
πως δεν θα χώριζαν ποτέ. 
Πικράθηκαν που οι δικοί τους όχι μόνο δεν τους βοήθησαν αλλά 
τους έκοψαν και την καλημέρα, αλλά και τι μπορούσαν να κά-
νουν… 
 
Πέρασε λίγος καιρός και δεν άργησε να βρει δουλειά και η Πόπη 
σε ένα κομμωτήριο. Και έτσι όπως ήταν καλή και ευγενική, κατά-
φερε και έκανε την προσωπική της πελατεία. Τύπωσε μάλιστα 
και κάρτες με το τηλέφωνό της, για να την βρίσκουν εύκολα. 
Έτσι, κουβαλώντας ένα μικρό βαλιτσάκι με όλα τα απαραίτητα 
μέσα, πήγαινε από σπίτι σε σπίτι και χτένιζε όσες δεν ήθελαν να 
πάνε στο κομμωτήριο. 
Κάπως έτσι, άρχισαν να στέκονται στα πόδια τους και να νιώθουν 
μιά σιγουριά. Αγόρασαν έπιπλα και γέμισαν την μικρή γκαρσονιέ-
ρα, ανοίχτηκαν λίγο στα έξοδα, άνοιξαν ένα λογαριασμό σε τρά-



Χρήστος Γκίμτσας 

52 

 

πεζα για να μαζεύουν ό,τι περίσσευε και άρχισαν να μιλάνε για 
γάμο. 
 
Ένα βράδυ, εκεί που κοιμόντουσαν αγκαλιασμένοι, του ψιθύρισε 
στο αυτί, σχεδόν ένοχα. 
-Έχω καθυστέρηση… 
-Τι σημαίνει αυτό; της απάντησε το ίδιο ψιθυριστά μέσα στην νύ-
χτα. 
-Μπορεί να είμαι έγκυος. Να πάμε σε γιατρό… 
Πήγαν. Ήταν έγκυος. 
Δεν ενθουσιάστηκαν, δεν χάρηκαν. Απεναντίας, τρόμαξαν. 
Γύρισαν στο σπίτι και η Πόπη άρχισε να κλαίει. Το συζήτησαν. 
Πώς θα μπορούσαν να αντέξουν την ύπαρξη ενός παιδιού; Δεν έ-
νιωθαν ούτε έτοιμοι ούτε ικανοί ακόμα. Ποιος θα τους βοηθού-
σε… Από τους δικούς τους δεν περίμεναν τίποτα. 
Τι θα έλεγε και ο κόσμος, ούτε καν παντρεμένοι δεν ήταν… και το 
οικονομικό; 
Όσο και αν το συζητούσαν τις επόμενες ημέρες, δεν κατέληγαν 
κάπου. Έμενε μόνο η Πόπη να πνίγεται στο βουβό κλάμα και ο 
Γρηγόρης να την αγκαλιάζει και να παρηγορεί αμήχανος. 
-Μην κλαις, μου σπαράζεις την ψυχή… Θα δούμε… δεν ήλθε και η 
καταστροφή. 
 
Όταν ξαναπήγαν στον γιατρό, το είχαν αποφασίσει. Ή μάλλον η 
ίδια η Πόπη το αποφάσισε. 
Ήταν τρομαγμένη, δεν ένιωθε ικανή έλεγε να γεννήσει και να με-
γαλώσει ένα παιδί… 
Όταν γύρισαν στο σπίτι, ήταν δύο κουρελιασμένες ψυχές. Η Πόπη 
με πρησμένα μάτια από την ταλαιπωρία και το κλάμα και ο Γρη-
γόρης δίπλα της να προσπαθεί να την παρηγορήσει και να της 
δώσει κουράγιο. 



Ιστορίες της κρίσης 

53 

 

-Όλα θα διορθωθούν με τον καιρό, θα δεις. Θα κάνουμε πολλά παι-
διά και θα τα αγαπάμε πολύ. Εγώ, εδώ θα είμαι πάντα, όπως ορκί-
στηκα. 
Αργά το βράδυ όταν η Καλλιοπίτσα σταμάτησε για λίγο το κλάμα 
της, γύρισε και τον κοίταξε με τα κατακόκκινα μικρά της μάτια 
λέγοντας. 
-Γρηγόρη τα μικρά παιδιά που δεν γεννήθηκαν, πάνε στον παρά-
δεισο, έτσι δεν είναι; 



Χρήστος Γκίμτσας 

54 

 

 
 
 

ΜΕΤΑΦΟΡΑΙ ΟΠΩΡΟΚΗΠΕΥΤΙΚΩΝ 
 
Με τον Ζαχαρία μια χαρά τα πήγαιναν. Μόνο που εκείνος τώρα 
είχε πεθάνει και σ’ αυτόν έμειναν τα προβλήματα. 
Μισό, μισό το είχαν το φορτηγάκι και με βάρδιες το δούλευαν. 
Πότε ο ένας πότε ο άλλος, πότε και οι δύο μαζί, μοίραζαν τα δρο-
μολόγια, τα ξενύχτια, τα φορτώματα και τα ξεφορτώματα.  
Και πάντα έβγαινε το μεροκάματο, έτσι για να περνά η ζωή με την 
αξιοπρέπεια που δίνει η ζεστή τσέπη. 
Έλα όμως που ο Ζαχαρίας εγκατέλειψε αυτόν τον μάταιο κόσμο 
με ένα καραμπινάτο έμφραγμα- πρόσθιο, εκτεταμένο είπαν οι 
γιατροί- και έγραψε στα παλιά του τα παπούτσια και τα μεροκά-
ματα και τα δρομολόγια και τις υποχρεώσεις και τα πάντα. 
Εδώ που τα λέμε, ζορίστηκε πολύ, όχι μόνο γιατί έχασε τον συνε-
ταίρο αλλά και τον φίλο του, γιατί με τον Ζαχαρία όλα τα μοιρά-
ζονταν, χρήμα, χαρές, γλέντια τα πάντα. 
Στην αρχή φοβήθηκε, αλλά μετά το καλοσκέφτηκε. Τι διάολο, και 
μόνος του θα τα κατάφερνε. 
Θα σφίγγονταν παραπάνω και όταν θα έπεφτε δουλειά που δεν 
θα την προλάβαινε μόνος του, θα έβαζε στο τιμόνι κανένα οδηγό 
από την πιάτσα να βοηθάει, και όλα θα έστρωναν. Να όμως που 
έπεσε επάνω στους κληρονόμους του Ζαχαρία. Τι κληρονόμους 
δηλαδή, τα δυο παιδιά του, ανεπρόκοπα από χέρι, και την γυναίκα 
του, στραβόξυλο με δίπλωμα. 
Και εδώ που τα λέμε, καλά έκανε ο μακαρίτης και της τα «φορού-
σε» κάπου - κάπου. 



Ιστορίες της κρίσης 

55 

 

Όλο γκρίνια και απαιτήσεις ήταν, μια και το μισό φορτηγάκι τώ-
ρα ήταν δικό τους και του έκαναν μαύρη την ζωή. 
Είπε να τα βρούνε, αλλά αυτοί ό,τι και να τους πρότεινε, ζητούσαν 
παραπάνω.  
Τους είπε να τους δώσει ποσοστά από τα κέρδη της δουλειάς, τί-
ποτα. Τους είπε να του δώσουν λίγο χρόνο, να δουλέψει το αυτο-
κίνητο, να μαζέψει τα χρήματα και να αγοράσει το μερίδιό τους, 
τίποτα. Ήθελαν τα λεφτά εδώ και τώρα, ειδεμή κλείδωναν το 
φορτηγό. 
Του μαύρισαν την ψυχή, αλλά πεισμάτωσε. 
-Όλα τα λεφτά και τώρα, καθίκια, σκέφτηκε. 
Πήγε στην τράπεζα, παρακάλεσε, φίλησε κατουρημένες ποδιές, 
έβαλε υποθήκη το δυαράκι που με χίλια βάσανα είχαν αγοράσει 
με την Όλγα, την γυναίκα του και πήρε το δάνειο. Πλήρωσε αυτός 
και τον συμβολαιογράφο και έγινε το φορτηγάκι ολόκληρο δικό 
του. Έφτυσε τους άλλους και απελευθερώθηκε. 
 
Μεταφορές οπωροκηπευτικών έκανε. Πήγαινε στα χωράφια, στα 
θερμοκήπια και στα κτήματα και φόρτωνε τη σοδιά άλλων κου-
ρασμένων ανθρώπων που δούλευαν κι αυτοί για ένα μεροκάματο 
μέσα στην λάσπη. 
Ό,τι έβγαζε η εποχή, κουβαλούσε. Ντομάτες, πορτοκάλια, λάχανα, 
καρπούζια, πατάτες, τα πάντα, και τα ξεφόρτωνε, πολλές φορές 
μέσα στην νύχτα, στις αγορές, στους εμπόρους και στα σούπερ 
μάρκετ.  
Μέχρι και στην πρωτεύουσα έφτανε όταν χρειαζόταν. 
Κύριος στην αγορά. Παρέδιδε πάντα στην ώρα που έπρεπε, γι’ αυ-
τό τον προτιμούσαν. Μόνο που τώρα κουράζονταν διπλά και από 
ό,τι έβγαζε, τα περισσότερα, πήγαιναν στο δάνειο. 
Τι να έκανε όμως; Περιόρισε αναγκαστικά όσα έξοδα μπορούσε 
και ευτυχώς, η Όλγα, η γυναίκα του, εξακολουθούσε να πηγαίνει 



Χρήστος Γκίμτσας 

56 

 

σε ένα, δυο σπίτια και να φροντίζει κάποια γεροντάκια, συμπλη-
ρώνοντας έτσι τα έσοδα. 
Γιατί, βλέπεις, υπήρχαν και δύο παιδιά που πήγαιναν σχολείο κι 
είχαν και αυτά τις ανάγκες τους. 
Από καιρό έλεγε να αγοράσει ένα καινούργιο μουσαμά για το αυ-
τοκίνητο γιατί ο παλιός είχε ξεφτίσει και ήταν γεμάτος μπαλώμα-
τα, να αλλάξει τα λάστιχα που είχαν γίνει φαλακρά, να κατεβάσει 
την μηχανή για ένα καλό σέρβις, αλλά όλα τα άφηνε για αργότε-
ρα. Από τη μια γιατί δεν προλάβαινε κι από την άλλη γιατί ήταν 
στενεμένος από χρήμα. 
 
Οδηγούσε κουρασμένος μέσα στην νύχτα. Είχε αρχίσει από ώρα 
να ψιλοβρέχει και η βροχή τον είχε καθυστερήσει στο φόρτωμα.  
Προλάβαινε δεν προλάβαινε να παραδώσει στην ώρα του και η 
βροχή εκεί, να τον καθυστερεί. Άνοιξε το ραδιόφωνο, έτσι για να 
του διώχνει με την φασαρία του την νύστα. Κάπου στον δρόμο 
συνάντησε μία καντίνα που ξενυχτούσε και σταμάτησε για ένα 
καφέ στο πόδι και ξεκίνησε πάλι. 
- Αχ, ρε Ζαχαρία, τι λαχτάρες μου άφησες, σκέφτηκε κάποια στιγ-
μή. Τι τα ήθελες τα τρία πακέτα τσιγάρα την ημέρα. Κάτσε τώρα 
εσύ κάτω από τα ραδίκια και εγώ να τρέχω μέσα στην νύχτα και να 
μην φτάνω. 
 
Τον βρήκαν έξω από τον δρόμο. Το αυτοκίνητο ήταν γερμένο στο 
πλάι και τα καφάσια με το φορτίο σκορπισμένα ολόγυρα. Και αυ-
τός να κάθεται στην θέση του οδηγού ακόμα, με το κεφάλι ακου-
μπισμένο επάνω στο τιμόνι και το στόμα μισάνοιχτο με λίγο αίμα 
στην άκρη των χειλιών του. 
-Μόνος του βγήκε από τον δρόμο, ήταν τα λόγια του υπομοίραρ-
χου που ήλθε να ελέγξει το ατύχημα. 
«Και η ολισθηρότητα του οδοστρώματος, λόγω βροχής» έγραψε 
στο σχετικό φυλλάδιο. Και με αυτά τα φαγωμένα λάστιχα τι περί-



Ιστορίες της κρίσης 

57 

 

μενε ο αθεόφοβος, να κρατήσει το αυτοκίνητο μέσα στο δρόμο; Το 
έφαγε το κεφάλι του. 
Εκείνος ούτε που άκουγε. Είχε πάρει τον δρόμο για να συναντήσει 
τον Ζαχαρία για να τσακωθεί μαζί του. 



Χρήστος Γκίμτσας 

58 

 



Ιστορίες της κρίσης 

59 

 

 
 
 

ΤΟ ΤΕΛΕΥΤΑΙΟ ΣΑΚΚΑΚΙ 
 
Η βιοτεχνία ήταν ομολογουμένως επιτυχημένη. Τα ρούχα ήταν 
καλοραμμένα, με καλά σχέδια, μοδάτα όπως λένε, και με υφάσμα-
τα που έδειχναν από μακριά πως ήταν από τα πρώτα. 
Είχε κατακτήσει την τοπική αγορά κι έτσι όταν με τον καιρό άρ-
χισε να στέλνει την παραγωγή σε μαγαζιά του κέντρου, αλλά και 
σε δυο, τρία του εξωτερικού, κανείς δεν ξαφνιάστηκε. 
Αυτοί που ήξεραν, είπαν «Μπράβο του Αγαμέμνονα, πάει μπρο-
στά και το αξίζει».  
Ο πατέρας του, εμποροράφτης ήταν. Και μια που οι δουλειές πή-
γαιναν καλά, πήρε στο μαγαζί μερικά καλφόπουλα, τα καλύτερα 
στην πιάτσα, μερικές γυναίκες να γαζώνουν και να ράβουν, στοί-
βαξε με πίστωση μπόλικα τόπια ύφασμα και μπήκε στο ετοιμα-
τζίδικο ρούχο. 
Απ’ όλα έραβε. Από φτηνά για το πόπολο, μέχρι και αγγλικά κα-
σμίρια για τους σπουδαίους. 
 
Αυτή την καλοστρωμένη δουλειά κληρονόμησε ο Αγαμέμνονας, 
που άρχισε την καριέρα του σαν ραφτάκι και που είναι αλήθεια 
πως τη μεγάλωσε και την έκανε μία από τις καλύτερες βιοτεχνίες 
στα αντρικά. 
Πήγαινε τόσο καλά που οι τράπεζες του δάνειζαν με κλειστά μά-
τια και όταν προγραμμάτισε να επεκταθεί σε κανονική βιομηχα-
νία, καμία δεν αρνήθηκε να τον βοηθήσει στα ανοίγματά του. 
Ξανοίχτηκε λοιπόν, συνεργάσθηκε με μερικούς σχεδιαστές - φίρ-
μες, προώθησε τα ρούχα σε κεντρικές μπουτίκ, πλήρωσε αρκετά 



Χρήστος Γκίμτσας 

60 

 

για διαφήμιση και δεν άργησε να γίνει ένα από τα πρώτα ονόματα 
στην πιάτσα των ρούχων με τζίρους που σε άφηναν με το στόμα 
ανοιχτό. 
Άρχισε λοιπόν να ανεβαίνει ο Αγαμέμνονας όχι μόνο οικονομικά 
και επαγγελματικά αλλά και κοινωνικά. 
Έγινε πρόεδρος στο βιομηχανικό επιμελητήριο, οι πολιτικοί πά-
σχιζαν να φωτογραφηθούν μαζί του, έδινε συνεντεύξεις σε εφη-
μερίδες και περιοδικά και όπως ήταν επόμενο πήρε και αρκετό 
λούστρο από την αριστοκρατία και την κοινωνία της γκλαμου-
ριάς. 
Έκανε όμως στην πορεία το πρώτο λάθος. Ξέχασε την συνταγή 
του πατέρα του που έραβε από τα φτηνότερα μέχρι τα ακριβότε-
ρα, «για όλον τον κόσμο» όπως έλεγε, και περιορίσθηκε στα ακρι-
βά και πολυτελή. Εκεί δηλαδή που υπήρχε το χρήμα της μόδας, 
αδιαφορώντας να επενδύσει στην πραγματική καταναλωτική α-
νάγκη. 
Όταν ήλθε όμως ο καιρός που ο κόσμος σφίχτηκε και το ακριβό 
και το λουσάτο δεν μπορούσε να το φτάσει, έκανε το δεύτερο λά-
θος. Επέμεινε στο ακριβό. 
-Πού θα πάει θα γυρίσει η αγορά, έλεγε. 
Μόνο που δεν γύρισε και αυτός βρέθηκε στενεμένος. 
Ξαναπήγε στις τράπεζες για να καλύψει τις ανάγκες που έτρεχαν, 
αλλά τις βρήκε σφιχτές. Του έδωσαν κάτι λίγα, αλλά μετά άρχισαν 
να του ζητούν και όσα παλιά χρωστούσε.  
Όταν κατάλαβε, ήταν αργά. 
Έδιωξε προσωπικό, περιόρισε τα έξοδα, έκανε ρυθμίσεις στην 
εφορία και αποφάσισε να περιορίσει τα ακριβά και τα λουσάτα 
ρούχα –ποιος τα αγόραζε πια- και να γυρίσει την παραγωγή στα 
φτηνά που ζητούσε ο κοσμάκης. 
Βρήκε όμως την αγορά κλειστή. Την είχαν πιάσει άλλοι αετονύχη-
δες που έφερναν καραβιές από το εξωτερικό. Πού να μπορέσει να 
τους ανταγωνιστεί με τόσα έξοδα και τόσες υποχρεώσεις. 



Ιστορίες της κρίσης 

61 

 

 
Το έσκασε το κανόνι ο Αγαμέμνονας, κήρυξε πτώχευση και τα έ-
χασε όλα. Του πήραν το εργοστάσιο, τα υποκαταστήματα λιανι-
κής που είχε ανοίξει, το σπίτι –σωστό ανάκτορο-, τα αυτοκίνητα, 
τη βίλλα που είχε αγοράσει σε κάποιο νησί, τα πάντα. 
Του έμεινε μόνο ένα μικρό σπιτάκι, το πατρικό της μάνας του, σα-
ράβαλο πια, που κανένας δανειστής δεν το διεκδίκησε, θες από 
λύπηση, θες γιατί δεν άξιζε τον κόπο και τα έξοδα της κατάσχε-
σης. 
Εκεί έμεινε πια ο Αγαμέμνονας χωρίς φράγκο στην τσέπη, εκτός 
και αν κανένας γνωστός από τις παλιές, καλές ημέρες τις γεμάτες 
μεγαλεία, του δάνειζε – δανεικά κι αγύριστα, δηλαδή- κανένα μι-
κροποσό, έτσι για να μην φτάσει στον πάτο. 
Αλλά και όταν έφτανε καμία φορά, έβγαζε στο σφυρί, με διακρι-
τικότητα βέβαια, κανένα από εκείνα τα πολύτιμα και ακριβά α-
ντικείμενα που του είχαν μείνει. Όπως εκείνον τον χρυσό -
σαράντα καράτια, παρακαλώ- αναπτήρα η εκείνη την πέννα πο-
λυτελείας, με την οποία υπέγραφε κάποτε.  
Κράτησε μόνο το χρυσό ρόλεξ, όχι βέβαια για να βλέπει την ώρα, 
αλλά για να θυμίζει επάνω του κάτι από την παλιά αρχοντιά του. 
Και ευτυχώς, εδώ που τα λέμε, δεν είχε κάνει οικογένεια για να 
είναι τα βάσανά του περισσότερα. 
Είπε βέβαια να δουλέψει, μιας και καθώς λένε, η δουλειά δεν είναι 
ντροπή αλλά ανάγκη, αλλά τι δουλειά μπορούσε να κάνει πια. Εί-
χαν περάσει και τα χρόνια. 
Τελευταία, κάποιος παλιός συνεργάτης του που είχε μερικά κα-
λοστημένα μαγαζιά με ρούχα, του είχε υποσχεθεί πως θα του έδι-
νε δουλειά και περίμενε. Όχι τίποτα σπουδαίο, δηλαδή. Πωλητής η 
κάτι τέτοιο. 
 
Ήταν Κυριακή όταν το αποφάσισε. 



Χρήστος Γκίμτσας 

62 

 

Ξεκρέμασε από την παλιά ντουλάπα της μάνας του το σακάκι, ένα 
από εκείνα που έβγαζε το εργοστάσιο του όταν ήταν στις δόξες 
του, το τελευταίο που είχε μείνει από εκείνη την εποχή και το φό-
ρεσε. 
Ήθελε να δείχνει άρχοντας ακόμη μέσα στην σημερινή μίζερη ζωή 
του. 
Ήταν ένα όμορφο πραγματικά ρούχο, έτσι που ένοιωσε την ανά-
γκη να ορθώσει το κορμί του για να φαίνεται το φίνο ράψιμο. 
Ύστερα πήρε το τάπερ, το έκρυψε σε μια νάιλον σακούλα, φόρεσε 
ένα ζευγάρι γυαλιά, και πήρε τον δρόμο για την εκκλησία του Α-
γίου Κοσμά, μερικά τετράγωνα πιο κάτω. 
Εκεί που η Μητρόπολη μοίραζε κάθε Κυριακή συσσίτιο για τους 
πεινασμένους αυτής της εποχής. 
Μπήκε στην σειρά ξεπερνώντας το αίσθημα της ντροπής που τον 
κυρίευσε και περιμένοντας με υπομονή, κατέβαζε πότε, πότε το 
αριστερό μανίκι του σακακιού του πιο κάτω, έτσι, για να κρύβει 
το ρόλεξ από τους περίεργους που τον κοιτούσαν.  



Ιστορίες της κρίσης 

63 

 

 
 
 

ΤΟ «ΠΑΠΑΚΙ» ΜΑΡΚΑΣ «ΧΟΝΤΑ» 
 
Ήταν μουτράκι ο Bάγγος. Δέκα πέντε χρονών, αλλά μέσα σε όλα, 
εκτός από τα γράμματα. Κάθε τόσο στο σχολείο ο πατέρας του: « 
Να προσέχετε λίγο το παιδί, κύριέ μου. Δεν είναι που δεν μελετά, 
είναι και οι απουσίες…» 
Έπεφταν τότε κάποιες σφαλιάρες, αλλά στο τέλος το αποφάσι-
σαν οικογενειακώς. 
Να έπαιρνε το «χαρτί» όπως, όπως και μετά σε καμιά τέχνη. 
Σε όλα τα άλλα όμως, ατσίδας ο Βάγγος. Δεν του ξέφευγε τίποτα, 
ιδίως αν ήταν καμία υπόθεση που άφηνε χαρτζιλίκι. Γιατί εδώ 
που τα λέμε, από το σπίτι σπάνια έβλεπε κανένα φράγκο, αφού ο 
γέρος του δυσκολεύονταν πολύ αυτόν τον καιρό. Έκανε, δεν έκα-
νε κανένα μεροκάματο και αυτό σε ό,τι δουλειά εύρισκε. 
Έτσι όταν του τύχαινε καμία «αρπαχτή» του παιδιού, δεν την έ-
χανε την ευκαιρία. 
Όπως τότε, με εκείνον τον παλιατζή που γύριζε από γειτονιά σε 
γειτονιά και μάζευε ό,τι είχαν για πέταμα τα νοικοκυριά και έψα-
χνε και κάποιον πιτσιρικά να τον βοηθά. 
Θα έλεγε όχι ο Βάγγος; Αστείο πράγμα… 
Καβάλα λοιπόν στο σαραβαλιασμένο ημιφορτηγάκι, γέμιζαν την 
καρότσα με την σαβούρα, και οικονομούσαν όσα ψιλά τους έδι-
ναν, έτσι για τον κόπο. 
Ύστερα ξεχώριζαν ότι μπορούσε να επιδιορθωθεί και να ξανα-
πουληθεί και τα υπόλοιπα στη χωματερή. 
Έβγαζε καλό χαρτζιλίκι, πότε πέντε, πότε δέκα, πότε δέκα πέντε 
ευρώ, ανάλογα με την δουλειά και ένιωθε πασάς.  



Χρήστος Γκίμτσας 

64 

 

Εννοείται πως τις ημέρες που γύριζε με το σαραβαλάκι, το σχο-
λείο το είχε γραμμένο στα παλιά του τα παπούτσια. 
 
Κάποια μέρα ο παλιατζής εξαφανίστηκε, πήγε σε άλλη πόλη και 
άλλες γειτονιές για φρέσκο πράγμα και έτσι, ξέμεινε πάλι. Από 
τότε το τελευταίο χαρτζιλίκι που κατάφερε να «παντελονιάσει», 
ήταν όταν κάποια νοικοκυρά τον έβαλε να της καθαρίσει το υπό-
γειο και να κουβαλήσει σ’ αυτό κάτι παλιά έπιπλα. Τον εξόφλησε 
με είκοσι ευρώ και από τότε τίποτα. 
 
Τα περισσότερα από αυτά που οικονομούσε, τα ξόδευε στο ιντερ-
νέτ καφέ, στα γυράδικα, σε κανένα φραπέ, το πολύ και σε καμιά 
μπύρα. 
Η μεγάλη του όμως αδυναμία τα μηχανάκια. Δικό του δεν είχε αλ-
λά βολεύονταν με τα ξένα. Όπως με το παπάκι του θείου του χα-
σάπη, αδελφό του πατέρα του. 
Ένα «χόντα» πενηνταράκι είχε ο άνθρωπος για να πηγαινοέρχε-
ται στην δουλειά του και το βράδυ το κλείδωνε στην είσοδο της 
πολυκατοικίας.  
Από εκεί το έπαιρνε ο Βάγγος, την ώρα που ο θείος κοιμόταν, 
κουρασμένος άνθρωπος –η κλειδαριά ήταν παιχνιδάκι γι’ αυτόν- 
και τρελαίνονταν στη σούζα για κανένα δίωρο. Μετά το έβαζε πά-
λι στην θέση του και ούτε γάτα ούτε ζημιά. 
 
Εκείνη τη μέρα τον έστειλε η μάνα του στο χασάπικο για λίγο κι-
μά. Εκεί άκουσε τον μπάρμπα του να λέει στον Θανάση, τον υπάλ-
ληλό του, πως θα έλειπε δυο - τρείς ημέρες. Θα πήγαινε στην 
πρωτεύουσα για κάποιο δικαστήριο, θα έβλεπε και έναν πελάτη 
του ταβερνιάρη, που τον προμήθευε κρέατα και να έχει το νου 
του στο μαγαζί όσο θα έλειπε. 



Ιστορίες της κρίσης 

65 

 

Πήγε ο άνθρωπος στην δουλειά του και αντί για δυο - τρείς ημέ-
ρες γύρισε την επόμενη, γιατί το δικαστήριο αναβλήθηκε, και ο 
ταβερνιάρης έλειπε.  
Έλα όμως που έλειπε και το «χόντα» από την πολυκατοικία. 
 Πήγε στη αστυνομία και το κατάγγειλε. 
Όταν τον σταμάτησε ο τροχονόμος, ο Βάγγος τα έχασε. Δίπλωμα 
και τέτοια δεν είχε, ούτε άδεια για το παπί που δεν ήταν δικό 
του… 
Στο τμήμα όταν τον ρώτησαν που το βρήκε το μηχανάκι, τους εί-
πε. 
Φώναξαν τον θείο του στο τμήμα και από πίσω και ο πατέρας που 
μόλις τον είδε σήκωσε το χέρι έτοιμος να του φουσκώσει μία α-
νάποδη. Τον συγκράτησαν όμως οι άλλοι. 
Πιο ήρεμος ο χασάπης, τον ρώτησε: 
-Γατί ρε μπαγάσα βούτηξες το παπί και μας έβαλες σε φασαρίες; 
-Το παράξενο είναι ότι είχε φορτωμένες και μερικές σακούλες με 
ζαρζαβατικά, είπε ο αστυνόμος. 
Είχε στριμωχτεί, τι να έκανε τα ομολόγησε. 
Εκεί στην γειτονιά, μερικά τετράγωνα παρά κάτω ήταν ένα μανά-
βικο. Μία μέρα ο μανάβης του είπε πως ήθελε κάποιον για να πη-
γαίνει κάτι παραγγελίες στα σπίτια στις γύρω πολυκατοικίες, 
γιατί αυτός δεν προλάβαινε. 
 Έψαχνε λοιπόν κάποιον πιτσιρικά για να κάνει την δουλειά, να 
έχει και κανένα μοτοσακό για να προλαβαίνει να μοιράζει τα ψώ-
νια νωρίς.  
-Τι να έκανα, ο θείος θα έλειπε μέρες, έτσι είχε πει. Το μηχανάκι α-
ραχτό ήταν και δεν το χρειάζονταν κανένας. Είπα κι εγώ μην χάσω 
την ευκαιρία, να βγάλω κανένα φράγκο… Επάνω στην δουλειά με 
πιάσατε μαζί με τις σακούλες που είχα για παράδοση… 
Οι άλλοι κοιτάχτηκαν, ο αστυνόμος ήθελε να γελάσει, αλλά κρα-
τήθηκε, ο πατέρας μαλάκωσε, και ο μπάρμπας πήρε πίσω την κα-
ταγγελία. 



Χρήστος Γκίμτσας 

66 

 

 
Στο σπίτι έκαναν συμβούλιο και αποφάσισαν. Ο χασάπης του έ-
κανε δώρο το παπάκι, ο μανάβης τον προσέλαβε επίσημα και ο 
Βάγγος δεν ξαναπήγε σχολείο. 
Καβάλα πάνω στο «χόντα» όλο το πρωί μοίραζε τις παραγγελίες 
και το βράδυ κυνηγούσε την ευτυχία του, σαν καβαλάρης πάνω 
σε καθαρόαιμο.  
Συγγνώμη… πάνω σε ένα μονοκύλινδρο των πενήντα κυβικών. 



Ιστορίες της κρίσης 

67 

 

 
 
 

ΣΥΝΑΝΤΗΣΗ ΑΠΟΦΟΙΤΩΝ 
 
Κάποιοι το σκέφτηκαν, πήραν τον κατάλογο αυτών που αποφοί-
τησαν από το σχολείο εκείνη την χρονιά και τηλεφώνησαν σε ό-
σους μπόρεσαν να βρουν. 
Σε όσους δεν βρήκαν, άφησαν μήνυμα στους δικούς τους για το 
πότε και πού. 
Τριάντα είχαν πάρει απολυτήριο εκείνη την χρονιά, αγόρια και 
κορίτσια, καμιά εικοσαριά συναντήθηκαν. Οι άλλοι θες γιατί ήταν 
μακριά, θες γιατί δεν βρέθηκαν, δεν ήλθαν. 
Στο «Εξοχικόν», εκεί ορίσθηκε η συνάντηση. Μαγαζί για όλες τις 
ανάγκες, για καφέ το πρωί, τσίπουρο το μεσημέρι, ταβέρνα το 
βράδυ. 
Απόμερο, έξω από την πόλη ήταν. Εκεί πήγαιναν στα σκασιαρχεί-
α, εκεί ξανάσμιξαν μετά από είκοσι χρόνια αποχωρισμού. 
Έφαγαν και ήπιαν εκείνη την βραδιά, τραγούδησαν και κυρίως 
θυμήθηκαν. Ο καθένας στο δρόμο του τώρα πια. 
Αυτός αστυνομικός, είχε γυρίσει την μισή χώρα, που λέει ο λόγος 
με τις μεταθέσεις μέχρι να αράξει σε κάποια πόλη στο νότο, με γυ-
ναίκα και ένα παιδί. 
Ο Θάνος, ο ψηλέας, όταν τελείωσε τα οικονομικά, γύρισε πίσω και 
άνοιξε λογιστικό γραφείο. Καλά πήγαινε, έτσι έλεγε. 
Η Ευγενίτσα δεν είχε κάνει τίποτα. Από σπουδές δηλαδή. Ανέλαβε 
όμως το μαγαζί του πατέρα της με καφέδες, γλυκά, ξηρούς καρ-
πούς, και τώρα έλεγε να ανοίξει μία κάβα με ποτά. Σπίτι όμως δεν 
άνοιξε ακόμα.  



Χρήστος Γκίμτσας 

68 

 

-Δεν έτυχε. Και τώρα που είμαι και οικονομημένη, δεν με πλησιάζει 
κανένας. Φοβούνται.  
Έτσι είπε και γέλασε. Και να πεις πως δεν ήταν και νόστιμη… 
-Άμα διαλέγεις…, μουρμούρισε ο Σταύρος που έγινε νοσηλευτής 
και που δεν είχε παράπονο, εκτός από τα ξενύχτια στο νοσοκο-
μείο που δεν τα άντεχε. 
Εκεί ήταν και ο Βαγγέλης που δεν είχε καταφέρει τίποτα σπου-
δαίο μέχρι τώρα, εκτός από δουλειές του ποδαριού. Αλλά που θα 
πήγαινε… είχε κάποιες ιδέες που μπορεί και να του έβγαιναν. 
Θυμήθηκαν και αυτούς που δεν ήλθαν όπως τον Νώντα που είχε 
περάσει στη σχολή του εμπορικού ναυτικού και που αυτή την 
στιγμή ταξίδευε με γκαζάδικο, δεύτερος καπετάνιος, παρακαλώ… 
Μάλιστα, εκεί επάνω στο κέφι τους τηλεφώνησε για να τους πεί 
πως σε λίγο έμπαιναν στο λιμάνι της Σαγκάης και η σκέψη και η 
ψυχή του ήταν εκεί, μαζί τους. Μιλούσαν με ανοιχτή ακρόαση μαζί 
του και όλοι κατάλαβαν πως στο τέλος η φωνή του, είχε ένα μικρό 
λυγμό. 
 
Θυμήθηκαν και την Τζοβάνα. Γιαννούλα την φώναζαν στο σπίτι 
της, αλλά αυτή επέβαλε το καλλιτεχνικότερο. Σπουδαίο κορμί. 
Την έψαξαν αλλά δε βρέθηκε πουθενά.  
Από τότε που είχε κερδίσει σε εκείνο τον διαγωνισμό ομορφιάς σε 
ένα ξενυχτάδικο, πήρε το μυαλό της αέρα. Πότε θα γινόταν μοντέ-
λο, πότε θα γινόταν ηθοποιός, πότε χορεύτρια… τέτοια έλεγε. 
-Τον κακό της τον καιρό, έλεγε. Θυμάσαι ρε που ήσουν τσιμπημένος 
μαζί της; Έλα μην κοκκινίζεις, και οι πέτρες το ήξεραν…, συμπλή-
ρωσε πάλι ο Σταύρος.  
Ήταν αλήθεια πως ήταν τσιμπημένος μαζί της. Ακόμα θυμάται 
όμως πόσο πληγώθηκε όταν της είπε πως στις πανελλήνιες θα 
δήλωνε για αστυνομικός και εκείνη απάντησε: 
-Μπάτσος θα γίνεις ρε συ, δεν ντρέπεσαι; 



Ιστορίες της κρίσης 

69 

 

Και μέσα σε όλα αυτά θυμήθηκαν και τον Τέλη που χάθηκε νωρίς. 
Φοιτητής στην νομική ήταν όταν τον βρήκε το κακό. Οξεία λευ-
χαιμία, είπαν… Άστα… 
Κάπως έτσι τελείωσε η βραδιά. Φιλήθηκαν, υποσχέθηκαν νέα συ-
νάντηση και σκόρπισαν. 
 
-Καλά, πολύ καλά. Συγκινηθήκαμε, απάντησε στη γυναίκα του ό-
ταν τον ρώτησε πως πέρασαν. 
Η Ανθούλα, έτσι έλεγαν τη γυναίκα του, ήταν και αυτή αστυνομι-
κός. Με όμορφα σχιστά μάτια, κοντό καστανό μαλλί και δυνατή 
γάμπα. Στην δουλειά γνωρίστηκαν, αγαπήθηκαν, άνοιξαν σπίτι 
και έκαναν το πρώτο τους παιδί. Κορίτσι ήταν, ίδια η μάνα της. Σε 
δουλειά γραφείου ήταν η Ανθούλα, στο «αλλοδαπών» αυτός. 
 
-Θα αργήσω απόψε, είπε της Ανθούλας καθώς έτρωγαν το μεση-
μέρι. Θέλει ο διοικητής να κάνουμε ‘’ντου’’ σε μερικά κωλάδικα. Υ-
πάρχουν πληροφορίες πως έφεραν λαθραίες και τις έριξαν στα 
μπαρ της περιοχής. Θα μπω σαν πελάτης και οι άλλοι θα περιμέ-
νουν σήμα. Άμα εντοπίσω παράνομα κορμιά, θα μπουκάρουν. 
-Να προσέχεις Αποστόλη -Αποστόλη τον έλεγαν-, έχουμε παιδί. 
Φοβάμαι, φοβάμαι πολύ αυτές τις δουλειές. Σ’ αυτά τα μαγαζιά 
βγάζουν όπλο εύκολα, το ξέρεις. Να πάρεις και εσύ το δικό σου, α-
κούς; Μην πας άοπλος. 
-Έννοια σου, όλοι μας θα κουβαλάμε τα δικά μας. Τι πρωτάρηδες 
είμαστε; Μην ανησυχείς. 
 
-Μην παραγγείλεις κρασάκι ή μπύρα σαν φλώρος. Ουίσκι και μάλι-
στα διπλό. Και να κεράσεις τα κορίτσια που θα σου την πέσουν. 
Πληρώνει η υπηρεσία. Άμα εντοπίσεις λαθραίο υλικό, όπως είπαμε, 
χτύπα το σήμα στο κινητό για να γίνει η μπούκα. Και κρύψε καλά 
το σιδερικό. 



Χρήστος Γκίμτσας 

70 

 

Αυτά του είπε ο διοικητής του λίγο πριν μπει στο μπαρ «Η Βεντέ-
τα» 
Ακούμπησε στον πάγκο, παρήγγειλε «διπλό ουίσκι» και κοίταξε 
ολόγυρα μέσα στον χαμηλό φωτισμό. Απογοητεύτηκε. Δεν υπήρ-
χε κόσμος. Μόνον ένας τύπος σε μία γωνία χαμουρεύονταν με μία 
ξενέρωτη. Μάλλον ήταν νωρίς ακόμα, σκέφτηκε. 
Επάνω που πήγε να ανάψει τσιγάρο άκουσε την φωνή δίπλα του. 
-Κερνάει το αγόρι; 
Γύρισε και κοίταξε την γυναίκα που ήλθε και στάθηκε αθόρυβα 
δίπλα του, από κάτω προς τα επάνω καθώς ήταν μισοσκυμμένος. 
Ωραία πόδια, σπαθάτο κορμί, πατσουλί άρωμα και πρόσωπο… 
-Τζοβάνα, εσύ είσαι; Το είπε όμως από μέσα του. Την ξανακοίταξε. 
Δεν έκανε λάθος, αυτή ήταν. Που θα γίνονταν ηθοποιός χορεύ-
τρια, μοντέλο… 
Καλύτερα να τον είχαν πυροβολήσει, που λέει ο λόγος. Τα έχασε. 
Πλήρωσε και έφυγε σαν κυνηγημένος ψελλίζοντας ένα «πέρασε η 
ώρα, είναι αργά, μία άλλη φορά…» 
Στο διοικητή που περίμενε με τους άλλους, είπε πως στην «Βεντέ-
τα» τα πράγματα ήταν ψόφια. Να πήγαιναν σε κανένα άλλο μα-
γαζί, μήπως ήταν πιο τυχεροί. 
 
Στο πίσω μέρος του μπαρ, υπήρχε ένα δωμάτιο που το είχαν για 
καμαρίνι. Εκεί πήγε και κρύφτηκε. 
-Τι κλαις μωρή, τι κακό σε βρήκε; της είπε το αφεντικό που την 
βρήκε κλαμένη. 
-Με έψαχναν, με περίμεναν, αλλά εγώ δεν πήγα. Πώς θα μπορούσα 
να πάω… του απάντησε με βλέμμα χαμένο, λες και κοιτούσε κά-
που πολύ μακριά. 
-Δεν πας καλά. Πότε πρόλαβες και ήπιες. Δεν βγαίνεις στην σάλα 
γιατί από ότι βλέπω ούτε το ρεύμα δεν θα βγάλουμε απόψε, και άσε 
τα κλάματα και τις μαλακίες για αύριο. 



Ιστορίες της κρίσης 

71 

 

 
 
 

ΜΑΚΡΥΑ ΑΠΟ Ο,ΤΙ ΣΕ ΜΕΛΑΓΧΟΛΕΙ 
 
Ούτε που ήξερε ο ένας την ύπαρξη του άλλου μέχρι εκείνη την 
στιγμή. Έτυχε να τους κεράσει καφέ ένας κοινός γνωστός στο 
καφενείο που σύχναζαν και έτσι γνωρίστηκαν. Ήπιαν ξανά μαζί 
καφέ μετά από μερικές ημέρες, έτσι από ευγένεια, είπαν μερικές 
κουβέντες πέρα από το «καλημέρα και το τι καιρό θα κάνει σήμε-
ρα» κι αυτό ήταν. Κόλλησαν. Ο καφές έγινε ουζάκι και το ουζάκι 
συνοικιακή ταβέρνα μία φορά την εβδομάδα. Σάββατο βράδυ, με 
τον λογαριασμό μισό, μισό. 
Τι να πεις, όσο και αν προσπαθούσαν να κρύψουν με αξιοπρέπεια 
την ανέχεια, τόσο αυτή ξεχείλιζε. Φαίνονταν με την πρώτη ματιά 
πως μετρούσαν τα κέρματα στην τσέπη. 
Εκεί λοιπόν στο ταβερνάκι κάθε Σάββατο, μετά το δεύτερο και 
τρίτο ποτήρι κρασί, άρχιζαν οι εκμυστηρεύσεις. 
Συνταξιούχοι και οι δύο. Οικοδόμος ο ένας. Τι οικοδόμος, άνθρω-
πος για όλες τις δουλειές δηλαδή. Από χτίσιμο και μπετά, μέχρι 
βάψιμο και σοβατίσματα. Ό,τι ήθελαν οι εργολάβοι. Σαράντα χρό-
νια δουλειά και τα δύο τελευταία, συνταξιούχος. Σταύρο τον έλε-
γαν. 
Ο άλλος, ο Νικόλας, ναυτικός ήταν. Μηχανικός στα καράβια. Μία 
ζωή μέσα στα λάδια στα πιστόνια και στα κύματα. Και αν άργησε 
να πάρει την σύνταξη του ήταν που δεν είχε τι άλλο να κάνει στη 
ζωή του, εκτός από το να ταξιδεύει και να δουλεύει. 
Μήπως τον περίμενε και κανένας πίσω;  



Χρήστος Γκίμτσας 

72 

 

Χήρος ο Σταύρος. Από χρόνια την είχε χάσει την γυναίκα του και 
του έλειπε πολύ. Καρκίνος στον μαστό με μεταστάσεις. Παιδιά δεν 
είχαν κάνει και έτσι έμεινε μαγκούφης. 
Είχε ένα αδελφό αλλά ήταν χαμένος στα ξένα. Είχε φύγει από 
παιδί μετανάστης και από τότε ούτε φωνή ούτε ακρόαση, που λέ-
νε.  
Ο άλλος, ο Νικόλας είχε παντρευτεί. Ξένη ήταν η γυναίκα του, σε 
λιμάνι την είχε γνωρίσει και την ερωτεύτηκε με την πρώτη. Τόσο 
βλάκας ήταν. Ξεμπάρκαρε, την παντρεύτηκε, έζησαν μαζί μερι-
κούς μήνες και όταν ξαναμπάρκαρε αυτή ήταν έγκυος.  
Από τότε νόμιζε πως είχε και αυτός ένα λόγο να γυρίζει πίσω. Τον 
περίμενε η γυναίκα του και το παιδί του. Ως που σε ένα γυρισμό 
του την έπιασε με άλλον.  
Είπε να το καταπιεί και να την συγχωρέσει, «αλλά όταν ραγίζει το 
γυαλί, πάει ραγίζει, έτσι δεν είναι;». Ξαναμπάρκαρε και όταν γύ-
ρισε εκείνη είχε φύγει μαζί με το παιδί για την πατρίδα της.  
Τους έψαξε, αλλά τι τα θες, δεν ήθελε να γυρίσει πίσω. Κάπως έ-
τσι χάθηκαν και σήμερα δεν ξέρει αν υπάρχουν καν. Και που ήλθε 
και άραξε σε τούτο το μέρος που κανένας δεν τον γνώριζε, ήταν 
που και αυτός ήθελε να χαθεί. 
Αυτά λέγαν εκεί στο ταβερνάκι κάθε Σάββατο και με τον καιρό 
πόνεσαν ο ένας τον άλλον. 
 
Όταν το είπε η τηλεόραση, δεν το πίστεψαν. Το πίστεψαν όμως 
όταν πήγαν στην τράπεζα και βρήκαν πάλι τη σύνταξη κουρεμέ-
νη. Αυτή την φόρα την είχαν πληρώσει τα επικουρικά. 
-Πού θα πάει αυτή η δουλειά ρε Σταύρο; Πώς θα την βγάλουμε. Ού-
τε για πασατέμπο δεν θα φτάνει σε λίγο η σύνταξη έτσι όπως το 
πάνε αυτά τα καθίκια. 
Ο άλλος σήκωσε τους ώμους χωρίς να απαντήσει. Μόνο βρισιές 
κατέβαζε το μυαλό του και δεν ήθελε να τις ξεστομίσει. 



Ιστορίες της κρίσης 

73 

 

Ευτυχώς, ήταν τουλάχιστον γεροί και δεν είχαν μπλέξει ακόμα με 
γιατρούς και φαρμακεία για να έχουν να πληρώνουν και τέτοια 
κερατιάτικα. 
  
Δεν είχε φύγει ακόμα ο χειμώνας αλλά έκανε μερικές ημέρες γε-
μάτες ήλιο. 
-Αύριο θα σε πάω εκδρομή, είπε ο Νικόλας. 
-Και πού θα πάμε; 
-Μην ρωτάς. Έχω να σου πω και μερικές κουβέντες. 
Είχε ο Νικόλας ένα παλιό σαραβαλάκι εικοσαετίας, από τότε που 
τα αυτοκίνητα είχαν καρμπιρατέρ και που το έλεγε η ψυχούλα 
του ακόμα. Σ’ αυτό μπήκαν και ξεκίνησαν. Έκαναν πάνω από δια-
κόσια χιλιόμετρα και σταμάτησαν τρείς φορές. Δύο για να κατου-
ρήσουν και μία για να πιούν καφέ. 
 Ούτε που την ήξερε την διαδρομή ο Σταύρος. 
-Φτάσαμε, είπε κάποια στιγμή ο οδηγός.  
Είχαν βρεθεί σε μία παραλία με κάμποσα σπίτια απλωμένα τριγύ-
ρω. Ένας μικρός οικισμός ήταν, χαμένος από θεό και ανθρώπους. 
Όλα έδειχναν ότι αυτό το μέρος ανήκε σε μία άλλη εποχή, αρκετά 
χρόνια πίσω. 
Περπάτησαν λίγο και στάθηκαν μπροστά σε ένα μικρό σπίτι που 
φαινόταν εγκαταλειμμένο. 
-Το βλέπεις; Της αδελφής της μάνας μου ήταν. Εδώ έζησε και εδώ 
πέθανε. Ανύπαντρη ήταν. Τώρα είναι δική μου κληρονομιά. 
Υπήρχε ένα μαγαζάκι για όλες τις δουλειές. Μπακάλικο, καφενείο, 
ταβέρνα, απ’ όλα. Εκεί άραξαν, εκεί τα συζήτησαν και εκεί τα α-
ποφάσισαν. 
 
Μέσα σε δύο μήνες το σπίτι έγινε αγνώριστο. Διόρθωσαν τα πε-
σμένα σοβατίσματα, πέρασαν καινούργια λαδομπογιά σε κουφώ-
ματα, πόρτες, παράθυρα, παντζούρια, διόρθωσαν τα υδραυλικά 



Χρήστος Γκίμτσας 

74 

 

και τα ηλεκτρικά, έφτιαξαν καινούργια κουζίνα και μπάνιο, έ-
στρωσαν πλακάκια και το έβαψαν κάτασπρο. 
Στο τέλος επιδιόρθωσαν τη στέγη κι αντικατέστησαν όλα τα 
σπασμένα κεραμίδια. 
Δύο μικρά δωμάτια είχε όλα και όλα, ένα για τον καθένα και ένα 
καθιστικό με το τζάκι για τις κρύες νύχτες του χειμώνα.  
Τελευταία έχτισαν καινούργιο φράχτη και ξεχέρσωσαν την αυλή. 
Μπροστά θα φύτευαν λουλούδια και στο πίσω μέρος μπαξέ με 
λαχανικά. 
Κάτι λίγες οικονομίες που είχε ο καθένας, τις ξόδεψαν όλες, αλλά 
χαλάλι, κούκλα το έκαναν. 
Οι άνθρωποι από τα γύρω σπίτια, καμιά δεκαριά οικογένειες όλες 
και όλες από γεροντάκια, στην αρχή απόρησαν και μετά χάρηκαν 
που θα είχαν καινούργιους γείτονες. 
  
Εκεί τους βρήκε η καινούργια άνοιξη. Να κάθονται στην αυλή που 
είχε αρχίσει να λουλουδιάζει να πίνουν καφέ το πρωί, ούζο το με-
σημέρι και να παρακολουθούν στο πίσω μέρος του σπιτιού τα 
ζαρζαβατικά που είχαν αρχίσει να πρασινίζουν. 
Μάλιστα ο Νικόλας είχε αρχίσει να επιδιορθώνει μια εγκαταλειμ-
μένη βάρκα και μόλις άνοιγε ο καιρός θα την έριχναν στην θά-
λασσα. 
-Θα χορτάσουμε ψάρι, θα δεις, είπε στον Σταύρο γελώντας. 
 
Έκαναν όρκο. Εκεί θα ζούσαν την υπόλοιπη ζωή τους. Μήπως εί-
χαν και πουθενά αλλού να πάνε; Για συντάξεις δεν ξαναμίλησαν, 
ας τις κούρευαν όσο ήθελαν. Εδώ όσα έπαιρναν τους έφταναν και 
περίσσευαν. 
Ούτε και για την προηγούμενη ζωή τους ξαναμίλησαν. Ήταν που 
εδώ είχαν αρχίσει μία καινούργια. 



Ιστορίες της κρίσης 

75 

 



Χρήστος Γκίμτσας 

76 

 

 
 
 

Η ΦΡΟΣΩ ΠΟΥ ΕΙΧΕ ΤΕΛΕΙΩΣΕΙ ΤΟ ΓΥΜΝΑΣΙΟ 
 
Η Φρόσω ήταν ένα από εκείνα τα παιδιά που σε κάποιες οικογέ-
νειες περισσεύουν. Και μια που περίσσευε την έστειλαν στην 
πρωτεύουσα για να συναντήσει την μοίρα της. 
Έτσι βρέθηκε «οικιακή βοηθός» σε μεγαλόσχημο αρχοντικό και 
κάποιοι εκεί στην μίζερη επαρχία που ζούσε όπου ο ένας στους 
δυο ήταν άνεργος, είπαν «πάει αυτή, τακτοποιήθηκε».  
Έξυπνη ήταν και γρήγορα έμαθε να ζει στο καινούργιο περιβάλ-
λον, να λέει «ναι κυρία, ναι κύριε» να σερβίρει να ψωνίζει, να απα-
ντά στο τηλέφωνο και γενικώς να συμπεριφέρεται όπως ταίριαζε 
σε ένα αρχοντικό. 
 
Τα περί έρωτος δεν τα κάτεχε. Της τα έμαθε όμως ο «κύριος» του 
σπιτιού ο οποίος είχε από χρόνια βαρεθεί την ανοργασμική σύζυ-
γο και εναγωνίως έψαχνε διέξοδο στις σεξουαλικές του ανάγκες. 
Κι όχι μόνο έμαθε, αλλά συγχρόνως κατάλαβε πως αυτό που είχε 
ανάμεσα στα πόδια της κόστιζε πολύ ακριβά. Πώς αλλιώς να δι-
καιολογήσει το πλούσιο χαρτζιλίκι που της έδινε ο «κύριος» κάθε 
φόρα που κλειδώνονταν μαζί στο δωμάτιο που είχαν για ξενώνα. 
Kαι φυσικά όταν έλειπε η κυρία. 
Στο πατρικό της γύριζε όταν μπορούσε, αλλά εκεί ούτε καν πώς 
περνούσε δεν την ρωτούσαν.  
Μόνο χρήματα της ζητούσαν γιατί τώρα αυτή και καλοντυμένη 
ήταν και λεφτά έβγαζε. Τους σιχάθηκε, τους έφτυσε και δεν ξα-
ναπάτησε. 
Κι εδώ που τα λέμε ούτε και εκείνοι την ξαναέψαξαν. 



Ιστορίες της κρίσης 

77 

 

 
Το μυαλό της όμως η Φρόσω το είχε καλά στερεωμένο μέσα στο 
κεφάλι της. Μάζευε τα λεφτά της, και τα επίσημα, του μισθού της, 
και τα κρυφά, τα ανεπίσημα. Μάλιστα μία μέρα πήγε σε μία τρά-
πεζα εκεί στην γειτονιά, άνοιξε λογαριασμό και έκρυψε εκεί το 
κομπόδεμα της που συνέχεια μεγάλωνε. 
Γιατί η Φρόσω δεν περιορίστηκε στα «πάρε - δώσε» μόνο με το 
αφεντικό της. Βλέπεις υπήρχαν πολλοί καθώς πρέπει νοικοκυραί-
οι, που κοιμόταν σε ξεχωριστά κρεβάτια από τις γυναίκες τους 
και ήταν διψασμένοι για ένα χάδι. 
Ακριβώς αυτό το χάδι ήταν που τους πρόσφερε η Φρόσω πότε 
μέσα στο αυτοκίνητο, πότε σε κατ’ οίκον επισκέψεις και πότε σε 
φτηνά ξενοδοχεία.  
 
Μέχρι που η κυρία του σπιτιού πήρε χαμπάρι τις πομπές, γιατί 
στο τέλος τίποτα δεν μένει κρυφό, και την έδιωξε νύχτα.  
Ίσα - ίσα που πρόλαβε να πάρει μαζί τα πράγματα της. 
Δεν χάθηκε όμως. Απεναντίας, ένιωθε να απελευθερώνεται. 
Έμπειρη ήταν και τη «δουλειά» την ήξερε καλά. Βρήκε λοιπόν ένα 
ημιυπόγειο κοντά στο λιμάνι, όπου υπήρχε πιάτσα και άνοιξε επί-
σημο μαγαζί. Και έτσι όπως ήταν γεμάτη με τσαχπινιά και σφιχτά 
πιασίματα, έγινε περιζήτητη στην αγορά.  
Και δεν ήταν μόνο αυτά. Ήταν και η αριστοκρατία που ακτινοβο-
λούσε, κάτι που είχε απομείνει από την προηγούμενη δουλειά της 
στο αρχοντικό και ότι η Φρόσω δεν ήταν καμία αμόρφωτη. 
Πριν φύγει από την επαρχία, είχε προλάβει να τελειώσει το γυ-
μνάσιο. Ήξερε γραφή, ανάγνωση, πολλαπλασιασμό, διαίρεση, να 
διαβάζει εφημερίδα, κι έμαθε να κρατάει τα λογιστικά της χωρίς 
καμία βοήθεια.  
Χώρια τα βιβλία που είχε διαβάσει και αυτά που διάβαζε ακόμα 
όταν είχε χρόνο και που τα άφηνε δίπλα στο κομοδίνο της, έτσι, 



Χρήστος Γκίμτσας 

78 

 

για να τα βλέπουν αυτοί που μπαινόβγαιναν στην κρεβατοκάμα-
ρά της. 
Και να πούμε και για τον κινηματογράφο που πήγαινε κάθε φορά 
που ένιωθε την θλίψη να απλώνεται μέσα της, κι έβλεπε ταινίες 
που μιλούσαν για μεγάλες αγάπες με πονεμένο τέλος. 
Έτσι, για να μπορεί να δακρύζει μέσα στο σκοτάδι χωρίς να την 
βλέπει κανείς.  
Όλα αυτά τα ήξερε η πιάτσα, γι’ αυτό η Φρόσω είχε μαζί με τα άλ-
λα προσόντα της και το κύρος της μορφωμένης. 
 
Όχι, νταβατζή δεν έβαλε στο κεφάλι της και κάποιοι που της την 
πέσανε, κατάλαβαν πως ήταν σκληρή και πήραν δρόμο. 
Ένας μάλιστα που ήθελε να της πουλήσει προστασία με το ζόρι 
του χαράκωσε το πρόσωπο με γυαλί από σπασμένο μπουκάλι. 
Από τότε δεν την ενόχλησε κανείς άλλος. Άλλωστε φρόντισε η ί-
δια να διαδοθεί πως η Φρόσω οπλοφορούσε και καλά θα έκαναν 
να προσέχουν… 
Μόνον έναν άνθρωπο είχε μαζί της. Την κυρά- Αγορίτσα. Μαζί 
ζούσαν. Αυτή που φρόντιζε για όλες τις δουλειές του «μαγαζιού» 
και την αγάπησε πολύ, λες και ήταν η μάνα της. 
 
Και από έρωτα; Απ’ αυτό που κανείς δεν γλυτώνει, πώς πορεύτη-
κε; 
Δύο φορές της έτυχε και στις δύο βασανίσθηκε πολύ.  
Την πρώτη με τον Θάνο, συμμαθητή της στην τελευταία τάξη στο 
γυμνάσιο. Πολύ αγαπήθηκαν με όλη την αθωότητα της εφηβείας. 
Γιος χωροφύλακα ήταν ο Θάνος και όταν ήλθε η μετάθεση του 
πατέρα του για άλλο μέρος, πλάνταξαν στο κλάμα ένα ολόκληρο 
βράδυ. 
Αυτή συνέχιζε να κλαίει και άλλα πολλά βράδια ακόμα, αφότου 
χώρισαν. 



Ιστορίες της κρίσης 

79 

 

Η άλλη ήταν με τον Στράτο. Λεβεντάνθρωπος. Είχε έλθει μια - δυο 
φορές στο «μαγαζί» και από τότε έγινε τακτικός και πάντα με ένα 
δώρο στο χέρι «για την κυρία Φρόσω».  
Έρωτας μεγάλος και δυνατός, σαν αυτούς που γράφουν στα βι-
βλία. 
Μόνο που ο Στράτος ήταν παντρεμένος. Ώσπου μία μέρα ήλθε και 
την βρήκε η γυναίκα του. Κυρία με τα όλα της, είναι αλήθεια. Της 
μίλησε με σεβασμό και στον πληθυντικό και πολύ το εκτίμησε. 
-Κυρία Φρόσω υπάρχει μία οικογένεια πίσω από τον Στράτο και 
δύο παιδιά, δεν είναι κρίμα να καταστραφούν όλα αυτά; Εγώ είμαι 
έτοιμη να τον συγχωρέσω, αρκεί να τον αφήσετε εσείς να γυρίσει 
πάλι στο οικογένεια.  
-Όχι, εγώ δεν θα γίνω αντροχωρίστρα, είπε το ίδιο βράδυ στην Α-
γορίτσα και από τότε δεν ξαναείδε τον Στράτο.  
Έκλαψε πάλι για πολλά βράδια στο μαξιλάρι της, αλλά μέσα έ-
νοιωθε πως στάθηκε κυρία με Κάπα κεφαλαίο. 
 
Τον Ευθύμη τον ψηλό και ξερακιανό γκαρσόνι στο καφενείο όπου 
πήγαινε κάθε Κυριακή μαζί με την Αγορίτσα και έπιναν με κάθε 
επισημότητα καφέ και διάβαζε και τις εφημερίδες, καθότι αυτή 
μορφωμένη, είπαμε, δεν τον είχε πάρει σοβαρά. 
Το είχε καταλάβει πως ήταν βαθιά ερωτευμένος μαζί της και το 
διασκέδαζε. 
Σήκω κάτσε τον είχε. Μέχρι που ένα βράδυ του είπε, έτσι για πλά-
κα, πως ήθελε να την βγάλει έξω γιατί ήταν πολύ σκασμένη από 
την δουλειά. 
Τσακίστηκε ο Ευθύμης να πάρει έκτακτο ρεπό, να βάλει κου-
στουμιά και γραβάτα και νάσου να συνοδεύει όλο καμάρι αγκαζέ 
τη Φρόσω στον κινηματογράφο.  
Γιατί εδώ που τα λέμε, όταν η Φρόσω ντύνονταν και έβγαινε στο 
σιργιάνι, ούτε που υποψιαζόσουν ποια ήταν η δουλειά της. 



Χρήστος Γκίμτσας 

80 

 

Είδαν μία ταινία με μπόλικο κλάμα και πολύ το χάρηκε ο Ευθύμης 
που η Φρόσω έκλαψε γερμένη στον ώμο του. Ποτέ όμως δεν βρή-
κε το θάρρος να της εξομολογηθεί τη βουβή και δυνατή αγάπη 
του γι’ αυτήν. 
Ώσπου μια μέρα ο Ευθύμης εξαφανίστηκε. Όσοι ήξεραν, είπαν 
πως θα πήγαινε κάπου στα μέρη του να ανοίξει δικό του καφενεί-
ο. Και από τότε κανένα νέο του δεν έφτασε. 
 
Κάπως έτσι πέρασαν τα χρόνια και η Φρόσω άρχισε να μην έχει 
ζήτηση. 
Ήταν και οι «ξένες» που είχαν πέσει στην πιάτσα. Το κατάλαβε 
και δεν ήταν αφελής να περιμένει στο ξεπεσμό.  
Αυτή θα αποχωρούσε από τη «δουλειά» όρθια και ωραία, σπαθά-
τη, όπως ήλθε. 
Είχε πεθάνει και η Αγορίτσα που πολύ την έκλαψε, γι’ αυτό πήρε 
την απόφαση και το έκλεισε το μαγαζί. 
Πρόβλημα οικονομικό δεν είχε. Τους κόπους της τους είχε επεν-
δύσει καλά. Και επειδή ήθελε να διώξει από πάνω της και τη ρε-
τσινιά της πουτανιάς, αποφάσισε να φύγει από το λιμάνι και να 
πάει να ζήσει αλλού, κάπου που να μην την ξέρουν.  
Και το έκανε. Άλλαξε ό,τι μπορούσε επάνω της, ρούχα, χτένισμα 
ακόμα και το όνομα. Σε κάποιους νέους γείτονες που την ρώτη-
σαν, δήλωσε Σόνια, πως ήταν χήρα και συνταξιούχος και κατέληξε 
σε τούτο το μέρος γιατί είχε καλό κλίμα για τα βρογχικά της. 
 
Απόβραδο καθόταν σε ένα παγκάκι μόνη. Απέφευγε άλλωστε να 
κάνει στενές σχέσεις με ανθρώπους, εδώ. 
Ένα γλυκό αεράκι της χάιδευε το πρόσωπο και κάτι τέτοιες στιγ-
μές ήθελε να αφήνει το μυαλό να ταξιδεύει και να αναπολεί. 
Ούτε που έδωσε σημασία στον άνθρωπο που ήλθε και κάθισε δί-
πλα της. Μόνο όταν άρχισε να την κοιτά επίμονα, τον πρόσεξε. 
-Φρόσω, εσύ είσαι; 



Ιστορίες της κρίσης 

81 

 

Θέλησε να γυρίσει το κεφάλι αλλού. Από πού ως πού Φρόσω, λά-
θος έκανε. Αυτή ήταν η Σόνια. Όμως δεν τα κατάφερε. και η φωνή 
γνωστή… 
-Ευθύμη, εσύ; 
Αυτός ήταν. Του έπιασε το χέρι με λαχτάρα και έτσι ήρεμα άρχι-
σαν να μιλούν εκεί στο παγκάκι λες και δεν είχαν χωρίσει παρά 
μερικές ημέρες μόνο. 
Της είπε για το καφενείο που είχε ανοίξει εδώ, για τη σύνταξη που 
πήρε, για την μοναξιά του, για το πόσο την είχε αγαπήσει… 
 
Έκαναν έρωτα το ίδιο βράδυ και πολύ χάρηκε που είχε μέσα στην 
αγκαλιά της τον Ευθύμη, τον άνθρωπο που είχε το κουράγιο να 
την αγαπάει ακόμα. 
Έτσι αγκαλιά κοιμήθηκαν και το πρωί όταν ξύπνησαν του είπε να 
φέρει τα πράγματά του εδώ, στο δικό της σπίτι, γιατί εδώ θα έμε-
νε πια. 
-Και να φροντίσεις να με πας κινηματογράφο, όπως τότε, σε μία 
ερωτική ταινία, γιατί θέλω να κλάψω, ακούς; του είπε επιτακτικά. 
 
  



Χρήστος Γκίμτσας 

82 

 

 
 
 

ΒΕΝΖΙΝΑΔΙΚΟ ΣΕ ΤΙΜΗ ΕΥΚΑΙΡΙΑΣ 
 
Καλή κουβέντα γι’ αυτόν τον άνθρωπο δεν άκουγες σε όλη την 
πόλη. Παραδόπιστος, μίζερος, άφιλος. Ό,τι και να έλεγες, μέσα 
ήσουν. 
Εκεί κολλημένος στο βενζινάδικο, να κοιμάται στο καμαράκι δί-
πλα από το γραφείο και να διανυκτερεύει ολόκληρο τον χρόνο για 
όποιον ξενύχτη ή περαστικό ξέμενε από βενζίνη. 
Σπίτι είχε. Ένα διαμέρισμα μέσα πόλη, αλλά σπάνια πήγαινε. Δεν 
ήταν από εδώ, και πώς και γιατί βρέθηκε σε τούτον τον τόπο κα-
νένας δεν ήξερε. 
Βρήκε το βενζινάδικο εγκαταλειμμένο, ο προηγούμενος ιδιοκτή-
της είχε βαρέσει κανόνι, το αγόρασε κοψοχρονιά, και από τότε 
δεν ξεκόλλησε απ’ αυτό ούτε μέρα, που λέει ο λόγος. 
Η ζωή του όλη μέσα στις βενζίνες και στα λάδια ήταν και στο κα-
μαράκι δίπλα στο γραφείο. 
 
Σ’ αυτό το βενζινάδικο βρήκαν δουλειά ο Θοδωρής και ο Σερα-
φείμ. Όλη μέρα εκεί για ένα ψωρομεροκάματο, στις αντλίες, στις 
αλλαγές λαδιών, στο πλυντήριο και στις «διανομές κατ’ οίκον» 
τον χειμώνα. 
Πολλά λόγια δεν είχαν με το αφεντικό. Όσα χρειάζονταν για να 
συνεννοούνται στην δουλειά και ούτε που τους κέρασε ποτέ ένα 
καφέ ή ένα κρασί.  
Δεν ξημέρωνε μέρα που να μην είναι όλο μούτρα και γκρίνια, ήταν 
λες και του είχαν σκοτώσει την μάνα. Και ούτε είχε περάσει ποτέ 
από το μαγαζί άνθρωπος που να ήταν συγγενής του η κάτι τέτοιο. 



Ιστορίες της κρίσης 

83 

 

H μόνη «στενή» σχέση της ζωής του, ήταν η Ρεγγίνα. Σε μπαρ 
δούλευε και την γούσταρε πολύ. 
Μία δυο φορές το μήνα πήγαινε στο μπαρ, έπινε μερικά ποτά και 
την έπαιρνε στο σπίτι και ξενυχτούσε μαζί της. Με το αζημίωτο 
βέβαια. Τα βράδια αυτά ήταν τα μόνα που το βενζινάδικο δεν δια-
νυκτέρευε, γιατί το αφεντικό «διανυκτέρευε» αλλού. 
Με τον καιρό άρχισαν να λένε γι’ αυτόν και άλλες κουβέντες στην 
πιάτσα. Ότι δεν ήταν μόνο παραδόπιστος, αλλά έκανε και «εξυ-
πηρετήσεις» σε εκείνους που έπασχαν από ρευστό και τους κυνη-
γούσε η ανάγκη, ιδίως αυτή την εποχή. Τοκογλύφο τον ανέβαζαν, 
τοκογλύφο τον κατέβαζαν με σιγανή φωνή. 
O Θόδωρος και ο Σεραφείμ τα ήξεραν όλα αυτά και για το δέρμα 
που έπαιρνε από τους φουκαράδες που περνούσαν την πόρτα 
του. Ακόμα και για εκείνα τα μυστήρια βυτιοφόρα που ξεφόρτω-
ναν νυχτιάτικα και μύριζαν λαθραίο καύσιμο, αλλά τσιμουδιά. 
Πού να έψαχναν τέτοια εποχή για άλλη δουλειά. 
Και δεν ήξεραν μόνο αυτά. Ήξεραν και για το χρηματοκιβώτιο 
που το είχε χτισμένο στον πίσω τοίχο στο καμαράκι που ζούσε 
και που το έκρυβε πίσω από την ντουλάπα που έβαζε τις φόρμες 
και τα ρούχα του. 
Εκεί μέσα είχε καταχωνιασμένα τα γραμμάτια, τις επιταγές, τα 
πανωτόκια και το πρόχειρο κεφάλαιο κίνησης, γιατί στην τράπε-
ζα είχε και άλλα, τα πιο χοντρά.  
 
Κάπως έτσι πέρασαν μερικά χρόνια, μέσα στην μιζέρια και στην 
γκρίνια, έτσι που τους έρχονταν να ρίξουν μια μούντζα και να φύ-
γουν. Αλλά είπαμε. Εύκολα βρίσκεις αλλού μεροκάματο τέτοια 
εποχή; 
 
Την ιδέα την είχε ο Θόδωρος. 



Χρήστος Γκίμτσας 

84 

 

-Και πώς θα γίνει, ρε σύ. Θα μας πάρουν χαμπάρι, πρέπει να ξεκλει-
δώσουμε πόρτες, να ανάψουμε φώτα… μπορεί να περνάει κάποιος, 
να ακούσει θόρυβο και να την κάτσουμε. 
Στον πίσω τοίχο του μικρού δωματίου υπήρχε μια αποθήκη, εκεί 
που έβαζαν τα εργαλεία της δουλειάς, τα άχρηστα, τα σκουπίδια, 
τέτοια πράματα.` 
-Από εκεί θα πάμε. Θα γκρεμίσουμε τον τοίχο, σιγά το πράμα, μεσο-
τοιχία από τούβλα είναι, θα φορτώσουμε το χρηματοκιβώτιο ολό-
κληρο έτσι όπως θα είναι με τα τσιμέντα, θα το κρύψουμε και όταν 
μπορέσουμε θα το ανοίξουμε με την ησυχία μας. Αρκεί να βρεθεί η 
ευκαιρία. 
Η ευκαιρία βρέθηκε στην απεργία των βυτιοφόρων. Στέγνωσαν 
όλα τα βενζινάδικα, στέγνωσαν κι αυτοί.., Έβαλαν ταμπέλα «καύ-
σιμα τέλος» και άραξαν. 
Το αφεντικό σπίτωσε τη Ρεγγίνα και αυτοί βρήκαν την ευκαιρία 
και έβαλαν το σχέδιο μπροστά. 
Νύχτα πήγαν, σημάδεψαν τον τοίχο και με δυο λοστάρια τον 
γκρέμισαν. Φόρτωσαν το χρηματοκιβώτιο στο ημιφορτηγάκι που 
είχε φέρει ο Σεραφείμ, το σκέπασαν και χάθηκαν μέσα στην νύ-
χτα. 
Την ίδια νύχτα το έθαψαν σε ένα λάκκο που είχαν ανοίξει από 
πριν σε ένα εγκαταλειμμένο στάβλο έξω από την πόλη και αυτό 
ήταν όλο. 
 
Την άλλη μέρα το αφεντικό είδε την τρύπα και κόντεψε να πάθει 
αποπληξία… Έσκουξε, φώναξε την αστυνομία, έγιναν έρευνες, αλ-
λά τίποτα. Το χρηματοκιβώτιο χαμένο. Ανέκριναν κι αυτούς, αλλά 
χωρίς αποτέλεσμα. 
Στο τέλος οι υποψίες έπεσαν σε κάποιους που ο τοκογλύφος τους 
είχε στριμωγμένους με επιταγές και τέτοια, αλλά ούτε από εκεί 
βγήκε κάτι. 



Ιστορίες της κρίσης 

85 

 

Όμως από όλη αυτή την ιστορία ο κόσμος, ακόμα και αυτοί που 
δεν ήξεραν, έμαθε πως ο βενζινάς ήταν τοκογλύφος και πως τον 
είχαν εκδικηθεί άνθρωποι που τους είχε ρουφήξει αίμα. 
Αυτό ήταν. Η δουλειά έπεσε, το βενζινάδικο ερήμωσε και το αφε-
ντικό αποφάσισε να το κλείσει και να την κοπανήσει για αλλού. 
Βλέπεις δεν τον έπαιρνε να μείνει άλλο εδώ με την βρόμα που τον 
ακολουθούσε. 
 
-Αφεντικό, άμα φύγεις και αφήσεις το μαγαζί, δεν το δίνεις να το 
δουλέψουμε εμείς; 
-Και πού θα βρείτε τα λεφτά, ρε σεις; 
-Έχουμε κάτι οικονομίες, μας δίνουν και ένα δάνειο, θα σε ξοφλή-
σουμε, μην ανησυχείς. 
Έτσι και έγινε. Το βενζινάδικο ξανάνοιξε με «νέα διεύθυνση», η 
πελατεία ξαναγύρισε και όλα βρήκαν το δρόμο τους. Η πόλη ξε-
βρόμισε από τον τοκογλύφο και η Ρεγγίνα έχασε τον καλύτερο 
πελάτη της.  
Και το χρηματοκιβώτιο; 
Όταν ηρέμησαν τα πράματα, το άνοιξαν με οξυγόνο. Βρήκαν μπό-
λικο χρήμα μέσα. Μαζί και δύο μασούρια με χρυσές λίρες. Ακόμα 
και ένα πακέτο σαν τούβλο με τις επιταγές με τα χρέη των φου-
καράδων. 
Τις επιταγές τις έκαψαν. Φαντάσου πόσες ψυχές ανακουφίστη-
καν με εκείνη τη φωτιά. Με τα υπόλοιπα ξεχρέωσαν το βενζινάδι-
κο και έμεινε και καβάτζα για τις δύσκολες μέρες.  
Τον βενζινά δεν τον ξαναείδε κανείς σε τούτα τα μέρη. 



Χρήστος Γκίμτσας 

86 

 



Ιστορίες της κρίσης 

87 

 

 
 
 

ΕΙΔΕΣ ΤΙ ΚΟΛΠΑ ΚΑΝΕΙ Η ΚΡΙΣΗ; 
 
-Εσείς οι δύο θα πάτε επαρχία, είπε δείχνοντας αυτόν και τον Ιά-
κωβο, και θα στήσετε υποκαταστήματα εκεί. Και μην ακούσω α-
ντιρρήσεις, «δεν μπορώ» και τέτοια, γιατί έτοιμος είμαι για απολύ-
σεις.  
Πρώτη φορά τον είδαν τόσο σοβαρό και τόσο θυμωμένο. Ήξεραν 
πως ήταν στριμωγμένος, αλλά υπέθεταν πως θα το ξεπερνούσε. 
Δεν ήταν έτσι όμως τα πράματα. Η κρίση στην αγορά όχι μόνο 
κρατούσε αλλά μέρα με την μέρα χειροτέρευε.  
Καλοστημένη επιχείρηση είχε το αφεντικό. Εισαγωγές με ανατο-
λίτικα ηλεκτρονικά μπιχλιμπίδια έκανε κι ύστερα τα προωθούσε 
στο λιανεμπόριο με μερικά δικά του μαγαζιά που τα είχε σκορπι-
σμένα μέσα στην πρωτεύουσα.  
Καλά πήγαινε, αλλά τώρα τελευταία η αγορά είχε στενέψει. Είχε 
κάνει και το σφάλμα να κλείσει μπόλικο ρευστό σε μία μεγάλη 
παραγγελία και τα προϊόντα έμειναν στοκαρισμένα και απούλη-
τα. Έπρεπε κάτι να κάνει λοιπόν και αυτό το «κάτι» ήταν να ξα-
νοιχτεί στην επαρχία. 
Διάλεξε δύο πόλεις που πίστευε πως εκεί θα πουλούσε, έτσι έλεγε 
η έρευνα αγοράς που είχε κάνει κι έστειλε να στήσουν μαγαζιά σ’ 
αυτές, δύο από τους καλύτερους υπαλλήλους που είχε και ήξεραν 
την πιάτσα απέξω κι ανακατωτά. 
 
Δεν μπόρεσε να αρνηθεί. Και τι να έλεγε; Ότι δεν τον αφήνει η 
Μαρίνα, η γυναίκα του; Άσε που το αφεντικό ήταν κατηγορημα-
τικό: «Όποιος θέλει. Όποιος δεν θέλει, σπίτι». 



Χρήστος Γκίμτσας 

88 

 

Η Μαρίνα όταν το άκουσε, κατέβασε τα μούτρα.  
-Σου το είπα, να τα παρατήσεις και να έλθεις να δουλέψουμε το μα-
γαζί μαζί, αλλά δεν θέλεις. Τρέξε τώρα… 
Η γυναίκα του, οικονομικά είχε σπουδάσει, αλλά πού δουλειά. 
Πήρε ένα κεφάλαιο από τον πατέρα της και άνοιξε μαγαζί με γυ-
ναικεία εσώρουχα. Ευτυχώς, πήγαινε καλούτσικα και έβγαζε από 
πάνω και την δόση του δανείου για το διαμερισματάκι που είχαν 
πάρει.  
Του είχε φάει τα αυτιά να τα παρατήσει και να δουλέψουν μαζί, 
γιατί μόνη της δεν τα προλάβαινε όλα. Αλλά τώρα, ήταν αυτός για 
να πουλάει σουτιέν και στρινγκ; 
-Μόνο για μερικούς μήνες. Να στήσω το μαγαζί, να στρώσει λίγο η 
δουλειά και πάλι εδώ θα είμαι. Ύστερα, κάθε Σαββατοκύριακο θα 
έρχομαι. Εκατόν πενήντα χιλιόμετρα δρόμος είναι… το πολύ δύο 
ώρες… Σιγά το πράγμα. 
 
Έφυγε. Βρήκε μια μικρή γκαρσονιέρα για να αράζει –έτσι είχε κα-
νονίσει με το αφεντικό, μην πληρώνουν και ξενοδοχείο- και έκλει-
σε μία επαγγελματική στέγη σε κεντρικό σημείο. Ευτυχώς, τα ε-
νοίκια ήταν σκοτωμένα.  
Δεν άργησε να στήσει ένα όμορφο μαγαζάκι με όλα τα ηλεκτρονι-
κά καλούδια που είχαν στην κεντρική αποθήκη. Προσέλαβε μάλι-
στα και ένα άνεργο πιτσιρικά, απ’ αυτούς που παίζουν τα ηλε-
κτρονικά στα δάκτυλα για να τον βοηθά, έβαλε και διαφήμιση σε 
κάτι τοπικά ραδιόφωνα, και σε λίγο ο κόσμος άρχισε να μπαίνει 
στο κατάστημα να αφήνει χρήμα. 
Στο σπίτι του γύριζε κάθε Σαββατοκύριακο και αντί να περνά δύο 
μέρες καλά, είχε να παλέψει με τα μούτρα και την γκρίνια της 
Μαρίνας. 
Προσπαθούσε να της εξηγήσει πως σε λίγο καιρό θα ήταν πάλι 
πίσω, πως έτσι είναι οι δουλειές, έχουν και τις δυσκολίες, αλλά 
δεν κατάφερε να την κάνει να δείξει συγκατάβαση.  



Ιστορίες της κρίσης 

89 

 

Έτσι με τον καιρό - το ομολόγησε τελικά στον εαυτό του- ένοιωθε 
ανακούφιση κάθε φορά επέστρεφε στην μικρή γκαρσονιέρα και 
δουλειά του. 
 
Ήταν ένα όμορφο απομεσήμερο, το απόγευμα η αγορά ήταν κλει-
στή και η επόμενη ημέρα ήταν αργία. Είχε τηλεφωνήσει στη γυ-
ναίκα του, πως δεν θα πήγαινε, πως είχε δουλειά, αλλά μετάνιωσε.  
Θα πήγαινε έτσι ξαφνικά και θα της έκανε έκπληξη. Κανόνιζε μά-
λιστα το βράδυ να πήγαιναν σε κάποια καλή ταβέρνα, θα έπιναν 
και λίγο κρασί και ίσως την έκανε να χαμογελάσει. 
 
Ξεκλείδωσε την πόρτα χωρίς να κάνει θόρυβο και προχώρησε στο 
χωλ. Εκεί κοντοστάθηκε καθώς άκουσε τις μικρές κοφτές κραυ-
γές της Μαρίνας που έβγαζε όταν έκανε έρωτα. Από την μισάνοι-
χτη πόρτας είδε τα δύο σώματα επάνω στο κρεβάτι παραδομένα 
στο πάθος τους. Τον άντρα δεν τον αναγνώρισε καθώς έβλεπε 
μόνο την πλάτη του. 
Έμεινε εκεί ακίνητος και από την σκέψη του πέρασαν πολλές ιδέ-
ες για το πώς έπρεπε μα αντιδράσει. Δεν εφάρμοσε καμία. Γύρισε 
ήρεμα, βγήκε από το σπίτι και έκλεισε ήσυχα την πόρτα πίσω του. 
Πήγε και δείπνησε μόνος του στην ταβέρνα που υπολόγιζε να πά-
ει μαζί της και πάλεψε με τα συναισθήματα του που ήταν ένα 
κράμα από θυμό από ζήλια και οργή. Στο τέλος το αποφάσισε. 
Σήκωσε τους ώμους, μπήκε στο αυτοκίνητο και το ίδιο βράδυ γύ-
ρισε πίσω. 
Δεν τηλεφώνησε στην γυναίκα του ούτε την επόμενη, ούτε την 
μεθεπόμενη, ούτε και καμία άλλη μέρα απ’ αυτές που ακολούθη-
σαν. Ούτε απάντησε σε καμία δικιά της κλήση. Μόνο οργάνωσε 
λίγο καλύτερα την γκαρσονιέρα που έμενε και αγόρασε μερικά 
καινούργια ρούχα μια που είχε αποφασίσει να μην ξαναγυρίσει 
στο παλιό του σπίτι. 



Χρήστος Γκίμτσας 

90 

 

Το μαγαζί πήγαινε καλά και το αφεντικό ήταν παραπάνω από ευ-
χαριστημένο.  
Το κουβέντιασε μαζί του.  
-Λέω να αράξω εδώ για καιρό, μπορεί και μόνιμα. Γίνεται; 
-Όπως θέλεις, κανένα πρόβλημα. Είδες τι καλή είναι τελικά η επαρ-
χία; 
 
Βράδυ ήταν και την είχε αράξει σε ένα μικρό μπαρ. Εκεί ήλθε το 
μήνυμα από την Μαρίνα. 
«Κατάλαβα ότι ξέρεις, και αν πω πως ήταν μία στιγμή αδυναμίας 
και θυμού, μάλλον δεν θα το πιστέψεις. Δεν ξέρω αν φτάνει μία 
συγγνώμη, πάντως εγώ θέλω να γυρίσεις πίσω και το λαχταρώ. 
Και αν πάλι δεν θέλεις, για ακόμα μία φορά, συγγνώμη…» 
Δεν απάντησε, δεν υπήρχε λόγος. Δεν θα γύριζε και θα το καταλά-
βαινε με τον καιρό. Ας φρόντιζε αυτή για το διαζύγιο. 
Παράγγειλε ένα ποτό ακόμα και το βλέμμα του καθηλώθηκε στο 
προφίλ μίας όμορφης ξανθιάς που κάθονταν μόνη της απέναντί 
του.  
Όταν ο σερβιτόρος έφερε το ποτό του, του είπε να σερβίρει και 
ένα στην ξανθιά. Κερασμένο απ’ αυτόν. 



Ιστορίες της κρίσης 

91 

 

 
 
 

ΜΙΑ ΠΡΟΙΚΑ ΘΑ ΜΑΣ ΣΩΣΕΙ! 
 
Το είχαν κάνει τάμα. Να βρίσκονται δηλαδή κάθε Τετάρτη μεση-
μέρι στο τσιπουράδικο του Ευγένη και να φεύγουν από εκεί αργά 
το απόγευμα με κεφάλι βαρύ και με καρδιά ανάλαφρη. 
 Όχι πως τους πείραζε όταν πήγαιναν και όποια άλλη μέρα, αλλά η 
Τετάρτη ήταν ιερή και η απουσία από αυτήν ήταν περίπου αμαρ-
τία. 
Ο Ιάσωνας ήταν πολιτικός μηχανικός και εδώ και μερικά χρονιά 
κόσμος πολύς έμπαινε και έβγαινε στο τεχνικό του γραφείο. Σχε-
δόν δεν την προλάβαινε την δουλειά. Όλα αυτά σήμερα είναι πε-
ρασμένα μεγαλεία. Τώρα, μόνο καμιά μικροδουλίτσα, κανένα ψι-
λοέργο έτσι να βγαίνουν τα έξοδα. Ευτυχώς δεν του είχαν μείνει 
και τίποτα χρέη πίσω, για να τρέχει και να μην τελειώνει. 
Ο Χρίστος είχε ανοίξει ένα μαγαζί με οικολογικά προϊόντα, καθότι 
από σπουδές τεχνολόγος τροφίμων, αλλά το έκλεισε στο δεύτερο 
χρόνο. Εδώ ο κοσμάκης δεν μπορούσε να αγοράσει τα φτηνά στην 
λαϊκή, θα περίσσευαν και για οικολογικά; 
Τώρα πολεμάει με κάτι αντιπροσωπίες και όταν τον ρωτάς πώς 
πάει, σηκώνει τους ώμους και όλο «θα δούμε» απαντά. 
Ο Ρήγας -πού στο διάολο το βρήκαν και του έδωσαν αυτό το όνο-
μα;- μόλις είχε απολυθεί από ένα ασφαλιστικό γραφείο που δού-
λευε και για την ώρα τα έφερνε βόλτα με αυτά που έπαιρνε από 
το ταμείο ανεργίας. Είχε όμως μεγάλες ιδέες για το μέλλον, τρο-
μάρα του. 



Χρήστος Γκίμτσας 

92 

 

Και οι τρείς ανύπαντροι, δηλαδή οι δύο, γιατί ο Ρήγας τον είχε δο-
κιμάσει το γάμο και τον άντεξε δέκα μήνες μόνο. Ασυμφωνία χα-
ρακτήρων, βλέπεις. 
 
Εκεί λοιπόν, στο τσιπουράδικο ανάμεσα στα μπουκαλάκια με το 
διάφανο υγρό και τους μεζέδες που τους σερβίριζε ο Ευγένης, α-
νανέωναν την εμπιστοσύνη και την φιλία ανάμεσα τους, που κρα-
τούσαν από τα μαθητικά χρόνια.  
Σχολίαζαν και συζητούσαν για τα πάντα και όταν έφταναν στο 
«τις πταίει» για το σημερινό χάλι της κοινωνίας -και το δικό τους- 
τότε τους άκουγε όλο το μαγαζί. Καμιά φορά έπαιρναν μέρος 
στην συζήτηση κι από τα διπλανά τραπέζια, άλλοι ζαλισμένοι κι’ 
αυτοί, οπότε η κουβέντα γίνονταν σχεδόν καβγάς. 
Ευτυχώς ο Ευγένης είχε τον τρόπο να ρίχνει τις εντάσεις και όλα 
τελείωναν με αλληλοκεράσματα και μισομεθυσμένα γέλια. 
 
Δεν ήταν λίγες οι φορές όμως που έπεφταν και σε μελαγχολία κα-
θώς έβλεπαν το μέλλον σκοτεινό. 
-Γαμώτο, μια χαρά παλληκάρια, σχεδόν σαραντάρηδες και να τρα-
βάμε τέτοια ζόρια, μονολόγησε μία μέρα ο Χρίστος και οι άλλοι 
συμφώνησαν. 
-Μία προίκα θα μας σώσει, συνέχισε. 
-Γιατί, έχεις υπόψιν καμία; απάντησε ο Ιάσωνας 
-Αμέ; Τον Βαγγέλη που τον φωνάζαμε στραβοκάνη τον θυμάστε; 
Τον συνάντησα προχτές. Έχει ανοίξει γραφείο συνοικεσίων και που 
λέτε μου την έπεσε για μία Βασούλα, καλά οικονομημένη που έψα-
χνε για άντρα. Μου είπε την αλήθεια ο Βαγγέλης. Χοντρούλα ήταν 
ιδίως στον πισινό, κοντή, άντε ένα πενήντα το πολύ. Μου έδειξε και 
φωτογραφία… και από μούρη, άστα μέχρι και μουστάκι είχε που 
δεν κρύβονταν το άτιμο.  
Αλλά, το χρήμα με ουρά… 



Ιστορίες της κρίσης 

93 

 

-Και τι κάθεσαι, του απάντησε ο Ρήγας. Δεν δοκιμάζεις όπως εγώ 
να δεις τι γλύκα έχει! 
Γέλασαν και έφεραν την κουβέντα στον Βαγγέλη τον στραβοκά-
νη. Ακούς γραφείο συνοικεσίων! Για βλάκα τον είχαν, όχι για προ-
ξενήτρα… 
 
Πέρασε λίγος καιρός και μία Τετάρτη ο Ιάσωνας έκανε την αμαρ-
τία. Δεν φάνηκε όσο και αν τον περίμεναν στου Ευγένη. Ξαφνιά-
στηκαν, ανησύχησαν, αλλά πριν το αναζητήσουν στο τηλέφωνο, 
τους τηλεφώνησε εκείνος. 
Είχε φύγει εκτάκτως σε ταξίδι γιατί του έκατσε μία καλή δουλειά 
και δεν ήθελε να την χάσει. Θα έλειπε κανα δυο εβδομάδες. Έτσι 
είπε. 
Εντάξει, αφού είναι καλά, δεν πειράζει. Θα τον περίμεναν να γυρί-
σει. Αφού του έκατσε και δουλειά… 
Εκεί που περίμεναν να τους σερβίρει ο Ευγένης τα επόμενα, έκανε 
έτσι ο Χρίστος το χέρι και έπιασε μία εφημερίδα από το διπλανό 
τραπέζι «για να ρίξει μια ματιά στα νέα» και όταν άνοιξε μια εσω-
τερική σελίδα έμεινε με το στόμα ανοιχτό.  
-Τι έπαθες, ρε, θα πνιγείς. 
Δεν μπόρεσε να μιλήσει, αλλά έδειχνε με το δάκτυλο στον Ρήγα 
ένα σημείο της εφημερίδας. Ο άλλος την πήρε από τα χέρια του 
γεμάτος απορία, έριξε το βλέμμα του στο σημείο που του έδειχνε, 
και διάβασε. 
Αναγγελίες γάμων: ο Ιάσων… ετών…, πολιτικός μηχανικός, κάτοι-
κος…, γεννηθείς την…. πρόκειται να έλθει σε σχέση γάμου την…. 
αυτού του έτους με τη Βασιλική… και ακολουθούσαν τα υπόλοιπα 
στοιχεία. Της Βασούλας που προξένευε ο Βαγγέλης ο στραβοκά-
νης, δηλαδή! 
-Ρε τον μπαγάσα, είπε κάποια στιγμή αφού συνήλθε ο Χρίστος. 
Αυτή ήταν η δουλειά που είχε; Αυτός πάει να παντρευτεί. Ρε σύ αυ-
τή έλεγε ότι δεν βλέπεται. Τι πάει να κάνει ο δικός μας; 



Χρήστος Γκίμτσας 

94 

 

-Εσύ του άνοιξες τα μάτια. Αλλά εδώ που τα λέμε μήπως αυτός τι 
είναι; Γεμάτος κρεατοελιές, στραβομύτης και με φαλάκρα που 
φτάνει μέχρι το σβέρκο, είπε μετά από λίγη σιωπή ο Ρήγας. Μην 
κοιτάς που εμείς τον έχουμε συνηθίσει τον ασχημομούρη. Καλά έ-
κανε. Φαίνεται πως κύλησε ο τέντζερης και βρήκε το καπάκι, μόνο 
που ο τέντζερης είναι γεμάτος με χρήμα. 
Ο άλλος σήκωσε το ποτήρι το άδειασε μονορούφι και το ακού-
μπησε στο τραπέζι με δύναμη. 
-Άιντε να μας ζήσουν και να του πεις μην τυχόν και ντραπεί και δεν 
μας καλέσει στον γάμο, γιατί θα του πάρω το κεφάλι μαζί με τις 
κρεατοελιές. 



Ιστορίες της κρίσης 

95 

 



Χρήστος Γκίμτσας 

96 

 

 
 
 

Ο ΚΑΘEΝΑΣ ΜΕ ΤΗΝ ΤΥΧΗ ΤΟΥ 
 
Ο πατέρας του άλλο πράμα ήθελε να τον κάνει. Αν όχι δικηγόρος η 
γιατρός, τουλάχιστον καθηγητής, έστω δάσκαλος. Να φοράει 
γραβάτα, να τον φωνάζουν «κύριε» και γενικώς να έχει ένα χαρτί 
που να λέει ότι ο γιός του ήταν επιστήμων. 
Γι’ αυτό και καταξοδεύτηκε για να τον βοηθήσει να μάθει γράμ-
ματα και να γίνει άνθρωπος και όχι σαν αυτόν που, με απολυτή-
ριο δημοτικού, το μόνο που κατάφερε ήταν να ανοίξει ένα προπο-
τζίδικο. Και πάλι καλά να λες. 
Μπήκαν, βγήκαν καθηγητές στο σπίτι, να τα ιδιαίτερα, μα στο τέ-
λος το μόνο που κατάφερε ήταν περάσει σε ένα ΤΕΙ στου διαόλου 
την μάνα για να γίνει λογιστής. 
Έστω και εκεί. Τον έστειλαν, κάτι θα μάθαινε, θα έβγαζε τα στρα-
βά του, ένα χαρτί θα έφερνε. Μπήκαν σε καινούργια έξοδα για 
τρία ολόκληρα χρόνια και στο τέλος ο ίδιος ομολόγησε πως δεν 
τον ενδιέφεραν ισολογισμοί και τα φορολογικά και τα παράτησε. 
Τον στρίμωξε και ο πατέρας του τότε στο προποτζίδικο και εκεί 
έμεινε μέχρι σήμερα και έμαθε καλά πως βγαίνει το μεροκάματο. 
 
Τώρα, το ότι σκόρπιζε αρκετά από το μεροκάματο στον ποδόγυ-
ρο, το ήξεραν στην πιάτσα. Αλλά ευτυχώς γι’ αυτόν βρέθηκε στον 
δρόμο του η Νίτσα, καλό και σοβαρό κορίτσι με δικό της μαγαζάκι 
με καλλυντικά, που τον παντρεύτηκε τον συμμάζεψε και τον έκα-
νε άνθρωπο, που λένε. 



Ιστορίες της κρίσης 

97 

 

Έκαναν και μία κόρη, τη Βιβή που πήρε από τα μυαλά της μάνας 
του το κορίτσι. Νομικά σπούδαζε και όπου νάναι θα τελείωνε και 
θα γύριζε πίσω κοτζάμ δικηγορίνα.  
Έλα όμως που το χούι, χούι μένει, ακόμα και αν κοιμάται βαθιά 
μέσα στην ψυχή του ανθρώπου. Και άμα θέλει ο διάβολος το ξυ-
πνάει ώσπου να πεις κύμινο. 
Και στην περίπτωσή του, ο διάβολος είχε την μορφή της Βάσιας. 
Είχε περάσει από το προποτζίδικο και ζήτησε δουλειά. 
-Τι δουλειά ψάχνεις; 
-Ό,τι νάνε. 
Την κοίταξε με την άκρη των ματιών του και κατάλαβε πως ήταν 
«πρώτο πράμα». Παλιά του τέχνη, κόσκινο θα πεις. Είχε πληρώσει 
πολλά για να μάθει να εκτιμά τέτοιο υλικό. 
-Από πού είσαι; 
Του είπε ένα όνομα μιας χώρας που πρώτη φορά το άκουγε. 
-Κατά που πέφτει αυτό το μέρος; 
-Κοντά στον Καύκασο, του απάντησε με την προφορά των αν-
θρώπων που η κρίση τους ξερίζωσε από κάπου πολύ μακριά και η 
τύχη τους έφερε μέχρι εδώ. 
-Δεν ξέρω… δεν υπάρχει κάτι για σένα, αλλά άμα βρεθεί… πέρασε 
σε καμία εβδομάδα και μπορεί κάτι να γίνει. 
 
Πέρασε την επόμενη εβδομάδα, αλλά εν τω μεταξύ ο διάβολος την 
είχε βάλει την ουρά του και βρέθηκε δουλειά για την Βάσια. Θα 
την κρατούσε αυτός στο προποτζίδικο. Θα την έβαζε πίσω από 
τον πάγκο να μοιράζει δελτία, να φέρνει βόλτες μέσα στο μαγαζί 
για να φαίνονται τα κάλλη της και να γλείφονται τα λιγούρια που 
μπαινόβγαιναν και τζογάριζαν. Ετσι έγινε και η δουλειά ανέβηκε. 
Αλλά κατέβηκαν τα μούτρα της Νίτσας που ποτέ δεν είχε ξεχάσει 
το παρελθόν του άντρα της. 
Τώρα, αυτήν, τι την ήθελες; 



Χρήστος Γκίμτσας 

98 

 

-Δε βλέπεις, ούτε μήνας δεν πέρασε και η δουλειά πήρε το επάνω 
της. Έχει καλή μόστρα… 
 
Πέρασε λίγος καιρός και η Βάσια είχε γίνει με τα τσαλίμια της ό,τι 
καλύτερο είχε όχι μόνο το μαγαζί, αλλά και η γύρω γειτονιά. Και 
που τον άφηνε και της χούφτωνε πότε - πότε τον πισινό, το θεώ-
ρησε φυσιολογικό.  
Και επειδή αυτός είχε πείρα, ήταν σίγουρος πως πλησίαζε ο και-
ρός που θα την έβαζε και στο κρεβάτι. 
  
Τζογαδόρος δεν ήταν, αυτό το άφηνε για τους πελάτες του. Αλλά 
κάποια δελτία έπαιζε κι’ αυτός, έτσι για γούρι στο μαγαζί. Και ε-
πειδή ο διάβολος ήθελε να ολοκληρώσει την πλάκα, ξαναέβαλε 
την ουρά του και αυτή την φορά κέρδισε. 
Πρώτη φορά στην ζωή του και μάλιστα ένα καλό ποσό. Το διέδω-
σε κιόλας, έτσι για να γίνει και η σχετική διαφήμιση στο προπο-
τζίδικο. Και όπως συμβαίνει σ’ αυτές τις περιπτώσεις, οι περισσό-
τεροι ζήλεψαν και κάτι λίγοι χάρηκαν.  
Μαζί με τους δεύτερους έδειχνε να χαίρεται και η Βάσια που πά-
νω στον ενθουσιασμό της του έδωσε δύο σκαστά φιλιά. 
Η γυναίκα του, που είχε μυαλό, μόλις το έμαθε τον στρίμωξε. 
- Θα πάρουμε μία επαγγελματική στέγη για το κορίτσι. Όπου νάναι 
έρχεται με το πτυχίο στο χέρι. Να έχει το δικό της γραφείο. 
Συμφώνησε και δεν άργησε η Νίτσα ψάχνοντας να βρει κάτι και 
σε καλή τιμή. Πήγαν το είδαν το διαμέρισμα, ολοκαίνουργο ήταν 
και σε κεντρική θέση, τους άρεσε και το έκλεισαν. Την επόμενη θα 
έκαναν τα συμβόλαια, στο όνομα της κόρης, βέβαια.  
Μάλιστα πήγε στην τράπεζα και ξεσήκωσε ό,τι είχε κερδίσει, μαζί 
και κάποιες οικονομίες για να συμπληρώσει το ποσό και κλείδωσε 
τα χρήματα στο χρηματοκιβώτιο που είχε στο μαγαζί.  
Την άλλη μέρα πρωί, πρωί στο συμβολαιογραφείο θα έπεφταν οι 
υπογραφές, θα έσκαγε το ποσό στον εργολάβο που το ήθελε σε 



Ιστορίες της κρίσης 

99 

 

μετρητά -τα μισά «μαύρα», έτσι ήταν η συμφωνία- για να μην 
μπλέκουν με επιταγές και εφορίες, και… καλορίζικο της Βιβής. 
  
Ξημέρωσε ο Θεός την μέρα, πήγε άνοιξε και ξαφνιάστηκε που η 
Βάσια δεν είχε έλθει ακόμα, παρ’ όλο που την είχε προειδοποιήσει 
να είναι νωρίς εκεί, γιατί αυτός είχε δουλειά και θα έλειπε για λί-
γο. Μη μείνει το μαγαζί κλειστό. 
Θα την περίμενε και περιμένοντας είπε να τακτοποιήσει τα χρή-
ματα σε μία τσάντα για να είναι έτοιμος για το συμβολαιογραφεί-
ο. Άνοιξε το χρηματοκιβώτιο και έμεινε με το στόμα ανοιχτό. 
Πουθενά τα λεφτά. Κόντεψε να τρελαθεί… πώς… ποιος…. διάρρη-
ξη δεν φαινόταν… τότε; Και η Βάσια άφαντη.… 
Πήρε στροφή το μυαλό του. Πήγε στην αστυνομία και το κατάγ-
γειλε. Του έδειξαν φωτογραφίες και δεν άργησε να αναγνωρίσει 
την Βάσια που ήταν κάπου από τον Καύκασο. 
Τον ενημέρωσαν, ήταν γνωστή, το είχε ξανακάνει κι άλλες φορές 
το κόλπο και μπήκε και φυλακή γι’ αυτό.  
Καλό κορμί ήταν. Την «έπεφτε» με το πρόσχημα της δουλειάς. 
Όσοι λιγούρηδες τσιμπούσαν και την έπαιρναν στα μαγαζιά και 
στα σπίτια τους, έβρισκε ευκαιρία και τους έκλεβε τα κλειδιά. Έ-
βγαζε αντικλείδια και με την πρώτη ευκαιρία τους ξεγύμνωνε και 
εξαφανίζονταν.  
Και για ποιόν Καύκασο και τρίχες, έλεγε. Βουλγάρα ήταν και το 
πιθανότερο αυτή την στιγμή μπορεί να είχε περάσει κιόλας τα 
σύνορα.  
Θα έψαχναν, μπορεί και να την έβρισκαν αλλά λεφτά να μην περί-
μενε να πάρει πίσω. 
Έφυγε από την αστυνομία ζαλισμένος και καθώς άναβε τσιγάρο, 
σκέφτονταν τι θα έλεγε στην Νίτσα. 
Αυτός που ήξερε και είχε πείρα στις γυναίκες… 



Χρήστος Γκίμτσας 

100 

 

 
 
 

ΤΟ ΠΑΡΑΤΗΡΗΤΗΡΙΟ 
 
 
Ούτε που θυμόταν πόσα χρόνια πέρασε εκεί μέσα στα δύο τετρα-
γωνικά του περίπτερου. 
Τι περίπτερο, δηλαδή. Παρατηρητήριο και φυλάκιο ήταν μαζί. Κι 
αυτός ο φύλακας που δεν ξέφευγε τίποτα από το μάτι και το αυτί 
του. 
Γιατί εδώ που τα λέμε, δεν περνούσε ολόκληρη ζωή, πουλώντας 
τσιγάρα και καραμέλες, χωρίς να γεύεται και λίγο από το αλατο-
πίπερο της ζωής των ανθρώπων, που περνούσαν μπροστά από τα 
τρία μικρά παραθυράκια του «μαγαζιού».  
Ποιος παντρεύτηκε, ποιος χώρισε, ποιος χρωστούσε, ποιος κέρδι-
σε στο λαχείο και ποιος έχασε στα χαρτιά, όλα τα ήξερε ο Βαγγέ-
λης. 
Αλλά δεν ήταν βλάκας. Το στόμα του κλειστό. Τάφος. Μιλιά δεν 
έβγαζε από όσα μάθαινε. Μόνο με δυό, τρεις της απολύτου εμπι-
στοσύνης, που λένε, τα συζητούσε. 
Ένας απ’ αυτούς ήταν και ο Λευτέρης. Ο πρώτος πελάτης της η-
μέρας. Παλιός σιδεράς, συνταξιούχος τώρα. Τρία τετράγωνα πα-
ρακάτω έμενε σε μία μικρή μονοκατοικία χτισμένη από τότε που 
η γειτονιά ήταν στα αυθαίρετα.  
Μόνος του ζούσε από τότε που έχασε την γυναίκα του. Τα δυο 
του παιδιά, μεγάλωσαν και είχαν κάνει προκοπή σε άλλες πόλεις. 
Λεβεντάνθρωπος. Ποτέ δεν είχε δώσει δικαιώματα στην γειτονιά 
και ποτέ δεν είχε ακουστεί κακιά κουβέντα γι’ αυτόν. 



Ιστορίες της κρίσης 

101 

 

Κάθε πρωί λοιπόν, ο Βαγγέλης, καθώς τον έβλεπε να πλησιάζει 
από το αριστερό παραθυράκι, του ετοίμαζε το πακέτο με τα τσι-
γάρα. Εκείνος άναβε το πρώτο της ημέρας, έτσι για ανοίξει τα μά-
τια του, καθώς έλεγε, και μετά καλημέριζε ο ένας τον άλλο. 
Προσπάθησε μερικές φορές να του πει να το κόψει το ρημάδι, έ-
στω, να μην καπνίζει πρωί - πρωί, αλλά ο άλλος είχε την απάντη-
ση έτοιμη 
-Τον ξεγέλασα τον χάρο και έφτασα στα εβδομήντα πέντε, τι να 
φοβάμαι τώρα… 
Εκεί λοιπόν, ο ένας μέσα και ο άλλος έξω από το στενό παραθυ-
ράκι, έλεγαν τα νέα της χθεσινής ημέρας, όχι μόνο της γειτονιάς 
αλλά και τα γενικότερα. Για την πολιτική, τα οικονομικά, τους πο-
λέμους, τον καιρό και τέτοια. 
Μετά ο Λευτέρης συνέχιζε το δρομολόγιο του. Επόμενη στάση το 
καφενείο για καφέ βαρύ γλυκό, το δεύτερο τσιγάρο, και την κα-
θιερωμένη πρέφα με τους άλλους της παρέας. 
Όταν μεσημέριαζε περνούσε από το τσιπουράδικο του Αποστόλη, 
έπινε ένα - δυο και γύριζε το απομεσήμερο σπίτι από άλλο δρόμο 
γιατί έτσι τον βόλευε, και δεν ξανάβγαινε έξω όλη την υπόλοιπη 
ημέρα. 
Χρόνια τώρα αυτό το δρομολόγιο και δεν έδειχνε να το είχε βαρε-
θεί.  
Τώρα τελευταία όμως φαινόταν λίγο στενοχωρημένος. 
Το κουβέντιασε ο Βαγγέλης μαζί του, είχε το θάρρος, πώς και για-
τί, δηλαδή, ήταν ζορισμένος και τι δεν πήγαινε καλά. 
-Τι να σου πω ρε Βαγγέλη. Δε βλέπεις που πάνε τα πράγματα. Εγώ 
φτωχός γεννήθηκα, αλλά τέτοια φτώχια που βλέπω τώρα γύρω 
μου δεν την είχα ξαναδεί. Αυτή την εβδομάδα δύο ήλθαν στο σπίτι 
και ζητιάνεψαν. Και να πεις πως ήταν τίποτα λεχρίτες, σοβαροί άν-
θρωποι σου λέω. Τον ένα τον ξέρεις, και του είπε ένα όνομα. Ε, λοι-
πόν κι αυτός στην ζητιανιά… Άσε που έχω και το γιο μου τον μεγά-
λο στριμωγμένο. Βλέπεις το μαγαζί δεν πάει και τόσο καλά. Γι’ αυτό 



Χρήστος Γκίμτσας 

102 

 

σου λέω… Άστα… Μήπως εγώ πάω καλά; Κούρεψε και ξανακούρε-
ψε την σύνταξη, τι νομίζεις ότι έμεινε; Δίστασε λίγο και συνέχισε. 
Βαγγέλη μια και το έφερε η κουβέντα, λέω να σου πληρώνω τα τσι-
γάρα κάθε εβδομάδα, κάθε δεκαπέντε… όπως θα βολεύομαι, ελπίζω 
να μην σε ενοχλεί… καταλαβαίνεις, έχω και εγώ τα ζόρια μου… 
-Εντάξει Λευτέρη, τι, το σκέφτεσαι; Ο ένας με τον άλλο. Μήπως εγώ 
δεν βλέπω τι γίνεται στην γειτονιά; Κλείστηκε ο κόσμος. 
Ο Λευτέρης όμως κύριος. Μπορεί να αργούσε λίγο αλλά δεν άφηνε 
λογαριασμό απλήρωτο. 
-Βαγγέλη, πόσα μαζεύτηκαν;  
-Τόσα. 
-Πάρτα.  
Πέρασε έτσι λίγος καιρός, και ο Λευτέρης εξαφανίστηκε έτσι ξαφ-
νικά από την πιάτσα χωρίς να πει μια κουβέντα, να αφήσει ένα 
μήνυμα. Ούτε τσιγάρα ούτε καλημέρα, ούτε πρωινή συζήτηση. 
Ανησύχησε ο Βαγγέλης. Καμιά αρρώστια, κανένα κρύωμα, υπέθε-
σε. Μπορεί και να πήγε έκτακτα σε κανένα από τα παιδιά του, 
ποιος ξέρει. Του τηλεφώνησε μερικές φορές αλλά δεν πήρε απά-
ντηση. 
Ρώτησε και τους άλλους στην γειτονιά αλλά κάτι τι σίγουρο κα-
νένας δεν ήξερε. Στο τέλος ρώτησε και τον Αποστόλη.  
Ο Αποστόλης ήταν ο άνθρωπος που ήξερε ό,τι δεν μάθαινε αυτός. 
Βλέπεις, εκεί στο μικρό μαγαζί του με τα πέντε, έξι τραπέζια οι 
άνθρωποι μετά από μερικά τσίπουρα, μιλούσαν με άλλη γλώσσα. 
Αυτός ήταν λοιπόν, ήταν ο άνθρωπος που του έλυσε το μυστήριο. 
-Εδώ είναι, αλλά κλείστηκε στο σπίτι. Αυτόν τον μήνα την σύνταξη 
την έστειλε στο γιό του που είναι στριμωγμένος, και έμεινε αυτός 
ρέστος. Και τον ξέρεις τον Λευτέρη τώρα τι περήφανος είναι. Δεν 
το αντέχει η ψυχή του να ζει με δανεικά και φέσια. Κλείστηκε κι 
αυτός σπίτι, και τα έκοψε όλα, καφενείο, τσιγάρο, τσίπουρο μέχρι 
να ξαναστρώσει οικονομικά. 



Ιστορίες της κρίσης 

103 

 

Πλησίαζε πρωτοχρονιά. Δεν είχε καλά, καλά ξημερώσει. Πήγε ο 
Βαγγέλης άνοιξε το περίπτερο πήρε μερικά πακέτα τσιγάρα και 
έβαλε ανάμεσα τους δυό πενηντάρικα και ένα σημείωμα που έ-
γραφε: 
«Εγώ σε θέλω για φίλο, όχι για πελάτη. Να τσακιστείς και να πε-
ράσεις από το περίπτερο γιατί έχω να κουβεντιάσω με άνθρωπο 
τόσες μέρες τώρα. Βαγγέλης».  
Τα τύλιξε όλα σε μία εφημερίδα και μέσα στο χάραμα άνοιξε την 
εξώπορτα της μονοκατοικίας και άφησε το πακέτο στο χαλάκι 
της εισόδου. Ύστερα χτύπησε με δύναμη το κουδούνι και έφυγε 
γρήγορα σαν κλέφτης. Δεν άντεχε να τον δει καταπρόσωπο. Ύ-
στερα δεν ήξερε και ο άλλος πως θα το έπαιρνε. 
Όταν γύρισε στο περίπτερο, χτύπησε το κούτελό του με δύναμη. 
-Γαμώτο, ξέχασα να γράψω στο σημείωμα, «ΧΡΟΝΙΑ ΠΟΛΛΑ!»  



Χρήστος Γκίμτσας 

104 

 

 
 
 

ΜΙΑ ΙΣΤΟΡΙΑ ΜΕ ΠΑΡΑΘΥΡΟ ΣΤΟ ΜΕΛΛΟΝ 
 
Οκτώ χρονών ήταν η Νιόβη και δεν είχε αρχίσει ακόμα να κατα-
λαβαίνει πως η ζωή των ανθρώπων είχε μπει σε δύσκολους δρό-
μους.  
Ήξερε πως δεν ήταν πλούσια η οικογένειά της, αλλά η ίδια δεν εί-
χε και πολλά παράπονα, παρ’ όλο που στο σχολείο έβλεπε άλλα 
παιδιά να έχουν πολύ περισσότερα από όσα είχε εκείνη. Υδραυλι-
κός ήταν ο μπαμπάς της και είχε ένα μικρό μαγαζάκι γεμάτο με 
εργαλεία και σωλήνες. 
Άκουγε ότι παλαιότερα είχε πολύ δουλειά, όταν οι άνθρωποι έχτι-
ζαν πολυκατοικίες, κτήρια και σπίτια, αλλά όλα αυτά τελείωσαν 
γιατί ο κόσμος δεν είχε πια χρήματα. Τώρα μόνο για επιδιορθώ-
σεις τον φώναζαν, όταν δηλαδή ήθελαν να αλλάξουν καμία βρύση 
ή χαλούσε κανένας σωλήνας. 
Με τέτοια πράγματα προσπαθούσε να βγάλει κάποια χρήματα για 
να ζήσουν και ευτυχώς που βοηθούσε και η μαμά της, που πήγαι-
νε και καθάριζε ένα μεγάλο κατάστημα και κέρδιζε κι’ αυτή μερι-
κά χρήματα. 
Αδελφάκια δεν είχε όπως τα περισσότερα παιδιά στο σχολείο, και 
όταν ρώτησε την μαμά της γιατί, εκείνη απάντησε πως έτσι το 
έφερε η τύχη, πως έτσι ήθελε ο Θεός. Πολύ αργότερα κατάλαβε 
πως η οικογένεια δεν μπορούσε να συντηρήσει και άλλους αν-
θρώπους. 
 
Είχε έλθει η εποχή και τα σχολεία έκλεισαν για το καλοκαίρι και 
όπου νάναι θα την πήγαιναν στο χωριό, στη γιαγιά της «για δια-



Ιστορίες της κρίσης 

105 

 

κοπές» όπως κάθε χρόνο. Άλλωστε πλησίαζαν και τα γενέθλια της 
που ήταν στις 15 Ιουνίου. Ήταν η ημέρα που περίμενε δύο δώρα. 
Ένα από την θεία της την Χρύσα, την αδελφή της μαμάς και ένα 
από τους γονείς της. Δεν ήταν σπουδαία δώρα, πότε ένα εικονο-
γραφημένο βιβλίο πότε ένα φορεματάκι ή ένα ζευγάρι καινούργια 
πέδιλα για το καλοκαίρι, αλλά πολύ χαιρόταν όταν άνοιγε εκείνα 
τα κουτιά με την πολύχρωμη κορδέλα, λες και έκρυβαν μέσα όλη 
την μαγεία του κόσμου. 
Και ενώ περίμενε με την ίδια αγωνία και εφέτος τα δώρα της α-
νήμερα των γενεθλίων της, εκείνα δεν ήλθαν ποτέ.  
Δε μίλησε, δεν παραπονέθηκε αλλά μέσα από το μυαλό τής πέρα-
σε η ιδέα ότι μπορεί και να μην υπήρχαν χρήματα για δώρα. Παρ’ 
όλο που ήταν μικρή, κάτι έπιανε το αυτί της για οικονομικές δυ-
σκολίες στο σπίτι. 
 
15 Ιουνίου πρωί, λοιπόν, την ξύπνησε η μαμά της και της είπε να 
ετοιμαστεί, γιατί θα ταξίδευαν σε κάποιο μέρος που είχαν φωνά-
ξει τον μπαμπά για να δουλειά και θα πήγαιναν και αυτές μαζί για 
να μην είναι μόνος του. 
Μπήκαν στο μικρό τους αυτοκίνητο που ήταν γεμάτο με τα εργα-
λεία και ξεκίνησαν. 
Σε όλο τον δρόμο, ούτε ένα «χρόνια πολλά» ούτε ένα φιλί, λες και 
είχαν ξεχάσει πως σαν σήμερα γεννήθηκε. Της κακοφάνηκε αλλά 
δεν το έδειξε. 
Το μέρος που πήγαιναν, πρώτη φορά το έβλεπε καθώς κοιτούσε 
από το παράθυρο του αυτοκινήτου, ώσπου ξαφνικά τα μάτια της 
άστραψαν. 
-Μαμά θάλασσα, ξεφώνισε. Ήταν η πρώτη φορά στην ζωή της που 
έβλεπε θάλασσα. Όπως στις ζωγραφιές, συμπλήρωσε. 
-Σ’ αρέσει; ήταν η απάντηση της μαμάς. 
-Πολύ, πάρα πολύ, απάντησε και κόλλησε το πρόσωπο της στο 
παράθυρο μαγνητισμένη από το καινούργιο θαύμα που πρόβαλε 



Χρήστος Γκίμτσας 

106 

 

μπροστά της και δεν το ξεκόλλησε παρά μόνο όταν ο μπαμπάς εί-
πε «φτάσαμε».  
Ούτε που κατάλαβε που «είχαν φτάσει». Μόνο όταν διάβασε την 
μεγάλη πινακίδα που πρόλαβε μπροστά της, άρχισε να υποψιάζε-
ται: «ΠΑΙΔΙΚΗ ΚΑΤΑΣΚΗΝΩΣΗ ΤΟ ΑΚΡΟΓΙΑΛΙ». 
Εκεί μπροστά στην είσοδο της κατασκήνωσης είδε τον πατέρα 
της να γονατίζει, να την αγκαλιάζει και να την φιλά. 
-Το δώρο σου Νιόβη, από εμένα από την μαμά και από την θεία την 
Χρύσα, της είπε. Εδώ θα περάσεις ένα ολόκληρο μήνα. Δίπλα στην 
θάλασσα μαζί με άλλα πολλά παιδιά. Θα μάθεις να κολυμπάς θα 
παίξεις, θα κάνεις καινούργιους φίλους, θα περάσεις όμορφα. Χρό-
νια πολλά! 
Αγκάλιασε τον πατέρα της, μετά τη μάνα της, και έκλαψε. Ήταν η 
πρώτη δυνατή έκπληξη στη ζωή της. Ύστερα ήλθε και την πήρε η 
κυρία Φιλιώ, η όμορφη και ψηλή γυμνάστρια, και την πήγε να την 
γνωρίσει και με τα άλλα παιδιά της κατασκήνωσης. 
Ήταν ο καλύτερος μήνας της ζωής της. Γέμισε το βλέμμα της θά-
λασσα, κολύμπησε, έπαιξε, γνώρισε καινούργιους ανθρώπους, έ-
κανε φίλους, κέρδισε και ένα βραβείο γιατί έπαιξε καλύτερα από 
όλα τα παιδιά σε ένα σκετς. 
Αγάπησε πολύ και την κυρία Φιλιώ που μάλλον ήταν καλύτερη 
από την δασκάλα που είχε στο σχολείο. Όταν γύρισε στο σπίτι 
νόμιζε πως είχε αφήσει πίσω της ένα θαύμα. Φαντάσου πόσα είχε 
να πει στην γιαγιά της όταν θα πήγαινε στο χωριό. 
Πέρασαν τα χρόνια. Μαζί πέρασαν και οι παλιές δυσκολίες της 
ζωής. Παντρεμένη πια η Νιόβη, σπουδαγμένη –οδοντίατρος πα-
ρακαλώ!- με αρκετές γκρίζες τρίχες που επιμελώς τις έκρυβε με 
καστανή βαφή και με δύο κόρες, η μία της παντρειάς.  
Σε ένα μεγάλο νησί είχε εγκατασταθεί, από εκεί καταγόταν ο ά-
ντρας της που ήταν αρχιτέκτονας. Βλέπεις, αγάπησε κι αυτή όπως 
όλος ο κόσμος και ξενιτεύτηκε.  



Ιστορίες της κρίσης 

107 

 

Τον πατέρα της τον έχασε νωρίς. Της τον πήρε ένα χειμώνα, μια 
βαριά πνευμονία. Η μάνα της «έφυγε» από ένα οίκο ευγηρίας. Εκεί 
πέρασε τα τελευταία χρόνια της με το μυαλό της χαμένο και με 
ένα μόνιμο χαμόγελο ευτυχίας στα χείλη της. Η θεία η Χρύσα ζού-
σε ακόμα μαζί με το γιό της, τη νύφη της και τα εγγόνια της 
Αυτή, σούρουπο, 15 του Ιούνη, καθισμένη στην βεράντα του εξο-
χικού της κοιτούσε την θάλασσα προσπαθώντας να αποφύγει 
κάποιες μνήμες που άρχισαν να την πολιορκούν απρόσκλητες. 
Εκεί την βρήκαν οι κόρες της και ο άντρας της φέρνοντας το δώ-
ρο της. Ένα μονόπετρο ήταν. 
-Ακριβό, είπε καθώς το φορούσε στο δάκτυλό της 
-Το αξίζεις, είπε ο άντρας της καθώς έσκυψε να την φιλήσει. 
 
Εκεί, στην βεράντα του εξοχικού της άρχισε να κλαίει με λυγμούς 
καθώς πρόβαλε μπροστά της ο υδραυλικός γονατισμένος μπρο-
στά στην μεγάλη πινακίδα που έγραφε «ΠΑΙΔΙΚΗ ΚΑΤΑΣΚΗΝΩ-
ΣΗ ΤΟ ΑΚΡΟΓΙΑΛΙ», να την φιλά και να της λέει:  
-Το δώρο σου Νιόβη, από μένα, την μαμά και την θεία την Χρύσα. 
Χρόνια πολλά. 
Άργησε πολύ να μάθει πως αυτό το δώρο κόστισε μισό χρόνο οι-
κογενειακές οικονομίες. 
Συνέχισε να κλαίει με ένα κλάμα που την λύτρωνε και ευτυχώς, οι 
άλλοι νόμιζαν πως έκλεγε συγκινημένη από το μονόπετρο. 



Χρήστος Γκίμτσας 

108 

 



Ιστορίες της κρίσης 

109 

 

 
 
 

BON VIVEUR ΜΕΧΡΙ ΤΟ ΤΕΛΟΣ… 
 
Λαγοκοιμόταν στην θέση του οδηγού όταν άκουσε το ελαφρό 
χτύπημα στο τζαμί.  
Τον είδε να ανοίγει την πίσω πόρτα του ταξί χωρίς να περιμένει 
απάντηση, να μπαίνει μέσα στο αυτοκίνητο και να τακτοποιεί δί-
πλα του το σακ βουαγιάζ που κουβαλούσε. 
Άνοιξε τα μισόκλειστα μάτια του και τον ξανακοίταξε μέσα από 
τον καθρέφτη αυτή τη φορά. 
Κάπου στα πενήντα με πενήντα πέντε τον έκοψε, με εντυπωσιακό 
ύφος και ελαφρώς αξύριστος. Φορούσε ένα φιρμάτο και ακριβό 
λινό πουκάμισο και ένα ζευγάρι μαύρα γυαλιά εξίσου ακριβά.  
Έδειχνε πως δεν ήταν από εδώ και μάλλον μόλις είχε φτάσει με το 
πρωινό τραίνο. Δεν πρόλαβε να τον ρωτήσει, μίλησε εκείνος.  
-Ξέρεις κανένα καλό ξενοδοχείο;  
Ήξερε, το «Άνετον» το καλύτερο, λίγο έξω από την πόλη και με 
ατελείωτη θέα.  
-Μόνο που είναι λίγο ακριβό. Πάντως δωμάτια τέτοια εποχή θα έχει 
σίγουρα. 
-Πάμε «Άνετον», λοιπόν, ήταν η απάντηση.  
Όταν έφτασαν του ζήτησε το τηλέφωνο. 
-Θα σε χρειαστώ για κάποιες μετακινήσεις. Να μην ψάχνω τώρα για 
άλλο ταξί… 
Του το έδωσε. Έτσι η αλλιώς δεν πνίγονταν και στη δουλειά αυ-
τήν την εποχή.  
-Έλα κατά τις μία το μεσημέρι να με πάρεις, του είπε καθώς απο-
μακρύνονταν. 



Χρήστος Γκίμτσας 

110 

 

Τον πλήρωσε και τα ρέστα που προσπάθησε να του δώσει, ούτε 
που τα καταδέχτηκε. 
 
Στη μία ακριβώς, ήταν εκεί. Τον περίμενε φρεσκοξυρισμένος και 
ξεκούραστος. Φαίνεται πως είχε κοιμηθεί καλά. Καθώς έμπαινε 
στο ταξί μπόρεσε και τον είδε καλύτερα. 
Όλα επάνω του είχαν την άνεση ενός ανθρώπου που μάλλον ήξε-
ρε να ζει καλά. «Αριστοκράτης», σκέφτηκε αβίαστα. 
-Πού πάμε; ρώτησε. 
-Κάνε μερικές βόλτες για να δω την πόλη και ύστερα θα κάνουμε 
μία στάση όπου θέλεις να σε κεράσω ένα καφέ. Μετά θα με πας σε 
ένα καλό εστιατόριο.  
Τον παρακολουθούσε μέσα από τον καθρέφτη καθώς έχε προση-
λώσει το βλέμμα του στις εικόνες που ανοίγονταν μπροστά τους 
έτσι όπως τον τριγύριζε στα αξιοθέατα. 
Δεν ήταν όμως και πολύ σίγουρος αν «έβλεπε» ότι κοιτούσε. Νό-
μιζε πως κάποιες στιγμές η ματιά του χάνονταν κάπου πολύ μα-
κριά. Μπορεί όμως να έκανε και λάθος… 
 
Έτσι όπως έπιναν τον καφέ σε ένα όμορφο στέκι που τον πήγε, 
τον ρώτησε. 
-Πώς και στην πόλη μας, αν επιτρέπεται. Για δουλειές; 
-Όχι, έτσι βόλτα. Ποτέ δεν είχα έλθει σε τούτα τα μέρη και είπα να 
τα γνωρίσω. 
-Και γιατί δεν φέρατε το δικό σας αυτοκίνητό να είστε πιο άνετος… 
-Δεν έχω πια αυτοκίνητο… τέλος πάντων… Δεν μου είπες το όνομά 
σου… 
-Τέλης.  
-Άκου Τέλη, μετά το εστιατόριο θα γυρίσουμε πάλι στο ξενοδοχείο. 
Το βράδυ γύρω στις έντεκα θα ξανάρθεις και θέλω να με πας κάπου 
να ακούσω μουσική. Όχι σε κανένα κωλάδικο, κάπου που να είναι 
ωραία, καταλαβαίνεις. 



Ιστορίες της κρίσης 

111 

 

-Εντάξει, αυτό είναι εύκολο. Υπάρχει ένα κεντράκι που παίζουν κά-
ποια φιλαράκια. Είναι καλοί, θα το ευχαριστηθείτε. 
-Ωραία. Τώρα θέλω να μου κάνεις και μία χάρη ακόμα… Δίστασε 
λίγο πριν συνεχίσει. Θέλω να μου βρεις μια γυναικεία συντροφιά 
για απόψε… όχι οτιδήποτε. Μία όμορφη, μία καλοστημένη γυναί-
κα… μην σκέφτεσαι τα χρήματα αρκεί να είναι, πώς το λένε, πρώτο 
πράμα. 
-Εντάξει κάτι μπορεί να γίνει και γι’ αυτό. Υπάρχει ένα γνωστός 
που έχει ένα μπαρ με κορίτσια, λίγο έξω από την πόλη. Θα του τη-
λεφωνήσω. 
Του τηλεφώνησε. Εντάξει, γίνονταν. Ρέτζι την λέγαν και ήταν δια-
θέσιμη.  
-Κατάξανθη. Μιλάμε για πρώτο πράμα… Ό,τι καλύτερο είχε το μα-
γαζί, έτσι μου είπε. 
-Κλείσε της ραντεβού στις δύο το βράδυ στο σαλόνι του ξενοδοχεί-
ου. 
 
Έδειχνε χαρούμενος καθώς τον έπαιρνε από το μαγαζί με την 
μουσική και γύριζαν στο ξενοδοχείο. 
-Φαίνεται πως το ευχαριστηθήκατε. 
-Πολύ, πάρα πολύ, είπε και συμπλήρωσε τα λόγια του με ένα χα-
μόγελο ελαφρώς μεθυσμένο που γέμισε ολόκληρο το ευγενικό του 
πρόσωπο. 
Τον άφησε στις δύο ακριβώς στην είσοδο του ξενοδοχείου 
-Τέλη σε ευχαριστώ για όλα. Καληνύχτα. Χάρηκα που σε γνώρισα. 
Του άπλωσε το χέρι και έσφιξε δυνατά το δικό του βάζοντας συγ-
χρόνως μέσα στην παλάμη του μερικά χαρτονομίσματα.  
 Ξαφνιάστηκε και μόνο μία «καληνύχτα» μπόρεσε να αρθρώσει 
καθώς τον παρακολουθούσε να απομακρύνεται με αγέρωχο βή-
μα. Ένιωθε πως ήταν πολύ περίεργη η στιγμή που χώριζαν, χωρίς 
να καταλαβαίνει το γιατί. 



Χρήστος Γκίμτσας 

112 

 

Φεύγοντας είδε πίσω από την μεγάλη τζαμαρία του ξενοδοχείου, 
κάπου στο φωτισμένο σαλόνι, μία ξανθή γυναίκα καθισμένη ανα-
παυτικά σε μία πολυθρόνα. Παρόλο που την έβλεπε από μακριά, 
εκτίμησε πως ήταν πολύ όμορφη.  
Την άλλη μέρα είχε ρεπό και το πέρασε στο κρεβάτι, όπως συνή-
θιζε. 
Τη μεθεπόμενη καθισμένος στο ταξί, ξεφύλλιζε την τοπική εφη-
μερίδα, καθώς ήταν παρκαρισμένος στην πιάτσα. Εκεί διάβασε 
την είδηση.  
«Αργά χθες το μεσημέρι βρέθηκε σε ένα από τα δωμάτια του τε-
λευταίου ορόφου γνωστού ξενοδοχείου της πόλης, νεκρός ένας 
από τους πελάτες. Το πτώμα βρέθηκε μέσα στην μπανιέρα του 
δωματίου, που ήταν πλημμυρισμένη με αίμα, προφανώς του νε-
κρού, που έφερε δύο εκτεταμένες τομές στους καρπούς του. Δί-
πλα βρέθηκε ένα ματωμένο ξυράφι. 
Με τις υπάρχουσες ενδείξεις, η αστυνομία πιστεύει πως πρόκειται 
για αυτοκτονία. Τα στοιχεία ταυτότητας του νεκρού δηλώνουν 
πως πρόκειται για γνωστό επιχειρηματία του κέντρου, που τώρα 
τελευταία όμως αντιμετώπιζε έντονα οικονομικά προβλήματα και 
γι’ αυτό τον λόγο είχαν κατασχεθεί από τους δανειστές του όλα 
τα περιουσιακά του στοιχεία. Πρόσφατα μάλιστα λόγω των χρε-
ών του προς το δημόσιο, είχε εκδοθεί από τις εισαγγελικές αρχές 
ένταλμα σύλληψης.  
Ο νεκρός ήταν γνωστός για την έντονη κοσμική του ζωή και είχε 
σταθερή παρουσία στα νυχτερινά δρώμενα της πρωτεύουσας. 
Ήταν επίσης γνωστή η αδυναμία του για τις νεαρές καλλιτέχνιδες 
που συνόδευε κατά καιρούς και δεν ήταν λίγα τα σκάνδαλα στα 
οποία είχε εμπλακεί το όνομά του. 
Η υπηρεσία του ξενοδοχείου δήλωσε ότι ο νεκρός είχε επιστρέψει 
αργά το βράδυ συνοδευόμενος από μία γυναίκα αγνώστων στοι-
χείων, η οποία αναχώρησε στις πρώτες πρωινές ώρες και αναζη-
τείται από την αστυνομία. 



Ιστορίες της κρίσης 

113 

 

Πληροφορίες αναφέρουν ότι στο κομοδίνο του δωματίου βρέθηκε 
ένα ικανό χρηματικό ποσό και ένα ιδιόχειρο σημείωμα του επιχει-
ρηματία που έλεγε πως ήταν τα τελευταία του χρήματα και τα 
άφηνε για να εξοφληθεί το ξενοδοχείο και με τα υπόλοιπα για του 
γίνει μια αξιοπρεπής κηδεία». 
Σήκωσε το βλέμμα του από την εφημερίδα και το γύρισε στο πί-
σω κάθισμα του αυτοκινήτου, λες και τον έβλεπε μέσα στο φιρ-
μάτο λινό πουκάμισο και ένας κόμπος του έσφιξε τον λαιμό. 



Χρήστος Γκίμτσας 

114 

 

 
 
 
 
 
 
 
 
 
 
 
 

Τελευταία ιστορία… 
 

…γιατί πάντα χρειάζεται ένας επίλογος…



Ιστορίες της κρίσης 

115 

 

 
 
 
 
 
 

ΟΙ ΗΜΕΡΕΣ ΠΟΥ ΠΕΡΑΣΑΝ ΚΑΙ ΚΥΡΙΩΣ ΑΥΤΕΣ ΠΟΥ ΘΑ 
ΑΚΟΛΟΥΘΗΣΟΥΝ 
 
Βάδιζε με εκείνο τον λικνιστό τρόπο που αναδείκνυε την αξία του 
πισινού της πλησιάζοντας την καφετέρια. Το τσιτωμένο παντελό-
νι τη δυσκόλεψε να βολευτεί στο κάθισμα. Ήξερε πως έφταιγαν 
τα κιλά που είχε βάλει εφέτος στο Πήλιο. 
Ακούμπησε επάνω στο τραπέζι τα τσιγάρα -κάπνιζε Βιρτζίνια-, το 
ΝΟΚΙΑ, και τον παλαιομοδίτικο αναπτήρα με το φυτίλι. Όταν την 
ρωτούσανε, δεν έλεγε πως ήταν δώρο του Κώστα από κάποιο τα-
ξίδι, αλλά πως ήταν κειμήλιο. Έτσι, για να τον φορτώνει με μεγα-
λύτερη αξία. 
Κοίταξε το τηλέφωνο ελέγχοντας μπαταρία και σήμα. Πάντα έκα-
νε αυτόν τον έλεγχο όταν περίμενε τηλέφωνο από εκείνον. 
-Ωραία, μονολόγησε. Αχ, αυτός ο Κώστας, το παλιόπαιδο… 
Ο σερβιτόρος, μυημένος στα γούστα της, την κοίταξε με νόημα και 
εκείνη κούνησε το κεφάλι. Φραπές με λίγο γάλα, δύο παγάκια και 
μισό κουτάλι ζάχαρη, όλα καλά χτυπημένα. 
Άναψε το πρώτο τσιγάρο και καταευχαριστήθηκε το μεταλλικό 
κλικ του αναπτήρα, καθώς έκλεινε το καπάκι. 
Ο δρόμος μπροστά της γεμάτος ανθρώπους που βάδιζαν αργά, 
ξεθαρρεμένοι από την αναπάντεχη απογευματινή καλοκαιρία. Η 
ατμόσφαιρα για εκείνη, ούτε που μύριζε εκλογές. 



Χρήστος Γκίμτσας 

116 

 

Εκείνη την στιγμή χτύπησε το ΝΟΚΙΑ με έναν ήχο που θύμιζε πί-
στα ξενυχτάδικου. Ούτε κοίταξε ποιος την καλούσε. Ήταν σίγου-
ρη. 
-Έλα, Κώστα… 
Κι’ όμως δεν ήταν ο Κώστας το παλιόπαιδο. Μία φωνή παράξενη 
ακούστηκε, αργή ευγενική και συνωμοτική, λες και κοιτούσε γύ-
ρω του αυτός που μιλούσε. 
-…Και βέβαια ό,τι γίνεται, ταυτίζεται με βαρβαρότητα. Παγκόσμιος 
φόνος θα έλεγα. Άρχισαν με δικαιολογία την ανάπτυξη μέσα από 
την απελευθέρωση της οικονομίας και την παγκοσμιοποίηση της…  
-Ρε γαμώτο, τι λέει ο τύπος, ποιος είναι; Λάθος κύριε, είπε και έ-
κλεισε το τηλέφωνο.  
Αυτό αμέσως ξαναχτύπησε μέσα στο χέρι της. 
-Έλα, Κώστ… 
Δεν πρόλαβε να τελειώσει την φράση. H φωνή εκεί, αργή, ευγενι-
κή, συνωμοτική. 
-…Άλλους λαούς τους καταστρέφουν οικονομικά όπως εδώ, εμάς, 
σε συνεργασία με τοπικούς εθελόδουλους, αλλού επεμβαίνουν ένο-
πλα και αλλού τους βάζουν να αλληλοσκοτωθούν. Συνήθως η δι-
καιολογία είναι η ‘’απελευθέρωση’’ και η ‘’σωτηρία’’ από κάποιο 
κακό. Ωστόσο, μόνο την αλήθεια δεν λένε, πώς ξαναμοιράζουν τον 
κόσμο. Τώρα δεν στοχεύουν μόνον στον εθνικό πλούτο, αλλά και 
στην πάμφθηνη εργασία… κυρίως σ’ αυτήν… 
Ακολούθησε μικρός αναστεναγμός, που μπορεί να ήταν και ρου-
φηξιά τσιγάρου. 
-Σας είπα, κάνετε λάθος, απάντησε σχεδόν τρομαγμένη και ξαναέ-
κλεισε το τηλέφωνο. 
Νόμιζε ότι το έκλεισε, αλλά η φωνή εκεί στο ακουστικό της. 
-…Ήδη οι διόπτρες τους στοχεύουν εκεί που το πιο φτηνό πράγμα 
στον κόσμο, είναι η ζωή. Ο απόλυτος πλούτος εναντίον της απόλυ-
της φτώχειας… βλέπεις τι γίνεται μέσα στην Μεσόγειο; 



Ιστορίες της κρίσης 

117 

 

-Τι γίνεται εδώ γαμώτο; μουρμούρισε. Τι λέει ο μαλάκας, παθαί-
νουν και τα κινητά εμπλοκή; 
Σήκωσε το βλέμμα της με απόγνωση προς τον δρόμο και τότε τον 
είδε. 
Ήταν ένας γέρος που βάδιζε και την κοιτούσε επίμονα κουνώντας 
το κεφάλι με σημασία, λες και συμφωνούσε με όσα έλεγε ο άλλος 
στο τηλέφωνο, κρατώντας σφιχτά στην μασχάλη ένα χαρτοφύ-
λακα. 
-Ήταν ανάγκη να συμβαίνουν όλα αυτά σε μένα σήμερα; ψιθύρισε.  
Ξαναπάτησε πάλι το κουμπί του κλεισίματος για ώρα. 
-Πού θα πάει, θα σκάσει… όχι τίποτα άλλο, θα ξελιγωθεί και η μπα-
ταρία. 
Πράγματι, το τηλέφωνο σίγησε. Το άφησε με προσοχή στο τραπέ-
ζι και ούτε που κατάλαβε πως ο σερβιτόρος είχε φέρει τον καφέ. 
 Άναψε ένα καινούργιο τσιγάρο και ήπιε μία γουλιά ανακουφι-
σμένη. Δηλαδή σχεδόν ήπιε, γιατί το ρημάδι ξαναχτύπησε. Τώρα 
δεν ήταν καθόλου σίγουρη ποιος την καλούσε. Η οθόνη έδειχνε 
άγνωστο αριθμό. Το ξανάνοιξε. Η φωνή εκεί, λες και δεν είχε στα-
ματήσει καθόλου. 
-…Συνήθως προηγείται μία καλά οργανωμένη παραπληροφόρηση, 
γεμάτη ψέματα έτσι που το κακό να πάρει διαστάσεις τρόμου. Από 
εκεί και πέρα όλα δικαιολογούνται εύκολα χωρίς διαμαρτυρίες και 
πολλά «γιατί» από εμάς που μας θέλουν κλειδωμένους στα σπίτια 
μας, άοπλους και τρομαγμένους… 
Τότε ακούστηκε μία δεύτερη φωνή. Εκείνη που μάλλον άκουγε με 
υπομονή. 
-Δηλαδή, εμείς οι μυημένοι δεν θα αντιδράσουμε; Έτσι θα μείνουμε 
απαθείς και με τα χέρια ψηλά; 
Κάπου εκεί οι φωνές άρχισαν να χάνονται αδυνατίζοντας και κάτι 
παράσιτα ήχου τις αντικατέστησαν. Μετά από λίγο όμως η πρώτη 
φωνή ξαναεμφανίστηκε. 



Χρήστος Γκίμτσας 

118 

 

-…Κι εδώ στον δικό μας τόπο, θα μας τάξουν μετεκλογική απελευ-
θέρωση από τους εξευτελισμούς. Οι καινούργιοι θα μιλήσουν για 
την νέα υπερήφανη εθνική συμφωνία των προβάτων με τους λύ-
κους. Στην ουσία πρόκειται για την συμφωνία της νέας δουλείας…  
Οι επικυρίαρχοι βλέπεις χρειάζονται νέους υποτακτικούς για ένα 
καινούργιο μεσαίωνα και μία καινούργια ιερά εξέταση για να κά-
ψουν κάθε τι που αντιστέκεται στον νέο διαμελισμό του κόσμου… 
Εκεί ξανακούστηκε η δεύτερη φωνή. 
-Και η Δημοκρατία, η Αναγέννηση, η Διαφώτιση, ο Επίκουρος, ο 
Γκαίτε, Ο βασιλιάς Ληρ, η Αντιγόνη, η κοινωνία της αλληλεγγύης 
και του ελέους, τι θα γίνουν; είπε λαχανιασμένη. 
-Αυτά μην τα κουβαλάς σε χαρτοφύλακα κάτω από την μασχάλη, 
αλλά κρύψε τα μέσα στις πιο βαθιές τσέπες της ψυχής σου. Εκεί δεν 
πρόκειται να τα βρουν σε κανένα αεροδρόμιο σε κανένα λιμάνι, κα-
θώς θα πηγαίνεις από χώρα σε χώρα για να πεις την αλήθεια. Αυτά 
είναι τα παλιά καλά όπλα με τα οποία ο πολιτισμός θα αντεπιτε-
θεί… 
Τώρα όμως πρέπει να σε αφήσω. Πολλά λέγονται για ηλεκτρονι-
κούς ρουφιάνους. 
Εκεί οι φωνές σίγησαν. 
-Επιτέλους. Θεέ μου τι μαλακίες άκουσα σήμερα. 
Κοίταξε το ΝΟΚΙΑ. Σήμα καλό, μπαταρία γεμάτη. Είχε ανάψει το 
τρίτο τσιγάρο όταν ξανακτύπησε. Ήταν τελικά ο Κώστας… το πα-
λιόπαιδο… 
-Έλα μωρό μου… ναι μία εμπλοκή, ένα λάθος… τι μαλακίες άκουσα, 
δεν λέγεται… Αλήθεια;… Κι εγώ… Στη γνωστή καφετέρια, την ξέ-
ρεις… Μετά ότι θέλεις μωρό μου… Ναι (γελάκι)… στο αυτοκίνητο, 
όπως προχτές… ωραία ήταν. 
Έκλεισε το τηλέφωνο τραβώντας από το τσιγάρο της μια ρουφη-
ξιά, ανακουφισμένη. Ούτε που έβλεπε τον κόσμο που κυκλοφο-
ρούσε μπροστά της. Μόνο τον Κώστα, το παλιόπαιδο έβλεπε και 



Ιστορίες της κρίσης 

119 

 

ένοιωσε εκείνη την ηδονή να την διαπερνά, λες και ήταν κιόλας 
μέσα στο αυτοκίνητο. 
Έτσι, χωρίς να το καταλάβει, το βλέμμα της έψαξε το γέρο με τον 
χαρτοφύλακα στην μασχάλη. Δεν τον είδε, είχε εξαφανιστεί στο 
βάθος του δρόμου. 
Οι εκλογές άλλωστε είχαν τελειώσει…  
 

 
 



Χρήστος Γκίμτσας 

120 

 



Ιστορίες της κρίσης 

121 

 

Ο συγγραφέας Χρήστος 
Γκίμτσας γεννήθηκε στα Τρί-
καλα  όπου και  ζει τώρα. 
Σπούδασε ιατρική στο πανε-
πιστήμιο της Θεσσαλονίκης 
και ειδικεύτηκε στην ορθο-
πεδική χειρουργική και 
τραυματολογία. Εργάστηκε 
στο Ε.Σ.Υ. από  το οποίο και 
συνταξιοδοτήθηκε με βαθμό 
Δ/ντή. 
Είναι συγγραφέας πολλών 
επιστημονικών εργασιών 
που δημοσιεύθηκαν σε ανά-
λογα περιοδικά. 
Παράλληλα συνεργάζεται με 
εφημερίδες έντυπeς και ηλε-
κτρονικές, όπου δημοσιεύει 
άρθρα, απόψεις και κείμενα 
λογοτεχνικού ύφους. 
Συνεργάζεται επίσης με την τοπική ραδιοφωνία και τηλεόραση  ό-
που παράγει και παρουσιάζει εκπομπές ποικίλης θεματολογίας. 
Βιβλία του: 
1. «Σήκω από τον καναπέ» Εκδόσεις Ντετζιόρτζιο 2008, με θέμα τον 
κοινωνικό ρόλο του αθλητισμού και της  άσκησης. 
2. «Διπλή γαλάζια μνήμη» . Εκδόσεις Ζήτη 2010. Μυθιστόρημα. 
3. «Ευτυχώς υπήρχε η Δήμητρα»  Εκδόσεις Ζήτη 2013. 
Μυθιστόρημα. 



Χρήστος Γκίμτσας 

122 

 



Ιστορίες της κρίσης 

123 

 

 
 
 
 

ΙΣΤΟΡΙΕΣ ΤΗΣ ΚΡΙΣΗΣ 
Χρήστος Γκίμτσας 
Οκτώβριος 2016 

 
 
Τα εικαστικά του βιβλίου είναι του Κώστα Τσιναρίδη 
ARTinjection 
 
Επιμέλεια έκδοσης 
Κώστας Θερμογιάννης 
 
τοβιβλίο.net 
info@tovivlio.net 
www.tovivlio.net 
 

 
 

[Αναφορά προέλευσης - 
Μη Εμπορική Χρήση - 
Παρόμοια Διανομή] 

 

 

Το βιβλίο «Ιστορίες της κρίσης» του Χρήστου Γκίμτσα διανέμεται ελεύθερα 
στο διαδίκτυο με άδεια Creative Commons. Επιτρέπεται ελεύθερα η αναδη-
μοσίευση και η αποσπασματική παρουσίασή του. Η αναφορά του ονόματος 
του συγγραφέα είναι υποχρεωτική και το έργο διατίθεται μόνο για μη εμπο-
ρική χρήση. 

http://artinjection.gr/
https://www.facebook.com/kostas.thermoyiannis
http://tovivlio.net/
mailto:info@tovivlio.net
http://www.tovivlio.net/


Χρήστος Γκίμτσας 

124 

 

 
 

 
 
 
 
 
 
 
 

Δεν φταίξαμε εμείς. 
Αλλά μήπως φταίξαμε και φταίμε ακόμα; 
Τα ''αφηγήματα'', είναι δικές μας ιστορίες. Οι ήρωές 
τους, δίπλα μας. Μπορεί να είμαστε και εμείς οι ίδιοι. 
Οι σκηνές που παίζονται, είναι οι δρόμοι που βαδίσαμε, 
τα σπίτια που κοιμηθήκαμε, οι ταβέρνες που ζαλιστή-
καμε πίνοντας... 
Τα ζούμε όλα γρήγορα, σαν βιαστικές ανάσες, σαν καρέ 
κινηματογραφικής ταινίας που εναλλάσσονται μπρο-
στά μας και εμείς να ψάχνουμε κάπου στο βάθος της 
οθόνης την ελπίδα. 
Μόνο που για να την βρεις, χρειάζονται ικανότητες 
τυμβωρύχου.  
 


