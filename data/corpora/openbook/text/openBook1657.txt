



























ΕξοΡγισμός          1 
_______________________________________________________________________________________________________________________________________________________________________________________________________________ 

 

 

 

 



2           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 

 
 
 
 
 

 

 
Γεννήθηκα το 1969 όταν κάποιοι πατούσαν το 
πόδι τους για πρώτη φορά στη Σελήνη & κάποιοι 
άλλοι πετούσαν στα ουράνια κάνοντας χρήση 
διάφορων ουσιών.  
Σε τρυφερή ηλικία αποφάσισα να γίνω 
γυμναστής και το μετάνιωσα την ημέρα της 
αποφοίτησής μου. Παράλληλα με τις σπουδές, 
δούλεψα ως οικοδόμος, σερβιτόρος, barman, dj 
(της κακιάς ώρας) ενώ όταν απολύθηκα από τον 
στρατό, έγινα διακινητής αλληλογραφίας με 
μοτοποδήλατο. Αηδιασμένος από την κίνηση 
στους δρόμους της Αθήνας, στράφηκα στα 
πολυεθνικά ταχυφαγεία. Γρήγορα έγινα manager 
& φορούσα ταμπελάκι με το ονοματεπώνυμό μου 
στο στήθος. Φούσκωνα από περηφάνια. Η εξέλιξη 
της καριέρας μου συνδέθηκε στενά με την 
εξυπηρέτηση των πελατών. Τότε αποφάσισα να 
γίνω Βουδιστής & να περιορίσω τις επιθυμίες μου 
στο ελάχιστο. Ζω στη Ραφήνα με τη γυναίκα μου 
και τις δυο μας κόρες. Ααα και με ένα σκύλο… 
 
 E-mail επικοινωνίας: dimitrios.notas@gmail.com 

Διηγήματά του έχουν διακριθεί σε 4 διαγωνισμούς: 
- Εκδόσεις Ίνδικτος 

(Σχεδόν κάποιος άλλος, 2006) 

- Diavasame.gr 
(Καταπίνοντας δόσεις απέραντης αγάπης, 2007) 

- Περιοδικό «Κελαίνω» 
(Τα ανήσυχα πόδια της, 2008) 

- Εκδόσεις Ανατολικός 
(Το βουητό, 2009) 



ΕξοΡγισμός          3 
_______________________________________________________________________________________________________________________________________________________________________________________________________________ 

 

 

ΔΗΜΗΤΡΗΣ ΝΟΤΑΣ 

 
 
 
 
 
 

ΕξοΡγισμός 
 
 

 
 
 
 
 
 
 
 
 

 
 
 



4           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

Δημήτρης Νότας, ΕξοΡγισμός 
ISBN: 978-618-5040-33-8 
Οκτώβριος 2013 
 
 
Επιμέλεια-Διορθώσεις:   Δέσποινα Γεωργαντά 
    d.georgada@gmail.com 
Εξώφυλλο, Σελιδοποίηση: Ηρακλής Λαμπαδαρίου 
    www.lampadariou.eu 
 
 
 
 
Εκδόσεις Σαΐτα 
Αθανασίου Διάκου 42, 652 01, Καβάλα 
Τ.: 2510 831856 
Κ.: 6977 070729 
e-mail: info@saitapublications.gr 
website: www.saitapublications.gr  
 
Σημείωση: οι γραμματοσειρές που χρησιμοποιήσαμε στο εξώφυλλο είναι προσφορά του Aka-
Acid (www.aka-acid.com). 
 
 
 
 
 
 

 

Άδεια Creative Commons 
Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 
 
 
Με τη σύμφωνη γνώμη του συγγραφέα και του εκδότη, επιτρέπεται σε οποιονδήποτε 
αναγνώστη η αναπαραγωγή του έργου (ολική, μερική ή περιληπτική, με οποιονδήποτε 
τρόπο, μηχανικό, ηλεκτρονικό, φωτοτυπικό, ηχογράφησης ή άλλο), η διανομή και η 
παρουσίαση στο κοινό υπό τις ακόλουθες προϋποθέσεις: αναφορά της πηγής προέλευσης, μη 
εμπορική χρήση του έργου. Επίσης, δεν μπορείτε να αλλοιώσετε, να τροποποιήσετε ή να 
δημιουργήσετε πάνω στο έργο αυτό. 
Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 
διεύθυνση: 
http://creativecommons.org/licenses/by-nc-nd/3.0/gr/



ΕξοΡγισμός          5 
_______________________________________________________________________________________________________________________________________________________________________________________________________________ 

 

 

 
 
 
 
 
 
 

 
 
 
 
 
 

 
 
 
 



6           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 

 

 
 
 
 



ΕξοΡγισμός          7 
_______________________________________________________________________________________________________________________________________________________________________________________________________________ 

 

 

 
 
 
 
 

 
 
 
 
 
 
 
 

…αφιερωμένο στον πατέρα μου… 

 
 
 

 
 



8           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 
 
 
 
 
 
 



ΕξοΡγισμός          9 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 

ΒΙΒΛΙΟ ΠΡΩΤΟ 
Οι άνθρωποι ως μηχανές αντανακλαστικών 

 
 
 
 
 
 
 
 
 
 
 
 
 
 
 
 
 
 



10           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 
Ξυπνώ με δύο δάχτυλα μέσα στο στόμα 
 
 Ξυπνώ με δύο δάχτυλα μέσα στο στόμα. Ακουμπούν τον πληγωμένο 
μου οισοφάγο. Ουρλιάζω. Και ουρλιάζω ακόμα περισσότερο όταν 
συνειδητοποιώ πως είναι τα δύο δικά μου δάχτυλα. Από το δεξί χέρι. Το καλό. 
Αυτά τα δύο δάχτυλα που έχουν μώλωπες. Ενίοτε ουλές. Λόγω συχνής 
χρήσης. 
 Πετάγομαι από το κρεβάτι και τρέχω στον καθρέφτη του μπάνιου. Ένα 
πρόσωπο με κοιτάζει απορημένο. Το δικό μου πρόσωπο. Παραμορφωμένο. 
Νιώθω μια αναγούλα, ανοίγω βρύση και χούφτα, πίνω λίγο νερό. Συνέρχομαι. 
Ρίχνω μια πετσέτα στον ώμο μου, περνάω από το ψυγείο, παίρνω ένα χυμό. 
Ανεβαίνω στον πάνω όροφο του σπιτιού μου. Στο γυμναστήριο. Ρυθμίζω τον 
διάδρομο σε επικλινές επίπεδο είκοσι μοιρών με ταχύτητα εικοσιπέντε 
χιλιομέτρων. Τρέχω προσπαθώντας να πιω  με μεγάλες γουλιές τον χυμό μου, 
πιτσιλίζοντας τα πάντα. Μέσα σε λίγα λεπτά συμπληρώνω τρία χιλιόμετρα 
εικονικής διαδρομής λαχανιασμένη. Είναι ώρα να κάνω βάρη. Ξαπλώνω στον 
πάγκο, ακουμπάω τα χέρια στην μπάρα. Καθώς σηκώνω τα δεκαπέντε κιλά 
πάνω από το κεφάλι μου αναρωτιέμαι πόσα σετ να κάνω. Άι στο διάολο, όσα 
και να κάνω ποτέ δεν είναι αρκετά. Οι φλέβες φουσκώνουν στα μπράτσα μου. 
Το στήθος πονάει. Επιλέγω δέκα σετ των είκοσι άρσεων. Στο τελευταίο σετ τα 
χέρια μου τρέμουν. Με δυσκολία τοποθετώ την μπάρα στους υποδοχείς. Ο 
καθρέφτης στο ταβάνι του γυμναστηρίου με δείχνει αλλόκοτη.  
 Με δείχνει ανισομερή.  
 Παίρνω το σχοινάκι και αρχίζω να πηδάω. Η μοκέτα απορροφά τους 
κραδασμούς, αλλά όχι τόσο, ώστε να μην ακούγεται ένα μονότονο γκαπ 
γκουπ. Ξέχασα να ανοίξω το ραδιόφωνο. 
 Κουτρουβαλάω τις σκάλες πιασμένη από την κουπαστή. Μπαίνω στο 
master bedroom. Βγάζω το κάτω μέρος της πιτζάμας μου και το λευκό 
φανελάκι, ανοίγω το νερό. Κρύο νερό. Για να σφίξω. 
Ανατριχιάζω. 
Ανατριχιάζω. 
Ανατριχιάζω. 
 Κουλουριάζομαι αγκαλιάζοντας με τα χέρια τα πόδια μου. Σαν έμβρυο. 
Κλείνω το νερό και στέκομαι μπροστά στον ολόσωμο καθρέφτη. Τα κόκκινα 
μαλλιά μου καλύπτουν το πρόσωπο. Τραβάω μια βρεγμένη τούφα που 



ΕξοΡγισμός          11 
_______________________________________________________________________________________________________________________________________________________________________________________________________________ 

 

 

εμποδίζει την όρασή μου. Κοιτιέμαι. Όχι παντού. Κοιτάω την κοιλιά μου. 
Κοιτάω την περιφέρεια μου. Κοιτάω τα μπούτια μου. Μου φαίνομαι χοντρή. 
Αποστρέφω το βλέμμα, και φοράω το κόκκινο μπουρνούζι μου. Στεγνώνω τα 
μαλλιά μου καθισμένη πάνω στην λεκάνη. Σκυμμένη. Χωρίς να κοιτάω 
τίποτε. Κουνιέμαι σαν αυτιστική. 
 Περνάω από το καθιστικό να πάρω το κινητό μου. Η ώρα είναι δέκα το 
πρωί και δύο μηνύματα αναβοσβήνουν. Τα αγνοώ προς το παρόν, πάω στην 
κουζίνα. Καθώς βάζω την καφετιέρα να δουλεύει, γεμίζω την κούπα μου. 
Αυτή που μου έφερε η μαμά από τη Νέα Υόρκη. Με πέντε κουταλιές ζάχαρη. 
Είναι τεράστια κούπα δικαιολογούμαι, αμερικάνικη. Ανάβοντας το πρώτο 
τσιγάρο της μέρας, ανοίγω το ψυγείο.  
Επιθεωρώ. 
Ανοίγω τα ντουλάπια. 
Επιθεωρώ. 
 Επιλέγω δημητριακά με σοκολάτα. Επιλέγω μπισκότα γεμιστά με 
κρέμα. Αρχίζω να τρώω, πριν πιω την πρώτη γουλιά καφέ. Ένα μπολ 
δημητριακά. Εφτά γεμιστά μπισκότα.  
 
 Έχω ξεχάσει το τσιγάρο στο τασάκι. Έχω ξεχάσει την εικόνα μου στον 
καθρέφτη. 
 Ανοίγω το ψυγείο και βγάζω έξω το μεγάλο κουτί. Το κουτί με τα 
γλυκά. Τρώω πρώτα μια σοκολατίνα. Μετά έναν μπακλαβά. Σάλια τρέχουν 
στο πηγούνι μου. 
 Όμορφα! Πολύ όμορφα! 
 Κατεβάζω μια μεγάλη γουλιά καφέ, ερεθίζοντας ακόμα περισσότερο 
τον λαιμό μου. Καίγομαι. Θέλω κάτι γλυκό και παγωμένο. Από την κατάψυξη 
βγάζω μια συσκευασία παγωτού. Αρχίζω να τρώω με ένα κουτάλι σούπας. 
Στην έβδομη κουταλιά ένας οξύς πόνος με πιάνει στο στομάχι. Συνεχίζω 
όμως. Είμαι δυνατή. 
 Αδύνατη δυστυχώς δεν είμαι. 
 Στη δωδέκατη κουταλιά ξέρω τι πρέπει να κάνω. Πρέπει να κάνω 
κλύσμα. Πρέπει να τα βγάλω όλα. Ν’ αδειάσω. Δεν μ’ αρέσει το κλύσμα. Στον 
κώλο μου επιτρέπω, σπανίως βέβαια, να μπαίνει μόνο ένα πράγμα και αυτό 
έχει να συμβεί καιρό. Σκύβω πάνω από τον νεροχύτη. Χώνω στο στόμα ένα 
δάχτυλο του αριστερού μου χεριού. Αυτού που δεν έχει πληγές. Δεν αρκεί. 
Βάζω δεύτερο. Τίποτε. Βάζω τρία δάχτυλα και τα σπρώχνω βαθιά. Η αναγούλα 
έρχεται. 



12           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 Όμορφα! Πολύ όμορφα! 
 Ό,τι έφαγα μέσα σε μισή ώρα τώρα βρίσκεται μπροστά μου. Σε άλλη 
μορφή. Υγρά τρέχουν από το στόμα μου. Και από τα μάτια μου. Δάκρυα! 
Χαράς; Ανακούφισης; Δεν ξέρω… 
 Πίνω λίγο νερό και πιάνω το κινητό μου. Δυο μηνύματα. Ο δικηγόρος 
μου και κάποια που με νομίζει φίλη της. Θέλει να φάμε μαζί το μεσημέρι. 
Αλλά εγώ θέλω να τρώω πάντα μόνη. Φοβούμενη μια πιθανή κρίση. Τα 
δάκρυα δε λένε να σταματήσουν. 
 Πόσο θα ήθελα τώρα να είχα μια κανονική δουλειά. Δεν έχω. Αλλά έχω 
χρήματα. Αρκετά για να μη δουλέψω ποτέ. Συνεχίζω να κλαίω, χάνω υγρά, 
κάτι είναι και αυτό. 
 Παίρνω τηλέφωνο τη Νίνα, αυτή που νομίζω εγώ φίλη μου. 
«Ναι» απαντάει. 
«Καλημέρα, ξανακύλισα». 
«Θες να έρθω;». 
«Τώρα πέρασε, τα ξέρασα όλα». 
«Σου κλείνω ραντεβού τώρα» μου λέει. 
«Όχι ρε Νίνα, άστο». 
«Γράψε την διεύθυνση ΤΩΡΑ, θα σου στείλω μήνυμα για την ώρα». 
«Είναι τουλάχιστον καλός;». 
«Τι εννοείς;». 
«Να μην είναι αδύνατος, αυτό εννοώ!». 
«Γράψε και σκάσε επιτέλους». 
 Γράφω την οδό του ψυχαναλυτή που πρέπει να πάω. Αν θέλω να ζήσω. 
Έτσι μου λέει η Νίνα. 
 



ΕξοΡγισμός          13 
_______________________________________________________________________________________________________________________________________________________________________________________________________________ 

 

 

 
 
Φτάσαμε στο τέλος για σήμερα γλυκιά μου 
 
«Φτάσαμε στο τέλος για σήμερα γλυκιά μου». 
«Από τώρα;». 
«Πέρασαν ήδη πενήντα λεπτά. Ξέρεις πως η ακρίβεια, το πρόγραμμα, είναι 
σημαντικά στοιχεία στη ζωή και απαραίτητο στοιχείο για την ψυχική μας 
ισορροπία». 
«Εντάξει γιατρέ, την άλλη Τετάρτη λοιπόν». 
«Μη με λες γιατρέ» της απάντησα.  
Άλλωστε δεν ήμουν. «Θέλω να με νιώθεις σαν φίλο σου» συμπλήρωσα. 
 Σηκώθηκε ισιώνοντας την κοντή μαύρη φούστα της. Δεν είχα 
καταφέρει να δω αν φορούσε κάλτσες ή καλσόν, είμαι ιδιαίτερα φετιχιστής 
και θα έπρεπε να το δουλέψω κάποτε αυτό το στοιχείο του χαρακτήρα μου. Τα 
παπούτσια της πάντως ήταν τέλεια, μαύρα και αυτά με οχτώ πόντους τακούνι, 
αν υπολόγιζα σωστά. Πάνω φορούσε ένα λευκό μπλουζάκι, χωρίς ντεκολτέ 
δυστυχώς, που συμπλήρωνε ένα μαύρο σακάκι. Σκέφτηκα πως μοιάζει με 
στολή πιγκουίνου για να καταπνίξω μια υφέρπουσα διέγερση που είχα από 
την αρχή της συνεδρίας μας αλλά τώρα κορυφώνονταν επικίνδυνα. 
 Σηκώθηκα, έκανα τον γύρο του γραφείου μου, «έλα να αγκαλιαστούμε 
πριν φύγεις» της είπα. Ήταν μια τεχνική που ακολουθούσα μόνο με 
συγκεκριμένους ασθενείς, γυναίκες βέβαια μιας και σπάνια δεχόμουν άντρες 
εκτός και αν διέβλεπα πως είχαν κάτι βαθύτερο να μου προσφέρουν. 
«Σας ευχαριστώ. Κανένας από τους προηγούμενους γιατρούς μου δεν το 
έκαναν αυτό» μου ψιθύρισε καθώς την έσφιγγα πάνω μου διαπιστώνοντας 
πως είχε στήθος πλάκα. 
 Επειδή ήταν όντως γιατροί σκέφτηκα, και την πίεσα λίγο παραπάνω 
πάνω μου. Την ελευθέρωσα, την κράτησα από τα δυο της χέρια, «την άλλη 
Τετάρτη λοιπόν γλυκιά μου» είπα, και τη συνόδευσα ως την εξώπορτα. 
 Ήταν ήδη μεσημέρι, είχα ολοκληρώσει τα τρία πρωινά μου ραντεβού, 
συμβουλεύτηκα το πρόγραμμά μου, το επόμενο ραντεβού ήταν το απόγευμα. 
Ένα και μοναδικό ραντεβού, δε βαριέσαι, σίγουρα είμαι καλύτερα τώρα που 
είμαι αφεντικό του εαυτού μου, θυμήθηκα τον καιρό που δούλευα σαν 
υπεύθυνος προσωπικού μιας μικρομεσαίας εταιρίας, η ανάμνηση από μόνη της 
έσπρωξε το χέρι μου στο τελευταίο βαθύ συρτάρι του γραφείου μου. Περίεργο 
πράγμα οι αναμνήσεις, κινητοποιούν το σώμα σκέφτηκα, άνοιξα στο laptop 



14           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

μου τον φάκελο που κρατούσα σημειώσεις για το επόμενο βιβλίο μου, 
πληκτρολόγησα τη σκέψη μου, πάτησα save, έσκυψα, έβαλα το μπουκάλι στα 
χείλη μου πίνοντας μια γενναία γουλιά. 
 Το πρώτο μου βιβλίο το έγραψα πριν τρία χρόνια μέσα σε δύο μήνες, 
μόλις με απέλυσαν, σκέφτηκα τότε πως ήμουν ο κατάλληλος άνθρωπος, 
αυτός που θα έπρεπε να γράψει ένα οδηγό συμβουλευτικής για επιτυχημένες 
συνεντεύξεις προς πρόσληψη, είχα άλλωστε όλη την απαιτούμενη εμπειρία. Η 
εντροπία της ανεργίας ήταν σύμμαχός μου, ένας ψευτοεπιστημονικός 
εκδοτικός οίκος δέχτηκε να τυπώσει διακόσια αντίτυπα με τον όρο να μην 
πάρω δραχμή για δικαιώματα στην πρώτη έκδοση, δέχτηκα, τώρα το μικρό 
βιβλίο των εκατόν είκοσι σελίδων βρίσκεται στην δέκατη έκτη ανατύπωσή 
του. 
 Από την άλλη η ανεργία καλπάζει αγνοώντας το. 
 Τότε ήταν που μου ήρθε η ιδέα να γίνω θεραπευτής, ψυχαναλυτής, 
ειδικός διαπροσωπικών σχέσεων. Μιας και δεν υπάρχει καμιά επίσημη 
αναγνώριση της ιδιότητας του ψυχοθεραπευτή, αυτό το νομικό κενό επιτρέπει 
στον οποιοδήποτε πτυχιούχο τριτοβάθμιας εκπαίδευσης, οποιονδήποτε 
κάτοχο διπλώματος πανεπιστημίου ή  αναγνωρισμένου εκπαιδευτικού 
κέντρου πάνω στις ανθρωπιστικές επιστήμες ή στην ψυχολογία, να δηλώσει 
ψυχαναλυτής. Αυτό έκανα, είχα πτυχίο πολιτικών επιστημών με 
μεταπτυχιακό στην οικονομία, σκέφτηκα πως έπρεπε να κάνω ένα επάγγελμα 
πολυτελείας, ένα επάγγελμα που η συνέπεια στην πληρωμή θεωρείται μέρος 
της θεραπευτικής διαδικασίας, ένα επάγγελμα που δεν ευαρεστείται από τις 
εύκολες λύσεις, ένα επάγγελμα που ήθελε «σκάψιμο», έτσι έλεγα στην πρώτη 
συνεδρία σε κάθε πελάτισσά μου πλέον, την ρώταγα «είσαι έτοιμη να σκάψεις 
γλυκιά μου», προφανώς η λέξη σκάψιμο συνοδευόμενη κάπως στον εγκέφαλό 
τους με μια επίπονη εργασία, έδινε μια εναρκτήρια κλωτσιά στη νωθρότητά 
τους. 
 Τα τελευταία δύο χρόνια λοιπόν είμαι ένας ψυχοθεραπευτής 
ευυπόληπτων μελών μιας μερίδας της κοινωνίας που έχει ακόμα την 
πολυτέλεια να ξοδέψει τόσο χρήμα όσο και χρόνο με σκοπό να σκαλίζω την 
ψυχή τους και ενίοτε να οργώνω το σώμα τους. 
 Το μικρό βιβλίο μου έφερε τους πρώτους πελάτες που για κακή μου 
τύχη ήταν άνεργοι, τους κουράριζα λοιπόν δωρεάν και μέσα σε πέντε 
συνεδρίες τους ξεπέταγα, ένας θεός ξέρει τι ασάφειες τους έλεγα, η ουσία 
πάντως είναι πως μερικά αθώα δημοσιεύματα για την ανιδιοτελή εργασία που 
έκανα, άνοιξε για μένα τον κόσμο του στόματος, των φημών, το περίφημο 



ΕξοΡγισμός          15 
_______________________________________________________________________________________________________________________________________________________________________________________________________________ 

 

 

World of Mouth, άρχισαν να έρχονται πέρα από άνεργοι και μικροαστοί που 
πλήρωναν. Τον πρώτο χρόνο ήμουν υπόδειγμα άσχετου ψυχοθεραπευτή, 
ελάχιστοι όμως με έφεραν σε δύσκολη θέση ρωτώντας με ποια προσέγγιση θα 
χρησιμοποιούσα μαζί τους, διάβαζα και ξαναδιάβαζα, έμαθα όλες τις 
προσεγγίσεις: ψυχαναλυτική, gestalt, προσωποκεντρική, συμπεριφοριστική, 
συστημική.  Η αλήθεια είναι πως η άγνοια των ασθενών μου λειτούργησε ως 
ασπίδα απέναντι στη δική μου αμάθεια. Ευτυχώς ήμουν προετοιμασμένος 
όταν άρχισα να δέχομαι πελάτισσες που δεν ήταν παρθένες επειδή ήταν 
πλούσιες, είχαν αρχίσει ψυχανάλυση από τα δεκαέξι, ενοχικό δώρο 
απασχολημένων με τα χρήματα γονέων, αποστήθισα τα  πάντα αρνούμενος 
ωστόσο να μπω ο ίδιος σε θεραπευτική διαδικασία, θα χρειαζόμουν πέντε 
χρόνια τουλάχιστον να λέω τα εσώψυχά μου σε έναν επαγγελματία του 
είδους, χάσιμο χρόνου συνδυασμένο με τον κίνδυνο να καταλάβει τις 
προθέσεις μου, πήδηξα αυτό το σημαντικό κομμάτι εκπαίδευσης όπως πήδηξα 
και μια ζάμπλουτη ασθενή, είκοσι χρόνια μεγαλύτερή μου, θεραπεύοντας 
αυτήν αλλά και την οικονομική μου κατάσταση καθώς με έβαλε στον κύκλο 
της. Και ταυτόχρονα με γνώρισε στον υφυπουργό Πολιτισμού και τώρα 
εκτελώ χρέη συμβούλου του. 
 Τοποθετώ το μπουκάλι με το τζιν στην θέση του, πάω στο μικρό 
κουζινάκι, ανοίγω ένα μπουκάλι κόκκινο κρασί, κάποια ασθενής μου δώρισε 
μια δωδεκάδα, θα το πιω και θα κοιμηθώ στον μαύρο δερμάτινο καναπέ.  
 Το μοναδικό απογευματινό μου ραντεβού στις έξι αφορά τη φίλη της 
κειμενογράφου που προσέλαβα πριν μια βδομάδα για να μου φτιάξει μια 
ιντερνετική διαφήμιση, ένα προφίλ στο facebook και μια καταχώρηση για τον 
τύπο. Μου χρέωσε προκαταβολικά πολλά, ελπίζω να αξίζει, όπως ελπίζω η 
φίλη της να μην είναι καμιά χοντρή ή καμιά ανορεξική, τον τελευταίο καιρό 
όλο τέτοιες βλέπω. 
 



16           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 
Αν είσαι γυναίκα υψηλής αισθητικής 
 
[Αν είσαι γυναίκα υψηλής αισθητικής, που τολμάς να μιλάς αλλά δε σε ακούει 
κανείς, θέλουμε να σου πάρουμε ΣΥΝΕΝΤΕΥΞΗ] 
 Περίπου εκατό χαρακτήρες, μυστήριο όσο πρέπει, αποκλεισμός των 
άσχετων, αυτή η καταχώρηση σε ιστοσελίδες με κουτσομπολιά θα κάνει 
θραύση. Το Άλογο είναι ξαπλωμένο στα πόδια μου και γλύφει το δεξί του 
πόδι. Του χαϊδεύω το κεφάλι, πάντα μου δίνει έμπνευση αυτή η κίνηση. 
[Αισθάνεσαι μόνη; Αντί να αγοράσεις σκύλο, βρες ένα φίλο. Εγγυημένα τα 
τεντωμένα αυτιά. Μάθε πως…] 
 Μπράβο Άλογό μου, πάρε ένα μπισκοτάκι. Το Άλογο είναι ένα λευκό 
αρσενικό τεριέ και συζούμε πέντε χρόνια. Όταν αποφάσισα να ζήσω μόνη μου 
αγόρασα ένα καναρίνι και ένα σκύλο. Το καναρίνι ελπίζω πως πέταξε ψηλά. 
Όταν έχω κατάθλιψη ξέρω πως το έφαγε κάποια βρωμόγατα. Μια μέρα 
επιστρέφοντας σπίτι, βγήκα στην αυλή να το χαιρετήσω αλλά το κλουβί του 
ήταν κάτω, κενό περιεχομένου. Κίτρινα φτερά πάντως δε βρήκα τριγύρω. 
Το Άλογο πάντως είναι πιο πιστό, με ανέχεται όλα αυτά τα χρόνια. Η 
εκπαίδευσή του περιορίστηκε στα βασικά, να μη χέζει μέσα. Μου αρκεί. 
Συνεχίζει να τρώει τα παπούτσια των επισκεπτών και να κατουράει 
επιδεικτικά μπροστά μου, όπου βρει, όταν έχει νεύρα μαζί μου. Δε με ενοχλεί, 
άλογο είναι. 
 Έμεινα  μόνη μου όταν έπιασα δουλειά στο μικρό διαφημιστικό 
γραφείο όπου ακόμα εργάζομαι. Στην αρχή ήμουν σε χαμηλό επίπεδο, junior 
με έλεγαν, συμμετείχα βέβαια στα brainstorming κάθε πρότασης πετάγοντας 
καμιά εξυπνάδα αλλά κυρίως διόρθωνα τα κείμενα. Αν ο κειμενογράφος 
μπέρδευε το ω με ο ή τα αι με ε τον διόρθωνα. Η αλήθεια είναι πως ήταν 
αρκετά ανορθόγραφος. Μέσα σε δύο χρόνια πήρα την θέση του κυρίως επειδή 
ήμουν φτηνότερη. Στη χάση και στη φέξη είχα και μερικές καλές ιδέες. Τώρα 
είμαι ενεργό μέλος της δημιουργικής ομάδας, ακούω τον διευθυντή 
δημιουργικού, χλευάζω συνήθως τον art director και κάνω τη σκληρή 
δουλειά των κειμένων. Κυρίως γράφω μικρά κείμενα. Όχι για οικονομία 
λόγου αλλά από άποψη. Ό,τι έχεις να πεις, πες το σύντομα. Τις μεγάλες 
προτάσεις κανείς δεν τις ακούει και κυρίως κανείς δεν τις διαβάζει. Όταν 
ακούμε τον άλλο να μιλάει, ακούμε μόνο τα πρώτα δέκα δευτερόλεπτα. Σε 
σεμινάριο το άκουσα αυτό και προφανώς μου διέφυγε η συνέχεια της 



ΕξοΡγισμός          17 
_______________________________________________________________________________________________________________________________________________________________________________________________________________ 

 

 

πρότασης. Στη δουλειά με λένε κυνική. Εγώ τους ανταπαντώ πως παραμένω 
φτηνή με τον μισθό που μου δίνουν. Γι’ αυτό τις ελεύθερες ώρες μου, που δεν 
είναι και πολλές, είμαι ελεύθερη επαγγελματίας, φτιάχνω διαφημιστικά 
κείμενα για εταιρίες και μοναχικούς ιδιώτες. Το διαδίκτυο προσφέρει πολλές 
ευκαιρίες πλέον, έτσι νομίζουν τρομάρα τους. Τέλος πάντων, φτιάχνω 
banners και πληρώνομαι με τη μέθοδο Pay per click, που σημαίνει πως όσοι 
περισσότεροι κλικάρουν πάνω μου, τόσα περισσότερα παίρνω. Βέβαια εξαιτίας 
της φήμης μου ως ειδικής φροντίζω πριν παραδώσω τις προτάσεις μου να 
παίρνω και μια προκαταβολή. Έχω και ένα άλογο να ταΐσω. 
Η δική μου καταχώρηση λέει: 
[Αν θες με 100 περίπου χαρακτήρες να γίνεις διάσημος για περισσότερο από 15 
λεπτά, click me. Χαμένοι δε γίνονται δεκτοί, να πάνε να πνιγούνε] 
 Σαφέστατα έχω χρησιμοποιήσει δύο λαμπρούς κανόνες, αυτόν της 
προσβολής και αυτόν της λογοκλοπής. 
 Όταν προσβάλλεις τους άλλους σε σέβονται. Επειδή σε μισούν. Το μίσος 
είναι συναίσθημα σεβασμού. Μισείς μόνο όταν υπολογίζεις κάποιον, ειδάλλως 
τον αγνοείς. 
 Η λογοκλοπή από την άλλη βοηθάει αλλά σαν έννοια είναι ψέμα, δεν 
υφίσταται. Δεν μπορείς να κλέψεις λόγια, δεν μπορείς  να κλέψεις λέξεις, όλα 
είναι θέμα σύνταξης. Επίσης δεν υπάρχει παρθενογένεση, σχεδόν όλα έχουν 
ειπωθεί με κάποιο τρόπο. Όταν ο Γουώρχολ έγραψε πως όλοι δικαιούμαστε 15 
λεπτά διασημότητας μάλλον ήταν μαστουρωμένος. Ή διόρθωνε την πλατινέ 
περούκα του. Ή ήταν λίγο πριν τον πυροβολήσει η άλλη η παλαβή, η 
φεμινίστρια ηθοποιός της κακιάς ώρας. 
 Έχω αρκετά τετράδια γεμάτα με λόγια άλλων, είτε μεγάλων 
στοχαστών, είτε μεγαλύτερων ηλιθίων. Όποτε αναλαμβάνω μια δουλειά 
συμβουλεύομαι πάντα τα κόκκινα τετράδια μου, κλέβω συστηματικά όπως 
λένε. Από την άλλη ο Μπακούνιν έλεγε πως η ιδιοκτησία είναι κλοπή οπότε 
ισοφαρίζω. 
 Αυτά τα δύο slogan θα προωθήσω στον ψυχαναλυτή που μου φάνηκε 
γλυκερός στο τηλέφωνο και τον χρέωσα λίγο παραπάνω. Τα δύο slogan παρέα 
με την Έχω-Πάρει-Σασί φίλη μου, την  Τζένη. Ευγενία είναι το όνομά της 
αλλά ως Τζένη μου συστήθηκε όταν πρωτογνωριστήκαμε στο μεταπτυχιακό 
πάνω στο marketing που κάναμε πριν 7 χρόνια. Η Τζένη είχε τελειώσει το 
τμήμα Επικοινωνίας, εγώ Κοινωνιολογία. Η Τζένη διάλεξε το marketing γιατί 
της άρεσε η μόδα, έτσι μου είχε πει τότε, εγώ το διάλεξα για το χρήμα. Τελικά 
είμαι μάλλον κυνική. Και ανόητη. Πλούσιος δεν γίνεσαι, γεννιέσαι. Όχι πως 



18           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

ήθελα, ούτε θέλω να γίνω πλούσια, να μη χρωστάω θέλω. Και να έχω ό,τι 
θέλω, θέλω. 
 Η Τζένη τους τελευταίους μήνες νομίζει πως είναι χοντρή. Ταυτόχρονα 
τρώει τον αγλέουρα κατά την διάρκεια κρίσεων. Ύστερα κάνει κλύσματα, 
εμετούς, παίρνει καθαρτικά και γυμνάζεται, όχι πάντα με αυτή τη σειρά. Η 
Τζένη είναι λαίμαργη, αυτό είναι, πριν το φαγητό αντιμετώπιζε το ίδιο θέμα 
με τους άντρες, πριν τους άντρες με τα ψώνια. 
 Όταν της το λέω με λέει άσχετη, αυτή ξέρει. Αυτό που της χρειάζεται 
είναι να πιάσει καμιά δουλειά και ένα γερό χέρι ξύλο. Η Τζένη είναι 
εισοδηματίας και είναι και φίλη μου, η μόνη ίσως πραγματική φίλη που έκανα 
και το έχει αποδείξει όλα αυτά τα χρόνια. 
 Γι’ αυτό της πρότεινα να κάνει ψυχανάλυση, οι φίλοι σε κάνουν να 
πονάς, λέει μια παροιμία μέσα στα κόκκινα τετράδιά μου. 
Της στέλνω sms «στις 18:00 ακριβώς να είσαι εκεί». 
 



ΕξοΡγισμός          19 
_______________________________________________________________________________________________________________________________________________________________________________________________________________ 

 

 

 
 
Αν ήμουν ανισόρροπη 
 
 Αν ήμουν ανισόρροπη θα καταργούσα την χρονικότητα, θα ζούσα την 
κάθε μου μέρα σαν να είναι η πρώτη. Ή η τελευταία μου, καλύτερα η 
τελευταία μου, πριν το τέλος τα πάντα μοιάζουν καθησυχαστικά, δεν υπάρχει 
πληθώρα επιλογών. Αλλά δεν είμαι ανισόρροπη, λίγο οργισμένη είμαι αλλά 
ακόμα και όταν πεθαίνω από βαρεμάρα ακολουθώ ένα συγκεκριμένο 
πρόγραμμα, χωρίς τη ρουτίνα η ζωή μου θα ήταν ανυπόφορη. Εξάλλου η ίδια 
η κίνηση του σύμπαντος είναι μια ρουτίνα, ρουτίνα είναι ακόμα και η 
προσπάθεια να κρατηθούμε στην ζωή. Η κιρκαδική ισορροπία βοηθάει στην 
αντιμετώπιση της κατάθλιψης. 
 Σήμερα όμως έπρεπε να δω τι γίνεται με την κατάθλιψη της Τζένης, 
της έστειλα μήνυμα πως θα την περίμενα έξω από το ιατρείο του 
τρελόγιατρου μόλις τελείωνε, στις 19:30. Εκείνη την ώρα κανονικά, κάθε 
μέρα, συμπεριλαμβανομένου και του Σαββατοκύριακου, κοιμάμαι. Βλέπω 
ειδήσεις για μισή ώρα ξεκινώντας στις 19:00, λίγη ώρα αργότερα κοιμάμαι με 
ένα χαμόγελο στο στόμα, η δυστυχία του κόσμου είναι μεγαλύτερη από τη 
δυστυχία που βοσκάει στο κεφάλι μου. Είμαι θύμα της τηλεοπτικής 
προπαγάνδας, το παραδέχομαι.  
 Πρόσφατα μου ανέθεσαν μια δουλειά, ένα εστιατόριο που σέρβιρε 
κυρίως ωμά κρέατα ήθελε μια ηλεκτρονική καταχώρηση που να ξεκολλούσε 
τους κρεατοφάγους από τη ρουτίνα της ταβέρνας, έτσι μου το είπε 
τουλάχιστον ο πελάτης. 
«Αν δεν υπάρχει ρουτίνα, υπάρχει ελεύθερος χρόνος» του έγραψα. 
«Α γεια σου, χρόνος να έρθει να φάει και να αφήσει το χρήμα σ’ εμάς» μου 
απάντησε. 
«Ο ελεύθερος χρόνος είναι καταστροφή» πληκτρολόγησα. 
«Το θες το παραδάκι ή θα μου δώσεις πίσω την προκαταβολή; Καλά μου είπαν 
πως χάνεις λίγο» απάντησε και φαντάστηκα πως το αίμα πλημμύριζε τα μάτια 
του. Σιώπησα, μετά από δύο μέρες του έστειλα την καταχώρηση: 
[Έχεις βαρεθεί να τρως μπριζόλα χοιρινή;;; Έλα σ’ εμάς να γευτείς κουζίνα 
υγιεινή!!! Όλα πνιγμένα στο αίμα τους…] 
 Πέρα από την προκαταβολή δεν έλαβα σεντς τσακιστό από τον κύριο 
που μάλλον ήταν ευτραφής και δεν είχε βοσκήσει ποτέ στη ζωή του πρόβατα. 
Στην αγροτική κοινωνία, πριν τη Βιομηχανική επανάσταση, οι εργασίες 



20           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

εκτελούνταν μόνο όταν πραγματικά χρειάζονταν, οι όροι πλήξη και αύξηση 
της παραγωγικότητας δεν υπήρχαν. Το Σύνδρομο Επαγγελματικής 
Εξασθένησης δεν έπληττε κανέναν τσομπάνη, έπαιζαν τη φλογέρα τους ή 
μάσαγαν μανιτάρια όταν τα ζωντανά τους έβοσκαν χορτάρι. Η εργασία της 
βοσκής γίνονταν με τρόπο μηχανικό, χωρίς καμία πρωτοτυπία πέρα των 
κτηνοβασιών και αποτελούσε ένα σταθερό μοντέλο συμπεριφοράς που το 
σκίαζε πού και πού κανένας λύκος. Αλλά αυτή η ρουτίνα ήταν μια μέθοδος 
επιβίωσης, ισοδυναμούσε με ομαλότητα, οι αυτοματισμοί του αρμέγματος 
νοημαδοτούσαν τον ζωτικό τους χώρο. Με λίγα λόγια οι βοσκοί ήταν 
ευτυχισμένοι επειδή η ρουτίνα τους απελευθέρωνε όπως απελευθερώνει και 
μένα, όπως απελευθερώνει και όλα τα βρέφη, αν αποδιοργανωθεί ο θηλασμός 
μου αρχίζω τα κλάματα και ανησυχώ. 
 Οδηγώ τη νέα αυτόματη μηχανή μου φρόνιμα παρά τον ενθουσιασμό 
που με γεμίζουν τα 500 κυβικά της. Φοράω κράνος, δερμάτινο μπουφάν, τζιν 
παντελόνι, μαύρες μπότες, οι οδηγοί είναι εύκολο να με περάσουν για αγόρι. 
Για κοντό αγόρι με κοντά μαλλιά. Σταματάω απέναντι από τη διεύθυνση του 
ιατρού στο κέντρο της πόλης, ανάβω τσιγάρο και περιμένω τη φίλη μου. 
Νιώθω αποδιοργανωμένη. Αν δεν είχα τη ρουτίνα μου θα έπρεπε να 
σκέφτομαι συνέχεια την επόμενη κίνησή μου και αυτό θα ήταν καταστροφικό, 
αλλά τώρα τελευταία νιώθω έναν έρωτα για την καταστροφή, για την αταξία. 
Η εντροπία φωλιάζει μέσα μου! 
 Καθώς σκέφτομαι αυτά, βλέπω την Τζένη να τραμπαλίζεται πάνω στις 
ψηλοτάκουνες γόβες της κοιτώντας δεξιά και αριστερά προσπαθώντας να με 
βρει. Της κορνάρω, με βλέπει και μου χαμογελάει, το χαμόγελό της με 
τυφλώνει, έχει τέλεια κάτασπρα δόντια. Όταν την πρωτοείδα στη σχολή απλά 
τα μάτια μου ακολούθησαν ότι και όλα τα άλλα μάτια που την έβλεπαν. 
Ακολούθησαν την ομορφιά της. Φυσική κοκκινομάλλα με γαλάζια μάτια, λίγο 
ψηλότερη από 175 εκατοστά, με μακριά πόδια και πλούσιο στήθος. Αν έψαχνες 
να βρεις ένα ψεγάδι πάνω της, ίσως ήταν η κάπως φαρδιά της λεκάνη που 
ενώ για μένα ήταν σημάδι γονιμότητας, για αυτή ήταν πάχος. Όταν 
στεκόμουνα δίπλα της με τα 160 εκατοστά και τα κοντά μαλλιά μου, συνήθως 
άβαφτη, κάναμε το τέλειο δίδυμο. Αυτό των αντιθέτων. Ίσως για αυτό με 
διάλεξε για φίλη της, ίσως για τον ίδιο λόγο το έκανα και εγώ. Το αστείο ήταν 
πως όταν βγαίναμε μαζί, εκείνα τα πρώτα χρόνια της γνωριμίας μας, πάντα 
μας προσέγγιζαν ψηλοί γκόμενοι, συνήθως αθλητές του μπάσκετ, δεν μπορώ 
να πω ότι φιλοσοφούσαμε με αυτά τα αγόρια. Αυτός που φλερτάριζε την 
Τζένη φιλοδοξούσε να καρφώσει εντυπωσιακά πάνω από δύο αντιπάλους, ο 



ΕξοΡγισμός          21 
_______________________________________________________________________________________________________________________________________________________________________________________________________________ 

 

 

δικός μου γκόμενος αρκούνταν σε μια επιτυχημένη πάσα ασίστ. Δεν 
παραπονιέμαι, καλά ήταν, είχαμε ψηλό επίπεδο, το μόνο πρόβλημα ήταν ότι 
ξύπναγα συνήθως ανάμεσα σε ιδρωμένες κάλτσες και φανέλες. 
«Δεν υπάρχει περίπτωση να ανέβω στη μηχανή σου». 
«Γιατί;». 
«Είμαι χοντρή και δε θα με αντέξει». 
«Αα τόσο καλά πήγε η συνεδρία» της απάντησα, κλείδωσα τη μηχανή, της 
έπιασα το χέρι και αρχίσαμε να περπατάμε προς ένα μικρό μπιστρό που ήταν 
δίπλα. 
«Πώς πήγε λοιπόν» τη ρώτησα μόλις κάτσαμε στο τραπεζάκι, δίπλα στο 
παράθυρο που έβλεπε τον πολυσύχναστο δρόμο. 
«Καλά νομίζω». Η Τζένη το τελευταίο διάστημα έκανε δίαιτα και στις λέξεις 
εκτός αν την έπιανε η βουλιμία της. Κατάλαβα πως ήθελε λίγο σπρώξιμο. 
«Ο γιατρός πως σου φάνηκε;». 
«Δεν ξέρω, τον γνωρίζεις καλά;». 
«Όχι, πελάτης είναι». 
«Μήπως έχει λίγο στραβισμό;». 
«Χα, χα δεν τον έχω δει ποτέ μου. Γιατί το λες αυτό;». 
«Γιατί το ένα του μάτι ήταν στο πρόσωπό μου και το άλλο στο στήθος μου». 
 Πρόσεξα το ντεκολτέ της Τζένης, το στήθος της φώναζε βοήθεια, 
κάποιο σουτιέν το έπνιγε. 
«Δεν ξέρω για στραβισμό, αλλά για στύση είμαι σίγουρη» απάντησα 
χαμογελώντας. 
«Δεν αλλάζεις Νίνα» είπε και έκανε νόημα στη σερβιτόρα. Παράγγειλε ένα 
ανθρακούχο νερό, παράγγειλα μια σοκολάτα. 
«Μετάνιωσες που πήγες δηλαδή;». 
«Όχι, μιλήσαμε πολύ ώρα». 
«Ναι, σαρανταπέντε λεπτά, έτσι συμβαίνει σε κάθε συνεδρία. Εσύ είπες καμιά 
κουβέντα;» την ρώτησα καθώς με έκαψε η πρώτη γουλιά σοκολάτας που 
ρούφηξα. 
«Ναι». 
«Τι;». 
«Πως είμαι χοντρή». 
«Άσε μας ρε Τζένη, είπες τίποτε άλλο;». 
 Με κοίταξε με τα γαλάζια μάτια της έντονα. Περίμενα χωρίς να μιλάω. 



22           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Αποφάσισα να ψάξω να βρω τι δουλειά θέλω να κάνω» μου είπε και έστρεψε 
το κεφάλι της προς το παράθυρο κοιτώντας τον κόσμο που περπατούσε 
βιαστικά, χωρίς κανένα λόγο μάλλον, απλά από συνήθεια. 
Δεν είχε πιει ούτε μια γουλιά από το νερό της. 



ΕξοΡγισμός          23 
_______________________________________________________________________________________________________________________________________________________________________________________________________________ 

 

 

 
 
Στο δημοτικό τα πράγματα ήταν θαυμάσια 
 
 Στο δημοτικό τα πράγματα ήταν θαυμάσια. Όλοι με φώναζαν απλά 
Τζένη. Και οι δασκάλες και τα άλλα παιδάκια. Στο γυμνάσιο ξεκίνησε η 
καταστροφή. Δεν ξέρω πώς αλλά κάπως μαθεύτηκε το επάγγελμα του μπαμπά 
μου. Από τότε έγινα η Τζένη, η βασίλισσα του προφυλακτικού. Αυτό ήταν το 
ήπιο παρατσούκλι μου. Καθώς μεγάλωνα, οι χαρακτηρισμοί γίνονταν πιο 
βίαιοι. Ακολουθούσαν τις ορμόνες των συμμαθητών μου. Έγινα η Καπότα, η 
Σκουφίτσα, το Φέσι, το πιο εμπνευσμένο μου το είχαν βγάλει στην 3η 
Γυμνασίου. Περικαυλίδα με φώναζαν. Καθώς η δουλειά του μπαμπά, μετά από 
μια πρόσκαιρη κάμψη, είχε ανοδική πορεία με έστειλαν σε ιδιωτικό Λύκειο. 
Προφανώς για να με προστατεύσουν. Ήταν προς το τέλος της δεκαετίας του 
1990. Το aids έδωσε πάλι αξία στην περικαυλίδα. Στο ιδιωτικό σχολείο τα 
πράγματα έγιναν χειρότερα. Εμείς, τα πλούσια παιδιά, είμαστε σκληρότερα. 
 Έχει βραδιάσει. Σήμερα έκανα πολλά. 
Αισθάνομαι κουρασμένη. 
Αισθάνομαι πεινασμένη. 
 Κάθομαι στο τραπέζι της κουζίνας κοιτώντας κατάματα τον εχθρό. Το 
δίπορτο ψυγείο. Μόλις γύρισα από το ραντεβού με τη Νίνα μίλησα με τον 
δικηγόρο μου. Με ενημέρωσε για το υπόλοιπο του λογαριασμού μου. Για την 
πορεία των μετοχών μου. Με συμβούλεψε για μια πιθανή επένδυση. Έκανα 
πως τον άκουγα. Το μυαλό μου όμως ήταν στον μπαμπά μου. Τα πειράγματα 
των συμμαθητών μου ήταν η αφορμή της σεξουαλικής μου διαπαιδαγώγησης. 
Στα 11 μου, του είχα πει: 
«Μπαμπά, με φωνάζουν καπότα και γελάνε». 
«Ποιοι μωρό μου;». 
«Τα αγόρια στο σχολείο. Τι είναι η καπότα;». 
«Είναι η μηχανή που προστατεύει από τα τραύματα της αγάπης Τζένη μου. 
Έλα να σου εξηγήσω». 
 Πολλά χρόνια αργότερα,  η Νίνα με ενημέρωσε πως εκείνος ο ορισμός 
του μπαμπά ήταν η πρώτη διαφημιστική καταχώρηση των προφυλακτικών. 
Στο περιοδικό Τάτλερ. Στο τεύχος του Μάη του 1709.  
 Προχωράω προς τον εχθρό. Δυο βήματα με χωρίζουν. Αν απλώσω το 
χέρι μου μπορώ να τον αγγίξω. Υποχωρώ. Ανοίγω την κυριακάτικη 
εφημερίδα. Τα μάτια μου δεν μπορούν να εστιάσουν στα μικρά γράμματα. 



24           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

Διαβάζω τους τίτλους. Ταυτόχρονα θυμάμαι μερικά από τα λόγια του μπαμπά 
μου. 
«Το ξέρεις πως η πρώτη χρήση των προφυλακτικών εντοπίζεται στην Αρχαία 
Αίγυπτο τον 13ο π.Χ. αιώνα Τζένη;». 
«Αυτό πρέπει να με κάνει να νιώθω καλύτερα μπαμπά;». 
Μια άλλη μέρα: 
«Ξέρεις πως το προφυλακτικό μπορείς να επιμηκυνθεί κατά 800%;». 
«Σπουδαία πατέρα, άρα είμαι μια μακριά καπότα». 
 Δεν είναι ότι ήθελα να του πηγαίνω κόντρα. Τον αγαπούσα πολύ. Αλλά 
το να είμαι η βασίλισσα Πουτσοσκουφίτσα στα 13 μου έπεφτε βαρύ. Ο μπαμπάς 
μου είχε χιούμορ. Ή ήταν έξυπνος. Ή και τα δύο. Ήταν ο πρώτος που έφτιαξε 
εργοστάσιο παραγωγής προφυλακτικών στην χώρα την δεκαετία του 1960. 
Βάφτισε το προϊόν με το εμπνευσμένο όνομα, το «Κλειδί». Σύντομα βρήκε 
μιμητές. Έτσι τους έλεγε, όχι ανταγωνιστές. Εμφανίστηκαν στην εγχώρια 
αγορά προϊόντα με ονόματα όπως «Σκουφίτσα», «Αλεπουδίτσα», «Οκέυ» και 
«Αγκέν». Κανένα όμως όνομα δεν είχε την φροϋδική δύναμη που είχε το 
«Κλειδί». Με αυτό μπαίνεις στην κλειδαρότρυπα. Έτσι έλεγε ο μπαμπάς και 
γέλαγε πάντα. 
«Τα πάντα τα χρωστάμε στα ελαστικά του αυτοκινήτου Τζένη» μου είπε 
κάποτε. «Η επαναστατική διαδικασία βουλκανισμού του λάτεξ που 
εφευρέθηκε από την GoodYear κατέστησε δυνατή τη μαζική παραγωγή των 
προφυλακτικών». 
«Καλύτερα όμως ρε μπαμπά να έφτιαχνες λάστιχα» του απάντησα. 
 Χαμογέλασε και με πήρε στην αγκαλιά του. «Μην ντρέπεσαι μικρή μου, 
με το Κλειδί θα ζήσεις μια ονειρεμένη ζωή». 
 Η αλήθεια είναι πως ποτέ δε μου έλειψε τίποτε. Και κυρίως 
προφυλακτικά. Τέτοια είχα από τα 16 πάντα μέσα στην τσάντα μου. Με άδεια 
του μπαμπά. 
Βάζω ένα ποτήρι νερό. 
Ενώ θέλω ένα φραπουτσίνο. 
Ενώ θέλω δύο φραπουτσίνο. 
Ενώ θέλω τρεις φραπουτσίνο. 
 Κρατιέμαι. Ευτυχώς που έχω δυσανεξία στο ποτό. Ειδάλλως θα έπινα 
πολύ. Αλλά με ένα ποτήρι λικέρ γίνομαι ντίρλα. 
 Θυμάμαι πριν λίγα χρόνια μια πλάκα που είχε οργανώσει η Νίνα. 
Είχαμε γνωρίσει δύο διάσημους αθλητές σε ένα νησί. Ψηλούς και με ύφος. 
Τότε, τέτοιοι άντρες μου άρεσαν. Η Νίνα έκανε λίγο τη δύσκολη. Εγώ πάλι όχι. 



ΕξοΡγισμός          25 
_______________________________________________________________________________________________________________________________________________________________________________________________________________ 

 

 

Αποφασίσαμε να πάμε στο ξενοδοχείο τους. Λίγο πριν καταλήξουμε στα 
δωμάτια, η Νίνα κάτι ανακάτεψε στην τσάντα μου. Έβαλε κάτι προφυλακτικά 
πολύ μεγάλου μεγέθους σε συσκευασία που έγραφε Μεσαίο Μέγεθος. Ο 
ερεθισμός των ψηλών αθλητών δεν ήταν τελικά ανάλογος των εκατοστών 
τους. 
«Καταρράκωση ηθικού» μου εξήγησε η Νίνα όταν της περιέγραψα την εξέλιξη 
της βραδιάς. Και μου εξήγησε τι είχε κάνει. Την αγαπώ τη Νίνα. 
Εμένα δεν αγαπώ. 
 Και τον μπαμπά μου τον αγαπούσα. Πέθανε την χρονιά που μπήκα στο 
πανεπιστήμιο. Από καρκίνο του προστάτη. Που έκανε μεταστάσεις. Ειρωνεία; 
Ίσως. 
«Το προϊόν που παράγω Τζενάκι» έλεγε, «είναι προστάτης. Απέναντι σε 
νοσήματα, απέναντι σε ανεπιθύμητες εγκυμοσύνες. Να είσαι περήφανη». 
 Όταν ο γιατρός του διέγνωσε καρκίνο δεν είπε τίποτε ούτε σ’ εμένα 
ούτε στη μάνα μου. Δυο μήνες αργότερα έφυγε. Είχε φροντίσει πρώτα να μας 
αποκαταστήσει. Μετοχοποίησε την εταιρία του. Επένδυσε σε ομόλογα. 
Πούλησε μια ευρεσιτεχνία ενός ενισχυμένου αλλά λεπτού προφυλακτικού για 
πρωκτική διείσδυση. Τα τεράστια κέρδη αυτής της ευρεσιτεχνίας διαχειρίζεται 
ο δικηγόρος μου. Χρωστάω τα πάντα στον μπαμπά μου. Δάκρυα τρέχουν από 
τα μάτια μου. Νοτίζουν την εφημερίδα. Έχω φτάσει στα διεθνή νέα. 
«Τι σου λείπει περισσότερο από τον πατέρα σου;» με ρώτησε το απόγευμα ο 
ψυχαναλυτής. 
 Έκανα πέντε λεπτά να απαντήσω. Έβγαλα από την τσάντα μου μια 
καραμέλα. Δεν την πιπίλισα. Την κατάπια. 
«Μου λείπει η προσφορά του» απάντησα. 
«Μπορείς να γίνεις λίγο πιο αναλυτική;». 
Κατάπια και δεύτερη καραμέλα. Και τρίτη. 
«Θέλω να προσφέρω και εγώ» απάντησα στο τέλος. 
 Σκουπίζω τα μάτια με την ανάποδη του χεριού  μου. Σκύβω για να 
διαβάσω. Όταν διαβάζω, τρώω λιγότερο. Καταπίνω το σάλιο μου. Τώρα θέλω 
να φάω. 
Τώρα θέλω να προσφέρω. 
 Μια είδηση τραβάει την προσοχή μου. Δυο Ιάπωνες ίδρυσαν πρόσφατα 
μια εταιρία. Που αναλαμβάνει την επανασύνδεση χωρισμένων ζευγαριών. 
Ονομάζονται φουκουένγια δηλαδή Εκείνοι Που Αποκαθιστούν Δεσμούς. 
Ξαναδιαβάζω. Η εταιρία γνωρίζει πρωτοφανή επιτυχία. Δακρύβρεχτοι 



26           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

χωρισμένοι εραστές κάνουν ουρά στην πόρτα τους. Για να ξαναβρούν το ταίρι 
τους. 
 Παίρνω τον δικηγόρο μου ξανά τηλέφωνο και ας είναι μεσάνυχτα. 
«Τι χρειάζεται για να ιδρύσω μια εταιρία υπηρεσιών» τον ρωτάω καθώς 
ανοίγω το ψυγείο. 
 



ΕξοΡγισμός          27 
_______________________________________________________________________________________________________________________________________________________________________________________________________________ 

 

 

 
 
Σύμφωνα με τον Stephen King 
 
 Σύμφωνα με τον Stephen King η συγγραφή είναι ένα είδος 
τηλεπάθειας, όλοι αυτοί οι κατ’ ευφημισμό συγγραφείς θέλουν να πιστεύουν 
πως κάτι μαγικό αγγίζει τη δουλειά τους, ο ναρκισσισμός τους είναι τέτοιος 
που φαντάζονται πως μια καλή νεράιδα ακουμπάει το χέρι τους με ένα μαγικό 
ραβδάκι, χέστε με φωστήρες και βάλτε το μαγικό ραβδάκι στον κώλο σας. Η 
συγγραφή είναι εργασία, επίπονη εργασία, η έμπνευση διαρκεί τρία λεπτά το 
πολύ, το χαμαλίκι τουλάχιστον τρεις ώρες αν θέλεις να γράφεις χίλιες λέξεις 
κάθε μέρα που να βγάζουν κάποιο νόημα. 
 Είναι εφτά το πρωί, ήπια το μέτριο καφέ μου, κάπνισα δυο τσιγάρα, 
έπλυνα τα δόντια μου και τώρα κάθομαι στον ειδικά διαμορφωμένο χώρο μου 
για να ξεκινήσω το δεύτερο βιβλίο, η ανάγκη με οδηγεί ή η ματαιοδοξία, δεν 
ξέρω, μετά τον καφέ κάθε πρωί πίνω πάντα κάποιο ηδύποτο, βάζω μια βότκα 
με μαύρα μούρα, είναι τόσο γλυκιά σαν την αποχαύνωση στην οποία 
βυθίζομαι. 
 Με βάση τις σημερινές τάσεις του αναγνωστικού κοινού αυτό που είναι 
πρώτο στην ιεραρχία επιλογής αγοράς ενός βιβλίου είναι ο τίτλος, έπεται η 
εικόνα στο εξώφυλλο, η περίληψη στο οπισθόφυλλο και η φωτογραφία του 
συγγραφέα στο αυτί της πρώτης σελίδας. Όλα αυτά τα είχα μελετήσει 
διεξοδικά πριν την έκδοση του πρώτου μου βιβλίου, στο εξώφυλλο είχα βάλει 
την φωτογραφία μιας γυναίκας με αποκαλυπτικό ταγιέρ που δάγκωνε ένα 
φτηνό στυλό και απέναντί της ένα κουστουμαρισμένο τύπο σκυμμένο ελαφρά 
μπροστά σαν να θέλει να κρεμαστεί από τα ογκώδη – βαμμένα κόκκινα – 
χείλη της. Ο τίτλος του βιβλίου ήταν «Πώς να Γοητεύσετε Τον Υποψήφιο 
Εργοδότη Σας», τίτλος με σημαινόμενα, που στην ταραγμένη ψυχοσύνθεση 
των ανέργων δημιουργούσαν ονειρικούς συνειρμούς, «εγώ θα γοητεύσω», «ο 
άλλος είναι ο υποψήφιος», πιστεύω πως η τεράστια επιτυχία της έκδοσης 
οφείλονταν κυρίως στον τίτλο. Στην περίληψη του οπισθόφυλλου είχα 
γράψει μόνο τα εξής: 
«Το ότι δεν έχεις δουλειά αυτή τη στιγμή οφείλεται στην κρίση, είναι γεγονός 
αδιαμφισβήτητο, αλλά η κρίση δημιουργεί πάντα ευκαιρίες που Εσύ μπορείς 
να εκμεταλλευτείς. Δεν σου λείπουν τα προσόντα, ίσως θες μια βοήθεια για να 
τ’ αναδείξεις. Κρατάς στα χέρια σου έναν οδηγό επιτυχημένης συνέντευξης 
που θα σου αποκαλύψει τα μυστικά της προβολής της ξεχωριστής σου 



28           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

προσωπικότητας και θα σε οδηγήσει στην πρόσληψη σε μια δημιουργική θέση 
εργασίας». 
 Ουσιαστικά έγλυφα το πληγωμένο Εγώ τους, κανάκευα την αδυναμία 
τους, έλεγα ψέματα αλλά τα ψέματα είναι ευλογία σε τραυματισμένα αυτιά , 
τα κάνουν να ορθώνονται σαν του σκύλου, το ψέμα είναι ο τρόπος να 
καθοδηγείς το πλήθος, η αλήθεια ο τρόπος που κάνεις το πλήθος να 
καταθλίβεται. 
 Η φωτογραφία μου ήταν μια ασπρόμαυρη, λίγο κουνημένη, είχα γείρει 
το κεφάλι καθισμένος σε μια πολυθρόνα, την είχε τραβήξει η γυναίκα που 
είχα παντρευτεί. Λίγο πριν χάσω τη δουλειά μου είχα χάσει και τη γυναίκα 
μου, ουσιαστικά με παράτησε, δεν μπορούσε όπως μου είπε να με ανεχτεί 
άλλο, λίγο πιο πριν είχε δει στην βιντεοκάμερα που μου είχε πάρει δώρο στην 
πρώτη επέτειό μας, μια ασκούμενη υπάλληλο στα τέσσερα να με γλύφει ενώ 
πάνω στη γυμνή πλάτη της είχα τοποθετήσει ένα μισογεμάτο ποτήρι με φτηνό 
ουίσκι. Δεν προσπάθησα να τη μεταπείσω, η εικόνα έχει μια δύναμη 
αφοπλιστική, δεν είχα επιχειρήματα, ήμουν ένοχος για άλλη μια φορά, μου 
πέταξε τα κλειδιά στα μούτρα, μάτωσα λίγο, κοπάνησε την πόρτα φεύγοντας, 
δεν την έχω ξαναδεί και μάλλον μου λείπει, το κοινό μας σπίτι το κράτησα, 
εκείνη πήρε όλα τα άλλα, μαζί και λίγο από τον ανδρισμό μου. 
 Όταν αποφάσισα να γράψω το πρώτο μου βιβλίο διάβασα όλα τα 
σχετικά εγχειρίδια περί συγγραφής τα οποία είναι γεμάτα μπούρδες αλλά 
δεσπόζει ο κανόνας που λέει «παραλείψτε τις άχρηστες λέξεις», η μόνη ίσως 
μη μπούρδα. Εγώ έγραφα μια σύντομη δήλωση, μια αξιωματική δήλωση, μια 
πιασάρικη δήλωση χωρίς αποδείξεις και μετά έγραφα μια παράγραφο γεμάτη 
αρλούμπες, επίτηδες δυσνόητες που προσέδιδαν κύρος στην προηγηθείσα 
δήλωση και οι μπούφοι που αγόραζαν το βιβλίο μου προφανώς 
εντυπωσιάζονταν,  όταν δεν καταλαβαίνεις κάτι, αν είσαι δυνατός το 
ελέγχεις, αν είσαι απλά ένα δίποδο, το αποδέχεσαι. Έγραφα λοιπόν πράγματα 
όπως «να είσαι ο εαυτός σου» και συνέχιζα με σοφιστείες, με εκλαϊκευμένα 
επιχειρήματα, με θεωρίες που δεν τις ήξερα, απλά τις αντέγραφα, οι μπούφοι 
δεν είναι πολύ έξυπνα πουλιά και εγώ δεν είχα επίγνωση του τι έγραφα. 
 Τώρα όμως ξέρω από πρώτο χέρι αυτό που θα πραγματεύεται το νέο 
μου βιβλίο. Είμαι αγκαλιά με το μπουκάλι, πιστός σύντροφος, χωμένος στον 
συγγραφικό μου χώρο, ένα χώρο δέκα τετραγωνικών μέτρων, όταν 
φτιάχναμε το σπίτι με τη γυναίκα μου το προορίζαμε για αποθήκη, τώρα έχει 
ένα γραφείο, μια καρέκλα με ρόδες, ένα ραδιόφωνο, μπουκάλια και πλαστικά 



ΕξοΡγισμός          29 
_______________________________________________________________________________________________________________________________________________________________________________________________________________ 

 

 

ποτήρια μέσα στα συρτάρια και κακογραμμένες σελίδες, τσαλακωμένες πάνω 
στο πάτωμα, εδώ γράφω. 
 Προσπαθώ να βρω τον τίτλο, έχω αποφασίσει σχετικά με την επίταση 
που θα δημιουργούν οι επαναλήψεις, τη ροή συνείδησης, τους εσωτερικούς 
διαλόγους που θα σμιλέψω, τις αλλαγές στον αφηγηματικό χρόνο, τον ρυθμό 
που πρέπει να κινηθώ, ξέρω το λεξιλόγιο που θα χρησιμοποιήσω, τη 
γραμματική, το ύφος, αυτή τη φορά είμαι καλύτερα προετοιμασμένος, κυρίως 
για το τι θα γράψω. 
 Θα γράψω έναν ύμνο στη Λαγνεία. 
 Σκεπτόμενος τον πρόλογο, την εισαγωγή που είναι καθοριστικής 
σημασίας, σκεπτόμενος λοιπόν ουσιαστικά τη λαγνεία, το μυαλό μου 
ταξιδεύει αυτόματα στην Τζένη. Το μαγικό είναι πως μπορείς να νιώσεις 
λαγνεία από τις προσλαμβάνουσες, είδα την Τζένη, κάτι μου θύμιζε, ένιωσα 
μια ακατανίκητη λαγνεία που έπρεπε και μαχόμουν να καταπνίξω αλλά 
ήθελα και να την ικανοποιήσω, το  πέος μου κινήθηκε ελαφρά. Αλλά δεν ήταν 
τόσο το κορμί της, μάλλον δεν ήταν μόνο το κορμί της που ξύπνησε μέσα μου 
την  επιθυμία, συντέλεσε σε αυτό και μια άλλη διαπίστωση που προέκυψε  από 
τον διάλογό μας. 
«Ας μιλάμε στον ενικό Τζένη, σε παρακαλώ. Ποιο πιστεύεις πως είναι το 
πρόβλημά σου;». 
Σιωπή. 
«Είσαι μαζί μου Τζένη;». 
«Ναι γιατρέ, σκέφτομαι». 
Σιωπή από μένα αυτή τη φορά. 
«Λοιπόν, το πρόβλημά μου είναι ότι τρώω χωρίς να πεινάω. Αυτόματα». 
«Κάθε πότε συμβαίνει αυτό Τζένη;». 
«Κάθε μέρα. Τους τελευταίους τρεις μήνες. Τρώω και ξερνάω, συγγνώμη» είπε 
και έσκυψε το όμορφο κεφάλι της. 
 Η λαιμαργία είναι αδερφή της λαγνείας καθώς η πείνα και η 
σεξουαλική επιθυμία είναι ζωτικά ανθρώπινα ένστικτα που κατοικούν στο 
αρχέγονο ερπετοειδή τμήμα του εγκεφάλου μας, αυτό το ήξερα, αυτό που με 
εντυπωσίασε είναι ο συνειρμός, ο παραλληλισμός που έκανα όταν άκουσα την 
φράση «τρώω και ξερνάω». Συγκρίνοντας την εκσπερμάτιση, το φυσικό τέλος 
της λαγνείας, τη φτωχή κατάληξή της αφού αυτόματα σημαίνει και το τέλος 
της επιθυμίας, με την εθελούσια αποβολή του φαγητού από το στόμα της 
Τζένης που σήμαινε τον κορεσμό, σκέφτηκα πως αυτά τα δύο καταγεγραμμένα 
αμαρτήματα, μας έχριζαν, εμένα και την Τζένη, αδερφές ψυχές. 



30           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

Ο τίτλος του βιβλίου θα είναι: 
«Η Λαγνεία Είναι Αρετή, 
Ένας οδηγός για να απολαμβάνετε τη Ζωή». 



ΕξοΡγισμός          31 
_______________________________________________________________________________________________________________________________________________________________________________________________________________ 

 

 

 
 
Εισαγωγή 
 
Εισαγωγή στο μαστίγωμα των αισθήσεων 
«Πρόσφατα κάπου διάβασα πως η Λαγνεία είναι η αδιάκοπη ναρκισσιστική μας 
τάση να ικανοποιήσουμε την εγωπάθεια μας μέσω του ακόρεστου εκφυλισμού και 
αισθησιασμού», ο συγγραφέας κατέληγε πως είναι «ένα βδέλυγμα της ανθρώπινης 
ηθικής». 
Τότε πήρα την απόφαση να γράψω αυτό το δοκίμιο, όχι δοκίμιο, αδόκιμος όρος, να 
γράψω αυτό το βοήθημα που κρατάς στα χέρια σου. Όταν υπάρχει συγγραφέας που 
γράφει την παραπάνω πρόταση οφείλει να γεννηθεί άλλος ένας που να του πει 
«Δεν Ξέρεις Που Σου Πάνε Τα Τέσσερα» και κυρίως δεν έχεις ζήσει πως είναι να 
βλέπεις το ερωτικό αντικείμενο του πόθου σου να σε αγαπάει στα τέσσερα. 
Ξεκινάω λοιπόν αυτό το βιβλίο με μια δήλωση που δεν είναι αξιωματική, θα 
αποδείξω στη συνέχεια την ορθότητά της με πολλά παραδείγματα, μια δήλωση που 
επιβάλλεται να γράψω με κεφαλαία γράμματα: 
Η  ΛΑΓΝΕΙΑ  ΑΠΟΤΕΛΕΙ  ΙΣΟΒΙΑ  ΑΡΕΤΗ ! 
Στα κεφάλαια που ακολουθούν θα σας αποδείξω γιατί η λαγνεία θα πρέπει να 
αφαιρεθεί από τα 7 θανάσιμα αμαρτήματα που, πιστέψτε με, δεν έλκουν την 
καταγωγή τους από τη Βίβλο, ο πρώτος που έβαλε τη Λαγνεία στην αγχόνη ήταν 
ένας τύπος που έζησε τον 4ο π.Χ. αιώνα και ονομαζόταν Ευάγριος ο ΠΟΝΤΙΚΟΣ, τα 
συμπεράσματα δικά σας. 
Επίσης θα σας αποδείξω πως η λαγνεία δεν είναι απλά χρήσιμη αλλά ΑΠΑΡΑΙΤΗΤΗ, 
χωρίς αυτήν ούτε εσείς, ούτε εγώ θα ήμασταν εδώ σήμερα.  
Στα επόμενα φιλόδοξα κεφάλαια του έργου μου θα προσπαθήσω να σας δείξω πώς 
να αξιοποιήσετε όχι αυτό το ένστικτο όπως λανθασμένα το χαρακτηρίζουν, αλλά 
αυτό το συναίσθημα που είναι εφάμιλλο του έρωτα και της συντροφικής αγάπης!». 
 Κάνω save στο κείμενο, ανάβω ένα άφιλτρο τσιγάρο, η εισαγωγή σε 
τέτοιου είδους βιβλία πρέπει να είναι πιπεράτη, πρέπει να κάνει τον μέσο 
αναγνώστη, τις γυναίκες δηλαδή, να θέλουν και άλλο, να έχουν απορίες αλλά 
όχι πολλές, να συναισθάνονται πως η ανάγνωση μπορεί να τις κάνει πιο 
επιτυχημένες, επιτυχημένες σε όλα, πρέπει να τις κάνει να θέλουν να 
αγαπηθούν, να αρέσουν, να αγοράσουν, να κλάψουν, να ρουφήξουν, ο καμβάς 
των επιθυμιών μας είναι μικρός, οι άνθρωποι είμαστε εύκολα πλάσματα κατά 
βάθος, αν αποφύγουμε να κοιτάξουμε κατάματα το υπαρξιακό μας δράμα. 



32           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 Είναι νωρίς το πρωί, πάντα μου αρέσει να γράφω το πρωί όταν είμαι 
σχετικά νηφάλιος, όταν δεν έχω τους μουρλούς ασθενείς μου, σήμερα είμαι 
διπλά χαρούμενος, γράφω την εισαγωγή στο έργο μου και το απόγευμα, η 
τελευταία μου συνεδρία, είναι με την Τζένη. 
 Το κίνητρό μου για να γράψω τον ύμνο στη Λαγνεία, πέρα από την 
εισπρακτική επιτυχία που περιμένω και την καταξίωσή μου σαν συγγραφέα 
βοηθημάτων ζωής, είναι λίγο πιο προσωπικό. Χωρίς προφανή λόγο, λίγο μετά 
την εγκατάλειψη της συζύγου μου άρχισα να έχω κάποια προβλήματα με τον 
ερωτικό μου πόθο και την εκδήλωσή του, όχι, δεν είχα στην αρχή 
τουλάχιστον, προβλήματα στύσης, αυτό που είχα φαινόταν σαν ένα δερματικό 
πρόβλημα στο όργανο. Στην αρχή κοκκίνισε λίγο, έκανα τις απαραίτητες 
εξετάσεις για αφροδίσια νοσήματα σε ιδιωτικές κλινικές δίνοντας ψεύτικο 
όνομα φυσικά, αφού αποκλείστηκαν όλες οι πιθανές ασθένειες το κόκκινο 
χρώμα έδωσε την θέση του σε ένα ελαφρύ μωβ, τον τελευταίο μήνα ο πούτσος 
μου ξεφλουδίζει σαν να αλλάζει δέρμα, σαν ένα φίδι που τρίβεται στο 
σώβρακό μου και προσπαθεί να αποτινάξει από πάνω του την παλιά του 
στολή, σαν μια κόμπρα με μια μικρή λεπτομέρεια, δε σηκώνεται το κεφάλι 
της. Έχω σερφάρει σε όλα τα ιατρικά sites, έχω δει απαίσιες φωτογραφίες και 
από άλλα φίδια, τίποτε σαν το δικό μου όμως, έχω καταλήξει πως αιτία της 
ασθένειας μου είναι η καταπιεσμένη λίμπιντο, αυτή είναι η βόμβα που 
δημιουργεί ρήγματα στους ιστούς μου, έχω ένα ντροπαλό πέος που φαίνεται 
πως σαπίζει. 
 Σβήνω το τσιγάρο καίγοντας ελαφρά τις ρώγες των δαχτύλων μου, 
ξαναγυρνάω στο πληκτρολόγιο. 
«Αυτό που θα σας αποδείξω είναι πως η λαγνεία είναι πάνω από το  σεξ, δεν είναι 
ταυτόσημη με το ξελίγωμα, είναι κάτι βαθύτερο, πολύ πιο ουσιαστικό από τον απλό 
πόθο, είναι η κινητήριος δύναμη απέναντι στον θάνατο και απέναντι σε όλες τις 
ψυχικές ή σωματικές ασθένειες. Η λαγνεία δεν είναι μια απλή επιθυμία, είναι η 
μόνη ΑΙΣΘΗΤΗ επιθυμία, είναι η ΚΑΤΑΙΓΙΔΑ που κατακλύζει το κορμί, είναι στην 
ουσία η προσδοκία της απόλαυσης, της ηδονής και παρατηρώντας τα βρέφη, τα 
άσπιλα αυτά πλάσματα, αυτοί οι μικροί Θεοί δίνουν προτεραιότητα στην απόλαυση, 
τα βρέφη είναι σοφά, οργανώνουν τον ψυχισμό τους γύρω από την ηδονή τους. Ας 
γίνουμε βρέφη λοιπόν!!! 
Ο στόχος μας θα πρέπει να είναι το ατελείωτο μαστίγωμα των αισθήσεων, το 
ξύπνημα της ψυχής και του σώματος, θα πρέπει να γίνουμε το άθροισμα των ζωνών 
της απόλαυσης, να προσπαθούμε να τις κορέσουμε ώστε να πλησιάσουμε στην 
ευτυχία και μετά πάλι από την αρχή!!! 



ΕξοΡγισμός          33 
_______________________________________________________________________________________________________________________________________________________________________________________________________________ 

 

 

Στο τελευταίο μέρος του παρόντος βοηθήματος θα βρείτε προτάσεις για την 
αξιοποίηση αυτής της αρετής, για το πώς με την ικανοποίηση αυτών των αναγκών 
μπορούμε να προχωρήσουμε σε συνθετότερες, στην αυτοπραγμάτωση, σύμφωνα με 
την πυραμίδα του Maslow. 
Απολαύστε λοιπόν, απολαύστε ξεκινώντας με την ανάγνωση αυτού του βιβλίου!!!» 
 Γέρνω πίσω, κροταλίζω τα δάχτυλά μου, θέλω να κατουρήσω και τον 
τελευταίο καιρό εκπληρώνω αυτή την ανάγκη χωρίς να κοιτάω το όργανο, 
δεν αντέχω να βλέπω τον εκφυλισμό του. 
 Στην πρώτη συνεδρία με την Τζένη όμως κάτι σκίρτησε μέσα μου, ένα 
ελαφρύ σκίρτημα, ασυναίσθητο κάπως αλλά δεν ήταν της φαντασίας μου, 
θέλω να σιγουρευτώ σήμερα που θα την ξαναδώ ότι θα το νιώσω πάλι. 
 



34           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 
Όταν έχω κάτι να κάνω, παύω να θέλω να τρώω 
 
 Όταν έχω κάτι να κάνω, παύω να θέλω να τρώω. Άλλοι το λένε 
περισπασμό, εγώ θεραπεία. Δυσκολεύτηκα να βρω Ιάπωνα μεταφραστή. Μου 
πήρε δύο μέρες. Άλλες τόσες χρειάστηκε αυτός για να μεταφράσει το site των 
συμπατριωτών του. Που ήταν μόνο πέντε σελίδες. Ποιοι είναι. Τι κάνουν. 
Γιατί το κάνουν. Πώς το κάνουν. Στοιχεία επικοινωνίας. Απλότητα που θα 
έλεγε και η Νίνα. Απουσία έμπνευσης ή τσαρλατανισμός λέω εγώ. 
 Ο δικηγόρος μου, παρά τη γραφειοκρατία, κατάφερε μέσα σε μια 
βδομάδα να συστήσει μια εταιρία υπηρεσιών στο όνομά μου. Σαν διακριτικό 
τίτλο του είπα να βάλει μια λέξη: TOGETHER. Το θεώρησα έξυπνο. Είναι ένα 
δυνατό μήνυμα. «ΜΑΖΙ θα τα καταφέρουμε» θα ήταν καλύτερο βέβαια. Αλλά 
ήταν μεγάλο. Αυτή τη φράση θα την ξεστόμιζα όταν αντίκριζα τους πελάτες 
μου. Τέλος πάντων, είχα αρκετή δουλειά ώσπου να πω αυτή τη συγκεκριμένη 
φράση. 
 Πρώτα έπρεπε να βρω που θα άνοιγα το γραφείο της εταιρίας. Δε 
χρειάστηκε να ψάξω πολύ. Το γραφείο της εταιρίας θα ήταν μέσα στο σπίτι 
μου. Στη μεζονέτα που επέμενε να αγοράσουμε η μητέρα μου. Στον πάνω 
όροφο έχει δυο κρεβατοκάμαρες. Μετά τον θάνατό της, τη μία τη μετάτρεψα 
σε γυμναστήριο. Έχει επίσης δύο μπάνια. Και ένα μακρύ διάδρομο. Και μια 
σοφίτα. Στον κάτω όροφο έχει μια κουζίνα. Ένα καθιστικό με τζάκι. Μια 
τραπεζαρία. Ένα γραφείο. Ένα δωμάτιο υπηρεσίας. Αποφάσισα να κάνω χώρο 
αναμονής το δωμάτιο υπηρεσίας. Χώρο εργασίας το γραφείο με τη μεγάλη 
βιβλιοθήκη. 
 Οι ψυχολόγοι λένε πως ο ψυχισμός μας αντανακλάται στο σπίτι που 
ζούμε. Το σπίτι είναι η εντύπωση που έχουμε για τον εαυτό μας. Το δικό μου 
ήταν βαρύ και φορτωμένο. Όχι από δική μου επιλογή. Η μητέρα μου ήταν 
προσκολλημένη με τα υλικά αγαθά. Ήθελε να επιδεικνύεται.  Εγώ νομίζω πως 
έπασχε από κατάθλιψη. Εγώ νομίζω πως βαριόταν να πετάξει οτιδήποτε. 
 Αποφάσισα πως ήθελα να εργάζομαι σε ένα σπίτι μίνιμαλ και φωτεινό. 
Τα περιοδικά διακόσμησης λένε πως αυτό δείχνει πως είσαι ολιγαρκής. Πως 
είσαι σταθερός. Πρακτικός. Με οργάνωση και κανόνες. Συμπερασματικά πως 
βλέπεις την ουσία της ζωής. Είχα ακόμα δρόμο για ν’ ανακαλύψω την ουσία 
της ζωής μου. Προς το παρόν, τουλάχιστον είχα ελαττώσει τις επισκέψεις μου 
στο ψυγείο.  



ΕξοΡγισμός          35 
_______________________________________________________________________________________________________________________________________________________________________________________________________________ 

 

 

 Με συνοπτικές διαδικασίες αντικατέστησα τα έπιπλα του κάτω ορόφου 
με λιγότερα και πιο μοντέρνα. Όχι μόνη μου. Πρόσλαβα μια διακοσμήτρια 
εσωτερικών χώρων. Την άφησα να κάνει ό,τι θέλει. Δεν τα πήγε άσχημα αν 
αναλογιστείς πως της έδωσα μόνο μια βδομάδα καιρό. Όταν ήρθε και το 
τελευταίο έπιπλο, μου είπε πως έπρεπε να διαλέξουμε χρώματα. Της 
απάντησα ευγενικά πως η δουλειά της είχε τελειώσει. Τα χρώματα ήταν δική 
μου δουλειά. Από μικρή μου άρεσε η ζωγραφική. 
 Υπάρχουν τουλάχιστον εκατό χιλιάδες χρώματα. Κάθε χρώμα έχει τη 
δική του γλώσσα. Οι ψυχολογικές επιρροές του χρώματος είναι δεδομένες. 
Επηρεάζουν την διάθεση και τη συμπεριφορά μας. Υπάρχουν ψυχρά χρώματα 
και θερμά χρώματα. Υπάρχουν και ουδέτερα όπως το άσπρο, το μαύρο, το 
γκρι. 
 Τον χώρο αναμονής τον έβαψα όλο γαλάζιο. Αυτό το χρώμα με ηρεμεί, 
πεινάω λιγότερο. Έτσι ήθελα να ηρεμώ και αυτούς που θα με περίμεναν με 
μούτρα κατεβασμένα και μαύρη ψυχή. Τον τοίχο του γραφείου που 
βρίσκονταν πίσω από την πολυθρόνα μου τον έβαψα κόκκινο. Το κόκκινο 
είναι σκληρό χρώμα. Αιχμαλωτίζει την προσοχή. Είναι το πρώτο χρώμα που 
αναγνωρίζουν τα βρέφη. Πάντα χρειαζόμαστε κάτι κόκκινο στον χώρο μας. 
Τους άλλους τοίχους τους έβαψα κίτρινους. Διάβασα σε μια έρευνα πως σε ένα 
δωμάτιο βαμμένο κίτρινο, ένα μωρό κλαίει ευκολότερα και περισσότερο. Αυτό 
ήθελα. Όταν κάποιος εραστής χάσει την ερωμένη του, ξαναγίνεται μωρό. 
Δηλαδή τρομερά εγωιστής. Ήθελα να κλαίνε και να μου ανοίγονται. 
 Την βδομάδα που άλλαζα επίπλωση είχα παράλληλα μισθώσει και μια 
διαφημιστική εταιρία. Όχι αυτή που δούλευε η Νίνα, ήθελα να της κάνω 
έκπληξη. Όταν τους επισκέφτηκα, εξήγησα πως ήθελα ολοσέλιδες 
καταχωρήσεις σε όλα τα γυναικεία περιοδικά. Τους είπα για την υπηρεσία που 
θα πρόσφερα. Διέκρινα ένα μάλλον ειρωνικό χαμόγελο απ’ όλη την ομάδα 
που με άκουγε αλλά δεν έδωσα σημασία. Έχοντας μεταπτυχιακό στο 
Marketing ήξερα τι έκανα. Για πρώτη φορά ίσως στη ζωή μου. Ξεστόμισα 
θαρραλέα τι ήθελα να γράφει η καταχώρηση: 
«ΜΑΖΙ μπορούμε να θεραπεύσουμε τις τραυματισμένες σχέσεις μας!  
ΜΑΖΙ μπορούμε να έρθουμε πάλι κοντά!». 
 Τη φωτογραφία την άφησα πάνω τους. Έκαναν σχετικά καλή δουλειά. 
Φωτογράφισαν μια κοπέλα να στέκεται πάνω σε ένα παγκάκι όπου 
βρίσκονταν σ’ ένα καταπράσινο πάρκο. Η κοπέλα έτεινε το χέρι σε έναν νεαρό 
που στεκόταν στο έδαφος. Έδειχνε να θέλει να τον τραβήξει για να ανέβει 
δίπλα της. Η εικόνα είχε μια αμφισημία. Δεν ξέρω αν η διαφημιστική το είχε 



36           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

καταλάβει. Σαφέστατα κολάκευε τις γυναίκες, στέκονταν ψηλότερα. Από την 
άλλη, απαιτείται τρομερή σωματική δύναμη ώστε να τραβήξεις κάποιον από 
το έδαφος. Είναι θέμα βαρύτητας. Τις περισσότερες φορές κουτρουβαλάς μαζί 
του. Κάτω. Μου άρεσε. 
 Δημοσιεύοντας την καταχώρηση αποκλειστικά σε γυναικεία περιοδικά 
νόμιζα πως οι πρώτοι μου πελάτες θα ήταν γυναίκες. Έκανα λάθος. Τα δυο 
πρώτα τηλεφωνήματα που δέχτηκα ήταν από βραχνιασμένες αντρικές φωνές. 
Αυτά έγιναν την τρίτη βδομάδα της απόπειράς μου και το ψυγείο μου δεν είχε 
καταφέρει να με παρασύρει. Έτρωγα λιτά και συγκρατημένα. Ώσπου ήρθε ο 
Μιχάλης. Χτες το απόγευμα. Όταν τον υποδέχθηκα είδα ένα σακί με μυς και 
κόκκαλα. Κάποτε έπρεπε να ήταν γυμνασμένος. Τώρα ήταν κουρασμένος. Τα 
μάτια του ήταν βυθισμένα σε μια μαύρη σπηλιά. Τον ρώτησα αν ήθελε κάτι να 
πιει πριν ξεκινήσουμε. Ήξερα την απάντηση από την ανάσα του. Του 
πρόσφερα ένα σκέτο ουίσκι. Ταυτόχρονα, χωρίς να με δει, πάτησα το record 
στο δημοσιογραφικό μου μαραφέτι. Μετά από δυο γενναίες γουλιές ένα 
χείμαρρος λέξεων ξεπήδησαν από το στόμα του. Έφυγε μετά από μισή ώρα. 
Χαλάρωσα και ξανάκουσα την ηχογραφημένη ιστορία του τρώγοντας τα 
νύχια μου. Ήθελε να μου αφήσει προκαταβολή, δέχτηκα. Ο Μιχάλης ήταν 
ιδιοκτήτης ενός γυμναστηρίου. Εκεί γνώρισε την Αυγή. Είχε πάει για να χάσει 
δέκα κιλά. Τα έχασε. Και την ερωτεύτηκε όχι μόνο για την θέλησή και την 
ομορφιά της, αλλά κυρίως για το κοφτερό μυαλό της. Ήθελε οπωσδήποτε να 
βρω την Αυγή. Που τον είχε παρατήσει ξαφνικά, όχι όμως χωρίς αιτία. Μετά 
από τρεις μήνες κοινού βίου, η Αυγή ξαναπήρε τα χαμένα κιλά. Από ευτυχία 
του είπε. Αυτός την απάτησε. Από μαλακία μου είπε. Και αυτή χάθηκε. 
 Θέλω απελπισμένα ένα Milkshake. Θέλω δύο Milkshake. Μάλλον τρία. 
 Παίρνω τηλέφωνο τη Νίνα. Της λέω όλη την ιστορία. Με συγχαίρει. 
 Αντιστέκομαι στο ψυγείο. Εξάλλου αύριο έχω το ραντεβού  με τον 
αλλήθωρο τρελογιατρό μου. 
 



ΕξοΡγισμός          37 
_______________________________________________________________________________________________________________________________________________________________________________________________________________ 

 

 

 
 
Κεφάλαιο 1ο: Η καταγωγή της λαγνείας 
 
 Ας πάμε ένα μακρύ ταξίδι στην ιστορία, ας πάμε στον Αδάμ, την Εύα και το 
Μήλο, ναι το Μήλο. Για να μην παρεξηγηθώ δηλώνω βαθιά θρησκευόμενος 
άνθρωπος, χωρίς την θρησκεία δεν ξέρω αν θα μπορούσα να ζήσω με πληρότητα, 
αλλά η ιστορία του Αδάμ, της Εύας και του Μήλου είναι ίσως η απαρχή της 
καταγωγής της λαγνείας. 
 Γιατί τι είναι πραγματικά η λαγνεία αν δεν είναι το Μήλο; Σύμφωνα με τον 
επιστημονικό της ορισμό, η λαγνεία είναι να αφιερώνεσαι με πάθος χωρίς τους 
περιοριστικούς κανόνες της λογικής, και καθώς δίνεσαι ολοκληρωτικά, να διαχέεις 
τον εαυτό σου μες στον άλλο και να νιώθεις τους χυμούς του ως χυμούς σου. Και 
μιλώντας για χυμούς, συνειρμικά σκέφτομαι το Μήλο. 
 Η Αγία Γραφή ανάμεσα σε άλλα αναφέρει πως: «…επειδή κάθε τι που 
υπάρχει στον κόσμο: η επιθυμία της σάρκας και η επιθυμία των ματιών και η 
αλαζονεία του βίου, δεν είναι από τον Πατέρα, αλλά είναι από τον κόσμο. Και ο 
κόσμος παρέρχεται και η επιθυμία του. Εκείνος όμως που πράττει το θέλημα του 
Θεού, μένει στον αιώνα." (Επιστολή Ιωάννη Α΄ 2: 16 – 17). Επίσης ο Ματθαίος λέει 
«Εγώ όμως σας λέω ότι καθένας που κοιτάζει μια γυναίκα, για να την επιθυμήσει, 
διέπραξε ήδη μοιχεία μέσα στην καρδιά του.» (Ματθαίος 5: 28) 
 Βέβαια η λαγνεία είναι η γενεσιουργός αιτία της ζωής, όπως ανάφερα στην 
εισαγωγή,  χωρίς τη λαγνεία δε θα υπήρχε έρωτας, χωρίς έρωτα δε θα υπήρχε 
σαρκική επαφή, χωρίς σαρκική επαφή δεν θα υπήρχε γονιμοποίηση, η λαγνεία είναι 
η Μητέρα όλων μας, οπότε φαντάζομαι πως δεν ενοχλεί τον Θεό. 
 Ας αποστασιοποιηθούμε λοιπόν από τον θρησκευτικό κόσμο δείχνοντας  
βαθύ σεβασμό και ας πάμε μια βόλτα στον εγκέφαλό μας. 
«Στον ανθρώπινο εγκέφαλο υπάρχουν τρία διαφορετικά συστήματα για το 
ζευγάρωμα και την αναπαραγωγή» τονίζει  η Ελεν Φίσερ, καθηγήτρια 
Ανθρωπολογίας στο Πανεπιστήμιο Ράτζερς του Νιου Τζέρσεϊ, η οποία μελετά την 
ανθρώπινη συμπεριφορά και θεωρείται η κορυφαία ειδικός στη βιολογία των 
μηχανισμών της αγάπης και της σεξουαλικής έλξης. «Το πρώτο αφορά τη 
σεξουαλική ορμή, τη δίψα για σεξουαλική ικανοποίηση. Το δεύτερο αφορά τον 
έρωτα, τον ενθουσιασμό, την ευφορία, τη δίψα να κερδίσεις ένα συγκεκριμένο 
πρόσωπο. Το τρίτο αφορά την αφοσίωση, την αίσθηση ηρεμίας και ασφάλειας που 
μπορείς να νιώσεις με έναν μόνιμο σύντροφο». 



38           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 Η σεξουαλική ορμή διαφοροποιείται από τον έρωτα και στο συμπεριφορικό 
επίπεδο. Ο έρωτας, όπως τονίζει, έχει τρία βασικά χαρακτηριστικά: την εστίαση σε 
ένα συγκεκριμένο πρόσωπο, τη συνεχή σκέψη του συγκεκριμένου προσώπου και 
την ανάγκη συναισθηματικής επαφής μαζί του. «Αυτό το πρόσωπο “κατασκηνώνει” 
μέσα στο μυαλό σου, κοιμάσαι και ξυπνάς με τη σκέψη του και θέλεις πάση θυσία να 
το κερδίσεις. Φυσικά θέλεις να πας στο κρεβάτι μαζί του, αλλά εκείνο για το οποίο 
πραγματικά διψάς είναι να σου πει ότι σε αγαπάει, να σε βγάλει έξω, να 
ανταποδώσει τα αισθήματά σου» εξηγεί. «Αντιθέτως, η σεξουαλική ορμή δεν 
εστιάζεται σε ένα πρόσωπο, μπορείς να την αισθανθείς και ενώ οδηγείς το 
αυτοκίνητό σου. Επίσης, όταν επιδιώκεις μόνο το περιστασιακό σεξ, δεν εμπλέκεσαι 
συναισθηματικά, δε σε νοιάζει αν ο άλλος απορρίψει τις προτάσεις σου ούτε αν έχει 
άλλες σχέσεις». 
 Κατά τη δική μου άποψη η λαγνεία δεν είναι απλώς επιθυμία αλλά αισθητή 
επιθυμία… Μια παγωμένη επιθυμία δεν μετράει. Χρειάζεται να προσθέσουμε τα 
αισθήματα, το πορτραίτο στο νου της διέγερσης του σώματος. 
Αυτή η εγκατάλειψη στην μόνιμη διέγερση αξίζει περισσότερα από την προσοχή 
μιας στιγμής, είναι ωραίο να χάνεις τον κόσμο.  
 
 Δεν υπάρχει κόσμια ή ελεγχόμενη έκσταση, επομένως δεν πρέπει να 
θέλουμε να αποδιώχνουμε τη λαγνεία επειδή μας φτάνει στα όρια της 
εγκατάλειψης, της εγκατάλειψης της σκέψης. Το υποκείμενο βιώνει ένα μικρό 
θάνατο και ανασταίνεται, τι πιο θεϊκό;;; 
 
 Σταματάω να γράφω, ανάβω ένα πούρο, δώρο του φίλου μου του 
υφυπουργού που έχει λαγνεία μάλλον μόνο με την εξουσία, ξαναδιαβάζω το 
κείμενο περιτυλιγμένος από τολύπες αρωματικού καπνού, επίτηδες έβαλα 
αποσπάσματα από την Αγία Γραφή, οι αναγνώστες εξακολουθούν να 
πιστεύουν, δε θέλω το βιβλίο μου να χαρακτηρισθεί βλάσφημο, πιθανότητα 
μεγάλη αν φανταστεί κανείς το θέμα του. Βέβαια έχω βοηθό την επιστήμη, τις 
προάλλες αλίευσα μια έρευνα από το πανεπιστήμιο της Οξφόρδης που 
ουσιαστικά  υποστηρίζει πως η λαγνεία κάνει καλό, πως η σεξουαλική 
επιθυμία αποτελεί ισόβια αρετή και θα πρέπει να πάψει να θεωρείται 
αμάρτημα. H έκκληση για την απενοχοποίηση της λαγνείας διατυπώνεται από 
τον καθηγητή Σάιμον Μπλάκμπερν, έναν από τους πλέον αξιόλογους 
σύγχρονους Βρετανούς φιλοσόφους, ο οποίος πιστεύει ότι οι γενετήσιες ορμές 
του ανθρώπου καταδικάζονταν άδικα τόσους αιώνες. «Το σεξ κάνει καλό και 
η φήμη του θα πρέπει να αποκατασταθεί», και υποστηρίζει  πως στόχος της 



ΕξοΡγισμός          39 
_______________________________________________________________________________________________________________________________________________________________________________________________________________ 

 

 

εργασίας του είναι να «διασώσει» τη λαγνεία – να την τοποθετήσει στο ίδιο 
βάθρο με τις ανθρώπινες αρετές. «Δε θα πρέπει να επικρίνεται 
απλώς(πλεονασμός) και μόνο επειδή μπορεί να ξεφύγει από τον έλεγχο, όπως 
δεν καταδικάζεται η δίψα επειδή μπορεί να οδηγήσει στη μέθη…». 
Και μιλώντας για μέθη κοιτάζω το ρολόι μου, σε μισή ώρα έχω συνεδρία με 
την Τζένη, Τζένη και τζιν ωραίος συνειρμός, κατεβάζω την πρώτη γουλιά, 
θέλω να είμαι έτοιμος, να είμαι ζεστός και φιλικός, γεμίζω ένα νεροπότηρο με 
τζιν, δεν πρόκειται να καταλάβει αν είναι νερό ή αλκοόλ. 
«Σε περίμενα, πέρασε μέσα» της είπα όταν της άνοιξα την πόρτα την ώρα του 
προκαθορισμένου ραντεβού, στις οχτώ το βράδυ. Δεν είχε αργήσει ούτε ένα 
λεπτό, φορούσε ένα κασμιρένιο μαύρο παντελόνι, μαύρες ψηλοτάκουνες 
μπότες, ένα λευκό, σχεδόν διάφανο πουκάμισο και μια μαύρη καμπαρντίνα 
που την βοήθησα να βγάλει. Ως τότε η Τζένη δεν είχε βγάλει λέξη βέβαια. 
«Είσαι καλά;» τη ρώτησα καθώς την οδηγούσα στο γραφείο μου, 
ακουμπώντας απαλά τη μέση της. 
«Είμαι καλύτερα, πολύ καλύτερα νομίζω». 
«Ενδιαφέρον, πώς προέκυψε η αλλαγή;». 
«Άρχισα να εργάζομαι». 
«Αλήθεια; Τι δουλειά ξεκίνησες;». 
«Προσφέρω υπηρεσίες». 
«Μπορείς να γίνεις λίγο πιο αναλυτική;». 
«Αργότερα ίσως, αν χαλαρώσω μάλλον». 
«Οκ, δεκτό, με το ψυγείο σου πώς τα πας;». 
«Ανέπαφο». 
«Του έβαλες κλειδαριά;». 
Χαμογέλασε, μάλλον υποψία χαμόγελου. «Όχι, δε χρειάστηκε». 
«Θες σήμερα να μιλήσουμε για τη λαιμαργία σου;». 
«Μπορούμε να προσπαθήσουμε». 
«Ήσουν από μικρή λαίμαργη;». 
«Απ’ ό,τι θυμάμαι, όχι». 
 Έσκυψε στην τσάντα της που την είχε τοποθετήσει στα πόδια της, κάτι 
τακτοποίησε, σήκωσε το κεφάλι και με κοίταξε στα μάτια, τα δικά της ήταν 
υπέροχα, σαν πολύχρωμος μαγνήτης, αλλά τα δικά μου δεν μπορούσαν να 
ξεκολλήσουν από το καλοσχηματισμένο στήθος της. Είχε αφήσει δυο κουμπιά 
από το πουκάμισό της ξεκούμπωτα και διέκρινα τη δαντέλα από το λευκό 
σουτιέν που φορούσε. Ρούφηξα μια μεγάλη γουλιά από το νεροπότηρο, με 
έκαψε. 



40           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Συγγνώμη που ήμουν αγενής, θες να πιείς κάτι; Ένα ουίσκι ίσως;» τη 
ρώτησα. 
«Δεν πίνω αλκοόλ. Αν πιω λίγο παραπάνω από ένα ποτό λιποθυμάω, έχω 
δυσανεξία στο αλκοόλ». 
«Οκ, δε θα σου βάλω παραπάνω από ένα, νομίζω πως θα σε βοηθήσει να 
χαλαρώσεις για να είναι παραγωγική η σημερινή μας συζήτηση». 
Το σκέφτηκε πάνω από δύο λεπτά αμίλητη, της έδωσα όσο χρόνο χρειαζόταν. 
«Βάλτε μου κάτι γλυκόπιοτο» απάντησε τελικά. 
 Πήγα στην κουζίνα, της σέρβιρα ένα ενισχυμένο Drambuie με πάγο και 
ένα κερασάκι, γυρνώντας στο γραφείο την είδα ελαφρώς σκυμμένη στο 
γραφείο προσπαθώντας να διαβάσει το κείμενο που είχα γραμμένο στον 
υπολογιστή μου και που σκοπίμως δεν είχα κλείσει. 
«Τι γράφετε;» με ρώτησε. 
«Ααα, δεν έχω προλάβει να σου πω πως ήδη έχω εκδώσει ένα βιβλίο και τώρα 
δουλεύω πάνω στο δεύτερο». 
«Τι θέμα έχει;». 
«Το πρώτο ή το δεύτερο;». 
«Αυτό που γράφετε τώρα». 
«Τη Λαγνεία, ένα από τα εφτά θανάσιμα αμαρτήματα». 
«Και η Λαιμαργία είναι σε αυτή τη λίστα» μου είπε, εντυπωσιάζοντάς με. 
«Εγώ πιστεύω πως αυτά τα δύο δήθεν αμαρτήματα συνδέονται μεταξύ τους 
και θα ήθελα να συζητήσουμε λίγο πάνω σε αυτό». 
«Τι εννοείτε;» ρώτησε πίνοντας την πρώτη γουλιά από το ποτό της. 
«Για να σου εξηγήσω πρέπει να σου κάνω πρώτα μια ερώτηση. Επειδή είναι 
ευαίσθητη ερώτηση, αν δε θες να απαντήσεις, θα το καταλάβω. Να σε ρωτήσω 
λοιπόν;». 
«Ναι». 
«Με τους άντρες ήσουν ποτέ λαίμαργη;». 
Γέλασε μέσα από την καρδιά της και ρούφηξε τη δεύτερη γουλιά από το 
ποτήρι κοιτώντας με πάλι κατάματα. 
«Γιατί γελάς;». 
«Γιατί γι’ αυτό με κατηγορεί η φίλη μου η Νίνα που με έστειλε σ’ εσάς». 
«Δηλαδή;». 
«Μου λέει πως παλιότερα ήμουν λαίμαργη με τους άντρες, τους ήθελα 
όλους». 
«Ισχύει;». 
«Μέσες άκρες ναι, χωρίς να σημαίνει πως έκανα κάτι με όλους». 



ΕξοΡγισμός          41 
_______________________________________________________________________________________________________________________________________________________________________________________________________________ 

 

 

«Θες να μιλήσουμε λίγο παραπάνω γι’ αυτό;» τη ρώτησα και ήπια μονορούφι 
το υπόλοιπο τζιν μου. 
«Όχι, δε θέλω» απάντησε αναψοκοκκινισμένη, καθώς άδειασε και εκείνη το 
ποτήρι της. 
«Αυτό που θέλω είναι να πάω λίγο στην τουαλέτα». 
Σηκώθηκα, της έτεινα το ιδρωμένο χέρι μου και την οδήγησα, ενώ μετά 
φρόντισα να ξαναγεμίσω τα ποτήρια μας. 
«Είσαι εντάξει;» τη ρώτησα όταν επέστρεψε. 
«Νομίζω ναι, τι λέγαμε;». 
«Για τη Λαιμαργία και τη Λαγνεία» 
«Ας μείνουμε  μόνο στη Λαιμαργία γιατρέ» είπε, και με τα μακριά της δάχτυλα 
– νύχια μακριά στρογγυλεμένα, βαμμένα μαύρα και αυτά – ψάρεψε το κόκκινο 
κερασάκι και το έβαλε στο στόμα της. 
«Ξέρεις κάτι που έχει πει ο Χριστός Τζένη;». 
«Έχει πει πολλά, σε τι αναφέρεστε;». 
«Είπε πως ό,τι μπαίνει στο στόμα μας δεν μπορεί να μας μιάνει, αντιθέτως ό,τι 
βγαίνει από το στόμα μας κάλλιστα μπορεί». 
«Εμένα, το τελευταίο διάστημα ό,τι μπαίνει στο στόμα, βγαίνει επίσης από το 
στόμα. Σε άλλη μορφή βέβαια». 
«Εεε τότε έχεις βρει τη θεραπεία μόνη σου» της είπα και τσούγκρισα το ποτήρι 
μου στο δικό της αναμένοντας, προσμένοντας περισσότερο, να πιει άλλο λίγο, 
πράγμα που έκανε πριν μου απαντήσει. 
«Τι εννοείτε γιατρέ;». 
«Υπάρχει μια θεραπεία που ονομάζεται Συνταγογράφηση Του Συμπτώματος, 
είναι μια παλιά ψυχιατρική τεχνική που ουσιαστικά προτείνει στον πάσχοντα 
να επιτείνει σκόπιμα την παθολογική συμπεριφορά, στην περίπτωσή σου τη 
λαιμαργία, ώστε να σιχαθεί αυτή τη συνήθεια. Αυτό κάνεις νομίζω». 
 Με κοίταξε πάλι, αλλά τα μάτια της γυάλιζαν, ήπιε άλλη μια γουλιά 
από το ποτό της, το ποτήρι έπεσε από τα χέρια της, λιποθύμησε. 
 Σηκώθηκα, την πήρα αγκαλιά και την έβαλα στον μαύρο δερμάτινο 
καναπέ μου, συνιστούσε ένα υπέροχο θέαμα καθώς ήπια άλλη μια γενναία 
γουλιά από το τζιν μου, περνώντας σιγά αλλά σταθερά στην ευλογημένη 
κατάσταση της μέθης. Γονάτισα μπροστά της, πέρασα το χέρι μου μπροστά από 
τα μάτια της, ασάλευτα, η αναπνοή της ήταν σταθερή, έβλεπα το στήθος της 
να ανεβοκατεβαίνει, δεν άντεξα, ξεκούμπωσα τα υπόλοιπα τρία κουμπιά από 
το εξόφθαλμα προκλητικό πουκάμισό της. 
«Θα σου δείξω εγώ τσουλάκι» είπα μέσα από τα δόντια μου. 



42           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Μια πλούσια πουτάνα είσαι, σαν όλες τις άλλες» συνέχισα πιο δυνατά. 
 Παραμέρισα τη δαντέλα από το σουτιέν της, πετάχτηκε έξω η ρώγα και 
η θηλή, το μαραμένο μου πέος κουνήθηκε λιγάκι, έσκυψα και έχωσα λαίμαργα 
τη ρώγα της στο στόμα μου σαν μικρό, κακομαθημένο παιδί. Μετά τη 
δάγκωσα. 
«Μια μέρα, σύντομα, θα σε γαμήσω καριόλα» είπα φωναχτά αλλά είδα μια 
κίνηση στα βλέφαρά της, την έντυσα βιαστικά, της έδωσα δυο απαλά 
χαστούκια. Άνοιξε τα μάτια της και με κοίταξε τρομαγμένη. 
«Τι έγινε;» με ρώτησε. 
«Λιποθύμησες και σε ξάπλωσα στον καναπέ». 
«Καλύτερα να φύγω» απάντησε. 
«Ναι, ίσως είναι καλύτερα. Θα τα πούμε την επόμενη βδομάδα, έτσι γλυκιά 
μου;». 
«Ναι, έτσι νομίζω». 
 Τη βοήθησα να βάλει την καμπαρντίνα της, τη συνόδευσα ως την 
εξώπορτα, όταν έφυγε πήρα το μπουκάλι μου και ξάπλωσα στον καναπέ 
προσπαθώντας να κλέψω την μυρωδιά της. 
 



ΕξοΡγισμός          43 
_______________________________________________________________________________________________________________________________________________________________________________________________________________ 

 

 

 
 
Έχω μια Λύπη σαν Θυμό 
 
 Έχω μια λύπη σαν θυμό όταν πλέον ακολουθώ τη ρουτίνα μου και 
συγκεκριμένα το τμήμα της ρουτίνας που αποτελείται από την 
παρακολούθηση των ειδήσεων στις 19:00. Κρίση, φτώχεια, 
ένδεια(πλεονασμός), ανεργία αλλά και αλαζονεία, έπαρση, φιλαυτία. Βέβαια 
δε χρειάζεται να δω τις ειδήσεις για να καταλάβω τι συμβαίνει γύρω μου. Οι 
περισσότεροι γνωστοί μου είναι άνεργοι, τα περισσότερα καταστήματα στις 
γειτονιές που γυρίζω με τη μηχανή μου είναι κλειστά, τα στόματα των 
περαστικών κήρυξαν πτώχευση στα χαμόγελα, οι μέρες είναι γκρίζες ακόμα 
και όταν ο ήλιος μεγαλουργεί. Χαϊδεύω το Άλογο, εκείνο γουργουρίζει και 
κουνάει την ουρά του. 
 Έχω μια λύπη σαν θυμό όταν βλέπω σφυγμομετρήσεις, και εκλογικά 
αποτελέσματα και συζητήσεις γουρουνιών πολιτικών. Ταυτόχρονα έχω να 
στείλω τις καταχωρήσεις στον τρελογιατρό της Τζένης, είναι έτοιμες, η 
διαφήμιση είναι προπαγάνδα σκέφτομαι καθώς πατάω το send. 
 Αυτό ήταν άλλωστε και το θέμα της διατριβής μου στο διδακτορικό στο 
Marketing, με τίτλο: “ Προπαγάνδα & Marketing: Δυο Γαμημένες Αδερφές”. 
Βέβαια ο καθηγητής μου, όταν με κάλεσε για την αξιολόγηση, ευθαρσώς μου 
είπε: 
«Αν βγάλεις από τον τίτλο το Γαμημένες θα πάρεις Άριστα, αν θες να το 
κρατήσεις φτιάξε άλλη εργασία και έλα του χρόνου». 
«Αυτό δεν είναι εκβιασμός;» τον ρώτησα. 
«Αυτό είναι η εξουσία» μου απάντησε. Μου άρεσε ο καθηγητής μου, είχε 
σαρκώδη χείλη. Χαϊδεύω το Άλογο, εκείνο γουργουρίζει και κουνάει την ουρά 
του πάλι. 
 
 Έχω μια λύπη σαν θυμό, διαβάζω την εισαγωγή της διατριβής μου, 
πάλι κλεμμένα λόγια: 
 « Εξήντα χιλιάδες επαναλήψεις κάνουν την αλήθεια» λέει ο  Άλντους Χάξλει 
στο υπέροχο βιβλίο του «Ο θαυμαστός καινούριος κόσμος». 
 Αυτή ήταν η εισαγωγή, η συνέχεια νομίζω πως ήταν καλύτερη, η 
λογοκλοπή πήγαινε σύννεφο : «Στο παρελθόν οι άνθρωποι 
αλληλοεξοντώνονταν, στον πολιτισμένο κόσμο αλληλοεξαπατώνται». Τα 



44           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

λόγια του Σοπενάουερ με ερέθιζαν πάντα, η θανατολαγνεία του ήταν 
υπέροχη, ήταν ένας αποτυχημένος Βουδιστής. 
 Αυτό που ουσιαστικά υποστήριζα στη διατριβή μου ήταν πως οι 
σημερινές Δυτικές κοινωνίες είναι χειραγωγημένες δημοκρατίες, θέτοντας το 
κρίσιμο πρόβλημα της προσπάθειας επηρεασμού της κοινής γνώμης με 
τεχνικές ελέγχου και προπαγάνδας. Ο όρος προπαγάνδα (propagare που 
σημαίνει διαδίδω στα λατινικά) αντανακλά την πολιτική, και όχι μόνο, χρήση 
των ΜΜΕ με σκοπό τον επηρεασμό της κοινής γνώμης προς τις επιταγές των 
κυβερνώντων αλλά και των επιχειρηματιών. Άμεσος στόχος είναι η θετική 
ανάδειξη των πολιτικών και καταναλωτικών επιλογών και η διαμόρφωση 
κλίματος συναίνεσης και κοινωνικής αποδοχής των εκάστοτε αλλαγών και 
προϊόντων ή υπηρεσιών. 
«Δυστυχώς οι άνθρωποι είναι μηχανές αντανακλαστικών», κατέληγα στη 
διατριβή μου. 
 Ανοίγω την τηλεόραση, ο εθισμός μου στις ειδήσεις δεν υποχωρεί, 
βλέπω και ακούω καραγκιοζιλίκια, σίγουρα οι δημοσιογράφοι μας περνάνε 
για κουτούς, καλά τσογλάνια και αυτοί. 
 Έχω μια λύπη σαν θυμό, γνωρίζω πως αν θέλουμε μια ιδέα να 
διεισδύσει στις μάζες, πρέπει να την επαναλαμβάνουμε συνεχώς και πάντα. Η 
συναίνεση της κοινής γνώμης δεν κερδίζεται, απλά κατασκευάζεται. Η 
διαχείριση των «φόβων των μαζών», της ανασφάλειας και των επιθυμιών 
των πολιτών αποτελούν το στόχο για προσεκτική ενστάλαξη «σωστών 
αξιών» στο σύνολο της κοινωνίας. 
«Ο καλύτερος τρόπος να ελέγχεις τους ανθρώπους είναι να τους φοβίσεις» 
λέει ο Νόαμ Τσόμσκι, Αμερικανός γλωσσολόγος, συγγραφέας και ακτιβιστής 
και καθώς σκέφτομαι αυτή την υπέροχη πρόταση, μια παλιά ιδέα αρχίζει να 
κάνει πονηρές βόλτες στο μυαλό μου. Σκέφτομαι την διαφορά της 
προπαγάνδας με την προβοκάτσια, η προβοκάτσια θεωρείται ένα από τα 
ισχυρότερα όπλα της μαχητικής προπαγάνδας στην ψυχολογία της μάζας που 
μπορεί να καταστεί πολύ επικίνδυνη σε περιόδους κρίσεων. Και τώρα έχουμε 
κρίση και έχω μια λύπη σαν θυμό αλλά ο θυμός μου φουντώνει, θέλω να 
κάνω κάτι γι’ αυτό. Και είμαι σίγουρη πως θα κάνω, θα κάμψω την αντίσταση 
του «εχθρού» μέσα απ’ αυτό που ξέρω καλύτερα, τη διαφήμιση. 
 Καθώς επεξεργάζομαι το σχέδιό μου, χτυπά το κινητό. Είναι η Τζένη, το 
σηκώνω. 
«Έλα» της λέω αλλά ακούω μόνο κλάματα, παγώνω. 



ΕξοΡγισμός          45 
_______________________________________________________________________________________________________________________________________________________________________________________________________________ 

 

 

«Τι έγινε κορίτσι μου;» ρωτάω και περιμένω ένα λεπτό ώσπου να ακούσω 
ανάμεσα από λυγμούς: 
«Το ψυγείο μου είναι ανοιχτό Νίνα». 
«Ωραία, κλείσ’ το» της απαντώ ήρεμα γιατί καταλαβαίνω πως κάτι δεν πάει 
καλά. 
«Είναι ανοιχτό και άδειο, τα έφαγα όλα». 
«Ηρέμησε κορίτσι μου, τι έγινε;» 
 Συνεχίζω να ακούω μόνο λυγμούς και κλάματα και να ρουφάει τη μύτη 
της, αρχίζω να ανησυχώ. 
«Θα μου μιλήσεις Τζένη;». 
«Μπορείς να έρθεις από εδώ σε παρακαλώ;» μου απαντάει ξεψυχισμένα. 
«Σε μισή ώρα θα είμαι δίπλα σου». 
 Έχω μια λύπη σαν θυμό και μια ανησυχία σαν φόβο. 
 



46           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 
Έφτασα 
 
 Έφτασα στο σπίτι της Τζένης σε λιγότερο από μισή ώρα παραβιάζοντας 
δυο κόκκινα φανάρια, έχω ένα θέμα με τους κανόνες και τους περιορισμούς. 
Χρησιμοποίησα τα κλειδιά που μου είχε δώσει, άνοιξα την πόρτα της και 
έτρεξα στην κουζίνα. Με χαιρέτησε η πόρτα του ψυγείου που ήταν ακόμα 
ορθάνοιχτη. Η Τζένη καθόταν σε μια καρέκλα απέναντί του, σκυμμένη κάτω, 
μπροστά στα ανοιχτά της πόδια υπήρχε εμετός. 
 Τη σήκωσα, πήγαμε στην τουαλέτα, της έπλυνα το στόμα και τα δόντια, 
κουβέντα δεν είχε πει ως εκείνη την ώρα. 
«Θες να ξαπλώσεις;» τη ρώτησα. 
«Όχι, πάμε στο γραφείο μου» ήταν η πρώτη κουβέντα που ψέλλισε. 
«Θες λίγο νερό;». 
«Ναι, σε παρακαλώ». 
Την έσυρα στο γραφείο της, έφερα το νερό, έκατσα απέναντί της. 
«Ωραίο το έχεις φτιάξει το γραφείο σου». 
«Ευχαριστώ». 
«Θες να μου πεις τι έγινε;». 
«Μπορείς να ακούσεις κάτι;» με ρώτησε. 
 Έγνευσα καταφατικά, ξετρύπωσε μέσα από την τσάντα της ένα 
δημοσιογραφικό κασετοφωνάκι, ένα μικρούλι, τόσο δα, πάτησε το play και 
άρχισα να ακούω τη δεύτερη συνεδρία με τον γιατρό της. 
«Ωραία τα λέτε». 
«Περίμενε να ακούσεις παρακάτω» μου είπε και δάκρυα αυλάκωσαν τα 
μάγουλά της. 
 Με έπιασε ένα τρέμουλο όταν άκουσα το τελευταίο μέρος της 
εγγραφής. 
«Δε μιλάς σοβαρά» μου ξέφυγε. 
«Όπως άκουσες, εγώ δε μιλάω καθόλου, αυτός μιλάει και δεν ξέρω τι άλλο 
κάνει» απάντησε και με κοίταξε με κάτι μάτια κατακόκκινα. 
 Η Οργή είναι ένα συναίσθημα με επιθετικό χαρακτήρα που 
δημιουργείται σαν αντίδραση σε κάποια προσβολή, σε κάποια απαράδεκτη 
συμπεριφορά σε βάρος ενός ατόμου. 
 Η Οργή δεν καταλαβαίνει από Λογική. 
 Η Οργή είναι μια τίγρης και είναι σοφότερη από τις νουθεσίες. 



ΕξοΡγισμός          47 
_______________________________________________________________________________________________________________________________________________________________________________________________________________ 

 

 

 Η Οργή είναι η έκφραση της έντονης επιθυμίας για ανταπόδοση. 
 Η Οργή είναι απελευθερωτική, η καταστολή της δεν κάνει καλό ούτε 
στο σώμα ούτε στο πνεύμα. 
 Η Οργή είναι καλύτερη από τη Λύπη, όταν είσαι οργισμένος τα 
πράγματα γίνονται καλύτερα. 
 Η Οργή είναι σαν τη φωτιά, τα εξαγνίζει όλα. 
 Η Οργή είναι από τα βασικότερα συναισθήματα μαζί με τον φόβο, την 
αηδία και την ευτυχία. 
 Η Οργή περιέχει καλοσύνη αν και συγκαταλέγεται στα 7 Θανάσιμα 
Αμαρτήματα, που να ξέρουν οι μαλάκες. 
 Και εγώ πλέον ήμουν κάτι περισσότερο από οργισμένη και παραπάνω 
από σίγουρη πως έπρεπε να προχωρήσω στο σχέδιό μου. 
«Θέλω να τον καταγγείλω» μου είπε όταν πάτησε το stop. 
«Και τι νόημα θα έχει;». 
«Θα τιμωρηθεί». 
«Σιγά μην τιμωρηθεί, τίποτε δε θα του κάνουν, είναι παράνομη η 
ηχογράφηση». 
 Πάλι δάκρυα άρχιζαν να κατηφορίζουν από τα μάτια της, σηκώθηκα, 
την πήρα αγκαλιά και την έσφιξα πάνω μου. 
«Πριν σου συμβεί αυτό, εδώ και δυο μήνες περίπου, μια ιδέα στριφογυρίζει 
συνέχεια στο μυαλό μου» της είπα και συνέχισα: «έχω ένα σχέδιο, λίγο 
ριψοκίνδυνο αλλά πολύ όμορφο σχέδιο, σαν και εσένα, χρειάζομαι όμως τη 
βοήθεια σου». 
 Αφού σκούπισε μάτια και μύτη και με κοίταξε με ένα βλέμμα 
προσμονής, κάθισα πάλι απέναντί της. 
«Έχεις λίγο κρασί;» τη ρώτησα, «και μερικά κεριά» συνέχισα. 
 Σηκώθηκε, έφερε ένα μπουκάλι κόκκινο κρασί, δυο ποτήρια, δυο κεριά 
με άρωμα βανίλια, σερβιριστήκαμε, κλείσαμε τα φώτα, βλέπαμε η μία τη σκιά 
της άλλης. 
 Ξεκίνησα να της εξηγώ το σχέδιο, όχι με λεπτομέρειες αφού δεν τις 
είχα καταστρώσει άλλωστε, προσπάθησα να της μεταφέρω το γενικό πλαίσιο. 
Καθώς γέμιζα το δεύτερο ποτήρι μου – το δικό της έμενε ανέπαφο - πήρα μια 
ανάσα, κοίταξα το πρόσωπό της, ίσως χαμογελούσε, το είχα ανάγκη, έλπιζα να 
χαμογελούσε. 
«Και με τις δουλειές μας τι θα γίνει;». 
«Μα οι δουλειές μας θα μας βοηθήσουν». 
«Τι εννοείς;». 



48           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Εσύ χρειάζεσαι έναν ιδιωτικό ντετέκτιβ για τη δουλειά που ξεκίνησες, έτσι 
δεν είναι;». 
«Υποθέτω πως ναι». 
«Οκ, να προσλάβεις έναν αύριο κιόλας». 
«Ωραία. Και μετά;». 
«Μετά χρειαζόμαστε τον γιατρουδάκο που τον έχουμε έτσι και αλλιώς στο 
χέρι και άλλο ένα άτομο». 
«Τι άτομο;». 
«Αυτό άστο πάνω μου, όταν τον βρω θα σε ενημερώσω». 
 Μετά το τρίτο ποτήρι κρασί, σηκώθηκα, την έπιασα από το χέρι και την 
πήγα στο μπάνιο της. Γέμισα την μπανιέρα με χλιαρό νερό και αφρόλουτρο, 
την έγδυσα, γδύθηκα και εγώ, μπήκαμε μέσα. Η μία απέναντι στην άλλη με τα 
πόδια μας να μπερδεύονται. 
 Τη σαπούνισα, με σαπούνισε, τα θανάσιμα αμαρτήματά μας βούλιαξαν 
στο νερό. Τη χάιδεψα, δεν ξέρω αν ήταν ερωτικό, πρώτη φορά το έκανα, όταν 
ένοιωσα τους σπασμούς της - δεν ξέρω αν ήταν οργασμός ή ξέσπασμα - τη 
φίλησα και έγλυψα τα κλειστά μάτια της. Μετά πήγαμε για ύπνο στο μεγάλο 
κρεβάτι της. Υγρές και ολόγυμνες. 
 



ΕξοΡγισμός          49 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 

ΒΙΒΛΙΟ ΔΕΥΤΕΡΟ 

Οι άνθρωποι ως συνειδητά υποκείμενα 
 
 
 
 



50           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 

Ι 
 
 Στον Νίκο Χατζή, μετά από τη διήμερη προανακριτική διαδικασία, 
επιβλήθηκε ο νόμος Περιορισμού Κατ’ Οίκον (κεφ. 156, Δικονομικός Κώδικας 
2012). Θεώρησε τον εαυτό του τυχερό συγκριτικά με τις ποινές των Άλλων 
που μπλέχτηκαν στην υπόθεση, αλλά και πάλι δεν μπορούσε να χωνέψει το 
γεγονός πως αυτός, έπεσε σε τέτοια παγίδα. 
 
 Ο Νίκος Χατζής θα ήταν ένας από τους πρώτους κατηγορούμενους που 
θα φόραγαν το βραχιολάκι γεωντοπισμού και παρακολούθησης κρατουμένων. 
Το σύστημα λειτουργεί με την τοποθέτηση ενός πομπού παρακολούθησης 
στον αστράγαλο του κρατουμένου, τον οποίο πρέπει να φορά επί 24ώρου 
βάσεως, και άλλης μιας μονάδας στην οικία του. Η παρακολούθηση 
πραγματοποιείται μέσω ραδιοσυχνοτήτων μεταξύ των δύο αυτών μονάδων. 
Εάν ο συμμετέχων βγει από το σπίτι του -άρα και από την εμβέλεια του δέκτη- 
χωρίς έγκριση άδειας για κίνηση, η μονάδα της οικίας θα ενημερώσει το 
κέντρο για την παράβαση. 
 Το αστείο, αν και ο Νίκος Χατζής ήταν μαλωμένος με το χιούμορ, ήταν 
πως η εφεύρεση του βραχιολιού οφειλόταν στον Spiderman, αγαπημένου του 
ήρωα. Μετά τον Superman βέβαια, ήρωα που είχε ταυτίσει με τον εαυτό του. Ο 
Spiderman λοιπόν, σε ένα επεισόδιο της Marvel Comics, φορούσε ένα 
βραχιόλι με μικροπομπό στο χέρι μέσω του οποίου καταγράφονταν όλες οι 
κινήσεις του και αυτό έδωσε την ιδέα σε έναν Αμερικάνο περιφερειακό 
Δικαστή από το Νιού Μέξικο να εφαρμόσει αυτή την τεχνολογία σε 
πραγματικούς ανθρώπους. Δυστυχώς ο Νίκος Χατζής δεν το χάρηκε πολύ το 
βραχιολάκι γιατί μετά τη δίκη  τον μπουζούριασαν στη φυλακή. 
 Ο Νίκος Χατζής ξεκίνησε τη δημοσιογραφική του πορεία από μικρός, 
είχε άλλωστε όλα τα «εφόδια» γι’ αυτό: Μητέρα βουλευτή, πατέρα 
συνδικαλιστή ταξιτζή, από μικρός συνήθως τους έβλεπε περισσότερο στην 
τηλεόραση απ’ ότι δίπλα του, εθίστηκε. 
 Στα είκοσι πέντε του χρόνια είπε το πρώτο δελτίο ειδήσεων με μαλλί 
γκριζαρισμένο και γυαλιά μυωπίας. Μετά από δέκα χρόνια επιτυχημένης 
πορείας επεκτάθηκε στον εκδοτικό χώρο, έβγαλε κυριακάτικη εφημερίδα και 
δημιούργησε ενημερωτικό site στο internet. Σε γενικές γραμμές ήταν 
σεβαστός αλλά οι πωλήσεις του είχαν πέσει αρκετά. 



ΕξοΡγισμός          51 
_______________________________________________________________________________________________________________________________________________________________________________________________________________ 

 

 

 «Έχετε να δηλώσετε κάτι κε Χατζή;» τον ρώτησε η δικαστής μετά την 
ανακοίνωση της απόφασης. 
«Ότι είμαι αθώος, έπεσα θύμα πλεκτάνης. Δεν μπορείτε να μου επιβάλλετε 
τέτοια ποινή κα δικαστή». 
«Και όμως μπορώ, για τα υπόλοιπα θα συζητήσουμε στη δίκη που θα γίνει 
μετά από λίγες ημέρες». 
«Αφού τόσα χρόνια υπηρετώ την αλήθεια κα δικαστή». 
 Η δικαστής δεν απάντησε, απλά ανατρίχιασε ακούγοντας τη λέξη 
αλήθεια από το στόμα του Νίκου Χατζή. 
 
 Μια από τις εκδοτικές δραστηριότητες του Νίκου Χατζή ήταν η 
οργάνωση παρουσίασης βιβλίων, λευκωμάτων και εκθέσεων ζωγραφικής. 
Ουσιαστικά, αυτό που έκανε – πέρα από το να προβάλλει με την μεγαλύτερη 
δυνατή γραμματοσειρά το logo της εταιρίας του – ήταν αρχικά να συμφωνήσει 
με τον καλλιτέχνη. Από ορισμένους έπαιρνε πολλά χρήματα, από άλλους 
λιγότερα, από ελάχιστους δεν έπαιρνε τίποτε. Ήταν θέμα πολιτικής και 
marketing.  
 Βαθιά μέσα του, όταν δεν έπαιρνε καμιά αμοιβή, άδειαζε, ένοιωθε ένα 
κενό, αλλά αναγνώριζε τη χρησιμότητα αυτής της κένωσης. Γενικά ήταν 
δυσκοίλιος. 
 Το δεύτερο πράγμα που έκανε σε αυτές τις παρουσιάσεις ήταν να 
προσπαθήσει να καταλάβει ποιο ήταν το έργο και σε ποιο κοινό απευθυνόταν. 
Μετά έψαχνε να βρει τον καταλληλότερο χώρο της παρουσίασης, αν για 
παράδειγμα ένα βιβλίο είχε θέμα σχετικό με τη θάλασσα έκλεινε σαν χώρο μια 
ωραία λιμανίσια ταβέρνα. 
 Στη συνέχεια έβγαζε τις ανακοινώσεις τύπου, έβαζε ένα banner στο site 
του, μια ολοσέλιδη καταχώρηση στην εφημερίδα του, έστελνε προσκλήσεις 
στους επίτιμους καλεσμένους, τύπωνε αφίσες μόνο αν ήταν απαραίτητο και 
αν είχε πάρει αρκετά χρήματα. 
 Στην περίπτωση του γιατρού τα έκανε όλα αυτά δωρεάν, ο γιατρός 
ήταν σύμβουλος του υφυπουργού του οποίου ήθελε την εύνοια. Λόγω του 
θέματος του βιβλίου αλλά και της θέλησής του να φανεί για άλλη μια φορά 
ριζοσπαστικός, αποφάσισε να οργανώσει την παρουσίαση σε ένα καθώς πρέπει 
strip club. Ο γιατρός δεν αρνήθηκε, αντίθετα το θεώρησε έξοχη ιδέα. Ο Νίκος 
Χατζής φαντάστηκε πως ο γιατρός καύλωσε, δε γνώριζε για το εκφυλισμένο 
πέος του, πώς θα μπορούσε άλλωστε να το ξέρει.  Το βιβλίο με τίτλο « Η 
Λαγνεία Είναι Αρετή, Ένας οδηγός για να απολαμβάνετε τη Ζωή», όταν το 



52           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

διάβασε – αφήνοντας τις παραγράφους που δεν ήταν ερεθιστικές – του έδωσε 
την εντύπωση πως ο γιατρός ήταν μέγας ηδονιστής. 
«Θες να έχουμε και pole dancing;». Ο Νίκος Χατζής είχε περάσει από το 
γραφείο του γιατρού για να κανονίσουν τις λεπτομέρειες της παρουσίασης. 
«Μήπως θα είναι λίγο υπερβολικό; Θα είναι και ο υφυπουργός στην 
εκδήλωση». 
«Δίκαιο έχεις, θα έχουμε μόνο κουνελάκια που θα σερβίρουν τα ποτά». 
«Ωραία, πώς θα στήσουμε τα τραπέζια; Έχω κάποιους καλεσμένους και εγώ». 
«Κάτσε να καλέσουμε τον μαιτρ». 
«Έχουν μαιτρ τα στριπτιτζάδικα;» ρώτησε ο γιατρός. 
«Όλοι έχουν μαιτρ πλέον. Πόσα τραπέζια θέλεις;». 
«Κάτσε να υπολογίσω. Στο μεταξύ, καθώς μετρώ, θες κανένα ποτό;». 
«Ας μεθύσουμε από κρασί και από ποίηση, πάντως όχι από αρετή». 
«Κάρολος Μποντλαίρ, λίγο παραποιημένος βέβαια. Μπράβο κε Χατζή, τι κρασί 
θέλετε;». 
«Κόκκινο πάντα». 
 
 
 Την ημέρα της παρουσίασης του βιβλίου ο Νίκος Χατζής είχε αναλάβει 
χρέη οικοδεσπότη, καλωσόριζε τους καλεσμένους και τους παρέδιδε στον 
μαιτρ για να τους οδηγήσει στα τραπέζια τους. Η κατανομή είχε γίνει έτσι 
ώστε οι επιφανείς προσκεκλημένοι να κάθονται πρώτο τραπέζι πίστα, αν και 
αυτή η πίστα είχε κάποιες ιδιορρυθμίες. Ήταν ένας υπερυψωμένος χώρος με 
δυο κάθετους μεταλλικούς στύλους από όπου κρέμονταν τα κορίτσια 
δείχνοντας κώλους και βυζιά κάθε βράδυ, αλλά τώρα, ανάμεσα στους 
στύλους, είχε στηθεί ένα τραπέζι, τέσσερις καρέκλες, ένα laptop και ένας 
projector. Λίγο πίσω από το τραπέζι είχαν κρεμάσει ένα λευκό πανί, εκεί θα 
έβλεπαν τα slides οι παρευρισκόμενοι. 
 Το στρες, σε κανονικά επίπεδα, είναι ένας υγιής έμφυτος μηχανισμός, 
που στοχεύει στην επιβίωση του ατόμου, ενισχύοντας και επισπεύδοντας τις 
αντιδράσεις του σε στιγμές κινδύνου ή αβεβαιότητας. Ο Νίκος Χατζής δεν είχε 
καθόλου στρες. Σε γενικές γραμμές ήταν αναίσθητος. 
 Αντιθέτως ο γιατρός είχε υψηλά επίπεδα στρες, είχε πιεί ήδη δύο 
νεροπότηρα βότκας πριν κάτσει στο τραπέζι. Το στρες αρχίζει να αποτελεί 
πρόβλημα όταν συναντάται σε υψηλά επίπεδα και για μεγάλες χρονικές 
περιόδους, ο γιατρός έπνιγε το άγχος του μέσα σε αλκοόλ. Την παρουσίαση θα 



ΕξοΡγισμός          53 
_______________________________________________________________________________________________________________________________________________________________________________________________________________ 

 

 

την έκανε μια νεαρή βιβλιοκριτικός από τον εκδοτικό οίκο ενώ την εισαγωγή 
θα την έκανε ο ίδιος ο υφυπουργός. 
 Λίγο πριν την έναρξη, ο Νίκος Χατζής πήρε τον γιατρό από το χέρι και 
τον περιέφερε στα τραπέζια προσπαθώντας να τονώσει το ηθικό του αλλά και 
για να γνωρίσει τους καλεσμένους που δεν ήξερε. Περισσότερο γι’ αυτό το 
έκανε. Γενικά του άρεσαν οι δημόσιες σχέσεις. 
Σε ένα από τα μπροστινά τραπέζια είδε δυο αταίριαστες κοπέλες. 
«Φίλες σου είναι αυτές;». 
«Η μία είναι ασθενής μου, η άλλη, η κοντή, είναι η διαφημίστρια μου». 
«Θα μου τις γνωρίσεις;». 
 Ο γιατρός σύστησε την Τζένη και τη Νίνα στον Νίκο Χατζή και εκεί 
ξεκίνησαν όλα. Η απουσία του στρες δεν είναι φυσιολογική, γειτνιάζει με την 
έπαρση, όταν δεν αγχώνεσαι σχεδόν με τίποτε λες καλημέρα στην αλαζονεία. 
«Τζένη, Νίνα, από εδώ ο κος Χατζής» είπε ο γιατρός. Η Τζένη φορούσε ένα 
μαύρο αυστηρό ταγιέρ ενώ η Νίνα ένα ξέκωλο κόκκινο φόρεμα, θα μπορούσε 
να εργάζεται στο strip club σαν χορεύτρια με αυτή την αμφίεση. 
«Ο γνωστός κος Χατζής;» ρώτησε η Νίνα. 
«Με γνωρίζετε;». 
«Μα ποιος δε σας γνωρίζει;». 
«Χαίρομαι» είπε αυτάρεσκα ο Νίκος Χατζής. 
Μετά την ολοκλήρωση της παρουσίασης, που είχε μια χλιαρή υποδοχή, η Νίνα 
τον πλησίασε. 
«Έχω κάτι για εσάς, μπορεί να σας ενδιαφέρει» του είπε και του έδωσε ένα 
μεγάλο κίτρινο φάκελο. 
 Οι ειδικοί εξηγούν ότι οι σωματικές εκδηλώσεις του στρες είναι 
ενστικτώδεις αντιδράσεις που διαμορφώθηκαν κατά την εξέλιξη του 
ανθρώπινου είδους με σκοπό να κινητοποιήσουν τον πρωτόγονο άνθρωπο να 
παλέψει ή να τρέξει για να σωθεί όταν ερχόταν αντιμέτωπος με τους 
κινδύνους που απειλούσαν τη ζωή του, όπως τα άγρια θηρία και τα καιρικά 
φαινόμενα. 
 Ο Νίκος Χατζής θεωρούσε τον εαυτό του θηρίο. Ανήμερο. Στην 
πραγματικότητα έμοιαζε περισσότερο με πρόβατο. 
 
 
 Με τη λήξη της παρουσίασης και αφού έκανε δυο δουλικές 
φιλοφρονήσεις στον υφυπουργό, ο Νίκος Χατζής μαζεύτηκε σπίτι του. Μετά 
το πρόσφατο διαζύγιο του με τη δεύτερη σύζυγο, είχε νοικιάσει μια πολυτελή 



54           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

επιπλωμένη γκαρσονιέρα στο κέντρο της πόλης, κοντά στα γραφεία της 
εφημερίδας του. Ένοιωθε άνετα με τα ξένα έπιπλα. Σε γενικές γραμμές δεν 
είχε αναπτυγμένη την αίσθηση του γούστου στην εσωτερική διακόσμηση. 
Αφού έβγαλε το κουστούμι του και έχεσε, φόρεσε πυτζάμες, έφτιαξε ένα τσάι 
και κάθισε σε μια κόκκινη πολυθρόνα με τον κίτρινο φάκελο στα χέρια του. 
Όταν είδε το περιεχόμενο τα βλέφαρά του πετάρισαν, οι τρίχες του 
σηκώθηκαν, έκανε ένα μορφασμό που έμοιαζε με χαμόγελο. 
 Ο Νίκος Χατζής δεν ήταν ηθικός άνθρωπος. Ούτε ανήθικος ήταν, σε 
γενικές γραμμές δεν ακολουθούσε συγκεκριμένους κανόνες συμπεριφοράς, 
πήγαινε όπου τον έσερνε ο άνεμος της εγωπάθειάς του. 
Μέσα στον φάκελο υπήρχαν τρεις φωτογραφίες του δεξιού αντιπροέδρου της 
κυβερνητικής συμπολίτευσης. Φορούσε μια ναζιστική στολή και ήταν 
καθισμένος σε ένα μαύρο δερμάτινο καναπέ. Στο φόντο της φωτογραφίας 
υπήρχε κόσμος αλλά δεν διακρίνονταν καθαρά, ήταν μια ερασιτεχνική 
φωτογραφία, μάλλον τραβηγμένη από κάποιο κινητό τηλέφωνο, ο Νίκος 
Χατζής πήρε ένα μεγεθυντικό φακό και προσπάθησε να εστιάσει. Κατάλαβε 
πως ήταν χορός μεταμφιεσμένων, οι Απόκριες μόλις είχαν περάσει, γύρω από 
τον αντιπρόεδρο υπήρχε ένας αρλεκίνος, μια πριγκίπισσα και κάποιος που 
έμοιαζε σαν κόμης του 19ου αιώνα. Ακριβώς από πίσω του βρισκόταν μια 
Barbie που του χάιδευε τους ώμους. Και οι τρεις φωτογραφίες ήταν σχεδόν 
ίδιες, σαν κάποιος να τις τράβηξε βιαστικά. Πίσω από τις τρεις φωτογραφίες 
ήταν γραμμένο ένα κινητό τηλέφωνο και ένα γράμμα, το Ν. 
Κάλεσε κατευθείαν στο κινητό. 
«Χατζής» είπε «με ποιον μιλάω;». 
«Δεν αργήσατε, βλέπω». 
«Με ποια μιλάω;». 
«Με αυτή που σας παρέδωσε τον φάκελο. Τον βρήκατε ενδιαφέρων;». 
«Νίνα, έτσι δε σε λένε;». 
«Μια χαρά τα πάτε. Αν θέλετε να μιλήσουμε στείλτε μου mail αύριο» του 
απάντησε και του έδωσε μια ηλεκτρονική διεύθυνση. 
 
 Το επόμενο πρωί άνοιξε αμέσως το laptop του και έστειλε μήνυμα στην 
ηλεκτρονική διεύθυνση που του είχε δώσει η Νίνα γράφοντας: 
«Είναι αληθινές οι φωτογραφίες; Και αν ναι, μπορώ να τις έχω σε 
ηλεκτρονική μορφή;» 



ΕξοΡγισμός          55 
_______________________________________________________________________________________________________________________________________________________________________________________________________________ 

 

 

 Μετά από ένα μόλις λεπτό ήρθε η απάντηση: «Πιο γνήσιες δε γίνεται. 
Αλλά για να στις στείλω ηλεκτρονικά θα πρέπει πρώτα να κλείσουμε τη 
συμφωνία μας». 
«Ποιοι είναι οι όροι σου;» της απάντησε. 
«Χρήματα, κείμενο, επικοινωνία». 
«Για χρήματα μην ανησυχείς, για το κείμενο και την επικοινωνία τι εννοείς;» 
«Τις φωτογραφίες, όπου τις δημοσιεύσεις, θα τις συνοδεύει ένα κείμενο δικό 
μας, κάτω από αυτό μπορείς να γράφεις ότι θες, δε σκοτιζόμαστε». 
«Ποιοι είστε Εσείς;». 
«Αυτό δεν σε αφορά, εσύ θα βάζεις το κείμενό μας και σαν υπογραφή τη λέξη 
ΟΡΓΗ». 
«Σύμφωνοι, σχετικά με την επικοινωνία;». 
«Τώρα που ξέρουμε το mail σου, θα σου στέλνουμε εμείς –όποτε έχουμε νέο 
υλικό- φωτογραφίες και κείμενο από διαφορετική ηλεκτρονική διεύθυνση 
κάθε φορά. Αν καταλάβω ότι αποκαλύψεις σε οποιονδήποτε το όνομά μου, θα 
το μετανιώσεις». 
«Σύμφωνοι και σε αυτό, πάμε στα χρήματα». 
«Πόσα εκτιμάς πως μπορείς να δώσεις;». 
Ο Νίκος Χατζής έγραψε ένα τετραψήφιο νούμερο και πάτησε send. 
«Να σου πω ένα ανέκδοτο;» ήταν η απάντηση που έλαβε. 
«Για πες». 
«Στον παράδεισο ένας άγγελος λέει σε έναν νεκρό: 
Θα σου διαβάσω ένα χωρίο το οποίο δεν αναφέρεται επίσημα στις Γραφές και 
δείχνει την πλεονεξία και την απληστία των ανθρώπων. Άκου: 
-Και ο Ιησούς σε ένα γάμο πολλαπλασίασε τους άρτους και τα ψάρια και 
έφαγαν όλοι και χόρτασαν. 
Ύστερα όμως  έστρεψαν το βλέμμα στον Ιησού και ρώτησαν: 
"Φρούτο δεν έχει;"»- 
«Τι εννοείς Νίνα;». 
«Ότι πέρα από μπούφος είσαι και τσιγκούνης εννοώ, θα πάμε σε άλλον» έλαβε 
σαν απάντηση. 
 
 Αφού το ξανασκέφτηκε αύξησε τα ψηφία σε πέντε, έστειλε την 
προσφορά του, συμφώνησαν. Η Νίνα του έγραψε τον τραπεζικό λογαριασμό 
και τον ενημέρωσε πως όταν γίνει η κατάθεση θα λάβει το κείμενο και τις 
φωτογραφίες ηλεκτρονικά. 
 Αμέσως μετά ο Νίκος Χατζής τηλεφώνησε στον γιατρό. 



56           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Θέλω να βρεθούμε» του είπε. 
«Για το βιβλίο μου πρόκειται;». 
«Όχι». 
«Τότε γιατί;». 
«Θα σου πω από κοντά, δεν μπορώ από το τηλέφωνο». 
«Οκ, πέρνα από το γραφείο μου». 
«Τι ώρα;». 
«Ακόμα και τώρα, δεν έχω καμιά συνεδρία ως το απόγευμα». 
Όταν έφτασε στο γραφείο του γιατρού τον βρήκε σε μια κατάσταση 
χαρούμενης μέθης, χάρηκε γι’ αυτό, οι μεθυσμένοι δεν μπορούν να κρύψουν 
τίποτε. 
«Τις ξέρεις καλά αυτές τις φίλες σου;» τον ρώτησε αφού έκατσε απέναντί του. 
«Ποιες φίλες μου;». 
«Τη Νίνα και την Τζένη». 
«Ααα..» είπε και σερβιρίστηκε μια κίτρινη τεκίλα. «Μήπως θες κάτι να πιεις;». 
«Όχι, αυτό που θέλω είναι να μου απαντήσεις αν τις ξέρεις». 
«Την Τζένη ναι, της κάνω θεραπεία, τη Νίνα όχι, πελάτης της ήμουν». 
«Θα τις εμπιστευόσουν;». 
«Εδώ δεν εμπιστεύομαι τον εαυτό μου, μη με ρωτάς μαλακίες». 
 Κάθισαν για λίγη ώρα αμίλητοι, ο γιατρός χαμογέλαγε κοιτώντας 
κάπου αόριστα.  
«Έγινε κάτι;» τον ρώτησε ο γιατρός αφού επανήλθε. 
«Όχι, κάνε δουλειά σου» είπε και σηκώθηκε να φύγει σκεπτόμενος πως αν η 
Νίνα ήταν ειλικρινής θα έβγαζε λεφτά με το τσουβάλι και η φήμη του θα 
απογειωνόταν. 
 Σε γενικές γραμμές ο Νίκος Χατζής ήταν λίγο παραπάνω από άπληστος, 
είχε μέσα του ένα φίδι που δεν μπορούσε να γητεύσει. Εκείνο το βράδυ 
ξεκίνησε μια ξέφρενη κούρσα προς το πουθενά ή μάλλον προς την υπερβολή 
χωρίς φραγμούς φυσικούς ή ηθικούς.  
 
 
 
 Το επόμενο πρωί αφού η Νίνα επιβεβαίωσε πως τα χρήματα που είχαν 
συμφωνήσει βρίσκονταν στον τραπεζικό λογαριασμό, έστειλε τις 
φωτογραφίες και το κείμενο. Μισή ώρα αργότερα ο Νίκος Χατζής άνοιξε το 
mail του και διάβασε: 



ΕξοΡγισμός          57 
_______________________________________________________________________________________________________________________________________________________________________________________________________________ 

 

 

«Εδώ και σαράντα πέντε χρόνια, επαναστάσεις ξεσπούν σε όλες τις ηπείρους 
από διάφορες ομάδες χρησιμοποιώντας βία. Στην πλειονότητά τους αυτές οι 
ομάδες διαλύθηκαν γρήγορα ή επιβίωσαν ως φλύαρα γκρουπούσκουλα που 
ανέλυαν τις αντιφάσεις του συστήματος. Δεν είχαν καταλάβει πως 
μετατράπηκαν σε μέρος του συστήματος. 
Οι θεωρίες της κοινωνικής μάθησης υπογραμμίζουν πως η βίαιη συμπεριφορά 
είναι επίκτητη και παρά το γεγονός πως συνολικά η βία καταδικάζεται από 
την κυρίαρχη κουλτούρα, στην πραγματικότητα κάποιες κοινωνικές ομάδες 
της αποδίδουν κάποιο θετικό πρόσημο. Αυτό που δεν έχουν καταλάβει οι 
πολίτες είναι πως η βία είναι βασικό συστατικό της εξουσίας, πολιτικής και 
κυρίως οικονομικής. 
Εμείς δεν πρόκειται να κινηθούμε στα πλαίσια της βίας, θα πολεμήσουμε την 
βία της εξουσίας μέσα από τη ΔΙΑΦΗΜΙΣΗ. 
Η πρώτη μας διαφημιστική καμπάνια ξεκινάει με τις ακόλουθες φωτογραφίες 
και πιστεύουμε πως είναι καλύτερες και χρησιμότερες από αυτές που 
δημοσιεύει η Benetton. 
Προσέξτε, θα επανέλθουμε. 
ΟΡΓΗ» 
 Ο Νίκος Χατζής ενθουσιάστηκε με το κείμενο και έβαλε σαν 
πρωτοσέλιδο τίτλο τόσο στην εφημερίδα του όσο και στο site το εκκωφαντικό: 
«Αυτοί είναι οι νέοι ΤΡΟΜΟΚΡΑΤΕΣ». 
 Το κείμενο του σε γενικές γραμμές ήταν χάλια, γεμάτο αναφορές σε 
άλλες βίαιες τρομοκρατικές ομάδες και κυρίως παίνευε τον εαυτό του για την 
αποκλειστικότητα της είδησης. 
Η Τζένη και η Νίνα γέλασαν όταν το είδαν, πήγαν σε ένα internet cafe στην 
άλλη άκρη της πόλης, έφτιαξαν μια νέα ηλεκτρονική διεύθυνση και του 
έστειλαν ένα μήνυμα που έγραφε: 
«Ευτυχώς, είσαι μεγαλύτερος μαλάκας απ’ ότι περιμέναμε». 
 Αργότερα αποφάσισαν να διασκεδάσουν, πήγαν σε ένα πάρκο με 
εξωτικά ζώα και τάισαν κάτι μικρά, αμέριμνα κοτόπουλα marans που κάνουν 
κόκκινα αυγά με χαμηλό δείχτη χοληστερίνης. Τους ήρθε συνειρμικά με τον 
χαμηλό δείκτη νοημοσύνης πολλών κοκοριών που γνώριζαν. 
Ανθρώπινων κοκοριών. 
 
 Η δημοσιογραφική επιτυχία την ημέρα της δημοσίευσης ήταν τεράστια, 
σίγουρα μεθυστική για τον Νίκο Χατζή. Οι τηλεφωνικές κλήσεις στα γραφεία 
της εφημερίδας του καθώς και τα εισερχόμενα mails στο site του έσκαγαν σαν 



58           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

σφαίρες πολυβόλου που όλοι ήθελαν να αποφύγουν, κανείς δεν είχε ούτε τον 
χρόνο ούτε τις πληροφορίες για ν’ απαντήσει. Μάλιστα, μετά από εντολή του 
μεγαλοδημοσιογράφου όλοι οι υπάλληλοι έκαναν τις πάπιες, το ήξερε καλά 
το παιχνίδι της αποσιώπησης. 
 Πέρα από το κείμενο, εκείνο που είχε προκαλέσει σάλο αναλύσεων και 
πακτωλό υποθέσεων και γελοίων συμπερασμάτων ήταν το όνομα της νέας 
οργάνωσης: 
ΟΡΓΗ  
 Δύο μέρες μετά τη δημοσίευση ο Νίκος Χατζής είχε λάβει προσκλήσεις 
να εμφανιστεί στα μεγαλύτερα πανεθνικά κανάλια, τις είχε απορρίψει όλες 
προτιμώντας να καλλωπιστεί, πήγε σε ένα spa και έκανε αποτρίχωση στα 
χέρια περιμένοντας την κατάλληλη στιγμή. 
 Και αυτή θα ήταν μετά την απολογία του αντιπροέδρου που είχε κληθεί 
να δώσει στο κόμμα του. 
 



ΕξοΡγισμός          59 
_______________________________________________________________________________________________________________________________________________________________________________________________________________ 

 

 

 
 

ΙΙ 
 
 Καθώς καμιά νιφάδα χιονιού δεν πέφτει σε λάθος μέρος, σε ένα 
παράλληλο κόσμο, στο γραφείο της Τζένης την επόμενη μέρα της 
δημοσίευσης, χτύπαγε επίμονα το τηλέφωνο. Κάποια κυρία, ήθελε άμεσα ένα 
ραντεβού, ο δισταγμός έκανε τη φωνή της τρεμουλιαστή, συμφώνησαν να 
περάσει άμεσα. 
 Ο Αριστοτέλης έλεγε πως η τύχη πολλές φορές εξουσιάζει τις 
περιστάσεις και αυτό το κατάλαβε η Τζένη όταν είδε μπροστά της την κυρία 
του τηλεφώνου. Φυσικά την αναγνώρισε και φυσικότερα δεν το έδειξε. Δεν 
έπρεπε να πάει κόντρα σε αυτό που της έτυχε, είχε μπροστά της μια πελώρια 
εξίσωση και έπρεπε να βρει τις ρίζες της. 
«Τι μπορώ να κάνω για εσάς;» τη ρώτησε αφού της σέρβιρε ένα φλιτζάνι 
καφέ. 
«Ο λόγος που ήρθα σε σας είναι επειδή είστε γυναίκα» ψέλλισε. 
 Η Τζένη δε μίλησε, την κοίταγε λίγο πάνω από τα μάτια, στο μέτωπο 
όπου είχαν κουρνιάσει πολλές ρυτίδες από τον χρόνο και τη στενοχώρια ίσως. 
«Θέλω να με βοηθήσετε να γυρίσει πίσω ο σύζυγός μου» είπε μετά από ένα 
λεπτό αμήχανης σιωπής. 
«Έχει φύγει από το σπίτι σας;». 
«Όχι ακριβώς, τηρεί τους τύπους βλέπετε. Είναι δημόσιο πρόσωπο. Κάποια 
ώρα, αργά το βράδυ, γυρίζει σπίτι. Αλλά επέλεξε εδώ και καιρό να κοιμάται σε 
άλλο δωμάτιο». 
«Δημόσιο πρόσωπο είπατε;». 
«Σίγουρα τον γνωρίζετε. Έχει εμφανιστεί πολλές φορές στα κανάλια. Από 
τότε άρχισε το κακό» είπε σχεδόν ξέπνοα και ένα δάκρυ άρχισε να 
καταστρέφει τη μάσκαρά της. 
«Πώς τον λένε τον σύζυγο σας;» ρώτησε η Τζένη καθώς της πρόσφερε ένα ροζ 
χαρτομάντιλο. 
«Είναι ο δικαστής Νικολαΐδης, είμαι σίγουρη πως κάτι θα έχετε ακούσει γι’ 
αυτόν». 
 Η Τζένη ήξερε σχεδόν τα πάντα γι’ αυτόν ή μάλλον για την υπόθεση 
που τον είχε κάνει γνωστό σε όλο τον κόσμο. 
«Δε μου λέει κάτι το όνομα» της απάντησε, «αλλά θα μάθω τα πάντα γι’ 
αυτόν». Το θέαμα της συζύγου ήταν αξιολύπητο αλλά το θέμα της έρευνας 



60           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

ερεθιστικό. Της είπε να περάσει ξανά την επόμενη μέρα ώστε να την 
ενημερώσει για τα βήματα που θα ακολουθήσουν. Τη συνόδεψε ως την 
εξώπορτα κρατώντας την από το νερουλό της μπράτσο. 
 
 Μια απίστευτη ιστορία φρίκης και κτηνωδίας με θύμα τρία ανήλικα 
κορίτσια στάθηκε η αφορμή ώστε ο κος Νικολαΐδης να γίνει ευρύτερα 
γνωστός. 
 Μια συμμορία που αποτελούνταν από έναν Ρουμάνο, έναν Έλληνα και 
την μάνα του κρατούσαν φυλακισμένες από τον περασμένο Απρίλιο τρεις 
δεκαεξάχρονες Ρουμάνες, τις οποίες έφεραν στην χώρα  τάζοντάς τους μια 
καλύτερη ζωή και τις εξανάγκαζαν να συνευρίσκονται ερωτικά με δεκάδες 
πελάτες.  
 Σύμφωνα με τις καταγγελίες των κοριτσιών περισσότεροι από 100 
άνδρες είχαν ασελγήσει πάνω τους. Ανάμεσα σε αυτούς ήταν και αρκετοί 
«επιφανείς» άνδρες που πλήρωναν ακόμη και 200 ευρώ για να ικανοποιήσουν 
τις αρρωστημένες φαντασιώσεις τους στο κορμί των ανήλικων κοριτσιών, 
καταγράφοντας μάλιστα τις σκηνές με κάμερα. 
 Ο Ρουμάνος και ο Έλληνας «περιέφεραν» τα κορίτσια  σε διάφορα 
στέκια της πρωτεύουσας. Τις εκβίαζαν, τις χτυπούσαν χωρίς οίκτο και πολλές 
φορές, όταν τα κορίτσια δεν ήθελαν να υπακούσουν στις διαταγές τους, τις 
άφηναν  για ημέρες χωρίς φαγητό.  
 Από το καλοκαίρι, τις κρατούσαν φυλακισμένες στο σπίτι του Έλληνα. 
Από εκεί, πριν περίπου έναν μήνα, οι δεκαεξάχρονες κατάφεραν να 
δραπετεύσουν και πήγαν στην Αστυνομία όπου κατήγγειλαν τα πάντα. Οι 
μπάτσοι στάθηκαν τυχεροί και συνέλαβαν τους κακοποιούς καθώς 
επέστρεφαν από ένα ταξίδι στο εξωτερικό κουβαλώντας νέο εμπόρευμα. 
Παράλληλα συνέλαβαν και τη μάνα. 
 Όταν η υπόθεση έφτασε στο δικαστήριο, ο κος Νικολαΐδης κατάλαβε 
πως έφτασε και η δική του ώρα. Καταδίκασε σε ισόβια χωρίς κανένα 
ελαφρυντικό και τους τρεις κατηγορούμενους σε χρόνο ρεκόρ, του πήρε μόνο 
μια βδομάδα. Παράλληλα άσκησε δίωξη σε όσους επιφανείς μπορούσαν να 
αναγνωριστούν μέσα από τα βίντεο, αυτή η υπόθεση βέβαια ακόμα ήταν 
ακόμα ανοιχτή, είχε ήδη πέντε αναβολές,  αλλά ο κος Νικολαΐδης φρόντισε να 
σύρει το μαραζωμένο σαρκίο του σε όλα τα δελτία ειδήσεων, κομπάζοντας 
είναι η αλήθεια, για το πνεύμα της Δικαιοσύνης. Ήταν αγαπητός.  



ΕξοΡγισμός          61 
_______________________________________________________________________________________________________________________________________________________________________________________________________________ 

 

 

Αυτά ήξερε η Τζένη και τα μετέφερε στη Νίνα όταν έφτασε σπίτι της μετά τη 
δουλειά, καθώς τη σαπούνιζε μέσα στην μπανιέρα. Αφού τη σκούπισε 
τρυφερά, πιάστηκαν από το χέρι και πήγαν στο σαλόνι. 
 
 
«Νομίζω πως ήρθε η ώρα να γνωρίσουμε τον ερευνητή που πρόσλαβες» είπε η 
Νίνα καθώς κουλουριάζονταν στον λευκό δερμάτινο καναπέ. «Αλήθεια, πώς 
τον βρήκες;». 
 Η Τζένη σταμάτησε να χαζεύει τα σπουργίτια στον κήπο της που 
χοροπηδούσαν ενθουσιασμένα τσιμπώντας τα ψίχουλα από το κέικ που τους 
είχε ρίξει. Είχε ανοίξει διάπλατα τις συρόμενες πόρτες και ένα ελαφρύ αεράκι 
την έκανε να ανατριχιάσει. 
«Μέσω διαδικτύου» απάντησε νωχελικά. 
«Απλώς δηλαδή έβαλες μια αγγελία; Δεν ξέρεις τίποτε γι’ αυτόν;». 
«Το αντίθετο». 
«Πάλι μασάς λέξεις Τζένη. Πεινάς;» την πείραξε η Νίνα και έκατσε πιο κοντά 
της ακουμπώντας το πόδι της πάνω στην κοιλιά της φίλης της. 
«Σε κόπιαρα Νίνα». 
«Δηλαδή; Θα μου πεις ή να φέρω κανένα παγωτάκι να το τσακίσεις;». 
Γέλασαν και οι δύο. 
«Αν φτιάξεις λίγο καφέ θα σου πω». 
 Μετά την πρώτη γουλιά η Τζένη ανακάθισε περνώντας το δεξί της πόδι 
κάτω από την λεκάνη της, ξερόβηξε. 
«Λοιπόν» είπε, «έβαλα δύο αγγελίες». 
«Που έλεγαν τι;». 
«Η μία έλεγε: Ζητείται ιδιωτικός ντετέκτιβ για δύσκολες αποστολές. 
 Απαραίτητα προσόντα ικανότητα στις παρακολουθήσεις, επιθυμητή 
προϋπηρεσία σε σώματα αστυνομίας ή στρατού. Η ωριμότητα θα θεωρηθεί 
επιπλέον προσόν». 
«Μμμμ κλασική αγγελία, δεν μπορείς να με κοπιάρεις μωρό μου». 
«Δεν άκουσες τι έγραφα στη δεύτερη». 
«Εντυπωσίασέ με». 
«Έλεγε: Ψάχνουμε νεαρό Ερευνητή Ραγισμένων Καρδιών. Πάθος 
απαραίτητο». 
«Ευφάνταστο» είπε η Νίνα και τη φίλησε στο μάγουλο. «Και ποια ήταν τα 
αποτελέσματα της αναζήτησης;». 



62           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Καταρχήν δεν μπορείς να φανταστείς πόσοι μπάτσοι ή πρώην μπάτσοι το 
παίζουν ιδιωτικοί ντετέκτιβ». 
«Το φαντάζομαι, η ρουφιανιά είναι στο αίμα τους». 
«Και πόσοι στρατιωτικοί επίσης». 
«Σε αυτούς νομίζω πως επικρατεί ο μαζοχισμός, γουστάρουν να βαράνε 
προσοχές, να κάνουν σκοπιές και να βάφουν τα μούτρα τους με χρώματα 
πολέμου». 
«Ε, όλους αυτούς που προήλθαν από την πρώτη αγγελία τους απέρριψα χωρίς 
δεύτερη σκέψη» είπε η Τζένη και σηκώθηκε για να φέρει μια κουβέρτα. Ο 
πορτοκαλί ήλιος ξεκίναγε μια βόλτα στο άλλο ημισφαίριο, η δροσιά από τον 
κήπο μεταλλάσσοταν σε κρύο. Ξαναβολεύτηκε δίπλα στη Νίνα, συνέχισε. 
«Στη δεύτερη αγγελία απάντησαν μόνο πέντε, ζήτησα από όλους φωτογραφία. 
Μου έστειλαν όλοι εκτός από έναν. Αυτόν κάλεσα για συνέντευξη χτες το 
πρωί». 
«Και τελικά πώς σου φάνηκε;». 
«Βασικά είναι κοντός. Πολύ κοντός. Λίγο πιο ψηλός από σένα!». 
«Χα, χα γελάσαμε» απάντησε η Νίνα και την κλώτσησε απαλά κάτω από την 
κουβέρτα. «Πάμε παρακάτω». 
«Επίσης είναι ηθοποιός. Άνεργος βέβαια». 
«Αυτός και άλλοι δέκα χιλιάδες. Από έρευνες σκαμπάζει; Αυτό μας ενδιαφέρει 
ρε Τζένη». 
«Αγαπημένη του ταινία είναι το 1984 του Όργουελ». 
«Χέστηκα». 
«Πρόσεξε πως μιλάς μες στο σπίτι μου. Αγαπημένος του ρόλος, και εδώ που τα 
λέμε ο μόνος που έχει υποδυθεί σε ένα θέατρο – αποθήκη, είναι ο Τάιλερ 
Ντάρντεν». 
«Ώπα, κάτι μου λέει αυτό το όνομα. Μισό. Μη μου πεις πως είναι ο 
χαρακτήρας από το Fight Club;». 
«Είσαι σπίρτο, κοντό σπίρτο αλλά ανάβεις εύκολα» απάντησε η Τζένη και 
ξεκαρδίστηκε. 
«Θέλω να τον γνωρίσω, πάρ’ τον τηλέφωνο». 
«Τώρα;». 
«Ε πότε; Θα του μαγειρέψω κιόλας, πες του κοντού, για πεινάλα τον κόβω». 
 
 
 Μερικά πράγματα στην ζωή απλά συμβαίνουν, έτσι αβίαστα προέκυψε 
και η συμβίωση της Τζένης με τη Νίνα αμέσως μετά τη δημοσίευση της 



ΕξοΡγισμός          63 
_______________________________________________________________________________________________________________________________________________________________________________________________________________ 

 

 

πρώτης προκήρυξης. Η Νίνα χτύπησε την εξώπορτά της τσουλώντας  μια 
τεράστια βαλίτσα με ροδάκια στο ένα χέρι και το λουρί με το Άλογο στο άλλο. 
Το Άλογο μάλλον δεν συμπάθησε αρχικά την Τζένη, αντιθέτως έδειξε μια 
μεγάλη αγάπη για όλα τα έπιπλά της αφού τις δυο πρώτες μέρες φρόντισε να 
τα μαρκάρει όλα. Μετά επεκτάθηκε στον κήπο, έσκαβε λαγούμια ψάχνοντας 
για ποντίκια. Στα διαλείμματα κυνήγαγε μύγες. Το Άλογο ήταν καλό ζώο, 
προσαρμοστικό. Η Τζένη από την άλλη του έριχνε στα κρυφά καμιά κλωτσιά 
αλλά μπροστά στη Νίνα του χτένιζε τα λευκό του τρίχωμα. Η υποκρισία είναι 
απαραίτητη στις σχέσεις μεταξύ των θηλαστικών. 
 Σε ένα πράγμα δε συμφώνησαν, να ξενοικιάσει η Νίνα το studio της. 
«Τι λες καλή μου;» της είχε απαντήσει, «που θα πηγαίνω εγώ τους γκόμενούς 
μου; Αν τους φέρνω εδώ θα χάνω από χέρι, είσαι θεά μωρό μου, βαρέθηκα να 
σε συναγωνίζομαι». Από την άλλη συμφώνησαν να αφήνουν σημειώματα στο 
ψυγείο και να προσλάβουν μια μαύρη καθαρίστρια, «μια εγγονή του σκυφτού 
Μπάρμπα Θωμά» είχε αστειευτεί η Νίνα, τελικά δεν το έκαναν, απλά 
μοίρασαν τις δουλειές. Σκούπισμα – σφουγγάρισμα η Νίνα, πλύσιμο – 
σιδέρωμα η Τζένη που όμως έκανε ζαβολιές και έστελνε τα ρούχα στο 
καθαριστήριο κρυφά. Η κοινή τους ζωή, την πρώτη βδομάδα, κυλούσε σε 
γενικές γραμμές με αξιοπρέπεια. Δεν είχαν μαλώσει ούτε μια φορά. 
 
 
«Τώρα που ντερλικώσαμε μπορώ να σε ρωτήσω μερικά πράγματα;» είπε η 
Νίνα απευθυνόμενη στον κοντό Ερευνητή. Ξαναγέμισε την κανάτα με 
σανγκριά, μάζεψε τα πιάτα με τη γαριδομακαρονάδα, έσυρε την καρέκλα της 
δίπλα σε αυτήν της Τζένης. Έτσι τον είχαν απέναντί τους. 
«Για ρώτα». 
«Τι γνώμη έχεις για τη δικαιοσύνη;». 
«Ότι είναι τυφλή, θεότυφλη θα έλεγα». 
 Η Τζένη γέλασε, η σανγκριά την είχε χαλαρώσει αρκετά, ήταν σίγουρη 
πλέον για το ορθό της επιλογής της. 
«Τους δικαστές τους γουστάρεις;» συνέχισε η Νίνα απτόητη. 
«Τότε που φορούσαν τα γουνάκια τους ήταν κούκλοι» απάντησε άμεσα ο 
Ερευνητής. 
Ήταν η σειρά της Νίνας να γελάσει. «Θεωρείς τον εαυτό σου ξύπνιο;». 
 Ο Ερευνητής δεν απάντησε, απλά χαμογέλασε, τα δόντια του ήταν 
πεταχτά, σαν μικρού λαγού. Το πρόσωπό του είχε μια παιδική ομορφιά, 
ανεπιτήδευτη, τα πράσινα μάτια του έλαμπαν, οι μύες στο κορμί του ήταν 



64           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

γραμμωμένοι. Ήταν ένας κοντός Κούρος με ένα τεράστιο, παράταιρο μπλε 
δαχτυλίδι στον παράμεσο του δεξιού του χεριού. 
 
 
 Την επόμενη μέρα η Τζένη είχε την προγραμματισμένη συνεδρία της με 
τον Γιατρό. Ουσιαστικά δεν ήθελε να πάει αλλά έπρεπε. Αφενός για να 
ξεπεράσει την τραυματική της εμπειρία και αφετέρου είχε και μια δουλειά να 
κάνει. Για να νοιώσει πιο ασφαλής πήρε και το Άλογο μαζί της, τα θηλαστικά 
συνήθως είναι αγελαία ζώα, συνεργάστηκαν μια χαρά. Το Άλογο την τράβαγε 
σε κάθε δέντρο που έβλεπε μπροστά του κατουρώντας το, η Τζένη τον έχωσε 
μέσα σε ένα ταξί αγνοώντας επιδεικτικά την ξινισμένη μούρη και του ταξιτζή 
και του Αλόγου. 
 Ο Γιατρός την υποδέχτηκε κάπως χύμα, φορούσε ένα τσαλακωμένο 
λινό μπεζ παντελόνι, καστόρινα ασορτί παπούτσια και ένα λευκό πουκάμισο 
με μια κόκκινη πιτσιλιά στο πέτο να ανεμίζει πάνω από την πλαδαρή κοιλιά 
του. 
«Καλώς την» είπε και τη φίλησε στο μάγουλο. Τα χνώτα του μύριζαν 
ακινησία, το σάλιο του ήταν στυφό. Πολύ γρήγορα αποκτά κανείς ταλέντο 
στην δυσωδία. 
«Δε σας βλέπω πολύ καλά Γιατρέ» είπε η Τζένη μόλις κάθισε στην πολυθρόνα 
απέναντι από το γραφείο του. 
«Κουρασμένος είμαι Τζένη μου. Η επιτυχία του βιβλίου με έχει τσακίσει. Μέρα 
παρά μέρα έχω και μια παρουσίαση». 
 Η αλήθεια είναι πως παρά τη ρηχότητα του περιεχομένου ή μάλλον 
εξαιτίας αυτής, το δεύτερο βιβλίο του είχε σκαρφαλώσει στα ευπώλητα και 
παρέμενε εκεί κάνοντας την Τζένη να απορεί. Είχε διαβάσει και αυτή το 
βιβλίο, όταν το τέλειωσε το έβαλε αμέσως στον κάδο ανακύκλωσης. Το Άλογο 
έκοβε βόλτες στο γραφείο, στο τέλος πήγε και ξάπλωσε πάνω στα καστόρινα 
παπούτσια του Γιατρού, ήταν μαλακά. Αυτός τον κλώτσησε διακριτικά στα 
πλευρά, το Άλογο κατούρησε διακριτικά πάνω στην παχιά μοκέτα. 
Ισοπαλία. 
«Τι θα πούμε σήμερα Γιατρέ;» ρώτησε η Τζένη βλέποντας τον να αλληθωρίζει 
για άλλη μια φορά προσπαθώντας να εστιάσει κάπου ανάμεσα στα μάτια και 
το στήθος της. Παρατήρησε μάλιστα πως έκανε μια ανεπαίσθητη κίνηση, κάτι 
σαν μπρος πίσω, κάπως σαν αυτιστικός. 



ΕξοΡγισμός          65 
_______________________________________________________________________________________________________________________________________________________________________________________________________________ 

 

 

«Σήμερα θα ακολουθήσουμε τον ελεύθερο συνειρμό γλυκιά μου, είναι μια νέα 
τεχνική» της απάντησε και κάθισε λίγο καλύτερα στην καρέκλα του 
παλεύοντας με τον καβάλο του παντελονιού του. 
«Ααα Γιατρέ, στο τέλος να σας ρωτήσω και για μια άλλη τεχνική» του 
απάντησε αλλά αυτός δεν έδωσε καμία σημασία, προσπαθούσε να ανάψει το 
πούρο του. 
 Βλέποντάς τον σε αυτή την κατάσταση η Τζένη θεώρησε πως είχε 
μπροστά της ένα αδρανές ζώο. Δεν ήταν άδικη, ήξερε πως ήταν άριστος 
αντιγραφέας, ανεπανάληπτα πετυχημένος μέσα στην κενότητά του, μια 
ελαιογραφία της οκνηρίας έτσι όπως έβλεπε τις μασχάλες του ποτισμένες με 
ξινό ιδρώτα. 
«Δεν θα πιούμε κάτι Γιατρέ;» τον τσίγκλησε. 
 Η οκνηρία του Γιατρού δεν είχε να κάνει με την αποφυγή του έργου, 
είχε να κάνει με την αναζήτηση της εύκολης αναγνώρισης, του εύκολου 
χρήματος, της καλύτερης ζωής με τη μικρότερη δυνατή κούραση. Αυτά 
σκεφτόταν η Τζένη καθώς τον έβλεπε να τη σερβίρει με ένα μικρό τρέμουλο 
μια βότκα. Αντί για χυμό, της έβαλε μια ανθρακούχα πορτοκαλάδα που 
έβγαλε από το μικρό ψυγείο που είχε στην κουζίνα. Αυτός έβαλε σε ένα 
νεροπότηρο μια τεκίλα, ήταν η ώρα της σιέστας προφανώς. Ο Γιατρός μπορεί 
να είχε εμπνεύσεις αλλά κάπου μέσα στο λιβάδι της προσωπικότητάς του δεν 
μπορούσε να δημιουργήσει, να καλλιεργήσει. 
«Συνεχίζεις να τρως ακατάπαυστα;» τη ρώτησε αφού ήπιε μια γενναία γουλιά. 
«Όχι» του είπε ξερά. 
«Τι σε βοήθησε;». 
«Φαντάζομαι οι συναντήσεις μαζί σας». 
 Ο Γιατρός έξυσε τον σβέρκο του, το Άλογο δάγκωνε στον προθάλαμο 
του γραφείου ένα αγχολυτικό μπαλάκι που είχε παραπέσει, η Τζένη ήπιε μια 
γουλιά βότκα, θεώρησε πως ήταν έτοιμη. 
«Θα μου πείτε για την τεχνική που ακολουθήσαμε στην τελευταία μας 
συνεδρία;». 
 Ο Γιατρός ηλεκτρίστηκε, έσκυψε μπροστά ακουμπώντας τους αγκώνες 
του πάνω στο γραφείο, έχωσε το κεφάλι του ανάμεσα στις ιδρωμένες παλάμες 
του. 
«Τι θυμάσαι;» τη ρώτησε. 
«Ότι μου είπατε, ότι απλά λιποθύμησα». 
 Ο Γιατρός επανήλθε στην πρότερη κατάστασή του, έριξε το λιπώδες 
κορμί του πίσω, τέντωσε τα πόδια του, άδειασε την τεκίλα με μια γουλιά. 



66           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Έτσι είναι πράγματι, Τζένη. Αλλά μιας και το έφερε η κουβέντα μπορώ να 
σου επιδείξω μια τεχνική που εφαρμόζω τον τελευταίο καιρό και φαίνεται να 
έχει αποτελέσματα. Τι λες, θες να τη δεις;». 
«Αν είναι να με βοηθήσει, ναι». 
«Ωραία, έλα κάτσε δίπλα μου. Έχω μαγνητοσκοπήσει μερικές τέτοιες 
συνεδρίες, μπορούμε να τις δούμε στο laptop μου». 
 Η Τζένη έσυρε την πολυθρόνα της κοντά στη δική του, προφανώς η 
οκνηρία του Γιατρού συνοδεύονταν και από απρόσεκτα βήματα. 
«Είμαι έτοιμη» του είπε. 
 Το πρώτο βίντεο ήταν αρκετά φλου, δε φαινόταν καθαρά τίποτε παρά 
μόνο δυο φιγούρες, «πάμε στο επόμενο» είπε ο Γιατρός, «σε αυτή τη συνεδρία 
είχα πρόβλημα με τη μικροκάμερα».  Το δεύτερο βίντεο ήταν ευκρινέστατο, 
τόσο κλινικά καθαρό που έφερε στην Τζένη μια αναγούλα. Έβλεπε αρχικά την 
πλάτη μιας ξανθιάς κοπέλας και τον Γιατρό να κάθεται απέναντί της, 
φιλάρεσκος. Ήχος δεν ακουγόταν. Σε λίγο ο Γιατρός σηκώθηκε, γονάτισε 
μπροστά στην ασθενή και άρχισε να της ξεκουμπώνει το πουκάμισο. Το 
έβγαλε, πέρασε τα χέρια του πίσω από την πλάτη της, άνοιξε το σουτιέν της. Η 
κοπέλα ενστικτωδώς τύλιξε τα χέρια γύρω από το κορμί της. Από φόβο 
υπέθεσε η Τζένη, δεν άντεχε να δει άλλο. 
«Θα μου βάλετε άλλη μια βότκα σας παρακαλώ;». 
«Και βέβαια γλυκιά μου, θα απολαύσουμε τη συνέχεια σε λίγο» είπε και 
κατευθύνθηκε στην κουζίνα. Η Τζένη εκμεταλλεύτηκε αυτό το διάστημα, 
έβγαλε ένα στικάκι από την τσάντα της. Ώσπου να επιστρέψει ο Γιατρός είχε 
προλάβει να αντιγράψει όλα τα αρχεία αυτού του φακέλου. 
 
 
 Ο κοντός Ερευνητής, όπως όλοι οι ηθοποιοί που σέβονται τον εαυτό 
τους, είχε δουλέψει κατά καιρούς σαν barman, σερβιτόρος, battler, 
ναυαγοσώστης, χορευτής της κοιλιάς και d.j. Πουθενά δεν πρόκοψε γιατί είχε 
άποψη που δεν την έλεγε σε κανένα βέβαια. Έμενε λίγο καιρό και έφευγε 
σιωπηρά, αφήνοντας πάντα τις καλύτερες εντυπώσεις και ένα βαριεστημένο 
«γιατί έφυγε το μαλακισμένο» στο στόμα των προσωρινών εργοδοτών του. 
Αυτό το γεγονός του έδινε ένα πλεονέκτημα στην τωρινή του δουλειά, 
μπορούσε να ρωτήσει, να μάθει και να πιάσει δουλειά στα μέρη που πίστευε 
πως θα σύχναζε ο Δικαστής. Με λίγο κόπο κατάφερε να προσληφθεί σαν 
σερβιτόρος μιας εταιρίας catering που προμήθευε φαγητό, ποτό και άλλα 
εδέσματα σε ιδιωτικές συγκεντρώσεις. Στις δυο πρώτες δε βρήκε αυτό που 



ΕξοΡγισμός          67 
_______________________________________________________________________________________________________________________________________________________________________________________________________________ 

 

 

έψαχνε, στην τρίτη όμως που γινόταν σε μια θαλαμηγό με ρώσικο ή 
βουλγάρικο όνομα, έκανε την τύχη του. 
 Την επόμενη μέρα πήρε τηλέφωνο την Τζένη, έδωσαν ραντεβού στο 
σπίτι των κοριτσιών. Με το που έφτασε, βλέποντας μια ανοιγμένη σαμπάνια 
και κατακόκκινες φράουλες σκορπισμένες πάνω στο τραπεζάκι, κατάλαβε πως 
κάτι γιόρταζαν. Λίγες ώρες πριν, είχε ανακοινωθεί η αποπομπή του 
αντιπροέδρου από το Συντηρητικό Κόμμα και ο ισόβιος αποκλεισμός του απ’ 
όλα τα δημόσια αξιώματα. « Ένα γραμμάριο δράσης αξίζει έναν τόνο 
θεωρίας» είχε πει μισομεθυσμένη η Νίνα. «Νάτος και ο Ένγκελς» σχολίασε η 
Τζένη. 
 Όταν λίγο αργότερα η Νίνα είδε τις φωτογραφίες που είχε τραβήξει ο 
Ερευνητής με τη βοήθεια του χοντρού μπλε δαχτυλιδιού που αποδείχτηκε 
τρομερό γκάτζετ, τον φίλησε. Στο στόμα. Η αλήθεια είναι πως έχωσε τη 
γλώσσα της τόσο βαθιά στο στόμα του που παραλίγο να τον πνίξει. Κάτι του 
ψιθύρισε στο αυτί, του έβαλε στο χέρι ένα μάτσο χαρτονομίσματα που έβγαλε 
από την τσάντα της και τον οδήγησε στην εξώπορτα. Η Τζένη δε ζήλεψε, αλλά 
μάντευε τη συνέχεια. 
 
 
«Τι λέτε κε Χατζή; Είστε έτοιμος να προσθέσετε άλλο ένα ψηφίο στην 
προσφορά σας; Μιλάμε για έξι νούμερα που θα τα συνοδεύσει σπουδαίο 
υλικό» έγραφαν στο mail που του έστειλαν εκείνο το βράδυ. 
«Αν δεν δω, δεν μπορώ να υποσχεθώ» απάντησε αμέσως. 
«Ε τότε ΔΕ θα δεις» πληκτρολόγησε η Νίνα και περίμενε. Ήξερε πως οι 
εθισμένοι, στην υπόσχεση και μόνο μιας καλύτερης ντόπας, δεν υπολογίζουν 
τίποτε. 
«Γράψε μου τον λογαριασμό και το ποσό» απάντησε ο Νίκος Χατζής μετά από 
ελάχιστα δευτερόλεπτα. 
«Αύριο θα τσεκάρω τον λογαριασμό μου. Αν όλα είναι όπως συμφωνήσαμε 
αγόρασε κολλύριο. Θα τρίβεις τα μάτια σου με αυτά που θα δεις» ήταν η 
τελευταία απάντηση που έλαβε από εκείνη την ηλεκτρονική διεύθυνση. 
«Παρά το γεγονός πως όλο και περισσότεροι άνθρωποι ζουν κάτω από τα όρια 
της φτώχειας… 
Παρά το γεγονός πως οι άνεργοι καθημερινά αυξάνονται… 
Παρά το γεγονός πως ακόμα και αυτοί που εργάζονται σπάνια πληρώνονται 
στην ώρα τους… 



68           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

Παρά το γεγονός πως αρκετοί συνάνθρωποί μας αυτοκτόνησαν μη βρίσκοντας 
άλλη διέξοδο… 
Παρά το γεγονός πως οι εφοπλιστές, οι βιομήχανοι και οι τράπεζες 
χρηματοδοτούνται συνέχεια… 
Το σημαντικότερο είναι πως μας θεωρούν και ΜΑΛΑΚΕΣ !!! 
Πρόσφατα τα κέντρα εξουσίας κατασκεύασαν ένα ΗΡΩΑ από τον χώρο της 
Δικαιοσύνης. 
Δεν υπάρχει καμιά αμφιβολία πως οι Δικαστές μας αντανακλούν πιστά ένα 
σκεπτικό εξουσίας που είναι συνυφασμένο με τη Διαφθορά και τη Συγκάλυψη! 
Η Δικαστική ανεξαρτησία είναι ένα αποτυχημένο ανέκδοτο. 
Ο Νεποτισμός, η δωροδοκία και το κλείσιμο του ματιού των Δικαστών προς 
τους κατέχοντες τον πλούτο είναι η Κόλασή μας! 
ΘΑΥΜΑΣΤΕ λοιπόν τον ήρωά σας, τον Δικαστή που καταδίκασε άμεσα σε 
ισόβια τους προαγωγούς ανήλικων κοριτσιών αλλά από την άλλη δεν έχει 
δικάσει ούτε έναν από τους ΕΠΙΦΑΝΕΙΣ πελάτες, αναβάλλοντας για ψύλλου 
πήδημα τις καθορισμένες δικάσιμες. Γιατί άραγε; 
ΘΑΥΜΑΣΤΕ τον με ένα φιλελεύθερο, λίγο αέρινο look, μακριά από τις 
δικαστικές αίθουσες μαζί με τους κατηγορούμενους φίλους του. 
Βγείτε ΟΛΟΙ έξω από το Στρατόπεδο Της Απόγνωσης που μας έχουν φυλακίσει 
!!! 
ΟΡΓΗ  
 Η φωτογραφία που συνόδευε τη δεύτερη προκήρυξη έδειχνε τον κύριο 
Νικολαΐδη να κάθεται στον κόκκινο καναπέ μιας θαλαμηγού. Φορούσε μόνο 
το μακρύ μαγιό του και ένα χαβανέζικο πουκάμισο. Τα λιγοστά μαλλιά του 
ήταν ανακατεμένα. Σε γενικές γραμμές φαινόταν γλοιώδης και γελοίος. 
Δεξιά και αριστερά του κάθονταν δύο ξανθά κοριτσάκια με μικροσκοπικά 
μαγιό, που δε φαίνονταν πάνω από δεκαέξι ετών, ενώ ανάμεσα στα πόδια του 
ήταν σκυμμένη μια ολόγυμνη μικρή κοπέλα με μαύρο, αλαβάστρινο δέρμα. 
Στο φόντο της φωτογραφίας μπορούσες να διακρίνει τρεις τουλάχιστον από 
τους κατηγορούμενους που πήδαγαν από αναβολή σε αναβολή. 
 Η Τζένη πάτησε το send, η Νίνα φόρεσε το μπουφάν της «σήμερα θα 
μείνω στο studio μου» είπε, «το κατάλαβα γλυκιά μου, να προσέχεις» της 
απάντησε η φίλη της. 
 Ο Νίκος Χατζής όταν έλαβε το mail, λίγο αργότερα, δεν πίστευε στην 
τύχη του. 
 Πήρε τηλέφωνο τον αρχισυντάκτη του, διέταξε την προετοιμασία 
έκτακτης έκδοσης. 



ΕξοΡγισμός          69 
_______________________________________________________________________________________________________________________________________________________________________________________________________________ 

 

 

 
 

ΙΙΙ 
 
 Την επόμενη μέρα οι πηχυαίοι τίτλοι στην εφημερίδα του Νίκου Χατζή 
κάλυπταν όλο το πρωτοσέλιδο: 
«Χτύπησαν πάλι οι ΝΕΟΙ ΤΡΟΜΟΚΡΑΤΕΣ 
ΣΤΟΧΟΣ αυτή τη φορά η ΔΙΚΑΣΤΙΚΗ ΕΞΟΥΣΙΑ 
Άμεση αποπομπή του Δικαστή Νικολαΐδη!». 
 Στο σαλόνι της φυλλάδας είχε βάλει στην αριστερή σελίδα την επίμαχη 
φωτογραφία του Δικαστή,  ενώ στη δεξιά την προσωπική του ανάλυση 
σχετικά με το νέο χτύπημα. Το άρθρο του δεν ξεπερνούσε τις εφτακόσιες 
λέξεις αφού χρειαζόταν χώρο, τόσο για να διαφημίσει το site του όσο και ένα 
νέο ερωτικό βοήθημα, ένα κάτι σαν ζελέ μιας γνωστής εταιρίας 
προφυλακτικών που έταζε πολλαπλούς οργασμούς και στα δύο φύλα. 
 Καθώς η συγγραφή δεν ήταν από τα ταλέντα που διέθετε, αρκέστηκε 
στην περιγραφή των γεγονότων χρησιμοποιώντας μικρές προτάσεις. Η 
μοναδική λαμπρή πρόταση του άρθρου ήταν πως : «οι σκέψεις μας κάνουν να 
υποφέρουμε περισσότερο από τα γεγονότα» με την οποία έκλεινε το κείμενο 
του και του την υπαγόρεψε η βοηθός του που εκτελούσε και χρέη 
διορθώτριας. Το τελευταίο διάστημα οι σχέσεις του Νίκου Χατζή με τους 
υπαλλήλους του χαρακτηρίζονταν από μια εχθρότητα, είχε τρεις μήνες να 
τους πληρώσει. Σαφέστατα δεν είχε περικόψει τον δικό του μισθό και τα 
παράλογα έξοδα. Μετά τη δημοσίευση όμως της πρώτης προκήρυξης, 
βλέποντας την αύξηση των εσόδων, αποφάσισε να τους πληρώσει έναντι για 
ένα δεκαπενθήμερο. Περίμενε χειροκροτήματα όταν ανακοίνωσε την 
απόφαση του στη συντακτική ομάδα, αντ’ αυτού άκουσε μουρμουρητά από 
κατεβασμένες φάτσες. 
 Οι μετοχές του όμως στον εκδοτικό αλλά και τον πολιτικό κόσμο είχαν 
αυξηθεί κατακόρυφα εξαιτίας των δυο δημοσιογραφικών επιτυχιών. Το 
παράξενο ήταν πως για πρώτη φορά μια ακτιβιστική οργάνωση – 
τρομοκρατική κατά Νίκο Χατζή – είχε επιλέξει μια συντηρητική εφημερίδα 
για να προβάλει τις ενέργειές της και να δημοσιευτούν οι προκηρύξεις της. 
Δεν έλειψαν μάλιστα από τις δυο αριστερές εφημερίδες που απόμεναν στον 
χώρο, υπόνοιες πως πίσω από την οργάνωση ΟΡΓΗ,  βρίσκονταν παρακρατικοί 
που είχαν περίεργους δεσμούς με τον Νίκο Χατζή. Βέβαια δεν τολμούσαν να 
τις εκφράσουν καθαρά καθώς η θετική ανταπόκριση για τις ενέργειες της 



70           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

ΟΡΓΗΣ ήταν μεγάλη στους περισσότερους πολίτες. Υπάρχει, πάντα υπάρχει 
στους ανθρώπους, μια λαχτάρα για λίγο φως όταν όλα βυθίζονται σε ένα 
ιδιοτελές σκοτάδι. 
 
 Την επόμενη μέρα της δημοσίευσης της δεύτερης προκήρυξης και αφού 
ξαναπέρασε απ’ όλα τα εθνικά κανάλια αναλύοντας κάτι που δεν 
αντιλαμβανόταν πλήρως, αποφάσισε πως ήρθε η ώρα να εξαργυρώσει την 
επιτυχία του και με έναν άλλο τρόπο. Κάλεσε τον Υφυπουργό Εργασίας στο 
κινητό του τηλέφωνο. 
«Νίκος Χατζής υπουργέ μου, τι κάνετε;». 
«Ο δημοσιογράφος;». 
«Μάλιστα, με θυμάστε;». 
«Και να μη σε θυμόμουν ρε Χατζή, με τόσες εμφανίσεις στην τηλεόραση μένεις 
αξέχαστος». 
«Δυστυχώς κάποιος πρέπει να κάνει τη βρώμικη δουλειά υπουργέ μου». 
«Χα, χα» ήταν η απάντηση του Υφυπουργού μαζί με έναν τσιγαρόβηχα. 
«Ο φίλος σας ο Γιατρός τι κάνει υπουργέ μου;» συνέχισε ο Νίκος Χατζής 
απτόητος. 
«Έχω καιρό να τον δω, ή θα γράφει άλλο βιβλίο ή θα γεύεται τις εισπράξεις 
της λαγνείας του. Εμένα με θέλετε κάτι;». 
«Ναι… γίνεται όμως να τα πούμε από κοντά υπουργέ μου;». 
«Μισό» απάντησε και τον άκουσε να καλεί σε μια άλλη γραμμή. 
«Οκ Χατζή, σε μια ώρα θα γευματίζω μόνος μου στο εστιατόριο Αλάτι & 
Πιπέρι, το γνωρίζεις;». 
«Βέβαια υπουργέ μου». 
«Θα σε περιμένω εκεί λοιπόν» είπε και διέκοψε την κλήση. 
 Το Αλάτι & Πιπέρι ήταν ένα εστιατόριο που είχε ανοίξει πριν ένα χρόνο 
και χάρη στον μεταμοντέρνο σχεδιασμό του που παρέπεμπε σε μπιστρό της 
Νέας Υόρκης είχε γίνει το στέκι πολιτικών, επιχειρηματιών και άεργων 
συζύγων πλουσίων. Βοηθούσε τόσο η γυάλινη βεράντα όσο και οι υπερβολικά 
ψηλές τιμές. Μπαίνοντας μέσα, το πρώτο πράγμα που έβλεπες ήταν μια 
εντυπωσιακή κάβα-βιτρίνα που αιωρούταν πάνω από την ανοιχτή κουζίνα. 
Δίπλα της υπήρχε μια μπάρα με τέσσερα σκαμπό όπου μπορούσες να φας 
καθιστός παρατηρώντας τους ανθρώπους της κουζίνας να εργάζονται μέσα σε 
ατμούς. Οι συζητήσεις μαζί τους απαγορευόταν από τη διεύθυνση. 
Σε ένα από τα τέσσερα σκαμπό καθόταν ο Υφυπουργός Εργασίας και έπινε 
αργά μια μαργαρίτα. Λίγο αλάτι είχε κολλήσει πάνω στο παχύ μουστάκι του. Η 



ΕξοΡγισμός          71 
_______________________________________________________________________________________________________________________________________________________________________________________________________________ 

 

 

πορεία του στην πολιτική ήταν ενός γνήσιου κομματόσκυλου. Στα είκοσι του 
χρόνια οργανώθηκε στο τοπικό γραφείο του σοσιαλιστικού κόμματος στην 
επαρχιακή πόλη που σπούδαζε οικονομικά και άρχισε να κολλάει αφίσες. 
Σταδιακά κόλλησε δίπλα στον τοπικό βουλευτή, ο οποίος τον έφερε σε επαφή 
με τον αρχηγό του κόμματος, ο οποίος είδε στο μουστάκι του τον ιδανικό 
ακόλουθο. Χωρίς να τελειώσει ποτέ τις σπουδές του και χωρίς να έχει 
κολλήσει κανένα ένσημο, στα τριάντα του έγινε γραμματέας της νεολαίας του 
κόμματος. Μετά τη δεύτερη εκλογή του ως βουλευτής άρχιζε να αναλαμβάνει 
υφυπουργεία, τώρα ήταν στο Εργασίας. 
 Μπαίνοντας ο Νίκος Χατζής τον αναγνώρισε από τις στενές του πλάτες 
και τη μικρή στρογγυλή καράφλα που στόλιζε το πίσω μέρος του κρανίου του. 
«Δεν άργησα υπουργέ μου» είπε και κάθισε στο δίπλα σκαμπό. 
«Λίγο ακόμα και θα παράγγελνα, Χατζή». 
«Έχει καταπληκτικό μπέργκερ με φρέσκο φουαγκρά, υπουργέ». 
«Άσε μας ρε Χατζή, εγώ γιουβέτσι με μοσχαρίσια μάγουλα θα πάρω. Φουαγκρά 
και μαλακίες. Θες κάτι να πιείς;» τον ρώτησε καθώς παράγγελνε τη δεύτερη 
μαργαρίτα. 
 Ο Νίκος Χατζής διάλεξε ένα ποτήρι κόκκινο κρασί, το ήπιε με δυο 
γουλιές. 
«Λοιπόν, τι με θέλεις;» τον ρώτησε ο Υφυπουργός. 
«Μπορούμε να μιλήσουμε άνετα εδώ;» τον ρώτησε καθώς ένας μάγειρας 
ετοίμαζε μπροστά του κάτι πατατούλες πασπαλισμένες με παρμεζάνα. 
«Αυτοί δεν ακούνε και δε μιλάνε, εντολή της διεύθυνσης του εστιατορίου» 
είπε ο Υφυπουργός και γέλασε δυνατά. 
«Οκ τότε. Υπουργέ, τι γνώμη έχετε για την ανεργία;». 
«Συνέντευξη ήρθες να μου πάρεις ρε Χατζή;». 
«Όχι υπουργέ μου. Εννοούσα αν έχετε κανένα σχέδιο για να την 
καταπολεμήσετε». 
«Πολλά. Απραγματοποίητα όμως. Είναι τα χέρια μου δεμένα». 
«Ωραία. Έχω μια ιδέα υπουργέ μου. Έναν πιλότο για την καταπολέμηση της 
ανεργίας στους δημοσιογράφους που αν δουλέψει σωστά μπορείτε να το 
επεκτείνετε και σε άλλους κλάδους». 
«Δεν παίζεσαι Χατζή, για πες». 
«Ξέρετε φαντάζομαι πόσοι νέοι δημοσιογράφοι είναι άνεργοι. Χιλιάδες». 
«Ναι, ζήλεψαν τη δόξα σας» είπε ο Υφυπουργός και ξαναγέλασε. Του ξέφυγε 
ένα ρέψιμο επίσης. 



72           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Λοιπόν, κάντε ένα πρόγραμμα επιδότησης εργασίας γι’ αυτούς τους νέους για 
ένα χρονικό διάστημα, έξι μήνες για παράδειγμα και μοιράζεστε το κόστος. 
Μισά εσείς, μισά εμείς και τρώμε τα χρήματα που προορίζονται για άλλες 
ευπαθείς ομάδες. Αφήστε που καταπολεμάμε και την ανεργία και καλά…». 
 Ο Υφυπουργός τον κοίταξε με μάτια που γυάλιζαν. «Αυτό θέλει νέο 
νόμο Χατζή». 
«Κάντε μια πράξη νομοθετικού περιεχόμενου, θα είναι δύσκολο να την 
περάσετε;». 
«Είσαι πανούργος Χατζή. Το δικό μου κέρδος ποιο θα είναι;». 
«Πέρα από το ότι θα γίνετε λαοφιλής υπουργέ μου;», 
«Κόψε τις μαλακίες Χατζή. Αν το κάνω αυτό, ξέρεις πως οι παλιοί 
δημοσιογράφοι θα πέσουν να με φάνε». 
«Από ποιο βήμα υπουργέ μου; Και με ποια αιτία; Ότι ενδυναμώνετε τον 
κλάδο; Εξάλλου δε θα έχουν πρόσβαση παρά μόνο σε blogs της κακιάς ώρας». 
«Όλα τα έχεις σκεφτεί παλιόμουτρο. Άλλη μια μαργαρίτα νεαρέ» φώναξε 
στον barman. 
 Ο Νίκος Χατζής έπινε ήδη το τρίτο ποτήρι κόκκινου κρασιού. 
«Μπορούμε να καπνίσουμε;» ρώτησε. 
«Τα πάντα μπορούμε. Δώσε μου ένα από τα πούρα σου και απάντησέ μου. Τι 
κέρδος θα έχω εγώ;». 
«Την προσωπική σας στήριξη από όλο το εκδοτικό κατεστημένο. Σας το 
εγγυώμαι». 
 Ο Υφυπουργός ξεφύσαγε τολύπες καπνού στα μούτρα του σεφ τα 
επόμενα πέντε λεπτά. Ήταν αμίλητος σαν το ψάρι που έβλεπε να καθαρίζεται 
μπροστά στα κόκκινα μάτια του. 
«Θα μου πάρει τουλάχιστον πέντε μέρες για να το στήσω. Και άλλες τόσες για 
να ψηφιστεί». 
«Γιατί τόσο πολύ, υπουργέ μου;». 
«Αν και βαριέμαι, κάτσε να σου εξηγήσω πως λειτουργεί η νομοθετική 
εξουσία Χατζή. Παράγγειλέ μου μια τάρτα λάιτ καθώς θα με ακούς». 
«Όλοι ξέρουμε ότι η νομοθετική εξουσία ανήκει στη Bουλή» ξεκίνησε. «Αλλά 
το κείμενο που έρχεται στη Bουλή και ψηφίζεται, τις περισσότερες φορές, 
προέρχεται από τεχνικούς και γραφειοκράτες που δεν ξέρουν που πάνε τα 
τέσσερα από νομική. Όπως και οι περισσότεροι βουλευτές. Και μακάρι να ήταν 
μόνο τα νομοσχέδια, εμείς επινοήσαμε και τις τροπολογίες. Που είναι 
προτάσεις για προσθήκες ή τροποποιήσεις διατάξεων χωρίς να περάσουν από 
κανένα φίλτρο στοιχειώδους υπευθυνότητας. Με παρακολουθείς;». 



ΕξοΡγισμός          73 
_______________________________________________________________________________________________________________________________________________________________________________________________________________ 

 

 

«Είμαι ένα αυτί και μόνο, υπουργέ μου». 
«Και μεγάλο απ’ ότι βλέπω. Συνεχίζω.  Στις τροπολογίες, όλες οι πονηριές, 
όλα τα χτυπήματα επιτρέπονται: O υπουργός που αφαιρεί από το νομοσχέδιό 
του κάποιες διατάξεις για να τις προτείνει ως τροπολογίες και έτσι να 
αποφύγει κάποιες «πρόωρες» κριτικές· οι βουλευτές που έρχονται με όποιο 
κείμενο τους δώσει ο ενδιαφερόμενος πελάτης τους και καραδοκούν τη 
στιγμή που η τροπολογία θα περάσει απαρατήρητη· υπουργοί και βουλευτές 
που «συμβιβάζονται» για κάποιο κείμενο ξαναγραμμένο στο γόνατο. Στην 
τελική ψήφιση του νομοσχεδίου όλοι προτιμούν να κλείσουν τα μάτια τους – 
είναι άλλωστε συνήθως περασμένη η ώρα. Τι συμπέρασμα βγάζεις Χατζή;». 
«Πως πρέπει να περάσει η ώρα;». 
«Μπράβο Χατζή, παίρνεις άριστα. Έχεις σκεφτεί να βάλεις υποψηφιότητα για 
βουλευτής; Ώρα να φεύγω, δεν έχεις πρόβλημα να πληρώσεις, έτσι δεν είναι;». 
«Κανένα, ξανακερνάω σε δέκα μέρες υπουργέ μου. Μετά την ψήφιση της 
τροπολογίας». 
 
 
 
 Μπαίνοντας στο μικρό πλοίο, η Τζένη αισθάνθηκε όπως τότε που ήταν 
μικρή και την πήγαινε ο πατέρας της ταξίδια σε κοντινά  νησιά. Η ανάμνηση 
της αίσθησης των χεριών του, μεγάλα μαλακά χέρια που έπιαναν τρυφερά τα 
δικά της, της προκάλεσε ένα μυρμήγκιασμα. Μπροστά της περπατούσε η Νίνα 
που μάλωνε με τον σάκο της, έναν άκομψο στρατιωτικό σάκο, τελικά τον 
βόλεψε στον ώμο της σιχτιρίζοντας. Πίσω της ακολούθαγε ο Ερευνητής που 
παραδόξως τα πήγαινε καλά με το Άλογο, βάδιζαν συντονισμένα. Η ιδέα της 
εκδρομής ήταν δική της, ήθελε να ξεφύγουν λίγο από την Πόλη, να πάνε σε 
ένα μικρό νησί, να ηρεμήσουν και να κολυμπήσουν. Λάτρευε το κολύμπι, 
ένοιωθε σαν να αιωρείται μέσα σε μια μεγάλη υγρή αγκαλιά όταν βούταγε στη 
θάλασσα. Η ιδέα να καλέσουν τον Ερευνητή ήταν επίσης δική της, τον 
συμπαθούσε μέσα στη σιωπή του, σε κοιτούσε πάντα κατάματα, είχε την 
ικανότητα σωπαίνοντας να λέει περισσότερα με τα μάτια του. 
 Οι γλάροι αδιάφοροι για ό,τι συνέβαινε στους ανθρώπους, αγνοώντας 
τις κωμωδίες και τα δράματα των δίποδων, έκρωζαν κόβοντας βόλτες πάνω 
από το λιμάνι. 
 Ο προορισμός ήταν ένα πευκόφυτο νησί, κουκίδα στο πέλαγος, με δυο 
φυσικά λιμάνια. Επειδή κανένα από τα πέντε ξενοδοχεία που είχε δεν 
δέχονταν το Άλογο ως ένοικο, αποφάσισε να μισθώσει μια μονοκατοικία μέσα 



74           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

σε ένα κτήμα στη δυτική πλευρά του νησιού. Δεν έκανε παζάρια στην τιμή, 
«θέλουμε να μείνουμε μια βδομάδα και σας παρακαλώ γεμίστε το ψυγείο με 
χυμούς και τυριά» είπε στον ιδιοκτήτη μέσω mail, συμφώνησαν. Το νησί 
βρισκόταν σε απόσταση μόλις δυο ωρών από το λιμάνι της Πόλης, ο γκρίζος 
καπνός που έβγαινε από το φουγάρο του παλιού πλοίου, είχε μέσα στη βρώμα 
του έναν πρωτογενή ρομαντισμό. 
 Έκατσαν στο πάνω κατάστρωμα, άναψαν ένα στριφτό τσιγάρο που είχε 
ετοιμάσει ο Ερευνητής, «στην υγειά μας» είπε και ήταν η πρώτη κουβέντα που 
είπε από την ώρα που τον μάζεψαν από την πλατεία του λιμανιού. Καθώς 
πλησίαζαν στον προορισμό τους έβλεπαν τα πεύκα να βουτάνε μέσα στα 
καταγάλανα νερά, το τσιγάρο ήταν δυνατό, χαμογέλαγαν, ο καθένας για τους 
δικούς του λόγους. 
 Το νησί σύμφωνα με τον ταξιδιωτικό οδηγό είχε πληθυσμό εννιακόσια 
άτομα το χειμώνα, χίλια εκατό το Πάσχα, ενώ τους καλοκαιρινούς μήνες 
έφταναν τους πέντε χιλιάδες. Από την άλλη τα πεύκα ήταν πάνω από πενήντα 
χιλιάδες. Στα αρχαία κείμενα αναφέρεται πως το νησί ονομαζόταν 
Κεκρυφαλεία που σημαίνει Στολισμένη Κεφαλή. Τώρα ονομαζόταν αλλιώς. 
Το ταξίδι με το ferry boat έφτανε στο τέλος του, το πρώτο τσιγάρο έφερε και 
ένα δεύτερο, έφτασαν ελαφρώς ζαλισμένοι. 
 Στο λιμάνι τους περίμενε ο ιδιοκτήτης του σπιτιού με ένα στρατιωτικό 
τζιπ, κρατούσε ένα χαρτόνι με το όνομα Τζένη, το θέαμα ήταν φολκλόρ. Αφού 
επιβιβάστηκαν, κατά τη διάρκεια της διαδρομής, η Τζένη χάζευε όμορφες 
άδειες παραλίες και ένοιωσε ένα αίσθημα χαλάρωσης αλλά και απομόνωσης. 
Η Νίνα άκουγε μουσική με κάτι πελώρια ακουστικά κολλημένα στα αυτιά της, 
ο Ερευνητής έπαιζε με το Άλογο στο πίσω κάθισμα δαγκώνοντας εναλλάξ ένα 
πλαστικό μπαλάκι.  
 Μέσα σε δεκαπέντε λεπτά έφτασαν στο κτήμα, δεξιά ήταν ένα καφενείο 
με παράλληλα χρέη παντοπωλείου και αριστερά μια αμμουδερή παραλία. «Πιο 
κάτω, αν κατεβείτε με τα πόδια, έχει δυο φυσικά λιμανάκια με βότσαλα» είπε 
ο ιδιοκτήτης. «Αν σας αρέσει ο γυμνισμός είναι ότι πρέπει» συνέχισε 
κλείνοντας πονηρά το μάτι στην Τζένη. Η οποία πήρε τα κλειδιά από τα χέρια 
του και τον χαιρέτησε νηφάλια, δεν είχε σκοπό να εκνευριστεί. 
 Το σπίτι είχε δύο επίπεδα και ήταν χτισμένο μέσα στο κτήμα που ήταν 
μεγαλύτερο από ένα στρέμμα. Κάτω βρισκόταν η κουζίνα, ένα μεγάλο 
καθιστικό με τζάκι και ένα μικρό μπάνιο. Ανεβαίνοντας μια ξύλινη, σχεδόν 
κάθετη σκάλα, βρισκόσουν στον πάνω όροφο όπου είχε μια τεράστια 
κρεβατοκάμαρα, μια μικρότερη και ένα ευρύχωρο μπάνιο. Στην αυλή υπήρχε 



ΕξοΡγισμός          75 
_______________________________________________________________________________________________________________________________________________________________________________________________________________ 

 

 

ένα πηγάδι, ένα τραπέζι, τέσσερις καρέκλες, μια αιώρα και μια ντουζίνα από 
λεμονιές και νεραντζιές, ο τόπος μοσχομύριζε. Η Τζένη έκανε έναν έλεγχο στο 
ψυγείο, τα πάντα ήταν όπως είχαν συμφωνηθεί, πήρε τη Νίνα και τον 
Ερευνητή από το χέρι και τους οδήγησε στο καφενείο. Το Άλογο, χωρίς λουρί 
πλέον, τους ακολουθούσε με σηκωμένα τ’ αυτιά. Η Τζένη μετά από πολύ καιρό 
ένοιωθε μια γαλήνια ελαφρότητα, μετά από πολύ καιρό αγαπούσε το κορμί 
της, «ας πιούμε ένα καφέ» είπε «πριν πάμε να εξερευνήσουμε τα δύο 
λιμανάκια». 
 Ο Μαγιάτικος ήλιος, αν και ήταν ακόμα πρωί, έκαιγε τα μάγουλά τους. 
Πήραν νερό και φρούτα και κατέβηκαν στην πρώτη παραλία. Χωρίς να πουν 
κουβέντα πέταξαν τα ρούχα τους και βούτηξαν στη θάλασσα. Το παγωμένο 
νερό έκανε τις ρώγες των κοριτσιών σκληρές και τον αρκετά μεγάλο πούτσο 
του Ερευνητή να συρρικνωθεί. Αν υπάρχει ορισμός της ευδαιμονίας,τότε αυτοί 
οι τρεις κολυμπούσαν μέσα του εκείνη τη στιγμή. Το βράδυ αβίαστα επέλεξαν 
να κοιμηθούν όλοι μαζί στη μεγάλη κρεβατοκάμαρα. Το Άλογο βρήκε τη θέση 
του δίπλα στο κρεβάτι, πάνω σε ένα μάλλινο πουλόβερ που του έστρωσε ο 
Ερευνητής, γουργούρισε πριν τον πάρει ο ύπνος. 
 Οι πρώτες τέσσερις μέρες κύλησαν πανομοιότυπα χωρίς η ρουτίνα να 
βαραίνει τη διάθεσή τους. Ο Ερευνητής έφτιαχνε πρωινό, η Τζένη και η Νίνα 
το τσάκιζαν, μετά πήγαιναν για μπάνιο, το απόγευμα τσίμπαγαν κάτι στο 
καφενείο, μετά κοιμόντουσαν λίγο, εκτός από τη Νίνα που έβλεπε τις ειδήσεις 
των εφτά, πιστή στις συνήθειές της. Την τέταρτη νύχτα, καθώς κοιτούσαν από 
την αυλή τα άστρα στον ανέφελο ουρανό, η Νίνα φανέρωσε στον Ερευνητή 
ποια ήταν η δράση τους. Αυτός δεν έδειξε καμιά έκπληξη, απλά χαμογέλασε 
πρώτα με τα μάτια, μετά με τα χείλη του. Της φίλησε και τις δυο. 
 Αργότερα το βράδυ, έκαναν κάτι μεγαλύτερο από έρωτα και οι τρεις 
μαζί, το Άλογο προσπαθούσε να σκαρφαλώσει στο κρεβάτι κουνώντας την 
ουρά του. Δεν μπορούσε, ήταν κοντό σκυλάκι. Όταν ο Ερευνητής μπήκε μέσα 
στην Τζένη, η Νίνα έγλυφε την πλάτη του. Έγλυφε το τατουάζ του, που απλά 
έγραφε με μαυροκίτρινα γράμματα « Η Ουτοπία είναι μια όμορφη Κυρία». 
Το επόμενο πρωί, καθώς κολυμπούσαν, η Νίνα είπε: 
«Κάποια λαμογιά έκανε ο Νίκος Χατζής». 
«Τι εννοείς;» ρώτησε η Τζένη. 
«Είδα στις ειδήσεις την κατάθεση ενός νέου νομοσχεδίου που αφορά τη μερική 
απασχόληση νέων δημοσιογράφων. Το παρουσίασε ο Υφυπουργός Εργασίας 
γεμάτος περηφάνια. Λίγο πίσω του στεκόταν ο Χατζής. Χαμογέλαγε 
αλαζονικά». 



76           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Και;» ρώτησε ο Ερευνητής. 
«ΚΑΙ γυρίζουμε πίσω. Θέλω να τον παρακολουθήσεις μικρέ μου. Κάτι βρώμικο 
έχει σκαρώσει». 
«Πώς το ξέρεις ρε Νίνα;» ρώτησε η Τζένη. 
«Πες το ένστικτο. Ας τον παρακολουθήσουμε για λίγο». 
«Να ειδοποιήσω τον ιδιοκτήτη τότε για την εσπευσμένη αναχώρησή μας» 
απάντησε η Τζένη. 
«Ναι, τον θέλω και εγώ κάτι» απάντησε η Νίνα. 
 
 
 
«Βάλε να ψήνονται δυο burgers με φουαγκρά που αρέσουν στον φίλο μου» 
φώναξε ο Υφυπουργός μόλις είδε τον Χατζή να κάθεται δίπλα του, στο 
γνωστό εστιατόριο. 
«Ξεκινήσαμε και το φουαγκρά υπουργέ μου;». 
«Για σένα είναι και τα δύο, τα αξίζεις. Εγώ παραμένω λαϊκός». 
«Και λαοφιλής πλέον, τουλάχιστον στον κόσμο των ΜΜΕ. Είδατε που σας τα 
έλεγα;». 
«Η αλαζονεία σου είναι μνημειώδης, ρε Χατζή». 
«Και η πολιτική σας είναι μνημονιακή» προσπάθησε να αστειευτεί ο 
δημοσιογράφος. 
«Μη λες μαλακίες Χατζή, η πολιτική μας είναι αυτή που μας επιβάλλεται» 
είπε ο Υφυπουργός και ξέσφιξε τον κόμπο της πολύχρωμης γραβάτας του. 
«Γιατί με είπατε αλαζόνα υπουργέ μου;» ρώτησε ο Χατζής, προσπαθώντας να 
αλλάξει την κουβέντα. 
«Κοίτα Χατζή, μπορεί να είμαι λαϊκός, αλλά μαλάκας δεν είμαι. Όλοι όσοι 
ασχολούμαστε με την εξουσία, αλαζόνες είμαστε. Νομίζουμε πως μπορούμε να 
κοροϊδεύουμε τον κόσμο χωρίς να μας αγγίξει κανείς». 
«Υπουργέ μου, μπορεί οι παπάδες να λένε πως η αλαζονεία είναι η μητέρα 
όλων των αμαρτιών αλλά κάνουν λάθος. Η αλαζονεία έχει μια ηθική πλευρά, 
είναι καλό να αισθάνεσαι περήφανος για τον εαυτό σου και γι’ αυτά που 
κάνεις». 
«Κέρνα μια μπύρα στον κολλητό» φώναξε στον barman o Υφυπουργός, 
«ωραία τα λέει». 
«Ευχαριστώ υπουργέ μου. Αυτό που θέλω να πω είναι πως δεν είναι κακό ο 
προσδοκώμενος δικός μας τρόπος ζωής να καθορίζει τις ζωές των άλλων». 



ΕξοΡγισμός          77 
_______________________________________________________________________________________________________________________________________________________________________________________________________________ 

 

 

«Συμφωνώ Χατζή, αλλά να ξέρεις, η αλαζονεία κάποτε πληρώνεται. Φέρε τον 
λογαριασμό» φώναξε στον barman ενώ σκούπιζε το μουστάκι του με την 
ανάποδη του χεριού του. «Σήμερα πληρώνω εγώ». 
 
 
«Πρέπει να σας δω άμεσα» είπε ο Ερευνητής. Καλούσε από έναν από τους 
λίγους εναπομείναντες τηλεφωνικούς θαλάμους της Πόλης. Η ξαφνική 
βραδινή ανοιξιάτικη μπόρα μούσκευε το κοντοκουρεμένο κεφάλι και τις 
ανήσυχες σκέψεις του. 
«Έλα τώρα, ταινία ετοιμαζόμαστε να δούμε» του απάντησε η Τζένη. 
Μετά από μισή ώρα χτύπαγε το κουδούνι και κρατούσε τα βρεγμένα του 
παπούτσια στο χέρι. Το Άλογο όταν τον είδε προσπάθησε να πηδήξει πάνω 
του, η συμπάθεια ήταν αμοιβαία, έσκυψε και άφησε το σκυλί να του γλύψει 
την μούρη. 
«Πήγαινε παιδί μου πάνω ν’ αλλάξεις» του είπε η Τζένη που είχε ανοίξει την 
πόρτα, «πάρε κανένα δικό μου μποξεράκι» συνέχισε και του έγλυψε και αυτή 
το μάγουλο. 
«Σου λείψαμε;» τον ρώτησε λίγο αργότερα η Τζένη σκασμένη στα γέλια 
βλέποντας τον ξυπόλητο, να φοράει μια φαρδιά ροζ πουκαμίσα της φίλης της. 
«Μάλλον έκανα μαλακία, ίσως σημαντική μαλακία, δεν μπορώ να πιστέψω 
πως την πάτησα έτσι» απάντησε με μια ανάσα ο Ερευνητής. 
 Η σιωπή που έπεσε αμέσως δεν οφειλόταν στο περιεχόμενο της 
πρότασης όσο στο μέγεθός της, σπάνια άρθρωνε προτάσεις που περιείχαν 
πάνω από πέντε λέξεις. 
«Κάθισε ανάμεσά μας και πες» του είπε η Νίνα που του είχε ετοιμάσει ένα 
ζεστό πράσινο τσάι και το σέρβιρε στο τραπεζάκι που είχε ακουμπήσει τα 
πόδια του. 
«Η παρακολούθηση του Νίκου Χατζή» απάντησε. 
«Ωραία, επέστρεψες στη γνωστή σου ευφράδεια» προσπάθησε να αστειευτεί η 
Τζένη. 
«Πώς πάει λοιπόν η παρακολούθηση;» τον ρώτησε η Νίνα. 
«Ως πριν δυο ώρες υπέροχα». 
«Μίλα σαν άνθρωπος, πες τι έγινε βρε αγόρι μου» ξαναμίλησε καθησυχαστικά 
η Νίνα. 
«Μέχρι σήμερα που τον παρακολουθούσα δε βρήκα σπουδαία πράγματα. 
 Πράγματι συναντήθηκε με τον Υφυπουργό δυο φορές. Σ’ ένα 
εστιατόριο. Έχω φωτογραφίες, αλλά τίποτε άλλο. Όλα δείχνουν αθώα». 



78           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

Ρούφηξε μια γουλιά από το καυτό τσάι του. «Γι’ αυτό το λόγο αποφάσισα να 
μπω στο σπίτι του. Σήμερα περίμενα στημένος απέξω για καμιά ώρα και όταν 
έφυγε μπούκαρα». 
«Και τι έγινε;» ρώτησε η Νίνα. 
«Ανακάλυψα πως το διαμέρισμα είχε κάμερες. Τόσο στην είσοδο, όσο και στο 
σαλόνι. Αλλά το ανακάλυψα μάλλον αργά». 
«Δηλαδή είναι πολύ πιθανό να σε κατέγραψαν» είπε η Τζένη. 
«Ίσως, μάλλον». 
«Καλά, αυτό προς το παρόν δε μας πειράζει. Η ουσία είναι αν βρήκες κάτι που 
μπορεί να τον ενοχοποιήσει. Βρήκες;» ρώτησε η Νίνα. 
«Όχι». 
«Καλά, θα βρω κάτι εγώ» είπε και σηκώθηκε όρθια. 
«Τι εννοείς;» τη ρώτησαν και οι δυο μαζί. 
«Θα γελάσουμε πολύ, μόνο αυτό μπορώ να σας υποσχεθώ» είπε και πάτησε το 
play στο dvd player. Είχε διαλέξει μια παλιά ταινία, το «Αποκάλυψη τώρα» 
του Κόπολα. 
 
 
«Ίδια χρήματα, σε άλλο λογαριασμό. Ετοίμασε από τώρα πολλές εκδόσεις 
μόλις κυκλοφορήσεις την εφημερίδα» έγραψε η Νίνα στο mail που έστειλε μια 
μέρα μετά στον Νίκο Χατζή. 
«Γράψε το λογαριασμό, κούκλα μου. Πότε θα λάβω το υλικό;». 
«Όταν δω στον νέο λογαριασμό το σωστό ποσό». 
«Θα τα μεταφέρω σήμερα κιόλας». 
«Ωραία, τότε αύριο θα έχεις το υλικό και την προκήρυξη» απάντησε η Νίνα 
και έκλεισε τον browser. Οι άλλοι δυο δίπλα της δε συμφωνούσαν απόλυτα 
αλλά ήξεραν πως η Νίνα θα έκανε του κεφαλιού της. 
 



ΕξοΡγισμός          79 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 

ΒΙΒΛΙΟ ΤΡΙΤΟ 
Οι άνθρωποι ως φορείς του ενάρετου κακού 

 
 



80           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 

Ι 
 
 Ο κατ’ οίκον περιορισμός του Νίκου Χατζή ήταν το αποτέλεσμα της 
δημοσίευσης των φωτογραφιών και του άρθρου που δημοσίευσε μετά από δύο 
μέρες. Ουσιαστικά αυτό που έλαβε στο mail του ήταν μια συρραφή 
φωτογραφιών που έδειχναν τους περισσότερους μεγαλοεκδότες να 
ανταλλάσουν χειραψίες και φακέλους και χαμόγελα με πολιτικούς, 
δικαστικούς και οικονομικούς παράγοντες της Χώρας. Οι φωτογραφίες αυτές 
καθαυτές δεν ενοχοποιούσαν άμεσα κανέναν, (που είναι το έγκλημα να 
σφίγγεις το χέρι του υπουργού Οικονομικών;), οι συνειρμοί ήταν αυτοί που 
γεννοβολούσαν μέσα στο μυαλό των αναγνωστών φαντασιώσεις. 
 Η δύναμη της εικόνας έγκειται σε ένα μέρος στο φαντασιακό αυτών 
που την βλέπουν. Η ακίνητη φωτογραφία μιας γκόμενας με μικροσκοπικό 
μαγιό μπορεί να κάνει αρκετούς έφηβους ή μετα-έφηβους να τραβήξουν μια 
μαλακία. Το ίδιο προκαλεί και ο Μπέκαμ σε γυναίκες - και άντρες ενίοτε - 
όταν φωτογραφίζεται με εσώρουχα έχοντας χώσει μέσα τους και κάποια 
ενίσχυση. Δεν ήταν τυχαίο λοιπόν που σχεδόν όλη η Χώρα την επόμενη της 
δημοσίευσης συζητούσαν για αυτή την κατά τα άλλα συνηθισμένη συλλογή 
φωτογραφιών. Βέβαια βοήθησε και το άρθρο του Νίκου Χατζή που βρήκε την 
ευκαιρία να εκφράσει όλο τον φθόνο του απέναντι στους ανταγωνιστές του. 
Ενώ ο θαυμασμός για τους άλλους είναι η ευτυχής παραίτηση από το Εγώ, ο 
φθόνος είναι η δυστυχής ικανοποίησή του και το Εγώ του Νίκου Χατζή ήταν 
παραφουσκωμένο. Στη δυστυχία των άλλων έβρισκε πάντα κάτι που δεν του 
ήταν ιδιαίτερα δυσάρεστο, το αντίθετο. 
 
 Η προκήρυξη που συνόδευε τη φωτογραφία ήταν λιτή, έγραφε τα εξής: 
«Οι πολύ στενές σχέσεις μεταξύ των τεσσάρων εξουσιών δυστυχώς δε 
χαρακτηρίζονται από την άδολη χαρά μιας δημοκρατικής παρτούζας. 
Αντίθετα στηρίζονται είτε σε βιασμούς είτε σε εκβιασμούς. Βλέποντας τα 
παγωμένα χαμόγελα και τις δυνατές χειραψίες λογικό είναι να ψάξουμε τον 
Κυρίαρχο και τον Υποταγμένο. Θαυμάστε τους!». 
 Ο Νίκος Χατζής αγνόησε το γεγονός πως αυτή η προκήρυξη δεν είχε τη 
γνωστή υπογραφή και έγραψε το πιο ευφάνταστο άρθρο του με τίτλο ΟΙ ΝΕΟΙ 
ΤΡΟΜΟΚΡΑΤΕΣ ΜΑΣ ΚΛΕΙΝΟΥΝ ΤΟ ΜΑΤΙ. Σε γενικές γραμμές το άρθρο του 
αναφερόταν σε παλιότερα ρεπορτάζ του δικού του εκδοτικού ομίλου που 



ΕξοΡγισμός          81 
_______________________________________________________________________________________________________________________________________________________________________________________________________________ 

 

 

κατηγορούσε τους ανταγωνιστές του για ύποπτες δοσοληψίες με το δημόσιο. 
Τα ρεπορτάζ αυτά πάντα υπαινίσσονταν γεγονότα, δεν τολμούσε ποτέ να 
κατηγορήσει κανέναν ανοιχτά αλλά τη συγκεκριμένη στιγμή βρήκε την 
ευκαιρία να δείξει τα ακονισμένα, κιτρινισμένα δόντια του. Τα θηρία όμως, 
όταν νιώθουν τον κίνδυνο να απειλεί το στιλπνό τρίχωμά τους, ορμάνε χωρίς 
κανέναν ενδοιασμό. Τις επόμενες τρεις μέρες ο Νίκος Χατζής δέχτηκε πάνω 
από δέκα μηνύσεις τόσο από τους μεγαλοεκδότες όσο και από άλλους 
εικονιζόμενους, η δίκη ορίστηκε άμεσα, ο Νίκος Χατζής καταδικάστηκε. 
 Κατά τις ημέρες που διαρκούσε η δίκη, όλα τα κέντρα εξουσίας 
επιδόθηκαν σε έναν ανηλεή αγώνα σπίλωσης του Άλλου. Ο Άλλος ήταν είτε η 
αντίπαλη εφημερίδα, είτε το αντίπαλο τηλεοπτικό κανάλι, είτε ο αντίπαλος 
πολιτικός, είτε ο αντίπαλος επενδυτής, το γαϊτανάκι ήταν μακρύ. Το πάρτυ 
που στήθηκε ήταν συναρπαστικό, ήταν κυρίως μασκέ αν και κατά την 
διάρκειά του οι περισσότερες μάσκες έπεφταν και άρχισε σιγά σιγά η δόλια 
Αλήθεια να παίρνει ματωμένη σάρκα και οστά. Πέρα από απίστευτες μπούρδες 
που δημοσιεύτηκαν, γραμμένες προφανώς από επίδοξους συγγραφείς 
επιστημονικής φαντασίας, τρεις ειδήσεις που συνοδεύονταν από ατράνταχτες 
αποδείξεις, μετατράπηκαν στα πιο καυτά σκάνδαλα.  
 Το πρώτο απ’ αυτά αφορούσε τηλεφωνικές υποκλοπές από έναν 
συνταγματάρχη που μοσχοπουλούσε τις υπηρεσίες του σε ένα κόμμα που 
ήθελε να πάρει τα ηνία της εξουσίας. Οι συνομιλίες είχαν να κάνουν με 
κρατικές προμήθειες  και στρατιωτικούς εξοπλισμούς. Το δεύτερο αφορούσε 
έναν εισαγγελέα που έκανε εμπόριο κοκαΐνης μέσα και έξω από τις φυλακές. 
Έκανε άριστη χρήση των υποθέσεων που χειριζόταν, ο τραπεζικός του 
λογαριασμός που ήταν στο εξωτερικό ήταν δυσανάγνωστος λόγω πολλών 
ψηφίων. Το τρίτο αποκάλυπτε πως ένας υπουργός χρημάτισε έναν 
μεγαλοεκδότη με πολύπλευρη επιχειρηματική δραστηριότητα, ώστε να δώσει 
μερίδιο ενός διάσημου club στον γιο του. Το club στεγαζόταν σε ένα τριώροφο 
βιομηχανικό μεταμοντέρνο κτίριο και είχε τρεις διαφορετικές 
δραστηριότητες, εστιατόριο στο ισόγειο, dancing club στον πρώτο όροφο και 
ένα private boutique hotel στους δυο τελευταίους ορόφους. Αυτό ήταν και το 
μεγαλύτερο από τα τρία σκάνδαλα γιατί συνδύαζε χρήμα, πορνεία, 
σεξουαλικά όργια και εμπόριο κάθε είδους ουσίας. Τα tabloids έκαναν party 
και το club αναγκάστηκε να κλείσει προσωρινά, πελάτες του ήταν όλη η 
διάσημη αφρόκρεμα της Πόλης που σιωπούσε φοβισμένα αλλά πεισματικά 
αναφορικά με τις δραστηριότητες τους εκεί μέσα. Ο γιος του υπουργού τη 
γλίτωσε με μια πολύωρη ανάκριση, οι δυο συνεργάτες του όμως 



82           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

προφυλακίστηκαν για οικονομικό έγκλημα. Φήμες έλεγαν πως ο 
εβδομαδιαίος τζίρος του club με όλες τις δραστηριότητές του ξεπέρναγε το 
ένα εκατομμύριο ευρώ. Μετά από μια βδομάδα άνοιξε μόνο το εστιατόριο του 
club, οι άλλοι τρεις όροφοι είχαν σφραγιστεί. 
 Τη μέρα που εκδόθηκε η δικαστική απόφαση, τελευταία βδομάδα του 
Ιούνη, στάλθηκε στα γραφεία μιας free press εφημερίδας μια προκήρυξη που 
αυτή την φορά είχε πάλι σαν υπογραφή την λέξη ΟΡΓΗ. 
 Το κείμενο έλεγε: «Ο όρος Προβοκάτσια είναι λατινογενής, εκ του 
"provoco" που σημαίνει προκαλώ. Γενικότερα βέβαια προβοκάτσια 
χαρακτηρίζεται οποιαδήποτε προκλητική δόλια ενέργεια που αποσκοπεί είτε 
σε πράξεις βίας και εκδίκησης, είτε σε δημιουργία γενικότερης σύγχυσης σε 
ομάδες ατόμων και σε συγκεκριμένο κοινωνικό σύνολο. 
Θύματα της προβοκάτσιας της πολιτικής και οικονομικής εξουσίας είμαστε 
όλοι μας αφού αναγκαζόμαστε να υπομένουμε την άθλια διείσδυση 
κατασκευασμένων  ειδήσεων στον εγκέφαλό μας ώστε να μας κάνουν 
πειθήνια ζώα. 
Την προβοκάτσια λοιπόν διαλέξαμε και εμείς σαν όπλο ενάντια στους 
«ηγέτες» μας και είδατε τα ματωμένα σαγόνια τους. 
Τόσα σκάνδαλα εμφανίστηκαν με την δημοσίευση κάποιων 
κατασκευασμένων φωτογραφιών που στείλαμε… Ευχαριστούμε εξουσία !!! 
Θα πολεμήσουμε την προπαγάνδα τους με τα ίδια τους τα όπλα. 
ΟΡΓΗ» 
 
 
 
 
 
 



ΕξοΡγισμός          83 
_______________________________________________________________________________________________________________________________________________________________________________________________________________ 

 

 

 
 

ΙΙ 
 
 Τα φονικά ξεκίνησαν την πρώτη βδομάδα του Ιούλη, μια βδομάδα τόσο 
ζεστή που η γύμνια φάνταζε ως η μόνη λύση. Γυμνό βρήκαν και τον Γιατρό, 
κρεμασμένο στο γραφείο του από τον πολυέλαιο της οροφής του γραφείου 
του με τον λαιμό στολισμένο με ένα σχοινί ορειβασίας χρώματος μπλέ – 
κόκκινου - άσπρου. Με δεδομένη την τραγική του στύση και το σπέρμα που 
βρέθηκε πάνω στην παχιά μοκέτα, στην αρχή οι μπάτσοι νόμιζαν πως είχαν να 
κάνουν με άλλη μια ανωμαλία του αυτόχειρα. Τρείς μέρες νωρίτερα, είχαν 
ανέβει στο youtube δύο από τα βίντεο των συνεδριών του γιατρού. Αν ήταν 
άσημος, κανείς δε θα έδινε ιδιαίτερη σημασία σε έναν γιατρό με αρχές 
φαλάκρας που μάλαζε άγαρμπα σχεδόν εφηβικά στήθη καθώς τους απάγγελνε 
άσχημα κοπιαρισμένες ατάκες του Φρόυντ. Όμως ο Γιατρός ήταν διάσημος, 
μετά το σάλο με το club, τα tabloid τον έκαναν πρωτοσέλιδο. Αυτά σε 
συνδυασμό με τη μόδα διασημοτήτων να πεθαίνουν προκαλώντας ασφυξία 
στον εαυτό τους κατά τη διάρκεια αυτό-ερωτικών πράξεων, στην αρχή 
θόλωσαν τα νερά και έκαναν τεράστιους τους τίτλους. Το ιδιόχειρο όμως 
σημείωμα που βρήκαν φαρδύ πλατύ πάνω στο γραφείο του φανέρωνε την 
πράξη του από τις πρώτες δυο αράδες. «Δεν είναι που μαράζωσε ο πούτσος μου, 
είναι που ζέχνει το μυαλό μου…» έγραφε ο γιατρός στην αρχή προλογίζοντας το 
τελευταίο του δοκίμιο, που ήταν ένας ύμνος στην αυτοκτονία. Υιοθετώντας 
ένα κυνικό ύφος, προσπαθώντας να αντιγράψει τον Σοπενχάουερ, υμνούσε 
τον άνθρωπο ως το μόνο είδος του ζωικού βασιλείου που αυτοκτονεί 
κατανοώντας το παράλογο της ύπαρξης του. Προβάλλοντας τον πόνο και την 
πλήξη ο άνθρωπος,  μην αντέχοντας τον εσώτερο κενό εαυτό του προσπαθεί 
να τον ξεγελάσει γραπώνοντας ό,τι μπορεί από τον εξωτερικό κόσμο, έγραφε 
στη συνέχεια. Μόνη λύτρωση από τον πόνο και την ανούσια ζωή είναι η 
τέχνη, η συμπόνια, ο διαλογισμός και ο ασκητισμός, πράγματα στα οποία 
δήλωνε πως δεν είχε κανένα ταλέντο. Έγραφε και διάφορα άλλα 
μεγαλόστομα αλλά ανούσια, και έκλεινε με την εμπρηστική δήλωση πως με το 
«να αρχίζεις να σκέφτεσαι σημαίνει πως αρχίζεις να φθείρεσαι και  πως 
συνηθίζουμε να ζούμε προτού συνηθίσουμε να σκεφτόμαστε. Φεύγω…». Βέβαια, 
καμιά εφημερίδα δε δημοσίευσε το πόνημά του, ένα μονόστηλο έβαζαν και μια 
τεράστια φωτογραφία του κρεμασμένου κορμιού κρύβοντας τα επίμαχα 



84           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

σημεία. Ακολουθούσαν λαμπρές κριτικές για το τελευταίο του βιβλίο με θέμα 
τη Λαγνεία. 
 Αυτό το μονόστηλο διάβαζε η Νίνα στο σπίτι της προσπαθώντας να 
καταλάβει αν είχε σχέση η φίλη της με τα βίντεο του Γιατρού που είχαν  
ανέβει στο youtube μιας και της τα είχε δείξει κάμποσες μέρες πριν. Η 
συμβουλή της ήταν να μην κάνει τίποτε ακόμα, αλλά το χαμόγελο της Τζένης 
φανέρωνε άλλα. 
 Το επόμενο πρωινό, σχεδόν όλα τα πρωτοσέλιδα των εφημερίδων, 
είχαν σαν πρώτο θέμα τον θάνατο του Νίκου Χατζή ο οποίος βρέθηκε νεκρός 
την προηγούμενη νύχτα στο κελί του. Οι πρώτες ειδήσεις ανάφεραν καρδιακή 
ανακοπή, αλλά τ’ απογευματινά δελτία ειδήσεων έλεγαν πως σύμφωνα με τον 
ιατροδικαστή  το πτώμα έφερε βαριές κακώσεις εσωτερικών οργάνων που 
προφανώς ήταν η αιτία να σταματήσει η αντλία της καρδιάς. Οι αντιδράσεις 
ήταν αμφίσημες, ο Χατζής μπορεί να είχε γίνει μισητός από αρκετή μερίδα του 
σιναφιού του, παράμενε όμως ένας «δικός» τους. Τα ΜΜΕ τιμούν τα παιδιά 
τους, ιδίως μετά θάνατον, ανεξάρτητα αν έχουν συμβάλλει σε αυτόν. Ο 
Διευθυντής Έκδοσης της εφημερίδας του Χατζή, βγάζοντας έκτακτο φύλο, 
είχε σαν τίτλο «Βρώμικα Συμφέροντα Σκότωσαν Τον Τιμητή  Της Αλήθειας». 
Χωρίς να κατονομάζει τίποτε συγκεκριμένο, φωτογράφιζε κάποιους που 
εμπλέκονταν στα σκάνδαλα που είχαν φανερωθεί τις προηγούμενες μέρες. Ο 
φίλος του ο υπουργός, το ίδιο μεσημέρι, παράγγειλε στο εστιατόριο που 
συναντιόταν με τον εκδότη, δυο μπέργκερ με φρέσκο φουαγκρά για να τον 
τιμήσει. Μετά τις τρεις πρώτες μπουκιές πήγε στην τουαλέτα και ξέρασε. 
 
 Το απόγευμα η Νίνα περίμενε την Τζένη και τον Ερευνητή για να 
συζητήσουν τα επόμενα βήματά τους, η περίοδος ήταν κατάλληλη για το 
επόμενο χτύπημα. Είχε μόλις λουστεί, όταν άκουσε κάποιον να χτυπάει την 
πόρτα με τόση δύναμη σαν να ήθελε να τη σπάσει. Άνοιξε και είδε μια Τζένη 
να ουρλιάζει και να εισβάλλει στο σπίτι κρατώντας στο χέρι ένα μικρό δέμα 
που της είχε παραδώσει μια ιδιωτική εταιρία μεταφορών στο γραφείο της. 
Προσπάθησε να την αγκαλιάσει, αλλά η Τζένη της έδωσε το κουτί και 
σωριάστηκε στον καναπέ. Μέσα βρίσκονταν ένα κομμένο δάχτυλο. Και ένα 
σημείωμα που έγραφε ένα παιδικό στιχάκι: «Πού’ντο, πού’ντο το δαχτυλίδι». 
Την επόμενη μέρα έλαβαν σε ένα ολόιδιο κουτάκι και το μπλε δαχτυλίδι του 
Ερευνητή συνοδευόμενο από ένα σημείωμα που έλεγε: «Εμείς να δείτε πόσο 
οργισμένοι είμαστε. Μην ψάξετε τον φίλο σας ή ό,τι έχει απομείνει απ’ αυτόν. 
Έρχεται και η σειρά σας». 



ΕξοΡγισμός          85 
_______________________________________________________________________________________________________________________________________________________________________________________________________________ 

 

 

 Μια επίθεση πανικού δεν είναι πραγματικά επικίνδυνη για τη ζωή, 
αλλά μπορεί να είναι τρομακτική και η Τζένη βίωνε ένα ανείπωτο τρόμο. 
Αφού η Νίνα της έδωσε με το ζόρι δυο αντικαταθλιπτικά χάπια, πήρε 
τηλέφωνο ένα φίλο και πελάτη της που ήταν ο ιδιοκτήτης του γυμναστηρίου 
που πήγαινε αραιά και που και τον παρακάλεσε να έρθει σπίτι της. Του είχε 
απόλυτη εμπιστοσύνη και είχαν υπάρξει περιστασιακοί εραστές. Μόλις έφτασε 
του έδωσε συγκεκριμένες οδηγίες, ένα ποσό χρημάτων και κουβάλησαν μαζί 
την Τζένη στο αυτοκίνητό του. Στην ξεψυχισμένη ερώτηση της Τζένης «πού 
πάμε» την καθησύχασε λέγοντάς της πως θα τα πούνε μετά από μερικές μέρες. 
Όταν έκλεισε την πόρτα στο σπίτι της, έκανε άλλα 2 τηλέφωνα και μετά 
μετάφερε μέσω υπολογιστή όλα τους τα χρήματα σε ένα νέο λογαριασμό. Στη 
συνέχεια πήγε στο super market και αγόρασε μια κόκκινη βαφή μαλλιών. 
 Ο Malcom X έλεγε πως αν κάποιος απλώσει το χέρι του πάνω σου, 
βεβαιώσου ότι δε θα απλώσει το χέρι του σε κανέναν άλλο ξανά και η Νίνα 
συμφωνούσε απόλυτα. Προσπάθησε να μη θυμώσει, αλλά ήθελε να 
ανταποδώσει στα ίσα. Αναλύοντας τα γεγονότα ήταν πλέον σίγουρη πως ο 
Χατζής κάρφωσε τον Ερευνητή αρχικά και μετά αυτές. Αυτό δεν τον γλύτωσε, 
τον σκότωσαν σαν σκυλί. Και ήταν επίσης σίγουρη πως πίσω απ’ όλα αυτά 
βρίσκονταν ο γιος του υπουργού και οι συνέταιροί του στο club, η ζημιά τους 
ήταν μεγάλη. Και το βράδυ της Νίνας προβλεπόταν μεγάλο. Έκλεισε τα μάτια 
της και κοιμήθηκε για δύο ώρες. 
 Το επόμενο μεσημέρι ανέβηκε στο youtube ένα βίντεο διάρκειας τριών 
λεπτών που έδειχνε το club τυλιγμένο στις φλόγες. Καιγόταν όμορφα.  
 Με φόντο τις κατακόκκινες φλόγες, στο τέλος του βίντεο, εμφανιζόταν 
με μαύρα γράμματα το παρακάτω μήνυμα: 
«Αν σας έχει εξοργίσει η κοινωνική αδικία, η απληστία της εξουσίας, ο 
παράλογος πλούτος, ΜΗΝ κάθεστε με σταυρωμένα χέρια. Εκφράστε την ΟΡΓΗ 
σας!!! 
ΟΡΓΗ» 
 Το βίντεο σημείωσε περίπου σαράντα χιλιάδες προβολές τις πρώτες 
τρεις ώρες αφού το αναμετάδωσαν όλα τα κανάλια. 
 



86           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

 
 

ΙΙΙ 
 

 Η Νίνα το ίδιο βράδυ πήρε το τελευταίο πλοίο σέρνοντας πίσω της μια 
μεγάλη βαλίτσα, μια βαριά θλίψη αλλά και μια μεθυσμένη χαρά. Βολεύτηκε 
στο πάνω κατάστρωμα, διάλεξε να ακούσει στο MP3 της το Wish you were 
here των Pink Floyd και συνέχισε να πίνει ένα μπουκάλι με γλυκό κόκκινο 
κρασί που είχε ανοίξει νωρίτερα. 
 Φτάνοντας στο μικρό λιμάνι προσπάθησε να εντοπίσει την Τζένη. Είδε 
μια ψηλή με μια καπελαδούρα να στέκεται δίπλα από τον σταθμό των 
λεωφορείων. Φορούσε μαύρα γυαλιά και καθόταν σκυφτή. Το όλο θέαμα της 
έφερε ένα αυθόρμητο γέλιο, γλίστρησε ξοπίσω της και φώναξε ΜΠΑΜ με 
αποτέλεσμα η φίλη της να χοροπηδήσει 
«Είσαι μαλακισμένο» της είπε μόλις κατάλαβε πως ήταν η Νίνα. 
«Και εσύ κατάσκοπος για γέλια». 
«Δεν υποτίθεται πως κρυβόμαστε ρε Νίνα;». 
«Σωστά, αλλά δεν κρυβόμαστε η μία από την άλλη. Έλα πάμε». 
«Πού;». 
«Ελπίζω να θυμάσαι πως οδηγούν αυτοκίνητο, έτσι;». 
«Ναι, θυμάμαι». 
 Το κόκκινο τζιπ που είχε νοικιάσει την προηγούμενη μέρα μέσω 
internet σε άλλο όνομα βέβαια, ήταν παρκαρισμένο εκεί που είχαν 
συμφωνήσει με το γραφείο. Η πόρτα ήταν ανοιχτή, τα κλειδιά στη θέση τους, 
φόρτωσαν τη βαλίτσα και ξεκίνησαν. 
«Έχω πολλά να σε ρωτήσω» της είπε η Τζένη αφού έβαλε μπρος και πήρε τον 
μοναδικό ασφαλτοστρωμένο δρόμο του νησιού. 
«Βγάλε πρώτα το καπέλο και τα γυαλιά, θα σκοτωθούμε» της απάντησε και 
της τράβηξε το καπέλο. 
«Ααα τι ωραία μαλλιά» της είπε και της χάιδεψε το κοντοκουρεμένο κεφάλι 
της. 
«Αυτός ο ηλίθιος φίλος σου μόλις με πήρε από το σπίτι προχτές, με πήγε σε 
ένα κομμωτήριο και με έκαναν σαν κατσίκι. Όχι ότι καταλάβαινα και πολλά 
εκείνη την ώρα, με είχες χαπακώσει αν θυμάμαι καλά». 
«Πολύ ωραίο κούρεμα, σου πάει αγάπη μου». 
«Εσύ γιατί τα έβαψες κόκκινα;». 



ΕξοΡγισμός          87 
_______________________________________________________________________________________________________________________________________________________________________________________________________________ 

 

 

«Από μικρή ήθελα να μοιάσω σε σένα και στον Φρου Φρου». Κρυβόμαστε 
Τζένη είπαμε». 
«Να το πρώτο πράγμα που ήθελα να σε ρωτήσω. Από ποιους κρυβόμαστε;». 
«Από κάποιους που αυτή τη στιγμή που μιλάμε έχει πάρει φωτιά η γούνα τους. 
Κυριολεκτικά όμως». 
«Καλά, θα μου τα εξηγήσεις αυτά στο σπίτι. Και μιας και ανάφερα το σπίτι, 
πότε το αγόρασες;». 
«Μια βδομάδα μετά τις διακοπές που είχαμε κάνει εδώ». 
«Καταρχήν γιατί. Και γιατί δεν μου είπες τίποτε επίσης;». 
«Τζένη ξέρεις ποια είναι η χειρότερη ερώτηση που μπορούν να σου κάνουν;». 
«Ποια;». 
«Αυτή που ξεκινάει με το γιατί! Σε ωθεί να απαντήσεις επειδή έτσι». 
«Τι έπινες στο πλοίο;». 
«Κόκκινο γλυκό κρασί, έχει περισσέψει λίγο. Δε σου δίνω όμως επειδή 
οδηγάς». 
«Είσαι δυο φορές μαλακισμένο Νίνα. Θα μου πεις τώρα γιατί αγόρασες το 
σπίτι;». 
«Γιατί φοβόμουν πως κάποτε ίσως χρειαστεί να κρυφτούμε. Πήγαινε μας σπίτι 
να κάνω ένα μπάνιο και θα απαντήσω σε όλα τα γιατί σου». 
 Η Τζένη έστρεψε τα μάτια της στον δρόμο, άνοιξε το ραδιόφωνο, ο 
μόνος σταθμός που έπιαναν έπαιζε καψουροτράγουδα, η Νίνα μάζεψε τα 
πόδια της πάνω στο κάθισμα και άναψε ένα τσιγάρο. Μόλις έφτασαν στο 
κτήμα, πήγε κατευθείαν στο μπάνιο και έκανε ένα κρύο ντους. Βρήκε την 
Τζένη να την περιμένει στην αυλή με ένα νέο μπουκάλι κρασί και 2 αναμμένα 
κεριά που μύριζαν σιτρονέλα. Ξίνισε τα μούτρα της και τα έσβησε. Τα άστρα 
έμοιαζαν αμέτρητα και ακίνητα. 
«Έχει πολλά κουνούπια» δικαιολογήθηκε η Τζένη. 
«Ξέρεις πως όταν κοιτάς τα άστρα βλέπεις το παρελθόν Τζένη;». 
«Εγώ στο έμαθα αυτό εξυπνοπούλι. Το ερώτημα είναι τι θα γίνει με το δικό 
μας παρελθόν Νίνα». 
«Στην υγειά μας» είπε και τσούγκρισε το ποτήρι με το δικό της. «Εμείς πρέπει 
να δούμε το μέλλον μας και μόνο». 
 Άρχισε να της εξηγεί τα συμπεράσματά της καθώς και τις ενέργειες που 
έκανε αφού την έδιωξε από την Πόλη. Η Τζένη άκουγε ανέκφραστη, έπινε 
μεγάλες γουλιές από το κρασί της. Στήλωσε τα μάτια της στη μικρή φέτα 
φεγγαριού που είχε αρχίσει να σηκώνεται στον έναστρο ουρανό. 
«Και τώρα τι κάνουμε;» ρώτησε αφού η Νίνα τελείωσε. 



88           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

«Τώρα κάνουμε τις αγρότισσες, το κτήμα θέλει πολύ δουλειά». 
«Και μετά;». 
«Περιμένουμε Τζένη, παρακολουθούμε και περιμένουμε. Σύνδεση με το 
διαδίκτυο έχουμε εδώ;». 
«Θα το ψάξω αύριο, δεν πρόλαβα». 
«Οκ, μπορώ να κοιμηθώ τώρα; Είμαι μεθυσμένη και κουρασμένη». 
«Μόνο αν κοιμηθούμε αγκαλιά». 
«Αυτό εννοείται, μου έλειψες». 
«Νίνα…». 
«Πες το». 
«Έκανα κάτι σήμερα το μεσημέρι. Δεν ξέρω αν θα σου αρέσει…». 
«Τι έκανες Τζένη;». 
«Μη μου φωνάξεις… ήθελα πολύ να το κάνω». 
«Πες μου τι έκανες μωρό μου». 
«Βλέπεις την τριανταφυλλιά απέναντί μας;». 
«Ναι». 
«Δίπλα της έθαψα το δάχτυλο του Ερευνητή. Μου λείπει Νίνα, μου λείπει 
πολύ» είπε και δάκρυα άρχισαν να κυλάνε στα μάγουλα της. Η Νίνα την 
αγκάλιασε και έκλαψαν μαζί με αναφιλητά. 
«Καλά έκανες» της είπε όταν κατάφεραν να σταματήσουν. «Πάμε να 
κοιμηθούμε τώρα». 
 Η επόμενη βδομάδα κύλησε ήσυχα. Παρακολουθούσαν τις ειδήσεις 
μέσω Διαδικτύου. Η φωτιά στο club αποδόθηκε σε εμπρησμό χωρίς να βρουν 
υπόπτους. Το βίντεο με τον εμπρησμό στο youtube είχε φτάσει τις 
πεντακόσιες χιλιάδες προβολές. Η Τζένη άρχισε να φυτεύει τομάτες, «τα πιο 
όμορφα φρούτα» έλεγε, η Νίνα έχωνε στο χώμα κρεμμυδάκια και βολβούς 
πατάτας. Είχαν πάρει και οι δυο τους ένα μπρούτζινο χρώμα. Κάθε απόγευμα 
πήγαιναν στην κοντινότερη παραλία τους και έκαναν γυμνές μπάνιο. Σχεδόν 
κάθε πρωί η Τζένη έκανε εμετό, «μην πίνουμε τόσο κρασί κάθε βράδυ» 
παραπονιόταν στη Νίνα. Μια νύχτα έκαναν έρωτα αλλά κάτι έλειπε και στις 
δυο, δεν το παραδέχτηκαν. Ο πρώην ιδιοκτήτης του κτήματος πέρασε ένα 
πρωινό και τους πρότεινε να βάλουν αμπέλια, τον έδιωξαν ευγενικά. Στην 
Πόλη ένας αφόρητος καύσωνας είχε κάνει τους κατοίκους της να βγουν από 
τα ρούχα τους. Ο εκνευρισμός φλέρταρε με το μυαλό πολλών. 
«Ετοιμάσου, αύριο σαλπάρουμε για την Πόλη» ανακοίνωσε η Νίνα το βράδυ 
της Κυριακής. Τα τζιτζίκια οργίαζαν, τραγούδαγαν σαν να ήταν η τελευταία 



ΕξοΡγισμός          89 
_______________________________________________________________________________________________________________________________________________________________________________________________________________ 

 

 

νύχτα της ζωής τους. Χωρίς να έχουν συνείδηση μια χαρά τα πήγαιναν 
αναφορικά με το πεπερασμένο της ύπαρξης τους. 
«Να κάνουμε τι;». 
«Αρχικά να στείλουμε μια προκήρυξη, αρκετά σιωπήσαμε. Από εδώ δε γίνεται, 
θα ανακαλύψουν αμέσως την IP μας. Μετά θα σε πάω κάπου που υποψιάζομαι 
πως πρέπει». 
 Φτάνοντας στο λιμάνι της Πόλης, μπήκαν στο πρώτο internet café που 
ήταν γεμάτο με τουρίστες, «τέλεια» είπε η Νίνα όταν τους είδε. Πήρε από το 
αυτόματο μηχάνημα δυο πορτοκαλάδες, «αποτοξίνωση» δήλωσε όταν έδωσε 
τη μία στην Τζένη. 
«Τι θα γράψουμε;» την ρώτησε 
«Άσ’ το πάνω μου, θα γράψουμε κάτι ρομαντικό» απάντησε η Νίνα και κάθισε 
μπροστά σε μια οθόνη. 
«Ζούμε μια παράδοξη κατάσταση. Η δημοκρατία σβήνει μέσα σε μια βαθιά 
μελαγχολία που προέρχεται από την αδιαφορία μας για την τύχη αυτού του 
κόσμου. 
Όλοι μετράμε απώλειες, αλλά οι περισσότεροι απλά κατεβάζουμε τον πήχη. 
Μόνο αν ΕΞΟΡΓΙΣΤΟΥΜΕ με τον εαυτό μας, μόνο αν δώσουμε μια κλωτσιά 
στον κώλο μας που έχει πάρει το σχήμα του καναπέ ΙΚΕΑ, τότε μόνο θα 
ζήσουμε μια χαρούμενη Δημοκρατία. 
Είμαστε οι φορείς του ενάρετου Κακού. Και βάζουμε φωτιές όπου και όταν 
πρέπει. 
ΟΡΓΗ 
Διαδώστε το παντού! 
ΟΡΓΗ» 
«Ωραία, τώρα πάμε να δούμε μια πελάτισσά μου, της είχα φτιάξει τις 
επαγγελματικές της κάρτες κανά χρόνο πριν. Ελπίζω να με θυμάται». 
«Μετά τι θα κάνουμε;». 
«Το βλέπεις το πλοίο; Μας περιμένει. Αυτό και οι τομάτες σου, το πιο όμορφο 
φρούτο. Σήκω». 
 
 
 Η επόμενη επίσκεψή τους στην Πόλη έγινε πέντε μήνες μετά. Το πρώτο 
που πρόσεξαν ήταν πως κάποιοι τοίχοι στο λιμάνι είχαν γραμμένη πάνω τους 
τη λέξη ΟΡΓΗ. Με διάφορα χρώματα, διάφορες γραμματοσειρές, ένα ουράνιο 
τόξο βγήκε εκείνο το Δεκεμβριάτικο απόγευμα καθώς έπιαναν λιμάνι μετά 
από μια σύντομη μπόρα. Βλέποντας την ΟΡΓΗ στους τοίχους χαμογελούσαν 



90           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

και οι δύο. Όταν τελείωσαν με την απαραίτητη επίσκεψη, ξαναπήραν το 
τελευταίο πλοίο για το νησί τους. Στο κατάστρωμα έκανε κρύο, πήραν δυο 
σοκολάτες και έκατσαν σε έναν καναπέ. 
«Και τώρα που ξέρουμε πως είναι αγόρι πώς θα τον βαφτίσουμε;» ρώτησε η 
Τζένη χαϊδεύοντας τη μεγάλη κοιλιά της. 
«Κοντό θα τον βγάλουμε». 
«Σταμάτα τις μαλακίες Νίνα. Το μόνο που φοβάμαι είναι να μη βγει χοντρό το 
μωρό μου». 
«Ξανάρχισες Τζένη; Μια χαρά θα βγει ο Κοντός». 
«Να τον βαφτίσουμε με το όνομα του πατέρα του;». 
«Πότε σου είπε το όνομά του ο Ερευνητής μας;». 
«Εκείνη τη νύχτα που κάναμε έρωτα και οι τρεις μαζί. Πριν τελειώσει μέσα 
μου. Λίγο πριν, μου ψιθύρισε το όνομα του». 
«Την ώρα που του έγλυφα την πλάτη ο μπάσταρδος; Χα,χα. Ήταν καλό αγόρι 
πάντως». 
«Και ο γιος μας καλός θα γίνει. Και θα τον βαφτίσεις Αλέξανδρο σαν τον 
μπαμπά του». 
«Οργισμένο Αλέξανδρο θα τον βαφτίσω». 

 
 
 
 



ΕξοΡγισμός          91 
_______________________________________________________________________________________________________________________________________________________________________________________________________________ 

 

 

  



92           Δημήτρης Νότας 
_____________________________________________________________________________________________________________________________________________ __________________________________________________________________ 
 

 



ΕξοΡγισμός          93 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 
 
Η ιδέα για τις Εκδόσεις Σαΐτα ξεπήδησε τον Ιούλιο του 2012 με πρωταρχικό 
σκοπό τη δημιουργία ενός χώρου όπου τα έργα νέων συγγραφέων θα 
συνομιλούν άμεσα, δωρεάν και ελεύθερα με το αναγνωστικό κοινό.  
Μακριά από το κέρδος, την εκμετάλλευση και την εμπορευματοποίηση της 
πνευματικής ιδιοκτησίας, οι Εκδόσεις Σαΐτα επιδιώκουν να 
επαναπροσδιορίσουν τις σχέσεις Εκδότη-Συγγραφέα-Αναγνώστη, 
καλλιεργώντας τον πραγματικό διάλογο, την αλληλεπίδραση και την 
ουσιαστική επικοινωνία του έργου με τον αναγνώστη δίχως προϋποθέσεις και 
περιορισμούς. 
 

Ο ισχυρός άνεμος της αγάπης για το βιβλίο, 
το γλυκό αεράκι της δημιουργικότητας, 

ο ζέφυρος της καινοτομίας, 
ο σιρόκος της φαντασίας, 
ο λεβάντες της επιμονής, 
ο γραίγος του οράματος, 

καθοδηγούν τη σαΐτα των Εκδόσεών μας. 
 

Σας καλούμε λοιπόν να αφήσετε τα βιβλία να πετάξουν ελεύθερα! 
 
 



94           Δημήτρης Νότας 
_____________________________________________________________________________________________________________________________________________ __________________________________________________________________ 
 

 

  

Μια ψηλή, όμορφη κοπέλα που είναι η 
χαρά της Λαιμαργίας. 
Η φίλη της, κυνική και κοντή, η χαρά της 
Οργής. 
Και υπάρχει και ο γιατρός, ααα ο γιατρός 
που δεν είναι ένας κανονικός γιατρός, 
είναι η ψεύτικη χαρά της Λαγνείας. 
Καθώς μπαίνουμε στον  κόσμο τους μέσα 
από τις προσωπικές τους αφηγήσεις, 
ξαφνικά πεταγόμαστε με το ζόρι στον 
πραγματικό κόσμο που βρίθει από τα 
λοιπά θανάσιμα αμαρτήματα που 
θριαμβεύουν. 
Και έρχεται ο πόλεμος, πάντα έρχεται ο 
πόλεμος στον κόσμο των δίποδων 
θηλαστικών. Και ο όρος νίκη ή ήττα 
εξαρτάται από την οπτική. 
Μια φανταστική ιστορία που μερικές 
φορές εύχεσαι, κάποια μέρη της, να ήταν 
πραγματικά. 

ISBN: 978-618-5040-33-8 


