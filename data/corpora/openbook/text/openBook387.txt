






































 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 2_ 

 

 

 

 

 

 

 

Χρήστος Αρμάντο Γκέζος | Ιορδάνης Κυριακίδης | Ελένη Λαμνάτου 

Πανίκος Παναγή | Αικατερίνη Βούζα | Ελένη Καββαδία 

Βασιλική Παρασκευάκου | Σπύρος Λώλος | Παναγιώτης Καρανάσιος 

Ελένη Σταμούλη | Φίλιππος Τσαουσέλης | Μαρία Μαυροθανάση 

Ελένη Χριστοφοράτου | Μαρία Αρμάου | Ευστάθιος Γαϊτανίδης 

 

 

 

 

 

 

 

 

 

 

 

 



ΚΑΠΝΟΣ 
____________________________________________________________________________________________ 

 3_ 

 

 
www.openbook.gr 

 

Προοδευτικός Σύλλογος «Τα Καστέλλια» 

www.kastellia.gr 

 

 

 

 

 

 

Καπνός 

Τα 15 διηγήματα που ξεχώρισαν  

στον Γ’ Διαγωνισμό Διηγήματος “Στέλιος Ξεφλούδας” 

 

 

 

 

 

 

 

 

 

 

Παρακαλούμε σκεφτείτε το περιβάλλον πριν εκτυπώσετε 

http://www.openbook.gr/
http://www.kastellia.gr/


Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 4_ 

 

ΚΑΠΝΟΣ - 15 βραβευμένα διηγήματα 

Γ’ Διαγωνισμός Διηγήματος “Στέλιος Ξεφλούδας” 

 

ISBN 978-618-81798-0-6 

 

 
2015 

Προοδευτικός Σύλλογος «Τα Καστέλλια» 

[ www.kastellia.gr ] 

 
 
Επιμέλεια: 
Κώστας Στοφόρος [ http://stoforos.blogspot.gr ] 
 
Επιμέλεια έκδοσης: 
Γιάννης Φαρσάρης [ www.open-sesame.me ] 
 
Εικαστικά έργα εξωφύλλου: 
Δέσποινα Καραγεώργου - Αλεξοπούλου 
 
Σχεδιασμός εξωφύλλου: 
Λευτέρης Παναγουλόπουλος [ www.leftgraphic.gr ] 
 

 

 

 

 

Η συλλογή ΚΑΠΝΟΣ - 15 διηγήματα που ξεχώρισαν στον Γ’ Διαγωνισμό Διηγήματος 
“Στέλιος Ξεφλούδας” διανέμεται ελεύθερα στο Διαδίκτυο σε μορφή ψηφιακού 
βιβλίου με άδεια Creative Commons 
 

 
 
[ Αναφορά δημιουργού - Μη Εμπορική Χρήση – Όχι παράγωγα έργα ] 

 

http://www.creativecommons.gr/
http://www.kastellia.gr/
http://stoforos.blogspot.gr/
http://www.open-sesame.me/
http://www.leftgraphic.gr/
http://creativecommons.org/licenses/by-nc-nd/3.0/gr/
http://creativecommons.org/licenses/by-nc-nd/3.0/gr/


ΚΑΠΝΟΣ 
____________________________________________________________________________________________ 

 5_ 

 

ΠΡΟΛΟΓΟΣ 

 

«…Βλέπω ελεύθερο τον εαυτό μου και ο δρόμος που θέλω ν’ ακολουθήσω έχει όλες τις 

δυσκολίες που παρουσιάζει η ελευθερία. Οι μεγάλοι ορίζοντες είναι επικίνδυνοι. Τα μεγάλα 

πράγματα κάνουν τους άλλους να γελούν με κείνους που ζητούν να τα πραγματοποιήσουν…» 

 

Στέλιος Ξεφλούδας, Τα τετράδια του Παύλου Φωτεινού (1930) 

 

 

O Προοδευτικός Σύλλογος «Τα Καστέλλια» και η εφημερίδα «Καστελλιώτικα 

Νέα», διοργάνωσαν τον Γ’ Διαγωνισμό Διηγήματος «Στέλιος Ξεφλούδας».  

Στόχοι του διαγωνισμού -που έκανε τα πρώτα του βήματα το 2010- είναι να 

προβληθεί το έργο του Καστελλιώτη δημιουργού και παράλληλα να δοθεί η 

δυνατότητα ανάδειξης νέων συγγραφέων μέσα από το διήγημα και το γραπτό 

λόγο.  

Ο διαγωνισμός, απευθύνεται σε όσους μετέχουν της ελληνικής παιδείας και 

γράφουν στην ελληνική γλώσσα, ανεξαρτήτως τόπου διαμονής και εθνικότητας 

χωρίς όριο ηλικίας.  

Οι υποψήφιοι μπορούσαν να συμμετέχουν με ένα μόνο διήγημα το οποίο να μην 

είχε ποτέ δημοσιευθεί.. 

Ως θέμα του Γ’ Διαγωνισμού επιλέχθηκε ο «Καπνός». Ο Σύλλογος θέλησε με 

αυτόν τον τρόπο να αναδειχθούν πτυχές που αφορούν σε ένα προϊόν που δέθηκε 

με την ιστορία του χωριού.  

Το θέμα δεν ήταν ο «καπνός» γενικά, αλλά το συγκεκριμένο προϊόν και τα 

παράγωγά του (τσιγάρα κ.α.). 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 6_ 

 

Στην Κριτική Επιτροπή του Γ’ Διαγωνισμού συμμετείχαν: 

εκ μέρους του Συλλόγου  

 ο επίτιμος πρόεδρος Δημήτρης Χαλατσάς, συγγραφέας και νομικός  

 ο αντιπρόεδρος Κώστας Στοφόρος, δημοσιογράφος και συγγραφέας 

Επίσης μετείχαν οι συγγραφείς: 

 Δώρα Κασκάλη 

 Διονύσης Μαρίνος (νικητής του Β΄ Διαγωνισμού Διηγήματος) 

 Μαρία Πετρίτση  

 

Τα βραβεία δόθηκαν σε ειδική τελετή που πραγματοποιήθηκε τον Μάρτιο του 2014 

στο Πνευματικό Κέντρο Ρουμελιωτών. Οι πολλές οικονομικές δυσκολίες 

επιβράδυναν έφεραν πολλές καθυστερήσεις τους αρχικούς μας σχεδιασμούς…. 

 

Από τις πιο σημαντικές στιγμές της τελετής βράβευσης, ήταν η συγκινητική 

παρουσία της γνωστής ηθοποιού και συγγραφέως Ελεωνόρας Σταθοπούλου 

(πρωταγωνίστρια στο Λεμονοδάσος, το 1922 κ.α.) η οποία όχι μόνον έχει ρίζες από 

τα Καστέλλια αλλά είναι και η τελευταία απόγονος του Στέλιου Ξεφλούδα!  

Με την παρουσία τους μας τίμησαν σημαντικοί άνθρωποι του βιβλίου, όπως οι 

συγγραφείς Αντώνης Κακαράς, Γιάννης Καλπούζος, Γιάννης Φιλιππίδης, Niemands Rose, 

Βαγγέλης Μπέκας, Καρολίνα Μέρμηγκα, Κωνσταντίνα Τασσοπούλου, Σοφία Νινιού, Νίκος 

Μοσχολιός, Α. Βλάχος και βεβαίως τα μέλη της Κριτικής Επιτροπής. 



ΚΑΠΝΟΣ 
____________________________________________________________________________________________ 

 7_ 

 

Σημαντικές οι ομιλίες του προέδρου του Συλλόγου Θανάση Γραμματικού για τον 

Στέλιο Ξεφλούδα, της Ελεωνόρας Σταθοπούλου, που παρουσίασε μοναδικά 

ντοκουμέντα και ανέδειξε άγνωστες πτυχές της ζωής του Στέλιου Ξεφλούδα και του 

επίτιμου προέδρου Δημήτρη Χαλατσά, ο οποίος ανέλυσε τη σημασία του καπνού 

για την ιστορία των Καστελλίων.. 

Η Αντωνία Παπαϊωάννου διάβασε με μοναδικό τρόπο αποσπάσματα του 

διηγήματος «Το δώρο» του Χρήστου Αρμάντο Γκέζου -που απέσπασε το Α’ 

Βραβείο. 

 

Η στήριξη όλων αυτών των ανθρώπων και κυρίως των συγγραφέων που 

εμπιστεύτηκαν για μια ακόμη φορά την κρίση μας, μας δίνει τη δύναμη να 

συνεχίσουμε τον Διαγωνισμό, παρά τις αντιξοότητες… 

 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 8_ 

 

ΤΑ ΒΡΑΒΕΙΑ - Γ’ Διαγωνισμός Στέλιος Ξεφλούδας 

 

Α’ Βραβείο  

- Χρήστος Αρμάντο Γκέζος   Το δώρο 

 

Β’ Βραβείο 

- Ιορδάνης Κυριακίδης   Ο καπνός 

 

Γ’ Βραβείο 

- Ελένη Λαμνάτου    Φύλλα Πυθίας 

 

Βραβείο “Γιώργης Χαλατσάς” 

- Πανίκος Παναγή    Τα Καπνά 

 

Έπαινοι 

- Αικατερίνη Βούζα    Μαθήματα Καπνού 

- Ελένη Καββαδία    Καπνός 

- Βασιλική Παρασκευάκου   Little Girl Blue 

- Σπύρος Λώλος    Τα τρία σκαλοπάτια 

- Παναγιώτης Καρανάσιος   Απατηλή εξάρτηση 

- Ελένη Σταμούλη    Το λιβάδι των ονείρων 

- Φίλιππος Τσαουσέλης   Τα σύρματα 

- Μαρία Μαυροθανάση   Χειραφέτηση 

- Ελένη Χριστοφοράτου   Το πηγάδι 

- Μαρία Αρμάου    Σκεπασμένη με καπνό 

- Ευστάθιος Γαϊτανίδης   Φωτεινή νύχτα 



ΚΑΠΝΟΣ 
____________________________________________________________________________________________ 

 9_ 

 

 

 

 

 

 

 

 

15 διηγήματα 

 

 

 

 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 10_ 

Α’ Βραβείο 

 

Χρήστος Αρμάντο Γκέζος 

 

Το δώρο 

 

ΩΡΑ, ΕΔΩ, ΜΕ ΤΟΝ ΦΑΚΕΛΟ ΑΝΟΙΓΜΕΝΟ ΣΤΑ ΧΕΡΙΑ ΜΟΥ, αυτό που θεωρεί 

προτεραιότητα ο εγκέφαλός μου είναι να θυμηθεί την πρώτη φορά που ο 

πατέρας φύσηξε ένα παχύ και θεόπηχτο σύννεφο καπνού στο πρόσωπό μου, εγώ 

ούτε πέντε, να προσπαθώ να απολαύσω ένα κομμάτι μηλόπιτα που είχε φτιάξει η 

μάνα μου, κι αυτός εκεί δίπλα, παντοτινός και παρηκμασμένος προμηθέας με τη 

φλόγα πεισματικά δική του καρφωμένη στα κιτρινισμένα του δάχτυλα. Αυτή είναι 

η πρώτη φορά που μπορώ να θυμηθώ, τώρα, εδώ, στα πρώτα ήντα, με γυαλιά και 

φαλάκρα και κοιλιά και άπειρους γρόμπους λίπους να κολυμπάνε στο αίμα μου 

σαν υπερτροφικοί γυμνοσάλιαγκες κι είναι μάλλον τόσοι που απορώ πώς δεν 

σφηνώνουν στις αρτηρίες μου μέχρι το αίμα να μαζευτεί και να αρχίσει να 

πετάγεται σαν θερμοπίδακας, τσιφ τσιφ, από τις τρύπες στο δέρμα μου, είναι 

μοναχά η πρώτη που μπορώ να συνειδητοποιήσω γιατί σίγουρα από πολύ 

νωρίτερα ο πατέρας μου δεν νοιαζόταν για άτομα κοντά του που τυχόν ανήκαν σε 

μια κατηγορία ανθρώπων που πολύ απλά δεν γουστάρουν τον καπνό και δεν τον 

αντέχουν και δεν τον υποφέρουν, ακόμα κι αν είναι ξεδοντιάρικα πιτσιρίκια που 

δεν έχουν προλάβει να αποφασίσουν αν τους αρέσει το γάλα σκέτο ή με κακάο. 

Ήταν το μοναδικό πάθος του, το φαγητό το αντιμετώπιζε πάντα ως μια 

αναπόφευκτη βιολογική ανάγκη ή και μια αιτία να γκρινιάξει στη μάνα μου όταν 

δεν υπήρχε κάτι έτοιμο στο σπίτι κι έτσι ακόμα να βρεθεί ξανά στο κέντρο της 

προσοχής σαν το μωρό που κλαίει για να το βυζάξουν, το ποτό ούτε να το αγγίξει –

ευτυχώς–, χαρτιά δεν έπαιζε και ούτε χτυπούσε τη μάνα, όχι μικρή υπόθεση για 

Τ 



ΚΑΠΝΟΣ 
____________________________________________________________________________________________ 

 11_ 

εκείνον τον καιρό, το τσιγάρο ήταν η μόνη του σύνδεση με τον ευτελή μικρόκοσμο 

της καλοπέρασης κι ο καπνός φούντωνε γύρω του και έπαιρνε το σχήμα ενός 

στιβαρού γκρίζου τείχους που τον απόκοβε από τους άλλους ή πιο σωστά τον 

απόκοβε ακόμα περισσότερο, γιατί ο πατέρας μου πάντα ήταν μοναχικός 

άνθρωπος, πάντα καθόταν στην καρέκλα του μακριά από τους άλλους χωρίς να 

μιλάει και χωρίς να γελάει και τρώγοντας κάτι διαφορετικό από εμάς, με το 

τσιγάρο να πηγαινοέρχεται από το στόμα του στο δάχτυλό του σαν ένας πυρσός, το 

τσιγάρο και το παράπονο, μόνιμα και μοναδικά απόβλητα του στόματός του, και τι 

τραβάω ο φουκαράς και τι έχω περάσει ο δύσμοιρος και όλοι θέλετε το κακό μου 

και λοιπά και λοιπά, κάτι που ποτέ ποτέ δεν μπόρεσα να αποκωδικοποιήσω γιατί 

κι ο ίδιος παραδεχόταν ότι είχε περάσει μια καλή ζωή, καλύτερη κι από τη γυναίκα 

του κι από τα παιδιά του γιατί είχε προλάβει εποχές αφθονίας της οικογένειας, κι 

έτσι ποτέ ποτέ κανείς μας δεν κατάλαβε γιατί πιπίλαγε τόσο συχνά το παράπονο, 

μπορεί να το έκανε απλώς –ξανά– για να μας κεντρίζει την προσοχή αλλά μπορεί 

και κάτι ανεκπλήρωτο και ημιθανές να σιγόκαιγε μέσα του, κάτι που ποτέ ποτέ δεν 

μάθαμε γιατί συνέχισε να μην μιλάει και να μην συζητάει τίποτε και με κανέναν 

ακόμα και μέχρι τη στιγμή που πέθανε. Κοιμόταν όπου έβρισκε, σε καρέκλα και σε 

ράντζο και σε καναπέ, το κεφάλι του να πέφτει πίσω στην πλάτη, τον άφηνες για 

μισό λεπτό να ησυχάσει και γκρέμιζε τον κόσμο με το ροχαλητό του, ένας 

άνθρωπος τόσο νευρικός που όμως μπορούσε να κοιμάται έτσι για πλάκα παρόλο 

που δεν κουραζόταν για τίποτα, ξυπνούσε μόνο για να φάει, να φάει κάτι δικό του 

–έπαιρνε μερικά κιλά κρέας που τα έτρωγε από λίγο μέσα σε λίγες μέρες όταν εμείς 

τρώγαμε φασόλια και ψωμί, έβρισκα καμιά φορά κομμάτια κρέας σε κάνα πιάτο 

κρυμμένο στην κουζίνα– έτρωγε μουρμούριζε και μετά ξανακοιμόταν, όμως το 

σημαντικό είναι ότι, τώρα, εδώ, στην αίθουσα αναμονής ακόμα, έτσι όπως τα 

αναπολώ, όλα αυτά τα κάνει ο πατέρας μου με ένα τσιγάρο στο χέρι, κάθε του 

κίνηση, κάθε του επίδειξη της βαρύθυμης ακινησίας του, κάθε παρατεταμένη σιωπή 

και αδιαφορία για τους άλλους –για εμάς– απλώνεται σαν θολή δειλή γραμμή σε 

έναν γκρίζο καμβά από καπνό. Προσπαθούσα στην αρχή, από το δημοτικό ακόμα, 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 12_ 

να αλλάζω δωμάτιο όταν το γέμιζε με το ασφυκτικό ντουμάνι, ή, όταν δεν τα 

κατάφερνα, γύριζα το κεφάλι μου σαν περισκόπιο σε μια γωνιά έξω από αυτή τη 

δηλητηριώδη θάλασσα, έπαιρνα μια βαθιά ανάσα και μετά επέστρεφα στον βυθό, ή 

σήκωνα τη μπλούζα πάνω από τη μύτη για να αναπνέω μέσα από αυτήν γιατί 

φίλτραρε κάπως τον αέρα και δεν βρόμαγε τόσο απαίσια –αυτό ήταν μια αρκετά 

σπάνια εναλλακτική, γιατί ντρεπόμουν τότε να φανερώσω τόσο έντονα και 

πρόδηλα τη δυσαρέσκειά μου, γι’ αυτό άλλωστε και δεν απαίτησα ή ζήτησα ή 

εκφράστηκα ποτέ ρητά να σβήσει ο πατέρας μου το τσιγάρο · τι θα μπορούσε να 

καταφέρει ένα μικρό παιδί, άλλωστε; Έφηβος άρχισα να αντιδρώ, του φώναζα ότι 

δεν μπορώ κι ότι πνίγομαι, αυτός να αρχίζει και τι να κάνω να μην καπνίσω εγώ 

επειδή εσύ δεν μπορείς, κουνώντας τα χέρια του και σκορπίζοντας στάχτες και 

καπνό ολόγυρα στο δωμάτιο, η μαμά να του λέει κι αυτή ότι μας έχει φλομώσει 

αλλά αυτός εκεί, να μην κουνιέται, με τις ρυτίδες στα μάτια και τις πληγές από 

ξυσίματα στο γυμνό του κεφάλι και το πείσμα στο μυαλό, σπάνια μου μιλούσε, για 

το παραμικρό ή και το πιο μεγάλο, δεν μου έλεγε χρόνια πολλά στις γιορτές κι ούτε 

μου έπαιρνε τίποτα γιατί δεν είχαμε λεφτά, αλλά με πονούσε όταν τον έβλεπα κάθε 

μέρα να βγάζει πεντακοσάρικα από την τσέπη του για να πάρει εκείνο το 

τετράγωνο πακέτο για να συντηρήσει την πιο χαρακτηριστική εκφορά του 

στόματός του όλα αυτά τα χρόνια –πιο χαρακτηριστική ακόμα και από τα αχ και 

βαχ που άφηνε σαν χαροκαμένη μάνα– δηλαδή εκείνο το γδάρσιμο του λαιμού του 

τα βράδια, αυξανόμενης έντασης με τα χρόνια, το άκουγα κάθε φορά εκεί γύρω 

στις τρεις με τέσσερις το πρωί σαν βρυχηθμό ενός λυσσασμένου ετοιμοθάνατου 

θηρίου, τον φανταζόμουν τότε σκυμμένο πάνω στη λεκάνη να αδειάζει σάλια μάτια 

δόντια και σωθικά, τον άκουγα να ξερνάει την ψυχή του και γράπωνα την 

κουβέρτα μου γιατί φοβόμουν. Αργότερα, στο πανεπιστήμιο, στην αρχή ξέφυγα 

για λίγο από όλο αυτό το παραπέτασμα καπνού αλλά σύντομα άρχισα να βγαίνω 

σε μέρη που σιχαινόμουν με δυνατή μουσική και πήχτρα στον κόσμο, πήγαινα εκεί 

για να γνωρίσω καμιά κοπέλα και να γίνω αρεστός στις νέες μου παρέες που με 

έλεγαν ήδη ξενέρωτο που δεν έπινα και δεν κάπνιζα και γούρλωναν τα μάτια τους 



ΚΑΠΝΟΣ 
____________________________________________________________________________________________ 

 13_ 

τόσο πολύ όταν τους έλεγα ότι δεν είχα πιάσει ποτέ στα χέρια μου τσιγάρο, και 

πήγαινα αρκετά συχνά σε αυτά τα μέρη στην αρχή, σήκωνα τη μπλούζα μου πάνω 

από τη μύτη για να φιλτράρω κάπως τον αέρα που αναπνέω αλλά και πάλι δεν 

υποφερόταν όμως εγώ καθόμουν γιατί έπρεπε να με συμπαθήσουν και δεν με 

πείραζε που όταν γυρνούσα σπίτι τα ξημερώματα έκλαιγα μέχρι να με πάρει ο 

ύπνος, σταμάτησα αυτό το καπρίτσιο, αυτή την απελπισμένη προσπάθεια που 

φυσικά αποτέλεσμα δεν είχε –οι παρέες εκείνες συνέχισαν να με θεωρούν ξενέρωτο 

και δήθεν και με απέβαλαν σταδιακά, όπως αποβάλλει το καθημαγμένο κορμί ένα 

ασύμβατο μόσχευμα– μόνο όταν ένα βράδυ που είχαμε πάει στο πιο τρέντι μαγαζί 

της πόλης, όπου δεν μπορούσες να δεις ένα μέτρο από τη μύτη σου και για να 

σταθείς σαν άνθρωπος έπρεπε να έχεις τα χέρια σου κολλημένα στα πλευρά σου, 

δεν ξέρω γιατί, ακόμα και σήμερα δεν το ξέρω, ίσως να είχε χαλάσει ο εξαερισμός ή 

να μην υπήρχε άλλος εκεί μέσα που να μην κάπνιζε εκτός από μένα ή απλώς να 

μην μπορούσα να το αντέξω άλλο, να προσποιούμαι άλλο, αλλά η ουσία είναι πως 

εγώ άρχισα να τρέμω και να ιδρώνω και να χτυπιέμαι οπότε με τα χίλια ζόρια 

βγήκα από εκεί μέσα, η μπλούζα μου μούσκεμα, περπάτησα λίγα μέτρα και μετά 

σκοτάδι και μετά το μόνο που θυμάμαι να ξυπνάω στο κρεβάτι ενός νοσοκομείου. 

Με τους γονείς μου μιλούσα σπάνια όλα εκείνα τα χρόνια, όταν καμιά φορά ο 

πατέρας μου έπαιρνε τηλέφωνο τον άκουγα και τότε να βήχει και φανταζόμουν τα 

σάλια του να εκτοξεύονται προς το πρόσωπό μου, λέγαμε δυο κουβέντες τυπικές 

και το κλείναμε, βέβαια τις γιορτές κατέβαινα στο χωριό και στο τραπέζι τρώγαμε 

εμείς και οι συμπέθεροι και ο θείος, τρώγαμε χωρίς να μιλάμε από ένα σημείο και 

μετά, απλώς βουτούσαμε το κεφάλι μας στα πιάτα σαν σκυλιά και τρώγαμε, εγώ 

τέλειωνα γρήγορα και σηκωνόμουν με την πρόφαση ότι παράφαγα και πρέπει να 

ξαπλώσω, αλλά μπορούσα να ακούσω τις φωνές στο τραπέζι επειδή δεν άρεσε στον 

πατέρα το κρέας και να της λέει άχρηστη άχρηστη άχρηστη μου ‘χεις φάει τη ζωή 

μου να ψοφήσεις κι αυτή εκεί να στέκεται, δύσμοιρη αλλά ανήμπορη, ελπίζοντας 

μόνο να καταφέρουν κάποτε κάτι καλύτερο τα παιδιά της, να γίνουν κάτι 

καλύτερο τα παιδιά της, η μόνη έγνοια –θυμάμαι μια φορά είχα φτιάξει μια 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 14_ 

μακαρονάδα με προσούτο και του είχα πει αν ήθελε κι αυτός έκανε λες και του είχα 

προσφέρει ξεροκόμματο που βρήκα στον δρόμο, τι κάθεσαι και φτιάχνεις φουκαρά 

τι ‘ν’ τούτα, και βγήκε φουριόζος έξω στο μπαλκόνι, έτσι έκανε πάντα, δεν ξέρω 

γιατί, ακόμα κι όταν η μαμά του έλεγε να πάει να κοιμηθεί στο κρεβάτι κι όχι στον 

καναπέ γιατί θα πιανόταν, αυτός το έπαιρνε ως προσβολή ή περιφρόνηση ή 

επίπληξη κι άρχιζε να βρίζει τι σκατά θες τι σε πειράζω– η μόνη έγνοια της ήταν να 

καταφέρουν κάτι καλύτερο τα παιδιά της.  

 

Όταν πέθανε έλειπα στο εξωτερικό για τη δουλειά και γύρισα άρον άρον για την 

κηδεία, παίρνοντας λίγες μέρες άδεια. Σκεφτόμουν τότε τις διάφορες στιγμές στο 

παρελθόν –δεν ήταν λίγες– που ευχόμουν να πεθάνει πριν την ώρα του να 

ησυχάσουμε, όταν καθόμασταν όλοι μαζί στο σαλόνι κι αυτός, στα διαλείμματα του 

τσιγάρου μασουλούσε μαρουλόφυλλα που έμοιαζαν να μην χωνεύονται ποτέ, 

πλάτσα πλούτσα σαν να άλεθε λάσπη στο στόμα του, όταν έβριζε τη μάνα μου 

καριόλα και γαμημένη και να σαπίσεις μωρέ που μου ‘χεις φορτωθεί όταν αυτή τον 

ανεχόταν όλο αυτά τα χρόνια και τον τάιζε και τον συντηρούσε –μια άλλη θα του 

είχε βάλει τα παπούτσια στην πλάτη κι έξω στον δρόμο– ή όταν προσπαθούσαμε να 

κάνουμε μια λογική κουβέντα οι τρεις μας για να λύσουμε κάποιο πρόβλημα κι 

αυτός στην τρίτη πρόταση είχε φουντώσει κι άρχιζε να καταριέται παιδιά κι 

εγγόνια και να μας βρίζει πατόκορφα, όχι, όχι, κανένα περιθώριο για λογική 

κουβέντα αυτός ο άνθρωπος, σκεφτόμουν αυτές τις στιγμές κι ήθελα να πάψω να 

αναπνέω γιατί υπήρχαν και οι άλλες στιγμές, πριν και μετά τα ξεσπάσματά του, 

που ήξερα ότι κι εκείνος είχε περάσει τα βάσανά του, κι εκείνος γνώριζε το 

προηγούμενο παράλογο φέρσιμό του αλλά ήταν πολύ περήφανος για να το 

παραδεχτεί –σε έναν καβγά με τη μάνα μου όπου είχαν σπάσει ένα βάζο και λίγα 

ποτήρια και του είχα πει μα καλά δεν ντρέπεσαι πώς της μιλάς έτσι, μου έφερε μετά 

από λίγο ένα ποτήρι φρέσκο χυμό στο κρεβάτι–, ήταν ένας εγωιστής, αυτό ίσως 

ήταν το μεγαλύτερο ελάττωμά του αλλά δεν μπορούσα να τον χαρακτηρίσω κακό 



ΚΑΠΝΟΣ 
____________________________________________________________________________________________ 

 15_ 

άνθρωπο, δεν ξέρω, μερικές φορές τον έβλεπα να κάθεται ήρεμος και γαλήνιος και 

χαμογελαστός και έλεγα γιατί να μην είναι πάντα έτσι, και προσπάθησα, αλήθεια 

προσπάθησα να του αποσπάσω πληροφορίες, τον ρώτησα μια-δυο φορές πατέρα 

πες μου αν θες καμιά ιστορία από τα παλιά τι έχεις, μήπως και καταλάβω κάτι, 

αλλά αυτός πάντοτε εκεί σιωπηλός κι ανέκφραστος να καπνίζει, κι είχα πάντα έναν 

φόβο μην γίνω κι εγώ έτσι, μην του μοιάσω, ένας φόβος που πήγαινε κι ερχόταν κι 

ακόμα δεν ξέρω αν τον έχω αποβάλλει οριστικά, ελπίζω μοναχά να τον έχω 

διαψεύσει, ελπίζω μοναχά να τον διαψεύσω όσο μου μένει. Πίστευα ότι παρ’ όλες 

αυτές τις σκέψεις και τις εξάρσεις και τα αλλοπρόσαλλα συναισθήματα, παρά τις 

αναπόφευκτες συνέπειες που είχε όλη του η στάση στην προσωπικότητά μου και τις 

ψυχολογικές επιπλοκές που ακόμα και σήμερα, αν και φανερά μετριασμένες, 

κουβαλάω, τον αγαπούσα. Ακόμα το πιστεύω, ακόμα τον αγαπώ, δεν μπορώ να τον 

κατηγορήσω για τίποτα, έτσι κι αλλιώς ο γιατρός μού είπε ότι δεν είναι σίγουροι 

ακόμα αν στον καρκίνο συνέβαλε η υπερβολική και παθητική πρόσληψη καπνού, 

ειδικά σε μικρή ηλικία, μπορεί να πυροδοτήθηκε από αυτό αλλά μπορεί και όχι, 

εγώ το καθήκον μου το έκανα, έτρωγα σωστά αυτά τα χρόνια, έπαιζα ποδόσφαιρο 

δυο φορές τη βδομάδα, είχα λίγο άγχος που όμως το περιόρισα στην πορεία όσο 

μπορούσα –προσπάθησα, προσπάθησα– αλλά τελικά ποτέ δεν ξέρεις από πού 

μπορεί να σου έρθει, καλά το λένε, ποτέ δεν το ξέρεις, μπορεί να μην έχεις περάσει 

καν έξω από ζαχαροπλαστείο και να βρεις το πουκάμισό σου λεκιασμένο με 

σοκολάτα, μπορεί να μην έχεις αγγίξει ποτέ σου τσιγάρο και να βρεις τον 

πνεύμονά σου τσακισμένο από καρκίνο. Ας είναι, δεν τον κατηγορώ, ίσως δεν έχω 

το δικαίωμα κιόλας –είπαμε, δεν ξέρουμε ακόμα, αν και μπορεί, μπορεί και όχι– 

για την ακρίβεια, τώρα, εδώ, αισθάνομαι μια διάφανη αγαλλίαση, μια αμυδρή 

χαρά, γιατί νιώθω επιτέλους ένα κομμάτι του πατέρα να φουντώνει μέσα μου, ένα 

αποτύπωμά του τόσο ανάγλυφο και αντιπροσωπευτικό που είναι σαν να το 

σκάλισε ο ίδιος με λεπτές λεπτές κινήσεις, είναι τώρα που το σκέφτομαι το μοναδικό 

πράγμα που μου έδωσε ποτέ τόσο άμεσα και γενναιόδωρα και τελεσίδικα κι αυτό 

με φέρνει για πρώτη φορά κάπως κοντά του. Τώρα, εδώ, είμαι ψύχραιμος ακόμα, 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 16_ 

ίσως είναι το μούδιασμα του τραύματος, ίσως οι υπερβολικά μονότονοι λευκοί 

τοίχοι και αυτή η ξινή μυρωδιά του καθαρού νοσοκομείου, όμως ξέρω ότι όταν 

γυρίσω σπίτι και τη δω και την αγκαλιάσω και μυρίσω τα μαλλιά της και νιώσω το 

δέρμα του ώμου της στο μάγουλό μου, θα μου πέσει ο φάκελος από τα χέρια και θα 

βάλω τα κλάματα. Μετά θα αγκαλιάσω και τον μικρό, θα τον ρωτήσω τι δώρο θέλει 

για τα γενέθλιά του. 

 

 

Ο Χρήστος Αρμάντο Γκέζος γεννήθηκε στη Χειμάρρα της Βορείου Ηπείρου το 1988 και 

είναι απόφοιτος της σχολής Αγρονόμων Τοπογράφων Μηχανικών του ΕΜΠ. Έργα του 

έχουν διακριθεί σε διαγωνισμούς κι έχουν δημοσιευθεί σε βιβλία, στον τύπο και το διαδίκτυο. 

Το 2012 κυκλοφόρησε από τις εκδόσεις Πολύτροπον η ποιητική του συλλογή 

«Ανεκπλήρωτοι φόβοι» (Κρατικό Βραβείο Πρωτοεμφανιζόμενου Συγγραφέα 2013) και το 

2014 από τις Εκδόσεις Μελάνι το μυθιστόρημα «Η λάσπη». 



ΚΑΠΝΟΣ 
____________________________________________________________________________________________ 

 17_ 

Β’ Βραβείο 

 

Ιορδάνης Κυριακίδης 

 

Ο καπνός 

 

ΠΟ ΠΟΛΛΑ ΧΡΟΝΙΑ ΕΛΕΓΕ Ο ΚΥΡΗΣ ΜΟΥ, «… άμα θες να καταραστείς κάποιον που 

δεν τον χωνεύεις, που του έχεις άχτι για τις ζημιές που σου έκαμε, να του πεις να 

βάνει καπνό. Άλλη κατάρα μεγαλύτερη δεν υπάρχει σε όλον τον ντουνιά και κείνος μοναχά 

που έχει αλισβερίσια με τούτον μπορεί να με νιώσει». Την άκουγα εγώ ετούτη την 

κουβέντα από τότε που πήρα πάνω μου, ένιωθα τους παιδεμούς και τις στενωσιές 

που περνούσε, πλάκωνε η καρδιά μου, μα δεν μπορούσα να κάμω τίποτε να τον 

αλαφρώσω. «Κάποιες φορές», έλεγε η μάνα μου, «άλλαζαν τα χούγια εκείνων που είχανε 

το πάνω χέρι, κι ο καπνός γινότανε ευλογία, όπως τη χρονιά που πέρασε κι ανάσανε ο κόσμος 

κι έσκαγαν μια σταλιά τα χείλη του». 

Έτσι, η χρονιά που πέρασε, ήτανε από τις ευλογημένες, γιατί βοήθησε ο Θεός, 

έβαλε κι ο άνθρωπος το χέρι του, και πήραμε βαθιά ανάσα. Με τούτη την αλλαγή 

που περνούσε στις καρδιές μας, ο κύρης μου ετοίμαζε με περισσή φροντίδα τις 

φυταριές, γιατί έρχονταν ειδήσεις από τις Αρχές πως και φέτος οι τιμές θα είναι 

καλές, αφού και οι καιροί άλλαζαν χούγια.  

Ο κύρης μου, που δεν έλεγε να βάλει φρένο στο στόμα του, που δεν έβρισκε να 

πει μια καλή κουβέντα για τους εμπόρους, τους περνούσε ένα-δυο χέρια βρισιές και 

μετά έπεφτε με τα μούτρα στη δουλειά. Άλλαξε το χώμα στις φυταριές, κοσκίνισε 

καλά τη χωνεμένη κοπριά, αγόρασε καινούριο νάιλον να τις σκεπάσει, έσαξε και τα 

στηρίγματά τους, όλα να πάνε κατά τις επιθυμίες του, να έχει τα περσινά 

μπερεκέτια. Και για τις λιάστρες, και για κείνες είχε κάμει σχέδια, να τις φτιάξει 

Α 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 18_ 

από την αρχή, να είναι γερές, να μην κόβεται η ανάσα τους κάθε φορά που φύσαγε 

δυνατός αγέρας, να σηκώσει όλο το βιος, να μην έχουμε τι να γίνουμε.  

Τίποτε δεν έκαμε ο τόπος μας, καμιά άλλη παραγωγή δεν φτουρούσε, μοναχά ο 

καπνός. Ο καπνός, που δουλευότανε στον τόπο μας, ήτανε το… «πρώτο πράμα» κι 

άμα μιλούσανε για καπνό, για… «μαργαριτάρι», μέσα κι έξω από τη Χώρα, τα μέρη 

μας λογάριαζαν. Για τούτο το λόγο, από την ετοιμασία της φυταριάς μέχρι το 

μπασκί, όλον ετούτον τον καιρό, σαν μωρό ντάντευαν τον καπνό, τον καλόπιαναν 

κιόλας, να τα πάγει καλά, να έχουνε να φάνε, μην κάμουνε τους ζήτουλες, αυτοί 

που γυρεύανε να μετριούνται νοικοκυραίοι. Και να ήτανε μοναχά αυτό! Σαν 

ερχότανε ο καιρός για το πούλημα, ένιωθαν πως πάγαιναν να παντρέψουνε κόρη 

κι ο γαμπρός ήτανε ζόρικος, και κοίταζε τη νύφη από όλες τις μεριές, μην έχει 

κανένα κουσούρι, μη φανερωθεί μετά το στεφάνωμα και κακοπάθει ο γαμπρός.  

Πρώτη φορά ο κύρης μου πούλησε την περσινή σοδειά δίχως φανερές και 

κρυφές βρισιές, δίχως κατάρες φωναχτές κι έλεγε πως πέρασαν οι δύσκολοι καιροί, 

πως έβαλαν μυαλό τα μεγάλα κεφάλια, πανάθεμα στη φύτρα τους. Πλέρωσε τα 

χρέη, υπολόγισε και τα έξοδα της χρονιάς που ήτανε μπρος κι έβαλε και παράδες 

στον τόκο. Τον έβλεπε η μάνα μου να χαμογελούν και τα μπατζάκια του ακόμα κι 

όλο μεγάλωνε τα τάματα στους Αγίους, που στο σπίτι ακουγότανε όμορφες 

κουβέντες, που στα στήθια μας περνούσε αγέρας μυρωδάτος.  

Δύσκολος ο καπνός, γύρευε βολέματα μικρού παιδιού. Μήτε μέρα μήτε νύχτα 

ήξερε και δεν λογάριαζε γιορτές και σκόλες. Για όλες τις εποχές είχε λόγο κι όλες οι 

έγνοιες κι όλες οι κουβέντες μοναχά γι’ αυτόν ξοδευότανε. Κι άμα ήτανε να σε 

αποζημίωνε κατά πώς λογάριαζες, χαλάλι του, μα έμπαιναν στη μέση κι άλλες 

κρίσεις και χάλαγε η ιστορία και πλάκωνε η καρδιά σου. Σαν οι παραξενιές του 

καιρού, σαν τα τερτίπια του καπνού, σαν οι πονηριές των εμπόρων έμπαιναν 

μπρος, άντε να βρεις την άκρα, να βολέψεις την ανακατωσούρα.  



ΚΑΠΝΟΣ 
____________________________________________________________________________________________ 

 19_ 

Από τότε που ήμουνα παιδί κι άγγιζε την καρδιά μου η αγωνία του κύρη μου, 

από τότε θυμάμαι πως δεν γέλασε το σουράτι του, να έχει να πει μια καλή κουβέντα 

στον καιρό που πήγαινε θαρρείς αντίθετα με τις προσταγές του καπνού, στους 

εμπόρους που του έπιναν το αίμα, που του έκλεβαν στα φανερά, που έπαιρναν τον 

καπνό για ένα κομμάτι ψωμί, κι ας ήτανε «πρώτο πράμα».  

Σε τούτες τις ετοιμασμένες φυταριές έσπειρε τον σπόρο ο κύρης μου κι όλα 

γίνονταν με ρέγουλα, με περισσές περιποιήσεις και σαν έβλεπε τις ζεστούτσικες 

αχτίνες του ήλιου, πήγαινε να πάρει τον ανήφορο, να βγάζει κορμί και φύλλα.  

Μάρτης μήνας, κρύος ακόμα ο καιρός, κι ο καπνός που ήτανε στα σπάργανα 

γύρευε ντάντεμα. Όμοιο μωρό το λογάριαζες και το ψιλοκουβέντιαζες, να το 

καλοπιάσεις, να μην τεμπελιάσει και δεν ωριμάσει στον καιρό του, κι αργήσουνε 

να τον πάνε για φύτεμα στο καπνοχώραφο.  

Γρήγορα πέρασε ο χρόνος και ήρθε ο καιρός για τη φυτεία, μα ο κύρης μου 

έδειχνε να μην είναι καλά. Με τόσες έγνοιες που είχε στο κεφάλι του, δεν έδωσε 

σημασία, μα σαν έβλεπε πως το πράμα σοβαρευότανε, πως περισσεύανε οι ζαλάδες, 

αποφάσισε να πάρει το δρόμο για την πόλη, να πάγει στο Νοσοκομείο, να κάμει 

εξετάσεις, να φανεί πως δεν είχε να κάμει με πιτσιρίκια. 

- Δεν γίνεται να αποφύγουμε το μαχαίρι, Μπόκα, του είπε ο γιατρός και του 

χτυπούσε ελαφρά την πλάτη, να του δώσει κουράγιο. Ένα λίπωμα φαίνεται στο 

σβέρκο σου και δεν ξέρουμε τι κρύβει. Πρέπει να βιαστούμε και τούτα τα πράματα 

δεν είναι παιχνίδια. 

- Θα ζήσω, γιατρέ; ρώτησε ο κύρης μου κι έκαμε να γελάσει, να κάμει τον 

γενναίο. Με περιμένουν δουλειές στο χωριό κι άμα λείψω τώρα θα πεινάσει όλη η 

φαμελιά μου. Τον καπνό θα φυτέψω μοναχά, δεν περιμένει ο αναθεματισμένος. 

- Παράτα τις δουλειές, κοίταξε να παλέψεις με τούτο που βλέπω και δεν μου 

αρέσει.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 20_ 

Αλλού είχε το μυαλό του ο κύρης μου και δεν λογάριαζε τις κουβέντες του 

γιατρού. 

- Φεύγω, γιατρέ, και σαν τελειώσω με το φύτεμα έρχομαι και τα 

κουβεντιάζουμε…. 

- Άμα φύγεις, τον έκοψε ο γιατρός, δεν σου δίνω πολύ. Γύρευα να μη σου το πω 

φανερά, μα δεν μου αρέσουνε οι μεσοβέζικες κουβέντες. Ετούτο που θα βγάλουμε 

το λογαριάζω για…  

Έκοψε μια στιγμή την κουβέντα του, ψυχανεμίστηκε μια στιγμή, αν έπρεπε να 

πει την αλήθεια, αν έπρεπε να πει ψέματα και συνέχισε. 

- Ετούτο το πράμα δεν παίρνει αναβολή, Μπόκα. Δικιά σου η ζωή, εσύ 

αποφασίζεις. 

Γύρισε ο κύρης μου στο χωριό φαρμακωμένος κι έπεσε σε συλλογισμό, γιατί 

φαίνεται πως πιο πολύ συγγένευε με τον καπνό, πιο λίγο με τη ζωή. Τι θα γινότανε 

με το φύτεμα, ποιος θα έφερνε βόλτα τόσο καλαμπαλίκι; Έκαμε και με τη μάνα μου 

λογαριασμούς, ποιο να βάλει πρώτο, ποιο να βάλει δεύτερο, και πάνω που έλεγαν 

πρώτα η ζωή, έπειτα η ζήση και οι βολές, άλλαζε τις κρίσεις του κι απόφαση δεν 

έβγαζε. Σαν όμως πέσανε πάνω του οι συγγενείς και οι φίλοι, έκαμε πίσω κι 

αποφάσισε να μπει στο μαχαίρι. 

Ήρθε ο καιρός να σηκωθεί ο καπνός από τις φυταριές, να τον φυτέψουμε στο 

χωράφι, μα εγώ κι ο αδερφός μου ήμασταν δεκαπέντε χρόνων άπραγα παιδιά κι 

όλο το βάρος έπεφτε στην έρμη τη μάνα μας. Βοήθησαν γείτονες και συγγενείς, 

αυτοί έκαμαν την πιο πολλή δουλειά και πήρε ο καπνός το δρόμο του.  

Κρυφά από τον κύρη μας, σαν ήτανε εκείνος στο Νοσοκομείο, αποφασίσαμε, 

εγώ κι ο αδερφός μου, να σταματήσουν το Σχολείο, να πάρουμε τη θέση του γονιού 

μας, να έχουμε τι να γίνουνε την άλλη τη χρονιά. Δεν είχαμε άλλη παραγωγή, πώς 

θα βολεύαμε τα πράματα; Κι αν η αρρώστια γύρευε παράδες, πού θα τις βρίσκαμε; 



ΚΑΠΝΟΣ 
____________________________________________________________________________________________ 

 21_ 

Θα αφήναμε τον κύρη μας να πεθάνει; Το γυμνάσιο μπορούσε να περιμένει, μα ο 

καπνός ούτε μέρα δεν έστεργε να κάμει πίσω.  

Έμεινε ο γονιός μας γύρω στους δυο μήνες στο Νοσοκομείο, μα σαν γύρισε σπίτι 

δεν ήτανε για δουλειά. Ούτε τον εαυτό του δεν μπορούσε να βολέψει, με τον καπνό 

θα πάλευε; Σαν έμαθε για την απόφασή μας να κάμουμε πέρα το Σχολείο, να 

πέσουμε πάνω στον καπνό, σεισμός μεγάλος έγινε στο σπίτι. Ποιος τον είδε και 

ποιος τον άκουσε και δεν τρόμαξε! Μπήκαν στη μέση, κοντά στη μάνα μας, και οι 

γείτονες, πονετικοί όλοι τους, να βάλουνε σε τάξη τους θυμούς του, γιατί λίγο ήθελε 

να του έρθει κόλπος, να έρθει κοντά στην πρώτη ατυχία και δεύτερη, να μην έχουμε 

γλυτωμό, να ψάχνουμε γκρεμούς να γκρεμιστούμε. 

Με τούτο και με κείνο, χαμήλωσε τους θυμούς του, ηρέμησε το σπίτι μας και 

πήραμε πάνω μας, να έχουμε να κάμουμε με τα στραβά που μας κυνηγούσανε. «… 

ενός κακού δοθέντος, μύρια έπονται», έλεγε ο γερο-δάσκαλος και είχε δίκιο.  

Ποια ήτανε εκείνα που έρχονταν; Από τον πρώτο καιρό δεν βοηθούσαν οι 

καιροί να γίνει ο καπνός κατά πώς γυρεύαμε. Δεν έλεγε να βρέξει και τα φυτά 

διψούσανε και μαραίνονταν. Όλο το χωριό κοίταζε τους ουρανούς, παρακαλούσε 

να μαζώξει τα σύννεφα πάνω από τον τόπο μας, να γίνουνε εκείνα βροχή, να 

αναστηθεί ο καπνός, να πάρουμε εμείς ανάσα. Σαν είπαν οι ουρανοί να κάμουνε το 

χατίρι μας, άνοιξαν τους κρουνούς τους, να χορτάσουνε τα χώματα, να σκάσουνε 

κομματάκι τα χείλη μας. Φαίνεται πως περισσή επαλήθευση γύρευαν οι κουβέντες 

του γερο-δάσκαλου κι έτσι, μετά τις βροχές, πλάκωσαν οι αρρώστιες. Να, ο 

περονόσπορος, που βολευότανε με τη βροχή και το δυνατό ήλιο, να η μελίγκρα, να 

κι ο αλευρίτης και σηκώναμε πάλι τα χέρια ψηλά. Με τόσες δοκιμασίες που μας 

βρήκανε, δεν περιμέναμε να πάρουμε την περσινή σοδειά, τη μισή να παίρναμε θα 

ευλογούσαμε τις Ουράνιες Δυνάμεις. «… πότε μήλα, πότε φύλλα», λέγανε οι 

χωρικοί κι έψαχναν συναμεταξύ τους παρηγόριες κι έτρεχαν στην εκκλησιά για 

δεήσεις. Φαίνεται, τέλος, πως ο Θεός μας σπλαχνίστηκε κι έπαψε τις αρρώστιες κι 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 22_ 

άρχισε ο καπνός να παίρνει πάνω του, να γίνεται «άνθρωπος», όπως συνηθίζαμε 

να λέμε. Όχι σπουδαία πράματα, αφού, τη μια με την ανομβρία, την άλλη με τις 

αρρώστιες, είχε μισογονατίσει και η σοδειά θα ήτανε κουρεμένη. 

Τις τελευταίες μέρες του Ιούνη, τις πρώτες του Ιούλη, άρχισε το σπάσιμο του 

καπνού, μα πάνω που φούντωνε η δουλειά, άρχισε ο καιρός πάλι να χαλά και οι 

βροχές δεν έλεγαν να λείψουνε. Με μισή καρδιά μπαίναμε στα χωράφια, μα τι να 

κάμουμε. «Στα ολότελα, καλή είν’ κι η Παναγιώταινα», άλλη παροιμία αυτή που 

μουρμουρίζαμε συναμεταξύ μας.  

Στις τρεις τα ξημερώματα αφήναμε το γιατάκι μας, να ετοιμάσει η μάνα τον 

μποξά με πρόχειρο φαγητό, να ζέψουνε εμείς το άλογο στο κάρο, να κινήσουμε για 

το χωράφι. Κι άμα είχε φεγγάρι την παλεύαμε τη δουλειά, σαν όμως εκείνο 

ξεχνιότανε και χανότανε, όλα γίνονταν δύσκολα. Τι να ξεχωρίσεις μέσα στο 

χωράφι, ποια φύλλα να «σπάσεις», να αφήσεις εκείνα που δεν ήτανε ώριμα, να τα 

πάρεις σαν έρθει ο καιρός τους; Δεκαπεντάχρονα παιδιά ήμασταν, άμαθοι ζα 

φανερωνόμασταν, γιατί ο κύρης μας δεν καταδεχότανε να μας βάλει σε τέτοιες 

βρώμικες δουλειές, γιατί έκοβε η … «γκλάβα μας», κατά τη ρήση του δάσκαλου 

μας.  

Γύρω στο μεσημέρι γυρίζαμε στο σπίτι, να συνεχίσουμε εκεί το βελόνιασμα, το 

κρέμασμα κι σαν τελειώναμε είχε για τα καλά νυχτώσει και δεν ορίζαμε το κορμί 

μας.  

Έβλεπε ο γονιός μας να βελονιάζουμε τον καπνό και πλάκωνε η καρδιά του. 

Τούτη τη δουλειά δεν την είχε για μας, δεν έστεργε, εμείς τα δίδυμά του, να 

μπερδευόμαστε με τούτες τις βρομιές, να ξεχνούμε τα μαθήματα, να μην γίνουμε 

«άνθρωποι»! Τα αγκυλωμένα του χέρια δεν μπορούσανε να κάμουνε τίποτε ζάφτι 

και καίγονταν τα μέσα του και το νιώθαμε. Γύρευε, είχε κάμει κρυφό όρκο, να μας 

σπουδάσει. «… κοίταξε, Παναγή», του είχε μηνύσει ο δάσκαλος, «μην πάνε τα δίδυμά 

σου χαράμικα και μείνουνε στον τόπο τους και ψωμοζούν. Κόβει η κούτρα τους και θα 



ΚΑΠΝΟΣ 
____________________________________________________________________________________________ 

 23_ 

περφανεύεσαι για τούτα σαν τα δώσεις τον αγέρα που τους πρέπει. Δυνάμωσε τα φτερά τους, 

να καμαρώνεις που γέννησες αετούς.» Άπραγα παιδιά μας λογάριαζε και σαν μας 

θωρούσε με τη βελόνα και τον καπνό κάτω από τη μασκάλη μας, μάτωνε η καρδιά 

του, με τα ματωμένα μας χέρια και γύριζε αλλού τη ματιά του, μη βλέπει αλήθειες 

που τον πονούσανε. Του είχανε πει οι γιατροί: «… Μπόκα, κάμποσο χρόνο χρειάζεσαι 

να βγεις στην άλλη άκρα του ποταμού, μα μη νοιάζεσαι, έχε τα θάρρητα σε μας.» 

Χίλια κομμάτια γινότανε η μάνα μας, να πάρει τις αρμαθιές, μετά το 

βελόνιασμα, να τις πάγει ίσαμε πενήντα μέτρα μακρύτερα, στις λιάστρες, να 

περάσει μέσα με γεμάτο ίδρο το κορμί της, να τις κρεμάσει. Εκεί θα αναπαυότανε ο 

καπνός μέχρι να ξεραθεί για τα καλά, έπειτα να τον πάρουμε και να τον 

κρεμάσουμε σε δροσερό και ξερό μέρος, να μαλακώσει, να κάμουμε μετά το 

μπασκί. 

Σωστή κόλαση μέσα στη λιάστρα. Μέχρι να κρεμάσει τις αρμαθιές στη θέση 

τους, μέσα στην κάψα του μεσημεριού, μεγάλη τυράγνια ετούτη. Με τούτο τον 

ήλιο, που ανέβαζε δέκα φορές την κάψα του, να παιδεύεται η μάνα μας κάτω από 

το νάιλον, ήτανε σαν να την ρίχνανε μέσα σε καμίνι κι έπρεπε να κάμει γρήγορα. 

Έπρεπε να κάμει γρήγορα, όχι μοναχά γιατί θα της ερχότανε αποπληξία με τέτοια 

πυρά, μα γιατί την περίμεναν κι άλλες αρμαθιές που ετοιμάζαμε. Στέγνωναν τα 

μέσα της κι έκαμε κουράγιο, γιατί πυρά γύρευε ο καπνός και στην πυρά έπρεπε να 

τον βολέψει κι ας περνούσε η ίδια από τις Πύλες της Κολάσεως για χάρη του. Πόσες 

φορές μπαίναμε μπρος της, εμείς να κάμουμε ετούτη τη δουλειά, μα κουβέντα δεν 

άκουγε και μας έδινε κι από ένα χαστούκι που επιμέναμε να πάρουμε τη θέση της 

και δεν λέγαμε να μείνουμε στη δουλειά που μας έβαζε εκείνη. 

Σε όλα ετούτα ο κύρης μας έδειχνε πως λογαριαζότανε ξένος κι όλο τρέμανε τα 

πόδια και τα χέρια του πάνω στο αναπηρικό καρότσι και φούσκωναν τη μηνίγγια 

του από την ανημποριά. «… θα περνάς τη μέρα σου πάνω στο καρότσι», του είπανε 

αυστηρά οι γιατροί, «Μεγάλη προσοχή στο σβέρκο, μη μείνεις στο τόπο. Παράτα τις 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 24_ 

παλικαριές και δεν είναι για την αφεντιά σου.» Αυτά του είπανε οι γιατροί κι ο κύρης 

μας έδειχνε ξαφνικά να παγαίνει με τη ζωή κι ας έβλεπε πως δε θα τα κατάφερνε με 

τη ζήση. «… να ζήσω», έλεγε στον εαυτό του και δεν το πολυπίστευε, «να ζήσω και να 

διώξω ετούτον το διάολο από πάνω μου και με τη ζήση θα βρω την άκρα. Έχω παρά 

κρατημένο στον τόκο, με κείνον θα πορευτούμε αν κάτι πάγει στραβά ετούτη τη χρονιά.»  

Τελειώσαμε με το σπάσιμο του καπνού, τελειώσαμε με το βελόνιασμα, 

τελειώσαμε και με τις λιάστρες, τον κρεμάσαμε στην αποθήκη κι ο κύρης μας 

συνέχιζε να κρύβεται κι από τον εαυτό του. Ντρεπότανε να δώσει οδηγίες, να 

αφήσουμε ανοιχτά τα παράθυρα, να κοιτάζουμε μην ανάψει, να μην είναι οι 

αρμαθιές οι μια πάνω στην άλλη κι άλλα τέτοια.  

Πέρασε το Φθινόπωρο, μπήκε ο Χειμώνας κι όλο η μάνα μας πρόσεχε τις 

αρμαθιές, μην είναι ο καιρός για το μπασκί. Σαν να ήτανε μωρό παιδί κι αυτή 

δίπλα να του κουβεντιάζει, να τον καλοπιάνει, να του παρασταθεί, μη φορτωθεί 

κανένα κουσούρι και περάσει πάνω μας. 

Κατεβάζαμε τις αρμαθιές, τις πηγαίναμε στο σπίτι, στη ζεστασιά του τζακιού, να 

κάμουμε το μπασκί. Τούτη ήτανε ξέχωρη δουλειά, γύρευε προσοχή, γύρευε μεράκι, 

να σκύψεις πάνω του σαν εραστής αποζητούσε, να σε κάμει τσορμπατζή. Ένα-ένα 

περνούσαμε όλα τα φύλλα, να κάμουμε πέρα εκείνα που είχανε πρόβλημα, 

σιδερώνανε τα καλά πάνω στις παλάμες μας, να τα κάμουμε μετά μικρές στοίβες, 

να ετοιμαστούνε οι μπάλες.  

Μέσα στο Δεκέμβρη έφταναν οι έμποροι στο χωριό, να δούνε τον καπνό, να τον 

εκτιμήσουνε, να δούνε τις αντιστάσεις των παραγωγών κατά τις ανάγκες τους. 

Ευκαιρία γυρεύανε οι έμποροι να το βγάλουνε δεύτερη και τρίτη κατηγορία, να 

ρίξουνε την τιμή, να τον πάρουνε για ένα κομμάτι ψωμί.  

Μια ομάδα οι έμποροι, η άλλη οι παραγωγοί, μάχονταν ποιος θα έχει το πάνω 

χέρι. Από τη μεριά τους οι έμποροι, σαν λογάριαζαν να ρίξουν τις τιμές, πήγαιναν 

να εξαγοράσουνε κάποιους από αυτούς με διάφορα τερτίπια και πολλές φορές 



ΚΑΠΝΟΣ 
____________________________________________________________________________________________ 

 25_ 

πετύχαιναν το σκοπό τους. Ο κύρης μας τους έλεγε «διαβόλου φύτρα» και τώρα 

νιώθαμε τις κουβέντες του. Εξαγόραζαν οι έμποροι κάποιους καπνουλάδες με 

διάφορα τερτίπια, έσπαγαν έτσι οι αντιστάσεις των κι η βάση εκκίνησης της τιμής 

ήτανε εκείνη που γυρεύανε εκείνοι. Ήτανε και τα δάνεια στις τράπεζες, τα χρέη, 

αρραβώνες και γάμοι που έτρεχαν μέσα στις γιορτές, άλλες υποχρεώσεις, κι έτσι 

εκείνοι που είχανε το πάνω χέρι ήτανε έμποροι, θύματα οι παραγωγοί.  

Μια βδομάδα πριν τη γέννηση του Χριστού πέρασαν οι έμποροι να δούνε τον 

δικό μας καπνό. Μέσα σε δυο μέρες πέρασαν τέσσερις-πέντε, με τους βοηθούς τους 

κι όλο κάτι μουρμούριζαν συναμεταξύ τους για την ποιότητα που δεν τους 

πολυάρεσε.  

Οι πολλές βροχές και οι αρρώστιες που περίσσευαν, έριχναν την ποιότητα και οι 

έμποροι λογάριαζαν να πάρουνε τα «μαργαριτάρια», να μην τους νοιάζει για τον 

άλλον, αφού οι παραγγελιές που είχανε ήτανε μικρές. Γύριζαν από εδώ, γύριζαν 

από κει τις μπάλες, τραβούσανε από διάφορα μέρη το μαξούλι, να βεβαιωθούνε 

τάχα για την αξία του, μα αυτοί είχαν πάρει τις αποφάσεις τους. Βρέφος το 

λογαριάζανε και το εξέταζαν από όλες τις μεριές, μην έχει κανένα κουσούρι και 

φανεί σαν μεγαλώσει και τότε δεν θα γιατρευότανε. Ο κύρης μας ήξερε να διαβάζει 

σουράτια και με τούτα που έβλεπε καταλάβαινε πως ο καπνός θα μας μείνει 

αμανάτι, να τον βγάλουμε στο αλώνι να τον κάψουμε, να καίγονται μαζί με αυτόν 

και τα μέσα μας.  

Έκαμαν οι έμποροι τα αλισβερίσια συναμεταξύ τους, τίνος καπνό θα πάρουνε, 

σε ποια κατηγορία θα τον βάλουνε, να είναι όλοι κερδισμένοι, κι ας έδειχναν πως 

τάχα δεν μιλιόνταν συναμεταξύ τους. Πήραν εκείνο που λογάριαζαν να πάρουνε 

κι έφυγαν και δεν ματαήρθανε, να μείνει ο καπνός, όχι μοναχά ο δικός μας, μα κι 

άλλων στις αποθήκες, να περιμένουμε τους γεωπόνους να καταγράψουνε το βιος 

μας, να δώσουνε εντολή να τον κάψουμε αργότερα στο ανοίχτωμα που υπήρχε στο 

έμπα του χωριού.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 26_ 

Πέρασαν οι γιορτές του Χειμώνα, πλησίαζε το Πάσχα κι ο κύρης μας πήγαινε 

από το κακό στο χειρότερο. Θες η εγχείρηση στο σβέρκο, που τον άφηνε ανάπηρο, 

θες ο καπνός που δεν πουλήθηκε και τον είδε να καίγεται, τον μάραναν, σαν το 

λουλούδι μακριά από το νερό και χανότανε. Μήτε έτρωγε μήτε μιλούσε κι έδειχνε 

πως γύρευε να πεθάνει, να πάψει να βλέπει τον κατήφορό του.  

Ο γιατρός που τον εξέτασε, είπε, λες κι έδινε διαταγή στο στράτευμα.  

- Μαρασμός.  

- Δηλαδή, γιατρέ, ρώτησε η μάνα μας κι έμεινε με ανοιχτό το στόμα. 

Τι να πει άλλο ο γιατρός! Έκαμε πως δεν άκουσε και μας άφησε κι έφυγε με 

σκυμμένο το κεφάλι, λες κι ο ίδιος έφταιγε, σε αυτόν λογαριάζαμε να ρίξουμε την 

ευθύνη για το κακό που μας περίμενε.  

Μπήκαμε στη Μεγάλη Εβδομάδα και μαζί με τα Πάθη του Χριστού περνούσαμε 

τα δικά μας Πάθη κι ας μην το ένιωθε εκείνος. Ετοιμαζόταν για την Ανάστασή Του 

ο Χριστός, γιόρταζε η χριστιανοσύνη, μα ο κύρης μας αντί να περιμένει την 

ανάστασή του, πορευότανε για τον Άδη, εκεί όπου θα πήγαινε ο Χριστός και θα 

έβγαινε τροπαιούχος.  

Την ώρα της Ανάστασης έφευγε ο κύρης μας, να πέσει στα τάρταρα όλη η 

οικογένεια, να μην πάρουμε ποτέ πάνω μας. Τούτη τη μέρα θάψαμε τον κύρη μας, 

να μη σηκώσουμε ποτέ κεφάλι, εμείς που ήμασταν νοικοκυραίοι, να γίνει η μάνα 

μας παραδουλεύτρα, να γίνουμε εμείς τσοπαναραίοι κι ας φορτωνόντουσαν οι 

γονέοι μας με ακριβά όνειρα. 



ΚΑΠΝΟΣ 
____________________________________________________________________________________________ 

 27_ 

 

Ο Ιορδάνης Κυριακίδης φοίτησε στη Θεολογική Σχολή του Πανεπιστημίου 

Θεσσαλονίκης και στη συνέχεια στη Φιλοσοφική Σχολή του Πανεπιστημίου Αθηνών, από 

όπου πήρε τα αντίστοιχα διπλώματα. Διορίστηκε ως φιλόλογος καθηγητής στη Μέση 

Εκπαίδευση και από το 1986 έως το 2011, υπηρέτησε στο 1ο Γενικό Λύκειο Γιαννιτσών ως 

διευθυντής. Έχει πάρει μέρος σε Λογοτεχνικούς Διαγωνισμούς, οι διοργανωτές των οποίων 

τον τίμησαν με Α΄ Βραβείο μυθιστορήματος, με Α΄ Β΄& Γ Βραβεία και επαίνους Νουβέλας και 

Διηγήματος. Συνεχίζει να γράφει πάντα από χόμπι. 

 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 28_ 

Γ’ Βραβείο 

 

Ελένη Λαμνάτου 

 

Φύλλα Πυθίας 

 

ΟΙΤΑΞΕ ΔΕΞΙΑ ΑΡΙΣΤΕΡΑ. Με κινήσεις ταχυδακτυλουργού τα δάχτυλά του 

στρίμωξαν στο λεπτό χαρτάκι τον καπνό. Ήξεραν να δουλεύουν σαν ρολόι. 

Πρόσθεσε λίγο σάλιο στην εσωτερική του μεριά. Έτοιμο. Έχωσε στο στόμα του το 

μαγικό φίλτρο, κατάπιε μια γερή δόση καπνού και σαν σε παραμύθι αισθάνθηκε 

υπερήρωας. Μια ανακούφιση έτρεξε πιο γρήγορα και απ’ τη νικοτίνη στα 

πνευμόνια του και μια οικεία μόλυνση τον αναζωογόνησε.  

«Έ, Νικόλα, τι κάνεις εδώ;» 

Αυτόματη κίνηση του χεριού προς τα πίσω, βλέμμα αταραξίας. 

«Βγήκα να περπατήσω λίγο. Πιάστηκα».  

Το τσιγάρο άχνιζε πίσω απ’ την πλάτη του. Τον προσπέρασε δίχως να πει 

τίποτα. Λίγο ακόμη να επέμενε η Χρυσή και θα είχε ολόκληρος πιάσει φωτιά. Ήταν 

και αυτό το ύφασμα της μπλούζας του σκέτο νάιλον. Είχε δίκιο η Αλέκα. 

«Μην αγοράζεις φτηνοπράματα». Πού ν’ ακούσει αυτός. Μήπως την άκουσε 

ποτέ του; «Άμα γεννηθείς μουλάρι, μουλάρι θα πεθάνεις». Αυτό του φώναζε και 

κείνος πείσμωνε ακόμη περισσότερο, για ν’ αποδείξει πως δικαιωματικά του ανήκε 

ο τίτλος. «Όταν μαθαίνεις τον άλλον, το καλύτερο που έχεις να κάνεις είναι να τον 

αφήσεις να σαπίσει μέσα στις αδυναμίες του. Καρφάκι να μη δίνεις για τα 

κουσούρια του. Άστον να βολοδέρνει, αρκεί εσύ να βρίσκεσαι σε απόσταση 

ασφαλείας», ορμήνευε τη γυναίκα του η πεθερά του. Μέχρι που η Αλέκα τον άφησε 

στην ησυχία του. 

Κ 



ΚΑΠΝΟΣ 
____________________________________________________________________________________________ 

 29_ 

Ξαφνικά, είχε πολύ από δαύτη, την ησυχία. Τόση που δεν ήξερε τι να την κάνει, 

πού να την πάει. Απ’ το ένα δωμάτιο στο άλλο; Πόσα να γυρίσει, ακόμη και όλους 

τους ορόφους να ανεβοκατέβει, δεν θα εξαντληθεί η ησυχία του.  

Τράβηξε μια μεγαλύτερη ρουφηξιά καπνού. Απ’ το παράθυρο του τέταρτου 

ορόφου η πόλη δεν έκρυβε την ασχήμια της. Ταράτσες από τσιμέντο και μια πηχτή 

ζέστη κολλούσε στα θεμέλιά της, έτοιμα αυτά να τη ρουφήξουν σαν σιροπιαστό 

γλυκό. Ποτέ του δεν κατάλαβε πώς από ψηλά οι πόλεις δείχνουν ομορφότερες. 

Αυτό το λένε όσοι θέλουν να παρηγορηθούν με την ασχήμια που κυκλοφορεί 

καθημερινά δίπλα τους. Αυτός που έζησε έξω απ’ τα στενά όρια των κλουβιών της, 

αποκρουστική την έβλεπε και από εδώ πάνω. 

«Φίλε, ανοίγεις λίγο το παράθυρο;» 

Το έσπρωξε και μαζί με το θόρυβο μπήκε και ένα κύμα μολυσμένου αέρα. 

«Πνιγήκαμε εδώ μέσα. Τουλάχιστον ν’ ακούμε κάτι», συνέχισε απολογητικά ο 

νεαρός με τα μάτια της ανυπομονησίας να τρέχουν πέρα δώθε στο κτίριο και πάνω 

κάτω στον Νικόλα. 

«Θα μείνεις καιρό εδώ;», ρώτησε σαν να περίμενε ν’ ακούσει όχι 

«Δεν νομίζω. Λίγες μέρες ακόμα ». 

Ο Νικόλας στο τελείωμα της απάντησης έσβηνε και το υπόλειμμα του στριφτού 

του στο μαρμαράκι σύρριζα στο παράθυρο. 

«Εγώ μάλλον αύριο το πρωί την κάνω. Έτσι μου είπαν. Έχει αρχίσει και μου τη 

βαράει εδώ μέσα. Εσύ πώς τη βγάζεις;» 

Ο Νικόλας δεν πρόλαβε ν’ απαντήσει. Η Χρυσή είχε επιστρέψει στον διάδρομο 

και τον κοιτούσε καχύποπτα. Τα μάτια της δεν είχαν καμία σχέση με το όνομά της. 

Ήταν μαύρα, σκοτεινά και το μαλλί της στοιβαγμένο στο πίσω μέρος του κεφαλιού, 

στριμωγμένο όλο σ’ έναν πρόχειρο κότσο. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 30_ 

Όταν την είχε πρωτοδεί, είχε σαστίσει. Του έφερνε σε μαύρο ξωτικό. Μ’ ένα 

σώμα λιγνό σαν σύρμα. Έσερνε και τα ανατομικά της παπούτσια ενοχλητικά από 

δωμάτιο σε δωμάτιο, έπειτα από λίγες μέρες την αναγνώριζε μόνο απ’ αυτό το 

σούρσιμο. Καταλάβαινε πως πλησίαζε και μια χαρά ξεσηκωνόταν μέσα του. 

Ανάμεσα στα χάπια, τις εξετάσεις και όλα όσα εξασφαλίζουν την θεραπεία μιας 

κλονισμένης υγείας, κουβέντιαζαν για τις ζωές τους. Και πιο πολύ εκείνος για τη 

δική του.  

Δεν πέρασε πολύ καιρός και η Χρυσή επιβεβαίωσε το όνομά της. Είχε έρθει η 

Αλέκα να τον δει, αλλά είχε αργήσει και οι ώρες του επισκεπτηρίου τηρούνταν 

αυστηρά. Έτσι είχε προφασιστεί, όμως, η Χρυσή που διάβαζε πίσω από λέξεις και 

κινήσεις, δίπλωσε το χέρι της γύρω απ’ το δικό της και της είπε συνωμοτικά . 

«Δεν πειράζει. Έλα από ‘δω», και της έδειξε μια πόρτα και η Αλέκα την 

ακολούθησε σαν υπάκουο γατί, σαν αυτό που κρατούσε κάτω απ’ την κουβέρτα 

στην αγκαλιά της τόση ώρα. 

«Πρόσεξε μόνο να κάνεις ησυχία να μην μας πάρουνε χαμπάρι, γιατί μετά 

αλίμονο σου και εσένα και εμένα. Συνεννοηθήκαμε;» και έχωσε το χέρι της κάτω 

απ’ την λεπτή κουβέρτα στο τριχωτό του ζώου. Γέμισε σάλια και ζεστή ανάσα. 

Έγνεψε με το κεφάλι η Αλέκα. Ο όρκος της ησυχίας μόλις είχε δοθεί. Πέρασε 

γρήγορα τον μυστικό διάδρομο και τρύπωσε στο δωμάτιο. Έκλεισε την πόρτα και 

από τότε κανείς δεν έμαθε πως η Αλέκα είχε φυγαδευτεί και πως εκείνο το βράδυ ο 

Νικόλας είχε γευτεί, μέσα σ’ αυτούς τους τοίχους, ένα κομμάτι ευτυχίας. Ο 

Μαυρούκος ήταν μαζί του. Δίπλα του όπως πάντα. Του έγλειφε τα χέρια, τα πόδια, 

απ’ τη χαρά του το ζωντανό κόντεψε να μπερδευτεί στον ορό και να τον ξηλώσει 

από τα χέρια του. Tου είχε λείψει αφόρητα, όπως μας λείπει κάποιος που δέχεται με 

ευγνωμοσύνη την αγάπη και την τρυφερότητά μας.. 

Απ’ την άκρη τ’ ουρανού κρεμόταν ένα ηλιοβασίλεμα. Ήταν η ώρα όπου η 

ησυχία έπαιρνε τα πάνω της και κείνος τα κάτω του. Δεν ήθελε να κατεβεί τον 



ΚΑΠΝΟΣ 
____________________________________________________________________________________________ 

 31_ 

δρόμο και να χαθεί μέσα στην πόλη, ούτε να βγει στον κήπο ν’ αράξει με τους 

άλλους που θα του έλεγαν τον πόνο τους και κείνος θα έπρεπε να δείξει πως 

συμπάσχει, αφού λίγο πολύ για τον ίδιο λόγο βρισκόταν εκεί. Τίποτα τέτοιο δεν 

ήθελε. Ένα πράγμα ζητούσε, αλλά η Αλέκα δεν θα ερχόταν σήμερα και να ερχόταν 

δηλαδή, σιγά μην του το έφερνε. Και η Χρυσή από κείνη την ημέρα που τον 

τσάκωσε στο παράθυρο, όλο πάνω του είχε καρφωμένο το σκοτάδι των ματιών της. 

Και όσο αυτά τον κοιτούσαν, τόσο περισσότερο σκοτείνιαζαν και τον 

προειδοποιούσαν για τις αλητείες που επρόκειτο να κάνει. 

Άνοιξε το συρτάρι μπας και είχε ξεμείνει κανένα. Μόνο βαμβάκια, χάπια, κάτι 

αχρησιμοποίητα γάντια μονής χρήσεως, ένα βιβλίο που δεν είχε διαβάσει. Τίποτα. 

Ήταν σίγουρος πως είχε ακόμη ένα. Φαίνεται το εντόπισε η Αλέκα χθες το βράδυ 

που ξενύχτησε από πάνω του. Ήταν μια δύσκολη νύχτα, όπως είχαν πει οι γιατροί. 

Από κει και πέρα, θα ξέφευγε τον κίνδυνο. Σιγά μην τη φοβόταν. Αυτός είχε 

περάσει μια ολόκληρη δύσκολη ζωή, σε μια μέρα θα σκάλωνε; Μπορεί και η Χρυσή 

να το βρήκε. Το θέμα είναι πως ήταν μόνος. Μόνος, άκαπνος και χωρίς μυρωδιά… 

«Τι χαλιέσαι, μωρέ Νικόλα; Δεν το βαρέθηκες τόσα χρόνια; Κόψτο το ρημάδι να 

ησυχάσεις». 

Αυτή η ησυχία από παλιά τον κυνηγούσε. Δεν ήθελε, βρε αδερφέ, να ησυχάσει. 

Θα ησυχάσει μια και καλή, όταν θα έρθει η ώρα του. 

«Έτσι όπως πας, θα έρθει γρηγορότερα», του είχε πει ένα φίλος και δεν πρόλαβε 

να το ξεστομίσει και έγινε. Δεν έφταιγε αυτός, ούτε το τσιγάρο. Η κακοφτιαγμένη 

καρδιά του πατέρα του έφταιγε, που από γενιά σε γενιά μεταβίβαζε την αρρώστια 

της. Μέχρι και ο παππούς του που δεν κάπνιζε, απ’ αυτή πήγε. Το επόμενο βράδυ 

βρέθηκε μέσα στο ασθενοφόρο και το μόνο που θυμάται είναι την Αλέκα από πάνω 

του τρομαγμένη και την καρδιά του ν’ αδειάζει το αίμα απ’τις φλέβες. Έπειτα ένα 

μούδιασμα, ένα κόψιμο της ανάσας, χέρια να πολεμούν πιέζοντας το στέρνο. 

Νόμιζε πως θα του σπάσουν τα κόκαλα. Όλα τα θυμάται σαν να βγήκε κείνη τη 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 32_ 

στιγμή από το σώμα του και να το παρακολουθούσε από απόσταση ασφαλείας. 

Ανακοπή διέγνωσαν οι γιατροί.  

«Απαγορεύεται οτιδήποτε μπορεί να σας κουράσει, να αποφεύγετε τις 

καταχρήσεις, τις έντονες συγκινήσεις, πρέπει να ακολουθείτε σωστή διατροφή και 

οπωσδήποτε να κόψετε το τσιγάρο!» 

Τα μυωπικά γυαλιά του γιατρού αναπήδησαν πάνω στη μύτη που έμοιαζε με 

κακοτράχαλη λωρίδα βράχου. Τα μάτια του ανατινάχτηκαν, κάνοντας τη λέξη 

«τσιγάρο» να αναβοσβήνει σαν ταμπέλα νέον με φωτεινά γράμματα. 

Θόλωσε. Σαν τη θολούρα που ήρθε μετά το μούδιασμα στο ασθενοφόρο. 

«Για πόσο διάστημα μιλάμε;», τόλμησε να ρωτήσει. 

«Μάλλον δεν καταλάβατε», είπε ο γιατρός με ύφος σχεδόν σαδομαζοχιστικό. «Η 

κατάστασή σας είναι ήδη επιβαρυμένη».  

Το χαμόγελο της απαγόρευσης τον τσάκισε. Του ήρθε να του δώσει μια μπουνιά 

εκεί, στο σημείο ανάμεσα απ’ τα μάτια. Παρέλυσε στην απάντηση. Πείσμωσε με τον 

εαυτό του για κάποιες ώρες. Τις πρώτες μόνο.  

«Αφού πρέπει, θα το κάνω. Τι στο καλό; Τι σόι μουλάρι είμαι που λέει και η 

Αλέκα». 

Για πρώτη φορά, όμως, δεν δικαίωσε τον τίτλο του. Δεν μπόρεσε να κοροϊδέψει 

την ίδια του την ύπαρξη. Το τσιγάρο δεν ήταν γι’ αυτόν ένα απλό φίλτρο, κάποια 

γραμμάρια καπνού, μια γεύση νικοτίνης. Ήταν η μυρωδιά της ζωής του, το άρωμα 

των καλύτερων στιγμών του, το απόσταγμα της μνήμης του, η προσωπική του 

ιστορία. Και η Αλέκα το είχε καταλάβει, γι’ αυτό τον είχε αφήσει στην ησυχία του. 

Αυτή τον ήξερε καλύτερα απ’ όλους. Σαν τη Μαργαρίτα, τη μάνα του, που ήξερε 

τον πατέρα του καλύτερα απ’ ό,τι αυτός τα φύλλα του καπνού. 



ΚΑΠΝΟΣ 
____________________________________________________________________________________________ 

 33_ 

Όταν ο πατέρας του την πρωτοπαντρεύτηκε, τα βράδια δίπλα του η μυρωδιά 

την έπνιγε. Σαν να κοιμόταν μέσα σε καπνοδόχο. Τα ρούχα του είχαν ποτίσει 

νικοτίνη, σηκωνόταν και τα έβγαζε στη βεράντα να ξεμυρίσουν μέχρι το επόμενο 

πρωί. Άργησε να τη συνηθίσει τη μυρωδιά του, τα δάχτυλά του ακόμη και στον 

ύπνο του έτριβαν κάτι αόρατο ανάμεσά τους και ταχτοποιούσαν κάτι εξίσου 

μυστικό, τηρώντας πάντα αποστάσεις χιλιοστών. Τα βράδια του Χειμώνα κρύωνε. 

Γύριζε απ’την καπναποθήκη και έτρεμε ολάκερος. Τον ένιωθε κάτω απ’ τα 

σκεπάσματα να σπαρταρά και μάτωνε. Το καλοκαίρι πάλι δεν έβρισκε μέρος να 

δροσιστεί. Όλη τη μέρα κλεισμένος μέσα στη μεγάλη αίθουσα πάνω απ’ τα καπνά, 

έσταζε ο ιδρώτας ποτάμι. Είχε αποθηκεύσει τόση ζέστη το δέρμα του που δεν 

μπορούσε να τη διώξει έπειτα με τίποτα.  

Ήταν σκληρή η δουλειά του καπνεργάτη. Δεν ήταν καθόλου εύκολη υπόθεση. 

Γιατί ο καπνός ήθελε δροσιά και υγρασία. Το καλοκαίρι στις καπναποθήκες 

κλείναν τα παράθυρα και βράζανε, τον χειμώνα πάγωναν χωρίς θέρμανση. Ο 

καπνός υπήρξε ο καρπός της γης τους, η ευτυχία τους γέννημα θρέμμα του. Ο 

καπνός είχε προτεραιότητα, όχι οι άνθρωποι, αλλά οι άνθρωποι πρόκοψαν πάνω 

απ’ τα καπνά σκυμμένοι. Δουλειά, οικονομία, επιβίωση. Πολύτιμες λέξεις. Οι 

πόλεις αναστήθηκαν, οι άνθρωποι στάθηκαν στα πόδια τους σε καιρούς που οι 

πόλεμοι και οι καταστροφές τούς τα είχαν τσακίσει. Δέθηκε η ζωή τους μ’ αυτά τα 

χρυσά φύλλα, μ’ αυτό το άρωμα, μ’ αυτή τη γεύση. Βγάλαν ρίζες δίπλα τους και 

ωρίμαζαν μαζί τους, όπως τα φύλλα της νικοτιανής. Όμοια με τα δεμάτια που 

έφτιαχναν με τις διαφορετικές ποιότητες καπνού, πακετάριζαν και τις αναμνήσεις 

τους. Δίπλα τους τις στοίβαζαν και η ζωή πήγαινε παράλληλα, δύσκολα και 

κουραστικά σαν την επεξεργασία τους. 

Κοιτά ακόμη πιο προσεκτικά μες στο συρτάρι. Μια νοσταλγία πηγαινοέρχεται 

μέσα του κατά τόπους σαν σύννεφο και φέρνει βροχή. Ακουμπά στην κορυφή του 

κρεβατιού, τα γόνατά του διπλώνονται. Παίρνει το ποτήρι με το νερό και 

κατεβάζει δυο τρεις γουλιές. Κάπως καλύτερα νιώθει. Το στομάχι του ηρέμησε. Τα 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 34_ 

μυωπικά γυαλιά του γιατρού περνούν από μπροστά του μεγεθυσμένα. Κοιτάζει τον 

ήλιο που κολυμπά στα χαμηλά. Χώνεται κάτω απ’ το σεντόνι και περιμένει. Η 

Χρυσή μπαίνει στο δωμάτιο, σφυρίζοντας στον σκοπό ανέμελου πτηνού. 

«Πώς είμαστε;» 

«Μια χαρά». 

«Δεν μου τα λες καλά», και σκύβει από πάνω του. Τον κοιτάζει με τα μεγάλα της 

σκοτεινά μάτια, σε κάτοψη έχει τη θλίψη του. 

«Σ’ ευχαριστώ». 

«Για ποιο πράγμα;» 

«Ξέρεις εσύ, για προχθές…» 

«Δεν ξέρω και δεν είδα τίποτα», του λέει και του κλείνει το δεξί μάτι. Άξαφνα 

μίκρυνε το πρόσωπό της. Σαν όλο να είναι μόνο τα δυο της μάτια. 

«Θέλω μια χάρη». 

«Σαν πολύ θάρρος δεν πήραμε;» 

«Μία μόνο…» 

«Μία τι;» 

«Μία ρουφηξιά». 

«Είσαι με τα καλά σου; Ούτε να το σκέφτεσαι». 

«Μα…» 

«Δεν επιτρέπεται». 

Τα μάτια του εκλιπαρούν. Πάνω τους κρέμεται η στέρηση με χέρια ανοιχτά σαν 

τον εσταυρωμένο. 



ΚΑΠΝΟΣ 
____________________________________________________________________________________________ 

 35_ 

«Δεν κατάλαβες», της λέει και της πιάνει το χέρι. «Εγώ μ’ αυτό μεγάλωσα, μ’ 

αυτό έζησα». 

«Άστα αυτά και δεν με ρίχνεις», απαντά η Χρυσή και έχει κιόλας βγει απ’ το 

δωμάτιο. 

Βολεύεται καλύτερα κάτω απ’ το σεντόνι. Υπομονή μέχρι να φύγει. Αύριο, 

μεθαύριο. Απ’ τα διπλανά δωμάτια δεν ακούγεται τίποτα. Πού και πού ένας 

ξερόβηχας σπάει την σιωπή. Είναι η ώρα. Η μνήμη φλερτάρει με την νοσταλγία.  

Απ’ την πόρτα μπαίνει ο πατέρας του, κατάκοπος απ’ τη δουλειά, με ανοιχτά τα 

χέρια και την καρδιά. 

«Νικό», φωνάζει, «έλα κοντά μου». 

«Σταμάτα να φωνάζεις έτσι το παιδί. Έχει όνομα», απαιτεί η μαμά απ’ την 

κουζίνα 

«Νικό, Νικό, ξέρω τι λέω εγώ», επιμένει εκείνος με την υπόκωφη βραχνάδα στη 

φωνή. 

«Και γιατί σε φώναζε έτσι», ρωτάει η Χρυσή που έχει ξαναμπεί στο δωμάτιο, για 

να του αφήσει τα χάπια και έχει σκύψει πάνω απ’ τον Νικόλα. 

« Nικό έλεγαν τον Γάλλο πρεσβευτή που πρωτοέφερε στην Ευρώπη τον καπνό, 

τον «ευεργέτη», όπως τον αποκαλούσε ο πατέρας». 

«Τέτοια αγάπη, λοιπόν…» 

«Τέτοια και μεγαλύτερη. Έχεις ώρα;» 

 «Λίγα λεπτά, σε λίγο τελειώνει η βάρδια μου». 

Παίρνει βαθιά ανάσα. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 36_ 

«Ανάμεσα στον δείκτη και τον αντίχειρα, εκεί είναι όλη η ιστορία. Και έπειτα να 

δουλεύεις τις τούφες του καπνού. Να, έτσι!» 

Μου έδειχνε το στριφτό του τσιγάρο ο πατέρας και πολύ καμάρωνε γι’ αυτό. Με 

μια υπερηφάνεια στο βλέμμα πολυτιμότερη και απ’ το φαγητό πάνω στο τραπέζι. 

Και τότε το να ‘χεις φαΐ και σπίτι και δουλειά ήταν θησαυρός. Το χάιδευε, το 

μύριζε. Η μάνα μου το ζήλευε. «Εμένα ποτέ σου δεν με άγγιξες έτσι», 

παραπονιόταν τρυφερά και κείνος της ακουμπούσε το κεφάλι κάτω απ’ τα χείλη 

του και την ευλογούσε με το φιλί του. Με αργές ανάσες το ρουφούσε. Ιεροτελεστία, 

όχι αστεία. Ο καπνός έμοιαζε ν’ ακολουθεί τις στιγμές μας, Άλλοτε πάλι οι στιγμές 

ακολουθούσαν τον καπνό. Μπερδεύονταν τα δυο τους. Στενοχωριόταν ο πατέρας, 

κάπνιζε μπροστά απ’ το παράθυρο. Χαιρότανε, γλεντοκοπούσε με το τσιγάρο του 

ανάμεσα στα δάχτυλα, παντιέρα χαράς. Τη γέννα μου περίμενε και έφαγε ένα 

πακέτο στην καθισιά του. Η μάνα μου λέει πως όταν πήγε να με ζυγώσει πάνω απ’ 

το στήθος της, τον αποπήρε. Για τον πατέρα μου το τσιγάρο ήταν οι στιγμές του. 

Χωρίς αυτό δεν υπήρχαν και κείνες. Σαν μ’ έναν ανεξήγητο τρόπο, να παίρναν 

φως, μόνο όταν τις μπόλιαζε με νικοτίνη. Μα ήταν και η ζωή μας όλη. Ό,τι είχαμε 

αποκτήσει, το σπίτι, το φαγητό, την ασφάλειά μας, όλα τα χρωστούσαμε σε κείνα τα 

θαυματουργά φύλλα, μαγικότερα και από τα φύλλα της Πυθίας που με το 

μασούλημά τους προέβλεπε το μέλλον. Μόνο που τα δικά μας δεν σε βοηθούσαν να 

το προβλέψεις, στο εξασφάλιζαν στα σίγουρα. Αν δεν υπήρχε ο καπνός εκείνη την 

εποχή, δεν θα είχαμε επιβιώσει. Του χρωστάμε πολλά, και εγώ γι’ αυτό καπνίζω, 

από χρέος», λέει χαριτολογώντας. 

Σηκώνεται απ’ το κρεβάτι η Χρυσή. 

«Είναι αργά, θα τα πούμε αύριο». 

Κατά τα μισά του ύπνου του μια σκιά έρχεται και στέκεται δίπλα του, σχεδόν 

σκύβει από πάνω του. Δεν νιώθει πως τον απειλεί. Περίεργο. Δεν μπορεί να τη 

διακρίνει. Έχει σκοτεινά μάτια και δεν τα βλέπει. Όνειρο θα’ ναι. 



ΚΑΠΝΟΣ 
____________________________________________________________________________________________ 

 37_ 

Ξύπνησε η πόλη. Ξύπνησε και κείνος νωρίς απ’ τον ήλιο που γλίστρησε μέσα στο 

δωμάτιο και ήρθε όλος και έκατσε πάνω στα βλέφαρά του. Ανοίγει την τηλεόραση, 

έχει πολύ χρόνο ακόμα, μέχρι να έρθει η Αλέκα. Τίποτα δεν έχει. Την κλείνει. 

Ψάχνει το συρτάρι. Θα διαβάσει αυτό το βιβλίο που δεν κατάφερε ν’ ανοίξει τόσες 

μέρες. Δεν περνάει η ώρα αλλιώς. Βάζει το χέρι να το τραβήξει έξω, πέφτει πάνω σε 

κάτι… Τεντώνεται το κορμί του σαν τόξο που ξαφνικά βρήκε τον στόχο του, 

γυροφέρνει στα δάχτυλά του αυτό που μόλις ανακάλυψε. Δεν μπορεί. Είχε ψάξει 

πολύ καλά. Ήταν σίγουρος πως δεν υπήρχε τίποτα. Πού βρέθηκε; Μια σκιά περνά 

από μπροστά του.  

Απλώνει το χαρτάκι, στα δάχτυλα ξυπνούν γνώριμες κινήσεις. Δουλεύουν τον 

καπνό, του δίνουν σχήμα, φρακάρει το χαρτάκι, σωστή ποσότητα σάλιου στη μια 

του μεριά. Γλιστρά απαλά, δεξιοτεχνικά μέσα απ’ τον δείκτη και τον αντίχειρα, έτσι 

ακριβώς όπως του έδειχνε ο πατέρας του, περνά κάτω απ’ τη μύτη του, σαν κλώνος 

γιασεμιού, αφήνοντας τη φρεσκάδα του, σχεδόν γλείφει τις άκρες απ’ τα χείλη του. 

Κλείνει τα μάτια, κατακάθεται μαζί με τα βλέφαρα και η απόλαυση. Ανάβει την 

άκρη του. Ρουφά με μανία. Δυο σκοτεινά μεγάλα μάτια μπερδεύονται μες τον 

καπνό, ένα σώμα σαν σύρμα με μια σκιά για φόρεμα. Μια γλώσσα καπνού 

ακουμπά το ταβάνι. Αρωματίζεται το μέσα του. Έξω δεν έχει μυρωδιά και χώρος 

χωρίς μυρωδιά, αδιάφορος. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 38_ 

 

Η Ελένη Λαμνάτου γεννήθηκε το 1975 στην Αθήνα. Το 1998 αποφοίτησε από τη 

Φιλοσοφική σχολή του Πανεπιστημίου Αθηνών και στη συνέχεια παρακολούθησε 

εκπαιδευτικά προγράμματα ψυχολογίας και ψυχοθεραπείας, ολοκληρώνοντας παράλληλα τις 

σπουδές της στην αγγλική και ιταλική γλώσσα. Η αγάπη για την Τέχνη την οδήγησε στην 

ενασχόληση με τη φωτογραφία, τον κινηματογράφο και τα θεατρικά μονόπρακτα. 

Ασχολήθηκε με τη δημιουργία ταινιών μικρού μήκους, με την συγγραφή στίχων και 

συμμετείχε στις εκθέσεις φωτογραφίας της ομάδας στην οποία ανήκει ως σπουδάστρια. Τον 

τελευταίο χρόνο κάνει μεταπτυχιακές σπουδές στη Συμβουλευτική Ψυχολογία και τον 

Επαγγελματικό Προσανατολισμό. Έχει βραβευτεί σε λογοτεχνικούς διαγωνισμούς ποίησης 

και πεζού λόγου και έχει συμμετάσχει σε συλλογικά έργα. Έχει εκδώσει δύο νουβέλες, 

Μνήμες απουσίας (Εκδόσεις Δωδώνη), Επισκέψεις (Εκδόσεις Άπαρσις), και μία συλλογή 

διηγημάτων, Μια φορά και μια στιγμή (Εκδόσεις Πανέκτυπον). 



ΚΑΠΝΟΣ 
____________________________________________________________________________________________ 

 39_ 

Βραβείο ”Γιώργης Χαλατσάς” 

 

Πανίκος Παναγή  

 

Τα Καπνά 

 

ΤΑΝ ΟΛΗ Η ΖΩΗ ΤΟΥ ΑΝΤΩΝΗ ΤΑ ΚΑΠΝΑ. Μεγάλωσε εκεί, στους 

απέραντους κάμπους, στο καταπράσινο χαλί, που οι θεοί το κέντησαν με 

τα πιο όμορφα καπνά της περιοχής. Είκοσι δύο χρόνων έγινε και ποτέ του δεν 

άφησε τα Καστέλια. Ήταν δεμένος μαζί τους. Όμως τι να σου κάνουν δυο 

στρέμματα γης! Πόσα στόματα να θρέψουν! Ένας αυτός, τρεις με τους γονείς του, 

εφτά με την οικογένεια της αδελφής του. Αναγκαζόταν λοιπόν, να παίρνει το 

ψαλίδι και το ξουράφι τα βράδια και να κάνει τον κουρέα, για να τα φέρνουν 

βόλτα. 

Για δική του οικογένεια, ούτε που το σκεφτόταν. Έπρεπε να βρει τρόπο. Να 

μαζέψει λεφτά. Ν’ αγοράσει γη, να κάνει τις δικές του καπνοφυτείες. Έπρεπε… 

έπρεπε ναι, να ξενιτευτεί. Κάποια χρόνια θα τα θυσίαζε, αν ήθελε, να ξεφύγει απ’ τη 

μιζέρια. 

Δύσκολοι οι πρώτοι μήνες εκεί στη ξενιτειά. Όσο που τα κατάφερνε με τον μισθό 

του κουρέα. Μια καμαρούλα, χίλιες στερήσεις και πάνω απ’ όλα, ο αγώνας να 

μάθει την ξένη γλώσσα. Έξι μήνες θυσίαζε τα βράδια του σε ιδιαίτερα μαθήματα. 

Ευτυχώς, που το αφεντικό τον συμπάθησε από την πρώτη στιγμή. Η τιμιότητά του, 

η εργατικότητα και το ακέραιο του χαρακτήρα του, τον σκλάβωσαν. Σε ένα χρόνο, 

σαν παιδί του τον ένιωθε, μια που ο ίδιος ποτέ του δεν είχε δική του οικογένεια. 

Τον έκανε το δεξί του χέρι. Μέχρι και έξτρα λεφτά του έδινε στο τέλος του μηνός, 

για να στέλνει στους γονείς του, να χαίρονται που ο γιος τους εκεί στην ξενιτειά 

προόδευσε. Έλληνας ήταν και αυτός. 

Ή 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 40_ 

Τρία χρόνια πέρασαν, όμως ποτέ ο Αντώνης δεν ξέχασε το χωριό του, τους 

δικούς του, μα πάνω απ’ όλα την μεγάλη του αγάπη. Τον καπνό των Καστελιών. Η 

μυρουδιά, τον συντρόφευε κάθε στιγμή της ζωής του. Όλοι οι πελάτες, λίγο πολύ 

ήξεραν την ιστορία των Καστελιών. Μόνο για αυτά τους μιλούσε σαν βρίσκονταν 

κάτω από το ψαλίδι του και υπομονετικά άκουαν. 

Ήταν να φύγει για την πατρίδα το αφεντικό για μερικές μέρες. Έπρεπε να 

κλείσει κάποιες δουλειές του εκεί. Φώναξε λοιπόν του Αντώνη στο γραφείο, του είπε 

για το ταξίδι και του ανέθεσε την διεύθυνση της επιχείρησης μέχρι να επιστρέψει. 

Του είχε, όπως είπε, απόλυτη εμπιστοσύνη. 

Κύλισαν οι δέκα μέρες, έφυγαν οι δεκαπέντε, φτάσαμε στις είκοσι. Καρδιά δεν 

του ‘κανε του αφεντικού να ξαναγυρίσει πλάτη σ’ όλα εκείνα που πρώτ’ αγάπησε. 

Όμως κάποτε, έπρεπε να επιστρέψει, έστω και αν η επιχείρηση, ήταν σίγουρος, τα 

πήγαινε μια χαρά στα χέρια του Αντώνη. Έσφιξε την καρδιά του, μπήκε στο 

αεροπλάνο και να τον πίσω στην κόλαση της μεγαλούπολης. 

Φώναξε τον Αντώνη στο γραφείο, μετά τα πρώτα καλωσορίσματα. Του ζήτησε 

αναφορά. Αποδείξεις, τιμολόγια, έσοδα και έξοδα, καταθέσεις, όλα τα 

καταγραμμένα. Μέχρι και το τελευταίο Σεντ. 

Τα πήρε στα χέρια του το αφεντικό κι αφού τα μελέτησε τάχα, γύρισε και ρώτησε 

τον Αντώνη, με το πιο σοβαρό ύφος που θα μπορούσε να επενδύσει ανθρώπινο 

πρόσωπο ποτέ σ’ όλη τη γη. 

- Και γιατί να είμαι σίγουρος κύριε, ότι δεν μου έχεις αποκρύψει μέρος των 

εισπράξεων; 

Ο Αντώνης δεν τα ‘χασε. Καθαρός ήταν. Την απάντησή του την είχε έτοιμη. 

- Να μου κοπούν τα χέρια… 



ΚΑΠΝΟΣ 
____________________________________________________________________________________________ 

 41_ 

- Καλά - καλά. Πείραγμα σου κάνω παιδί μου, είπε χαμογελώντας. Εξ’ άλλου, 

γιατί να σου κοπούν τα χέρια! Τα χρειαζόμαστε για να κουρεύουμε τους 

αριστοκράτες πελάτες μας, που άλλον από ‘σένα δεν θέλουν. Μπράβο. Τα πήγες 

θαυμάσια. Άντε τώρα στη δουλειά και απόψε μην πας για πλύσιμο πιάτων. Μαζί 

θα βγούμε για να κουβεντιάσουμε κάτι πολύ σοβαρό. 

Απόλαυσαν τους μεζέδες τους. Τσούγκρισαν αρκετές φορές τα ποτηράκια τους. 

Μίλησαν για κείνο και για τούτο με ιδιαίτερη αναφορά στην πατρίδα. Τα χωριά 

τους, τις αναμνήσεις τους. Σαν δυο καλοί φίλοι. Σαν πατέρας με γιο. 

Απάνω στο δεύτερο μπουκάλι Ελληνικό κρασί, το αφεντικό μπήκε στο ψητό. 

- Να σε ρωτήσω κάτι και μη με παρεξηγήσεις, σε παρακαλώ παιδί μου. Υπάρχει 

λόγος. Θα στον πω αργότερα. 

- Πες το αφεντικό. Σαν πατέρα μου σε νιώθω. Τρία χρόνια μου στάθηκες σαν 

εκείνον. 

- Κοντά τρία χρόνια, ναι, σε έχω στη δούλεψή μου. Δεν μου λες, κατάφερες να 

κονομήσεις μερικά λεφτά; 

- Αλίμονο! Για αυτό δεν είμαι εδώ; Να μαζέψω χρήματα και να επιστρέψω όσο 

γίνετε γρηγορότερα στην πατρίδα, στα Καστέλια μου. Να γίνω άρχοντας του δικού 

μου κάμπου καπνών. 

- Και αν επιτρέπεται, πόσα πάνω κάτω μάζεψες; 

Δεν ήξερε τι να πει ο Αντώνης. Εξ’ απροόπτου τον πήρε το αφεντικό. Τι σκοπό 

είχε! Πού πήγαινε η κουβέντα! Έμεινε να συλλογιέται. Ήθελε να είναι πολύ 

επιφυλακτικός στην απάντησή του. Ν’ ακούσει πρώτα. Σαράντα χιλιάδες κρατούσε. 

Από τους μισθούς του κουρείου, από τα πλούσια φιλοδωρήματα των πελατών και 

από την νυχτερινή εργασία του στο εστιατόριο του φίλου του Μιχάλη. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 42_ 

Τον είδε σκεπτικό το αφεντικό. Του ‘πε, αν δεν ήθελε να ,μην απαντούσε. 

Δικαίωμά του ήταν. 

- Δεν είναι ότι δεν θέλω. Απλά .. σούμες κάνω. Έχω είκοσι χιλιάδες, αλλά γιατί 

ρωτάς; 

- Μόνο είκοσι ρε .. αχαΐρευτε; του είπε το αφεντικό του γελώντας. 

- Ε, τι να γίνει. Αν μου δίνατε περισσότερο μισθό, περισσότερα θα κονομούσα.  

- Άκου λοιπόν Αντώνη. Σε χρειάζομαι. Μου έτυχαν δυσκολίες εκεί στην 

Πατρίδα. Επείγομαι για μετρητά. Δώσε μου τις είκοσι χιλιάδες και σου επιστρέφω 

σε δυο μήνες τριάντα. Με υπογραφή και μάρτυρες.  

Δεν ήξερε τι να υποθέσει ο Αντώνης . Ήταν ποτέ δυνατόν, το αφεντικό να είχε 

οικονομικές δυσκολίες; Τις καταθέσεις, αυτός τις έκανε καθημερινά και ήξερε πολύ 

καλά το ύψος της μετρητής περιουσίας του. Όμως, συλλογίστηκε, δεν ξέρει τα εν 

οίκου του άλλου. 

- Αφεντικό, μην με προσβάλλεις σε παρακαλώ με ¨τόκους και μάρτυρες¨. Αύριο 

πρωί - πρωί , θα έχεις τις είκοσι χιλιάδες. Αν θες, έχω τον τρόπο μου να εξασφαλίσω 

περισσότερα. Θα ήμουν αχάριστος αν ξεχνούσα πόσες φορές στάθηκες δίπλα μου 

στις πρώτες μέρες του ξενιτεμού μου, αλλά και μετέπειτα. Μην βιαστείς να μου τα 

επιστρέψεις. Οι .. καπνοφυτείες ας περιμένουν. 

- Μπράβο Αντώνη παιδί μου. Το ‘ξερα. Θα στο ανταποδώσω.  

Πρωί - πρωί, μπήκε ο Αντώνης στην τράπεζα. Βγαίνοντας, κρατούσε μια 

επιταγή στ’ όνομά του, για το ποσό των είκοσι χιλιάδων. Στο γραφείο του 

κουρείου, τον περίμενε το αφεντικό. 

- Ορίστε αφεντικό τα λεφτά και όπως είπαμε. Μην βιαστείτε. Όποτε μπορέσετε 

και πάνω απ’ όλα χωρίς τόκους. Συμφωνήσαμε; 



ΚΑΠΝΟΣ 
____________________________________________________________________________________________ 

 43_ 

- Ευχαριστώ παιδί μου. Να και εσύ το έγγραφο με τ’ αποδεικτικά στοιχεία του 

χρέους μου. 

- Δεν χρειάζεται αφεντικό. Δεν το θέλω. Είπαμε … 

- Είπαμε - ξεείπαμε. Να το ‘χεις. Αν μου συμβεί κάτι ποιος θα σε πιστέψει! 

Πήρε το έγγραφο στα χέρια του. Το διάβασε, το ξαναδιάβασε. Έμεινε άφωνος. 

Λίγο - πολύ, υπήρχε εκεί η πιστοποίηση ότι για είκοσι χιλιάδες, το αφεντικό 

παραχωρούσε όλη την επιχείρηση του κουρείου σ’ αυτόν. Ήταν ξεκάθαρο. Το 

ονοματεπώνυμό του, η ταυτότητα και η διεύθυνσή του, η καταγωγή του, ήσαν 

καταγραμμένα εκεί. Δεν ήξερε τι να υποθέσει. Μπας και το αφεντικό τον κορόιδευε; 

Μήπως έπαιζε μαζί του; Όμως για πιο λόγο! Μια τέτοια πρόταση, μια τέτοια πράξη, 

ήταν εντελώς εκτός πραγματικότητας. Γιατί τάχα; 

- Αφεντικό, για όνομα του Θεού. Η επιχείρησή σου αξίζει πολλαπλάσια. Ελάτε, 

πέστε μου ότι αστειεύεστε, ότι πλάκα μου κάνετε προτού πάθω εγκεφαλικό. 

- Αλήθεια είναι μικρέ. Μόνο η υπογραφή σου λείπει από το έγγραφο. Τα 

δανεικά, μια τελευταία δοκιμασία ήταν για σένα. Ήθελα να είμαι απόλυτα 

σίγουρος. Άριστα πήρες και χαίρομαι για σένα. Δεν έπεσα έξω. 

- Π’ ανάθεμά με αν κατάλαβα. 

- Στο ξαναλέω. Αλήθεια είναι παιδί μου. Τι να κάνω εγώ τα παραπανίσια λεφτά. 

Παρ’ το μαγαζί, δούλεψέ το και σαν νιώσεις ότι μάζεψες αρκετά για να επιστρέψεις 

στην πατρίδα για τις δικές σου καπνοφυτείες, μην διστάσεις. Πούλα το και κάντο 

στρέμματα καπνού. Εγώ, όπως ξέρεις, οικογένεια δεν έκανα ποτέ μου. Τριάντα 

χρόνων ήρθα εδώ. Με μια βαλίτσα και με όνειρα πολλά, όπως λέει και το τραγούδι. 

Μέχρι να βρω τα πόδια μου, να κάνω κάτι για να ζήσω καλύτερα, έφυγαν τα 

χρόνια και ήταν πολύ αργά για κάτι τέτοιο. Λεφτά έχω και εδώ και στην πατρίδα. 

Την αποθύμησα που να με πάρει. Δεν αντέχω άλλο μακριά της. Θέλω να το σκάσω 

για εκεί, όσο πιο γρήγορα μπορώ. Φρόντισε να μην πάθεις και εσύ το ίδιο. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 44_ 

- Και ποιος αντέχει τάχα! Πληγές μ’ ανοίγεις αφεντικό. 

Τέσσερις καρέκλες είχε το κουρείο. Μέσα σε λίγους μήνες, τις έκανε έξι αφού 

πολλαπλασιάστηκε η πελατεία. Στο τέλος, αναγκάστηκε να βάλει άλλη μια στο 

γραφείο, αφού δεν υπήρχε περισσότερος χώρος στο μαγαζί. Εκεί, κούρευε και 

ξύριζε την υψηλή πελατεία. Μέσα σε τρία χρόνια, το όνομα του μαγαζιού, 

φιγούραρε στην ψηλότερη θέση των μαγαζιών του είδους του. 

Όλα πήγαιναν μια χαρά. Πελάτες έρχονταν, πελάτες έφευγαν. Μόνο αυτή η 

άτιμη η μυρουδιά του Καστελλιώτικου καπνού, δεν έλεε να φύγει. Καρφωμένη στα 

ρουθούνια του, να τον κρατά δεμένο με το χωριό του και να του φουντώνει την 

επιθυμία για επιστροφή. 

Ήταν μεσήλικας ο καλοντυμένος κύριος που μπήκε στο κουρείο εκείνο το 

απόγευμα. Έβγαλε το ακριβό του καλοσιδερωμένο σακάκι και το κρέμασε στην 

κρεμάστρα. Ζήτησε να τον κουρέψει το αφεντικό. Αυτός και κανείς άλλος. 

Περίμενε μέχρι να ευκαιρήσει και κάθισε στη γυριστή καρέκλα. Μίλησε σε 

άπταιστα Ελληνικά, αφού Έλληνας ήταν. 

- Ένα κουρεματάκι Πατρίδα και δυο κουβέντες, είπε, ο απευθυνόμενος στον 

Αντώνη. 

- Ότι θέλει ο πελάτης. Από κουβέντα τίποτε άλλο. Είναι το σήμα κατατεθέν του 

κουρέα. Κόψιμο μαλλιών, χωρίς παράλληλα να δουλεύει η γλώσσα, δεν γίνεται. 

- Ένα τσιγάρο να καπνίσω, επιτρέπεται παλληκάρι;  

- Και δεν καπνίζεται ολόκληρο το πακέτο! 

Έβγαλε το πακέτο από την τσέπη του μεταξωτού υποκαμίσου του, πήρε ένα 

τσιγάρο και το έβαλε στο στόμα. Έβγαλε και ένα πανέμορφο χρυσό αναπτήρα και 

άναψε. 



ΚΑΠΝΟΣ 
____________________________________________________________________________________________ 

 45_ 

Τρελάθηκε ο Αντώνης. Οι παλμοί της καρδίας του, πήγαν εκεί που δεν πήγαινε 

άλλο. Αυτή η μυρουδιά! καπνός από τους κάμπους των Καστελιών. Μοναδική, 

μεθυστική. Η ίδια η μυρουδιά που έξι χρόνια τώρα του έλειπε και που έμεινε από 

τότε ενσωματωμένη στα ρουθούνια του, να του φωνάζει κάθε λεπτό. Γύρισε. 

- Είδε την ταραχή του ο καλοντυμένος κύριος. Διερωτήθηκε τάχα αν ενοχλούσε 

τον Αντώνη ο καπνός. 

- Αν σε ενοχλεί, είπε, το σβήνω. 

- Τι λέτε κύριε. Αυτή η μυρουδιά με ταξιδεύει ευχάριστα πίσω, έξι χρόνια. Στο 

χωριό μου. 

Και τι δε θα ‘δινε εκείνη την ώρα να ήταν εκεί. Να έτρεχε ανάμεσα στα καπνά 

σαν μικρό παιδί. Να ξάπλωνε στο καταπράσινο χαλί του κάμπου. Να ανάπνεε 

ξανά. 

- Ένας φίλος μου στέλνει τον καπνό νεαρέ μου. Από την περιοχή των Δελφών. 

Νομίζω, γειτονική περιοχή με το χωριό σου. Απ’ τα Καστέλια δεν είσαι; 

- Ενημερωμένος είστε κύριε βλέπω. 

- Ναι, μα ας τα αφήσουμε τώρα αυτά. Στρωμένη δουλειά βλέπω ότι έχεις 

παλληκάρι μου. Ένα από τα καλύτερα μαγαζιά της πόλης διαχειρίζεσαι και όπως 

άκουσα και βλέπω, είναι σωστές οι πληροφορίες. 

- Καλά ακούσατε. Εξ’ άλλου, πράμα που φαίνεται, κολαούζο δε θέλει.  

Κούρεμα και ξύρισμα;  

- Αυτό λέω κι εγώ. Γι’ αυτό θα μπω απευθείας στο θέμα μου. Πόσα θες; 

- Κούρεμα - ξύρισμα, δεκαπέντε μόνο. 

- Εκτός απ’ το μαγαζί σου, μ’ αρέσει και το χιούμορ σου. Πόσα θες για την 

επιχείρηση θέλω να πω. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 46_ 

- Πρόταση μου κάνεις κύριε ή κουβέντα θες; 

- Πες μου την τιμή σου και το κουβεντιάζουμε. Αποφασισμένος είμαι. 

Τράβηξε ακόμα μια ρουφηξιά και άφησε τον καπνό να βγει σιγά - σιγά από το 

στόμα του, αγκαλιάζοντας το πρόσωπο του Αντώνη, αφοπλίζοντάς τον. 

Ποτέ δεν σκέφτηκε να πουλήσει το κουρείο τόσο σύντομα, περισσότερο τώρα 

που έσφυζε από δουλειά. Έλα όμως που του δινόταν η ευκαιρία, η μοναδική να 

πραγματοποιήσει το όνειρό του γρηγορότερα. Με τα λεφτά που κέρδισε τα 

τελευταία χρόνια, συν αυτά που θα εισέπραττε από αυτή την πράξη, θα μπορούσε 

να γίνει όχι άρχοντας, αλλά ο βασιλιάς του καπνού στο χωριό του. 

Το ψαλίδι και η χτένα, έμειναν μετέωρα στα χέρια του, όση ώρα προσπαθούσε ν’ 

αποφασίσει. Θα έριχνε μια τιμή, ένα πάνω - κάτω και από αύριο, άντε σε μια 

βδομάδα, θα ήταν ξαπλωμένος, ευτυχισμένος ανάμεσα στα καπνοφυτά. Την 

μεγάλη του αγάπη. Άνοιξε το στόμα του να πει την τιμή που υπολόγισε, όμως τα 

λόγια σταμάτησαν προτού πετάξουν από τα χείλη του. Μετάνιωσε. Ένιωσε ότι μια 

τέτοια πράξη θα ήταν προδοσία γι’ αυτή την επιχείρηση που του χάρισε τόσα. Όχι, 

δεν την πουλούσε, τουλάχιστον σε ξεπεσμένη τιμή. Θα έριχνε ένα νούμερο που σαν 

το άκουε ο πελάτης, θα έφευγε τροχάδην. 

- Εξακόσιες … 

Τον είδε έκπληκτος ο άλλος. Πόσα ρε φίλε; Άκουσα καλά; 

- Καλά άκουσες. Πολλά λεφτά θαρρείς ότι είναι επτακόσιες χιλιάδες για ένα 

τέτοιο μαγαζί και μάλιστα στην καλύτερη περιοχή της πόλης; 

- Μα, εξακόσιες δεν είπες; 

- Ναι, αλλά σε λίγο οι επτακόσιες μπορεί να γίνουν οκτακόσιες. Αποφασισμένος 

είμαι και εγώ. 

- Έλα, λογικέψου. Εκτός κι αν δε θες να το πουλήσεις 



ΚΑΠΝΟΣ 
____________________________________________________________________________________________ 

 47_ 

- Ωραία. Η τελευταία μου τιμή και τελειώσαμε. Αν σου συμφέρει το παίρνεις. Αν 

όχι, τουλάχιστον να έρχεσαι να σε κουρεύω. Εξακόσιες και ένα πακέτο καπνά, από 

αυτά που έχεις στην τσέπη. 

- Να κάνω ένα τηλεφώνημα επιτρέπεται; 

- Να το τηλέφωνο εκεί, στο γραφείο. Κάνε όσα θες. 

Βγήκε από τα γραφείο ο Αντώνης. Ήθελε να αφήσει τον άλλο μόνο με τον 

συνομιλητή του, να τα πουν χωρίς ακροατήριο. 

Πέντε λεπτά κράτησε το τηλεφώνημα. Τέλειωσε. Φώναξε τον Αντώνη. Του 

άπλωσε το χέρι, σημάδι ότι η συμφωνία έκλεινε. 

- Σκληρός διαπραγματευτής είσαι παλληκάρι μου. Μέσα σε δυο λεπτά με 

τούμπαρες. Είμαστε σύμφωνοι. Όμως με ένα όρο. Μαζεύεις τα πράγματά σου και το 

πολύ σε δυο βδομάδες φεύγεις για τα Καστέλια. Μην ανοίξεις παρακάτω και μας 

χαλάσεις τη δουλειά. 

- Σε δυο - τρεις μέρες, δεν με βλέπεις εδώ μίστερ. Εγώ .. πετώ από τώρα. 

Ο νεομεγαλοκαπνοπαραγωγός Αντώνης Χρίστου, την μεγάλη αλήθεια την 

έμαθε ένα χρόνο μετά που γύρισε στο χωριό από την ξενιτιά. Ήταν 

τότε που ήρθε ένα δέμα με το ταχυδρομείο, συστημένο στο όνομά του. Μέσα στο 

δέμα, ένα γράμμα και ένα μισογεμάτο πακέτο τσιγάρα, το γράμμα έλεγε τα εξής: 

- Αγαπητέ Αντώνη, σου στέλνω αυτό που ζήτησες επιπλέον από τον 

αντιπρόσωπό μου, στην διαπραγμάτευση της πώλησης του κουρείου σου. Ένα 

μισογεμάτο πακέτο καπνού που δεν ξέρω γιατί δεν το πήρες, αφού ήταν μέρος της 

συμφωνίας και όπως ξέρω, το είχες και τόση ανάγκη. Την επιχείρηση, σε 

πληροφορώ ότι αναγκάστηκα να την αγοράσω έμμεσα από σένα, για να σε 

υποχρεώσω να επιστρέψεις στο χωριό σου και να πραγματοποιήσεις τα όνειρά σου. 

Μην νιώθεις τύψεις ότι με ξεγέλασες, τώρα που έμαθες την αλήθεια. Ήδη, έχω 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 48_ 

βγάλει αρκετό κέρδος, αφού πούλησα ξανά τον χώρο σε πολυεθνική εταιρεία. 

Ετοίμασέ μου σε παρακαλώ ένα δωμάτιο στο βασίλειό σου παιδί μου. Σε πεθύμησα 

και σου έρχομαι. Και μην ξεχάσεις. Μπόλικο καπνό. Απ’ την παραγωγή σου. 

Με πολλή αγάπη. Το αφεντικό σου, ή αν μου επιτρέπεις ο δεύτερος σου πατέρας. 

 

 

Ο Πανίκος Χρήστου Παναγής γεννήθηκε το 1948 στο χωριό Συλίκου της επαρχίας 

Λεμεσού. Αποφοίτησε από το Λανίτειο Γυμνάσιο το 1966. Έχει ασχοληθεί με το χονδρικό 

εμπόριο σαν διευθυντής πωλήσεων. Κύριος λογοτεχνικός τομέας η σατυρική ποίηση. 

Συνεργάστηκε με την «Σατυρική Επιθεώρηση» Γιώργου Μαυρογένη, το Ρ.Ι.Κ, και τις 

εφημερίδες «Απογευματινή» και «Φιλελεύθερος». Έχει εκδώσει δυο έμμετρες σατυρικές 

συλλογές. Δυο άλλες, κέρδισαν πρώτα βραβεία στα «Σικελιανά» το 2011 και 2012. Από το 

2009, οπότε και άρχισε να δοκιμάζει τις δυνάμεις του και εκτός Κύπρου, κέρδισε συνολικά 21 

Πανελλήνια και Παγκόσμια βραβεία (ποίηση, ποίηση Χαϊκού, διήγημα και σατυρική ποίηση.) 

Είναι ιδρυτικό μέλος της «Ένωσης Σατυρικών και Ευθυμογράφων Κύπρου», της 

«Πνευματικής Συντροφιάς Λεμεσού» και του πολιτιστικού ομίλου «Ορφέας Λεμεσού». Ο 

Δήμος Λεμεσού, τον έχει τιμήσει για την προσφορά του στα Ελληνικά Γράμματα και στην 

Κυπριακή Λογοτεχνία. 



ΚΑΠΝΟΣ 
____________________________________________________________________________________________ 

 49_ 

 

Αικατερίνη Βούζα  

 

Μαθήματα Καπνού 

 

ΣΠΟΡΟΣ ΤΟΥ ΚΑΠΝΟΥ ΕΙΝΑΙ ΠΟΛΥ ΜΙΚΡΟΣ και για να φυτρώσει απαιτούνται 

ειδικές και καλές συνθήκες. Αξιοσημείωτο είναι το γεγονός ότι χρειάζονται 

πάρα πολλά σπόρια για να φτάσουν το ένα γραμμάριο» διάβασε ο Μηνάς. 

Του έκανε εντύπωση. Το ξέρεις αυτό, παππού; Ο παππούς του, Μηνάς και ο 

ίδιος, έστριβε το τσιγάρο του αλλά το μυαλό του ήταν αλλού. Δεν το ξέρω, και να το 

μάθω τι θα αλλάξει; Να σου διαβάσω κι άλλα για τον καπνό, παππού; επέμενε το 

παιδί. Ο παππούς του σηκώθηκε, το κοίταξε επίμονα κι ύστερα άνοιξε την πόρτα, 

κοντοστάθηκε, άναψε το τσιγάρο του και βγήκε έξω. 

Περίμενε, παππού, θα ‘ρθω κι εγώ να σου διαβάζω...  

Οι σπόροι φυτεύονται στα καπνοσπορεία κι από κει τους μεταφέρουν σε οργωμένο χωράφι. 

Βάζουν και λίπασμα αλλά ο καπνός βασικά θέλει πότισμα για να γίνει καλής ποιότητας. Δες, 

παππού τι όμορφο είναι το λουλούδι του καπνού! 

Κάθισε κάτω από τη μουριά. Ο καιρός ήταν καλός, το καλοκαίρι άδειαζε 

τσουβάλια αισιοδοξίας στην ατμόσφαιρα και ο καπνός ανέβαινε στον ουρανό 

κάνοντας τα περίφημα κυκλάκια που μόνον ο παππούς Μηνάς μπορούσε να 

σχηματίσει λες και τα σχεδίαζε με το χέρι του. Είσαι ο μόνος φίλος που μου 

απέμεινε, συλλογίστηκε ο παππούς Μηνάς. Ο μόνος. Κινείσαι, φωτίζεις, ζεσταίνεις 

και μιλάς. Με κύκλους ή χωρίς, την κουβέντα σου την κάνεις. Στ’ αλήθεια θες 

πολλά σπόρια για να φτάσεις το γραμμάριο; Σπουδαία, φίλε μου, να ένα σου 

χαρακτηριστικό που δεν ήξερα.  

«Ο 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 50_ 

Αλλά το μεγαλύτερό σου προσόν είναι που ακούς προσεκτικά. Πόσα βάσανα 

και πόσα όνειρα τα πήρες μέσα στους κύκλους σου και τα έσπειρες στον αέρα...Γιατί 

εκεί ανήκουν...στον αέρα. Γιατί έτσι είναι...αέρας. Ο καιρός περνάει, βάσανα και 

όνειρα διαλύονται και ξεχνιούνται. Κι έρχονται άλλα. Που με τη σειρά τους 

γίνονται αέρας. Και διαλύονται. Και ξεχνιούνται. 

Πόσα τσιγάρα, για να ξεχάσω τη Μάρω την πωλήτρια...Κι άλλα τόσα για να 

ξεχάσω την έρμη τη γυναίκα μου. Κι άλλα τόσα για να ονειρευτώ τη Νίτσα και πώς 

να τη διώξω μετά το χουνέρι που μου ‘κανε με τον παπουτσή.  

Τσιγάρα έξω από το μαιευτήριο περιμένοντας τα εγγόνια μου. 

Τσιγάρα..χμ...μετά από κάθε ωραίο βράδυ που περνούσα με τη Λενιώ στο 

μεγαλοχώρι.  

Και τώρα; Τώρα μόνος. Παιδιά και εγγόνια έχουν τη ζωή τους. Δεν λέω, τα 

αγαπάω, αλλά η δική τους ζωή δεν είναι η δική μου ζωή. Τι μου ‘μεινε; Μόνον εσύ, 

παλιόφιλε...και τράβηξε μια δυνατή τζούρα λίγο πριν το σβήσει και το πετάξει στο 

γρασίδι της αυλής του. 

Ξέρεις τι καπνίζεις παππού; Καπνίζεις τα φύλλα του φυτού, που τα κρεμάνε δεμένα σε 

ξύλα και τα ξεραίνουν, πολλές φορές με φωτιά. Ύστερα τα βάζουν σε αποθήκες. Στα 

εργοστάσια βάζουν και γλυκαντικές ουσίες. Τι είναι οι γλυκαντικές ουσίες παππού; 

Περπάτησε μέχρι τη σκεπαστή βεράντα, τράβηξε κοντά του την κουνιστή 

πολυθρόνα και κάθισε. Ο ήλιος είχε χαμηλώσει πια και έφθανε στα μάτια του, που 

τα έσπρωχνε απαλά να κλείνουν. Πράγμα, που έκανε το μυαλό του να σταματάει 

να σκέφτεται και την καρδιά του να χαλαρώσει τους ρυθμούς της. Η αναπνοή του 

βάραινε. Και σιγά-σιγά βυθίστηκε στον κόσμο του ονείρου. Τι καλύτερο από ένα 

όνειρο τέτοιες στιγμές...σε τέτοιες ηλικίες... 

Με ιλιγγιώδη ταχύτητα τα χρόνια του έσβηναν ένα-ένα κι απόμειναν μόνον 

εκείνα της νιότης του σε χρώμα κόκκινο να τον κοιτούν. Του χάρισαν καινούριο 



ΚΑΠΝΟΣ 
____________________________________________________________________________________________ 

 51_ 

παντελόνι, ένα λινό σακάκι και καθαρό άσπρο πουκάμισο. Και μια γραβάτα. Με 

ρίγες. Και παπούτσια μαύρα, καλά γυαλισμένα.  

Κι έτσι, στα καλά του, βγήκε από το πατρικό του σπίτι. Ήταν πρωί. Εποχή 

Πάσχα. Τον υποδέχτηκε μια άνοιξη που φεγγοβολούσε και πέταγε παντού τα 

αρώματά της. Στην εκκλησία γινόταν γάμος. Και μετά επακολουθούσε χορός στο 

προαύλιο. Με τα βιολιά και τα νταούλια. Με τη νύφη να σέρνει το χορό και οι 

συγγενείς να την καμαρώνουν δακρυσμένοι. Κι εκείνος με τα καλά του να 

παρατηρεί. Όχι τη νύφη. Αλλά εκείνο το παιδάκι με τα κουρέλια και τα βρώμικα 

χέρια κρεμασμένο απ’ τα κάγκελα. Που χαμογελούσε. Ειρωνικά.  

Ο Μηνάς (που θα γινόταν στο μέλλον παππούς-Μηνάς) ξέφυγε απ’ τη 

συντροφιά του, ξέφυγε απ’ τα κουτσομπολιά και πλησίασε τον πιτσιρικά με τα 

κουρέλια, τα βρώμικα χέρια και το ειρωνικό του βλέμμα.  

Τι κάνεις βρε Σουγιά εδώ; τον ρώτησε. Ο Σουγιάς (που το πραγματικό του 

όνομα ήταν Παύλος) τον κοίταξε στα μάτια. Χωρίς να σβήσει την ειρωνεία του. Και 

σένα τι σε νοιάζει βρε Μηνά; Βλέπεις να ενοχλώ κανέναν; Όχι βρε παιδάκι μου, 

ποιος σε κατηγόρησε...αλλά γιατί δεν πλησιάζεις να φας κανένα γλυκό; Εκεί τα 

έχουν. Στην κανίστρα. Δεν μου φέρνεις εσύ ρε Μηνά; Εμένα με έδιωξαν. Και, κοίτα! 

Τρία να πάρεις. Για μένα, τη μάνα μου και την αδερφή μου. Ο Μηνάς έκανε ό,τι 

του είπε. Και έκανε και κάτι που δεν του είπε. Έριξε μια κατατραπακιά στο 

Γιωργάκη που φυλούσε την κανίστρα με τα γλυκά σαν τα μάτια του. Γιατί, όταν ο 

Σουγιάς του ζήτησε με τη σειρά του γλυκό, όχι μόνον δεν τον κέρασε αλλά τον 

έβρισε κιόλας, έτσι βρώμικος που ήρθε στο γάμο. Αυτό, για τους πιτσιρικάδες, δεν 

σημαίνει και πολλά πράγματα. Την άλλη μέρα στην ίδια ομάδα θα παίζανε 

ποδόσφαιρο και μαζί θα χαιρόντουσαν τη νίκη τους ή θα λυπόντουσαν την ήττα 

τους. Αλλά σήμερα ο Γιωργάκης είχε ένα πόστο πολύ σημαντικό για κείνον. Και το 

τιμούσε. Έτσι, τον έδιωξε το Σουγιά κακήν κακώς. Βρε χαμένο γιατί δεν έδωσες 

γλυκά στο Σουγιά; Μη βαράς ρε Μηνά, δεν βλέπεις πόσο βρωμιάρης είναι; Ας 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 52_ 

πλενόταν πρώτα και θα του δινα όλη την κανίστρα, κλαψούρισε ο Γιωργάκης. Τα 

δάκρυά του κυλούσαν ακόμη από τα μάτια του όταν ο Μηνάς απομακρύνθηκε. 

Αλλά το πόστο του δεν το εγκατέλειψε. 

Ο Σουγιάς πήρε τα γλυκά και τα δυο απ’ αυτά τα βαλε στην τσέπη του. 

Φχαριστώ ρε Μηνά, φίλος είσαι. Τι φίλος ρε μπαγάσα, δυο σπιθαμές άνθρωπος; 

Δυο σπιθαμές λες εσύ. Γιατί, ποιος λέει ότι μεγάλωσες; Τι σε νοιάζει ρε Μηνά ποιος 

το λέει; Τσιγαράκι έχεις να φουμάρω; Από πότε καπνίζεις ρε Σουγιά; Πάνω από 

χρόνο καπνίζω, έχεις όμως; Και να είχα θα σου έδινα, νομίζεις; Ένα χέρι ξύλο, 

όμως, να στο δώσω μα τον Άγιο. Και πού έβρισκες ρε Σουγιά ένα χρόνο τα τσιγάρα 

που κάπνισες; Τα τρακαίρνω, τι νομίζεις; Από ποιόν ρε τα τρακαίρνεις; Από τον 

μπακάλη, απάντησε ο Σουγιάς με μπουκωμένο το στόμα απ’ το γλυκό του γάμου. 

Και γιατί ρε σου δίνει ο μπακάλης τσιγάρα; Ψυχογιό σ’ έχει;  

Φεύγω τώρα, Μηνά, φχαριστώ. Πάω τα γλυκά στη μάνα ‘μ και στην αδερφή ‘μ.  

Ο Μηνάς τον κοιτούσε που απομακρυνόταν... Ήταν σκεπτικός. Ο Σουγιάς και ο 

μπακάλης.... Τι διάολο!  

Ούτε αυτό το ξέρεις, παππού... Τον πιο πολύ καπνό τον βγάζει η Κίνα. Αλλά και η Ελλάδα 

βγάζει πολύ, είναι όγδοη στον κόσμο! Και δες πόσες ποικιλίες υπάρχουν...μπασμάς, ζίχνα, 

τσεμπέλια, μπασή-μπαγλή, μυρωδάτα, μαχαλά, μπέρλι, μαύρα, καμπά-μπουλάκ... εσύ τι 

καπνίζεις παππού; 

Προχώρησε προς τους εργένηδες φίλους του που κοιτούσαν με νόημα τα 

κορίτσια του χωριού ενώ εκείνα επέστρεφαν τα βλέμματα αφού πρώτα τα έντυναν 

με νυφικά και γαμπριάτικα .Στον κύκλο τώρα χόρευε η πεθερά του γαμπρού. Του 

Μηνά τούρθε ένα σπαρταριστό γέλιο αλλά συγκρατήθηκε. Η πεθερά λυγιόταν και 

κουνιόταν και ο γαμπρός την κοιτούσε με ένα βλέμμα δολοφονικό. Άλλως τε ήταν 

γνωστό τοις πάσι ότι αυτοί οι δυο γλυκό ψωμί μαζί δεν έτρωγαν. Της πεθεράς, 

όμως, σκασίλα της για τη σκασίλα του γαμπρού. Αχ, αυτά τα έθιμα! Περιορίζουν 



ΚΑΠΝΟΣ 
____________________________________________________________________________________________ 

 53_ 

τις επιθυμίες, τσαλαπατούν τις επιθετικότητες και δημιουργούν εικόνες έξω από 

κάθε πραγματικότητα.  

Κι όταν ο χορός τέλειωσε, έβαλαν την πεθερά της νύφης πρώτη. Μια 

γυναικούλα ήσυχη και αγνή σαν προβατάκι. Με το κοκκινισμένο της από ντροπή 

πρόσωπο έκανε το πρώτο βήμα. Η νύφη της έσφιξε το χέρι δυνατά, να την 

καθοδηγήσει. Εκείνη πόνεσε λίγο αλλά δεν αντέδρασε. Με τέτοια μάνα γιατί να μη 

βγει τέτοιος μαμούχαλος, σκέφτηκε η νύφη. Κι εκείνη πόνεσε λίγο από αυτή τη 

σκέψη, αλλά δεν το δειξε. Έτσι είναι οι αλήθειες. Κρυφές. Μέσα στα κεφάλια των 

ανθρώπων. Μόνο τις νύχτες βγαίνουν από κει, πλανώνται στα δωμάτια, πλανώνται 

στις ζωές εκείνες που διαμορφώνονται από τα όνειρα, και την αυγή κάνουν ένα 

τσαφ! και ξανακρύβονται. Οι άνθρωποι αγουροξυπνημένοι μάταια φέρνουν ένα 

γύρο με το βλέμμα τους το δωμάτιο μπας και τις δουν εκεί. Ύστερα αναστενάζουν, 

νίβουν το πρόσωπό τους και αποφασίζουν να ζήσουν με τον πρέποντα ρυθμό την 

ημέρα που μόλις έφθασε. 

Έτσι τέλειωσε ο χορός με την πεθερά της νύφης. Το ζευγάρι το οδήγησαν στο 

μεγάλο τραπέζι. Και να τα τσουγκρίσματα για μια καλή ζωή και να τα χαμόγελα τα 

πονηρά που έπονται των ευχών για πολλούς απογόνους. Ο χορός όμως 

συνεχιζόταν με τους νέους του χωριού. Και τα μικρά παιδάκια στο τέλος κάθε 

κύκλου να προσπαθούν να μιμηθούν τους μεγάλους και να μαθαίνουν τα βήματα, 

ώστε να είναι έτοιμα σαν έρθει η σειρά τους μετά από λίγα χρόνια να περάσουν 

στις πρώτες θέσεις. 

Από την Αμερική έφεραν τον καπνό, παππού. Πολλά χρόνια πριν. Τον κάπνιζαν Ινδιάνοι 

και τον χρησιμοποιούσαν σε τελεστουρίες... τελετουγρί...τελετουργίες. Στην Ελλάδα, στην 

Ξάνθη τον έφεραν πρώτα. Τι είναι οι τελετουργίες παππού; Σαν τη δική μας λειτουργία στις 

εκκλησίες; 

Γιατί είσαι σοβαρός ρε Μηνά; ρώτησαν οι φίλοι του. Δεν θα φέρεις κι εσύ μια 

γυροβολιά για το καλό; Έ! Μηνά! Πολύ τρέχει το μυαλό σου, ρε; Ο Μηνάς δεν τους 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 54_ 

αποκρίθηκε. Στο βάθος του προαύλιου της εκκλησίας είδε τη Μαρίτσα. Τη 

μεγαλύτερη προξενήτρα και μεγαλύτερη κουτσομπόλα του χωριού. Την πλησίασε. 

Και στα δικά σου, γιέ μου. Ευχαριστώ, κυρα Μαρίτσα. Με τη βοήθειά σου, πάντα. 

Την καλύτερη θα σου βρω, παλικάρι μου!  

Δεν μου λες κυρα- Μαρίτσα, είσαι γειτόνισσα του Σουγιά, έτσι δεν είναι; Ναι 

παλικάρι μου. Η μάνα του είναι άρρωστη ακόμη; Γιατί, πότε ήταν καλά; Ούτε στην 

αυλή της δεν βγαίνει. Και πώς ζουν κυρα- Μαρίτσα; Ποιος τους δίνει και τρώνε; 

Ποιος τους πληρώνει τα φάρμακα; Η κυρα- Μαρίτσα ξαφνιάστηκε. Προς στιγμήν 

τον κοίταξε σχεδόν με τρόμο. Γρήγορα, όμως, ανέκτησε την ψυχραιμία της, 

έστρωσε τα μαλλιά της αμήχανα και είπε: τι τα ψάχνεις, παλικάρι μου, όπου 

φτωχός κι η μοίρα του! Κι απομακρύνθηκε βιαστικά.  

Αυτός ο τρόμος στο βλέμμα της γυναίκας συσκότισε το άσπρο του νυφικού, τη 

νοστιμάδα των γλυκών, τη λάμψη του ήλιου την άνοιξη, τη θαλπωρή της 

πασχαλινής ατμόσφαιρας, τη χαρά των γαμήλιων τραγουδιών. Κι εκείνη ακριβώς 

τη στιγμή η κυρα- Μαρίτσα η κουτσομπόλα πήρε τη θέση της στο χορό μιας 

αρχαίας τραγωδίας. Στο κέντρο της σκηνής ο Σουγιάς. Κι ο Μηνάς ένας απλός , 

αμόρφωτος νέος αγρότης, που ένιωσε ξαφνικά να του αποδίδεται ο ρόλος του από 

μηχανής θεού.  

Τα πόδια του τον οδήγησαν σιγά-σιγά έξω απ’ το προαύλιο της εκκλησίας. 

Κατέβηκε το πλακόστρωτο δρομάκι μέχρι την πλατεία. Προσπέρασε τη βρύση 

χωρίς να βάλει τη φούχτα του και να πιει, όπως έκανε κάθε φορά περνώντας από 

εκεί. Τράβηξε ανατολικά, προς τον πέρα μαχαλά. Κι ανηφόρησε ξανά μέχρι το 

τέρμα του χωριού. Τα σπίτια του Σουγιά και του μπακάλη ήταν δίπλα – δίπλα. Μια 

μεσοτοιχία τα χώριζε. Πλησίασε διστακτικά. Ο Σουγιάς καθόταν στην αυλή και 

κάπνιζε. Καλώς το φιλαράκι! Θες μια τζούρα; Αφού ξέρεις, πως δεν καπνίζω... Κι 

εκεί, ανάμεσα από τις τριανταφυλλιές και τις πασχαλιές που μοσχοβολούσαν, 

έπιασαν την κουβέντα. Τι κάνει η μάνα σου; Μέσα είναι. Στο κρεββάτι. Ο γιατρός 



ΚΑΠΝΟΣ 
____________________________________________________________________________________________ 

 55_ 

τι λέει; Πότε θα γίνει καλά; Άμα παίρνει τα φάρμακά της, θα γίνει. Και πού βρήκες 

ρε Σουγιά εσύ λεφτά για τα φάρμακα της μάνας σου; Έχω φίλους που μου τα 

φέρνουν. Τα πληρώνουν και τα φέρνουν. Ποιοί είναι αυτοί οι φίλοι; Δεν μπορούμε 

να τους μάθουμε κι εμείς; Ο Σουγιάς τον κοίταξε βαθιά στα μάτια. Με ειρωνεία. 

Και με θλίψη. Η περιέργεια βλάφτει...δεν στο μαθαν εσένα στο σχολείο αυτό; Τι 

κακό ρώτησα ρε Σουγιά; 

Ο Σουγιάς σιώπησε. Για λίγο. Και ξαφνικά τον ρώτησε: ορέ Μηνά αν πεθάνει ο 

μπακάλης θα μπορέσω λες να κουμαντάρω εγώ το μαγαζί του; Γιατί, θα σου το 

γράψει στη διαθήκη του; Έτσι μου πε. Θα μου το γράψει. Αυτός ρε σου αγοράζει τα 

φάρμακα για τη μάνα σου; Αυτός! Πολύ καλή καρδιά έχει ο μπακάλης. Ναι, έχει 

καλή καρδιά… 

Και τι σου ζητάει ρε Σουγιά ο μπακάλης για αντάλλαγμα; Γιατί, τον ξέρουν όλοι 

στο χωριό πόσο σπαγγοραμένος είναι! Τίποτα, τίποτα δεν μου ζητάει....κανένα 

θέλημα του κάνω μόνο. Σαν τι θέλημα του κάνεις; Σε ντύνει, σε ταΐζει, σου 

φροντίζει τη μάνα...τι θελήματα σου ζητάει για όλα αυτά;  

Ο Σουγιάς τον ξανακοίταξε. Μη σε νοιάζει Μηνά. Δεν είναι δική σου δουλειά 

αυτό, κι άναψε κι άλλο τσιγάρο. Και ξαφνικά, ο Σουγιάς έγινε Παύλος. Το σοβαρό 

του πρόσωπο με το ανασηκωμένο φρύδι, έγινε το πρόσωπο ενός μαχητή. Που ξέρει 

τι θέλει. Που θυσιάζεται για ό,τι αγαπάει. Που πονάει σιωπηλά. Με μόνο του φίλο 

το τσιγάρο. Το τσιγάρο που κινείται, φωτίζει, ζεσταίνει και μιλά. Με ή χωρίς 

κυκλάκια, την κουβέντα του την κάνει. Κι ανακουφίζει. Και παρηγορεί. 

Ο Μηνάς ένιωσε έξω απ’ τον κόσμο του Σουγιά. Αλλά η καρδιά του πονούσε. 

Ήθελε να του απλώσει το χέρι. Ένα χέρι που παρέλυσε. Ήθελε κάτι να του πει. Ένα 

λόγο που δεν έβγαινε. Και τότε, του ζήτησε ένα τσιγάρο. Ο Σουγιάς κατάλαβε ότι ο 

Μηνάς μόλις άρχισε το κάπνισμα. Όχι γιατί το ήθελε. Αλλά για να έχουν έναν 

κοινό φίλο. Που κινείται, φωτίζει και ζεσταίνει τις καρδιές. Πολύ γρήγορα ο Μηνάς 

άρχισε να κάνει κυκλάκια με τον καπνό. Του Σουγιά τα μάτια έλαμψαν. Αυτά τα 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 56_ 

κυκλάκια του μίλησαν. Και τα μάτια του δάκρυσαν. Πολύ. Απ’ τον καπνό είναι, 

είπε. Μη δίνεις σημασία. Απ’ τον καπνό... 

 

Ο ήλιος πια έπεσε κι άρχισε να έρχεται η νύχτα σιγά-σιγά, όπως το συνηθίζει, να 

μην τρομάζει τους ανθρώπους με το σκοτάδι της. Ανασηκώθηκε στην πολυθρόνα κι 

έπιασε το ταμπάκο. Ο εγγονός του τον παρατηρούσε.  

Κοιμήθηκες, παππού, το ξέρεις; Και, δεν άκουσες τι μπορεί να πάθει κανείς απ’ τον καπνό, 

άκουσες; Ό,τι έπαθε κι ο μπακάλης, που κάπνιζε πολύ, θυμάσαι; Όχι ο μπακάλης ο Παύλος, ο 

προηγούμενος... Όλο σε νοσοκομείο ήτανε και όλο άρρωστος ήτανε. Μέχρι που τον χάσαμε... 

Γιατί ο καπνός έχει νικοτίνη. Και η νικοτίνη είναι ναρκωτικό και τα τσιγάρα έχουν πίσσα και 

κάνουν κακό στην καρδιά και στα πνευμόνια σου. Αυτό να το θυμάσαι, παππού, να μην 

καπνίζεις τόσο... 

Και το παιδί έτρεξε προς το σπίτι, αφήνοντας το βιβλίο του στη βεράντα 

ανοιχτό… 

 

 

Η Αικατερίνη Βούζα γεννήθηκε το 1955 στη Καρδίτσα και κατοικεί στο Νέο Ηράκλειο. 

Σπούδασε Πολιτικός Μηχανικός (DEA Geographieur Baine, Διδακτορική Διατριβή 

Πολεοδομίας). Έχουν εκδοθεί η μελέτη της «Η ελληνικότητα των τόπων και η έννοια της 

μορφής χρήσης» (Πολιτιστικό Κέντρο Ασπροπύργου) και η συλλογή ποιημάτων 

«Υποσχέσεις» (εκδόσεις Δωρικός). 



ΚΑΠΝΟΣ 
____________________________________________________________________________________________ 

 57_ 

 

Ελένη Καββαδία  

 

Καπνός 

 

Ο ΡΕΜΠΕΤΑΔΙΚΟ ΗΤΑΝ ΣΤΟ ΗΜΙΦΩΣ ΟΠΩΣ ΣΥΝΗΘΙΖΕΤΑΙ. Μέχρι χθες ήταν ο 

Παράδεισος. Γιατί, μέσα στην μισοφωτισμένη ασάφεια, στην πολυπόθητη 

αοριστία κάποια στιγμή τις μικρές ώρες ο Johnny κατέβαινε από το πάλκο και μ’ 

έπαιρνε αγκαλιά. Ήταν ο Θεός μου. Ήταν ωραίος ήταν ψηλός ήταν άντρας. Ήταν 

μουσικός και μάγκας. Τελεία. 

Εγώ τριγυρνούσα όλη νύχτα στο μαγαζί με την τάβλα με τα τσιγάρα 

κρεμασμένη στο λαιμό σαν καταδίκη. Κι όμως όλα μου φαίνονταν λαμπρά. Ούτε οι 

γόβες με πατούσαν ούτε ο κορσές με έσφιγγε. Πουλούσα τα τσιγάρα στις παρέες 

που με φώναζαν, πάντα κεφάτη έτοιμη για παιχνίδι για αστεία και οι αδιάκριτες 

τσιμπιές μού φαίνονταν κι αυτές αλατοπίπερο στο σκηνικό της αναμονής. 

Μετρούσα τα ψιλά, μετρούσα τα ρέστα μετρούσα το ρυθμό: 2/4, 9/8…ήξερα 

όλο το πρόγραμμα απ’ έξω. Μετρούσα τα τραγούδια για την ώρα που ο Johnny ο 

Υπέροχος θα κατέβαινε από το πάλκο και θα μου ’λεγε «Πάμε…» νεύοντας προς 

την πόρτα. Ο Παράδεισος δέκα σκαλιά κάτω απ’ την Γη στολισμένος με φώτα 

χαμηλά, με παλιές ασπρόμαυρες φωτογραφίες, όπου τα ποτήρια λαμποκοπούσαν 

και κροτάλιζαν, οι ψίθυροι μπερδεύονταν με τις γαλανές τολύπες του καπνού και 

αιωρούνταν στα νταβάνια μαζί με τις πενιές. Μέχρι χθες. 

Σήμερα εκείνος είναι ψυχρός κι απόμακρος. Σήμερα σήμανε το τέλος μιας 

σχέσης. 

Ο Johnny, ο Johnny σήμερα είπε «Πάω…». «Πάμε;…» περίμενα εγώ στο χείλος 

του γκρεμού. «Πάω» είπε αυτός στεγνά, και έγινε καπνός. Και το μαγαζί μίκρυνε. 

Τ 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 58_ 

Και το καλλιτεχνικό μακιγιάζ που έδινε στο βλέμμα μου μυστηριώδη βάθη –όπως 

μου έλεγαν οι μισομεθυσμένοι πελάτες, κύλησε στον κορσέ μου λεκιάζοντάς τον. 

 

-Πέντε ευρώ καθαριστήριο, είπε ο κ. Θανάσης, το αφεντικό. Θα σού τα 

αφαιρέσω απ’ το μεροκάματο. Μέτρα τα πακέτα και πέρνα απ’ το ταμείο να 

πληρωθείς. Και πού ’σαι…συμμαζέψου. ‘Σε λα βι’ πρόσθεσε. 

 

Εγώ όμως, σε μία σπάνια στιγμή αποφασιστικότητας μέσα στη νέα θλιβερή 

πραγματικότητα των άμουσων, άρρυθμων, πλέον ημερών που περίμεναν ειρωνικές 

μπροστά μου, έριξα όπως ήμουν πάνω μου μια τσαλακωμένη γκαμπαρντίνα και 

ξεγλιστρώντας από την πίσω πόρτα της κουζίνας –αφού γέμισα τις τσέπες μου και 

το τσαντάκι μου το χαντροστολισμένο (δώρο του Johnny) με τα πακέτα που είχαν 

απομείνει απούλητα στην τάβλα- έτοιμη για όλα, βγήκα στον παγωμένο πρωινό 

αέρα του δρόμου. 

Και τώρα πού πάω; 

Πήρα τον ίδιο δρόμο που τόσες και τόσες φορές είχαμε πάρει αγκαλιά. Το μικρό 

πάρκο με τα έρημα παγκάκια που είχαμε καθίσει τόσα παλιά πρωινά, ήταν εκεί. 

Όμως το βλέμμα μου –γιατί άραγε;- σήμερα κατάφερνε μόνο να διακρίνει 

ξέχειλους σκουπιδοτενεκέδες με αποφάγια από σουβλάκια και κουτιά από μπύρες 

και χαρτιά και οι δάφνες που το έζωναν ήταν μισόξερες και κακοκλαδεμένες. Δυο 

κούνιες χαλασμένες κι αυτές. Μέσα σε τούτη τη λερή και ξένη παγωνιά άνοιξα το 

πρώτο πακέτο κι άναψα ένα τσιγάρο. 

Ω! του θαύματος. Ο Johnny ήταν τώρα πλάι μου στο ρομαντικό πάρκο της 

αυγής με το γοητευτικό χαμόγελο, τα μαύρα του μαλλιά να πέφτουν ανέμελα στο 

μέτωπο του με το δερμάτινο σακάκι του, μαύρο κι αυτό, ξεκούμπωτο –Αυτός ο 

άνθρωπος δεν κρύωνε ποτέ- και τα καλοσχηματισμένα υπέροχα δάκτυλά του που 



ΚΑΠΝΟΣ 
____________________________________________________________________________________________ 

 59_ 

πριν λίγο ήξεραν να παίζουν τόσες μελωδίες ήταν μέσα στα δικά μου χέρια. Για μια 

στιγμή. Και το τσιγάρο τελειώνει κι όλα είναι πάλι παγερά κι η μοναξιά 

πρωτόγνωρη κι αβάσταχτη. Ας ανάψουμε άλλο ένα.  

Καθώς πάλευα με το πρωινό αεράκι που έσβηνε τα σπίρτα το ένα μετά το άλλο, 

μού ήλθε στο νου εκείνο το θλιβερό παραμύθι. Το κοριτσάκι με τα σπίρτα μεγάλωσε 

και τα σπίρτα δεν αρκούν... Τι σού είναι ο άνθρωπος…φιλοσοφούσα τώρα 

ανάβοντας καλού κακού τα τσιγάρα με τις γόπες στη σειρά. Ο Johnny ο Υπέροχος 

πότε ερχόταν και πότε έφευγε, μία ντυμένος στο καντίνι με το δαχτυλίδι του ν’ 

αστράφτει ‘χρυσό και με ρουμπίνι’, μία ανέμελος και καλοκαιρινός πίσω απ’ τα 

μαύρα του γυαλιά, μα πάντα βαρύς απ’ την πολύ γοητεία. Πλάι στο υπόλοιπο 

σκουπιδαριό του μίζερου πάρκου ήταν τώρα –η συμβολή μου- κι ένας σωρός γόπες 

που με τριγύριζαν σαν τείχος αμυντικό απέναντι στις πικρές αλήθειες της ζωής.  

Στο διπλανό παγκάκι ένα ζευγάρι προσπαθούσε με έναν χείμαρρο εξηγήσεων 

να λύσει όσα εμείς είχαμε διευθετήσει μονολεκτικά. «Τα πολλά λόγια είναι 

ζαλάδα», σκέφτηκα. «Το ίδιο και τα πολλά τσιγάρα.» 

«Πάμε;» είπα στον αυτό μου κάπως βαριεστημένη έχοντας μηρυκάσει επαρκώς 

τα περιστατικά. «Πάω», κατέληξα. 

 

Στη γωνία, ο μανάβης με τα λαχανικά βιοδυναμικής καλλιέργειας άνοιγε και 

ζητούσε υπάλληλο. Ο ήλιος ανέτειλε λαμπρός και άστραφταν οι δροσοσταλιές 

επάνω στα φρέσκα λάχανα και στα κουνουπίδια. Τα λεμόνια μοσχομύριζαν, οι 

φράπες, τα περγαμόντα.  

-Να έλθω αύριο; τον ρώτησα καθώς μου ζύγιζε λίγα κάστανα και πέντε 

μανταρίνια. Έχω μείνει από δουλειά. 

-Ε..Χμ…απάντησε ο νεαρός κοιτάζοντας εξεταστικά το αλλόκοτο ντύσιμό μου. 

Αλλά πάλι μονολόγησε Γιατί όχι. Ας κάνουμε μία δοκιμή, κατέληξε. Και 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 60_ 

κοίτα…ντύσου πιο απλά. Σε μας δεν μετράει η συσκευασία. Η ουσία βρίσκεται στο 

πράγμα καθ’ αυτό γιατί τα φαινόμενα απατούν. 

-Τα λέμε αύριο, του είπα αδειάζοντας τα τσιγάρα στον πάγκο προσπαθώντας να 

βρω ψιλά. 

-Εδώ δεν καπνίζουμε, με πρόφτασε αυτός διαλέγοντας κάτι κέρματα από το 

σωρό. 

-Ούτε εγώ καπνίζω, του είπα. Και όπως με κοίταξε απορημένος –θα βρωμούσα 

σίγουρα τσιγαρίλα ως τη γωνία- πρόσθεσα 

-Όπως το είπες. Τα φαινόμενα απατούν. Πάφ! Ανάβουν και σβήνουν 

αφήνοντας πίσω τους συχνά μόνον την αίσθηση του ανικανοποίητου.  

 

Και έφυγα με μια διάθεση απομυθοποίησης, μη βλέποντας την ώρα να πετάξω 

από πάνω μου αυτόν τον στενό κορσέ κι αυτές τις γόβες κι από το μυαλό μου τις 

γόπες που με βάραιναν σα σκηνικό παλιό και ξεβαμμένο ενός έργου από εκείνα 

που χρειάζονται σκηνοθετικά κόλπα και εφέ γιατί η ουσία τους δεν επαρκεί. Σαν το 

τσιγάρο.  

  

Εύκολη πάντως είναι η κριτική. Προδότρα! Μου ψιθύρισε ο άλλος μου εαυτός. 

Αφού σε έβγαλε απ’ τα δύσκολα τώρα το πετάς σαν τη γόπα. Μοίρα κι αυτή της 

γόπας, ολοένα κάτι μου θύμιζε που μου έφερνε δάκρυα πικρά στα μάτια. 

Και λέκιασα και την γκαμπαρντίνα. 

 



ΚΑΠΝΟΣ 
____________________________________________________________________________________________ 

 61_ 

 

Η Ελένη Καββαδία σπούδασε βιολογία και ζωολογία και τα οικολογικά και την 

φιλοσοφία της φύσης. Παίζει βιολοντσέλο και ζωγραφίζει. Την ενδιαφέρουν συνήθως 

συγκινήσεις αόρατες στον γυμνό οφθαλμό και σκέψεις που ξεδιπλώνονται με την δύναμη την 

ευκρίνεια και την χάρη ενός οργανισμού στην φύση. Η φαντασία της είναι εξαιρετικά 

δραστήρια. Φαντάζεται την γραφή της να αναπαράγει την αμεσότητα και την ακρίβεια του 

ενστίκτου με την δύναμη του νου, να εκφράζει το ανεπαίσθητο, να κυνηγά το φευγαλέο όπως 

ο αετός τον λαγό και ο βάτραχος την μύγα... 

 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 62_ 

 

Βασιλική Παρασκευάκου 

 

Little girl blue 

 

ΙΑΝΥΑΜΕ ΑΙΣΙΩΣ ΤΑ ΜΕΣΑ ΤΟΥ ΑΥΓΟΥΣΤΟΥ. Ο ουρανός έμοιαζε ατέλειωτος, 

είχα ξαπλώσει στο πεζούλι κάτω από το δέντρο μου, κάπου ψηλά έλαμπε 

ένας ήλιος αβάσταχτος. Τα κλαδιά τον έκρυβαν, το κορμί μου όμως τον 

αναγνώριζε. Η πλάτη μου σχεδόν καιγόταν από την κάψα της πέτρας, αλλά εγώ 

έμενα πεισματικά αμετακίνητη. Παρατηρούσα το φως να πέφτει μέσα από τα 

φύλλα. Χοντρές σταγόνες ιδρώτα κυλούσαν αχόρταγες στο σβέρκο μου, πότιζαν τις 

ρίζες των μαλλιών μου. Κράτησα την ανάσα μου κι έμεινα εντελώς ακίνητη.  

Εκείνη την εποχή τό ’χα βάλει σκοπό να νιώσω τη Γη να γυρίζει. Είχα διαβάσει 

κάπου ότι η Γη περιστρέφεται τετρακόσια εξήντα πέντε μέτρα το δευτερόλεπτο. 

«Μεγάλος αριθμός. Αδύνατο να μην μπορείς να τη νιώσεις αν συγκεντρωθείς 

πολύ», είχα σκεφτεί. Κατάφερα να ακινητοποιηθώ, αλλά ο παλμός της καρδιάς μου 

τράνταζε το σώμα μου, μ’ εμπόδιζε φριχτά. Θυμήθηκα κάτι άλλο που είχα διαβάσει 

(τότε ήξερα ένα σωρό άχρηστα πράγματα για τον κόσμο), ότι οι βουδιστές μοναχοί 

μπορούν και σταματάνε την καρδιά τους κατά βούληση. Καταράστηκα τη μοίρα 

μου που δε μ’ έστειλε να γεννηθώ στο Θιβέτ και ξεφύσηξα. Άρχισα να τραγουδάω 

κάποιο μελαγχολικό κομμάτι του Chet Baker, που μου φαινόταν πως ταίριαζε 

γάντι στην μεγαλειώδη αποτυχία μου να νιώσω τον πλανήτη να κινείται. Ω, πόσο 

τραγική ένιωθα! Ηρωίδα μυθιστορήματος του Kerouac, άγρια πριγκίπισσα κάποιας 

ξεχασμένης φυλής, γεννημένη ως άστρο που έσβησε, αλλά ακόμα φαίνεται τις 

νύχτες, κι όλοι οι ανίδεοι με δείχνουν και λένε «Όμορφα που λάμπει!», μα εγώ έχω 

ήδη πεθάνει, έχω πεθάνει ανόητοι άνθρωποι! Μονολογούσα τώρα, εμπύρετη από τη 

Δ 



ΚΑΠΝΟΣ 
____________________________________________________________________________________________ 

 63_ 

ματαιότητα, το μυαλό μου μια σούπα από εφηβικές ορμόνες, τα χέρια μου 

σηκωμένα, κινούνταν σαν χέρια καιόμενου, σαν χέρια καταραμένου. 

-Πολύ ενέργεια έχεις πάντως για πεθαμένο κορίτσι, άκουσα κάποιον να λέει.  

Τα χέρια μου κοκκάλωσαν στον αέρα σαν ξερόκλαδα, τέντωσα το κορμί μου, 

έγειρα πίσω το κεφάλι και έριξα μια ανάποδη ματιά στον αυτόπτη μάρτυρα της 

βασανιστικής μου σκηνής. Ανεστραμμένο είδωλο άγνωστου ανθρώπου, γένους 

αρσενικού, ήταν αγόρι, αλλά σύντομα θα γινόταν άντρας, τόσο σύντομα που αν 

ανοιγόκλεινα τα μάτια μου μπορεί να έχανα τη μεταμόρφωση. Ερεβώδη μαλλιά, 

πιασμένα σε χαλαρή κοτσίδα σαν τιθασευμένα κύματα μαύρου ωκεανού, δέρμα 

λευκό, σαν απαστράπτον βότσαλο.  

Ανασκουμπώθηκα και τον κοίταξα επίμονα, μού ‘κανε εντύπωση τόσο άσπρο 

δέρμα μες το κατακαλόκαιρο. Έμοιαζε σα νά ‘χε μόλις διακτινιστεί από κάποια 

χώρα του Βορρά. Μείναμε να κοιταζόμαστε. Έβγαλε μια υφασμάτινη θήκη με 

καπνό από την τσέπη του τζην του κι έστριψε τσιγάρο. Κινήσεις αργές, εξωφρενικές 

μες στη νωχελικότητά τους, υπνωτιστικές, πλανεύτρες. Ήθελα να του πω να βιαστεί, 

αλλά τα δάχτυλά του ήταν λεπτά, μακριά και ανυπότακτα, κινούνταν σε άλλο 

χρόνο. Μέχρι να φέρει το τσιγάρο στο στόμα του εκατομμύρια γαλαξίες είχαν 

πεθάνει και ‘γω είχα γεράσει, «Πού πήγε η πολύτιμή μου νεότητα;», σπάραζα και 

κανείς δε με άκουγε.  

-Τα τσιγάρα αλλάζουν γεύση ανάλογα με την εποχή, παρατήρησε 

περιστρέφοντας το τσιγάρο στα δάχτυλά του, σα νά ‘θελε να το εξετάσει σφαιρικά, 

από όλες τις μεριές.  

-Τι γεύση έχουν τον Αύγουστο; ρώτησα.  

Έστειλε ένα σύννεφο καπνού στον Θεό και το κοίταξε συνοφρυωμένος να 

διαλύεται στην ατμόσφαιρα, πριν προλάβει να φτάσει στον προορισμό του. Ε, 

λοιπόν και ποιος φτάνει;  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 64_ 

-Μοιάζει με καλαμπόκι, απάντησε μετά από λίγο. Κολλάει στον ουρανίσκο κι αν 

έχει πολύ ζέστη, την κουβαλάς στο στόμα σου όλη μέρα. Τα καλοκαιρινά τσιγάρα 

μου φέρνουν ζαλάδα, σαν αυτή που φέρνει καμιά φορά το πρώτο πρωινό τσιγάρο 

και μια αδιόρατη υπνηλία.  

Στον δείχτη του αριστερού χεριού, αυτού που κράταγε το τσιγάρο, φορούσε ένα 

χοντρό ασημένιο δαχτυλίδι. Καρποί οστέινοι, σχεδόν κοριτσίστικοι, προκλητικά 

εύθραυστοι.  

-Μπορώ να καθίσω; ρώτησε.  

-Ζαλίζεσαι; ρώτησα με τη σειρά μου.  

Για απάντηση έλαβα ένα επιδοκιμαστικό γελάκι, που μ’ έκανε να νιώσω σα νά 

‘χα πάρει άριστα σε διαγώνισμα μαθηματικών. Μετακινήθηκα στην αριστερή άκρη 

του πεζουλιού. Το αγόρι κάθισε στην αντίθετη άκρη, όχι ότι το πεζούλι ήταν 

μεγάλο, θά ‘ταν ένα-ενάμισι μέτρο μακρύ. Έκλεισε τα μάτια και απόλαυσε την 

παχιά σκιά. Οι βλεφαρίδες του, αραιές και κατάμαυρες, ατέρμονες, τρεμόπαιξαν 

από ευχαρίστηση.  

-Τι όμορφο δέντρο, είπε μισανοίγοντας τα μάτια, πύλες του φωτός αγγελικές, 

ήταν όλος μια μυσταγωγία, το αδύνατο σώμα του χαλαρό, σα να ανήκε εδώ πάντα, 

σα να επέστρεψε από ξέφρενη περιπλάνηση. «Αντίο, αντίο χαμένε έρωτα, 

επιστρέφω στο κρασί του σπιτιού μου». Ήθελα να του απαγγείλω τους στίχους 

αυτούς του Neruda, που μού ‘ρθαν στο μυαλό, αλλά ντράπηκα, μου έφτανε που 

είχε επαινέσει το δέντρο μου. Επρόκειτο για μια τεράστια βελανιδιά. Ο μπαμπάς 

μου είχε πει όταν ήμουνα μικρούλα πως ήταν τόσο αρχαία, που είχε δει την 

Αραβίκια να ξεπροβάλλει από τα σπλάχνα της γης. Αραβίκια λέγαν το βουνό μας, 

το οποίο από αυτό το σημείο του χωριού, εδώ που τέλειωναν τα σπίτια και 

κατηφόριζε ο δρόμος για τα χωράφια, έστεκε μεγαλοπρεπές, έμοιαζε τόσο κοντινό, 

λες και θα μπορούσα να απλώσω το χέρι και να χαϊδέψω την πλαγιά του αν ήθελα. 

Η Αραβίκια κατέληγε στη θάλασσα σα διψασμένο μωρό. 



ΚΑΠΝΟΣ 
____________________________________________________________________________________________ 

 65_ 

-Δεν θα σε ενοχλήσω για πολύ. Κάνουμε με τα φιλαράκια μου το γύρο της 

Μάνης, αλλά χάλασε το σαραβαλάκι μας.  

Είπε σαραβαλάκι, με φωνή γεμάτη συγχώρεση, σα νά ‘λεγε «Δε με πειράζει που 

είναι σαραβαλάκι, το αγαπώ όπως είναι, κι ίσως αν ήταν γυαλιστερό κι 

ολοκαίνουριο, να μην το αγαπούσα τόσο».  

-Άφησα τα παιδιά να τα βγάλουν πέρα με τα μαστορέματα και την οδική 

βοήθεια, εμένα δεν πιάνουν τα χέρια μου. Είπα να κάνω μια βόλτα για να μην 

είμαι μες τα πόδια τους.  

Ελαφρύ ξεφύσημα, σχεδόν ηδονικό. Τώρα που καθόταν κοντά μου, 

συνειδητοποίησα πως η μυρωδιά του καπνού του κάτι μού ‘λεγε, ήταν 

απροσδιόριστα οικεία. Α, να το! Μικρό κύμα πανικού.  

-Κάνεις Marlboro; ρώτησα.  

Έβγαλε τον καπνό από την πάνινη θήκη και μου τον έδειξε. Ήταν πράγματι 

Marlboro. 

-Το κατάλαβα από το άρωμα. Ο θείος μου κάνει τον ίδιο, είπα.  

Σήκωσα το βλέμμα μου στον ουρανό, μετά κοίταξα τα παπούτσια μου και 

τελικά μίλησα, γιατί ήξερα πως τα λόγια που καταπιέζονται μπορούν να σε 

σκάσουν περισσότερο κι από τον χειρότερο καύσωνα του Αυγούστου, κι εγώ εκείνη 

τη στιγμή είχα την επιτακτική ανάγκη να μιλήσω στο αγόρι για αυτό που μ’ 

έτρωγε.  

-Έχει μια τεράστια συλλογή από βινύλια. Για τον θείο μου λέω. Δεν μου 

επιτρέπουν πια να τον επισκέπτομαι. Μου λείπει. Και στο δικό μας σπίτι δεν 

υπάρχει πικάπ, είπα. 

Ο θείος μου έμενε σε μια μονοκατοικία στη Νίκαια. Άκουγε jazz κι έπινε ουίσκι, 

είχε θλιμμένα γαλάζια μάτια, θολά, έμοιαζαν πάντα να παρακαλάνε. Kάποιες 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 66_ 

φορές με τρόμαζαν, αν είχαν φωνή νομίζω θα ούρλιαζαν. «Τα βινύλια είναι 

ζωντανοί οργανισμοί», μου έλεγε τοποθετώντας με προσοχή κάποιον δίσκο του 

Miles ή του Bird στο πικάπ. Τα χέρια του τότε γίνονταν το επίκεντρο του 

σύμπαντος, τρυφερά, τραγικά, αδίστακτα. Παρατηρώντας τα χέρια του θείου μου, 

έμαθα να παρατηρώ τα χέρια των ανθρώπων, τις πτυχές τους, τις ανάγκες τους, 

αυτό που έλειπε και αυτό που περίσσευε. Τα χέρια του θείου μου σταματούσαν να 

κλαίνε μόνο όταν άγγιζαν κάποιο δίσκο κι όταν χάιδευαν τα μαλλιά μου. Είχα 

πολλούς μήνες να τον δω. Η μητέρα είχε πει πως ήταν κακή επιρροή, πως ήταν 

άρρωστος κι έπρεπε να τον αφήσουμε στην ησυχία του. Αργότερα κατάλαβα πως 

το άρρωστος σήμαινε αλκοολικός. Ο θείος μου πάλευε με τα σκοτάδια του όπως κι 

οι μουσικοί της jazz που άκουγε, η ακρόαση ήταν συνάντηση, ήταν συμφωνία, ένας 

γέρος που μετράει πόσοι φίλοι του απόμειναν ζωντανοί, που ζητάει θάνατο αλλά 

αντέχει ακόμα μια μέρα, γαντζωμένος στα μαλλιά της ζωής.  

Εκείνο το καλοκαίρι δεν ήξερα ακόμα από τι ακριβώς έπασχε ο θείος μου. Η 

ανάμνησή του, πυροδοτημένη από τη μυρωδιά του καπνού, μ’ έκανε να βουρκώσω. 

Ένιωσα την καρδιά μου να βυθίζεται, να συμπιέζεται, παραδομένη στον πολύτιμο, 

ανυπέρβλητο πόνο που μπορεί να βιώσει κανείς μια φορά στη ζωή του, όταν κάθε 

συναίσθημα υποτάσσεται στον κανόνα της εφηβικής υπερβολής. Πάλεψα να 

κρατηθώ και τελικά έβαλα τα κλάματα. Θύμωσα με τον εαυτό μου για αυτή μου 

την αντίδραση, αλλά η θλίψη ήταν πάνω από τις δυνάμεις μου, ένας στρόβιλος, μια 

φρικιαστική οντότητα που ρουφούσε κάθε καλό. Ήθελα να συναντήσω τον θείο 

μου, εγώ τα αγαπούσα τα σκοτάδια του, ήξερα να τα φωτίζω, έστω κι αμυδρά, πώς 

θα τα έβγαζε πέρα μόνος του; Σταμάτησα να κλαίω γιατί το αγόρι άρχισε ξαφνικά 

να τραγουδά. 

  

Sit there and count your fingers 

What can you do? 



ΚΑΠΝΟΣ 
____________________________________________________________________________________________ 

 67_ 

Old girl you’re through, 

Sit there, count your little fingers 

Unhappy little girl blue 

 

-Μην κλαις, μικρό μπλε κορίτσι, είπε απαλά. Είμαι σίγουρος πως ο θείος σου σε 

περιμένει, πως ξέρει ότι θα τρέξεις κοντά του με την πρώτη ευκαιρία.  

Έγνεψα καταφατικά και σκούπισα τα δάκρυά μου. Το αγόρι έκανε να σβήσει το 

τσιγάρο.  

-Όχι, όχι! Δεν είναι ανάγκη, έσπευσα να τον αποτρέψω. Ξέρεις, δεν είναι 

ακριβώς η ίδια μυρωδιά. Μοιάζει πολύ, αλλά στην ουσία δεν είναι ακριβώς η ίδια.  

Το αγόρι με κοίταξε με απορία.  

-Δε βγάζω νόημα, ε;  

Σούφρωσε τα χείλη του σ’ ένδειξη πως δυσκολευόταν να με καταλάβει. 

Προσπάθησα να συγκροτήσω τη σκέψη μου.  

-Αυτό που θέλω να πω, είπα μετά από λίγο, είναι ότι η μυρωδιά των τσιγάρων 

φαίνεται να αποτελείται από δύο μέρη. Το πρώτο είναι αυτό που μένει 

απαράλλαχτο, γιατί οφείλεται στη μάρκα. Το δεύτερο είναι αυτό που διαφέρει από 

άτομο σε άτομο και είναι χαρακτηριστικό για τον καθένα. Το πρώτο μέρος είναι 

αυτό που με έκανε να σκεφτώ τον θείο μου, αφού κάνετε και οι δύο Malboro, το 

δεύτερο όμως μέρος έχει τη δική σου ταυτότητα. Παρόλο που δεν καπνίζω, υποθέτω 

πως τα τσιγάρα αλλάζουν μυρωδιά ανάλογα με το άτομο που τα καπνίζει, με τον 

ίδιο τρόπο που αλλάζουν γεύση ανάλογα με την εποχή, είπα, προσπαθώντας να 

εξηγήσω όσο καλύτερα μπορούσα την παρατήρησή μου.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 68_ 

Φάνηκε να το σκέφτεται και ξαφνικά το πρόσωπό του φωτίστηκε. Έβγαλε ένα 

ενθουσιώδες σφύριγμα.  

-Έχεις δίκιο! αναφώνησε, σα να τού ‘χα φανερώσει κάποια συγκλονιστική 

αλήθεια.  

-Φταίει μάλλον ο τρόπος που στρίβει καθένας, ή, αν πρόκειται για 

τυποποιημένα τσιγάρα, ο τύπος της εισπνοής και της εκπνοής, είπε και τράβηξε μια 

μεγάλη ρουφηξιά.  

Φαινόταν τόσο ευχαριστημένος, που για μια στιγμή πίστεψα πως θα πρέπει να 

φαινόμουνα διπλάσια, έτσι όπως είχα φουσκώσει από χαρά και υπερηφάνεια.  

-Ο πατέρας μου ήταν ναυτικός. Το ‘76 είχε δει τη Nina Simone στο φεστιβάλ του 

Montreux. Νομίζω πως θα έκανε καλή παρέα με τον θείο σου.  

Όσο γι’ αυτό δεν αμφέβαλα καθόλου, τό ‘χα κιόλας διαπιστώσει. Μιλήσαμε για 

μουσική για περίπου μια αιωνιότητα, ώσπου, πάνω που το τσιγάρο του κόντευε να 

τελειώσει, ακούσαμε φωνές από μακριά.  

-Θα με ψάχνουν, είπε, ήρθε η ώρα να πηγαίνω.  

Σηκώθηκε και τίναξε το χώμα από το τζιν του. Προσπάθησα να χαμογελάσω, 

πάντα σιχαινόμουν τους αποχαιρετισμούς, μου προκαλούσαν μεγάλη αμηχανία.  

-Σε ευχαριστώ για την παρέα μικρό μπλε κορίτσι.  

Με πλησίασε και χάιδεψε την κορυφή του κεφαλιού μου. Τότε, για μια στιγμή 

που ήταν μικρότερη και από διχοτομημένο άτομο, είδα τη ζωή μου ν’ απλώνεται 

μπροστά μου ανελέητα απέραντη, και στην ιδέα πως δεν θα ξανάβλεπα ποτέ το 

αγόρι ένιωσα έρημη, η μοναξιά μου έμοιαζε ν’ αποκτά δύναμη ισάξια της 

βαρύτητας. Αλλά ήταν μονάχα μια στιγμή, κι εγώ δεν είχα κλείσει καλά -καλά τα 

δεκατέσσερα.  

-Καλό ταξίδι, μουρμούρισα.  



ΚΑΠΝΟΣ 
____________________________________________________________________________________________ 

 69_ 

Κοντοστάθηκε, σαν κάτι να ‘θελε να πει, αλλά το μετάνιωσε. Κούνησε 

ανάλαφρα το χέρι του στον αέρα και απομακρύνθηκε. Όταν πια χάθηκε από το 

οπτικό μου πεδίο το βλέμμα μου έπεσε στο πατημένο τσιγάρο, το οποίο κειτόταν 

στο χώμα σαν νεκρό έντομο. Αφού το χάζεψα αρκετά, το έθαψα με την άκρη του 

παπουτσιού μου. Ανηφόρισα προς το σπίτι, γιατί κόντευε η ώρα του μεσημεριανού. 

 

 

Η Βασιλική Παρασκευάκου γεννήθηκε το 1990. Σπουδάζει Φυσικοθεραπεία στο ΤΕΙ 

Αθήνας. Κατέχει το Proficiency της αγγλικής γλώσσας, το Delf B2 της γαλλικής και το Ν4-

Elementary 2 της ιαπωνικής. Ασχολείται ερασιτεχνικά με τη φωτογραφία. Την ενδιαφέρουν 

η λογοτεχνία, η μουσική, ο κινηματογράφος και το σχέδιο. Αγαπά τα ταξίδια και τις γάτες. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 70_ 

 

Σπύρος Λώλος  

 

Τρία Σκαλοπάτια 

 

ΡΟΛΟΓΟΣ  

Αύγουστος 1997 

Τα τελευταία αυγουστιάτικα απογεύματα ήταν βροχερά κι όλα έδειχναν ότι το 

καλοκαίρι υποχωρεί σιγά σιγά. Τα πρώτα δειλά βήματα του φθινοπώρου ήταν 

φανερά. Οι ρωγμές στο διψασμένο χώμα είχαν εξαφανιστεί χάρη στις λυτρωτικές 

για τη βλάστηση ψιχάλες.  

Η Ελίσια είχε περάσει τον Αύγουστο στο σπίτι του αδερφού της. Ένα μικρό 

ξύλινο σπιτάκι κοντά στη θάλασσα. Από το μεγάλο ανοιχτό παράθυρο του 

σαλονιού μπορούσες να δεις την καστανή αμμουδιά να χτενίζεται από τις σταγόνες 

της βροχής. Ένα ξύλινο σκαμπό κρατούσε την πόρτα ανοιχτή και στην άκρη του 

βρισκόταν μια ασημένια φυσαρμόνικα. Οι κουρτίνες έμοιαζαν να αναπνέουν, 

φούσκωναν και ξεφούσκωναν αφήνοντας να περάσουν μέσα βρεγμένα με άρωμα 

βροχής φύλλα του κήπου. Η Ελίσια κάπνιζε το τελευταίο τσιγάρο από το πακέτο. 

Είχε άλλα τρία στο συρτάρι της κουζίνας μαζί με μια συσκευασία από σπίρτα και 

ένα μικρό σακουλάκι από σπιτικό χασίσι, παραγωγή του αδερφού της. Το κρατούσε 

για απογεύματα σαν κι αυτό. Έσβησε το τσιγάρο της στο ξύλινο πάτωμα και έκατσε 

στα σκαλοπάτια της βεράντας. Τα πόδια της δροσίζονταν από τα ρυάκια της 

βροχής που γλιστρούσαν νωχελικά απ’ τα κεραμίδια της σκεπής.  

Η Ελίσια θυμήθηκε μια όμορφη πρόταση που είχε διαβάσει σε μια συλλογή 

διηγημάτων που είχε δημοσιεύσει πρόσφατα μια φίλη της.  

Π 



ΚΑΠΝΟΣ 
____________________________________________________________________________________________ 

 71_ 

“Μπορώ να καταλάβω την Άνοιξη στη γεύση του τσιγάρου μου. Τα τσιγάρα 

αλλάζουν γεύση ανάλογα με την εποχή. Είναι μια μικρή ανακάλυψη, απ’ αυτές 

που θες να τρέξεις να μοιραστείς με τον κόσμο.”  

Στην Ελίσια άρεσε πολύ η λογοτεχνία αν και τα τελευταία χρόνια δυσκολευόταν 

να βρει κάτι που να την εκφράζει ολόψυχα. Προτιμούσε περισσότερο τις γυναίκες 

συγγραφείς και λιγότερο τους άντρες. Ο Γουίλ ήταν εξαίρεση. Είχαν περάσει κιόλας 

τρία χρόνια από το θάνατό του. Τρία χρόνια από τότε που είχαν αποφασίσει ότι 

ήθελαν να χωρίσουν. Κάθε φορά που κάπνιζε σ’ αυτό το σπίτι η ανάμνηση του 

Γουίλ ήταν τόσο έντονη, λες και βρισκόταν εκεί μαζί της. Δεν ήξερε τι έφταιγε. Ίσως 

ότι είχαν ζήσει μαζί σ’ αυτό το μέρος για ένα μεγάλο χρονικό διάστημα. Ανακάλεσε 

τα λόγια του από εκείνο το απόγευμα που τον είδε για τελευταία φορά. Της είχε πει 

πως δεν άντεχε άλλο να μαλώνουν και ότι θα ήταν καλύτερο γι ΄ αυτούς να μην 

ξαναμιλούσαν ποτέ. Τότε ήταν που η Ελίσια μετακόμισε στο σπίτι του αδερφού της 

και ο Γουίλ πήγε στο δικό του, στο Ρέϊβεν Ντρόπ. 

Σ’ εκείνο το διάστημα ολοκλήρωνε το πρώτο του μεγάλο μυθιστόρημα και η 

διαδικασία συγγραφής του τον είχε αλλάξει σε ανυπόφορο βαθμό. Όλη την ώρα 

μιλούσε για κάτι φίδια και τη δύναμή τους. Ο Γουίλ εκείνη την περίοδο δοκίμαζε 

διάφορες ψυχεδελικές ουσίες που έβρισκε από γνωστούς του. Το αλκοόλ και ο 

καπνός από τα τσιγάρα είχαν ποτίσει τα υφάσματα του δωματίου του κάνοντας 

την ατμόσφαιρα αποπνικτική. Πολλά βράδια η Ελίσια τον άκουγε να μονολογεί 

στο γραφείο του. Έφτιαχνε διαλόγους και τους πρόβαρε φωναχτά. Οι καταχρήσεις, 

πίστευε η Ελίσια, του είχαν αλλοιώσει τη συμπεριφορά.  

Από μικρή κρατούσε ημερολόγιο, όχι για οτιδήποτε της συνέβαινε αλλά για 

εκείνες μόνο τις ημέρες που ένιωθε την ανάγκη να το κάνει. Εκεί έγραφε και τις 

ιδιαίτερες σκέψεις της για τον Γουίλ. Τώρα το είχε πάρει στα χέρια της και διάβαζε 

μερικές από τις σημειώσεις της. Τα γράμματα στέκονταν θαμπά επάνω στο χαρτί, 

αλλοιωμένα από το χρόνο και τα δάκρυά της.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 72_ 

“…Ο Γουίλ σκοτώθηκε στις 17 Ιουνίου 1994. Ο δικός μου Γουίλ…  

Είχε ένα ατύχημα στο παλιό εργοστάσιο του καπνού. Η σωρός του βρέθηκε 

διαμελισμένη και οι αρμόδιες αρχές τη μάζεψαν…” 

Έκλεισε το ημερολόγιο και αποφάσισε ότι μια βόλτα στη βροχή θα της έκανε 

καλό. Τα βήματά της στην αμμουδιά άφηναν πίσω της μικρές λιμνούλες από 

λάσπη. Τράβηξε μια γερή τζούρα από το τσιγάρο. “Άσε τα δάκρυα να κυλήσουν 

μπορεί να έχουν να πουν κι αυτά μια ιστορία.” Έτσι θα της έλεγε ο Γουίλ αν ήταν 

εκεί. 

 

Το μονοπάτι 

“Οι σκιές από τα έλατα στον κήπο, μου θυμίζουν όρθια φέρετρα που περιμένουν 

να ανοίξουν για να υποδεχθούν όποιον επιθυμεί τη γαλήνη τους. Κοιτάζω τις 

κορφές τους. Μοιάζουν ακίνητες σαν να είναι καρφωμένες στον ουρανό. Φυσάει 

λίγο, όσο πρέπει δηλαδή για να αντέξεις τη ζέστη. Στο παλιό εργοστάσιο θα έχει 

δροσιά τέτοια ώρα.”  

Ο Γουίλ ήταν καθισμένος στα σκαλοπάτια της αυλής. Γύρω του, παρτέρια με 

φρέσκο χώμα που είχε αδειάσει πριν μερικές ώρες, γόπες από σβησμένα τσιγάρα 

και υπολείμματα από τον ανοιγμένο καπνό που ήταν παρατημένος κοντά του. Του 

έλειπε η Ελίσια. Ήξερε πως σε λίγη ώρα θα μπορούσε να είναι κοντά του, αρκεί να 

της τηλεφωνούσε. Είχε έντονη την επιθυμία να την ακούσει να παίζει τη 

φυσαρμόνικα που της είχε χαρίσει. Είχε γίνει πολύ καλή σε λιγότερο χρόνο απ’ όσο 

είχε χρειαστεί εκείνος για να μάθει να παίζει. Ήθελε να της δείξει την καινούργια 

του ιστορία αλλά δεν ήταν εκεί. Κοίταξε το βουνό και το εργοστάσιο στους 

πρόποδές του. Έκλεισε τα μάτια του και έφερε στη σκέψη του τη μεγάλη αίθουσα 

της δυτικής πτέρυγας με τα σπασμένα παράθυρα· εκεί πήγαινε και έγραφε. Υπήρχε 



ΚΑΠΝΟΣ 
____________________________________________________________________________________________ 

 73_ 

ένα ετοιμόρροπο μπαλκόνι στο συγκεκριμένο όροφο και μια εξωτερική 

σκουριασμένη σκάλα που οδηγούσε σ’ ένα μικρό ξέφωτο στο δάσος.  

“Θυμάμαι το χαμόγελό της όταν της είχα πει ότι φανταζόμουν πως εκεί θα 

ξεμονάχιαζε ο Διευθυντής τις γραμματείς του για να παίξουν το παιχνίδι της 

προαγωγής. Κάτι έχει αυτό το μέρος. Τις περισσότερες φορές που πηγαίνω για να 

γράψω ξεχνιέμαι και με παίρνει η νύχτα. Μια φορά κόντεψα να χαθώ επειδή πήρα 

λάθος δρόμο μέσα στο σκοτάδι αλλά ευτυχώς βρέθηκα στην παραλία του χωριού 

και από εκεί κατάφερα να επιστρέψω σπίτι. Στην Ελίσια δεν άρεσε το παλιό 

εργοστάσιο και δεν καταλάβαινε το λόγο που περνούσα τόσες ώρες εκεί. Δεν ήξερα 

και εγώ τι να της πω παρά μόνο ότι η απομόνωση σ’ εκείνο το μέρος με ενέπνεε.”  

Η Ελίσια είναι ένα κορίτσι που αν το κοιτάξεις πολλή ώρα το ερωτεύεσαι. 

Νομίζω της το είχα πει κάποτε αυτό. Θυμάμαι εκείνα τα πρωινά που την πλησίαζα 

τόσο ώστε να αισθάνομαι την αναπνοή της και τις άκρες από τα σκούρα σύννεφα 

που στόλιζαν το πρόσωπό της όσο εκείνη ήταν βυθισμένη στα όνειρά της. Μετά 

περίμενα τόσο διψασμένος, όπως το χώμα εκλιπαρεί λίγο πριν το πρωτοβρόχι, να 

δεχθεί τις δροσερές ψιχάλες της πρωινής αύρας. Έλεγα τότε στον εαυτό μου, και 

πίστευα κάθε μου λέξη, ότι δε θέλω ποτέ να φύγω μακριά της. Τώρα όμως ήμαστε 

χώρια, εκείνη εκεί και εγώ εδώ, στις σκιές των δέντρων, στις αναμνήσεις.”  

Ένα αχνό φως στιγμιαία τρεμόπαιξε και διέκοψε τις σκέψεις του. Γύρισε και 

κοίταξε προς τη μεριά του εργοστασίου και πράγματι είδε κάτι που έμοιαζε με 

φλόγα πίσω από τα σπασμένα παράθυρα του τρίτου ορόφου. Δεν είχε την 

παραμικρή ιδέα τι ήταν αυτό, ούτε μπορούσε να φανταστεί. Το τσιγάρο του έπεσε 

από τα δάχτυλα όταν ένα γυναικείο ουρλιαχτό ακούστηκε και το πορφυρό είδωλο 

μιας γυναίκας έπεσε από το μπαλκόνι της δυτικής πτέρυγας. Σηκώθηκε απότομα, 

παραπατώντας προς την πόρτα του σπιτιού. Κοίταξε προς το τηλέφωνο και 

σκέφτηκε να πάρει την αστυνομία.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 74_ 

“Κάτι συμβαίνει στο παλιό εργοστάσιο σκέφτηκε. Αυτοκτονία; Δολοφονία; 

Εκείνη η γυναίκα…” 

Τα χέρια του έτρεμαν όταν άναψε ένα ακόμη τσιγάρο. Κάθισε στον καναπέ 

αφού έκλεισε την πόρτα πίσω του. Κύκλοι από καπνό κι αραχνοΰφαντες λεπτές 

γραμμές μπλέκονταν μεταξύ τους και χάνονταν.  

“Στην Ελίσια άρεσε να ανακαλύπτει σχήματα στον καπνό και να μου 

περιγράφει τις εικόνες που έβλεπε.” Ο Γουίλ κοιτούσε την ξύλινη οροφή και τον 

καπνό που ανέβαινε σιωπηλά σα μαγνητισμένος.  

“Δε βλέπω τίποτα” είπε και έπιασε το κεφάλι του προσπαθώντας να ηρεμήσει. 

Κοίταξε και πάλι το τηλέφωνο αλλά τελικά δεν το πήρε στα χέρια του.  

“Τι πρέπει να κάνω;”  

Έγειρε προς τα πίσω και σκούπισε τον ιδρώτα από το πρόσωπό του. Δεν 

τολμούσε να κοιτάξει προς τη μεριά του εργοστασίου παρότι μέσα του κάτι τον 

έσπρωχνε να πάει να δει τι ακριβώς είχε συμβεί. 

Είχε αρχίσει να σουρουπώνει όταν έβαλε το κυνηγετικό μαχαίρι του πατέρα του 

στην τσέπη της ζακέτας του και πήρε το μονοπάτι προς το εργοστάσιο.  

 

Στης φωτιάς 

Η βλάστηση γύρω από το χωματόδρομο ήταν αρκετά πυκνή. Γέρικα πεύκα, 

έλατα, θάμνοι αριστερά και δεξιά καθώς ο Γουίλ περπατούσε ανάμεσά τους και 

κάπνιζε το ένα τσιγάρο μετά το άλλο. Πίσω του ο καπνός σαν αχνό μονοπάτι 

έσβηνε στον αέρα. Στην επόμενη στροφή ήξερε πως θα δει το εργοστάσιο και έτσι 

κοντοστάθηκε και πήρε μια βαθιά ανάσα. Έσφιξε το μαχαίρι που είχε στην τσέπη 

του και έκανε τα τελευταία βήματα.  

“Κάτι έχει αλλάξει”, σκέφτηκε, ενώ κοιτούσε την κεντρική είσοδο του κτηρίου.  



ΚΑΠΝΟΣ 
____________________________________________________________________________________________ 

 75_ 

Δεν μπορούσε να προσδιορίσει τι ήταν ακριβώς αλλά κάτι αισθανόταν. Το βήμα 

του έγινε ακόμη πιο διστακτικό παρότι είχε πλησιάσει αρκετά προς τη σκάλα που 

οδηγούσε μέσα στο χώρο του εργοστασίου. Άναψε κι’ άλλο τσιγάρο, φύσηξε 

νευρικά τον καπνό μακριά του και φώναξε όσο πιο δυνατά μπορούσε.  

“ΕΙΝΑΙ ΚΑΝΕΙΣ ΕΔΩ;” Περίμενε λίγο αλλά κανείς δεν απάντησε και 

ξαναπροσπάθησε. Ανέβηκε τα σκαλοπάτια και πέρασε από την είσοδο. Αυτό που 

αντίκρισε του έκοψε την ανάσα.  

“Δεν μπορεί να είναι αληθινό αυτό που βρίσκεται μπροστά μου”, μονολόγησε.  

Κάτι είχε κουλουριαστεί λίγα μέτρα μακριά του, κάτι που έμοιαζε με σπείρα ή 

μάλλον, με φίδι. Ένα μεγάλο γκρίζο φίδι! Ο Γουίλ δεν μπορούσε να κουνήσει τα 

πόδια του, τα χέρια του, ούτε καν να ανοιγοκλείσει τα μάτια του. Είχε μουδιάσει 

ολόκληρος. 

Ένα πελώριο πλάσμα δίχως σάρκα που άχνιζε λες και ήταν από καπνό, τον 

κοιτούσε. Η γλώσσα του μια έβγαινε από το στόμα του και μια επέστρεφε 

γλιστρώντας ανάμεσα στα δόντια του. Προσπάθησε να κάνει ένα βήμα πίσω αλλά 

ήταν αδύνατον. Τότε ήταν που άκουσε για πρώτη φορά τη φωνή του.  

“Ζω στη σιωπή της γκρίζας σκιάς, ανάμεσα στις αναμνήσεις και στα μονοπάτια 

του καπνού. Είμαι γόνος της φωτιάς. Γουίλιαμ χρειάζομαι τη βοήθεια σου.”  

Στο άκουσμα του ονόματός του ο Γουίλ έπιασε το στομάχι του και ένιωσε κάτι 

να στριφογυρίσει μέσα του. Φαντάστηκε ένα αφηνιασμένο ποντίκι να ψάχνει 

λυσσασμένα την έξοδο από το λαιμό του. Ζεστός εμετός ξεχείλισε από το στόμα του. 

Είχε κλείσει τα μάτια του και βογκούσε. Το κεφάλι του βούϊζε. Ένα δεύτερο κύμα 

από γαστρικά υγρά τον σώριασε στο πάτωμα. Κρατούσε τα μάτια του κλειστά και 

ευχόταν όταν θα τα ξανάνοιγε να είχε φύγει από μπροστά του αυτό το τέρας. Είπε 

στον εαυτό του πως όλα ήταν στη φαντασία του και πως τίποτε δεν είχε συμβεί. 

Σκέφτηκε την Ελίσια. Την είδε να του χαμογελάει και πήρε το κουράγιο να τα 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 76_ 

ανοίξει. Πριν προλάβει να το κάνει όμως, το φίδι μίλησε ξανά και ο Γουίλ 

λιποθύμησε πάνω στη λίμνη με τον εμετό του. Προτού χάσει εντελώς τις αισθήσεις 

του ένιωσε κάτι να τον αγγίζει στο σβέρκο .  

“Γουίλιαμ, το όνομά μου είναι ‘Οφριρ. Είμαι το θηρίο που ζει στη σκιά σου. 

Μαζί θα βρούμε την Ελίσια.”  

Όταν ο Γουίλ ξύπνησε είχε πια νυχτώσει. Το σκοτάδι γύρω του κάλυπτε τα 

πάντα. Δεν ήταν ευδιάκριτο τίποτα. Γύρισε προς τη μεριά που πίστευε ότι ήταν η 

έξοδος αλλά μάταιος κόπος. Έψαξε για τον αναπτήρα στη τσέπη του. Η μικρή 

φλόγα του χάρισε όσο φως χρειαζόταν. Έφερε ένα τσιγάρο κοντά της και το άναψε. 

Ο καπνός άλλαξε τη γεύση εμετού στο στόμα του. Σηκώθηκε όρθιος και 

συνειδητοποίησε ότι σιγά σιγά μπορούσε να διακρίνει αντικείμενα γύρω του.  

“Το μαχαίρι” είπε. Νομίζω έχασα το μαχαίρι του πατέρα μου. Πρέπει να φύγω 

από εδώ πέρα όσο πιο γρήγορα γίνεται”, μονολόγησε. Όφριρ, μου είπε ότι το 

όνομά του ήταν Όφριρ. Δεν είναι δυνατόν να συμβαίνουν όλα αυτά”.  

Τότε ένιωσε πλοκάμια καπνού να τον τυλίγουν έτσι όπως ένα φίδι τυλίγει το 

θήραμά του. Άρχισε να βήχει. Οι άκρες τους χάνονταν μέσα στη νύχτα. Ο Γουίλ τις 

ακολούθησε.  

“Που να οδηγεί αυτή η σκάλα;” είπε. “Νομίζω θα με βγάλει στον από κάτω 

όροφο”. 

Σαν υπνωτισμένος αποφάσισε να την κατέβει. Στο πρώτο σκαλοπάτι άκουσε τη 

φωνή της Ελίσια. Κοντοστάθηκε και γύρισε να κοιτάξει από πού ερχόταν. Έκανε το 

επόμενο βήμα δισταχτικά. Ένιωσε το άρωμά της λες και μόλις είχε περάσει από 

δίπλα του. Τα γόνατά του λύθηκαν. 

“Νομίζω πρέπει να καθίσω.”  

Ο Γουίλ δεν μπορούσε να συγκρατήσει τους λυγμούς του.  



ΚΑΠΝΟΣ 
____________________________________________________________________________________________ 

 77_ 

“Τι μου συμβαίνει;” Ψιθύρισε. 

“Μου λείπεις Ελίσια. Άναψε το τελευταίο του τσιγάρο και αναστέναξε.” 

“Που πηγαίνω;”  

“Γουίλιαμ ζήτησα τη βοήθειά σου. Είσαι έτοιμος να ακούσεις όσα έχω να σου 

πω;” Είπε το φίδι. 

“ΠΟΙΟΣ ΕΙΣΑΙ;” Φώναξε ο Γουίλ. “ΤΙ ΕΙΣΑΙ; ΤΙ ΔΙΑΟΛΟ ΣΥΜΒΑΙΝΕΙ ΕΔΩ 

ΠΕΡΑ; ΕΙΜΑΙ ΑΠΛΩΣ ΕΝΑΣ ΣΥΓΓΡΑΦΕΑΣ, ΔΕΝ ΕΧΩ ΚΑΝΕΙ ΚΑΚΟ ΣΕ 

ΚΑΝΕΝΑΝ. ΑΝ ΕΙΝΑΙ ΚΑΠΟΙΟΥ ΕΙΔΟΥΣ ΑΣΤΕΙΟ…“ 

“Γουίλιαμ oι δρόμοι σας χώρισαν για πάντα. Εσύ είσαι πια μια σκιά χωρίς 

σώμα. Ανήκεις σ’ εμένα.” 

“ΠΟΥ ΞΕΡΕΙΣ ΕΣΥ ΓΙΑ ΤΗΝ ΕΛΙΣΙΑ; Ε; ΠΟΙΟΣ ΕΙΣΑΙ;” 

Ο Γουίλ ούρλιαζε και ρώταγε τα ίδια και τα ίδια ώσπου η φωνή του έκλεισε.  

Ωστόσο είχε αρχίσει να βλέπει καλύτερα μέσα στο σκοτάδι. Ο χώρος δεν έμοιαζε 

πια με το παλιό εργοστάσιο. Ήταν λες και είχε μεταφερθεί κάπου αλλού.  

“Tι είναι αυτές οι κολόνες; Που βρίσκομαι; Μοιάζει με ναό αυτό το μέρος αλλά 

δεν είναι δυνατόν να συμβαίνει κάτι τέτοιο. Μα πριν λίγο ήμουν…” 

Ο Γουίλ μπορούσε τώρα να διακρίνει καθαρά το φίδι. Ήταν ακόμη μεγαλύτερο 

από τη τελευταία φορά. Το σώμα του έγλυφε τις πέτρινες κολόνες. Κινούνταν 

ανάμεσα τους ενώ τον πλησίαζε αργά. Το κεφάλι του σταμάτησε λίγα μέτρα μακριά 

του. Ήταν τεράστιο. Ο Γουιλ βρισκόταν ακόμη στο δεύτερο σκαλοπάτι της σκάλας.  

“Γουίλιαμ νομίζω ότι καταλαβαίνεις τι συμβαίνει. Δεν χρειάζεται να σου πω 

περισσότερα.” 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 78_ 

O Γουίλ πράγματι είχε καταλάβει. Δεν μπορούσε να το εξηγήσει , αλλά ένιωθε 

πως ήξερε τι έπρεπε να κάνει. Τότε άκουσε έναν απόκοσμο ήχο ροής κάτω από τα 

πόδια του. Έναν ήχο που θύμιζε ποτάμι αλλά δεν τόλμησε να κοιτάξει.  

“Άσε με να επιστρέψω” είπε το φίδι. Κάποτε ήμασταν, εσύ, εγώ, η φωτιά. 

Γουίλιαμ θέλεις να ξαναδείς την Ελίσια;” 

“Nαι, απάντησε ψιθυριστά.” 

“Ένα βήμα μπροστά” είπε τότε το φίδι. 

Ο Γουίλ υπάκουσε. Δεν ήταν νερό αυτό που τον κατάπιε. 

  

Τα φίδια 

Η αστυνομία άρχισε να ψάχνει για τον Γουίλ μετά από τέσσερις ημέρες. Όταν 

βρέθηκε τελικά η σωρός του, ήταν σε πολύ άσχημη κατάσταση. Στο υπόγειο του 

εργοστασίου το ακρωτηριασμένο και παραμορφωμένο σώμα του ήταν πια φωλιά 

φιδιών. ‘Έντομα τρέφονταν απ’ τη σάρκα του. Τα αίτια του θανάτου δεν 

διευκρινιστήκαν, αν και η εκδοχή που επικράτησε ήταν ότι ο Γουίλιαμ Άσλιν είχε 

πάει στο εργοστάσιο και από απροσεξία στραβοπάτησε στο κενό ανάμεσα στους 

δύο ορόφους και έπεσε. Η πτώση του αποδείχθηκε μοιραία. Το παράδοξο όμως, 

ήταν τα φίδια. Γιατί είχαν φωλιάσει στο σώμα του άτυχου νέου; 

Κανείς από τους αρμόδιους φορείς δεν έβγαλε οριστικό συμπέρασμα γι αυτό. Το 

συμβάν μαθεύτηκε στο χωριό και προκάλεσε μεγάλη αναστάτωση. Αρκετοί 

γνώριζαν τον Γουίλ και την οικογένειά του. Ήταν μια τραγωδία για όλους στο 

Ρέιβεν Ντρόπ εκτός από την Ιλέιν Κλύτια που ήξερε γιατί τα φίδια είχαν φωλιάσει 

στο νεκρό σώμα του Γουίλ. Η Ιλέιν άνοιξε το βιβλίο της γιαγιάς της αφού διάβασε 

πρώτα φωναχτά τον τίτλο του.  

“Τα φίδια της φωτιάς, τα φίδια του καπνού.” 



ΚΑΠΝΟΣ 
____________________________________________________________________________________________ 

 79_ 

Ήταν μια διαδικασία που ακολουθούσε κάθε φορά που έπιανε το βιβλίο στα 

χέρια της. 

 

Επίλογος  

Η Ελίσια είχε καθίσει στα βράχια στην άκρη της παραλίας που σχημάτιζαν ένα 

μικρό κολπίσκο. Από πουθενά δεν ήταν ορατός εκτός και αν στεκόσουν στο σημείο 

που ήταν η Ελίσια. Εκεί κάποτε είχε κάνει έρωτα με τον Γουίλ. Εκείνο το απόγευμα 

η παλίρροια είχε καταπιεί σχεδόν όλη την ακτή αλλά αυτό δεν τους είχε 

αποθαρρύνει. Τίποτε δεν μπορεί να αποθαρρύνει τους ερωτευμένους. Άγγιξε τα 

χείλια της και τα νοτισμένα από τη βροχή μαλλιά της. Έσκυψε και έβρεξε τα χέρια 

της στο θαλασσινό νερό και τα έφερε στο πρόσωπό της για να γευτεί την αλμύρα. 

Άναψε το τελευταίο της τσιγάρο και κοίταξε μακριά στον ορίζοντα. Έπιασε τη 

φυσαρμόνικα που είχε στην τσέπη της. Δίστασε αρχικά αλλά τελικά το έκανε. 

Έπαιξε ολόκληρο ένα τραγούδι που άρεσε πολύ στον Γουίλ. Το είχε γράψει η ίδια 

και του το είχε αφιερώσει. 

“Είναι τόσο γλυκιά μελωδία που κάθε ανοιξιάτικο λουλούδι θα ζήλευε.” Έτσι 

της είχε πει κάποτε ο Γουίλ. Η Ελίσια τον είχε ρωτήσει τότε τι εννοούσε.  

“Μα τα λουλούδια μπορούν και τραγουδούν, δεν το ήξερες;” της είχε 

απαντήσει. 

Είχε σταματήσει πια να βρέχει. Δεν φύσαγε καθόλου. Ο καπνός ταξίδευε 

ανενόχλητος γαλήνια προς τη θάλασσα. Η Ελίσια έκλεισε τα μάτια της 

προσπαθώντας να συγκρατήσει τα δάκρυά της. Άφησε άλλη μια ανάσα καπνού 

στον ήσυχο αέρα. Φύσηξε ακόμα μια φορά πιο δυνατά. Τόσο δυνατά μέχρι να 

φτάσει το άγγιγμα του. Θυμήθηκε εκείνο το παιχνίδι που άρεσε στον Γουίλ, εκείνο 

με τα σχήματα στον καπνό. Ένιωσε την καρδιά της να σταματά στο κάλεσμά του. 

 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 80_ 

 

Ο Σπύρος Λώλος σπουδάζει σκηνοθεσία στο New York College.Έχει τελειώσει ΙΕΚ 

ηχοληψίας. Κάτοχος DELF A2 και Proficiency στη Γαλλική και Αγγλική γλώσσα 

αντίστοιχα. Προσωπικά του ενδιαφέροντα είναι η λογοτεχνία, η μουσική, ο κινηματογράφος 

και η φωτογραφία. Ασχολείται ερασιτεχνικά με τη διηγηματογραφία και το σενάριο. 

 

 



ΚΑΠΝΟΣ 
____________________________________________________________________________________________ 

 81_ 

 

Παναγιώτης Καρανάσιος  

 

Απατηλή εξάρτηση 

 

ΣΤΕΛΙΟΣ ΕΒΓΑΛΕ ΤΗΝ ΑΣΗΜΕΝΙΑ ΤΑΜΠΑΚΕΡΑ ΑΠ’ ΤΟ ΠΑΛΤΟ ΤΟΥ κι άναψε 

βιαστικά ένα τσιγάρο. Ρούφηξε ηδονικά τον καπνό, τον κράτησε στους 

πνεύμονές του μερικά δευτερόλεπτα κι έπειτα εξέπνευσε απελευθερώνοντας 

σταδιακά το συνονθύλευμα νικοτίνης και διοξειδίου του άνθρακα.  

«Αμάν πια μ’ αυτόν τον διάολο συνεχώς μες στο στόμα σου…» Η Κατερίνα, 

άφησε τον καφέ του επάνω στο τραπέζι κι εκείνος γύρισε και την κοίταξε 

χαμογελώντας αχνά. 

«Αφού ξέρεις, πως δεν μπορώ να ζήσω χωρίς αυτό…» 

«Δε σε βλέπω να ζεις ούτως ή άλλως αν δεν το κόψεις σύντομα, Στέλιο…» 

Εκείνος όμως δεν πτοήθηκε. Διατηρώντας το χαμόγελο στο πρόσωπό του, ρούφηξε 

ξανά τον καπνό και ρίχνοντας της ένα βλέμμα κενό, ανασήκωσε τους ώμους 

αδιάφορα, σχεδόν προκλητικά. 

«Αγύριστο κεφάλι», φώναξε απαυδισμένη η Κατερίνα. «Μα καλά δεν ακούς τι 

λένε οι γιατροί; Πόσο βλαβερό είναι για την υγεία; Το κάπνισμα σκοτώνει», και 

σουφρώνοντας θυμωμένα τα χείλη έκανε μεταβολή για την κουζίνα του καφενείου. 

Γιατροί και βλακείες, σκέφτηκε ο Στέλιος. Μόνο εγώ ξέρω τι είναι καλό για μένα 

και τι όχι, κάνεις άλλος. Εγώ είμαι ο γιατρός του εαυτού μου. 

Ο Στέλιος είχε ξεκινήσει το κάπνισμα όταν υπηρετούσε στο στρατό. Χρειαζόταν 

απεγνωσμένα κάτι να κρατάει απασχολημένο το μυαλό του, εκείνες τις ημέρες που 

ο χρόνος κυλούσε βασανιστικά αργά, καθώς περίμενε ανυπόμονα την επερχόμενη 

Ο 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 82_ 

λύτρωση με τη λήξη της θητείας του. Έκτοτε, το τσιγάρο έγινε προέκταση των 

δακτύλων του. Κάθε ανάσα που έπαιρνε του φαινόταν ανώφελη, αν δεν 

συνοδευόταν από βαριά πίσσα και νικοτίνη. Οι προσπάθειες της γυναίκας του, να 

τον βοηθήσει να το κόψει, απέβησαν άκαρπες. Κατάφερε όμως και τον έπεισε να το 

ελαττώσει. Η ταμπακέρα εξάλλου, ήταν δικό της δώρο, για να είναι συγκεκριμένος 

και ελεγχόμενος ο αριθμός των τσιγάρων που κάπνιζε ημερησίως. Όμως χωρίς τον 

διάολο, που έλεγε κι η Κατερίνα δε ζούσε. Για τους άλλους μπορεί να ήταν απλώς 

μια επιβλαβής συνήθεια, για τον ίδιο όμως ήταν ένας μικρός θεός, η βοήθεια του 

κάθε φορά που χρειαζόταν χρόνο να σκεφτεί, κάθε φορά που έπρεπε να πάρει μια 

σημαντική απόφαση για την ζωή του, πάντοτε εκείνο ήταν ο σύντροφος και 

συμβουλάτοράς του. Τζούρα και σκέψη ήταν ο Στέλιος, οι πάντες το γνώριζαν 

αυτό. Αλλά πλέον είχε μετατραπεί σε κάτι περισσότερο απ’ αυτό. Ήταν η μοναδική 

του παρηγοριά, ο τελευταίος φίλος που του είχε απομείνει. 

Η γυναίκα του είχε σκοτωθεί τρία χρόνια πριν σε δυστύχημα, μόλις στα τριάντα 

εννέα της χρόνια. Το σοκ του αιφνίδιου θανάτου της, άλλαξε ριζικά το Στέλιο. Από 

φιλικός και πρόσχαρος άνθρωπος ξαφνικά έγινε μονόχνοτος και απρόσιτος. 

Απομονωμένος στον πόνο και στην θλίψη για τον χαμό της γυναίκας που λάτρευε, 

έκοψε κάθε επαφή με φίλους και γνωστούς. Έπειτα από μια βαριά περίοδο πένθους, 

ο Στέλιος αποφάσισε να εγκαταλείψει τη συζυγική κατοικία τους στην Αθήνα. Το 

σπίτι που κάποτε στέγαζε την ευτυχία τους, πλέον τον έπνιγε. Οι μνήμες 

αναδύονταν από κάθε γωνιά του, προκαλώντας του έναν έντονο σωματικό πόνο. 

Έτσι ένα μουντό, συννεφιασμένο πρωινό αποφάσισε να τα αφήσει όλα πίσω του 

και να μετακομίσει στο σπίτι που είχε κληρονομήσει από τον πατέρα του, σε ένα 

ήσυχο, ορεινό χωριό της επαρχίας. Φόρτωσε στο αυτοκίνητό του λίγα ρούχα, τις 

αναμνήσεις του, τη γεμάτη ασημένια ταμπακέρα του και τη φωτογραφία του 

γάμου τους. Εκείνη τη φυλακισμένη, για πάντα στο χρόνο, μοναδική στιγμή του 

έρωτα τους. Τότε, που στα πρόσωπα και των δύο αποτυπωνόταν η απόλυτη 

ευτυχία. Τότε, που τίποτα δεν προμήνυε τον άδικο και πρόωρο χαμό του 



ΚΑΠΝΟΣ 
____________________________________________________________________________________________ 

 83_ 

πλάσματος με το πλατύτερο και γοητευτικότερο χαμόγελο στον κόσμο, όπως 

συνήθιζε να την κολακεύει εκείνος. 

Ο Στέλιος έπιασε την ταμπακέρα του κι άρχισε να την περιστρέφει ανάμεσα στα 

δάχτυλά του, βυθισμένος στις σκέψεις του. Τη χρησιμοποιούσε συχνά σαν παιχνίδι, 

σαν το προσωπικό του είδος κομπολογιού. Ξαφνικά το μάτι του έπεσε στους δείκτες 

του ρολογιού. Η ώρα ήταν περασμένη, έπρεπε να γυρίσει σπίτι. Κάθε μέρα η ίδια 

ρουτίνα. Το πρωί στο περίπτερο για εφημερίδα και τσιγάρα, μετά γύρω στις δέκα 

στο καφενείο για τον καθιερωμένο βαρύγλυκο ελληνικό καφέ του, όπως μόνο η 

Κατερίνα ήξερε να τον φτιάχνει, κι έπειτα επιστροφή στο άδειο του σπίτι, με τις 

βελούδινες καφέ κουρτίνες αιώνια κλειστές, σαν μια ρητή απαγόρευση στο φως του 

ήλιου να εισέλθει εντός του. Καμιά φορά μονάχα έκανε μια μικρή στάση στο 

μανάβικο του Παντελή για φρέσκα λαχανικά ή φρούτα. 

Με τις σκέψεις του να πετάνε ακόμα στη γυναίκα του και το μισοτελειωμένο 

τσιγάρο να ταλαντεύεται χαλαρό ανάμεσα στα χείλη του, σηκώθηκε απ’ την 

καρέκλα, φόρεσε το παλτό του, χαιρέτησε την Κατερίνα κουνώντας της το χέρι και 

βγήκε απ’ το μαγαζί. Το νωχελικό φως του ήλιου που περνούσε μέσα απ’ τα μαβιά 

σύννεφα έπεσε επάνω στο πρόσωπό του, φωτίζοντας το. Αν και μόλις είχε πατήσει 

τα σαράντα πέντε, ο Στέλιος έδειχνε αρκετά μεγαλύτερος απ’ τα χρόνια του. Βαθιές 

ρυτίδες αυλάκωναν το άλλοτε νεανικό πρόσωπό του, κάτω απ’ τα μάτια είχε δύο 

μεγάλες σκιές, ενώ τα μαλλιά του είχαν γκριζάρει σχεδόν εξ’ ολοκλήρου. Παρόλα 

αυτά παρέμενε ακόμα ευθυτενής και γεροδεμένος, όπως στην πρώτη του νεότητα. 

Ο χειμώνας είχε πέσει βαρύς εκείνη τη χρονιά και το κρύο ήταν τσουχτερό. 

Ήταν ζήτημα ημερών να σκεπάσει τα πάντα το βαρύ πέπλο του χιονιά. Ο Στέλιος 

κούμπωσε το παλτό του, καθώς περπατούσε με ταχύ βήμα στη λιθόστρωτη αλέα. 

Κοντοστάθηκε μονάχα μια στιγμή μπροστά στον μεγάλο πλάτανο, κοιτάζοντάς τον 

να στέκει επιβλητικός, στη μέση της πλατείας, με τα κλωνάρια του γυμνά, χωρίς 

ίχνος φύλλου επάνω τους. Έπειτα πέταξε το τσιγάρο στο έδαφος, το συνέθλιψε κάτω 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 84_ 

απ’ το παπούτσι του και βάζοντας τα χέρια στις τσέπες, συνέχισε τον δρόμο του 

σκυφτός. 

Μόλις μπήκε σπίτι, άναψε ξανά τσιγάρο και πιέζοντας το play στο 

στερεοφωνικό, άρχισε να μαγειρεύει. Η βαριά, αισθαντική φωνή του Μάλαμα 

χάιδεψε ζεστά τη μοναχική ατμόσφαιρα του σπιτιού. Συνήθως ετοίμαζε το φαγητό 

απ’ το βράδυ της προηγούμενης ημέρας ή πολύ νωρίς το πρωί πριν φύγει για το 

καφενείο. Μερικές φορές όμως αργούσε να σηκωθεί απ’ το κρεβάτι κι έτσι ετοίμαζε 

κάτι πρόχειρο, όταν επέστρεφε το μεσημέρι.  

Το σπίτι μπορεί να μην διέθετε το μέγεθος και τις ανέσεις του παλιού σπιτιού 

του στην Αθήνα, είχε όμως αυτό που επιζητούσε απεγνωσμένα μετά τον θάνατο της 

γυναίκας του: ηρεμία και ασφάλεια. Εδώ τουλάχιστον δεν ανέσυρε διαρκώς απ’ τα 

βάθη του εγκεφάλου του, ολοζώντανες αναμνήσεις. Τα βράδια μπορούσε να 

κάθεται μπροστά στο τζάκι μονάχος του, ακούγοντας μουσική ή διαβάζοντας 

κάποιο βιβλίο, παρέα πάντα με το τσιγάρο του κι ένα ποτήρι ουίσκι, χωρίς να 

αισθάνεται την ανάσα της μελαγχολίας απειλητική στο σβέρκο του. 

Ενώ ετοίμαζε το φαγητό, αφηρημένος ακόμη, χαμένος στη φωνή του Μάλαμα 

ένιωσε ξαφνικά ένα σουβλερό πόνο στο δείχτη του αριστερού χεριού του. Το 

μαχαίρι του είχε ξεφύγει, ανοίγοντας στο δάχτυλο του μια μεγάλη, λεία πληγή. 

Βλαστημώντας δυνατά και σφίγγοντας το τραύμα με το άλλο του χέρι, έτρεξε στο 

μπάνιο. Άνοιξε τη βρύση κι άφησε το παγωμένο νερό να τρέχει επάνω στην πληγή 

για πολλή ώρα. Η αιμορραγία δεν σταματούσε με τίποτα. Καθώς παρατηρούσε το 

κόκκινο υγρό να κυλάει επάνω στον λευκό, πορσελάνινο νιπτήρα θυμήθηκε ένα 

παλιό γιατροσόφι της γιαγιάς του. Όταν έπεφτε κάθε τόσο από το ποδήλατό του, η 

γιαγιά του έβαζε επάνω στην πληγή λίγο καπνό, σταματώντας την αιμορραγία 

αμέσως. 

Τυλίγοντας σφιχτά το δάχτυλό του με μια πετσέτα, έτρεξε στο σαλόνι. Άρπαξε 

ένα τσιγάρο, το έκοψε στη μέση κι άρχισε να το τρίβει μέχρι το τσιγαρόχαρτο να 



ΚΑΠΝΟΣ 
____________________________________________________________________________________________ 

 85_ 

διαλυθεί τελείως. Έπειτα πήρε λίγο καπνό και τον έβαλε επάνω στο κόψιμο. Μόλις 

ήρθε σε επαφή με την πληγή, ένιωσε ένα ελαφρύ τσούξιμο, μορφάζοντας για μια 

στιγμή. Ξαφνικά ένιωσε υπερβολικά κουρασμένος. Βούλιαξε στην πολυθρόνα κι 

έκλεισε σφιχτά τα μάτια. Στο μυαλό του ήρθε ξανά η φιγούρα της γυναίκας του. 

Μια απαλή νοσταλγία άρχισε να τον κυριεύει σταδιακά. Κάτι τέτοιες στιγμές 

πάντοτε καθόταν δίπλα του, στο μπράτσο της πολυθρόνας, χαϊδεύοντας του 

τρυφερά τα μαλλιά και χαμογελώντας του γλυκά. Το χαμόγελό της ήταν βάλσαμο 

για κάθε του πόνο, ικανό να τον κάνει να ξεχάσει κάθε έγνοια. Ο Στέλιος 

αποκοιμήθηκε, διερωτώμενος πότε ήταν η τελευταία φορά που ένιωσε 

ευτυχισμένος.  

Αργά το ίδιο βράδυ, τον ξύπνησε ένας δυνατός πόνος στην πλάτη. Άρχισε να 

στριφογυρίζει στο κρεβάτι του σκοτεινού δωματίου, προσπαθώντας να βρει μια 

βολική θέση, όπου η ενόχληση θα ήταν όσο το δυνατόν μικρότερη, αλλά μάταια. 

Μάλλον πιάστηκα το απόγευμα που αποκοιμήθηκα στην πολυθρόνα, σκέφτηκε. 

Γύρω στις πέντε το πρωί εγκατέλειψε κάθε προσπάθεια να συνεχίσει τον ύπνο του 

και σηκώθηκε. Η βροχή που είχε ξεκινήσει νωρίς το απόγευμα είχε μετατραπεί σε 

δυνατή καταιγίδα κατά τη διάρκεια της νύχτας. Ο αέρας λυσσομανούσε σαν να 

ήθελε να ξεριζώσει τα πάντα στο πέρασμα του. Ο Στέλιος άναψε το τζάκι και κάθισε 

στην πολυθρόνα, απολαμβάνοντας τη συντροφιά της φωτιάς και περιμένοντας 

μέχρι να ξημερώσει. 

 

Η Κατερίνα ένιωσε το γνώριμο πια σφίξιμο στο στομάχι, μόλις είδε από μακριά 

τον Στέλιο να πλησιάζει, καθώς σκούπιζε τα πλυμένα ποτήρια και τα τοποθετούσε 

στη θέση τους. Ο Στέλιος μπήκε στο μαγαζί, μαζί με ένα ρεύμα ψυχρού αέρα, την 

καλημέρισε και κάθισε, όπως πάντα, στο γωνιακό τραπέζι πλάι στο παράθυρο. 

Εκείνη του χαμογέλασε παραξενεμένη που τον έβλεπε στο μαγαζί τόσο νωρίς, αφού 

σπανίως εμφανιζόταν πριν τις δέκα, κι έβαλε τον καφέ του να ψήνεται. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 86_ 

«Πως κι έτσι πρωινός εσύ;» τον ρώτησε, καθώς άφηνε μπροστά του το φλιτζάνι. 

«Ξύπνησα άγρια χαράματα και δεν με χωρούσε το σπίτι…» είπε ήρεμα εκείνος, 

καθώς έσβηνε ήδη το πρώτο του τσιγάρο στο τασάκι.  

«Τι έπαθες το χέρι σου;» ρώτησε η Κατερίνα δείχνοντας το μανταρισμένο 

δάχτυλό του, ενώ μια νότα ενδιαφέροντος χρωμάτισε τη φωνή της. 

«Α, τίποτα σοβαρό. Κόπηκα λιγάκι εχθές καθώς μαγείρευα», της απάντησε 

εκείνος αδιάφορα και κατόπιν τη ρώτησε: «Έχεις δουλειά; Δε κάθεσαι λίγο μαζί μου 

να μου κάνεις παρέα;» Η Κατερίνα τον κοίταξε ανήσυχη. Πρώτη φορά της πρότεινε 

να του κρατήσει συντροφιά. Τράβηξε μια καρέκλα και κάθισε απέναντί του. 

«Στέλιο, είσαι καλά;» τον ρώτησε αμέσως χωρίς περιστροφές. Ο Στέλιος έδειχνε 

φανερά κουρασμένος, σχεδόν καταβεβλημένος. Παρόλο που η εγκατάσταση του 

στο χωριό είχε συμβάλει θετικά στην βελτίωση της ψυχικής του ισορροπίας, 

παρέμενε ακόμη ερμητικά κλεισμένος στον εαυτό του. Στο χωριό δεν είχε φίλους, 

μήτε συγγενείς. Η μόνη του κοινωνική επαφή –εκτός απ’ τις ελάχιστες, τυπικές 

κουβέντες που αντάλλασε με τους θαμώνες του καφενείου- ήταν η εμφανής 

συμπάθεια του προς την Κατερίνα. Χωρίς να μπορεί να το εξηγήσει, αισθανόταν 

μια γνώριμη οικειότητα μαζί της. Μια δυο φορές μάλιστα είχε περάσει απ’ το 

μυαλό του να της ζητήσει να βγουν για φαγητό ή ποτό, όμως δεν είχε βρει το 

κουράγιο να το κάνει. Αλλά και για την Κατερίνα ήταν πηγή μεγάλης χαράς να 

θεωρεί τον εαυτό της φίλη του. Ο Στέλιος έσβησε το τσιγάρο στο τασάκι κι έτριψε 

την αριστερή μεριά της πλάτης του. 

«Με έχει πιάσει ένας πόνος εδώ», είπε δείχνοντας της το σημείο. «Νευρόπονος 

θα ‘ναι μάλλον, αλλά με ξαγρύπνησε ο αναθεματισμένος». 

«Γενικά ρωτάω, Στέλιο. Είσαι καλά;». Εκείνος της χαμογέλασε μελαγχολικά και 

βγάζοντας κι άλλο τσιγάρο απ’ την ταμπακέρα του τη ρώτησε: 



ΚΑΠΝΟΣ 
____________________________________________________________________________________________ 

 87_ 

«Έτσι ήσυχα είναι πάντα το πρωί;» η Κατερίνα κατάλαβε την υπεκφυγή, αλλά 

δεν θέλησε να τον πιέσει. 

«Συνήθως ναι… Απ’ τις εννιά και μετά αρχίζει η κίνηση». Εκείνος κούνησε 

μονάχα το κεφάλι του, φέρνοντας το τσιγάρο στα χείλη. 

«Αμάν πια μ’ αυτό το πράμα, μωρέ Στέλιο. Τι σου προσφέρει πια;» τον ρώτησε 

με αγανακτισμένο ενδιαφέρον. 

«Παρέα μου προσφέρει, Κατερίνα. Παρέα», της απάντησε καθώς φυσούσε τον 

καπνό μακριά.  

«Κι εγώ γιατί είμαι εδώ; Δεν το χρειάζεσαι, βρε Στέλιο. Μόνο κακό σου κάνει. 

Έχεις προσπαθήσει ποτέ να το κόψεις;» 

«Η συγχωρεμένη η γυναίκα μου είχε προσπαθήσει πολλές φορές αλλά…» 

σταμάτησε απότομα. Η φωνή του ράγισε μόλις αναφέρθηκε στη γυναίκα του. Είναι 

δυνατόν τόσα χρόνια μετά να μην έχει ξεπεράσει το χαμό της, αναρωτήθηκε η 

Κατερίνα. 

«Δεν τα κατάφερα ποτέ, θέλω να πω…» συμπλήρωσε κι αναστενάζοντας βαθιά 

έστρεψε το βλέμμα βιαστικά στο παράθυρο. Η Κατερίνα προσποιήθηκε ότι ισιώνει 

την ποδιά της, δίνοντας του χρόνο να ανακτήσει την αυτοκυριαρχία του. 

«Δοκίμασε τον καφέ σου να μου πεις αν τον πέτυχα», του είπε εκείνη έπειτα από 

λίγο, προσπαθώντας να αλλάξει το φορτισμένο κλίμα. Ο Στέλιος έπιασε το φλιτζάνι 

του, το έφερε στα χείλη και ρούφηξε μια μεγάλη γουλιά. 

«Υπέροχος όπως πάντα. Ακριβώς όπως τον πίνω». Της χάρισε ξανά ένα 

θλιμμένο χαμόγελο και σαν να το σκέφτηκε λίγο πρόσθεσε δειλά: 

«Κατερίνα σε ξέρω τόσα χρόνια και δεν σε έχω ρωτήσει. Εσύ πως και δεν 

έφτασες στα σκαλιά της εκκλησίας;» 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 88_ 

«Τι να σου πω τώρα; Τυχερά είναι αυτά. Μάλλον δεν βρέθηκε ακόμη ο 

κατάλληλος». Ή ίσως βρέθηκε, αλλά να μην έχω το θάρρος να του το δείξω, 

σκέφτηκε. «Πριν καμιά δεκαριά χρόνια ήμουν αρραβωνιασμένη και το πηγαίναμε 

για γάμο. Αλλά δεν ευδοκίμησε το πράγμα». Ο Στέλιος έγειρε το κεφάλι μπροστά, 

περιμένοντας με πραγματικό ενδιαφέρον. 

«Γιατί;» 

«Πάνω στον πέμπτο χρόνο σχέσης με εγκατέλειψε για να παντρευτεί μια άλλη. 

Ο πατέρας της βλέπεις ήταν βιομήχανος καπνού στη περιοχή και του ‘δωσε γερή 

θέση στο εργοστάσιο. Γι’ αυτό μισώ μ’ όλη μου τη ψυχή αυτόν τον διάολο που 

βάζεις μέσα σου κάθε μέρα. Έχουμε προηγούμενα». Ο Στέλιος κοίταξε το τσιγάρο 

που τέλειωνε και το έσβησε στο τασάκι. 

«Έχεις δίκιο. Μόνο κακό μου κάνει. Με συγχωρείς που σε ρώτησα και σου 

θύμισα πράγματα που σίγουρα δεν θες να θυμάσαι». Η Κατερίνα του έπιασε το 

χέρι κι ο Στέλιος αισθάνθηκε για μια στιγμή, κάτι μέσα του να ξυπνάει από 

λήθαργο. 

«Ο χρόνος γιατρεύει τα πάντα. Να το θυμάσαι αυτό. Τον πρώτο καιρό που με 

εγκατέλειψε πίστευα πως η ζωή μου τέλειωσε. Έκλαψα, φώναξα, χτυπήθηκα, μέχρι 

και να αυτοκτονήσω, σκέφτηκα. Να δώσω μια και να τα τελειώνουν όλα μια για 

πάντα. Μετά κατάλαβα ότι δεν έβγαινε τίποτα έτσι. Κακό στον εαυτό μου έκανα. 

Τώρα έχει περάσει τόσος καιρός πια, που ούτε το πρόσωπό του δεν μπορώ να φέρω 

στη μνήμη μου καθαρά». Ο Στέλιος κούνησε το κεφάλι σκεφτικός, δείχνοντας πως 

είχε λάβει το μήνυμα. 

«Εγώ όμως, δεν πιστεύω ότι ο χρόνος είναι γιατρός για τίποτα, Κατερίνα. Απλά 

σε μαθαίνει να αντέχεις τον πόνο απ’ τις πληγές. Γι’ αυτό χρειάζομαι βοήθεια», της 

είπε δείχνοντάς της τα τσιγάρα του. Η στιγμή είχε παρέλθει, αφήνοντας όμως πίσω 

της μια ανεπαίσθητη αλλαγή. Η Κατερίνα τράβηξε το χέρι της κι έκανε να φύγει. 



ΚΑΠΝΟΣ 
____________________________________________________________________________________________ 

 89_ 

«Κατερίνα;» 

«Ναι;» Γύρισε ξανά προς το μέρος του. 

«Τι θα έλεγες αν σου ζητούσα να τρώγαμε μαζί σήμερα το βράδυ; Να 

συζητήσουμε με την ησυχία μας τις επιπτώσεις του τσιγάρου;». Η ερώτησή του 

αιφνιδίασε την Κατερίνα. Ένας χείμαρρος συναισθημάτων την κατέκλυσε, 

αφήνοντας την άφωνη για λίγο. Η μεγαλύτερη επιθυμία της επιτέλους 

πραγματοποιούνταν. Προσπάθησε να αναπνεύσει και να σκεφτεί λογικά, αλλά 

φοβόταν πως το μυαλό και οι αισθήσεις της, της έπαιζαν περίεργα παιχνίδια. 

Ονειρευόταν καιρό αυτή τη στιγμή και τώρα που το ζούσε δεν ήξερε πώς να 

αντιδράσει, πώς να το χειριστεί. Το πρόσωπο του Στέλιου μόρφασε στιγμιαία. Ένας 

ξαφνικός γδούπος την ανάγκασε να επιστρέψει απότομα απ’ την ονειροπόληση 

στην πραγματικότητα. Ο Στέλιος είχε γλιστρήσει απ’ την καρέκλα και κειτόταν στο 

πάτωμα. 

«Στέλιο, τι έπαθες;» η Κατερίνα γονάτισε έντρομη δίπλα του. «Στέλιο μ’ ακούς; 

Σε παρακαλώ, μίλα μου;». Ο Στέλιος άκουγε από μακριά την φωνή της, σαν να 

έβγαινε από βαθύ πηγάδι, αλλά δεν μπορούσε να της απαντήσει. Ένας φρικτός 

πόνος, που όμοιο του δεν είχε ξανανιώσει, ξέσκιζε το στήθος του. Προσπαθούσε 

απεγνωσμένα να στείλει αέρα στα πνευμόνια του, αλλά δεν τα κατάφερνε. 

«Στέλιο μ’ ακούς; Τι σου συμβαίνει; Στέλιο….» Τα χέρια της έτρεμαν. Άρχισε να 

του ξεκουμπώνει το πουκάμισο στο ύψος του λαιμού. Σηκώθηκε απότομα, άνοιξε 

την πόρτα του μαγαζιού κι άρχισε να ουρλιάζει αλαφιασμένη, ζητώντας βοήθεια. 

Οι ιδιοκτήτες τον διπλανών καταστημάτων έτρεξαν ανάστατοι, παρατώντας τις 

δουλειές τους για να δουν τι συμβαίνει. Κάλεσαν αμέσως τις πρώτες βοήθειες. Ο 

Στέλιος είδε από πάνω του δυο τρεις γνώριμες φιγούρες. Με το ένα του χέρι 

κρατούσε το χέρι της Κατερίνας, ενώ με το άλλο έσφιγγε αδύναμα το στήθος του 

στο σημείο της καρδιάς. Μια παγωνιά που δεν είχε σχέση με το κρύο δάπεδο, 

απλώθηκε στο στήθος του κι έπειτα ένιωσε να βυθίζεται σε ένα σκοτεινό, απέραντο 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 90_ 

κενό. Οι νοσοκόμοι που έφτασαν είκοσι λεπτά αργότερα βρήκαν την Κατερίνα, 

καθηλωμένη στην ίδια θέση να ψιθυρίζει το όνομά του, κλαίγοντας με αναφιλητά. 

Ήταν όμως ήδη πολύ αργά. Το στήθος του είχε πάψει εδώ και ώρα να πάλλεται 

ρυθμικά, γιατί η καρδιά του είχε σπάσει σε χιλιάδες μικρά κομμάτια σαν πολύτιμο 

κρύσταλλο.  

Έφυγε ακριβώς τρία χρόνια μετά τον θάνατο της γυναίκας του, τη στιγμή που 

αποφάσισε να δώσει στον εαυτό του μια δεύτερη ευκαιρία για ζωή. Πριν προλάβει 

να ακούσει την απάντηση της Κατερίνας, πριν εκείνη προλάβει να του αποκαλύψει 

τα συναισθήματα που έτρεφε για εκείνον, απ’ την πρώτη μέρα που τον είχε 

αντίκρισε στο ίδιο εκείνο καφενείο. Πέθανε χωρίς να αφήσει καμία υποψία να 

διασπάσει τη βεβαιότητά του, πως σε εκείνο το χωριό κανείς δεν τον αγαπούσε και 

δεν τον νοιαζόταν πραγματικά, εκτός απ’ τα άψυχα τσιγάρα του, την απατηλή του 

εξάρτηση. 

 

 

Ο Παναγιώτης Καρανάσιος γεννήθηκε στην Αθήνα το 1989 και μεγάλωσε στη 

Λιβαδειά Βοιωτίας. Είναι φοιτητής του τμήματος Ιστορίας και Αρχαιολογίας στο 

Αριστοτέλειο Πανεπιστήμιο Θεσσαλονίκης. Ζει και εργάζεται στην Θεσσαλονίκη. 



ΚΑΠΝΟΣ 
____________________________________________________________________________________________ 

 91_ 

 

Ελένη Σταμούλη 

 

Το Λιβάδι των Ονείρων 

 

Στον παππού μου, Νικήτα Ρωμυλιώτη, που, όπως μας είπαν, σκοτώθηκε στον Β' Παγκόσμιο 

Πόλεμο από βομβαρδιστικό που τον εντόπισε από την κάφτρα του τσιγάρου του. 

 

ΚΑΘΕΝΑΣ ΜΑΣ ΦΟΡΑΕΙ ΒΑΡΙΑ ΤΗΝ ΕΥΘΥΝΗ ΝΑ ΕΚΠΡΟΣΩΠΗΣΕΙ. Τη γενιά του, 

το φύλο του, την πατρίδα του, το χωριό του, τους γονείς, την οικογένεια, 

το σόι του. Όταν, λοιπόν, βρέθηκα στο Μεταγωγών, όλα αυτά τα κουβαλούσα 

πάνω μου. 

Κατάφερα πάλι να μπλέξω, μα τούτη τη φορά ήταν για τα καλά. Σκεφτόμουν 

τον πατέρα μου να έρχεται στα κρατητήρια κούτσα-κούτσα με το στραβωμένο πόδι 

του και το μπαστούνι και μ' έπιανε σύγκρυο. 

“Έλα, αδερφέ! Δεν πιστεύω να ήρθες χωρίς τσιγάρα!” Ο τύπος ήταν ακριβώς 

αυτό που περιμένει κανείς να δει σε τέτοια μέρη. Πού να του εξηγώ τώρα; 

Αρκέστηκα να πω: “Έχω επισκεπτήριο”. 

Όποιος αγαπά πραγματικά τον καπνό, δεν καπνίζει ετοιματζίδικα τσιγάρα. Τα 

ρινίσματα ανεξιχνίαστης ποιότητας φυτών, ποτισμένα με μυριάδες ιδιοτελή 

χημικά, τυλιγμένα σ' ένα επικίνδυνο χαρτί, που καταστρέφει και τη γεύση, δεν 

έχουν καμιά σχέση με την ιερότητα του καπνού. Ο έρωτας με τον καπνό έχει τις 

ρίζες του στην ανθρώπινη υπόσταση. Θα καταλάβαινε ο άκαπνος πατέρας μου, 

που πάντοτε περιφρονούσε ό,τι του έλεγα και τελικά ελάχιστα με γνώριζε, τι έπρεπε 

να κάνει; 

Ο 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 92_ 

Όταν στη συνέχεια μεταφέρθηκα στις φυλακές, περίμενα ν' αρχίσουν πάλι τα 

“Μήπως έχεις κανένα τσιγάρο, ρε φίλε” και τα σχετικά, αλλά εκεί οι κώδικες ήταν 

διαφορετικοί. Σίγουρα βοήθησε και ο όγκος μου, αφού ειδικά τον τελευταίο καιρό 

είχα ξοδέψει κάμποσο χρόνο στο γυμναστήριο κι ολόκληρα κοτόπουλα 

θυσιάστηκαν για να χτίσω τα αξιοσέβαστα μούσκουλά μου. Έτσι, είχα την ησυχία 

μου εκεί μέσα. Για την ώρα. 

Η Ηρώ, η δικηγορίνα, που θύμιζε καλοκαιρινό φρούτο, ήταν ο μοναδικός 

άνθρωπος που επιτρεπόταν να έρθει στο επισκεπτήριο στην αρχή. Νόμιζαν ότι 

ήταν από το δικηγορικό γραφείο, που προετοίμαζε την υπεράσπισή μου. Ήτανε 

φρέσκια στο επάγγελμα. Ο νονός μου δεν άφησε την ευκαιρία να εκμεταλλευτεί τα 

αθώα μάτια της πουλώντας την υπογραφή της στους πελάτες του με το αζημίωτο. 

Ψυχούλα η Ηρώ! Η μάνα μου τη φόρτωσε να μου φέρει τις υγιεινές ιδιοτροπίες, 

που ήξερε ότι τρώω. Φυσικά τα κράτησαν όλα στην είσοδο. Τη στραβοκοίταξαν 

κιόλας όταν μου 'δωσε ένα λουλούδι. “Πες στον πατέρα μου για τα φυτά μου”, της 

ψιθύρισα. “Εντάξει”, μου είπε. “Ο πατέρας σου τα κανόνισε. Θα δεις.” Ήθελα να τη 

ρωτήσω, αν ξεφορτώθηκε εκείνο τον ανάξιό της, γιατί είχα βαρεθεί να πηγαίνω στο 

γραφείο πριν από τους άλλους και τη βρίσκω ήδη εκεί στα σκοτεινά να κλαίει. 

Πράγματι, ο πατέρας μου είχε πετύχει έναν φύλακα συμπατριώτη μας κι εκείνος 

γλίστρησε κάτω από την πόρτα του κελιού τρία μαγικά χαλιά -τρία μεγαλόφυλλα 

ανατολικού τύπου! Δεν είχα κόφτη, αλλά αυτό ήταν λεπτομέρεια. Μετά από τόσες 

μέρες, θα κάπνιζα επιτέλους πούρο φτιαγμένο απ΄ τα χεράκια μου! 

Άφησα για λίγο τον τετράτοιχο τάφο, όπου το φως του ήλιου δεν χωρούσε παρά 

μόνο για να φουντώσει τους δύσοσμους ατμούς απ' τις σωματικές εκκρίσεις. Βγήκα 

στο προαύλιο. Το αρωματικό εξαϋλωμένο φίδι του καπνού που καιγόταν, 

σχημάτιζε τη μορφή της Ζανέτ να λικνίζεται σε εξωτικούς χορούς κι έπειτα να 

σκορπίζει, όπως τα ανεκπλήρωτα όνειρα. Μετά από μερικές ρουφηξιές, φύλαξα το 

υπόλοιπο για την επόμενη μέρα. Όποιος αγαπάει τον καπνό δεν τον 



ΚΑΠΝΟΣ 
____________________________________________________________________________________________ 

 93_ 

εκμεταλλεύεται. Δεν τον χρησιμοποιεί ”για να λύσει τα προβλήματά του”. Ούτε για 

να χαλαρώσει ούτε για να τονωθεί. Ούτε και για κοινωνικές επαφές. Δεν μπαλώνει 

μ' αυτόν τη βαριεστημάρα του. Δεν τον βαφτίζει “διάλειμμα” Δεν τον εξαρτά από 

καφέδες και ποτά. Ούτε καπνίζει αδιάκοπα. Ο έρωτας, όμως, με τον καπνό αρχίζει 

στο χωράφι...  

Οι Οθωμανοί ήταν ακόμα εκεί, όταν προπάππος μου φορώντας τις μαύρες 

βράκες του, στο πεζούλι του πέτρινου σπιτιού, που ο ίδιος είχε χτίσει με τα χέρια 

του, χτύπαγε ένα άφιλτρο στο κουτί και βεβαιωνόταν για την ώρα κοιτώντας τον 

ήλιο. Κι η γιαγιά μου γεννήθηκε τη μέρα που φεύγανε οι Τούρκοι για πάντα από 

εκεί. “Μα βήχει”, της λέγανε, “μην τον αφήνεις να καπνίζει!” “Αφήστε τον 

πατέρα”, έλεγε η γιαγιά μου, “άντρας δίχως τσιγάρο γένεται;” Δεν γένεται, λέω 

εγώ. Η φωτογραφία-ενθύμιο συχνά είχε τον άντρα να κρατάει ένα άκαφτο 

τσιγάρο, έτσι για το ύφος. Κι είχε αρχίσει από πιτσιρικάς να παριστάνει τον μεγάλο 

ανάβοντας “στη ζούλα” κάποια γόπα κι ας ερχόταν η σφαλιάρα αεροπλανική στο 

ξυρισμένο κεφάλι του. Η Κίρκη των εφήβων. Η συνοδοιπόρος. Το διάφανο ρούχο 

της Πυθίας. Ήθελα κι εγώ μικρός να δείξω πως αψηφώ την εξουσία του πατέρα 

μου, την αυθεντία του αγωνιστή της εθνικής αντίστασης, που οι άλλοι σέβονταν. 

Ήθελα να δείξω πως είμαι ριψοκίνδυνος. Σαν στρατιώτης κι εγώ στα χαρακώματα. 

Πως δε με νοιάζει η γνώμη των άλλων, πως είμαι σκληρός και ντόμπρος κι αναζητώ 

ό,τι μπορεί να ερεθίσει τις αισθήσεις. Πως ανήκω στη λέσχη των καπνιζόντων. Ένας 

μικρός μάγκας, που συμπλήρωνε την εικόνα του μ' ένα τσιγάρο στο χέρι. Σαν 

ηθοποιός του βωβού κινηματογράφου. Σαν ήρωας γουέστερν που φτύνει τις 

κλωστές καπνού και φτιάχνει τον πηλό της γοητείας του. Ένας απρόβλεπτος, που 

διψάει για περιπέτειες και τραβάει κοντά του τα κακά κορίτσια. Αυθορμητισμός, 

αντριλίκι κι ερωτική εγρήγορση στην τιμή ενός τσιγάρου. Που θολώνει το μυαλό 

μέσα στα καιόμενα υλικά, απ' όπου ξεπετιούνται οράματα και προφητείες. 

Είχα πέσει σε μια απ' τις πρώτες παγίδες. Δεν είχα καταλάβει πως ένας δαίμονας 

πετάγεται σαν καίγονται τα χιλιοδουλεμένα καπνόφυλλα, απ' τον οποίο δεν 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 94_ 

μπορείς ύστερα να δραπετεύσεις, ακόμα κι αν του δώσεις ψυχή και νιάτα. Όλη η 

ιστορία και τα ταξίδια του φυτού, σφιχτοτυλιγμένα σε αρχαϊκούς μύθους, 

θρησκείες, γιατροσόφια του παλιού καιρού και φίλτρα, που κρατούν το δαίμονα 

δυνατό και τον δεσμώτη του διαρκώς θυσιαζόμενο. 

Με τα χρόνια, κατάλαβα. Έκρυβα μέσα μου την εικόνα του παππού μου: ψηλός, 

με βαθουλωμένα μάγουλα, ένας όμορφος τριαντάρης, που, για να πολεμήσει στο 

Αλβανικό μέτωπο, άφησε πίσω του την αγαπημένη του κυρά, έγκυο στο τέταρτο 

παιδί -κορίτσι τούτη τη φορά- και μόνη περιουσία το άλογο της δουλειάς του. 

Πήγαινε να σουρουπώσει κι έστριψε ένα τσιγάρο. Το εχθρικό αεροπλάνο εντόπισε 

τη φωτίτσα. Απ' το νοσοκομείο και μετά κανείς δεν ήξερε να πει τι απέγινε. Ένας 

Ελληνοαμερικανός συγχωριανός διέσωσε μια φωτογραφία του σ' ένα βιβλίο που 

έγραψε για τα επαγγέλματα που χάθηκαν κι εγώ την έδειχνα παντού με 

περηφάνια. 

Τελειώνοντας τις σπουδές μου έπρεπε να “γίνω άνθρωπος”, όπως έλεγε ο 

πατέρας μου. Δούλεψα κοντά στον νονό μου, που είχε πιαστεί για τα καλά. Αυτός 

με κοίταζε με μισό μάτι έτσι σκορποχώρι που ήμουν, ενώ αυτός υπόδειγμα τάξης. 

Στοίχιζε τους στυλογράφους στο συρτάρι του κι άφηνε ανικανοποίητη τη λαχτάρα 

για το κουλούρι του δρόμου, μην τυχόν και το σουσάμι του λαδώσει το κοστούμι. 

Το χρήμα κι η μεγάλη ζωή που έκανε με γοήτευαν, αλλά βαθιά μέσα μου το μόνο 

που ζητούσα ήταν η ζεστασιά μιας γυναίκας που αγαπά μόνον έναν άντρα. Αυτό 

που έβλεπα στη μάνα μου. Κι ο ρόλος που μου ταίριαζε δεν ήταν άλλος από 

εκείνον του πατέρα μου κι όλων εκείνων των απλών ανθρώπων του τόπου μου. Η 

ψυχή του άντρα, που φρόντιζε με κάθε τρόπο σπιτικό, γυναίκα και παιδιά. Αυτό 

θαύμαζα. Αυτό μου γέμιζε την καρδιά. Ήταν, όμως, κι οι χαραμοφάηδες γιοί του 

νονού μου, που με σκανδάλιζαν. Μάζευαν δίπλα τους κάτι χαζές, άσκημες κι 

ανορεξικές, θύματα πανάκριβων φωτογράφων μοντέλων, που έτρεχαν 

πανηγυρίζοντας, όταν επιτήδειοι ατζέντηδες τις έστελναν κουκουλωμένες 

πατόκορφα για διαφημίσεις απορρυπαντικών για αραβικές χώρες. Αυτοί οι 



ΚΑΠΝΟΣ 
____________________________________________________________________________________________ 

 95_ 

χοντρομπαλάδες, που έστελναν το λογαριασμό στον πατέρα τους, χωρίς ποτέ να 

έχουν κουραστεί για το παραμικρό. Εγώ είχα το πτυχίο μου, ήμουν εργατικός, 

φρόντιζα και το σώμα μου. Γιατί να μην είχα καλύτερη τύχη; Ο πατέρας μου είχε 

κομπόδεμα. Αλλά έπρεπε να φτιαχτώ κι εγώ. Έπειτα, υπήρχε και η γκόμενα. Κι 

αυτή η γκόμενα ήταν από χρυσάφι. 

Θυμάμαι ήμουνα στον πάγκο και λογάριαζα τα βάρη για την επόμενη άσκηση, 

όταν μπήκαν στο γυμναστήριο μια ηθοποιός του παλιού κινηματογράφου, 

πανέμορφη ακόμα, κι ένα πλάσμα με ξανθά, μακριά μαλλιά, λεπτό κορμί, ολόισια 

πλάτη. Όλα επάνω της, από το τζην μέχρι τα ψηλοτάκουνα πέδιλα από λαδί 

καστόρι, έδειχναν ότι ήταν με κάποιο τρόπο τόσο διαφορετική από τα θηλυκά που 

γνώριζα. Καψουρεύτηκα, όμως, το όνειρο κι αυτή, αφού ο γιος της ήταν πια 

μεγάλος και ο νυχτόβιος άντρας της πολύ απασχολημένος, βρήκε σ' εμένα να 

περνά την ώρα της. 

Στην πραγματικότητα, χρόνια σχοινοβατούσα. Έπαιζα “κουλοχέρηδες” με τους 

φίλους μου και με είχαν πιάσει και τότε. Φλέρταρα με την παρανομία, κάπνιζα 

χόρτο, γούσταρα επικίνδυνα τις μηχανές, έκανα ό,τι μπορούσα για να διασκεδάσω 

τη βαρετή δουλειά, που έκανα το πρωί υπηρετώντας τους κοπρίτες. Δε λέω. Ο νονός 

μου ήταν για χρόνια δουλευταράς, έπειτα, όμως έγινε εξυπνοπόνηρος και 

δημοσιοσχεσίτης και οι πελάτες τον εμπιστεύονταν για διάφορες νομιμοντυμένες 

δουλειές. Αλλά οι γιοί του, στο λαιμό μου κάθονταν! 

Όταν τριγυρνάς σε σκοτεινά δρομάκια και στοές, είναι σίγουρο ότι κάποια 

στιγμή θα πέσεις πάνω στ' αφεντικά τους. Κι όσο πιο σκοτεινά είναι, τόσο πιο 

γυαλιστερή θα σου φανεί η ευκαιρία. Κανείς δεν είχε σκεφτεί μέχρι τότε να 

εκμεταλλευτεί ό,τι δεν προέβλεπαν οι νόμοι. Η παλιοπαρέα κι εγώ μπορούμε να 

είμαστε περήφανοι ότι μετά την αποκάλυψη των κατορθωμάτων μας, βάλαμε τους 

νομοθέτες σε δουλειά κι αφήσαμε μουσειακό υλικό στην Ασφάλεια. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 96_ 

Τώρα ο πατέρας μου προσπαθούσε να συγκεντρώσει το ποσό της εγγύησης για 

να με βγάλει από τη φυλακή. Του είπα να πουλήσει το ολοκαίνουριο αυτοκίνητο, 

που μου είχε δωρίσει. Σαν να τον άκουγα να λέει για μένα: “Ο γιος μου, ο 

ευκολόπιστος, ο αφελής! Θα χώσουν αυτόν μέσα κι οι άλλοι θα βγουν λάδι!” Ο 

περίφημος δικηγόρος, που μου διάλεξε, ήτανε από τα μέρη μας και δεν μας πήρε 

την ψυχή, ευτυχώς. Με τις αναβολές και τις θεατρικές παραστάσεις του 

πρωταγωνιστή της “πολύκροτης”, όπως είπαν, υπόθεσης, που άλλοτε έπαιζε τον 

άρρωστο του θανατά και σωριαζόταν μπροστά στον δικαστή κι άλλοτε τον 

ψυχασθενή με χαρτιά αξιοσέβαστων γιατρών, η παραγραφή έκανε το θαύμα της. 

Όσο για μένα, ο πρότερος βίος θα με κρατούσε τελικά έξω. Η σελίδα μου, όμως, στο 

Βιβλίο θα ήταν μαυρισμένη. Χωρίς φράγκο κι επαγγελματική υπογραφή, και 

μάλιστα σε τέτοιες εποχές, μόνο ταξί μπορούσα να δουλέψω. Δε φέρθηκα καλά στη 

μοίρα μου ... 

Λίγα γεγονότα μπορούν να κάνουν τον άνθρωπο ν' αλλάξει ρότα. Η φυλακή 

είναι ένα απ' αυτά, αφού δίνει χρόνο για σκέψη και απόφαση. Ο καπνός στήνει το 

σκηνικό. Μέσα στο καθαρτήριο απ' τα καιόμενα φύλλα αναζητούσα τον χαμένο 

παράδεισο. Εκεί έβλεπα το μέλλον.  

Και κατά βάθος, τι ήθελα; Τίποτα παραπάνω από μια γυναίκα που να μ' 

αγαπάει κι εγώ να τη φροντίζω. Οι πιο ευτυχισμένες μου στιγμές ήτανε σαν γύριζα 

κουρασμένος στο διαμερισματάκι, που βρισκόμασταν τα βράδια με τη Ζανέτ και 

καθόμουνα και τη χάζευα να ζωγραφίζει με τέλεια αφοσίωση αστέρια και 

λουλούδια στα νύχια της. Δεν υπήρχε χιλιοστό στο σώμα της απεριποίητο και 

μικρά σύννεφα ροδανθών την ακολουθούσαν. 

Στη φυλακή δεν ήρθε. Ήρθε, όμως, στον ανακριτή. Έτρεμε μήπως πέσει πάνω σε 

κανένα γνωστό του άντρα της, αφού οι φίρμες που συναναστρεφόταν εκείνος στη 

δουλειά του πάντα τραβολογιούνται στα δικαστήρια για τον ένα ή τον άλλο λόγο. 

Κι είμαι σίγουρος, ότι, παρόλα τα κατοπινά, είπε στον ανακριτή για μένα μόνο 



ΚΑΠΝΟΣ 
____________________________________________________________________________________________ 

 97_ 

καλά λόγια. Όμως, είπαμε: στη φυλακή είχα το χρόνο να σκεφτώ. Και καταλάβαινα 

ότι έπρεπε να ξεκόψω. 

Είχα ξαναπροσπαθήσει. Μια γλυκιά, αθώα ύπαρξη, που δούλευε στη γειτονιά, 

μίλησε στη μάνα μου. Έγραφε για μένα από καιρό στο ημερολόγιό της. Οι 

ανασφάλειές της, όμως, για το μεγάλο στήθος της και τη φτωχική καταγωγή της, 

δεν την άφηναν να χαθεί στο φιλί. Με δυσκόλευε κι ήμουν κακός δάσκαλος. Όταν 

το έμαθε η άλλη, έγινε χαμός. Πώς μπόρεσε η ασήμαντη να πάρει τη θέση της; 

Μόνο και μόνο επειδή ήταν μικρή; Ατέλειωτα τηλεφωνήματα όλο θυμό, πώς 

μπόρεσα να την παρατήσω και στο τέλος υστερικές εκκλήσεις σε κοινούς γνωστούς, 

να με κατηγορεί για ελλιπή προσόντα. Εμένα; “Να σου δείξω!” έκανα ένα 

απόγευμα στην Ηρώ, όταν είχαμε μείνει μόνοι στο γραφείο και πήγα να κατεβάσω 

το φερμουάρ του παντελονιού μου. Θα της έδειχνα, όπως σε ιατροδικαστή ή σε 

γιατρό. Μα απ' τα χαμηλωμένα μάτια της, κατάλαβα ότι το είχα παρατραβήξει και 

σταμάτησα. 

Ούτε ο γέροντας στο Άγιο Όρος δεν μπόρεσε να βοηθήσει. Μόνο του ζήτησα να 

φτιάξει ένα μικροσκοπικό κομποσκοίνι με προσευχές και παρήγγειλα κούφιο 

χρυσό σταυρό να το βάλω μέσα, να το φορέσει η Ηρώ στον άρρωστο μικρό αδελφό 

της, μπας και συγχωρεθούν οι αμαρτίες μου. 

Πίσω στην πραγματικότητα, οι ματιές των συγκρατούμενων είχαν αρχίσει να 

γίνονται όλο και πιο σημαδιακές, Οι ψίθυροι, όταν περνούσα, όλο και πιο έντονοι. 

Είχαν μεταφερθεί οι εχθροί μου μέσα; “Τι θα γίνει, μωρή;” ρώτησα την αδελφή μου, 

όταν ήρθε στο επισκεπτήριο, ανήσυχος για την καθυστέρηση με την εγγύηση. Εκτός 

από ένα ξερό “Τι κάνεις;” δεν είπε τίποτε άλλο και μετά από λίγα λεπτά, έφυγε. Τι 

της γράψανε το πατρικό σπίτι αυτηνής οι γονείς μας; Αν πάθει κάτι ο πατέρας μου, 

ο γαμπρός μου θα το βγάλει στο σφυρί για τα χρέη του από τα ζάρια και θα τρέχω 

να δανείζομαι για να το ξεπληρώνω σ' όλη μου τη ζωή, μη χάσει η μάνα μου το 

κεραμίδι της. Θα μπορούσα ποτέ να εξαφανίσω την πληγή που κατάφερα στους 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 98_ 

γονείς μου; Να τους δώσω χαρά; Να δουν εγγόνια; Να έχω την τιμή να τους 

φροντίσω. Να σηκώνω τον πατέρα μου, όταν σωριάζεται απ' το σακάτικό του πόδι, 

να πλένω τη μάνα μου, όταν σβήσει το τρεμάμενο φως στα μάτια της, να τους ταΐζω 

στο στόμα σαν πουλιά; Ποια γυναίκα θα μπορούσε να σταθεί στο πλάι μου τέτοιες 

ώρες; Σίγουρα όχι η Ζανέτ. 

Και πόσο ακόμα μπορούσε να με αντέξει η πόλη; Στα κύτταρά μου κουβαλούσα 

τα κύτταρα του χωριού μου. Καμιά εποχή δεν ήταν καταλληλότερη από τούτην εδώ 

την εποχή, του δικού μας κραχ, για να γυρίσω στον τόπο που γεννήθηκα και να 

κάνω κάτι σπουδαίο παρά τη θνητότητά μου: να ξαναζωντανέψω, περισσότερο από 

δυο αιώνες μετά, τα ξεχασμένα καπνοχώραφα. Να αναστήσω καλύβι, απ' όπου θα 

παρακολουθώ απ' την αυγή τα μικροσκοπικά σπόρια να γίνονται φυντάνια κι 

αυτά να τα νταντεύω κάθε μέρα να μην αρρωστήσουν, αλλά και να τα 

σκληραγωγώ δίχως νερό μέχρι να δυναμώσουν για να τα πάω στο χωράφι, που θα 

έχω πρωτύτερα τέλεια σαν ερωμένη προετοιμάσει. Να βάζω τα παιδιά μου να 

σκάβουν με απόλυτη τάξη μια-μια τις τρύπες με το σουφλί για να βολέψω καθένα 

από τα πράσινα φουντώματα κι έπειτα να περιμένω μαζί τους την ώρα για να 

μαζέψω φύλλο-φύλλο τα καλύτερα. Να στερούμαι με πόνο τ' απαλομύριστα 

λουλούδια για να μπορέσουν ν' αναπτυχθούν οι χυμώδεις παλάμες φωτοσύνθεσης 

και ν' αφήσω απαρηγόρητα τα ερωτευμένα πουλιά να φτεροκοπάνε αιωρούμενα, 

εκεί που άνθιζαν αχνολουλακί χωνάκια κι ολόλευκες ταξιανθίες από μεταξένια 

αστέρια καπνανθών. Ξημερώματα ακόμα ν' αρχίζω να μαζεύω με το χέρι τα 

πράσινα ελάσματα γιορτινής χλωροφύλλης. Και να φωνάζει έπειτα η γυναίκα για 

φαγητό και ξεκούραση. Αρμάθες να κρέμονται από την οροφή σαν γιορτινή 

διακόσμηση και μόνη έγνοια μου να είναι, μην και κακοκαρδίσω τα καπνόφυλλα 

και δεν ζυμωθούν κατά πώς πρέπει. Κι όταν δεν θα με βλέπει κανείς, να χώνω τα 

δάχτυλα στο χώμα για να νοιώσω το αίμα όσων κοιμούνται στο βάθος του, 

χωνεμένη ιστορία, ανακατωμένη με κουκούλια από μετάξι κι αρωματικές ανάσες 

από πουρνάρια, έλατα και κέδρα απ' τα βουνά. Και να ζω. Όχι μόνο να 



ΚΑΠΝΟΣ 
____________________________________________________________________________________________ 

 99_ 

ονειρεύομαι. Ν' ακουμπώ το πρόσωπό μου το φύλλο που ανάθρεψα και να μου 

επιβεβαιώνει με τη ζωντανή του ύλη ότι οι ώρες που ασχολήθηκα γίνηκαν ομορφιά 

της φύσης. Να κεντώ με υπομονή βυζαντινής κεντήστρας τα πελώρια φύλλα για να 

τα κρεμάσω ανάποδα, να παραδώσουν την υγρασία τους στην αποθήκη. Να 

υποφέρω που πρέπει ν' αφαιρέσω το νεύρο απ' την κάθε πράσινη επιφάνεια 

αναπνοής, με προσοχή να μην πεθάνει ο αγαπημένος ασθενής. Να θυσιάζω τις 

μικρές φλέβες, που διαπερνούν την πράσινη σελίδα της φύσης, γεμάτα χυμούς και 

φιλιά πουλιών κι εντόμων, για να φτάσουν τα καπνόφυλλα μέσα από θεραπείες 

αργές και μυστηριακές, μια στον ήλιο μια στη σκιά, να ζυμωθούν με ακρίβεια 

μοναδική από καλοεκπαιδευμένους από τη φύση μικροοργανισμούς για να 

ωριμάσουν. 

Γυρνώντας από το όνειρο στη φυλακή, καθώς έπεφτε σκοτάδι, όλο και πιο 

σιχαμερά πηχτό γύρω μου ή όταν βρισκόμουν στριμωγμένος απ’ τους πολλούς, σε 

κάποιο χώρο για τις καθημερινές ανάγκες, καταλάβαινα πως τα πράγματα είχαν 

γίνει επικίνδυνα. Ο δικηγόρος άφαντος. Τα φύλλα καπνού, που μου έστειλε ο 

πατέρας μου, τελείωναν κι αυτό με πίεζε ακόμα περισσότερο. Για να τα βγάλω 

πέρα, έχτιζα με το νου τα σχέδιά μου. Μαθήματα ισπανικών. Ταξίδι στην Κούβα. 

Εκεί θα μάθαινα όλα τα μυστικά για τα πούρα και θα πρόσθετα δικά μου. Θα 

έφερνα σπόρους εξωτικούς. Ίσως κι ένα κολίμπρι τόσο δα για να φλερτάρει τους 

καπνανθούς. Θα έφτιαχνα τα πιο σπάνια πούρα με μοναδικό κόστος την 

προσωπική μου ενασχόληση μέρα και νύχτα. Κι όταν θα τα πετύχαινα, θα 

ξεκινούσα μια οικοτεχνία στο χωριό με χειροποίητα πούρα, που όμοιά τους δεν 

υπάρχουν. Θα εξασφάλιζα δυνατά, ευλύγιστα φύλλα για το τύλιγμα, απ' τα 

ολόμαυρα που είναι τόσο σπάνια, ενώ θα διάλεγα τα πιο ευωδιαστά για το 

εσωτερικό της φυσαρμόνικας. Όποιος θ' ανάβει ένα πούρο φτιαγμένο από εμένα, 

θα ταξιδεύει εκεί που δεν πρόκειται ποτέ κανείς αλλιώς να πάει. Μια σταγόνα 

κονιάκ στο χέρι του στρίφτη και το πούρο μου θα γινόταν μοναδικό. Ένα-ένα 

φύλλο, σαν κουκουλάρικο του αργαλειού, χωρίς ίχνος χημικών, μόνο με φυσικές 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 100_ 

μεθόδους φροντισμένο. Το πούρο είναι σαν το κρασί. Θέλει κανάκεμα και χρόνο. Η 

προετοιμασία θα είναι για μένα προσευχή. Τα όνειρα των κάμπων θα διατρέξουν 

το είναι όποιου θα το καπνίσει, απ' τους ατέλειωτους μήνες διαλέγματος, ξανά και 

ξανά, από τις ώρες διαλογισμού και το μυστηριακό ταξίδι της ενέργειας, από το 

χώμα ως τη θυσία στο σπίρτο. Μόνον οι μυημένοι θα καταλάβουν. Είχα βρει για τα 

πούρα μου και όνομα: Campo de Sueňos. Το Λιβάδι των Ονείρων. Έμενε μόνο να 

σκεφτώ το σήμα στο χρυσό καπάκι. Μια γυναίκα ξαπλωμένη στο λιβάδι ...  

 

Και εκείνη τη νύχτα χρειαζόταν προσπάθεια για να κοιμηθώ. Η ανησυχία με 

έκανε ν' αναρωτιέμαι από πού θα το 'βρω το κακό. Στη φυλακή, εχθρικά τα 

βλέμματα. Η Ζανέτ έξαλλη απ' τη ζήλια. Τόσο εκείνη όσο κι ο άντρας της εύκολα 

θα εύρισκαν κάποιον μέσα για να με μαχαιρώσει. Κι ο αδελφός της μικρής, που 

παράτησα, είχε πάρει ανάποδες. Κι ο γαμπρός μου πολύ θα χαιρόταν να βγω από 

τη μέση. Ακόμα κι ο νονός μου πίστευε ότι του σπίλωνα τη φήμη. Όσο για τον 

“Βασιλιά”, σίγουρα θα ήθελε να εξαφανιστώ απ' το τοπίο γιατί ήξερα για τις 

ταυτότητες των πεθαμένων. Τα χρειάστηκα! Καθώς στριφογύριζα στο κρεβάτι, μια 

λεπίδα γαλαζογυάλισε στο σκοτάδι και προσγειώθηκε στα πλευρά μου. Ξύπνησα 

μέσ' τον ιδρώτα απ' τον εφιάλτη και ψηλάφισα το σώμα μου κοιτώντας για αίμα. Η 

πόρτα έτριξε κι ακούστηκε ο φύλακας: “Έλα! Βγαίνεις! Κάποιος πλήρωσε την 

εγγύηση για πάρτη σου!”. 

 

 

Η Ελένη Σταμούλη γεννήθηκε στην Αθήνα, όπου ζει με τον άντρα της και τα δυο τους 

παιδιά. Σπούδασε νομικά και εργάζεται ως δικηγόρος. Γνωρίζει αγγλικά, γαλλικά, γερμανικά 

και ιταλικά και έχει ασχοληθεί με τη λογοτεχνική μετάφραση. Η λογοτεχνία αποτελούσε 

πάντα γι’ αυτήν μέσο έκφρασης και καταφύγιο. Έχει λάβει διακρίσεις σε διάφορους 

λογοτεχνικούς διαγωνισμούς. 



ΚΑΠΝΟΣ 
____________________________________________________________________________________________ 

 101_ 

 

Φίλιππος Τσαουσέλης  

 

Τα σύρματα 

 

ΡΑΔΥ ΚΑΛΟΚΑΙΡΙΟΥ. ΧΑΡΑΜΑ. ΖΕΣΤΗ. Εγώ, να προσπαθώ μάταια να κοιμηθώ 

στο χωριό, κάτω στην αποθήκη που είχαμε στην αυλή. Εκείνη η αποθήκη, 

ήταν ο μόνος χώρος που μπορούσες να κοιμηθείς στο σπίτι καλοκαίρι, καθότι πολύ 

ψηλοτάβανη, τουλάχιστον τρία μέτρα, και από πάνω της είχε, εκείνα τα 

θαυματουργά για το καλοκαίρι, κεραμίδια. Αυτά ήταν που χάριζαν όλη αυτή τη 

σπάνια δροσιά. Σε κάποια στιγμή πέρασα το βλέμμα μου πάνω στα σύρματα που 

διέσχιζαν κατά μήκος όλο το ταβάνι. Από μικρός, πάντα έφτιαχνα όλα τα πιθανά 

σενάρια όποτε τα κοιτούσα, για το τί θα μπορούσαν να ήταν αυτά τα σύρματα. 

Έτσι περνούσα την ώρα μου πριν κοιμηθώ. Μία τα ονομάτιζα ολυμπιακούς 

διαδρόμους για τις αράχνες του ταβανιού, άλλοτε ήταν απλά γραμμές που νικούσε 

απλά η πιο ίσια, άλλοτε έλεγα πως ήταν χορδές από λύρα. Τα είχα δικά μου, τα 

κοίταζα και τα έκανα κάθε φορά ό,τι ήθελα με αφορμή ό,τι μου κατέβαζε η 

φαντασία μου. Μέχρι που έμαθα για τι ακριβώς ήταν. Σαν τώρα το θυμάμαι εκείνο 

το απόγευμα, που ρώτησα τη συγχωρεμένη τη γιαγιά μου... 

- Γιαγιά να σε ρωτήσω κάτι; 

- Τι είναι αγόρι μ’; 

- Αυτά τα σύρματα στο ταβάνι της αποθήκης, για τι είναι;  

Ξαφνικά τα μάτια της βούρκωσαν, τα φασολάκια που καθάριζε της γλίστρησαν 

από τα χέρια της στην ποδιά της. Με κοίταξε με βλέμμα θολό. Άφησε τη λεκάνη στο 

τραπέζι, σκούπισε τα χέρια της και μου λέει: 

Β 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 102_ 

 

- Για να κρεμάμε καπνά. Εκεί τα βελονιάζαμε και τα περνούσαμε στο σύρμα για 

να ξεραθούν. 

- Δεν ήξερα ότι είχαμε καπνά. 

- Μέχρι το '43. Από τότες δεν ξαναβάλαμε. 

- Γιατί; 

- Εγώ δεν τα ήθελα. Από κείνο το βράδυ του Σεπτέμβρη του '43 δεν μπόρεσα να 

ξαναπατήσω σε χωράφι μήτε να τα ξαναδιώ μπροστά μου. 

- Τι έγινε εκείνο το βράδυ; 

- Αχ τώρα... Άντε ας πάει. Μια φορά ας τα πω... Πάνε και χρόνια πίσω… Εμείς 

εδώ στη Θράκη, είχαμε τότε στον Πόλεμο τους Γερμανούς μέχρι το '42 και μετά 

ήρθαν οι Βούλγαροι. Τότες ήτανε πείνες, μεγάλες πείνες και φτώχια πολλή. 

Δουλεύαμε όλον τον μήνα για ένα κομμάτι ψωμί. Να φανταστείς, μια μέρα εγώ η 

ίδια, πήγα μέχρι τη Χρυσούπολη με τα πόδια και πούλησα τα βαφτιστικά μας τα 

σταυρουδάκια κι ένα δαχτυλίδι της μάνας μου απ’ το γάμο της, για να πάρω όλο κι 

όλο μια οκά φασόλια. Εμείς, όλο το σόι μου, ήμασταν από τον κάμπο. Απ’ τον 

Παράδεισο. Εκεί έμενα κι εγώ πριν έρθουμε με τον παππού σου μετά τον πόλεμο, 

εδώ στον Αι-Θανάσ'. Γιακάδες τα λέγανε εκείνα τα μέρη παλιά. Όλα εκείνα τα μέρη 

απ’ τον Νέστο και πάνω, από το Όκτσιλαρ (σημερινοί “Τοξόταις”) μέχρι τον Ξεριά 

και εκείνα τα χωριά πέρα, τα λέγανε Γιακάδες. Εγώ τότες, ήμαν μικρή. Είκοσι δυο 

χρονώ'. Νιόπαντρη με τον παππού σου, μόλις είχαμε το πρώτο παιδί. Τον Αχιλλέα. 

Τεσσάρω' μηνώ' θαν 'τανε. Ο παππούς σου, ήτανε στο πόλεμο. Τον είχανε πάρει 

φαντάρο στο Μέτωπο. Εγώ κάθε μέρα με την αυγή έπαιρνα τα γελάδια μας, μη 

θαρρείς τίποτα, όλα κι όλα εφτά, και τα πήγαινα για βοσκή στα τσαΐρια του Αι-

Θανάσ'. Κάθομαν εκεί όλην τη μέρα κι άμα έπαιρνε και σουρούπωνε, γυρνούσα 

πάλε στον Ιντζέ, έτσι λέγανε παλιά το χωριό μας, τον Παράδεισο. Η μάνα μου με 



ΚΑΠΝΟΣ 
____________________________________________________________________________________________ 

 103_ 

είχε δώσει διαταγή να γυρνάω το σούρουπο γιατί το βράδυ λέγανε, έβγαιναν οι 

Βούλγαροι για παιδομάζωμα. Μάζευαν τα μωρά από τις γυναίκες για να τα 

πάρουν αυτοί, να τα δώκουν σ’ οικογένειες για να τα μεγαλώσουν αυτές δικά τους, 

να γίνουν κι αυτά Βούλγαροι. Τώρα, αλήθεια ήταν; Ψέματα ήταν για να μας 

φοβερίξουν; Μέχρις τα τώρα δεν το ξέρω. Αλλά εγώ καμιά φορά δεν την 

παράκουσα. Όπως κάθε μέρα, έτσι κι εκείνη την Παρασκευή, ήμουν με τον Αχιλλέα 

σπαργανωμένο στην αγκαλιά μου, είχα πάει τα ζώα δυόμιση ώρες με τα πόδια απ’ 

τον Ιντζέ, στον Αι-Θανάσ', βόσκισαν και πήρα το δρόμο να γυρίσω μόλις είχε 

αρχίσει να πέφτει ο ήλιος. Δεν πρόλαβα όμως να καλοβγώ απ' το χωριό, εκεί στα 

μπαΐρια του Μόδιστου, με φτάνει η Βασιλιώ. Με την ψυχή στο στόμα, κρατάει το 

μωρό της στην αγκαλιά, και 'ρχεται από μακριά συφοριασμένη. Με λέγει 

τρομαγμένη: "Φεύγα, κατέβηκαν απ' το Κοτζά-ορμάν οι αντάρτες. Ο Καπετάν 

Μαύρος με τους άντρες του σκότωσαν έναν αξιωματικό και πέντε Βούλγαρους 

στρατιώτες σε μιαν ενέδρα, και τώρα αυτοί αφήνιασαν! Πήραν τ' άλογα και 

γυρνάν’ τον κάμπο. Σκοτώνουν όποιον βρουν μπροστά τους. Παράτα τα γελάδια 

και φεύγα! Έχεις και το μωρό!".Εμένα τα πόδια μου κόπηκαν, δεν ήξερα τι να 

κάμω. "Φεύγα σου λέω! Και άμα τύχεις και τους δεις, κρύψου μη σε πάρουν 

χαμπάρι!" Τι να 'καμα κι εγώ η έρ'μη, παίρνω το δρόμο κι αρχίζω να τρέχω με το 

μωρό στη ζακέτα φασκιωμένο. Περνάω τα χωράφια του Βοριά, τα μπαΐρια του 

Μπαμπαΐτη, έφτασα και στα καπνά του Μπέη, με δεν πρόκαμα να τα τελειώσω. 

Αχ… Εκείνα τα καταραμένα χωράφια… Φουρκίστηκα. Σύρε φέρε με λίγο νερό 

κόλλησε ο στόμας μου… 

Τόσο γρήγορα δεν θα πήγαινα για νερό, ούτε αν καιγόμουν κι εγώ ο ίδιος! Τα 

μάτια μου είχαν κολλήσει πάνω της, και είχα αρχίσει να τρέχω κι εγώ μαζί της 

ανάμεσα σε αγελάδες, καπνά, και Βούλγαρους... Της πήγα το νερό κι έκατσα πιο 

κοντά της.  

- Έλα γιαγιά… σε παρακαλώ, συνέχισε… 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 104_ 

- Στάσου βρε να πιω μια στάλα νερό. Κάηκα… Εκεί που ήμουν και περνούσα τα 

χωράφια του Μπέη είδα από έναν αχερώνα, ένα Βούλγαρο με τ’ όπλο του στον 

ώμο, να βγαίνει προς νερού του. Είχανε στήσει ενέδρα στους αντάρτες. Οι άλλοι 

ήταν μέσα. Τους άκουγα που μιλούσαν και που όπλιζαν τα τουφέκια τους. Εκείνα 

τα χωράφια του Μπέη ήταν πέρασμα για το Κοτζά-Ορμάν και οι Βούλγαροι το 

μάθανε. Εγώ αμέσως έπεσα καταγής τότες μέσα στα καπνά του Μπέη να κρυφτώ μη 

με πάρει χαμπάρι ο αξιωματικός. Ο Μπέης ήτανε πλούσιος και δεν τον πειράζανε 

οι Βούλγαροι γιατί τους έδινε πάντα μπαξίσι. Ήτανε ο μοναδικός σε όλο τον κάμπο 

που είχε τα καπνά που τα λέγανε Σαμψούς. Αυτά ήταν ακριβά καπνά και δεν τα 

‘βρισκες. Αυτά γινόντουσαν ψηλά με πλατιά φύλλα και έτσι ευτυχώς μπόραγαν να 

μας κρύψουν. Έβαλα το στόμα του μωρού στα στήθια μου να βυζάξει, μην τύχει 

και κλάψει και μας προδώσει. Βαστάξαμε κάμποσο. Η καρδιά μου, θαρρείς και θα 

‘σπαγε! Με το που μπήκε ο αξιωματικός μέσα, βάζω το μωρό στη ζακέτα μου και 

πήρα γλήγορα πάλε το δρόμο που τραβάει στο χωριό. Εκεί θα γλύτωνα άμα 

έφτανα, γιατί εμάς τότε Ιντζέ δεν μας πειράζανε. Ο Ντάντσο που ήταν δικός τους, 

τον είχανε βάλει πρόεδρο της Κοινότητας και το σπίτι του το είχε μέσα στο χωριό 

μας. Έτσι δεν μας ‘καναν τίποτα. Φτάνω κοντά στα δικά μας τα καπνά έξω απ το 

χωριό. Τίποτα δεν είχε μείνει για να φτάσω, μισή ώρα πορπάτημα μοναχά, αλλά 

μιάμιση ώρα έτρεχα ασταμάτητα μέσα στα χωράφια. Μπαΐλντισα. Φτάνω στο 

νερόμυλο του Νταβέλλα, έξω απ το χωριό. Εκείνο τον μύλο τον είχαν σχεδόν 

γκρεμίσει ολόκληρο από έναν όλμο τότε το '41 σε μια μάχη και τώρα εκεί ήταν 

μοναχά χαλάσματα. Μόνο μια μικρή αποθηκούλα είχε μείνει από πίσω κι εκείνη 

χωρίς κεραμίδια. Μπαίνω λίγο να κάτσω να ξαποστάσω, να πιω λίγο νερό, να 

δώσω και στο μωρό που θα 'χε καεί το καημένο. Το βγάζω απ’ τη ζακέτα απ’ τα 

σπάργανα που το ‘χα βάλει. Το κοιτάω και τότες ήταν που λύγισα. Σκοτείνιασα. 

Ένιωσα τα πόδια μου να μη με βαστάνε στη γη. Τα σωθικά μου πήραν να 

καίγονται. Μήτε κραυγή έβγαλα, μήτε δάκρυ μπόρεσα να στάξω. Μον' θυμούμαι 

τα δόντια μου που σφίξανε μοναχά τους και τα χέρια μου που μάγκωσαν και δεν 

άνοιγαν με τίποτα τα 'βλογημένα. Κι ύστερα, σκοτάδι. Φαίνεται θα λιγοθύμησα 



ΚΑΠΝΟΣ 
____________________________________________________________________________________________ 

 105_ 

γιατί, ξύπνησα μετά από ώρα στο ίδιο μέρος αλλά είχε πέσ' η νύχτα. Ο Αχιλλέας 

ήταν ακόμη στα χέρια μου. Τα χειλάκια του ήταν μελανιασμένα και το κορμάκι του 

έμενε στα χέρια μου άψυχο. Νεκρό. Έμεινα να το κοιτάω. Τότε… έκλαψα. 

Σπάραξα. Χτυπήθηκα. Μιλιά δεν μπόραγα να βγάλω γιατί ακόμη ήτανε νύχτα, οι 

Βούλγαροι μπορεί να ήτανε παντού. Έκλαιγα δίχως φωνή. Μα έκλαιγα τόσο πολύ 

που νόμιζα πως θα κοπεί η ανάσα μου. Τι έφταιξε το έ'ρμο το μωράκι; Το 'πνιξα μες 

στα ίδια μου τα στήθια, στο χωράφι του Μπέη για να μη μας ακούσουν οι 

τρισκατάρατοι και δεν το πήρα είδηση! Τα 'βαλα με 'μενα. Χάθηκε να πάω εγώ και 

να ζήσει αυτό; Ήθελα να πέσω στο ποτάμι να πνιγώ. Τι αμαρτίες είχε και πέθανε; 

Μελάνιασα στο κλάμα. Στράγγισα. Δύναμη να σηκωθώ δεν είχα. Αλλά ο φόβος του 

Θανάτου... Τι να 'κανα.  

Τα μάτια της είχαν αρχίσει να τρέχουν. Βούρκωσε η καημένη όπως κι εγώ. Πήρε 

μια βαθιά ανάσα κι άφησε έναν αναστεναγμό από αυτούς που νομίζεις πως τους 

ακούς στην καρδιά κατευθείαν. Αλλά πλέον την είχαν συνεπάρει οι αναμνήσεις. 

Δεν μπορούσε να σταματήσει. Ίσως και να μην το ήθελε… 

- Σπάραζα και προχωρούσα με τ' άψυχο το μωρό κρεμασμένο στα χέρια. 

Πήγαινα σπίτι. Σ' όλο το δρόμο, να, στο σταυρό που σου κάνω, από τη μια έτρεχα 

να μη με βρουν κι απ’ την άλλη, εύχομαν να μ' έπιαναν κι εμένα οι Βούλγαροι να 

με σκότωναν να γλυτώσω. Δεν μπορούσα εγώ να ζω κι αυτό να στέκει έτσι 

ασάλευτο στα χέρια μου. Εγώ πού 'πνιξα το ίδιο μου το μωρό με τα ίδια μου τα 

χέρια πώς να ζούσα; Σαν έφτασα σπίτι, όλοι είχαν τρελαθεί. Νόμιζαν πως έπεσα 

πάνω σε Βούλγαρους και με φάγανε. Άκουσαν πως σκότωσαν και κάτι γυναίκες 

κοντά στου Μπέη τα χωράφια για τα αντίποινα και σκιάχτηκαν. Εγώ δεν 

μπορούσα να μιλήσω. Σε κανέναν. Μιλιά δεν έβγαλα. Μπήκα μέσα σαν την 

πεθαμένη. Όλοι κοιτούσαν εμένα κι εγώ δεν σήκωνα τα μάτια μου απ’ το μωρό. 

Έπεσα στα γόνατα με το μωρό στην αγκαλιά και έκλαιγα. Τόσο δάκρυ δεν το 

περίμενα να 'χω μέσα μου. Τα σωθικά μου γύριζαν, καίγονταν. Μια μέρα και μια 

νύχτα ολάκαιρη μήτ' έφαγα, μήτε ήπια νερό. Μιλιά δεν έβγαλα σε κανέναν! Μον’ 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 106_ 

έκλαιγα πάνω απ’ το μωρό. Το ‘βλεπα εκεί πάνω στο κρεβάτι, πάνω στ’ άσπρο 

σεντόνι να κείτεται άψυχο και σπάραζα. Πονούσα. Έδωσα το μωρό τότε στον 

παππού σου. Του είπα " Για να μη μας ακούσουν.... Το 'πνιξα... Το 'πνιξα! Μ' 

ακούς;! Εγώ! Το 'πνιξα στα στήθια μου! Δεν το 'θελα ρε Θανάσ'! Δεν το 'θελα! Κατά 

λάθος το 'πνιξα!". Και έπεσα να κλαίω στην αγκαλιά του και να χτυπάω τα στήθια 

μου!  

Εκεί ήταν που λύγισα κι εγώ κι έκλαιγα. Τα μάτια της γεμάτα δάκρυα, είχαν 

μείνει στυλωμένα στο χώμα. Λες και το ‘βλεπε ξανά μπροστά της. Λες και όλα τα 

ξαναζούσε. 

- Μια μέρα μετά το θάψαμε στα παλιά τα μνήματα του χωριού. Σαν τώρα 

θυμάμαι το κασελάκι του. Να, τόσο δα μικρό, σα ψεύτικο ήταν. Λες και κουτάβι θα 

είχε μέσα. Από αυτά που δεν πιστεύεις πως θα είχε άνθρωπο μέσα. Ένα χρόνο δεν 

ξάνοιξα απ’ το σπίτι. Σα το χτικιό είχα γίνει. Αλλά η ζωή έτρεχε. Δύσκολα χρόνια 

τότε. Κι έπρεπε να συνεχίζουμε να ζούμε. Μετά από τέσσερα χρόνια ο Θεός μας 

αξίωσε και κάμαμε ένα αγοράκι και του δώσαμε τ' όνομα του Αχιλλέα. Γι αυτό και 

ο θείος σου έχει αυτό το όνομα. Από τότες ήταν που δεν ξαναβάλαμε καπνά. Δεν 

θέλαμε ούτε εγώ ούτε ο παππούς σου. Μήτε μπόρεσα να τα δω ξανά, μήτε να 

μυρίσω ακόμα και το φυτό. Ακόμα και στην αποθήκη που έχουμε μία φορά δεν 

βάσταξα να ξαναμπώ. Ακόμα πάω στο νεκροταφείο από κάποτε και του ανάβω 

κανένα κεράκι. Αχ... Άδικα πήγε εκείνο το μωράκι... Αλλά τι να κάνεις αγόρι μου; 

Οι πόλεμοι αυτά φέρνουν. Πάντα." 

Σκούπισε τα δάκρυα της και πήρε ξανά την λεκάνη στα πόδια της, τα 

φασολάκια στα χέρια της και συνέχισε να καθαρίζει ήρεμη πια που τα ‘βγαλε και 

"αλάφρωσαν τα μέσα της" όπως είπε εκείνο το βράδυ... 

 

 



ΚΑΠΝΟΣ 
____________________________________________________________________________________________ 

 107_ 

 

Ο Φίλιππος Τσαουσέλης γεννήθηκε και μεγάλωσε στην Ξάνθη. Βρέθηκε λόγω 

σπουδών στη Αθήνα και κάπου στα 25 ανηφόρισε στην Θεσσαλονίκη για να ασχοληθεί με το 

Θέατρο. Αποφοίτησε από την Δραματική Σχολή του Κ.Θ.Β.Ε. στο οποίο και εργάζεται ως 

ηθοποιός 2 χρόνια τώρα. Όταν βρίσκεται εκτός σκηνής, η γραφή είναι το μεγάλο του 

καταφύγιο... 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 108_ 

 

Μαρία Μαυροθανάση 

 

Ο δρόμος για τα καπνά 

 

Α ΧΡΟΝΙΑ ΕΚΕΙΝΑ ΗΤΑΝ ΠΟΛΥ ΦΤΩΧΙΚΑ. Τα νοικοκυριά προσπαθούσαν να 

είναι αυτάρκη στηριζόμενα στην παραγωγή που έδιναν τα κτήματα και τα 

οικόσιτα ζώα. Το κρέας ήταν σπάνιο είδος. Τέσσερις φορές τον χρόνο και ό, τι 

βρίσκονταν σε κάθε οικογένεια -Χριστούγεννα, Πάσχα, Απόκριες και της 

Παναγίας- στο τέλος δηλαδή κάθε νηστείας. Τα ψάρια πάλι ήταν προνόμιο μόνο 

όσων είχαν καμιά βάρκα ή κατάγονταν από οικογένεια ψαράδων. 

Η δική μας οικογένεια ήταν πάντοτε φτωχή. Ο πατέρας μου είχε βόδια και ήταν 

ζευγάς . Τον καλούσαν στα χτήματα την εποχή του οργώματος και του ΄διναν για 

αμοιβή καλαμπόκι, σιτάρι, φασόλια, ένα μικρό μέρος δηλαδή από την παραγωγή. 

Ο πατέρας μου ήταν καλός στη δουλειά του και πάντα ερχόταν στο σπίτι με τα 

χέρια γεμάτα. Από τα βασικά έλλειψη δεν είχαμε… 

Χρήμα εκείνη την εποχή δεν κυκλοφορούσε. Τι να το κάναμε άλλωστε …Ο 

καθένας προσπαθούσε από τον κήπο, το χωράφι, τα ελαιοκτήματα και τα ζώα να 

προσποριστεί τα αναγκαία για την επιβίωση. Λούσα δεν είχαμε. Ένα φόρεμα καλό 

για την εκκλησία και τις γιορτές και κανα δυό ρόμπες που συναλλάζαμε κάθε 

Σάββατο μετά το μπανιάρισμα. Όσο για τα παπούτσια, ο Θεός να τα κάνει! 

Τσόκαρα φορούσαμε και ένα ζευγάρι «καλά» από τομάρι βοδιού που όταν ψόφησε 

ο πατέρας μου νόμιζε ότι θα καταστραφεί ! Όλο μας το βιός ήταν αυτά τα δύο 

βόδια και τα κτηματάκια μας που τα φροντίζαμε κυρίως εγώ και η μάνα μου. Ο 

αδερφός μου, ο πραγματικός ήταν πολύ μικρός, ενώ ο μοιραδερφός* μου είχε πάει 

στο μεροκάματο από πολύ μικρός σε ένα χωριό αρκετά χιλιόμετρα μακριά απο το 

δικό μας και τον βλέπαμε μια φορά τον χρόνο. Αυτά πριν τον πόλεμο, γιατί μετά 

Τ 



ΚΑΠΝΟΣ 
____________________________________________________________________________________________ 

 109_ 

βγήκε στο βουνό με τους αντάρτες και δεν τον είδαμε παρά όταν δώσανε αμνηστία. 

Είχα κι έναν άλλο αδερφό αλλά αυτόν τον χάσαμε στον εμφύλιο. Ήταν αψύ παιδί 

και ευκολόπιστο. Το βγάλανε στο βουνό και αμάθητο όπως ήταν το σπρώξαν να 

κάνει πραξικόπημα στον ελληνικό στρατό. Τον πιάσανε και τον εκτελέσανε. Δε 

μάθαμε τίποτε άλλο γι΄ αυτόν. Ο πατέρας μας φιλοβασιλικός και επίτροπος για ένα 

διάστημα στην εκκλησία, δε μας άφηνε καθόλου μέσα στο σπίτι να μιλάμε γι΄ 

αυτόν. Τον είχαμε σχεδόν ξεγράψει. Ένας δεύτερος θάνατος, αυτός της σιωπής είχε 

επιβληθεί στον αδικοχαμένο αλλά άμυαλο αδερφό μου. Εγώ όμως κατά βάθος 

θαύμαζα το θάρρος του να πάει κόντρα στον πατέρας μας που κανένας δεν του 

αντιγύριζε λόγο όχι στο σπίτι αλλά και στο χωριό. Σκληρὀς άνθρωπος ο πατέρας 

μας. Σκληρόπετσος και πεισματάρης. Γι΄αυτό και πέθανε και σε μεγάλη ηλικία. 

Γερό σκαρί, άντεξε στις φουρτούνες. Όπως τότε που ο τρίτος αδερφός μου πάτησε 

φιδοκόκαλο και πέθανε, ξαφνικά. Ξυπόλητο το παιδί γυρνούσε από τα πρόβατα, 

δεν είδε καλά, είχε πέσει και το βραδάκι κι έγινε το κακό. Το φέραν ημι-λιπόθυμο 

το παιδί στο σπίτι και με το πόδι του μπλαβιασμένο. Γιατροί δεν υπήρχαν τότε. 

Ένας στο κεφαλοχώρι αλλά που λεφτά και που μεταφορικό. Το παιδί κατέληξε σε 

δυο μέρες. Εκείνο το βράδυ ο πατέρας μου δε γύρισε σπίτι. Το πρωί τον μαζέψαμε 

λιώμα από τον καφενέ. Ήταν το αποκούμπι του.  

Έτσι έπεσε ο κλήρος σε μένα να αναλάβω και τα πρόβατα. Αχάραγα πήγαινα 

στο βουνό ν’ αμολήσω τα ζώα. Μετά κατέβαινα στα χτήμα, έκανα τις δουλειές του 

σπιτιού και το απόγευμα πάλι τα μαζέψω και να τακτοποιήσω τα ζώα, να τα 

μαντρίσω και ν’ αρμέξω. Το βράδυ έπιανα το κέντημα με τις γειτόνισσες που 

ερχόταν και λέγαμε κανένα κουτσομπολιό ή καμιά ιστορία με ζούδια για να 

περάσει η ώρα. Με το αμυδρό φώς της γκαζόλαμπας ψεματίζαμε* για να περάσει η 

ώρα, να γυρίσουν οι άντρες από το καφενείο και ν’ αρχίσει πάλι η μέρα με τη 

σκληρή βιοπάλη. Στα είκοσί μου είχα αποκτήσει αρθριτικά από την πολλή δουλειά. 

Τα χέρια μου είχαν στραβώσει και τα πόδια μου άρχισαν να πονάνε κάθε που 

νότιζε η ατμόσφαιρα. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 110_ 

Στα ζώα που πήγαινα, με έβλεπε κάθε μέρα ένας τζομπάνος που έβοσκε τα 

λιγοστά του κατσίκια λίγο παραπάνω. Καλός άνθρωπος, θεοσεβούμενος, τίμιος 

μέχρι χαζομάρας αλλά πολύ μεγαλύτερός μου σε ηλικία. Ψέματα δεν ήξερε να πεί 

όπως τότε που τον πιάσανε οι αντάρτες στο βουνό και του παν να τους φέρει φαί 

αλλιώς θα τον χαλάσουν. Δε φοβήθηκε, δε σκέφτηκε τα δυό μας παιδιά και μένα, 

μονάχα με αφέλεια παιδιού τους είπε « δε σας συντρέχω, είμαι άνθρωπος της 

εκκλησίας και τα δικά σας τα κηρύγματα δεν τα καταλαβαίνω. Κάν’ τε ότι 

καταλαβαίνετε… Δε θα σας προδώσω πάντως». 

Και το ‘κανε … Παρακάτω τον πιάσανε οι χωροφυλάκοι. «Που ‘ναι του λένε οι 

αντάρτες, που κρύβονται;» Εκέινος πάλι με ψυχραιμία είπε: «Εγώ ρουφιάνος δεν 

είμαι. Δε θα καρφώσω ποτέ χωριανό. Όταν τελειώσουν όλα αυτά πάλι μαζί τους θα 

πίνω ρακιά. Πως θα τους αντικρίσω μου λέτε; Κάντε με ό,τι θέλετε» Και τον 

άφησαν. Κατάλαβαν πως εννοούσε κάθε λέξη που ξεστόμισε και ότι ήταν 

αποφασισμένος. Τους ήταν άχρηστος λοιπόν. Μόλις μπήκε στο σπίτι, έκανε τον 

σταυρό του και είπε: «Σ΄ ευχαριστώ Παναγιά μου. Ήταν γραμμένο να σωθώ και 

σώθηκα. Άντε, βάλε τραπέζι τώρα». Ψύχραιμος και ατάραχος. Πίστευε βαθιά ότι η 

μοίρα μας είναι γραμμένη και δε χρειάζεται να σκανιάζουμε * για τίποτε. Δεν θα 

τον έλεγες όμως μοιρολάτρη γιατί δε φοβόταν και δεν κρυβόταν .Η πίστη του, του 

δίνε θάρρος να πορευτεί. Ακόμη, προσπαθούσε όσο μπορούσε άλλα ποτέ δεν 

ξεπερνούσε τα όρια και τα εμπόδια που του ‘βαζε η πραγματικότητα. Τα δεχόταν 

και προχωρούσε όσο μπορούσε. Δύσκολα άλλαζε γραμμή από την συνήθεια του. 

Και στα λίγα και στα πολλά έλεγε : ‘’ Δόξα τω Θεώ, κι αυτό θα περάσει. Το ΄θελε ο 

Θεός, δε θα πάμε κόντρα στα θελήματά του». 

Εγώ όμως ήμουν αλλιώς μαθημένη. Αγωνιζόμουν για κάθε τι. Κυνηγούσα και 

την παραμικρή ελιά που θα πήγαινε χαμένη αν έπεφτε στο αρμάνι* . Σκίζονταν τα 

δάχτυλά μου στα αγκάθια αλλά εκεί δεν το ‘βαζα κάτώ μέχρι να την βρω και να 

την βγάλω στο φώς! Ήξερα καλά ότι κάθε καρπός θα αύξανε την παραγωγή μας 

και δε θα πεινάγαμε, τόσο μεγάλη φαμελιά. Κυνηγούσα τα κατσίκια στα 



ΚΑΠΝΟΣ 
____________________________________________________________________________________________ 

 111_ 

απόκρημνα βράχια για να μην ξεστρατίσει κανένα, που θα ‘ταν πλήγμα για το 

λιγοστό μας βιός. Πάλευα σαν άντρας αλλά λόγος δε μου ‘πεφτε. Όταν ήρθε στο 

σπίτι να με ζητήσει ο άντρας μου εγώ τρὀμαξα. Ήμουν απονήρευτη και δεν 

καταλάβαινα γιατί τον συναντούσα κάθε πρωί στη βρὐση καθώς ανέβαζα τα ζώα. 

Βρήκε τον πατέρα μου στον καφενέ και του ‘πε ορθά κοφτά πως θέλει να με πάρει 

γιατί ήμουν προκομμένη. Προίκα δεν ζήτησε: «τι να κάνω, τα χέρια μας να ‘ναι 

καλά και της Μαρίκας τα χέρια είναι παραπάνω από άξια. Κι εγώ φτωχός είμαι, 

φτωχότερος από σας αλλά με τη βοήθεια του Θεού θα τα καταφέρουμε». Ο πατέρας 

μου δέχτηκε. Τον αιφνιδίασε ο τρόπος που ξεκαθάρισε με δυό κουβέντες τα 

πράγματα. Εκτίμησε την τιμιότητα και την μπέσα του και είπε το ναι. Άλλωστε δε 

ζήτησε και προίκα(...) Μεγάλη υπόθεση για τότε που μόνο από το περίσσευμα μας 

που ήταν σπάνιο φτιάχναμε κανένα ασπρόρουχο και το καταχωνιάζαμε στα βάθη 

της κασέλας για την μεγάλη στιγμή που θ΄ ανοίγαμε το δικό μας σπίτι. Ούτε 

κοίταξε κατά το συνήθειο της εποχής να με καλοπαντρέψει για να εξασφαλίσει κι 

αυτός τα γηρατειά του. Προίκα δεν έδωσε, λοιπόν ούτε και πήρε. Μηδέν εις το 

πηλίκον. 

Σπίτι στην αρχή δεν είχαμε. Ένα δωμάτιο πάνω απ’ το κατώι όπου βάζαμε τα 

ζώα. Τον πρώτο χειμώνα ταλαιπωρηθήκαμε αφάνταστα …Τα χνώτα των ζώων μας 

ζέσταιναν τις κρύες νύχτες. Το ταβάνι έμπαζε, που λεφτά να το επισκευάσουμε. 

Άδικα έβαζε κάθε τόσο ξερό χορτάρι ο Γιάννος μέσα από τις γραντιές* για να μην 

μπαίνει η βροχή. Ο χειμώνας εκείνος ήταν δύσκολος. Βροχή και χιόνι ένα μέτρο 

μέσα στο χωριό μουλιάσαμε… Το πώς την βγάλαμε, ένας Θεός το ξέρει. 

Ριζιγάραμε*. Πείνα μαύρη. Και κρύο. Να ‘ναι καλά η μάνα μου μας σύντρεξε, πότε 

κανένα πιάτο φαί, πότε μας έφερνε θρόφιμα*, την βγάλαμε. Τέλος της άνοιξης ήρθε 

και το πρώτο μας παιδί. Αγόρι. Τώρα τα πράματα δυσκόλεψαν ακόμη 

περισσότερο. Δεν μπορούσα να βγαίνω καθόλου στο βουνό. Περιορίστηκα στον 

κήπο και τον κτήμα που μας έδωσε ο πατέρας μου. Ο Γιάννος δεν είχε περιουσία. 

Το σπίτι που μέναμε το ‘δωσε ένας γείτονας που μας λυπήθηκε με αντάλλαγμα 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 112_ 

βέβαια κάποια ζώα και υπηρεσίες που θα του πρόσφερε ο Γιάννος στο δικό του 

κοπάδι. Ευτυχώς την χρονιά εκείνη είχε καλή σοδειά και δε δυσκολευτήκαμε πολύ. 

Το παιδί όμως αρρώστησε μέσα στην υγρασία και το κρύο και κοντέψαμε να το 

χάσουμε.  

Δεκέμβρης ήταν, μπροστά από τα Χριστούγεννα. Ο Χρήστος είχε πυρετό από 

νωρίς, ακατέβατο. Φώναξα τη μάνα μου-άπειρη εγώ-και την κυρά μαμή να ρίξουν 

τον πυρετό με γιατροσόφια. Ο Γιάννος είχε πάει αποβραδίς στο κεφαλοχώρι ν΄ 

ανταλλάξει λάδι και τυρί με τίποτε χοιρινό, να καταλάβουμε κι εμείς τις μέρες… Ο 

πυρετός δεν έπεφτε. Τα μάτια του είχαν βασιλέψει. Είδα και απόειδα, ζαλώθηκα* το 

παιδί μέσα στο χιόνι και το πήγα στο διπλανό χωριό που είχε και γιατρό. Το 

φάσκιωσα καλά έκανα και τον σταυρό μου και είπα: « Η Παναγιά κοντά μας». 

Πήρα το δρόμο μέσα απ΄ το βουνό. Μαθημένη στα κατσάβραχα. Που βρήκα τόση 

δύναμη να προχωρήσω σα να ‘ταν ίσιωμα και χωρίς εμπόδιο, ο Θεός το ξέρει. Λες 

κι ήταν η Παναγιά μπροστά και μας άνοιγε το δρόμο να φτάσουμε μια ώρα 

αρχύτερα στον προορισμό μας. Με αγωνία κοίταζα το γιατρό να εξετάζει το 

μισοπεθαμένο μου βλαστάρι. 

«Κυρά Μαρίκα» μου λέει, «το παιδί για να το σώσεις θα το πάς με το καράβι 

στην πόλη απέναντι. Πνευμονία. Ίσα - ίσα θα το προλάβουμε». Άρχισα να κλαίω. 

«Πώς να το πάω γιατρέ, δραχμή δεν έχουμε σπίτι και ο άντρας μου λείπει». «Κυρά 

Μαρίκα μην κλαίς θα σου δώσω εγώ λεφτά και συστάσεις και θα μου τα δώσεις 

μετά. Έχετε στο χωριό καλή φήμη, δε σε φοβάμαι. Εγώ παιδιά δεν έχω. Ας σώσω 

κανενός άλλου το παιδί» . «Γιατρέ σ’ ευχαριστώ αλλά εμείς δε θα ‘χουμε ποτέ λεφτά 

να στα δώσουμε πίσω. Με λίγα ζώα και λίγες ελιές, ίσα ίσα που επιβιώνουμε. Εγώ 

λεχώνα, δεν πάω αργατίνα* που έτσι κι αλλιώς δεν έχει μεροκάματα πολλά στο 

χωριό». «Κυρά Μαρίκα, να σώσουμε το παιδί πρώτα. Μόλις λίγο ξεπεταχτεί θα πας 

κι εσύ στα καπνά στην πόλη θα δουλεύεις τα καλοκαίρια να συντρέχεις το σπίτι. 

Από το δικό μας το χωριό ένα μπουλούκι γυναίκες μαζεύτηκε στην πόλη. Πιάνουν 



ΚΑΠΝΟΣ 
____________________________________________________________________________________________ 

 113_ 

ένα σπίτι όλες μαζί, για οικονομία και βάζουν στην άκρη καλό κομπόδεμα. Γιατί 

δεν πας κι εσύ, να δείτε λίγο κι εσείς θεού πρόσωπο».  

Δεν είπα τίποτε. Τον αφουγκράστηκα καλά γιατί είχα ξανακούσει για τις 

γυναίκες που πήγαιναν στα καπνά άλλα όχι καλά λόγια. Στο χωριό τις είχαν 

σχεδόν εκδιδόμενες και παρδαλές. Ένας μακρινός συγγενής μας, απ΄το διπλανό 

χωριό, που του στέλναν χαμπέρια από την πόλη, πήγε και την έφερε με το ζόρι 

πίσω. Και την κούρεψε και γουλί μετά. 

« Ντροπή και κατακραυγή παπα! Δεν είμαι εγώ για τέτοια», σκέφτηκα. «Τίμια 

γυναίκα με κούτελο καθαρό, να μου σούρνουνε μετά κι εμένα… Εμένα θα με 

κουρέψει ο πατέρας μου πρώτος -πρώτος. Κι άσε που καμιά από το δικό μας το 

χωριό δεν πήγε, να πάω εγώ πρώτη;» 

Δεν μίλησα. Ευχαρίστησα σεμνά και μπήκα στην κούρσα που ναύλωσε ο 

γιατρός για να πάμε να πάρουμε το καράβι. Έπρεπε να σώσω το παιδί μου. Έσφιξα 

τα δόντια και αψήφησα τον φόβο της φουρτούνας, την αγωνία για το παιδί μου, 

την ανασφάλεια που ταξίδευα για πρώτη φορά και μάλιστα μόνη μου, την ντροπή 

μέσα σε τόσο ξένο κόσμο, την πείνα και την κακουχία. Δεν σκεφτόμουν τίποτε, 

προσευχόμουν μέρα και νύχτα και το παιδί σώθηκε. Κατέβηκα στο λιμάνι να βρω 

κανέναν χωριανό να μεταφέρει τα χαμπέρια στο σπίτι μου, στον καημένο τον 

Γιάννο που δε θα ήξερε που ήμασταν αν δεν προλάβαινα να ειδοποιήσω την μνα 

μου με μια γνωστή μας που περνούσε έξω απ’ το γιατρείο. Τηλέφωνα δεν είχαμε… 

Ήταν λιγάκι «βαρύς» ο Γιάννος και δε έβγαινε έξω από την πορεία του εύκολα. 

Ένα δρομολόγιο ήξερε κάθε μέρα, ποτέ δεν άλλαζε δρόμο, ούτε και συνήθειες που 

τηρούσε με θρησκευτική ευλάβεια: Στις 5 ξύπνημα, στις 4 το φαί, μετά καφενέ, στις 

9 ύπνο. Ρολόγια δεν είχαμε βέβαια, με τα ορνίθια υπολογίζαμε την ώρα και με τον 

ήλιο. Αλλά ο Γιάννος ήταν τόσο σταθερός, που θα λεγες πως κοκόρια 

συντονίζονταν μ’ εκείνον.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 114_ 

Κατέβηκα στο λιμάνι με τα πόδια. Το νοσοκομείο ήταν έξω από την πόλη, ψηλά 

στις παρυφές του βουνού, μέσα στο δάσος. Ήταν σανατόριο κάποτε για τους 

φθισικούς. Ξεκίνησα λοιπόν σιγά -σιγά με το πόδι προς την πόλη που φαίνονταν 

από ψηλά μεγάλη. Δεν χόρταιναν τα μάτια μου όσα έβλεπα. Την άπλα της πόλης, 

τα ψηλά κτίρια, τα αρχοντικά, τις κυρίες που κυκλοφορούσαν καλοντυμένες, τα 

αυτοκίνητα(!) Ήμαρτον Θεέ μου! Είχα ακούσει για τον πλούτο της πόλης που 

άνθιζε από τα καπνά αλλά τέτοιο πράγμα ούτε που το φανταζόμουν! 

Στο λιμάνι βρήκα μια μακρινή ξαδέρφη της μάνας μου, την Κατίνα, από το 

κεφαλοχώρι. Με αναγνώρισε. Της είπα τα καθέκαστα μου ‘πε κι εκείνη τα νέα της. 

Δούλευε εδώ κι ένα χρόνο στα καπνά και έμενε στην πόλη τα καλοκαίρια   

 «Σώθηκα Μαρίκα μου, σώθηκα! Είδαν τα παιδάκια μου ρουχαλάκια, φτιάξαμε 

και το σπίτι μας που έμπαζε, φάγαμε ψωμάκι, λίγδωσε τ΄ αντεράκι μας. Βάλαμε και 

κανένα φράγκο στην άκρη για ώρα ανάγκης. «Και ο Σωτήρης;» ρωτάω εγώ 

έκπληκτη «σ’ άφησε;». «Μ’ άφησε Μαρίκα μου, τι να κάνει, καθόλου μαξούλι* 

φέτος. Στην αρχή έβριζε, φώναζε, μ’ έλεγε παλαβή, ότι θα χαλάσω το σπίτι μας, θα 

πάω για να δουλεύω άλλες «δουλειές, θα τον ρεζιλέψω στα καφενεία… Τον ξέρεις 

τώρα τι αψύς που είναι... Είδε κι απόειδε όμως, μας πνίξανε τα βερεσέδια*, τι να 

κάνει. Βαρύς ο χειμώνας, δεν τον φώναξε κανένας για μεροκάματο. Με τόσο χιόνι 

που ‘βανε πέρσι και φέτος, που να χτίσει άνθρωπος.  

Δεν είμαι και μόνη μου βέβαια. Η κουμπάρα μας και η ξαδέρφη του και μια 

γειτόνισσα, πιάσαμε μαζί δωμάτιο. Αυτό τον φρέναρε και είπε το ναι. Πότε 

μαγειρεύει η μια πότε η άλλη, πορευόμαστε. Τι τις θέλουμε τις πολυτέλειες 

…Δώδεκα ώρες στην αποθήκη, αχάραγα ξυπνάμε σμούχριγια * γυρίζουμε. Μια 

Κυριακή ξεκούραση, πάμε στην εκκλησία, καμιά βόλτα στην πλατεία(…) περνάει η 

ώρα. Κανένα Σάββατο σκολνούμε νωρίς και αγοράζουμε τίποτις. Μια στο τόσο 

στέλνουμε κανένα καλάθι με τον παραγγελιοδόχο απέναντι. Καμιά καραμέλα για 



ΚΑΠΝΟΣ 
____________________________________________________________________________________________ 

 115_ 

τα παιδιά, κανένα κουλούρι, καμιά φανέλα. Τα θρόφιμα τα κουβαλάμε εμείς όταν 

μας δίνουν άδεια σε καμιά γιορτή. Τι να κάνεις(…) Τέσσερις μήνες είναι περνάνε…  

Τα μάτια μου γέμισαν από καλούδια! Σχεδόν δεν την άκουγα πι. Περνούσαν 

από μπροστά μου εικόνες από φαγιά, το τρύπιο ταβάνι που έσταζε και κόντεψε να 

στείλει αδιάβαστο το παιδάκι μου, η τρύπια ρόμπα που είχα από λεύτερη και πια 

δεν μπαλώνονταν, οι παλιοπαντούφλες που μου έκαναν τα πόδια μπλαβἀ από το 

κρύο, τα λιγοστά σκεπάσματα, που ο Γιάννος έδωσε μ’ αυτοθυσία σε μένα και το 

παιδί και σκεπάζονταν με μια προβιά μπροστά στο τζάκι. Πως δεν κάηκε, Παναγία 

μου, να έχουμε και άλλα… 

Το αποφάσισα… Δεν είχα άλλο δρόμο, έπρεπε να συντρέξω κι εγώ το σπιτικό 

μας. Ντροπή ‘ναι βέβαια ν’ αφήνεις άντρα και παιδί, αλλά και ντροπή είναι να 

πεινάς και να το ταλαιπωρείς μωρό πράμα… Ήταν κι εκείνα τα γιατρικά τα 

χρωστούμενα, ήταν κι εκείνος ο περασμένος χειμώνας που ‘παμε το ψωμί, 

ψωμάκι… Δεν ήθελα πολύ. Δε με σταματούσε τίποτε… Το φύτρο του πατέρα μου 

ήταν πολύ γερό και δεν έκανε εύκολα πίσω. Πέρασε από μπροστά μου η εικόνα του 

Γιάννου που με βλέμμα γεμάτο απόγνωση, αφού θα έπεφτε πολύ ώρα σε 

περισυλλογή, θα κουνούσε το κεφάλι συγκαταβατικά και θα έλεγε: «Ας είναι… 

αφού η μοίρα μας έκανε φτωχούς, πρέπει ν’ αντέξουμε κάθε ντροπή» . Ο Γιάννος 

ήταν καλός, ήξερε την κατάστασή μας, ήξερε όμως και τι θ’ αντιμετωπίσει τον 

πρώτο καιρό στα καφενεία. Μου ‘χε όμως εμπιστοσύνη. Αλλιώς θα τα ‘χε σκεφτεί ο 

κακομοίρης όταν με ζήτησε απ’ τον πατέρα μου, να μας ζεί αυτός κατά το 

συνήθειο… Τώρα πως θ’ αντίκριζε τον πατέρα μου, που δεν μπορούσε αυτός να μας 

θρέψει και έστειλε την γυναίκα του στο ξενοδούλι;  

Σκέφτηκα τη μάνα μου που θα μ’ αποδοκίμαζε με το αυστηρό της βλέμμα, θα 

σταυροκοπιόταν και θα ‘λεγε: «Που ακούστηκε γυναίκα τίμια να παρατάει τον 

άντρα της και να τρέχει να ξενοδουλεύει… Θα μας κάψει ο Θεός!» Ήξερα όμως, ότι 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 116_ 

θα με σύντρεχε, ποτέ δε μ’ άφησε, ούτε κι εγώ, σαν άντρας δούλευα στα χωράφια 

και της έδινα μεγάλη βοήθεια.  

Άκουσα τις αντιρρήσεις του πατέρα μου, λιγομίλητος και αυστηρός, αλλά πια 

δεν είχε και λόγο… Ήμουν ήδη παντρεμένη, δεν ήμουν στην εξουσία του πια… 

Είδα όμως και το κρυφό χαμόγελο της περηφάνιας κάτω απ’ τις παχιές 

μουστάκες… Πάντα του άρεσε που αγωνιζόμουν και δεν το ‘βαζα κάτω. Άλλωστε, 

για πολλά χρόνια, μέχρι να μεγαλώσει και ο μικρός μου αδερφός, εγώ έκανα και 

τις αντρικές δουλειές, και παράβγαινα με τα γειτονόπουλα στο σκάψιμο και το 

ελαιομάζωμα. Το έβλεπα πως με καμάρωνε κρυφά και εγώ έπαιρνα ακόμη πιο 

πολύ κουράγιο.  

Άκουσα βέβαια και τις καρκατούρες* τις γειτόνισσες που χαιρέκακα θα 

σχολίαζαν την απόφαση μου και θα έντυναν με ένα σωρό ψέματα τα χαμπέρια μου 

από την πόλη, από ζήλεια βέβαια που δεν τις έσπρωξε κι αυτές οι ανάγκη να 

ορίσουν μόνες τους την τύχη τους.  

Φοβόμουν, ψέματα δε θα πω. Που θα πέσω, πως θα ξεβολευτώ, τι θα κάνουν ο 

Γιάννος και το παιδί, πως θα ζουν. Την πρώτη νύχτα δεν κοιμήθηκα από το 

κλάμα… Τόση ελευθερία ποτέ δεν είχα… Τρόμαξα. 

Η Κατίνα, που μ΄ άκουσε να λουφάζω μου παραστάθηκε…» Σώπα Μαρίκα, και 

να δεις που θα τα ξεχάσεις όλα, μόλις πάς με το πρώτο καλάθι στο χωριό και θα δεις 

με τι χαρά θα πιάσει το παιδί με τα χεράκια του τις καραμέλες που θα του πας… Κι 

ο Γιάννος, θα σ΄ ευγνωμονεί για τις μάλλινες φανέλες που θα τον προστατεύουν 

απ’ το κρύο εκεί στο βουνό που παλναει* με το κοπάδι. Θα περάσει ο καιρός, μην 

σκας…».  

Δέκα χρόνια δούλεψα στα καπνά. Τίποτε δε με σταμάτησε, ακόμη και όταν 

πέσαμε σε ξέρα την πρώτη φορά που γύρναγα στο νησί και κοντέψαμε να 

πνιγούμε. Τι να κάνω… Με το κομπόδεμα που έφτιαξα στηλώσαμε το σπίτι, 

μεγαλώσαμε το κοπάδι, έστειλα και το μεγάλο παιδί φαντάρο και το μικρό κάτι 



ΚΑΠΝΟΣ 
____________________________________________________________________________________________ 

 117_ 

λίγα για να πληρώσει την τεχνική σχολή στην πρωτεύουσα όπου μας έβγαλε ο 

δρόμος, όταν «κόψανε» και τα καπνά. Με τα ένσημα που μου κόλλησαν κι από κει, 

έβγαλα μια συνταξούλα για τα γεράματα μου, για να ζω αξιοπρεπώς και να μη 

γίνω βάρος στα παιδιά μου. Τι να κάνουμε… Καλά που βρέθηκαν κι αυτά τότε… Ο 

Θεός είναι μεγάλος!  

ΓΛΩΣΣΑΡΙ 

μοιραδερφός = ετεροθαλής αδερφός  

αρμάνι = ρουμάνι  

καρκατούρες = κουτσομπόλες  

παλνάει = παλεύει  

σκανιάζουμε = στενοχωριέμαι  

γραντιές = ξύλα σκεπής  

βερεσέδια = χρέη  

ριζιγάραμε = φτάσαμε στα όρια μας 

σμούχριγια = απογευματάκι, μόλις σκοτεινιάζει 

αργατίνα = εργάτρια 

 

Η Μαρία Μαυροθανάση γεννήθηκε στην Αθήνα από γονείς εσωτερικούς μετανάστες. 

Επέστρεψαν στη γενέτειρα, τη Θάσο όταν ήταν 6 ετών. Ξαναγύρισε στη δική της γενέτειρα, 

την Αθήνα για σπουδές. Αποφοίτησε με άριστα από τη φιλοσοφική σχολή του ΕΚΠΑ. 

Ολοκληρώνει τις μεταπτυχιακές της σπουδές στην Ελληνική Γλώσσα και Λογοτεχνία, από το 

Ανοιχτό Πανεπιστήμιο Κύπρου. Καταλαβαίνει 6 γλώσσες, ενώ επισήμως μιλά μόνο 2( 

Αγγλικά και Ιταλικά). Αγωνίζεται καθημερινά για τον επιούσιο, αλλά εξακολουθεί να 

ονειρεύεται «πνευματικές» κορυφές… 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 118_ 

 

Ελένη Χριστοφοράτου 

 

Το πηγάδι 

 

ΥΜΑΤΑΙ Ο ΣΤΕΛΙΟΣ ΤΟΝ ΠΑΠΑ ΚΑΙ ΤΟΝ ΠΡΟΤΡΕΠΕΙ «ν’ ανοίξει στο Θεό την 

καρδιά του» κι αυτός να την αφήνει διάπλατη κι ας βρωμούσε. Φτάνει που 

την άνοιξε κι είπε τ’ ανομολόγητα, όλα κείνα που χρόνια βαστούσε μέσα του 

επτασφράγιστο μυστικό. Τεμαχισμένες μνήμες απ’ τα παλιά, με τη μάνα να του 

ψιθυρίζει νανουρίσματα χαϊδεύοντάς του τα μαλλιά. Και τα χέρια μετά να 

κατεβαίνουν στο λαιμό και στο στέρνο κι εκεί να σταματούν, σαν κάτι να τα 

εμπόδιζε να πάνε πιο κάτω, μια αόριστη συστολή, και μέναν μετέωρα, 

αναποφάσιστα, για να επιστρέψουν στα μαλλιά ως τη μόνη «ασφαλή» λύση. 

Ανάβει τσιγάρο. Ο παπάς μουρμουρίζει. 

«Τέκνον μου, στην εξομολόγηση δεν...» 

«Άσ’ το, πάτερ», τον κόβει. «Δεν παλεύεται χωρίς αυτό».  

Οι τολύπες του καπνού μπερδεύονται με τις θύμησες, τις ραίνουν με τ’ άρωμά 

τους. Η φιγούρα της μάνας βαριά σκιά πάνω απ’ τη νύφη της την Ευανθούλα. Η 

μάνα, που κείνη την αποφράδα μέρα βάλθηκε να καλεί τους συγχωριανούς της 

ουρλιάζοντας πως «κάποιο κακό έβρηκε» τη γυναίκα του γιου της κι έδειχνε ξανά 

και ξανά το πηγάδι της αυλής της.  

Κατέφτασαν τρεχάτες οι γυναίκες του χωριού, περικύκλωσαν τη χήρα. Αυτή 

καθισμένη στο κατώφλι της ζητούσε αέρα. Έβγαλε μια γειτόνισσα το τσεμπέρι της 

και το κουνούσε πέρα δώθε. Κατέφτασε κι ο Στέλιος, τάχα μου ανέμελα, ρώτησε τι 

συμβαίνει.  

Θ 



ΚΑΠΝΟΣ 
____________________________________________________________________________________________ 

 119_ 

«Αχ, γιε μου, συμφορά στα κεφάλια μας!» χτυπιότανε η μάνα. «Η Ευανθία μας, 

το λουλούδι μας!» 

Ακίνητος έστεκε ο Στέλιος, λες κι αλυσίδες αόρατες τον δένανε στη γη. Ούτε 

αυτός ούτε κανείς άλλος τολμούσε να ζυγώσει το πηγάδι σάμπως να ’ταν ένας 

πέτρινος τάφος που θα κατάπινε κι εκείνους αν έσκυβαν και κοιτούσαν στο βάθος 

του.  

Ένας χωριανός έφερε τους χωροφυλάκους που τα πίνανε στο καφενείο κι 

ανασύρανε μαζί το σώμα της πνιγμένης. Είκοσι δύο ετών μπουμπούκι η 

Ευανθούλα κι έγκυος πέντε μηνών. Βλέπανε οι χωριανοί το πτώμα με φιμωμένα 

στόματα, ήξερε ο Στέλιος τι σήμαινε κείνο το φίμωμα, μπόρα που θέλει να ξεσπάσει, 

αλλά βαστιέται. Λες και δεν ξέρανε το άχτι της μάνας του για τη νεκρή, όλο αυτήνη 

κι αυτήνη την αποκαλούσε κι έμοιαζε να ’ναι έτοιμη να φτύσει.  

Αλλά η Ευανθούλα ακλόνητη. Όλη μέρα στο πόδι. Δυο δεκάρες που ’μπαιναν 

στο σπίτι, δικές της ήτανε, απ’ τη δουλειά της στα χωράφια, ολημερίς χωμένη στις 

καπνοκαλλιέργειες. Ο Στέλιος άνεργος, δεν ήθελε δουλειά στα καπνά, τον πείραζαν 

ο ήλιος και οι μύγες.  

Σηκωνότανε το χάραμα η Ευανθούλα να προλάβει να φτάσει στο χωράφι πριν 

σκάσει μύτη ο επιστάτης. Καλός άνθρωπος, μα στραβόξυλο. Άμα τον πιάναν οι 

ανάποδές του, δεν ήξερες πού να πας να κρυφτείς. Δούλευε μέχρι τις τρεις, όργωμα, 

φύτεμα, πότισμα, σκάλισμα. Ευτυχώς που τους συνέτρεχαν τα παιδιά των 

οικογενειών. Τα μεγαλύτερα βοηθούσαν στο βγάλσιμο των φιντανιών απ’ τις 

βραγιές. Τα φόρτωναν σε κασόνια και τα ’φερναν στο χωράφι. Άντρες και γυναίκες 

έσκαβαν τ’ αυλάκια και φύτευαν με το ξύλινο σουφλί, σκυμμένοι αγόγγυστα 

απάνω απ’ τα φυτά.  

Δουλειά σκληρή, ο ιδρώτας πότιζε το μέτωπο και τον κόρφο της Ευανθούλας. 

Περίμενε την ώρα του διαλείμματος όπου οι φυτευτάδες σταματούσαν να πάρουν 

μια ανάσα και να φάνε ψωμί κι ελιές. Άνοιγε την μπαλωμένη μαντίλα της κι 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 120_ 

έβγαζε λαδωμένο ψωμί και κρεμμύδια. Ελιές δεν έπαιρνε ποτέ, γιατί αρέσανε στην 

πεθερά της και της είχε απαγορέψει να της τις τρώει. Μια ελιά αν έλειπε απ’ το 

βαζάκι, γινότανε πόλεμος. Το πήρε απόφαση η Ευανθούλα, έπεισε τον εαυτό της 

πως δεν ήταν του γούστου της οι ελιές, έφταναν και περίσσευαν τα κρεμμύδια. 

Πλησίαζε κι ο Λάμπης και της έδινε να πιει νερό σ’ ένα τσίγκινο κύπελλο. 

Παλικάρι απ’ τα λεβεντόπαιδα του χωριού, όλο και πιότερο τής έδειχνε το 

θαυμασμό του, κι ας ήτανε παντρεμένη.  

«Για σένα». 

«Πάλι; Κι εσύ τι θα πιεις;» 

«Μη σε μέλει για μένα. Αντέχω».  

Και του ’φευγε το βλέμμα αθέλητα και κατρακυλούσε στα ιδρωμένα στήθη της 

Ευανθούλας, το καταλάβαινε αυτή κι αποτραβιόταν ευχαριστώντας τον για το 

νερό. Πιστή στο στεφάνι της μέχρι θανάτου, όχι μονάχα για λόγους κοινωνικούς. 

Τον αγαπούσε τον Στέλιο, με μια αγάπη αγνότερη κι απ’ τη λευκάδα της ψυχής της. 

Τι κι αν τασσόταν όλο με τη μάνα του και της κάνανε τον βίο αβίωτο; Τι κι αν 

δούλευε για να τους θρέφει; Καρτέρευε τη μέρα που θα της το αναγνώριζε, γιατί 

δεν μπορεί, κάποτε θα γινόταν στα σίγουρα. Θα γονάτιζε στα πόδια της, θα της 

αγκάλιαζε τα γόνατα τα νοτισμένα απ’ τον καπνό, τα ρουθούνια του θα 

ρουφούσαν ακόρεστα τη μυρωδιά τους, μια μυρωδιά που ’χε γίνει ένα με τη σάρκα 

της και που δεν έβγαινε ούτε με πράσινο σαπούνι. Και τότε θα της έλεγε πόσο 

εκτιμούσε όλα αυτά που έκανε, το μόχθο της στα καπνοχώραφα, το νοικοκυριό της 

στο σπιτικό τους, τα ρούχα που του ’ραβε, χρυσοχέρα του χωριού καθώς ήταν. Ένα 

προς ένα θα τ’ απαριθμούσε ο Στέλιος και τέλος θα της δήλωνε πως «φτάνει πια, 

τώρα θα κάτσεις σπίτι να μεγαλώσεις τα παιδιά μας, εγώ θα δουλεύω για όλους 

μας». Αυτά σκεφτόταν η Ευανθούλα κι έπαιρνε θάρρος. Μάζευε τα ετοιμόρροπα 

απ’ τον κάματο πόδια της και κίναγε για τη δεύτερη δουλειά, την απογευματινή. 

Μ’ ένα καρότσι πούλαγε χόρτα. Λίγοι αγόραζαν κι αυτοί από οίκτο. Ο Λάμπης 



ΚΑΠΝΟΣ 
____________________________________________________________________________________________ 

 121_ 

ήταν τακτικός πελάτης της. Όχι πως του χρειάζονταν, αλλά δεν έχανε ευκαιρία ν’ 

αγγίξει τα ξεφλουδισμένα χέρια της σαν του έτεινε το ματσάκι με τα χόρτα. «Αύριο, 

Ευανθία», της έλεγε με νόημα κρυφό, «θα τα πούμε αύριο στο χωράφι». Του ’γνεφε 

εκείνη καταφατικά κι απομακρυνόταν διαλαλώντας τη φτωχική της πραμάτεια.  

Σαν σουρούπωνε, άφηνε το καρότσι στην αυλή της και πήγαινε να βοηθήσει στο 

αρμάθιασμα. Τα παιδιά είχαν ήδη μεταφέρει αγκαλιές φύλλα καπνού. Οι γυναίκες 

περνούσαν με βελόνα ένα ένα φύλλο από το κοτσάνι σε σπάγκο. Όταν τέλειωνε το 

αρμάθιασμα, κουβαλούσαν τις αρμάθες στον κρεμανταλά για αποξήρανση.  

Ο Στέλιος αραχτός. Περίμενε τη γυναίκα του να γυρίσει μασουλώντας καπνό.  

«Παράδεισος, μάνα, τούτο το φυτό», έλεγε αναστενάζοντας και βυθιζόταν σε 

χαύνωση.  

Το βράδυ τής φόρτωνε κάλτσες που θέλαν μαντάρισμα. Έτρεμαν τα χέρια της 

Ευανθούλας απ’ την ταλαιπωρία, ήταν και τρυπημένα πολλάκις απ’ τη βελόνα της 

αρμαθιάς, πού να βαστάξουν κι άλλες κακουχίες; Μια φορά τόλμησε να διερωτηθεί 

φωναχτά γιατί δεν το κάνει αυτό η μάνα που ’ναι πιο ξεκούραστη. Ο Στέλιος 

σηκώθηκε και της έχωσε μια γροθιά, καιρό μετά η Ευανθούλα γύρναγε με το 

σημάδι. Κι η μάνα να τον κοιτάει με άγρια χαρά σαν να ’χε κάνει κατόρθωμα, κι 

ύστερα να τον τραβά στα γόνατα για να τον ταχταρίσει. Σαν να ’ταν πεντάχρονο, 

μα δεν ήταν. Και τα χέρια τώρα κατέβαιναν χαμηλότερα, με την Ευανθούλα 

βυθισμένη στον ύπνο, ψόφια στην κούραση. Το ’ξερε η μάνα στα σίγουρα, ούτε με 

κανονιές δε θα ξυπνούσε. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 122_ 

 

Η Ελένη Χριστοφοράτου γεννήθηκε στην Αθήνα το 1976. Αποφοίτησε από τη 

Φιλοσοφική Σχολή του Πανεπιστημίου Αθηνών το 1998 και στη συνέχεια ολοκλήρωσε με 

άριστα τις μεταπτυχιακές της σπουδές πάνω στη φιλοσοφία. Έχει πάρει διακρίσεις σε 

λογοτεχνικούς διαγωνισμούς πεζογραφίας, ποιήσεως και θεάτρου και έχει εκδώσει μια 

νουβέλα και μια ποιητική συλλογή από τις εκδόσεις Δωδώνη καθώς και επιστημονικά 

συγγράμματα για το διαγωνισμό του Α.Σ.Ε.Π. Φιλολόγων από τις εκδόσεις Μέθεξις. Στις 

αρχές του 2013 εκδόθηκε συλλογή διηγημάτων της με τον τίτλο «Ανακύκλωση» από τις 

εκδόσεις Άπαρσις. Εργάζεται ως φιλόλογος στη Μέση Εκπαίδευση και ως επιμελήτρια 

κειμένων. 



ΚΑΠΝΟΣ 
____________________________________________________________________________________________ 

 123_ 

 

Μαρία Αρμάου 

 

Σκεπασμένη με καπνό 

 

ΑΝ ΝΑ ΜΗΝ ΗΘΕΛΕ ΝΑ ΞΕΡΕΙ, η Άρτεμης δεν είχε ρωτήσει ποτέ τους γονείς 

της, ποιος ήταν ο πραγματικός λόγος που, τότε, τους είχε ωθήσει να 

ανατρέψουν τη ζωή της. Ίσως να ήταν η συμπεριφορά της κι ο ανήσυχος 

χαρακτήρας που φαινόταν να διαμορφώνει. Ίσως εκείνη η μέρα, που έχει χαραχτεί 

βαθιά στην ψυχή και στο μυαλό της, να έπαιξε καθοριστικό ρόλο. Ωστόσο, ένιωθε 

πως εάν εισέπραττε μία τέτοια επιβεβαίωση, θα πληγωνόταν ο συναισθηματικός της 

κόσμος. Έτσι, με έναν περίεργο τρόπο έθαψε αυτά τα ερωτηματικά για πάντα, όπως 

είχε θάψει την «αγαπημένη» της, εκείνη την ημέρα. Ήταν στην ιδιοσυγκρασία της, 

άλλωστε, να κλειδώνει στο συρτάρι της λήθης οτιδήποτε τη βασάνιζε. 

Κοίταξε το ρολόι της. Κόντευε μία το μεσημέρι. Σε δέκα λεπτά θα σχολούσε. Δεν 

την κούραζε η δουλειά της, πλέον, είχε γίνει τετράωρη. Περισσότερο κουραζόταν 

ψυχολογικά. Ο μισθός της ήταν πενιχρός.  

Πήρε στα χέρια της το άδειο πακέτο από τσιγάρα και το τσαλάκωσε. Άνοιξε ένα 

καινούριο. Ανέπνευσε βαθιά. Και πάλι, αυτή η παλιά γνώριμη μυρωδιά. Σαν να 

άνοιγε την πόρτα της αποθήκης… Αλήθεια, πόσα δάκρυα είχαν χυθεί εκεί μέσα, 

ανάμεσα στον καπνό… 

Άναψε το τσιγάρο της και μία έντονη νοσταλγία την κυρίευσε. Έριξε μια ματιά 

στο πορτοφόλι της και ξανακοίταξε το ρολόι. Ήταν Παρασκευή. Η απόφαση ήρθε 

αβίαστα. Έψαξε τον τηλεφωνικό αριθμό του ΚΤΕΛ Αιτωλοακαρνανίας κι αφού 

τηλεφώνησε, έκλεισε μία θέση για το Μεσολόγγι. Από κει θα νοίκιαζε ένα 

αυτοκίνητο. Το χωριό απείχε περίπου μισή ώρα. Έστειλε ένα σύντομο μήνυμα στον 

άντρα της, λέγοντας πως θα αργούσε και πιθανώς να επέστρεφε σπίτι την επόμενη 

Σ 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 124_ 

μέρα και τίποτα περισσότερο. Δεν της άρεσε να δίνει εξηγήσεις. Ήθελε, που και 

που, να χαίρεται την ελευθερία της και να κάνει μικρές αποδράσεις, χωρίς να δίνει 

αναφορά σε κανέναν. Απενεργοποίησε το κινητό της και ξεκίνησε για το ΚΤΕΛ. 

Πριν ανέβει στο λεωφορείο, άναψε απανωτά δυο-τρία τσιγάρα, για να έχει 

αρκετό απόθεμα νικοτίνης, όση ώρα θα διαρκούσε η διαδρομή. Ένιωθε μεγάλη 

εξάρτηση. Υπολόγισε τις ώρες. Περίπου στις πέντε και μισή το απόγευμα θα είχε 

φτάσει στον προορισμό της. Την πιο κατάλληλη ώρα, σκεφτόταν, όπως τότε. Θα 

είχε όλο το χρόνο να περπατήσει στο χωριό, να περάσει από το σπίτι και την 

αποθήκη, να πάει στα χωράφια. Ήθελε να ξαναζήσει λίγο από εκείνες τις στιγμές. 

Να δει και να συγκρίνει το τότε με το τώρα. Τα χρώματα, τις μυρωδιές τα 

ακούσματα… Άραγε να είχε μείνει τίποτα ίδιο, αναρωτιόταν. 

Η θέση της ήταν στα πίσω καθίσματα. Δίπλα της δεν καθόταν κανείς. Το 

λεωφορείο ξεκίνησε. Αφήνοντας πίσω την Αθήνα, η Άρτεμης έκλεισε τα μάτια και 

παραδόθηκε σ’ ένα θεόρατο κύμα της μνήμης της, που ήρθε να την ταξιδέψει 

νωρίτερα στον προορισμό της, περίπου τριάντα χρόνια πριν. 

Τέλη Ιουλίου 1979. Η ίδια μόλις είχε κλείσει τα έξι. Εκείνο το πρωινό, είχε 

ξυπνήσει πρώτη, αλλά δεν σηκώθηκε. Περίμενε στο κρεβάτι που μοιραζόταν με την 

αδερφή της, την Αγγελική, ώσπου να δει κάποιο φως. Ακόμα δεν είχε χαράξει. Το 

σπίτι ήταν μικρό. Η οικογένεια μεγάλη. Ένα υπνοδωμάτιο για τα τρία κορίτσια κι 

ένα άλλο για τα τρία αγόρια. Το μωρό, τριών μηνών, κοιμόταν στην κούνια του, 

στο δωμάτιο των γονιών. Τελευταία, ξυπνούσαν όλοι πολύ νωρίς.  

Η Άρτεμης είχε μεγάλη ανησυχία. Την προηγούμενη μέρα, η μάνα της είχε 

υποσχεθεί πως θα την έπαιρναν μαζί τους στο χωράφι με τον καπνό. Θα της 

έδειχναν πώς τον μαζεύουν και θα μπορούσε να βοηθήσει κι αυτή. Περίμενε πώς 

και πώς αυτή τη στιγμή. Της άρεσε να μαθαίνει καινούρια πράγματα και να 

συμμετέχει σε δραστηριότητες που εμπλέκονταν οι μεγάλοι.  



ΚΑΠΝΟΣ 
____________________________________________________________________________________________ 

 125_ 

Ο κόκορας λάλησε επιτακτικά τρεις φορές. Το μωρό έκλαψε κι η μάνα δεν 

άργησε να σηκωθεί, να το πάρει στην αγκαλιά της για να το θηλάσει. Το φως της 

ημέρας άρχισε σιγά-σιγά να μπαίνει από τα παράθυρα. Η Αγγελική στριφογύρισε 

μερικές φορές πάνω στο κρεβάτι, και με μια κλωτσιά που της έδωσε η Άρτεμης, 

πετάχτηκε όρθια, αγριεμένη. Η Σοφία, η μεγαλύτερη αδερφή, ξύπνησε κι αυτή και 

κατευθύνθηκε στην κουζίνα. Ζέστανε το γάλα, έκοψε λίγο ψωμί κι ετοίμασε τον 

καφέ για τον πατέρα και τη μάνα. Σε λίγο μαζεύτηκαν όλοι εκεί. Μόνο τα δίδυμα, ο 

Φώτης κι ο Γεράσιμος, έλειπαν. Μετά το Πάσχα είχαν καταταγεί στο στρατό. 

«Πάλι καλά, που έχω κι εσένα», είπε ο πατέρας στον Παύλο, χτυπώντας τον 

απαλά στην πλάτη του. «Δεν θα τα κατάφερνα μόνος μου, ανάμεσα σε τόσες 

γυναίκες», συνέχισε να λέει, ρουφώντας τον καφέ του. «Η αλήθεια είναι ότι 

δουλεύουν κι αυτές σκληρά, αλλά σαν τα αντρικά τα χέρια δεν είναι», αναστέναξε. 

«Ευτυχώς, που όταν φυτεύαμε τα χωράφια, ήταν ακόμα εδώ ο Φώτης κι ο 

Γεράσιμος, και δεν χρειαστήκαμε ξένη βοήθεια». Ήπιε μία τελευταία γουλιά απ’ 

τον καφέ του, έσβησε το τσιγάρο του κι έκανε νόημα στη μάνα να ετοιμαστούνε για 

να φύγουν. Η μάνα έριξε μια γρήγορη ματιά στο φλιτζάνι της, που είχε 

αναποδογυρίσει, και κούνησε ανησυχητικά το κεφάλι της λέγοντας: «Μεγάλη 

λαχτάρα θα μας βρει!» κι έκανε το σταυρό της. Αν και κάποιες φορές έβγαινε 

αληθινή στις προβλέψεις της, κανείς δεν έδινε σημασία. Μάλιστα, τα αγόρια τη 

φώναζαν Πυθία, κοροϊδευτικά.  

Η Άρτεμης, αφού βγήκαν όλοι από την πόρτα, κίνησε να πάει από κοντά τους. 

Της φάνηκε πως την ξέχασαν και υπενθύμισε στη μάνα την υπόσχεσή της. Εκείνη 

γύρισε και της είπε πως αυτό θα γινόταν το απόγευμα. Της εξήγησε πως το πρωί θα 

μάζευαν το τελευταίο χέρι, που σήμαινε τα φύλλα που βρίσκονταν στο πιο ψηλό 

μέρος του φυτού, οπότε και δεν θα τα έφτανε τόσο μικρή που ήταν. Το απόγευμα 

που θα πήγαιναν σε καινούριο χωράφι, κιόλας το τελευταίο, και θα ξεκίναγαν το 

μάζεμα από χαμηλά, θα μπορούσε να πάει μαζί τους. Τώρα έπρεπε να μείνει με τη 

Σοφία και το μωρό.  



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 126_ 

Μέχρι πέρυσι που ζούσε η γιαγιά της καθόταν στο σπίτι μαζί της. Πόσο την 

αγαπούσε τη γιαγιά της! Εκείνη την είχε μεγαλώσει. Της έλεγε παραμύθια και της 

έπλεκε κοτσιδάκια στα μαλλιά. Τη σήκωνε στην αγκαλιά της και την άφηνε να 

χτυπάει το βούτυρο. Την έπαιρνε στο κοτέτσι. Και το καλοκαίρι, πριν κλείσει τα 

μάτια της για πάντα, πρόλαβε και της έμαθε πώς να αρμαθιάζουν τον καπνό. Με το 

σπάγκο και τη βελόνα ήταν σαν να έραβε. Καθόταν σε ένα χαμηλό καρεκλάκι, 

τοποθετούσε μπόλικα φύλλα καπνού στην ποδιά της, και με μια μεγάλη βελόνα τα 

τρυπούσε ένα-ένα στην άκρη τους για να τα περάσει σε μια μακριά χοντρή κλωστή 

και να γίνει η αρμάθα. Η Άρτεμης, κάθε που τελείωνε μια αρμάθα κι έλεγε στη 

γιαγιά της να την πάρει και να την κρεμάσει μαζί με τις άλλες στη λιάστρα, ένιωθε 

μεγάλη ικανοποίηση. Αισθανόταν πως μεγάλωνε και γινόταν άξια, όπως τα 

αδέρφια της. 

Εκείνο το καλοκαίρι, η Σοφία το είχε ξεκαθαρίσει σε όλους πως δεν θα πατούσε 

καθόλου στα χωράφια. Τελείωνε το λύκειο και ήθελε χρόνο για να διαβάσει για τις 

πανελλαδικές εξετάσεις. Ήταν πολύ καλή μαθήτρια και είχε βάλει στόχο να γίνει 

δασκάλα. Δεν της άρεσαν κι οι αγροτικές δουλειές κι ήταν κρυφή της επιθυμία να 

ξεφύγει από τη ζωή του χωριού. Αντιθέτως, τα δίδυμα είχαν λατρεία για τα 

χωράφια και σκόπευαν να γίνουν επαγγελματίες αγρότες. Πριν φύγουν για το 

στρατό, ο πατέρας τους πήρε τρακτέρ, και τώρα θα μάζευε χρήματα για να τους 

αγοράσει ένα αγροτικό αυτοκίνητο. Ο ίδιος δεν οδηγούσε κι ένιωθε περήφανος που 

τα παιδιά του, μεγαλώνοντας, γνώριζαν περισσότερα πράγματα και γίνονταν πιο 

χρήσιμοι απ’ αυτόν στην οικογένεια και στην κοινωνία.  

Το μωρό κοιμόταν ήσυχα στην κούνια του. Στην Άρτεμης άρεσε πολύ να 

κάθεται πλάι του και να το παρακολουθεί, καθώς κουνούσε τα χεράκια του και τα 

ποδαράκια του. Σαν κουκλίτσα της φαινόταν. Το έβλεπε να κάνει αστείους 

μορφασμούς και ήθελε να το σφίξει στην αγκαλιά της. Αλλά η μάνα δεν της το 

επέτρεπε, φοβόταν μην της πέσει. 



ΚΑΠΝΟΣ 
____________________________________________________________________________________________ 

 127_ 

Το μαγείρεμα είχε ξεκινήσει. Η Σοφία θα έφτιαχνε χορτόπιτα. Είχε πλάσει τα 

φύλλα και τη στιγμή που έκοβε τα χόρτα, φώναξε την Άρτεμη και της ζήτησε να 

πάει έξω στον κήπο, να φέρει λίγο άνηθο ακόμα. Η Άρτεμης έτρεξε και το έφερε. 

Όμως, μπαίνοντας μέσα στο σπίτι, έπεσε πάνω σε ένα μικρό ξύλινο σκαμπό, όπου 

ήταν ακουμπισμένη η γαβάθα με τα αβγά, και συνέβη το μοιραίο. Η γαβάθα 

βρέθηκε ανάποδα στο πάτωμα. Δεν έμεινε κανένα αβγό για την πίτα. Παρόλο που 

έγινε κατά λάθος, η Σοφία έγινε έξαλλη. Ακολούθησε μια μυστική συμφωνία και η 

συνηθισμένη τιμωρία. Θα δανείζονταν αβγά από τη θεία Μαρίκα, χωρίς να το 

πούνε στη μάνα, και η Άρτεμης, για το υπόλοιπο της ώρας, μέχρι να επιστρέψουν 

οι άλλοι απ’ το χωράφι, θα έμενε κλεισμένη στην αποθήκη με τον καπνό. 

Η αποθήκη ήταν χτισμένη ακριβώς δίπλα στο σπίτι τους. Η Άρτεμης άνοιξε την 

πόρτα και μπαίνοντας πήρε μια βαθιά ανάσα. Η μυρωδιά που σκόρπιζαν τα ξερά 

καπνόφυλλα ήταν γι’ αυτήν μια ανεξήγητη ευχαρίστηση. Κοίταξε γύρω της. Η 

αποθήκη κόντευε να γεμίσει. Οι στοιβαγμένες αρμάθες καπνού μαρτυρούσαν τους 

κόπους όλης της οικογένειας. Όλη η σοδιά από τα χωράφια ήταν συγκεντρωμένη 

εκεί μέσα. Αργότερα, θα μεταφερόταν σε κάποιο εργοστάσιο για να καταλήξει να 

γίνει τσιγάρα που θα τα καπνίζουν οι μεγάλοι, συλλογιζόταν.  

 

Σε μια γωνίτσα ήταν στρωμένη μια κουρελού, φτιαγμένη από τη γιαγιά της στον 

αργαλειό. Ξάπλωσε εκεί μπρούμυτα, ακουμπώντας το κεφάλι στο ένα της χέρι κι 

άρχισε να μετράει τις αρμάθες για να περνάει η ώρα. Ήξερε τους αριθμούς μέχρι το 

εκατό. Στο χωριό δεν υπήρχε νηπιαγωγείο, αλλά από τα αδέρφια της είχε μάθει 

πολλά πράγματα. Ότι άκουγε το “άρπαζε” αμέσως. Για λίγο σταμάτησε και 

βαριαναστέναξε. «Όχι, είναι άδικο αυτή τη φορά», σκεφτόταν, «αυτό που έγινε 

ήταν μια απροσεξία, δεν έπρεπε να τιμωρηθώ», έλεγε και ξανάλεγε από μέσα της, 

αλλά δεν τολμούσε να παρακούσει την εντολή της μεγάλης αδερφής. Της φαινόταν 

πολύ αυστηρή και δεν θα ήθελε ποτέ να την έχει δασκάλα. Δάκρυα γέμισαν τα 

μάτια της κι άρχισε να κλαίει με λυγμό, ώσπου άκουσε την κλώσα να κακαρίζει. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 128_ 

Πώς δεν το είχε θυμηθεί ότι θα έχει και παρέα, αναρωτήθηκε. Την τελευταία φορά 

που είχε τιμωρηθεί, επειδή είχε εξαφανιστεί από το σπίτι χωρίς να πει τίποτα, η 

κλώσα καθόταν ακίνητη πάνω στα αβγά της. Αυτή τη φορά, είχε σηκωθεί και πίσω 

της ακολουθούσαν εφτά χαριτωμένα κοτοπουλάκια. Η Άρτεμης ξετρελάθηκε. Αυτό 

που είδε την έκανε να ξεχάσει τη στεναχώρια της. Σκούπισε τα μάτια της κι έτρεξε 

να πάει κοντά της. Ήταν σαν να έβλεπε τη δική της μάνα με τα εφτά παιδιά της. 

Άπλωσε το χέρι της να πιάσει ένα από τα μικρά και τότε έγινε το κακό. Η κλώσα 

όρμησε καταπάνω της και της έδωσε μια δυνατή τσιμπιά. Δεν είναι ότι δεν πόνεσε, 

αλλά δεν θα άντεχε κι άλλη τιμωρία. Έτσι, δάγκωσε τα χείλη της και κατάπιε τον 

πόνο της. Απομακρύνθηκε και συνέχισε να χαζεύει την κότα με τα κοτοπουλάκια 

της, περιμένοντας να έρθουν οι άλλοι από το χωράφι. Ύστερα από κάμποση ώρα, 

άκουσε το γαϊδουράκι που γκάριζε. «Επιτέλους!» αναφώνησε και πετάχτηκε έξω 

σαν ελατήριο.  

Κόντευε μεσημέρι, αλλά το αεράκι που φυσούσε ήταν αναπάντεχα δροσερό. 

Λίγα σύννεφα περνούσαν βιαστικά πάνω απ’ τον ήλιο. Ο καιρός ήταν σύμμαχός 

τους. Ωστόσο, το φορτίο για το γαϊδουράκι ήταν βαρύ. Δύο κοφίνια γεμάτα καπνό, 

ένα από τη μία πλευρά κι ένα από την άλλη, το έκαναν να δείχνει αποκαμωμένο. Ο 

πατέρας το ξεφόρτωσε και σε λίγο θα πήγαινε να φορτώσει και το υπόλοιπο που 

είχαν μαζέψει. Στα πρόσωπα των γονιών ήταν ζωγραφισμένη η κούραση αλλά και 

η ικανοποίηση που έπαιρναν από τη σοδειά τους. Στα παιδιά όχι τόσο.  

Η μάνα έτρεξε κατευθείαν στο μωρό. Η Άρτεμης, σαν να μην είχε προηγηθεί 

τίποτα, μαζί με τον Παύλο και την Αγγελική κατευθύνθηκαν στο φούρνο με τα 

ξύλα, όπου ψηνόταν ακόμα η χορτόπιτα. Η λαχταριστή μυρωδιά της, μαζί με την 

πείνα που είχαν, τους έκανε να περιμένουν με ανυπομονησία. Η Σοφία είχε ήδη 

στρώσει το τραπέζι. Λιτό. Τυρί, ψωμί, μπόλικη σαλάτα και φυσικά το κρασί, που 

δεν έλειπε ποτέ από το σπιτικό τους.  



ΚΑΠΝΟΣ 
____________________________________________________________________________________________ 

 129_ 

Αφού έφαγαν όλοι μαζί και δόξασαν το Θεό, βγήκαν στην αυλή για το 

αρμάθιασμα. Κάτω από τη σκιά της κληματαριάς και ακούγοντας τα τραγούδια 

των τζιτζικιών, συναγωνίζονταν ποιος θα φτιάξει τις περισσότερες αρμάθες. Γύρω-

γύρω, στα παρτέρια ήταν φυτεμένα βασιλικά και σε μια πλευρά της αυλής είχε 

κάνει κατάληψη ένα καινούριο μηχάνημα. Θα αντικαθιστούσε τα χέρια, είχε πει ο 

πατέρας, κάνοντας το αρμάθιασμα γρήγορο κι εύκολο. Όμως, σαν να ήταν ένα 

τέρας, το φοβόταν και δεν το ξεσκέπαζε. Κι όταν εκείνο το μεσημέρι το έκανε, 

πάλεψε να καταλάβει πώς δουλεύει, αλλά μάταια. Θα περίμενε τα δίδυμα, εκείνα 

θα τα κατάφερναν, είπε. 

Το απόγευμα δεν άργησε να έρθει και η μάνα ετοίμασε το γαϊδουράκι για να 

ξεκινήσουν για το χωράφι. Η Σοφία θα έμενε πάλι στο σπίτι με το μωρό κι ο 

πατέρας δεν θα ακολουθούσε, γιατί έπρεπε να παρευρεθεί στη συνέλευση των 

καπνοκαλλιεργητών. Έλεγε πως είχαν πολύ σοβαρά θέματα να επιλύσουν και το 

κυριότερο, την τιμή του καπνού. «Θα γίνει επανάσταση», είχε πει, κάπως 

αγανακτισμένος. 

Μπροστά πήγαινε η μάνα με το γαϊδουράκι και πίσω τα τρία αδέρφια, με την 

Άρτεμη στη μέση, να περπατάει χοροπηδώντας και να κρατάει στο ένα της χέρι ένα 

μικρό καλαθάκι, όπου κουβαλούσε την κούκλα της. Στην άκρη του χωριού, τους 

περίμενε μία φίλη της Αγγελικής, η Μάρθα, η οποία ερχόταν στο χωριό μόνο για 

τις καλοκαιρινές διακοπές, κι ήθελε να έρθει στο μάζεμα για παρέα.  

Οι αχτίνες του απογευματινού ήλιου έπεφταν διάχυτες πάνω στα καταπράσινα 

καπνοχώραφα που ανέδυαν μία έντονη πικρή μυρωδιά. Το δικό τους, ανάμεσα σε 

δύο ξένα, ξεχώριζε από το μεγάλο ύψος του καπνού, ο οποίος ήταν φυτεμένος σε 

τόσες πολλές και τόσο μακριές σειρές, που το μάζεμά του φάνταζε ατελείωτο. 

Αφού ξεφόρτωσαν τα κοφίνια από το γαϊδουράκι, ξεκίνησαν τη δουλειά. Στα 

παιδιά άρεσε να συναγωνίζονται κι εδώ, γι’ αυτό ο καθένας θα μάζευε τη δική του 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 130_ 

σειρά. Η Άρτεμης άφησε κάτω το καλαθάκι με την κούκλα κι άρχισε να κάνει ότι 

έκαναν και οι υπόλοιποι, ακούγοντας τη μάνα να της εξηγεί: 

«Αυτό είναι το πρώτο χέρι και μαζεύουμε από κάτω προς τα πάνω, τέσσερα με 

πέντε φύλλα από το κάθε φυτό». 

Της φάνηκε πανεύκολο. Είχε την αίσθηση πως ανακαλύπτει ένα καινούριο 

παιχνίδι. Μάζευε και μετρούσε. Μετρούσε και μάζευε και πλημύριζε από χαρά. 

Αισθανόταν τα χέρια της να αγριεύουν από την τραχύτητα των φύλλων, όμως 

συνέχιζε όλο και πιο γρήγορα. Δεν την ένοιαζαν τα γδαρσίματα από το χώμα και 

της πέτρες. Ούτε το σκύψιμο. Ήθελε να γίνει τόσο καλή, όσο τα αδέρφια της. 

Η ώρα περνούσε ευχάριστα. Τα παιδιά μιλούσαν, τραγουδούσαν, γελούσαν. Τα 

τζιτζίκια χαλούσαν τον κόσμο. Τα κοφίνια γέμιζαν. Η μάνα έπρεπε να πάει να 

αρμέξει τις κατσίκες. Συμβούλεψε τα παιδιά να είναι προσεχτικά, και να 

περιμένουν τον πατέρα για να επιστρέψουν όλοι μαζί στο σπίτι, κι έφυγε. 

Το αεράκι σταμάτησε και μια κουφόβραση έκανε τα πρόσωπα των παιδιών να 

στάζουν ιδρώτα. Κάποια στιγμή η Μάρθα έβγαλε ένα τσιριχτό. Μια μέλισσα είχε 

αφήσει το κεντρί της πάνω στο δεξί της αντίχειρα. Ο Παύλος βοήθησε τη Μάρθα να 

απομακρύνει το κεντρί κι αφού άδειασε όλο το παγούρι με το νερό πάνω στο 

δάχτυλό της, το τύλιξε με ένα καπνόφυλλο. Για λίγο σταμάτησαν τη δουλειά.  

Ο ήλιος είχε γίνει πορτοκαλί και πλησίαζε το βουνό για να χωθεί πίσω του.  

Η Άρτεμης είχε σκεπάσει την κούκλα της με μπόλικα φύλλα καπνού και τη 

νανούριζε γλυκά. Ξαφνικά ένιωσε το στόμα της να στεγνώνει. Διψούσε πολύ, αλλά 

το παγούρι ήταν άδειο. Της ήρθε στο μυαλό το δροσερό γάργαρο νερό που έτρεχε 

στο ποταμάκι. Κοίταξε τα παιδιά. Η Αγγελική χάζευε ένα βιβλίο που είχε φέρει η 

Μάρθα, κι ο Παύλος με τη Μάρθα, ξαπλωμένοι κάτω στο χώμα, ανεβοκατέβαζαν 

τα χέρια τους, ο ένας πάνω στο κορμί του άλλου, ψιθυρίζοντας: «πάει πάει το 

μυρμηγκάκι…» 



ΚΑΠΝΟΣ 
____________________________________________________________________________________________ 

 131_ 

Έφυγε αθόρυβα, κρατώντας το καλαθάκι με την κούκλα της, χωρίς να πει 

κουβέντα. Τρέχοντας, έφτασε στο σταυροδρόμι. Πήρε το δρομάκι που οδηγούσε 

στα αμπέλια. Περνώντας μπροστά από το αμπέλι του παππού της, έτσι όπως ήταν 

λαχανιασμένη, κοντοστάθηκε και περιεργάστηκε το «σκιάχτρο». Τα ρούχα του 

είχαν ξεθωριάσει από τον ήλιο, παρατήρησε.  

Κατηφορίζοντας, στο τέλος του δρόμου, διακρίνονταν τα τεράστια 

καταπράσινα πλατάνια, που ανάμεσά τους κυλούσε ήσυχα το ποταμάκι. 

Πολύχρωμες πεταλούδες φτεροκοπούσαν πάνω από μυρωδάτα αγριολούλουδα και 

τ’ αηδόνια κελαηδούσαν ακατάπαυστα. Τα βατράχια ήταν κι αυτά μες την τρελή 

χαρά. 

Η Άρτεμης αψηφώντας τις γλιστερές πέτρες, έφτασε κατρακυλώντας στην όχθη 

του ποταμού. Μόνο δυο τρεις γρατζουνιές. Έβγαλε τα παπούτσια της και 

προχώρησε στο πιο βαθύ σημείο του ποταμού, όπου βρεχόταν μέχρι τα γόνατα. Με 

τη χούφτα της, ήπιε αρκετό νερό για να σβήσει τη δίψα της, και μετά τραβήχτηκε 

προς τα έξω. Μικροί γυρίνοι μπλέκονταν στα πόδια της αλλά δεν τρόμαζε. Ήταν 

εξοικειωμένη με τα πλάσματα της φύσης. 

Πήρε πάλι την κούκλα στα χέρια της. Η μοναδική που είχε -δώρο του νονού της 

όταν τη βάπτισε- και γι’ αυτό η αγαπημένη της. Την κοίταξε εξεταστικά. Το 

πρόσωπό της ήταν γεμάτο χαρακιές, τα μαλλιά της είχαν λιγοστέψει. Έμοιαζε πολύ 

γερασμένη. Αν την έστελνε να κάνει παρέα στη γιαγιά της, ίσως οι γονείς της να 

της έπαιρναν μία καινούρια, συλλογιζόταν κι άρχισε να σκάβει ένα μικρό λάκκο. 

Μετά, όπως ήταν σκεπασμένη με τα καπνόφυλλα, τη φίλησε στο μέτωπο και την 

έβαλε μέσα στο λάκκο. Από πάνω έριξε πολλές πετρούλες, σχηματίζοντας ένα 

βουναλάκι, όπως είχαν κάνει στη γιαγιά της.  

Μέχρι εκεί θυμόταν η Άρτεμης. Η Σοφία της διηγήθηκε τη συνέχεια. 

Όταν τα παιδιά αντιλήφθηκαν ότι η Άρτεμης δεν ήταν μαζί τους, 

αναστατώθηκαν κι έτρεξαν στο σπίτι. Αφού δεν την βρήκαν εκεί, ούτε και στο 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 132_ 

χωριό πουθενά, κίνησαν πάλι, μαζί με τους συγχωριανούς, για τα χωράφια. 

Εντωμεταξύ είχε νυχτώσει για τα καλά, όταν, με τα φαναράκια, την βρήκαν να 

κοιμάται στην όχθη του ποταμού. 

Το υπόλοιπο του καλοκαιριού πέρασε με πολλές τιμωρίες και πολύ κλάμα μέσα 

στην καπναποθήκη, ώσπου λίγες μέρες πριν ανοίξουν τα σχολεία, μια ευχάριστη 

έκπληξη περίμενε την Άρτεμη. Ο νονός της, που δεν τον είχε ξαναδεί από τη 

βάπτισή της, μαζί με τη γυναίκα του είχαν έρθει από την Αυστραλία και της 

πρότειναν να πάει να μείνει μαζί τους για ένα χρόνο. Δεν είχαν δικά τους παιδιά. 

Η Άρτεμης τότε, σκεφτόμενη πως θα αποκτούσε πολλές κούκλες και καινούριες 

εμπειρίες, κούνησε το κεφάλι καταφατικά. Μόνο, που ο ένας χρόνος έγινε για 

πάντα… Συνέχισε τη ζωή της στην Αυστραλία, μέχρι τα τριάντα της που γύρισε 

στην Ελλάδα.  

Μόλις το λεωφορείο έφτασε στο Μεσολόγγι, η Άρτεμης άνοιξε τα μάτια, αλλά 

δεν κατέβηκε. Φοβήθηκε ν’ αντικρύσει κάτι διαφορετικό. Αποφάσισε να κρατήσει 

αναλλοίωτες τις εικόνες που κουβαλούσε στη μνήμη της. Επέστρεψε στην Αθήνα με 

το ίδιο λεωφορείο. 

 

Η Μαρία Αρμάου γεννήθηκε στο Μεσολόγγι τον Απρίλιο του 1974, αλλά έζησε το 

μεγαλύτερο μέρος των παιδικών της χρόνων κοντά στη θάλασσα, στο πανέμορφο Γαλαξίδι 

Φωκίδας. Τώρα ζει στην Αθήνα μαζί με την οικογένειά της. Έχει δύο αξιαγάπητα παιδιά, την 

Έλλη και το Γιάννη. Απόφοιτος Λυκείου, έχει εργαστεί σε διάφορους τομείς. Λατρεύει τα 

παιδιά, τη φύση και τη μουσική. Όταν έχει έμπνευση γράφω ποίηση και στίχους για 

τραγούδια. Τελευταία πειραματίζεται και με τη συγγραφή διηγημάτων. 



ΚΑΠΝΟΣ 
____________________________________________________________________________________________ 

 133_ 

 

Ευστάθιος Γαϊτανίδης 

 

Φωτεινή Νύχτα 

 

ΑΠΟΤΕ, ΟΧΙ ΠΟΛΥ ΠΑΛΙΑ, ΖΟΥΣΑ ΚΙ ΕΓΩ Σ’ ΕΝΑ ΜΙΚΡΟ ΧΩΡΙΟ, που δεν ήταν σαν 

μερικά άλλα χωριά. Δεν ήταν χτισμένο σε βουνό με μυστικές σπηλιές για 

εξερεύνηση, δεν είχε δάση με πανύψηλα δέντρα, ούτε μαγευτικές παραλίες να 

ξεβράζουν τα κύματα κοχύλια και βότσαλα. Δεν υπήρχαν απόκρημνοι γκρεμοί, 

ούτε κρυφά μονοπάτια να σ’ οδηγούν σε έρημα κάστρα. Ό άνεμος δεν ψιθύριζε στα 

αυτιά μας μύθους για χαμένες μάχες και μεγάλα κατορθώματα. Τα βράδια, δεν μας 

νανούρισαν ποτέ με ιστορίες για φαντάσματα οι μεγάλοι• δεν προλάβαιναν να τις 

φτιάξουν, ίσως και από τις πολλές δουλειές που είχαν. Μπορεί όμως και να άφησαν 

τις ιστορίες τους στο παλιό χωριό, γιατί στο νέο μεταφέρθηκαν, για να αποφύγουν 

την ελονοσία, μια παλιά αρρώστια που θέριζε τον βαλτώδη και γεμάτο στάσιμα 

νερά τόπο τους. Γι’ αυτό και δεν είχαμε πολλά παλιά χαλάσματα να μας θυμίζουν 

τα περασμένα. Δυο παλιά μόνο κτίσματα προΰπαρχαν στο μικρό χωριό που δεν 

ξέραμε πότε κτίστηκαν και τι ήταν κάποτε.  

«Για δεύτερη φορά ξεριζωμένοι», έλεγαν οι μεγάλοι, αλλά εμείς οι μικροί δεν 

καταλαβαίναμε».  

Εκεί λοιπόν πέρασα τα παιδικά μου χρόνια, σ’ αυτό το χωριουδάκι, με τα 

ομοιόμορφα σχεδόν δίπατα γερά σπίτια που φτιάχτηκαν μ’ ομαδική δουλειά και 

αλληλοβοήθεια. Με τη μεγάλη αυλή τους, πλημμυρισμένη πάντα από λουλούδια.  

Μόλις κλείνανε τα σχολεία και το καλοκαίρι ήταν ακόμη στο ξεκίνημά του, 

αρχίζαμε τα καλοκαιρινά μας όνειρα, μαζί με τα ατελείωτα παιχνίδια μας που τα 

συνόδευαν οι μυρωδιές της φύσης που ερχόντουσαν από παντού. Μια γιαγιά, 

καμιά φορά και δυο, ήταν υπεύθυνες για μια γειτονιά παιδιών. Όλοι οι μεγάλοι 

Κ 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 134_ 

ήταν απασχολημένοι, δούλευαν στα κτήματα. Πήγαιναν από το πρωί και 

γυρνούσαν αργά, με κουρασμένα χαμόγελα, όταν σχεδόν σουρούπωνε.  

Όλοι μας αγαπούσαμε το καλοκαίρι και ας μην είχαμε θάλασσα κοντά, δεν μας 

ένοιαζε• αρκούσε που νιώθαμε την κάθε ακτίνα του ήλιου πάνω μας, αυτό 

χαιρόμασταν πραγματικά. Τρέχαμε μέσα στο καυτό μεσημέρι, ξέφρενα και 

χαρούμενα, μ’ ένα κέφι ασυγκράτητο, φτιάχνοντας συνέχεια τους δικούς μας 

κόσμους. Κάποτε κουραζόμασταν, χτυπούσαμε μια πόρτα και πίναμε δροσερό νερό 

και μετά συνεχίζαμε πάλι το ξέφρενο παιχνίδι μας. 

Κάπως έτσι άρχιζε η περίοδος των διακοπών μας, αλλά καθώς προχωρούσε το 

καλοκαίρι, τότε αρχίζαμε και εμείς οι μικροί να πηγαίνουμε στα κτήματα μαζί με 

τους μεγαλύτερους. Οι συνήθεις καλλιέργειες του μικρού χωριού, ήταν το σιτάρι, το 

τριφύλλι και τα καπνά. Αυτά που είχαν όμως την περισσότερη δουλειά, ήταν τα 

καπνοχώραφα, είχαν ατελείωτη κούραση.  

Πάντα θυμάμαι τον πατέρα μου που έλεγε: «Τούτη η χρονιά είναι τελευταία αν 

ξαναβάλω εγώ τέτοια καλλιέργεια να με αναθεματίσετε όλοι».  

Μα κάθε χρόνο, τα καλλιεργούσε, γιατί κάθε καινούρια χρονιά, είχαμε 

παραπάνω έξοδα και ο καπνός πλήρωνε καλά ’κείνα τα φτωχά και δύσκολα 

χρόνια. 

Κάπου στα μέσα του Μάρτη σπέρναμε τα φυτά του καπνού, σε ειδικά 

διαμορφωμένους χώρους. Όταν αποκτούσαν τέσσερα πέντε φύλλα, τότε αυτό ήταν 

σημάδι πως ήταν έτοιμα και στα μέσα Μαΐου, άρχιζε η μεταφύτευσή τους σε 

γραμμές. Σε χωράφια που ήταν από καιρό δουλεμένα και περίμεναν. Αργότερα, 

όταν μεγάλωναν τα φυτά στους αργούς, άρχιζε το τσάπισμα και το ξεβοτάνισμα, 

έπρεπε να κοπούν όλα τα αγριόχορτα. Τότε γίνονταν και οι ανταλλαγές, πήγαινες 

στο χωράφι του άλλου, ερχόταν αυτός στο δικό σου, τα γνωστά δανεικά 

μεροκάματα. Έτσι πήγαιναν από δέκα και παραπάνω εργάτες σ’ ένα κτήμα και 

τελείωναν εύκολα και χωρίς άγχος.  



ΚΑΠΝΟΣ 
____________________________________________________________________________________________ 

 135_ 

Πόσο παράξενο ήταν να βλέπεις αυτά τα μικρά φυτά να αναπτύσσονται τόσο 

γρήγορα. Τα πράσινα φύλλα τους από μικροσκοπικά που ήταν στην αρχή, 

μεγάλωναν, ολοένα μεγάλωναν, μέχρι που το χρώμα τους γινόταν κάπως 

χρυσοπράσινο και τότε καταλαβαίναμε πως ήρθε η ώρα να τα κόψουμε, να τα 

σπάσουμε. Τα πρώτα χέρια, ήταν περίπου δώδεκα με δεκαπέντε Ιουλίου. Η 

συγκομιδή η αλήθεια, για εμάς τους μικρούς, δεν ήταν καθόλου μα καθόλου 

εύκολη. Στα πρώτα μαζέματα, θυμάμαι πως τα δάχτυλά μου κάπως μούδιαζαν, 

πονούσαν, συχνά γέμιζαν και με φουσκάλες, αλλά όλα αυτά περνούσαν στα 

επόμενα χέρια. Όσο περνούσε ο καιρός, τόσο προσαρμοζόμασταν στην 

καθημερινότητα της δουλειάς του καπνού. 

Σχεδόν με το σκοτάδι φεύγαμε από τα κρεβάτια μας και δεν πολύ χορταίναμε 

ύπνο. Αγουροξυπνημένοι και μισοκοιμισμένοι φτάναμε στα χωράφια, αλλά 

χρειάζονταν χέρια πολλά για αυτή την δουλειά και έπρεπε να πάμε και εμείς οι 

μικροί. Το φως δεν ήταν επαρκές, δεν μας έφτανε ούτε το χλωμό φως του 

φεγγαριού. Μόνο τα μάτια μας που λαμπύριζαν μέσα στο σκοτάδι φαίνονταν. Δεν 

χρησιμοποιούσαμε γκαζόλαμπες στο χωριό μου, παρά περιμέναμε μόνο τα πρώτα 

σημάδια της αυγής να έρθουν και να μας φωτίσουν, να δουλέψουμε έτσι με 

γρηγορότερο ρυθμό και όταν άρχιζε να ροδίζει για τα καλά, τότε αυτό μας 

κινητοποιούσε ακόμη περισσότερο. Με νυχτωμένο ουρανό πηγαίναμε και με το 

ήλιο ψηλά γυρνούσαμε. Ο δυνατός ήλιος, δεν ήταν καθόλου σύμμαχος στην 

συλλογή των καπνόφυλλων. Σπάζαμε και σπάζαμε καπνόφυλλα, διαλέγαμε αυτά 

που ήταν ώριμα και λίγο πιο κίτρινα. Πόσο άσχημα μύριζαν στην αρχή. Βάραινε η 

κακοσμία τον αέρα μας για αρκετή ώρα. Η μυρωδιά των λουλουδιών του καπνού, 

τουλάχιστον για ’μένα, ήταν πολύ έντονη και γέμιζε ανυπόφορα τα ρουθούνια 

μου. 

Πολλές φορές νύσταζα πολύ και με άφηναν να κοιμηθώ για λίγο, σε καμιά 

ακρούλα, αλλά ξυπνούσα γρήγορα για να προλάβω δω την ανατολή του ήλιου που 

στο χωράφι πάντα διαφορετική μου φαινόταν. Σαν να ήταν πιο όμορφο το 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 136_ 

ξημέρωμα, πιο μαγευτικό κοντά στην φύση. Άλλοτε πάλι, εντόπιζα στο έδαφος 

διάφορα έντομα και σταματούσα την δουλειά και έπαιζα ανάμεσα στα καπνά, σαν 

παιδί που ήμουν. Καμιά φορά, φεύγαμε αν κουραζόμασταν πολύ, εγώ και η 

αδερφή μου. Αλλά η αλήθεια, το φαγητό του χωραφιού δεν το έχανα εύκολα. Εκτός 

από γευστικό, είχε και τα καλαμπούρια και τα αστεία του και καμιά φορά και τα 

τραγούδια του. Κάπου εκεί άλλωστε τελείωνε και η δουλειά στον αγρό, όταν ο 

ήλιος έκαιγε ψηλά στον ουρανό και η ζέστη γινόταν κάπως ανυπόφορη, τότε αυτό 

σήμαινε πως έπρεπε να σταματήσουμε το σπάσιμο, γιατί μετά της δώδεκα, τα 

φύλλα του καπνού μαραίνονταν και δεν έπρεπε να τα κόβουμε, παρά μόνο να 

περιμένουμε πάλι το επόμενο πρωινό. Πάντα πολύ πρωί έπρεπε να γίνετε η 

δουλειά αυτή γιατί τότε ήταν μαλακά τα φύλλα από την δροσιά και δεν τρίβονταν. 

Αλλά και η πρωινή δροσιά, ήταν και αυτή ανυπόφορη, μας δυσκόλευε εμάς τους 

μικρούς. 

Αφού τα κόβαμε τα φύλλα, στην συνέχεια τα περνούσαμε όλα, ένα προς ένα 

από το κοτσάνι τους, με μια μεγάλη βελόνα που στην άκρη του κεφαλιού της, είχε 

έναν γερό σπάγκο, για να τα κρεμάσουμε στην συνέχεια στις λιάστρες. Ανά δυο 

μέτρα σχεδόν, τα κρεμούσαμε να ξεραθούν καλά από τον ζωοδότη ήλιο, μέχρι να 

γίνουν τελείως κίτρινα ή ίσως να είχαν και λίγο κόκκινο. Το βελόνιασμα των 

φύλλων, το παίρναμε πιο πολύ για παιχνίδι και το χαιρόμασταν. Ανταγωνιζόμουν 

με την μεγαλύτερη αδερφή μου, θα σε περάσω της έλεγα, κοίτα πόσο γρήγορα 

τρυπώ, μα στο τέλος πάντα έχανα, γιατί το βελόνιασμα δεν ήθελε γρηγοράδα, μα 

τέχνη ήθελε το άτιμο πιότερο. 

Η όλη δουλειά της συλλογής του καπνού πάντως, ήταν πολύ κοπιαστική και 

επίπονη, γιατί δεν ωρίμαζαν όλα μαζί τα φύλλα. Ίσα με τέσσερα και καμιά φορά 

και πέντε χέρια χρειαζόταν. Μάζεμα, αρμάθιασμα, άπλωμα και λιάσιμο στην 

λιάστρα. Ολάκερο το καλοκαίρι μας έπαιρνε και έφτανε, μέχρι και τον Οκτώβρη 

μήνα. Τα τελευταία φύλλα μόνο αφήναμε στο χωράφι, γιατί πια δεν είχαν καμιά 

ωφέλεια.  



ΚΑΠΝΟΣ 
____________________________________________________________________________________________ 

 137_ 

Πολλές φορές, ο ιδρώτας μας έτρεχε ποτάμι και η κούρασή μας, μεγάλωνε πολύ. 

Μα έφτανε ένα χάδι από την μαμά και ένα κουρασμένο χαμόγελο από τον 

μπαμπά, για να ανανεώσουμε με την αδερφή μου τις δυνάμεις μας. Τα 

παρηγορητικά βλέμματα των μεγάλων, ήταν πάντα μια βοήθεια. 

Πανήγυρη θυμάμαι γινόταν αργότερα στις αποθήκες, μετά στο τέλος, κατά τον 

Νοέμβριο. Εκεί, τα ακατάλληλα φύλα του καπνού, έβγαιναν για να ανέβει έτσι 

κάπως η τιμή τους και η ποιότητά τους και κρεμιόντουσαν τα καλά. Ακόμα 

θυμάμαι τα τραγούδια, τα αστεία τα αινίγματα, μαζί με τα ζεστά πειράγματα που 

έδιναν και έπαιρναν. Όλες τις παιδικές μου απορίες, τότε τις έλυνα, στην στιγμή, 

την ώρα της δουλειάς, όλοι μου απαντούσανε. 

Τα νοτισμένα φύλλα του καπνού, δεν θρυμματιζόταν πια, έβγαιναν τώρα 

εύκολα από τα ράμματα και τα αφήναμε το ένα πάνω στο άλλο, μέχρι να γίνουν 

μεγάλα δέματα και στην συνέχεια τα δέναμε καλά. Όλα αυτά γινόταν με κόπο 

αλλά και σε συνεργασία μ’ άλλους παραγωγούς του καπνού, πότε στην μια 

αποθήκη, πότε στην άλλη και με την αλληλοβοήθεια μειωνόταν η δουλειά και η 

κούραση και καμιά φορά μετατρέπονταν κιόλας σε διασκέδαση, τέτοια που εγώ 

τουλάχιστον, με καμιά σημερινή δεν θα την άλλαζα. 

Η πιο δύσκολη περίοδος όμως δεν ήταν της δουλειάς και ας φαίνετε αυτό 

παράξενο. Όταν ερχόταν η ώρα να τα πουλήσουμε, αυτή ήταν η πιο δύσκολη 

περίοδος. Αν πιάναμε καλή τιμή και οι κόποι ανταμειβόταν, τότε η ευθυμία 

πλανιόταν στο χωριό. Μα οι έμποροι τις πιο πολλές φορές, ήταν πονηροί και κάθε 

χρόνο με κόλπα, όλο και πιο φτηνά τα αγόραζαν τα καπνά. Σχεδόν ίδιας ποιότητα 

ήταν τα περισσότερα, μα αυτοί κατάφερναν και τα χώριζαν σε διάφορες 

κατηγορίες, τα βάφτιζαν σε καλής ποιότητας και σε χαμηλής. Η διαπραγμάτευση 

ήταν ελεύθερη και όποιον τον καταλάβαιναν πως έχει ανάγκη, αμέσως υποβίβαζαν 

τον καπνό του, για να το πάρουν όσο πιο φτηνά μπορούν. Τότε τραγουδούσαμε το 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 138_ 

τραγούδι: «Έρθαν οι εμπόρ να παίρνε τζάμπα τον καπνόν». Ήρθαν οι έμποροι να 

πάρουνε, δωρεάν τον καπνό.  

Ο πατέρας μου ήταν σκληρός διαπραγματευτής και πάντα πετύχαινε καλή τιμή, 

όμως γρήγορα στράφηκε σ’ άλλες καλλιέργειες, γιατί από την πώληση του καπνού, 

πάντα αδικημένος ένιωθε. Αργότερα κατάλαβα πόσο δίκιο είχε, γιατί αυτή η 

καλλιέργεια κρατούσε ολόκληρη χρονιά, ενώ άλλες με λιγότερο κόπο, σχεδόν τα 

ίδια χρήματα έδιναν. 

Σήμερα ξύπνησα λίγο αφότου είχε χαράξει, από έναν πλανόδιο πωλητή που 

διαλαλούσε την πραμάτεια του. «Μελόπον βουτυρόπον, ταχίνιν ασό σπίτιμ έχω. 

Σκωθέστε ουλ και σουμέψτε»! (Μέλι με βούτυρο, ταχίνι σπιτικό έχω! σηκωθείτε όλοι 

και κοντέψτε)! 

Με ξύπνησε για τα καλά η στεντόρεια φωνή του, χαμογέλασα για λίγο, μου 

έφτιαχνε πάντα την διάθεση όταν τον άκουγα. Αλλά μου άρεσε και πολύ το ταχίνι 

του. Σήμερα οι δικοί μου, σαν πιο μικρό, δεν με πήραν πάλι στο χωράφι, με 

λυπηθήκαν και με άφησαν να κοιμηθώ και να ξεκουραστώ στο κρεβάτι μου. Οι 

σκέψεις μου διακόπηκαν απότομα από την καμπάνα του χωριού, που άρχισε να 

χτυπά στα ξαφνικά δαιμονισμένα. Το καμπαναριό μας ήταν μεγάλο και 

διακρινόταν από μακριά, εκτός από μόνιμη φωλιά πελαργών, ήταν και το 

ειδοποιητήριο του μικρού χωριού. Μάθαμε από μικροί να διακρίνουμε τον ήχο 

του. Πότε χτυπούσε γλυκόηχα για την εκκλησιά και πότε λυπητερά για το κακό. 

Τώρα ήταν φανερό, κάποιος μας καλούσε όλους σε βοήθεια.  

Η είσοδος της καπναποθήκης της γιαγιάς Μαρίας, της Τσακαλακίνας, γειτνίαζε 

με τον φουρνόξυλο. Τέλειωσε η καημένη το φούρνισμα και το ξεφούρνισμα των 

ψωμιών της, έβγαλε και την πίτα της, αλλά ξέχασε την πόρτα του φούρνου ανοιχτή. 

Ένα μικρό κακό αεράκι, ένα πειραχτήρι κάρβουνο, μια τσαχπίνα σπίθα και η 

φωτιά ξεκινούσε στην αποθήκη που ήταν γεμάτη με ξεραμένα δεμάτια καπνού. Τα 

είχε χαμένα για λίγη ώρα η γιαγιά Μαρία. Τι να προκάνει; Πού να τα βγάλει πέρα 



ΚΑΠΝΟΣ 
____________________________________________________________________________________________ 

 139_ 

με την φωτιά που θέριευε; Πώς να δικαιολογηθεί στον νιόπαντρο γιο της, στον 

προκομμένο τον Γιάννη; Πάντα έλεγε, «το παιδί μου, το προκομμένο» και στο 

τέλος, του το κόλλησε το παρατσούκλι.  

Οι φωνές της και οι θρήνοι της, ξεσήκωσαν γρήγορα το χωριό, περισσότερο κι 

από την καμπάνα που ακόμη αντηχούσε από άκρη σε άκρη και συνέχιζε επίμονα 

και διαπεραστικά να χτυπά, μιας και κάθε λίγο άλλαζαν τα παιδικά χέρια που την 

είχαν περιλάβει. Τα σκυλιά της, γάβγιζαν και αυτά μανιασμένα, λες και 

προσπαθούσαν να την βοηθήσουν με τα γαυγίσματα τους. Σε μικρό χρονικό 

διάστημα, είχε αφυπνιστεί όλο το χωριό και πολλοί γύριζαν από τα κτήματά τους 

για να βοηθήσουν. Η φωτιά όμως θέριεψε περισσότερο από το πολύ ξύλο και από 

τα καλά ξεραμένα φύλλα καπνού. Οι κουβάδες με το νερό, άδειαζαν ο ένας μετά 

τον άλλο επάνω στην φωτιά, μια μεγάλη γραμμή είχε δημιουργηθεί. Για ώρα 

έριχναν νερό άνδρες και γυναίκες, ακαταπόνητα, αλλά σχεδόν δεν γινόταν τίποτα. 

Τα ιδρωμένα χέρια δεν έφταναν να σβήσουν την φωτιά. Οι άγριοι λυγμοί 

συνεχιζόταν από τη γιαγιά Μαρία, η πηγή των δακρύων της ήταν αστείρευτη. Δεν 

το χωρούσε το μυαλό της, πώς έκανε τέτοια αποκοτιά; Οι φλόγες τώρα πια είχαν 

τυλίξει για τα καλά την μικρή αποθήκη και ο καπνός έβγαινε πυκνός από παντού.  

Από την διπλανή μεγάλη πόλη έφτασε ένα κατακόκκινο πυροσβεστικό όχημα. 

Όλα τα παιδιά κοιτούσαμε έκπληκτα. Τα κράνη των πυροσβεστών, έλαμπαν κάτω 

από τον ήλιο, αλλά οι ίδιοι μαύρισαν από τον καπνό, σχεδόν δεν φαίνονταν τα 

πρόσωπά τους. Η μεγάλη μάνικα όμως, σε σύντομο χρονικό διάστημα κατέσβησε 

τα πάντα. Το μεγάλο αυτοκίνητο, γρήγορα έκανε την δουλειά του και έστριβε τώρα 

αργά και με θόρυβο, παίρνοντας τον δρόμο της επιστροφής του.  

Ο αέρας έγινε γκρίζος και αποπνικτικός στην περιοχή, βαρύς από τον καπνό 

που ανέβαινε ψηλά. Μετά από λίγο, οι μαύροι καπνοί έγιναν ένα μεγάλο 

σταχτόμαυρο σύννεφο που απλώθηκε σχεδόν πάνω απ’ όλο το μικρό χωριό. Ένα 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 140_ 

μικρό σμήνος πουλιών, πέρασε μέσα από το μαύρο σύννεφο, αδιάφορο για ότι 

συνέβαινε ακριβώς από κάτω του.  

Η γιαγιά Μαρία, δεν είχε πια άλλη δύναμη για κλάματα, τα δάκρυά της είχαν 

στερέψει, το πρόσωπό της έδειχνε απόκοσμο από την μεγάλη λύπη του. Καθόταν 

πια λαχανιασμένη και άλαλη από το μακρόσυρτο κλάμα. Περίμενε την επιστροφή 

του γιου της, με την ψυχή και το κορμί μαυρισμένο, με μάτια σβησμένα και 

σκοτεινιασμένα. Ανήμπορη κοιτούσε την καταστροφή, μα κι όλοι μας στεκόμασταν 

με θλίψη και με οίκτο, αμίλητοι, σιωπηλοί και αποσβολωμένοι.  

Η μικρή καπναποθήκη, γρήγορα κατέρρευσε με θορυβώδη τρόπο. Τα αποκαΐδια 

είχαν πλημμυρίσει όλο το χώρο, η μυρουδιά του καμένου καπνού είχε απλωθεί 

παντού. Τίποτα δεν σώθηκε, τόσοι κόποι μιας ολάκερης χρονιάς θα πήγαιναν 

χαμένοι από μια αποκοτιά, από μια κακή στιγμή.  

Έφτασε κι ο Γιάννης, με το ηλιοκαμένο δέρμα και το κατάξανθο μουστάκι. Μια 

γειτόνισσά του, κλαίγοντας σχεδόν μονολογούσε:  

– Ακόμα δεν πρόλαβε να χαρεί τον γάμο του και του έτυχε αυτό το κακό!  

Βυθισμένος και απορροφημένος στις σκέψεις του, κοιτούσε τώρα ο προκομμένος 

ο Γιάννης. Ποιος ξέρει τι να σκεφτόταν; Έβλεπε τα καμένα του παραγωγικά δέματα 

που με τόσο κόπο τα αποθήκευσε και σε λίγο θα τα πουλούσε. Έβλεπε την 

καταστροφή που έπαθε χωρίς να μιλά, σχεδόν ανέκφραστος, ασάλευτος. Μια 

στιγμιαία νευρική σύσπαση των χειλιών του έδειξε πως ίσως κάτι συμβαίνει μέσα 

του. Κάποια στιγμή, συνήρθε κάπως και επανήλθε στην πραγματικότητα, αλλά δεν 

τον έπιασε ο πανικός, ούτε λύγισε από την απρόσμενη συμφορά. Με ένα μεγάλο 

χαμόγελο, αγκάλιασε την μητέρα του, της χάιδεψε τα λευκά μαλλιά και της 

ψιθύρισε.  

– Είσαι καλά μάνα; Μόνο αυτό μου φτάνει!  



ΚΑΠΝΟΣ 
____________________________________________________________________________________________ 

 141_ 

Πύρωσαν τα μάτια της κυράς Μαρίας από την συγκίνηση και βυθίστηκαν για 

λίγο στα μάτια του παιδιού της. Προσπάθησε κάτι να πει, μα δεν βγήκε κανένας 

ήχος από τα χείλη της, μόνο κάτι σαν σφύριγμα, μαζί με έναν βαθύ αναστεναγμό. 

Το πώς χήρεψε; Το πώς μεγάλωσε μόνη της τα παιδιά της; Όλα τα βάσανά της, λες 

και ήταν μέσα σ’ αυτό τον αναστεναγμό. Απέμεινε μετά βουβή κουνώντας μόνο 

αργά το κεφάλι. Την παρηγόρησε με αισιοδοξία ο γιος της: – Μην κλαις, όλα θα τα 

ξαναφτιάξουμε!  

Όλοι οι κάτοικοι κοιτούσαν με μάτια βουρκωμένα. Βλέποντας και εγώ αυτήν 

την αγκαλιά, ένιωσα μια ζεστασιά μεγάλη να απλώνετε μέσα μου. Ο πνιγερός 

αέρας που πλανιόταν στην ατμόσφαιρα, είχε πλέον καθαρίσει. Βοήθησε σ’ αυτό, το 

άρωμα των νυχτολούλουδων και των γιασεμιών που πότιζαν τώρα τον αέρα που 

αναπνέαμε.  

Σε λίγες ώρες μυστικά, χωρίς λόγια, χωρίς λοξές ματιές συνεννόησης, άρχισαν 

να φτάνουν τα πρώτα δέματα με καπνό. Πρώτος έκανε την αρχή ο μπάρμπα-

Στάθης, φέρνοντας τρία μεγάλα δέματα καπνού από την δικιά του αποθήκη. 

Ακολούθησαν και άλλοι πολλοί, μέχρι που ξεπέρασαν τα πράγματα που είχε πριν 

την φωτιά η καπναποθήκη. 

Μέσα στην πνιγερή σιωπή και αφού φύγαμε κι επιστρέψαμε πολλές φορές στον 

τόπο της τραγωδίας, ξεσπάσαμε όλα τα παιδιά σε χειροκροτήματα, επιβραβεύοντας 

έτσι, όλους αυτούς που βοήθησαν την καταστραμμένη οικογένεια να αναστηθεί.  

Οι φωνές του πανικού, του θρήνου και της απόγνωσης τώρα χάθηκαν από την 

κυρά-Μαρία, καταλάγιασε λίγο η θλίψη της, τα μάτια της γέμισαν δάκρυα 

ευγνωμοσύνης. Με ξαλαφρωμένες συνειδήσεις, φεύγουμε τώρα όλοι από τον τόπο 

καταστροφής. Βράδιασε για τα καλά. Η βραδιά είναι αφέγγαρη αλλά γεμάτη 

αστέρια που φωτίζουν από πάνω μας. Μόνο που δείχνουν σαν να είναι πιο χαμηλά 

σήμερα, σαν να μοιάζουν πιο φωτεινά και λαμπερά απ’ ότι άλλοτε. Σαν να την 

φωτίζουν θαρρείς αυτήν την νύχτα περισσότερο. 



Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 142_ 

 

Ο Ευστάθιος Γαϊτανίδης γεννήθηκε στο Άνω-Ζερβοχώρι της επαρχίας Νάουσας. Από 

το 1993 εργάζεται στο Υπουργείο Δικαιοσύνης και μένει μόνιμα στην πόλη της Λάρισας. 

Είναι παντρεμένος με την Ελένη και έχει δυο παιδιά, την Ολυμπία και την Μαρία. Η 

συμμετοχή του σε πολλούς λογοτεχνικούς διαγωνισμούς και οι απανωτές βραβεύσεις, τον 

οδήγησαν να ασχοληθεί πιο συστηματικά με το γράψιμο ιστοριών και την λογοτεχνική 

συγγραφή. Η πρώτη του προσπάθεια έκδοσης έργου, γίνεται με τα ¨Διηγήματα μόνο για 

φίλους¨ από την Ήρα εκδοτική. Τον επόμενο χρόνο, εκδίδεται το δεύτερο έργο του «Παρόντες 

και απόντες», το οποίο λαμβάνει πολλές τιμητικές διακρίσεις, με σημαίνουσα την βράβευσή 

του με το β' βραβείο μυθιστορήματος από την Πανελλήνια Ένωση Λογοτεχνών. Τον 

Οκτώβριο του 2012, τιμήθηκε με βραβείο διηγήματος στον 1ο Παν-θεσσαλικό Λογοτεχνικό 

Διαγωνισμό. 



ΚΑΠΝΟΣ 
____________________________________________________________________________________________ 

 143_ 

 

ΤΑ ΜΕΛΗ ΤΗΣ ΚΡΙΤΙΚΗΣ ΕΠΙΤΡΟΠΗΣ 

Εκ μέρους του Προοδευτικού Συλλόγου «Τα Καστέλλια» και της εφημερίδας 

«Καστελλιώτικα Νέα» στην επιτροπή μετείχαν ο επίτιμος Πρόεδρος του Συλλόγου 

Δημήτρης Χαλατσάς και ο Αντιπρόεδρος του Συλλόγου Κώστας Στοφόρος 

 

Τα άλλα τρία μέλη ήταν:  

Η Δώρα Κασκάλη ζει και εργάζεται στη Θεσσαλονίκη. Σπούδασε Ελληνική 

φιλολογία στο Α.Π.Θ., στο μεταπτυχιακό της ασχολήθηκε με τη φιλολογική έκδοση 

των ποιημάτων του Γιώργου Θεοτοκά και στο διδακτορικό της μελετά τη 

μεταναστευτική λογοτεχνία του 20ου αιώνα. Το 2010 κυκλοφόρησε η συλλογή 

διηγημάτων της Στο τρένο από τις εκδόσεις Γαβριηλίδης (στη βραχεία λίστα των 

βραβείων του περιοδικού Διαβάζω στην κατηγορία του πρωτοεμφανιζόμενου 

συγγραφέα). Το Νοέμβριο του 2011 κυκλοφόρησε από τις ίδιες εκδόσεις το 

μυθιστόρημά της Κάτω. Τον Οκτώβριο του 2012 κυκλοφόρησε ελεύθερα στο 

διαδίκτυο σε ψηφιακή μορφή η νουβέλα της Πέντε ζωές κι ένα μυθιστόρημα – 

Σπουδή ενός δόκιμου γραφιά από την Ανοικτή Βιβλιοθήκη OPENBOOK 

(http://www.openbook.gr/2012/10/kaskali.html). Τον Αύγουστο του 2014 

εκδόθηκε η πρώτη της ποιητική συλλογή με τίτλο Ανταλλακτήριο Ηδονών 

(Σαιξπηρικόν). Το Νοέμβριο του 2014 θα κυκλοφορήσει από τις εκδόσεις Διόπτρα 

το πρώτο της παιδικό βιβλίο με τίτλο Ο γατούλης στον κόσμο. 

 

Ο Διονύσης Μαρίνος γεννήθηκε στην Αθήνα το 1971. Είναι δημοσιογράφος. 

Μέχρι τώρα έχει εκδόσει τρία μυθιστορήματα: Τα Χαμένα Κορμιά (2011, 

Τετράγωνο), την Τελευταία Πόλη (2012, Γαβριηλίδης) και «Ουρανός Κάτω» (2014, 

Πάπυρος) και μια ποιητική συλλογή, την «Αναμνέζα» (2014, Γαβριηλίδης). 

http://www.openbook.gr/2012/10/kaskali.html


Γ’ ΔΙΑΓΩΝΙΣΜΟΣ ΔΙΗΓΗΜΑΤΟΣ “ΣΤΕΛΙΟΣ ΞΕΦΛΟΥΔΑΣ” 
____________________________________________________________________________________________ 

 

 144_ 

Διατηρεί το blog ποίησης: adespotosskylos.blogspot.com. Μέσα στο 2013 

ετοιμάζεται η πρώτη του ποιητική συλλογή. Πήρε το πρώτο βραβείο στο Β’ 

Διαγωνισμό Διηγήματος Στέλιος Ξεφλούδας για το διήγημά του «Βιολέτες, βιολέτες 

παντού» 

 

Η Μαρία Πετρίτση κατάγεται από το Λουτράκι. Σπούδασε στο τμήμα Ξένων 

Γλωσσών, Μετάφρασης και Διερμηνείας του Ιονίου πανεπιστημίου, και έκανε 

μεταπτυχιακές σπουδές στο ίδιο αντικείμενο, στο πανεπιστήμιο της Mons-Hainaut 

(Βέλγιο). Ζει και εργάζεται στις Βρυξέλλες. Έχει γράψει διηγήματα και 

μυθιστορήματα. Συνεργάζεται με τις εκδόσεις Κέδρος. Κείμενά της κυκλοφορούν σε 

περιοδικά Μανδραγόρας, (δε)κατα, UNFOLLOW, Στάχτες, κ.ά. , σε εφημερίδες 

Δρόμος της Αριστεράς, Ενθέματα Αυγής και στο διαδίκτυο. Μετά το διαδικτυακό 

ραδιόφωνο radiobubble, κάνει ραδιοφωνική εκπομπή στο Κόκκινο. 

 

Η Εικονογράφος 

Η Δέσποινα Καραγεώργου-Αλεξοπούλου (εγγονή της Δεσπούλας Παπαδάκη 

από τα Καστέλλια) είναι 26 χρόνων. Σπούδασε στο Τμήμα Εικαστικών και 

Εφαρμοσμένων Τεχνών, της Σχολής Καλών Τεχνών, του Αριστοτελείου 

Πανεπιστημίου Θεσσαλονίκης με δασκάλους τους Κ.Κατζουράκη και 

Κ.Μορταράκο. Δίδαξε το 2013 στην Δευτεροβάθμια Εκπαίδευση ως αναπληρώτρια 

καθηγήτρια Εικαστικών. Έκτοτε συνεχίζει να ασχολείται με την διδασκαλία, την 

ζωγραφική και τελευταία με την εικονογράφηση. 



ΚΑΠΝΟΣ 
____________________________________________________________________________________________ 

 145_ 

 

 

 

 

 

 

 

 

 

 

 

 

 

Προοδευτικός Σύλλογος «Τα Καστέλλια» 

 

 

 

 

 

 

 

 

 

 

ISBN 978-618-81798-0-6 

 


