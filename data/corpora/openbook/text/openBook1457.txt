








































<4D6963726F736F667420576F7264202D20C720D0FCEBE720F4F9ED20C1E3E1EBECDCF4F9ED2E646F63>


 

 

 

Η Πόλη των 

Αγαλµάτων 
 

•Μια Ιστορία από το Θρυµµατισµένο Σύµπαν 

 

 

 

 

 

 

 

 

 

 

 

 

 

 

 

 

Κώστας Βουλαζέρης 
 

 



 

 

 
 

 

 

 

 

 

 

 

 

 

 

 

 

 

 

 

 

 

 

 

 

 

© Κώστας Βουλαζέρης 

http://www.fantastikosorizontas.gr/kostasvoulazeris/ 

 

Για τα πνευµατικά δικαιώµατα αυτού του κειµένου ισχύουν οι όροι του Creative 

Commons <http://creativecommons.org/licenses/by-nc-nd/3.0/gr/>. 

 

• Επιτρέπεται να το διανέµετε ελεύθερα, στην παρούσα του µορφή 
και µόνο. 

• ∆εν επιτρέπεται να το τροποποιήσετε ή να το αλλοιώσετε µε 
οιονδήποτε τρόπο. 

• ∆εν επιτρέπεται να το χρησιµοποιήσετε για διαφηµιστικούς ή 
εµπορικούς λόγους 



 

3 

Κεφάλαιο Πρώτο: 
Η Νουρβάλη, ο Παντοκρατορικός Επόπτης, ο ∆ιοικητής της 

Φρουράς, ο Μάγος στον Πύργο του. 
 

 

—1. 
 

Ο ήλιος της Φεηνάρκια έδυε πίσω από τα βουνά και πίσω από την 

πόλη που ονοµαζόταν Νουρβάλη. Το φως του δηµιουργούσε 

µυστηριακές ανταύγειες και πυκνές σκιές ανάµεσα στους πύργους 

και στα ψηλότερα και χαµηλότερα οικοδοµήµατά της. Το φως του 

δηµιουργούσε ακόµα περισσότερες ανταύγειες στα νερά του 

Ωκεανού. 

  Κι επάνω σ’αυτές τις ανταύγειες γλιστρούσε η κωπήλατη ξύλινη 

βάρκα που ζύγωνε το λιµάνι της πόλης. Στα κουπιά ήταν δύο 

γεροδεµένοι άντρες, ο ένας µε δέρµα κατάµαυρο σαν τη βαθιά 

νύχτα, ο άλλος µε δέρµα κατακόκκινο σαν το αίµα. Στη βάρκα, 

όµως, δε βρίσκονταν µονάχα αυτοί: βρίσκονταν πολλοί ακόµα· το 

µικρό σκάφος ήταν γεµάτο. Κυριολεκτικά, ο ένας πατούσε τον άλλο, 

και συχνά-πυκνά ακούγονταν διαµαρτυρίες. Ο Καπετάνιος 

(τουλάχιστον, ήταν Καπετάνιος όταν είχε ακόµα πλοίο) τούς φώναζε 

να το βουλώσουν και να µην κάνουν φασαρία: θάπρεπε να ήταν 

φχαριστηµένοι που είχαν γλιτώσει µε τα τοµάρια τους άθικτα! 

  Και η βάρκα πλησίαζε το λιµάνι της Νουρβάλης, ενώ οι κωπηλάτες 

αγκοµαχούσαν από το φορτίο όλων αυτών των επιβατών. Το σκάφος 

ήταν, φανερά, επικίνδυνο να ανατραπεί έτσι και έπεφτε σε 

θαλασσοταραχή· ευτυχώς, αυτό δεν είχε συµβεί. 

  Η Νουρβάλη ήταν µια παλιά πόλη: τόσο παλιά που κανείς δεν 

ήξερε πότε ακριβώς είχε οικοδοµηθεί. Ακόµα και τα ιστορικά βιβλία 

δεν έγραφαν. Υπήρχαν µονάχα µύθοι, πολλοί από τους οποίους 

αντικρουόµενοι. Τα οικοδοµήµατά της ήταν καµωµένα από καφετιά, 

κιτρινισµένη πέτρα, κι επάνω στα πιο παλιά από αυτά αναρριχητικά 

φυτά σκαρφάλωναν και πρασινάδα φύτρωνε: βρύα και µούσκλια. 



 

4 

  Η Νουρβάλη ήταν, επίσης, από τις πρώτες πόλεις που είχε 

κατακτήσει ο Στρατός της Παντοκράτειρας όταν έθεσε τη 

Φεηνάρκια υπό την κατοχή του: ή, όπως ήθελαν να ισχυρίζονται οι 

ίδιοι οι Παντοκρατορικοί, υπό την προστασία του. 

  Η κωπήλατη βάρκα έφτασε στο λιµάνι της πόλης, οι αποβάθρες του 

οποίου ήταν φτιαγµένες είτε από πέτρα των βουνών είτε από βαρύ, 

ανθεκτικό ξύλο. 

  Φρουροί συγκεντρώθηκαν, καθώς οι επιβάτες της βάρκας 

φαίνονταν για ναυαγοί: δεν µπορεί τόσοι άνθρωποι να βρίσκονταν 

µέσα σ’ένα τόσο µικρό σκάφος για λόγους αναψυχής. 

  Ο Καπετάνιος βγήκε τελευταίος στην πέτρινη αποβάθρα και µίλησε 

µ’έναν λοχία, λέγοντάς του για την τραγωδία που συνέβη στο 

εµπορικό καράβι του. 

  «Οι καταραµένοι πειρατές, πάλι!» µούγκρισε ο λοχίας. «Ετούτη 

είναι η τρίτη φορά µέσα στο δεκαήµερο. Ίσως ο Επόπτης να θέλει να 

σου µιλήσει, Καπετάνιε.» 

  «Μόνο αν σκέφτεται να µε αποζηµιώσει.» 

  Ο στρατιωτικός ρουθούνισε κοφτά. «Οι Λάµιες έχουν πάρει το νου 

σου, µου φαίνεται.» 

 

 

—2. 
 

«Κουράδες λυκόχοιρου!» φώναξε ο Παντοκρατορικός Επόπτης 

Αλέξανδρος Κηρόφωτος, καθώς ήταν καθισµένος στην κορυφή του 

τραπεζιού το οποίο ήταν γεµάτο φαγητά. Έπαιρνε το βραδινό του 

µαζί µε τη σύζυγό του, τον γιο του, και την κόρη του. «Και την 

προηγούµενη φορά τα ίδια άκουσα! ‘Θα το φροντίσουµε το ζήτηµα, 

Άρχοντά µου’· έτσι δεν είπες; Και πού είναι οι πειρατές τώρα; Έχω 

τα κεφάλια τους; Όχι! Έχουν σταµατήσει οι πειρατικές επιθέσεις; 

Όχι!» 

  «∆εν έχουµε καταφέρει ακόµα να τους εντοπίσουµε, αλλά 

συνεχίζουµε τις προσπάθειες…» είπε αδύναµα ο ∆ιοικητής της 

Φρουράς: ένας ερυθρόδερµος άντρας γηγενής της Φεηνάρκια, ο 



 

5 

οποίος ονοµαζόταν Καντάρφιλ. Ήταν ψηλός και γεροδεµένος, µε 

µαύρο γένι στο σαγόνι και µακριά, µαύρα µαλλιά, δεµένα σε µια 

λιγνή κοτσίδα που έφτανε ώς τη µέση του. 

  «Οι προσπάθειές σας δεν φέρνουν αποτελέσµατα, ∆ιοικητή,» 

γρύλισε ο Αλέξανδρος. Και σταµάτησε για να ρευτεί. Το δεξί, 

δαχτυλιδοφορεµένο χέρι του χάιδεψε τη φουσκωτή κοιλιά του. 

Καθάρισε τον λαιµό του. «Με βάζεις σε υποψίες, ∆ιοικητή…» Τα 

γαλανά µάτια του ατένισαν διαπεραστικά τον Καντάρφιλ. 

  «Τι υποψίες, Άρχοντά µου;» 

  «Ότι ίσως να το… επιτρέπεις αυτό.» 

  «Μα τους θεούς, όχι! Αν υποψιάζεστε ότι υποθάλπω αποστάτες, 

σας διαβεβαιώνω ότι δεν–» 

  «Φυσικά και αυτό θα µε διαβεβαίωνες, ∆ιοικητή, ακόµα κι αν 

ήσουν µε τους αποστάτες–» 

  «Πράγµα το οποίο δεν συµβαίνει, Άρχοντά µου!» 

  Ο Αλέξανδρος σήκωσε µια χρυσοποίκιλτη κούπα και ήπιε Σεργήλιο 

οίνο. Σκούπισε τα παχιά χείλη του, µε το αριστερό µανίκι του λευκού 

του πουκαµίσου. «Θέλω να δω αποτελέσµατα, τότε. Μπορείς να 

πηγαίνεις, ∆ιοικητή.» 

  Ο Καντάρφιλ έκανε µια σύντοµη υπόκλιση και αποχώρησε από τη 

µεγάλη αίθουσα του Οικήµατος του Παντοκρατορικού Επόπτη. 

  Ο Αλέξανδρος πήρε µια οδοντογλυφίδα και σκάλισε τα δόντια του, 

για να βγάλει ένα κοµµατάκι κρέας που είχε κολλήσει ανάµεσά τους. 

  «Σ’άλλες πόλεις των ακτών του Ωκεανού δεν έχω ακούσει να 

συµβαίνει αυτό,» είπε η σύζυγός του, η Πηνελόπη: µια γυναίκα που 

(όπως κι εκείνος) καταγόταν από τη Ρελκάµνια, τη διάσταση-έδρα 

της Παντοκράτειρας, και είχε δέρµα λευκό µε απόχρωση του ροζ. Τα 

µαλλιά της ήταν καστανά και λεία, ενώ τα µαλλιά του Αλέξανδρου 

ξανθά και σγουρά. Η Πηνελόπη τα είχε µακριά: έπεφταν στην πλάτη 

της· ο Αλέξανδρος τα είχε κοµµένα στον ώµο: και, καθότι σγουρά, 

έµοιαζαν να χορεύουν κάθε φορά που γύριζε απότοµα το κεφάλι του. 

  «…Ναι,» µούγκρισε τώρα ο Επόπτης. «Ναι…» 

  «Γιατί εδώ και όχι εκεί;» 



 

6 

  «∆εν ξέρω, Πηνελόπη. Έχουµε έξαρση, προφανώς. Το ληµέρι τους 

θάναι κάπου κοντά µας. Τους… βολεύει να ληστεύουν τα πλοία που 

έρχονται ή φεύγουν από την πόλη µας.» 

  Ο γιος του, που ήταν δέκα χρονών και κατά ένα χρόνο µεγαλύτερος 

από την κόρη του, είπε: «Γιατί δεν τους ρίχνουµε πυραύλους, 

µπαµπά; Πυραύλους!» 

  «∆εν ξέρουµε πού είναι, βρε βλαµµένο, γι’αυτό δεν τους ρίχνουµε 

πυραύλους,» αποκρίθηκε ο Αλέξανδρος, πετώντας την 

οδοντογλυφίδα στο πιάτο µε την κρεατόσουπά του. 

  Η Πηνελόπη τού έριξε ένα έντονο βλέµµα που έλεγε καθαρά: Μη 

µιλάς έτσι στο παιδί! 

 

 

—3. 
 

«Τι έχεις;» τον ρώτησε η Κλαράντια, βγαίνοντας στο πέτρινο 

µπαλκόνι, µε µια πράσινη ρόµπα τυλιγµένη επάνω στο 

πορφυρόδερµο σώµα της για να την προστατεύει από την ψύχρα της 

νύχτας. Γύρω τους υπήρχαν φυτά που κάλυπταν όλη την περιφέρεια 

του µπαλκονιού· και ο Σµαραγδοµάτης, ο σκύλος τους, ήταν 

κουλουριασµένος στη γωνία, µοιάζοντας να κοιµάται αλλά 

ανοίγοντας πού και πού τα καταπράσινα µάτια του: απ’τα οποία 

έπαιρνε και το όνοµά του. 

  Ο Καντάρφιλ, καθισµένος σ’ένα σκαµνί, έδειχνε µελαγχολικός. 

«Τίποτα.» Ακόνιζε το παλιό του σπαθί· το έκανε για γούρι, όταν 

νόµιζε ότι του χρειαζόταν λίγη καλή τύχη. 

  «Κάτι συµβαίνει,» επέµεινε η Κλαράντια, φέρνοντας κοντά ένα 

άλλο σκαµνί για να καθίσει πλάι του. «Κάτι σε απασχολεί. Είναι οι 

πειρατές;» 

  Ο Καντάρφιλ σταµάτησε ν’ακονίζει το σπαθί του· τη λοξοκοίταξε. 

«Το έµαθες;» 

  Εκείνη ανασήκωσε τους ώµους της. «Όλες οι γειτονιές το 

συζητούν.» 



 

7 

  Ο Καντάρφιλ αναστέναξε. «Η χρονιά ετούτη δεν άρχισε καλά, και 

το ξέρεις. Μονάχα ο ένας ακούστηκε ν’αλυχτά· οι άλλοι δύο πού 

πήγαν;» 

  Κάθε χρόνο, µες στο µεσοχείµωνο, οι Τρεις Φεγγαρόλυκοι (που 

λεγόταν πως ήταν αργυρόχρωµοι όπως τα φεγγάρια, αν και ελάχιστοι 

µπορούσαν να ισχυριστούν ότι τους είχαν πραγµατικά δει) 

αλυχτούσαν. Πρώτα ο πρώτος, µετά ο δεύτερος, µετά ο τρίτος. Ένας 

για την ανατολή κάθε φεγγαριού της Φεηνάρκια. Ετούτη τη χρονιά, 

όµως, τα πράγµατα είχαν αλλάξει· κι αυτό δεν µπορεί παρά να 

σήµαινε κακή τύχη. Όλοι το φοβόνταν· όλοι το ψιθύριζαν στους 

δρόµους της Νουρβάλης. 

  Η Κλαράντια έµεινε σιωπηλή, γιατί κι εκείνη την είχε φοβίσει το 

αλύχτηµα µόνο ενός Φεγγαρόλυκου. Μετά, όµως, είπε χαµηλόφωνα, 

καθώς ένας κρύος άνεµος ερχόταν στο µπαλκόνι του σπιτιού: «Αλλά 

δεν είναι οι Λύκοι που σε απασχολούν τώρα, αγάπη µου. Τι είναι;» 

  «Τίποτα το σηµαντικό.» 

  «Οι πειρατές;» 

  «Ναι, οι πειρατές.» Ο Καντάρφιλ έπιασε πάλι ν’ακονίζει το σπαθί 

του. 

  «∆ε νοµίζω ότι χρειάζεται άλλο ακόνισµα,» είπε η Κλαράντια, µετά 

από λίγο, κοιτάζοντας τη λεπίδα που γυάλιζε στο ασηµένιο φως των 

φεγγαριών. 

  «Έχεις δίκιο, δε χρειάζεται. Σκέφτοµαι…» 

  Σιγή απλώθηκε. 

  Ο Σµαραγδοµάτης άνοιξε, για µια στιγµή, τα µάτια του· κοίταξε 

τους δύο πορφυρόδερµους ανθρώπους που κάθονταν, σιωπηλά, ο 

ένας κοντά στον άλλο· ξανάκλεισε τα µάτια του. 

 

 

—4. 
 

Μέσα σ’έναν πύργο της Νουρβάλης –έναν πύργο που οι εξωτερικοί 

του τοίχοι ήταν σχεδόν εξολοκλήρου καλυµµένοι από πρασινάδα: 



 

8 

έναν πύργο πολύ, πολύ παλιό– ένας µάγος στεκόταν στο τοξωτό 

παράθυρο και κοίταζε τους ουρανούς. Κοίταζε τα τρία φεγγάρια. 

  Ναι, σκεφτόταν, φαίνεται να παίρνουν τις σωστές θέσεις… Ίσως να 

φτάσουν ακριβώς εκεί που πρέπει! (Ενθουσιασµένος. Είχε χρόνια να 

νιώσει τόσο ενθουσιασµένος: σαν να ήταν πάλι νέος.) Ακριβώς εκεί 

που πρέπει! 

  Σύµφωνα µε τις Περγαµηνές, αυτό είχε να συµβεί εδώ και χίλια 

εκατόν έντεκα χρόνια. 

  Ο µάγος αισθάνθηκε την Ξέφρενη ∆ορκάδα των Σκοτεινών ∆ασών 

να σαλεύει έντονα µέσα στον κρύσταλλο του δαχτυλιδιού του, 

έχοντας προφανώς αντιληφτεί τον ενθουσιασµό του κυρίου της. 

  Προσπάθησε να την καθησυχάσει, µε τη σκέψη του. Εξάλλου, 

τίποτα το ασυνήθιστο δεν είχε συµβεί… ακόµα. 

 

 

 

 

 

 

 

 

 

 

 

 

 

 

 

 

 

 

 

 

 



 

9 

Κεφάλαιο ∆εύτερο: 
Τα ∆όντια του Ωκεανού, οι Πειρατές, η ∆ράκαινα, το Νερόφιδο. 

 

 

—1. 
 

Χρυσάφι. 

  Χρυσάφι και ενεργειακές φιάλες. 

  ∆ύο από τα πολυτιµότερα πράγµατα στη Φεηνάρκια: και στο 

υπόλοιπο Γνωστό Σύµπαν. 

  Η Ταθνάβυ, χορεύτρια στα καπηλειά του λιµανιού της Νουρβάλης 

και κατάσκοπος της Επανάστασης, έµαθε αµέσως για τη φύση του 

φορτίου που είχε, µέσα στο απόγευµα, µεταφερθεί στο µεγάλο πλοίο 

Τα ∆όντια του Ωκεανού· και, χρησιµοποιώντας έναν µικρό 

τηλεπικοινωνιακό ποµπό που εξέπεµπε σε µια κρυφή συχνότητα, 

επικοινώνησε µε τον σύνδεσµό της έξω από την πόλη, ο οποίος ήταν 

ένας ψαράς· και ο ψαράς επικοινώνησε, στην ίδια συχνότητα, µ’έναν 

πειρατή ο οποίος καθόταν σαν φρουρός σ’ένα ερηµικό νησί, 

περιµένοντας πληροφορίες για τα εµπορεύµατα των πλοίων ή για τις 

κινήσεις των Παντοκρατορικών· και ο πειρατής επικοινώνησε µε το 

ληµέρι των συντρόφων του, στο Ποντικονήσι, που ήταν κρυµµένο 

ανάµεσα σε τρία άλλα νησιά και λίγοι ήταν αυτοί που το γνώριζαν. 

Η εµβέλεια του τηλεπικοινωνιακού ποµπού του πειρατή ίσα που 

έφτανε ώς εκεί. 

 

 

—2. 
 

Το πέτρινο δωµάτιο ήταν µικρό, αλλά είχε καταφέρει να βολευτεί µε 

όλα της τα πράγµατα. Κι επιπλέον, είχε πολύ καλή θέα· δε θα το 

άλλαζε µε κανένα άλλο σε τούτο το µέρος. Το παράθυρό του κοίταζε 

µέσα από τη βλάστηση προς την παραλία και τη θάλασσα. 



 

10 

  Και τώρα, ο ήλιος έκανε αυτά τα µαγευτικά χρώµατα καθώς έλιωνε 

µες στα κύµατα του Ωκεανού. 

  Η Ραµίνα’ταρ στεκόταν στο κέντρο του δωµατίου, ξυπόλυτη, 

ντυµένη µ’ένα γκρίζο µεσοφόρι, και µε το πρόσωπο, τα χέρια, τους 

ώµους, και τα πόδια της γεµάτα µπογιές: κίτρινο, πράσινο, κόκκινο, 

µαβί, γαλανό, λευκό, µαύρο, και διάφορες αναµίξεις. Στο δεξί χέρι 

βαστούσε ένα µακρύ πινέλο· στο αριστερό, µια παλέτα. Τα µάτια 

της, γυαλίζοντας από ενθουσιασµό, πήγαιναν µια στον καµβά εµπρός 

της µια στο παράθυρο απ’οπου φαινόταν το ηλιοβασίλεµα µε τα 

καταπληκτικά χρώµατα. 

  «Ραµίνα; Είσαι µέσα;» ακούστηκε µια γνώριµη φωνή πίσω από την 

πόρτα του δωµατίου, η οποία έκλεινε όχι µε ξύλο αλλά µε δέρµα: 

ένα ειδικά επεξεργασµένο κοµµάτι δέρµατος που ήταν τόσο σκληρό 

όσο και το ξύλο. Η Ραµίνα δεν ήξερε σε καµια άλλη διάσταση να 

χρησιµοποιείται κάτι τέτοιο· ούτε καν στη Σάρντλι· µόνο στη 

Φεηνάρκια. 

  Αναστέναξε, γιατί τσαντιζόταν όταν τη διέκοπταν την ώρα που 

ζωγράφιζε. «Τι θέλεις από τη ζωή µου, Χίρµωντ;» φώναξε, 

συνεχίζοντας να βάζει πινελιές στον πίνακά της· και πρόσθεσε, 

µουρµουρίζοντας περισσότερο στον εαυτό της παρά στον άντρα 

πίσω απ’την πόρτα: «Σίγουρα, όχι αυτό που θέλω εγώ από σένα.» 

  «Να µπω; ή είσαι γυµνή και δε θες να µπω;» 

  «Θα σε πείραζε αν ήµουν γυµνή;» 

  «Νόµιζα ότι εσένα θα σε πείραζε.» 

  Η Ραµίνα έβαλε λίγο ακόµα κόκκινο στη θάλασσα, προσπαθώντας 

να σκεφτεί µια έξυπνη απάντηση, και αποτυχαίνοντας. 

  «Να µπω ή όχι;» ήρθε πάλι η φωνή του Χίρµωντ. 

  «Μπες,» είπε κουρασµένα η Ραµίνα. 

  Άκουσε τη δερµάτινη κουρτίνα να παραµερίζεται πίσω της και τον 

πειρατή να µπαίνει. 

  Και µετά, τον άκουσε να γελά. 

  «Σε γαργαλά το κουάρταλ σου πάλι;» είπε η Ραµίνα, συνεχίζοντας 

να ζωγραφίζει. 



 

11 

  «∆εν το έχω µαζί µου. Απλά, κατάλαβα τώρα γιατί ήσουν 

διστακτική να µ’αφήσεις να µπω.» 

  «Ναι; Γιατί;» 

  «Επειδή ζωγραφίζεις.» 

  «Περίπου.» 

  «Ζωγραφίζεις περίπου;» 

  «Περίπου αυτός είναι ο λόγος,» αποκρίθηκε η Ραµίνα και, 

αφήνοντας την παλέτα και το πινέλο της παραδίπλα, στράφηκε να 

τον αντικρίσει. «Και ποιος είναι ο λόγος που βρίσκεσαι εσύ εδώ; Πες 

το γρήγορα, γιατί ο ήλιος δε σε περιµένει.» 

  «Ο ήλιος;» 

  «∆ε βλέπεις ότι ζωγραφίζω το ηλιοβασίλεµα;» 

  «Α, ναι… Τέλος πάντων. Είχαµε πριν από λίγο µια πληροφόρηση. 

Μια πολύ σηµαντική πληροφόρηση. Ένα πλοίο γεµάτο χρυσάφι και 

ενεργειακές φιάλες θα φύγει από τη Νουρβάλη. Τα ∆όντια του 

Ωκεανού, το λένε.» 

  Η Ραµίνα συνοφρυώθηκε. «Νοµίζω ότι το έχω ξανακούσει.» 

  «∆ε µε εκπλήσσει· είναι αρκετά γνωστό.» Ο Χίρµωντ πέρασε τους 

αντίχειρές του µέσα στη ζώνη του. ∆εν ήταν και πολύ ψηλός άντρας: 

για µερικά εκατοστά ξεπερνούσε τη Ραµίνα στο ύψος· αλλά ήταν 

γεροδεµένος και µε καλές αναλογίες. Αναλογίες που της άρεσαν. Το 

δέρµα του ήταν ερυθρό· τα µαλλιά του, µπλε και µακριά· και, σε 

αντίθεση µ’εκείνη, είχε γεννηθεί στη Φεηνάρκια. Η επάνω µεριά του 

αριστερού του αφτιού ήταν κοµµένη από µια παλιά σπαθιά. Ένα από 

τα µπροστινά του δόντια γυάλιζε, αργυρό. Ήταν ντυµένος µ’ένα 

χοντρό, πλεκτό γιλέκο που άφηνε ένα µεγάλο µέρος του πλατύ 

στέρνου του εκτεθειµένο (και η µατιά της Ραµίνα δεν µπορούσε 

παρά να γλιστρά κάθε τόσο προς τα εκεί)· µ’ένα δερµάτινο, καφετί 

παντελόνι που είχε σταυρωτά λουριά στο πλάι του ποδιού· µια 

πλατιά ζώνη µε µεγάλη, αργυρή αγκράφα, απ’όπου κρέµονταν ένα 

κοντόσπαθο κι ένα µακρύκαννο πιστόλι· και κοντές, γυριστές, 

µαύρες µπότες. «Επίσης, είναι αρκετά καλά οπλισµένο,» είπε. «∆ε 

θάναι εύκολο να το πάρουµε.» 



 

12 

  «Σχεδιάζεις, δηλαδή, να του επιτεθούµε…» Η Ραµίνα σταύρωσε τα 

χέρια εµπρός της, ατενίζοντάς τον. 

  «Το φορτίο είναι πολύ καλό για να µην του επιτεθούµε. 

∆ιαφωνείς;» 

  «Εσύ ξέρεις τις περιοχές σου καλύτερα από εµένα, Πρόµαχε,» 

αποκρίθηκε η Ραµίνα. «Εµένα κατά τύχη µ’έστειλαν εδώ.» 

  «Χρειαζόµασταν έναν µάγο, άρα δε θα έλεγα ότι ήρθες ακριβώς 

‘κατά τύχη’. Ο Πρίγκιπας ξέρει τι κάνει.» 

  «Ναι, έτσι ελπίζω κι εγώ,» είπε η Ραµίνα και, στρέφοντάς του την 

πλάτη, έπιασε πάλι την παλέτα και το πινέλο της, συνεχίζοντας να 

ζωγραφίζει προτού χαθεί το ηλιοβασίλεµα. «Νοµίζεις, λοιπόν, ότι θα 

µπορέσουµε να πάρουµε αυτό το πλοίο;» 

  «Μέχρι στιγµής είχαµε λίγες αποτυχίες, µάγισσα,» είπε ο Χίρµωντ. 

«Για την ακρίβεια, από την άφιξή σου και ύστερα. Ίσως να µας 

φέρνεις τύχη.» 

  Εσείς, πάντως, σίγουρα δεν φέρνετε τύχη σ’εµένα, σκέφτηκε η 

Ραµίνα. Κι έχω σχεδόν χάσει και το ηλιοβασίλεµα! 

  «Σύµφωνα µε τις πληροφορίες µας, τα ∆όντια του Ωκεανού φεύγουν 

µε την αυγή από τη Νουρβάλη,» συνέχισε ο Χίρµωντ. «Εποµένως, 

πρέπει ν’αρχίσουµε να ετοιµαζόµαστε.» 

  «Εντάξει. ∆ε θ’αργήσω.» 

  «Το ξέρω,» είπε ο Χίρµωντ. «Ορισµένες φορές, όµως…» 

Κόµπιασε. 

  «Τι;» Η Ραµίνα δε γύρισε να τον κοιτάξει· ζωγράφιζε, γρήγορα: το 

δεξί της χέρι πήγαινε στην παλέτα στον πίνακα στην παλέτα στον 

πίνακα στην παλέτα στον πίνακα. 

  Ο Χίρµωντ γέλασε. «Μου κάνει εντύπωση που µια γυναίκα του 

είδους σου ζωγραφίζει.» 

  «Τι εννοείς, ‘µια γυναίκα του είδους µου’;» 

  «Είσαι Μαύρη ∆ράκαινα. Η Παντοκράτειρα σάς είχε στη δούλεψή 

της για να σκοτώνετε κόσµο, προτού την προδώσετε και πάτε µε τον 

Πρίγκιπα.» 

  «∆εν την προδώσαµε εµείς: εκείνη µάς πρόδωσε.» 



 

13 

  «Ακόµα κι έτσι… Μια Μαύρη ∆ράκαινα… να ζωγραφίζει! Χαλάς 

όλους τους µύθους σχετικά µε τις Μαύρες ∆ράκαινες!» 

  Η Ραµίνα µπορούσε ν’ακούσει το χαµόγελο στη φωνή του, και 

χαµογέλασε κι εκείνη. «Κατ’αρχήν,» είπε, «δεν είµαι Μαύρη 

∆ράκαινα. ∆εν είµαι εκπαιδευµένη ως τέτοια. Όχι ακριβώς. Είµαι 

∆ράκαινα.» 

  «Εµµ… υπάρχει διαφορά;» 

  «Υπάρχει. Οι µάγισσες που ήταν προσαρτηµένες στις Μαύρες 

∆ράκαινες ονοµάζονταν ∆ράκαινες. Όπως οι Βιοσκόποι µάγοι 

ονοµάζονται ‘Βιοσκόποι’, και οι Τεχνοµαθείς µάγοι ‘Τεχνοµαθείς’· 

καταλαβαίνεις;» 

  «Νοµίζω.» 

  «Ήµασταν κανονικό τάγµα µαγισσών, τότε. Τώρα, δεν 

εκπαιδεύονται άλλες ∆ράκαινες.» Ο πίνακας είχε σχεδόν τελειώσει· 

και ο ήλιος βούλιαζε ολοένα και περισσότερο µέσα στη θάλασσα. 

  «Γιατί δεν εκπαιδεύει άλλες ο Πρίγκιπας Ανδρόνικος;» 

  «∆εν ξέρω. Ίσως να µην το έχει σκεφτεί ακόµα. Ίσως να έχει 

αποφασίσει ότι εµείς είµαστε αρκετές. Ίσως να µην έχει δασκάλες.» 

  «∆ε θα µπορούσες εσύ να διδάξεις;» 

  «Θα µπορούσα. Αλλά όπως βλέπεις, αντί να µε βάλει να κάνω κάτι 

σοβαρό, µε στέλνει στη Φεηνάρκια για να υποστηρίξω ένα µάτσο 

παλαβούς πειρατές που προσπαθούν ν’αυτοκτονήσουν.» 

  Ο Χίρµωντ γέλασε. «Εντάξει,» είπε. «Ετοιµάσου και έλα στην 

ακροθαλασσιά.» Και τον άκουσε να φεύγει. 

  ∆ε µπορώ µε τίποτα να σε κάνω να µείνεις λίγο ακόµα, ε; 

  Η Ραµίνα’ταρ τελείωσε, µετά από λίγο, τον πίνακά της. ∆εν ήταν 

ακριβώς όπως θα τον ήθελε, αλλά δεν υπήρχε χρόνος τώρα για κάτι 

καλύτερο. 

  Έβγαλε το µεσοφόρι της και µπήκε σ’ένα µικρό πλευρικό δωµάτιο, 

το οποίο αποτελούσε λουτρό και τουαλέτα συγχρόνως. Πήρε από 

κάτω έναν ξύλινο κουβά, τον σήκωσε µε τα δύο χέρια, και άδειασε 

όλο του το νερό επάνω της, για να διώξει τον ιδρώτα της δουλειάς. 

Ύστερα, στάθηκε µπροστά σ’ένα στραβοκοµµένο κοµµάτι 

κρύσταλλο που µόνο οι δαίµονες θα ονόµαζαν καθρέφτη και, 



 

14 

χρησιµοποιώντας σφουγγάρι και σαπούνι, προσπάθησε να βγάλει τις 

περισσότερες µπογιές από το δέρµα της. 

  Η Ραµίνα’ταρ ήταν µετρίου αναστήµατος, και το δέρµα της λευκό 

µε απόχρωση του ροζ· τα µαλλιά της, ξανθά και κοµµένα κοντά. 

Ήταν πιο παχιά απ’ό,τι θα ήθελε, και ποτέ δε θυµόταν να είναι 

ικανοποιηµένη µε το σώµα της· αλλά τι µπορούσε να κάνει; Ένα και 

µοναδικό σώµα είχε. Και η µόνη γυναίκα που είχε ακούσει να µπορεί 

ν’αλλάξει σώµα –ή, τουλάχιστον, τον δερµατικό της χρωµατισµό και 

το χρώµα των µαλλιών και των µατιών της κατά βούληση– ήταν η 

Παντοκράτειρα. Κανείς δεν ήξερε πώς ακριβώς το έκανε, αλλά το 

έκανε. Και δεν επρόκειτο για µια απλή µεταµφίεση: γιατί επίσης 

κανένας δεν ήξερε ποια ήταν τα φυσικά χρώµατά της. Η Ραµίνα 

αναρωτήθηκε αν ο Πρίγκιπας Ανδρόνικος ήξερε· εξάλλου, ήταν ένας 

από τους συζύγους της προτού επαναστατήσει εναντίον της. 

  Έχοντας βγάλει τις περισσότερες µπογιές από επάνω της, ντύθηκε, 

εξοπλίστηκε, και βγήκε απ’το δωµάτιό της, για να βαδίσει µέσα 

στους πέτρινους διαδρόµους του άντρου των πειρατών του 

Ποντικονησιού. 

  (Το οποίο δεν είχε πάρει τυχαία το όνοµά του. Σε τούτο το µέρος, 

τα καταραµένα τρωκτικά ήταν πάρα πολλά. Τέσσερις φορές µόνο η 

Ραµίνα είχε αναγκαστεί να τα διώξει απ’το δωµάτιό της, προτού της 

φάνε τους πίνακες.) 

  Προχώρησε προς την παραλία, όπου συγκεντρώνονταν κι οι 

υπόλοιποι πειρατές του Χίρµωντ, Αρχιπειρατή και Πρόµαχου της 

Επανάστασης σ’αυτές τις περιοχές. 

 

 

—3. 
 

Τα ∆όντια του Ωκεανού ήταν ένα πλοίο µεγάλο, µε τρία 

καταστρώµατα, καµωµένο από µέταλλο, και κινούµενο µε 

ενεργειακές µηχανές. Όπως είδε η Ταθνάβυ, έφυγε µε την αυγή από 

το λιµάνι της Νουρβάλης και έπλευσε προς τα νότια. 



 

15 

  Πηγαίνει προς τα ληµέρια του Χίρµωντ, παρατήρησε η χορεύτρια, 

βιγλίζοντάς το, καθώς στεκόταν µπροστά στο παράθυρο του 

υπνοδωµατίου της, µε τις κουρτίνες ν’ανεµίζουν γύρω της. Βολικό. 

Αναρωτιέµαι αν ο Πρόµαχος σκέφτεται να το ληστέψει, ή αν θα 

προτιµήσει να το αφήσει να περάσει απείραχτο. Εξάλλου, ήταν ένα 

πολύ καλά προστατευµένο σκάφος: όλοι το ήξεραν. 

  Η Ταθνάβυ έφυγε απ’το παράθυρο και διέσχισε το υπνοδωµάτιό 

της, αφήνοντας τον χτεσινοβραδινό της πελάτη να κοιµάται 

µπρούµυτα στο κρεβάτι. 

  Στ’ανοιχτά, έξω απ’τη Νουρβάλη, ένας ψαράς καθόταν µέσα στη 

βάρκα του, καπνίζοντας τσιµπούκι. Το βλέµµα του ήταν εστιασµένο 

στο µεγάλο πλοίο που κατευθυνόταν νότια και που στα πλευρά του 

ήταν γραµµένο, µε µεγάλα, κόκκινα γράµµατα, ΤΑ ∆ΟΝΤΙΑ ΤΟΥ 

ΩΚΕΑΝΟΥ. Ναι, σκέφτηκε ο ψαράς, η ψαριά θάναι καλή σήµερα άµα 

τα δίχτυα δε σπάσουν… 

  Σ’ένα ερηµικό νησί, ένας πειρατής καθόταν φρουρός παρέα µε µια 

µαϊµού και µια κανάτα µπίρα. Τώρα, είχε το κιάλι του υψωµένο και 

κοίταζε. ∆εν ήταν και πολύ καλός στα γράµµατα –µε το ζόρι 

διάβαζε–, αλλά αυτά τα γράµµατα επάνω στο καράβι µπορούσε να 

τα διαβάσει. Πέρασε το κιάλι στη ζώνη του και άνοιξε τον 

τηλεπικοινωνιακό ποµπό του, φέρνοντάς τον στ’αφτί. «Σας έρχεται, 

σκυλόψαρά µου,» είπε. «Σας έρχεται! 

  »Νάρθω κι εγώ στο γλέντι;» 

  (…) 

  «Με σκοτώνεις, ρ’αφεντικό. Με πηδάς κανονικά, να πούµε.» 

  (…) 

  «Ναι, το ξέρω.» 

  (…) 

  «Όχι, δεν πρόκειται να πάω πουθενά.» 

  (…) 

  «Καλά, καλά, ναι…» 

  (…) 

  «’Ντάξει, ρε µάστορα· το υπόσχοµαι. Στη Βιργινία. Χάρηκες τώρα, 

να πούµε;» 



 

16 

  (…) 

  «Ναι, γεια…» Έκλεισε τον ποµπό. 

  Κοίταξε τη γκριζότριχη µαϊµού πλάι στην κανάτα µε τη µπίρα. «Α, 

ρε Βιργινία, τι θυσίες κάνω για σένα, να πούµε! Έχε χάρη πούχεις 

ωραίο όνοµα, ε; Από τη Χάρνταβελ, δεν είναι; Ή από την 

Απολλώνια; Ή Σεργήλιο είναι; Τι είπε κείνος ο µάστορας, θυµάσαι; 

γιατί εγώ δε θυµούµαι καλά.» 

  Η µαϊµού έτριψε το κεφάλι της, παρατηρώντας τον χωρίς να 

βλεφαρίζει. 

 

 

—4. 
 

Η Ραµίνα’ταρ βρισκόταν στο ενεργειακό κέντρο του υποβρύχιου Το 

Νερόφιδο, έχοντας υφάνει προ πολλού τη Μαγγανεία Κινήσεως, 

προκειµένου να ελέγχει την ενεργειακή ροή του σκάφους· και τώρα 

τη διατηρούσε σε λειτουργία µε µια απλή νοητική δραστηριότητα. 

  Η µάγισσα ήταν καθισµένη σε µια πολυθρόνα συγκεκριµένα 

φτιαγµένη γι’αυτή τη δουλειά: ο αυχένας της και οι παλάµες των 

χεριών της ακουµπούσαν σε ειδικούς αισθητήρες που της επέτρεπαν 

να έρχεται σε επαφή µε την ενεργειακή ροή του σκάφους. Γύρω της 

απλώνονταν καλώδια, και µπροστά στα πόδια της ήταν ένας λάκκος 

γεµάτος κάτοπτρα, κυκλώµατα, κι ακόµα περισσότερα καλώδια, 

φωτιζόµενος από µια πορφυρή ακτινοβολία. 

  «Ραµίνα,» ήρθε η φωνή του Χίρµωντ από τον επικοινωνιακό 

δίαυλο δίπλα στο κεφάλι της, «εντοπίσαµε το σκάφος.» 

  «Θέλεις ν’αλλάξω µορφή στο Νερόφιδο;» 

  «Όχι ακόµα.» 

  «∆ώσε µου εικόνα.» 

  Η µικρή οθόνη στον αντικρινό τοίχο ενεργοποιήθηκε, δείχνοντας τη 

θέση των ∆οντιών του Ωκεανού ως µια κουκίδα που αναβόσβηνε. Η 

Ραµίνα’ταρ, στενεύοντας τα µάτια, υπολόγισε την απόσταση µε το 

βλέµµα της, ενώ ένα άλλο µέρος του µυαλού της εξακολουθούσε να 



 

17 

ελέγχει την ενεργειακή ροή του σκάφους, συντηρώντας τη 

Μαγγανεία Κινήσεως. 

  Λίγο ακόµα… σκέφτηκε. 

  Και περίµενε το Νερόφιδο να πλησιάσει. 

  Τώρα. 

  Άρθρωσε τα λόγια για ένα Ξόρκι Εντοπισµού Αισθητήρων, 

εξαπλώνοντας την ανιχνευτική του εµβέλεια µέσω των αισθητήρων 

που ήταν επάνω στα εξωτερικά τοιχώµατα του Νερόφιδου. 

  Μέσα στο κεφάλι της άκουσε εκείνο το χαρακτηριστικό 

ζουζούνισµα που άκουγε πάντα όταν υπήρχαν αισθητήρες στον 

στόχο της. Πόσοι, όµως; Η Ραµίνα εστιάστηκε. Τέσσερις από αυτή 

τη µεριά των ∆οντιών του Ωκεανού: και δυνατοί. Ίσως ήδη να µας 

έχουν ανιχνεύσει. 

  Κάτι την παραξένεψε. ∆εν ήταν πάρα πολλά αυτά τα µέτρα 

ασφαλείας; 

  Ύφανε αµέσως ένα Ξόρκι Τηλεοπτικής Ανιχνεύσεως… κι 

αισθάνθηκε µάτια να τρυπούν το µυαλό της. Τα «είδε» σαν µέσα από 

οµίχλη: ένα, δύο, τρία, τέσσερα. Από την κάτω µεριά του πλοίου. 

  Κάτι δεν πάει καθόλου καλά εδώ. 

  «Χίρµωντ,» είπε στον επικοινωνιακό δίαυλό της, «θα µας 

καταλάβουν αµέσως µόλις πλησιάσουµε. Ή, µάλλον, µας έχουν ήδη 

καταλάβει. Ίσως, µάλιστα, να µας έχουν δει κιόλας. Έχουν 

τηλεοπτικούς ποµπούς κάτω απ’το νερό.» 

  «Οι Λάµιες να τους φάνε…» µούγκρισε ο Πρόµαχος. 

  «Υπάρχει κάτι το περίεργο στην όλη ιστορία. Ίσως θάταν καλύτερα 

ν’αποµακρυνθούµε.» 

  «Μη λες ανοησίες, µάγισσα. Θα το πάρω αυτό το φορτίο. Είµαστε 

ήδη πολύ κοντά, άλλωστε!» 

  Η Ραµίνα είδε, στην οθόνη της, ότι ο Πρόµαχος δεν υπερέβαλλε. 

Βρίσκονταν, όντως, πολύ κοντά. 

  Το µυαλό της άρχισε να δουλεύει γρήγορα. 

  Θα µπορούσε νάναι παγίδα; 

  Θα µπορούσαν να–; 

  Ύφανε ένα Ξόρκι Ανιχνεύσεως Ενεργειακών Όπλων– 



 

18 

  Ένα ενεργειακό κανόνι! 

  Πρέπει να το είχαν κρυµµένο. 

  «Χίρµωντ! Στρίψε –τώρα!» 

  Αισθάνθηκε το Νερόφιδο να στρίβει, απότοµα. Και, σχεδόν την ίδια 

στιγµή, το αισθάνθηκε επίσης να τραντάζεται. Αισθάνθηκε, µέσω 

των αισθητήρων του καθίσµατός της, την ενεργειακή του ροή να 

αποσυντονίζεται για λίγο. 

  Πρέπει, όµως, να είχαν αποφύγει τη βολή του ενεργειακού 

κανονιού. Αν δεν την είχαν αποφύγει, θα τους είχε κόψει στα δύο. 

  «Έχουν ενεργειακό κανόνι!» άκουσε τη φωνή του Πρόµαχου µέσα 

από τον δίαυλο. «Κάτω απ’το νερό, τα καταραµένα σκυλόψαρα! 

Άλλαξε τη µορφή του σκάφους µας, Ραµίνα.» 

  Η µάγισσα άρθρωσε τα λόγια για το Ξόρκι Μηχανικής 

Μεταβλητότητος. 

 

 

—5. 
 

Το υποβρύχιο είχε τη µορφή µακρύ µεταλλικού φιδιού, όπως 

υποδήλωνε το όνοµά του. Τώρα, όµως, αυτή η µορφή άλλαζε καθώς 

το σκάφος αναδυόταν στην επιφάνεια του Ωκεανού, αποφεύγοντας 

τις ριπές από το υποβρύχιο ενεργειακό κανόνι. Το Νερόφιδο 

µετατράπηκε σ’ένα στρογγυλό πλοίο µε κατάστρωµα που υψωνόταν 

κατά βούληση, σαν πλατφόρµα. Στη µπροστινή του µεριά διέθετε 

δύο µακρείς βραχίονες µε νύχια στο πέρας τους, οι οποίοι 

χρησιµοποιούνταν για ν’αρπάζουν άλλα πλοία. 

  Κι αυτό ακριβώς έκαναν τώρα: απλώθηκαν και γαντζώθηκαν 

επάνω στα ∆όντια του Ωκεανού, φέρνοντας τα δύο σκάφη κοντά. 

  Συγχρόνως, οι πειρατές είχαν όλοι συγκεντρωθεί σε µια εσωτερική 

αίθουσα του Νερόφιδου, και τώρα ανέβαιναν στο κατάστρωµά του, 

το οποίο υψωνόταν για να τους επιτρέψει να πηδήσουν εύκολα στα 

καταστρώµατα του άλλου πλοίου. 

  Κραυγές και πυροβολισµοί. 



 

19 

  Και η δυνατή φωνή του Χίρµωντ: «ΚΑΠΕΤΑΝΙΕ, ΠΑΡΑ∆ΩΣΟΥ! 

Παραδώσου και δε θα πεθάνετε εσύ και το πλήρωµα και οι επιβάτες 

σου! Μόνο ό,τι έχετε στ’αµπάρι θέλουµε! Παραδώσου, Καπετάνιε!» 

Το µακρύκαννο πιστόλι του πυροβόλησε, σωριάζοντας µια 

µισθοφόρο του σκάφους νεκρή. 

  Μια καταπακτή άνοιξε κι από µέσα πολεµιστές βγήκαν. Όχι απλοί 

φρουροί ενός εµπορικού πλοίου: µαχητές της Παντοκράτειρας, 

πάνοπλοι και προετοιµασµένοι. 

  «Μας περίµεναν, Καπ’τάνιε!» φώναξε ο Τάγκαµιρ ο Μικροφονιάς 

στον Χίρµωντ. «Μας περίµεναν, γαµώ τις µάνες τους!» 

  Οι πυροβολισµοί πολλαπλασιάστηκαν, και ο Πρόµαχος είδε γύρω 

του τους πειρατές του να χτυπιούνται και να πέφτουν, ουρλιάζοντας, 

κραυγάζοντας, και εξαπολύοντας κατάρες. Στον ώµο του ήταν 

γαντζωµένο το κουάρταλ του, ο Τρίπτερος, κι έβγαζε φοβισµένα 

γρυλίσµατα, τρίζοντας τα µικρά του δόντια. 

  «Χίρµωντ, πρέπει να την κάνουµε!» φώναξε η Σεϊλίκρα η 

Φλογοπόδαρη, ενώ συγχρόνως πυροβολούσε µε την καραµπίνα της, 

τραυµατίζοντας έναν από τους Παντοκρατορικούς στο πόδι. 

«Φοράνε κι αλεξίσφαιρα, οι δαιµονοκεφαλιασµένοι!» 

  Οι πολεµιστές της Παντοκράτειρας ζύγωναν τώρα από παντού, 

πυροβολώντας και πυροβολώντας και πυροβολώντας, και 

κραδαίνοντας σπαθιά εναντίον όσων έρχονταν κοντά τους. 

  Ο Χίρµωντ βρήκε τον εαυτό του περικυκλωµένο. Είδε έναν απ’τους 

παλιούς του συντρόφους, τον Κουράµνελ τον Αλλήθωρο, να 

σωριάζεται µε αίµατα επάνω στο στήθος. Τα µάτια του φανέρωναν 

ότι η ψυχή του είχε εγκαταλείψει το σώµα του. 

  Ο Τρίπτερος γρύλιζε, πετώντας πάνω απ’το κεφάλι του Χίρµωντ 

και πίσω απ’την πλάτη του. Ένας Παντοκρατορικός πολεµιστής 

ζύγωσε κι έκανε να σπαθίσει τον Πρόµαχο στα πλευρά· εκείνος 

απέφυγε το χτύπηµα και τον κάρφωσε στο λαιµό. 

  Και τότε είδε κάποιον που αναγνώριζε. «Το σχεδίαζες πολύ καιρό 

αυτό, ε, ∆ιοικητή;» φώναξε, τρίζοντας τα δόντια. 

  «Με ξέρεις, όπως φαίνεται,» αποκρίθηκε ο Καντάρφιλ, «αλλά εγώ 

δεν ξέρω τ’όνοµά σου.» 



 

20 

  Ο Χίρµωντ ήταν έτοιµος να υψώσει το µακρύκαννο πιστόλι του και 

να πυροβολήσει τον ∆ιοικητή της Φρουράς της Νουρβάλης, αλλά 

τότε αισθάνθηκε έναν έντονο πόνο στο δεξί πόδι. Γλίστρησε και 

έπεσε. Η σφαίρα του πήγε στον αέρα. 

  Κάποιος τον είχε πυροβολήσει. 

  «Πιάστε τον!» πρόσταξε ο Καντάρφιλ. 

  Ο Χίρµωντ προσπάθησε να σηκωθεί, ενώ οι πολεµιστές της 

Παντοκράτειρας µαζεύονταν γύρω του. Κάρφωσε το σπαθί του στην 

κοιλιά ενός· και δεν µπορούσε να το τραβήξει πίσω. Ξεθηκάρωσε το 

ξιφίδιο απ’τη µπότα του– 

  Ένα χτύπηµα στο κεφάλι έκανε σκοτάδι να τυλίξει τα πάντα στον 

κόσµο του. 

 

 

—6. 
 

«Μεταµόρφωσέ το, µάγισσα! Φεύγουµε!» ακούστηκε η φωνή του 

Τάγκαµιρ του Μικροφονιά µέσα από τον επικοινωνιακό δίαυλο 

δίπλα στο κεφάλι της. 

  «Ο Πρόµαχος;» 

  «∆εν ξέρω. Νοµίζω τον σκότωσαν. Πρέπει να φύγουµε, τώρα! 

Θάρθουν πάνω στο Φίδι!» 

  Η Ραµίνα’ταρ καταλάβαινε ότι ο Τάγκαµιρ δεν ήταν απλά 

υπερβολικός· είχε ξανακούσει ανθρώπους πανικόβλητους από την 

άσχηµη έκβαση µιας µάχης. Άρθρωσε τα λόγια για το Ξόρκι 

Μηχανικής Μεταβλητότητος και άλλαξε µορφή στο Νερόφιδο, 

κάνοντάς το πάλι υποβρύχιο… 

  …το οποίο βούτηξε κάτω απ’τα αφρισµένα νερά και άρχισε 

ν’αποµακρύνεται ολοταχώς από τα ∆όντια του Ωκεανού. 

  Ξαφνικά, τραντάχτηκε. 

  Το κανόνι! 

  «Πρόσεχε το κανόνι!» είπε η Ραµίνα µέσω του δίαυλου. «Πρόσεχε 

το κανόνι!» 



 

21 

  Καµία απάντησε δεν έλαβε, αλλά µπορούσε να αισθανθεί ότι το 

σκάφος κινιόταν µε τη µέγιστη δυνατή ταχύτητα και, µάλιστα, 

πήγαινε ζικ-ζακ για να µη µπορούν οι εχθροί να το στοχεύσουν. 

  Τραντάχτηκε πάλι. 

  Και πάλι– 

  Τα φώτα γύρω απ’τη Ραµίνα έσβησαν· και µπορούσε να νιώσει την 

ενεργειακή ροή του Νερόφιδου να χάνει τον προσανατολισµό της. 

Εστιάστηκε στη χρήση της Μαγγανείας Κινήσεως, για να την 

επαναφέρει στη φυσιολογική κατάσταση. 

  Το σκάφος, ευτυχώς, ακόµα κινιόταν· δεν είχε καταστραφεί. 

Ζηµιές, όµως, αναµφίβολα θα είχαν προκληθεί. Αυτή η τελευταία 

ριπή πρέπει να το είχε πάρει πολύ ξυστά. 

  Η Ραµίνα δεν τολµούσε ν’ανοίξει τα µάτια της, για να µάθει αν ο 

φωτισµός είχε επανέλθει ή για να κοιτάξει την οθόνη, να δει πόσο 

µακριά από τους εχθρούς βρίσκονταν· παρέµεινε εστιασµένη στη 

Μαγγανεία Κινήσεως. Ήταν πολύ σηµαντικό αυτό τώρα. Τα 

υπόλοιπα ας τα φρόντιζαν οι άλλοι· ήταν δική τους δουλειά να 

πάρουν το Νερόφιδο µακριά χωρίς να το ακολουθήσουν τα ∆όντια 

του Ωκεανού. 

 

 

 

 

 

 

 

 

 

 

 

 

 

 

 



 

22 

Κεφάλαιο Τρίτο: 
Ο Αιχµάλωτος, η Μονόφθαλµη, η ∆ορκάδα, η Υπόσχεση των 

Φεγγαριών 
 

 

—1. 
 

Οι δύο φρουροί ανάγκασαν τον κοκκινόδερµο άντρα µε τα µακριά, 

µπλε µαλλιά να γονατίσει (πράγµα όχι δύσκολο, αφού ήταν 

τραυµατισµένος στον δεξή µηρό, κι ένας επίδεσµος ήταν πρόχειρα 

τυλιγµένος γύρω απ’το τραύµα). Τα χέρια του ήταν αλυσοδεµένα 

πίσω απ’την πλάτη του, και τα πόδια του ενώνονταν µε µια αλυσίδα 

στον αστράγαλο. Το βλέµµα του ήταν άγριο, όπως ενός ελεύθερου 

ζώου που το έχεις ξαφνικά φυλακίσει και είναι έτοιµο να σου 

ξεσκίσει το λαιµό µε τα ίδια του τα δόντια. 

  «Επιτέλους,» είπε ο Επόπτης, καθισµένος στον πέτρινο θρόνο της 

µεγάλης αίθουσας του Οικήµατός του, «έχουµε κάποια 

αποτελέσµατα από εσένα, ∆ιοικητή.» 

  Ο Καντάρφιλ, που στεκόταν πίσω απ’τον αιχµάλωτο, ανάµεσα 

στους φρουρούς του, δεν µίλησε, παραµένοντας ευθυτενής καθώς 

ατένιζε τον Αλέξανδρο Κηρόφωτο. 

  «Μόνο έναν, όµως, κατόρθωσες να πιάσεις;» ρώτησε ο Επόπτης. 

  «Υποχώρησαν όταν κατάλαβαν ότι δε θα µπορούσαν να µας 

νικήσουν, Άρχοντά µου. Οι πολεµιστές µου προσπάθησαν να 

αιχµαλωτίσουν άλλον έναν, αλλά, δυστυχώς, τον σκότωσαν. 

Ωστόσο, αυτός εδώ πρέπει νάναι ο αρχηγός τους. Τον είδα να δίνει 

διαταγές µέσα στη µάχη· και τον άκουσα, επίσης, να προστάζει τον 

Καπετάνιο των ∆οντιών του Ωκεανού να παραδώσει ό,τι µετέφερε 

στο αµπάρι του.» 

  Ο Αλέξανδρος µειδίασε, εστιάζοντας το βλέµµα του στον Χίρµωντ. 

«Φαίνεται, λοιπόν, πως έχουµε στα χέρια µας έναν… αρχιπειρατή.» 

Το µειδίαµα χάθηκε από την όψη του. «Ποιο είναι το όνοµά σου, 

βρωµόσκυλο;» 

  Ο Χίρµωντ έµεινε σιωπηλός. 



 

23 

  Ο Αλέξανδρος δυνάµωσε τη φωνή του: «Σε ρώτησα: ποιο είναι το 

όνοµά σου;» 

  «Θα σου πω τ’όνοµά µου,» αποκρίθηκε ο Χίρµωντ, «όταν θα είναι 

το τελευταίο πράγµα που θ’ακούσεις.» 

  Ένας φρουρός –που φορούσε µαύρο γάντι µε σίδερα στα δάχτυλα– 

τον χτύπησε δυνατά στο κεφάλι, κάνοντάς τον να σωριαστεί στο 

πάτωµα, µε αίµατα επάνω του. 

  «Ο… φίλος µας,» είπε ο Αλέξανδρος, «είµαι βέβαιος πως σύντοµα 

θα γίνει πολύ πιο οµιλητικός. Ελπίζω µόνο να µην αναγκαστούµε να 

τον ταλαιπωρήσουµε πολύ…» Και ρώτησε πάλι τον Χίρµωντ: «Ποιο 

είναι το όνοµά σου, ληστή;» 

  Εκείνος δεν απάντησε. 

  «Ο Επόπτης σού έκανε µια ερώτηση, γουρούνι!» γρύλισε ο 

φρουρός µε το γάντι, αρπάζοντας τον Χίρµωντ από τα µαλλιά. 

«Απάντησέ του!» 

  «Πες στον Επόπτη σου να φιλήσει τον κώλο χοντρής χελώνας, που 

φαίνεται να ανήκει στο είδος του–» 

  Ο φρουρός τον γρονθοκόπησε καταπρόσωπο, κι ο Χίρµωντ 

αισθάνθηκε τη µύτη του να σπάει κάτω από τα σίδερα του µαύρου 

γαντιού. Περισσότερα αίµατα γέµισαν το πρόσωπό του. ∆ιπλωµένος 

στο πάτωµα, έβηξε, φτύνοντας κι άλλο αίµα. 

  «Πάρτε τον από µπροστά µου!» πρόσταξε ο Αλέξανδρος, και οι 

φρουροί σήκωσαν τον κοκκινόδερµο πειρατή από κάτω και, 

τραβώντας τον και κλοτσώντας τον, τον έβγαλαν από την αίθουσα. 

  Ο Επόπτης έστρεψε το βλέµµα του στον ∆ιοικητή της Φρουράς. 

  «Μην ανησυχείς, Άρχοντά µου,» είπε εκείνος, «θα µιλήσει. Θα µας 

αποκαλύψει, όχι µόνο το όνοµά του, αλλά και πού κρύβονται οι 

άλλοι πειρατές.» 

  «Γιατί δεν τους ακολουθήσατε για να µάθετε;» απαίτησε ο 

Αλέξανδρος. 

  «Προσπαθήσαµε, όµως το υποβρύχιό τους αποδείχτηκε πολύ 

γρήγορο.» 

  «Υποβρύχιο… Εποµένως, είχαµε δίκιο στις εκτιµήσεις µας, έτσι, 

∆ιοικητή;» είπε ο Αλέξανδρος, βάζοντας ένα διπλωµένο δάχτυλο 



 

24 

µπροστά στα παχιά του χείλη. «Έχουν, όντως, υποβρύχιο οι 

καταραµένοι πειρατές.» 

  «Χωρίς αµφιβολία, Άρχοντά µου.» 

  «∆ε µπορεί, λοιπόν, να είναι τυχαίοι. Σίγουρα, η Επανάσταση τούς 

υποστηρίζει.» 

  «Το ίδιο πιστεύω κι εγώ, Άρχοντά µου,» αποκρίθηκε ο Καντάρφιλ, 

νεύοντας. «Και µάλιστα, δεν είναι ένα απλό υποβρύχιο: είναι 

µεταβαλλόµενο σκάφος. Μετατρέπεται σε στρογγυλό πλοίο, έτσι 

φτιαγµένο ώστε να τους εξυπηρετεί όταν θέλουν να πηδήσουν στο 

κατάστρωµα ενός καραβιού.» 

  «Ναι,» είπε ο Επόπτης, «αναµφίβολα, δουλειά της Επανάστασης. 

Και θα έχουν και µάγο µαζί τους, αφού το σκάφος είναι 

µεταβαλλόµενο. Πρέπει οπωσδήποτε να εντοπίσουµε το άντρο τους, 

∆ιοικητή. Το πρόβληµα τούτο είναι µεγάλο.» 

  «Θα κάνω το παν, Άρχοντά µου. Ο αιχµάλωτος θα µιλήσει.» 

 

 

—2. 
 

Οι πειρατές ήταν στην παραλία και συζητούσαν αναµεταξύ τους. Ή, 

µάλλον, φωνασκούσαν. Τσακώνονταν. ∆ύο απ’αυτούς είχαν πιαστεί 

στα χέρια, και οι άλλοι έπρεπε να τους χωρίσουν· τον έναν 

αναγκάστηκαν να τον δέσουν και –αφού είδαν ότι ακόµα και τότε δε 

θα το βούλωνε– να τον φιµώσουν. 

  Ήταν µεσηµέρι και, παρότι ένας ψυχρός άνεµος ερχόταν στο 

Ποντικονήσι, η ζέστη ήταν έντονη. 

  Η Ραµίνα’ταρ –που µέχρι στιγµής ήταν σιωπηλή, σε αντίθεση µε 

τους υπόλοιπους– φώναξε για ν’ακουστεί: «Είναι τελικά νεκρός, ή 

δεν είναι; Ποιος µπορεί να µας πει µε βεβαιότητα; Μπορεί να µας πει 

κάποιος;» 

  «∆εν είναι νεκρός, µάγισσα,» είπε ο Τάγκαµιρ ο Μικροφονιάς, ένας 

µαυρόδερµος άντρας µε γαλανά µαλλιά, ο οποίος είχε αποκτήσει το 

παρωνύµιό του επειδή, όπως έλεγαν, είχε σκοτώσει τον πρώτο του 

άνθρωπο σε ηλικία έξι χρονών (µε πιρούνι!). «Τους είδα να τον 



 

25 

τραβάνε µαζί τους, λιπόθυµο. ∆ε θα τονε τραβούσανε αν ήτανε 

νεκρός· σιγά µην του κάνανε και κηδεία. Ήτανε ζωντανός, σας 

λέγω!» φώναξε, κοιτάζοντας γύρω-γύρω τους υπόλοιπους πειρατές. 

«Ζωντανός!» 

  «Ναι, ζωντανός,» µούγκρισε η Νασίτλα η Μονόφθαλµη, µια 

ερυθρόδερµη πειρατίνα µε µακριά, ξανθά µαλλιά· το παρωνύµιό της 

δε χρειαζόταν και πολλή φαντασία για να καταλάβει κανείς από πού 

το είχε πάρει, καθώς διέθετε µονάχα ένα µάτι: το άλλο ήταν 

κρυµµένο πίσω από µια µαύρη καλύπτρα. «Ζωντανός, επειδή έτυχε 

να δεις να τον τραβάνε µαζί τους οι Παντοκρατορικοί… Ακόµα κι αν 

ήταν τότε ζωντανός, εγώ σου λέω πως τώρα θάναι νεκρός!» φώναξε. 

«∆ε θα τον έχουν αφήσει να ζήσει!» Ήταν γνωστό πως, από καιρό, η 

Νασίτλα επιθυµούσε την αρχηγεία ανάµεσα στους πειρατές· και 

επίσης, υποπτευόταν η Ραµίνα, τον τίτλο της Προµάχου της 

Επανάστασης. 

  «∆ε µπορείς να βγάλεις τέτοιο συµπέρασµα!» διαφώνησε η 

Σεϊλίκρα η Φλογοπόδαρη, η οποία είχε πάρει το δικό της παρωνύµιο 

από το γεγονός ότι, όταν γιόρταζαν τις νίκες τους, χόρευε ξυπόλυτη 

µέσα σε φωτιές (και είχε επάνω στα πόδια της κάµποσα εγκαύµατα 

για να το αποδείξει). Ήταν ψηλή, λιγνή, κοκκινόδερµη, και είχε 

µακριά, σγουρά, µαύρα µαλλιά. Ήταν, επίσης, γνωστό πως ήταν 

ερωµένη του Χίρµωντ. «Είναι ζωντανός!» φώναξε, εµφατικά. «Είναι 

ζωντανός!» 

  «Ή έτσι θα ήθελες–» της είπε η Νασίτλα, προτού τη διακόψει ο 

Βαράσγκιλ: 

  «Εσύ, πάντως, σίγουρα θα τον ήθελες νεκρό! Το ξέρουµε αυτό, 

όλοι εδώ πέρα!» 

  «∆ε θέλω κανέναν σύντροφό µας νεκρό–» 

  «Λες ψέµατα!» 

  Η Νασίτλα πετάχτηκε όρθια από την πέτρα όπου καθόταν, 

τραβώντας το σπαθί της. Ο Βαράσγκιλ ύψωσε ένα χοντρό, ξύλινο 

ραβδί µε σίδερο στο πέρας. Κανένας τους, όµως, δεν πρόλαβε να 

χιµήσει στον άλλο, καθώς οι υπόλοιποι τούς άρπαξαν και τους 

τράβηξαν πίσω, και σύντοµα αυτή η αναστάτωση είχε περάσει. 



 

26 

  «Εγώ λέω πως είναι ζωντανός,» δήλωσε ένας άλλος πειρατής, που 

η Ραµίνα’ταρ δε θυµόταν το όνοµά του. «Θα τον κρατήσουνε 

ζωντανό για να τους πει για εµάς.» 

  «Αυτό,» είπε η Ραµίνα, «είναι το πιο λογικό που έχει ακουστεί ώς 

τώρα. Οι Παντοκρατορικοί, σίγουρα, θα θέλουν να µάθουν πού 

έχουµε το άντρο µας. Και θα είδαν ότι ο Χίρµωντ έδινε διαταγές 

κατά την επίθεση· γι’αυτό αιχµαλώτισαν εκείνον και όχι κάποιον 

άλλο. Κατάλαβαν ότι είναι αρχηγός µας και θεώρησαν ότι θα µπορεί 

να τους δώσει χρήσιµες πληροφορίες.» 

  Τα λόγια της τους έκαναν να σωπάσουν για µερικές στιγµές. 

  Μετά, η Νασίτλα είπε: «∆ηλαδή, θα µας προδώσει!» Το µοναδικό 

της µάτι γυάλισε. 

  «∆εν είπα αυτό,» αποκρίθηκε αµέσως η Ραµίνα’ταρ, καθώς φωνές 

είχαν αρχίσει ν’ακούγονται από γύρω. «Είπα µόνο τι θα σκέφτηκαν 

οι άνθρωποι της Παντοκράτειρας.» 

  «Και τι νοµίζεις ότι θα κάνει, µάγισσα;» τη ρώτησε ένας από τους 

πειρατές που βρίσκονταν κοντά στη Νασίτλα: ένας απ’αυτούς που 

ήταν φανερό ότι την υποστήριζαν. 

  Η Σεϊλίκρα είπε: «∆ε θα µας προδώσει ο Χίρµωντ! Το ξέρετε 

αυτό!» 

  «Ακριβώς έτσι, να πούµε,» συµφώνησε ο Τάγκαµιρ. «Είναι 

Πρόµαχος της Επανάστασης εκτός από αρχηγός µας! ∆ε θα µας 

προδώσει, ρε! ∆ε θα µας προδώσει!» 

  «Αυτά είναι λόγια!» φώναξε η Νασίτλα. «Και ο Φέκταρελ δε 

ρώτησε εσάς. Ρώτησε τη µάγισσα.» Έστρεψε τη µατιά της στη 

Ραµίνα. 

  Εκείνη είπε: «∆ε νοµίζω ότι θα µας προδώσει. Όχι αµέσως, 

τουλάχιστον–» 

  Φωνές τη διέκοψαν: φωνές διαµαρτυρίας (Όχι! Ο Χίρµωντ ποτέ δε 

θα µας προδώσει! Λες κουράδες λυκόχοιρου, µάγισσα!), αλλά και 

φωνές που συµφωνούσαν (Βλέπετε; είναι θέµα χρόνου! Θα µας 

πουλήσει! Θα έρθουν εδώ και θα µας επιτεθούν! Πρέπει να φύγουµε 

προτού έρθουν! ∆εν είναι πια καλός γι’αρχηγός µας!). 



 

27 

  «Περιµένετε!» αναγκάστηκε να φωνάξει η Ραµίνα’ταρ, υψώνοντας 

το δεξί της χέρι. «Περιµένετε!» Στεκόταν ήδη όρθια και δε 

χρειαζόταν να σηκωθεί· τα µποτοφορεµένα πόδια της βούλιαζαν 

µέσα στη µαλακή άµµο της παραλίας. «Μιλάτε πολύ, το ξέρετε;» 

τους είπε, όταν σώπασαν λιγάκι. «Μιλάτε πολύ και δε λέτε τίποτα.» 

  «Τι ξέρεις εσύ για µας, µάγισσα;» είπε κάποιος. 

  «∆εν είσαι καν από τη Φεηνάρκια!» είπε µια άλλη. 

  Η Ραµίνα δεν το θεώρησε σκόπιµο να τους απαντήσει. «Ο Χίρµωντ 

δε θα µας προδώσει αµέσως. Αλλά, αν τον βασανίσουν, τότε δεν 

ξέρουµε τι µπορεί ν’αποκαλύψει και τι όχι. Οι άνθρωποι 

επηρεάζονται εύκολα από τα βασανιστήρια. Για όλους µας ισχύει 

αυτό! Μπορεί κανένας σας να πει ότι δε θα αποκάλυπτε το άντρο 

µας αν του έβγαζαν τα µάτια, αν του έσπαγαν τα δάχτυλα, αν 

έσχιζαν τις σάρκες του µε ξυράφια, αν έπαιζαν παιχνίδια µε το 

µυαλό του;» 

  Τώρα, κανένας δε µιλούσε. 

  «Το φαντάστηκα,» είπε η Ραµίνα’ταρ. 

  «Προτείνεις, λοιπόν, να φύγουµε από το νησί;» τη ρώτησε ο 

Βαράσγκιλ. 

  «Προτείνω να βοηθήσουµε τον Χίρµωντ να δραπετεύσει, προτού 

είναι πολύ αργά.» 

  «Σφυρίγµατα στον άνεµο!» µούγκρισε η Νασίτλα η Μονόφθαλµη. 

«∆εν ξέρουµε καν αν είναι ζωντανός! Τι θα κάνουµε; Θα επιτεθούµε 

σ’ολόκληρη την πόλη; Θάναι σα να βάζουµε το κεφάλι µας µες στα 

σαγόνια καρχαρία!» 

  «Κουράδες!» είπε ο Τάγκαµιρ. «Μπορούµε να το οργανώσουµε, 

και να τον πάρουµε από κει. Η µάγισσα θα µας βοηθήσει. Η µάγισσα 

έχει ξανακάνει τέτοια!» Έδειξε τη Ραµίνα’ταρ. «Είναι από τις 

Μαύρες ∆ράκαινες!» 

  «∆εν είµαι Μαύρη ∆ράκαινα,» τους είπε η Ραµίνα, σταθερά. «Τις 

βοηθούσα, όµως· ήµουν προσαρτηµένη σ’αυτές–» 

  «Μπορείς να µας βοηθήσεις να πάρουµε τον Χίρµωντ από τους 

Παντοκρατορικούς, ή όχι;» τη διέκοψε η Σεϊλίκρα η Φλογοπόδαρη. 



 

28 

  «Μπορώ να προσπαθήσω,» αποκρίθηκε η Ραµίνα. «Και πιστεύω 

πως πρέπει να προσπαθήσω. Είναι Πρόµαχος της Επανάστασης· δεν 

µπορούµε να τον αφήσουµε στα χέρια των ανθρώπων της 

Παντοκράτειρας. Ο Πρίγκιπας Ανδρόνικος δε νοµίζω πως θα ήθελε 

να τον αφήσουµε.» 

  «Ποιος νοιάζεται για τον Πρίγκιπα Ανδρόνικο;» µούγκρισε ένας 

πειρατής προσκείµενος στη Νασίτλα. «Είναι µονάχα ένα 

παραµύθι…» 

  «Αυτό το παραµύθι µάς έδωσε το Νερόφιδο, σκατοκέφαλε!» του 

είπε ο Τάγκαµιρ ο Μικροφονιάς. 

  «Και έστειλε εµένα εδώ,» πρόσθεσε η Ραµίνα’ταρ. ∆υστυχώς, 

σκέφτηκε, µ’έστειλε εδώ, σ’εσάς. Έπρεπε να είχα διαφωνήσει. «Αλλά, 

ανεξαρτήτως του τι πιστεύετε για τον Πρίγκιπα της Επανάστασης, 

τον Χίρµωντ πρέπει να τον βοηθήσουµε! Ποιοι συµφωνούν µαζί µου 

σ’αυτό;» φώναξε. 

  Κι αµέσως, πολλές φωνές συναίνεσης ακούστηκαν. 

  Ωστόσο, αρκετοί ήταν κι αυτοί που δε µίλησαν: κι ανάµεσά τους 

ήταν, αναµενόµενα, η Νασίτλα η Μονόφθαλµη. 

  «Χρειαζόµαστε πληροφορίες, πρώτα,» είπε η Ραµίνα’ταρ. «Πρέπει 

να µάθουµε πού ακριβώς τον έχουν, προτού επιχειρήσουµε να τον 

πάρουµε από κει.» 

  «Έχουµε συνδέσµους στη Νουρβάλη, µάγισσα,» της είπε ο 

Τάγκαµιρ. 

  «Το ξέρω.» 

  «Και ποιος θα επικοινωνήσει µαζί τους; Εσύ;» ρώτησε η Νασίτλα 

τη µάγισσα, αγριοκοιτάζοντάς την µε το µοναδικό της µάτι. 

  «Ναι,» απάντησε απλά η Ραµίνα. 

  «Ο αρχηγός µας µόνο επικοινωνούσε µαζί τους,» είπε ο Φέκταρελ. 

  «Θα επικοινωνήσω εγώ τώρα· υπάρχει πρόβληµα µ’αυτό;» 

  Η Νασίτλα είπε: «Ισχυρίζεσαι, άρα, ότι είσαι τώρα αρχηγός µας, 

µάγισσα; ∆ε συµφωνήσαµε ποτέ σε τούτο!» 

  Κάµποσοι φώναξαν, εκφράζοντας την ίδια γνώµη. 



 

29 

  Και ο Φέκταρελ είπε, δυνατά: «Επιπλέον, πήρες µια απόφαση που 

µόνο ο αρχηγός µπορεί να πάρει! Αποφάσισες ήδη ότι θα πάµε για 

τον Χίρµωντ.» 

  «∆εν το αποφάσισε µόνη της!» τόνισε ο Τάγκαµιρ. 

  «∆εν έχει σηµασία µε ποιον το αποφάσισε,» αντιγύρισε ο 

Φέκταρελ. «Ο αρχηγός τ’αποφασίζει αυτά, όχι ο καθένας!» 

  Φωνές ακούστηκαν, κυρίως από τους πειρατές που ήταν 

προσκείµενοι στη Νασίτλα. 

  «Η Νασίτλα θάπρεπε κανονικά νάναι αρχηγός µας τώρα!» φώναξε ο 

Φέκταρελ, δείχνοντας τη Μονόφθαλµη, η οποία καθόταν σε µια 

πέτρα, έχοντας το σπαθί της καρφωµένο στην άµµο και τα χέρια της 

µε τα κοντά γάντια ακουµπισµένα επάνω στο µανίκι του. «Το 

αµφισβητεί κανένας αυτό;» 

  «Ο Χίρµωντ δεν είναι ξεγραµµένος, καταραµένο σκυλόψαρο!» 

φώναξε η Σεϊλίκρα. «∆εν είναι ξεγραµµένος! Και θα πάµε να τον 

σώσουµε–!» 

  «∆εν είναι αυτή µια απόφαση που θα την πάρεις εσύ!» τη διέκοψε η 

Νασίτλα, καθώς ορθωνόταν. 

  «Οι περισσότεροι θέλουµε να πάµε να τον–» άρχισε ο Τάγκαµιρ. 

  «Οι περισσότεροι;» φώναξε η Νασίτλα. «∆ε βλέπω να είστε οι 

περισσότεροι! Κι επιπλέον, ποιος σάς είπε ότι έχει σηµασία πόσοι 

λένε κάτι; Τι λέει ο Καπετάνιος σας έχει σηµασία, βρωµόσκυλα του 

αφρού!» 

  «∆ε συµφωνήσαµε ότι εσύ είσαι Καπετάνισσά µας!» γρύλισε ο 

Τάγκαµιρ. 

  «Ναι; Και ποιος είναι; Αυτή;» Έδειξε τη Ραµίνα. «Εγώ είµαι τώρα 

Καπετάνισσά σας, και αποφασίζω ότι δεν µπορούµε να επιτεθούµε 

στη Νουρβάλη· είναι αυτοκτονία! Θέλει κανένας να το 

αµφισβητήσει αυτό;» φώναξε, κοιτάζοντας γύρω-γύρω, τους 

συγκεντρωµένους πειρατές. 

  «Ναι,» είπε η Ραµίνα’ταρ, «εγώ το αµφισβητώ.» 

  Το µάτι της Νασίτλα στένεψε. «Ίσως να µην το ξέρεις, µάγισσα, 

αλλά ανάµεσά µας µια τέτοια διαφορά τη λύνουµε µε µονοµαχία.» 

  «Ξέρω πώς λύνετε τις διαφορές σας,» δήλωσε η Ραµίνα. 



 

30 

  Το µειδίαµα της Νασίτλα ήταν άγριο. «Θέλεις, δηλαδή, να 

µονοµαχήσεις µαζί µου;» Ήταν φανερό πως υποτιµούσε τη µάγισσα, 

γιατί η διάπλαση της Ραµίνα’ταρ δεν έδινε την εντύπωση αθλητικής 

γυναίκας. 

  «Αν δεν υπάρχει άλλος τρόπος.» 

  Η Νασίτλα ήταν καχύποπτη. «Χωρίς κανένα από τα µαγικά σου, 

όµως!» 

  «∆ε χρειάζοµαι ‘µαγικά’ για ν’αντιµετωπίσω εσένα,» δήλωσε η 

Ραµίνα’ταρ. 

  Η Νασίτλα γέλασε. «Καλά, τότε. Κάντε κύκλο!» είπε στους 

άλλους. 

  Ο Τάγκαµιρ είπε, πλησιάζοντας τη Ραµίνα: «Είσαι σίγουρη; 

Είµαστε αρκετοί που θέµε να πάµε να σώσουµε τον Χίρµωντ· 

µπορούµε να τους βάλουµε κάτω τους άλλους.» 

  Η Ραµίνα κούνησε το κεφάλι. «∆ε θέλω αιµατοχυσία. Και δε 

χρειάζεται ν’ανησυχείς για µένα. Θα νικήσω.» 

  Ο Τάγκαµιρ φάνηκε παραξενεµένος από την αυτοπεποίθηση στη 

φωνή της. Και το ίδιο και πολλοί άλλοι έµοιαζαν παραξενεµένοι που 

η µάγισσα είχε αποφασίσει τόσο εύκολα να µονοµαχήσει µε τη 

Νασίτλα. Με νοµίζουν αδύναµη, παρατήρησε η Ραµίνα, κοιτάζοντας 

τις όψεις τους. ∆εν τους αδικούσε. Το σώµα της δε φανέρωνε ούτε 

δυνατή ούτε γρήγορη γυναίκα. 

  Η Νασίτλα θηκάρωσε το σπαθί της και, λύνοντας τη ζώνη της, την 

έδωσε σ’έναν πειρατή, ο οποίος της έδωσε ένα βαρύ ξύλινο ραβδί. 

  Ο Τάγκαµιρ έδωσε ένα παρόµοιο ραβδί στη Ραµίνα’ταρ, και της 

είπε να βγάλει ό,τι άλλο όπλο είχε επάνω της. Εκείνη υπάκουσε. 

  Τώρα, οι πειρατές είχαν σχηµατίσει έναν αρκετά µεγάλο κύκλο 

γύρω από τις δύο γυναίκες που στέκονταν η µία αντίκρυ στην άλλη. 

  Η Ραµίνα και η Νασίτλα βάδισαν, συγχρόνως, προς το κέντρο του 

κύκλου. 

  «Μήπως θα ήθελες εξαρχής να παραιτηθείς;» ρώτησε η δεύτερη 

την πρώτη. «Θα σου ήταν πιο ανώδυνο.» 

  «Ήµουν έτοιµη να σε ρωτήσω το ίδιο,» αποκρίθηκε η Ραµίνα. 



 

31 

  Η Νασίτλα µειδίασε. «Εντάξει· εσύ το ζήτησες.» Και επιτέθηκε µε 

το ραβδί της, πηγαίνοντας για τα γόνατα της µάγισσας. 

  Η Ραµίνα απέκρουσε µε το δικό της ραβδί, και προσπάθησε να 

χτυπήσει την αντίµαχό της στο κεφάλι. Η Νασίτλα έσκυψε, κι 

επιτέθηκε πάλι· η Ραµίνα απέφυγε το χτύπηµα που πήγαινε για τα 

πλευρά της· και µετά, οι κινήσεις τους έγιναν ένας στρόβιλος 

επίθεσης, άµυνας, και απότοµης αλλαγής θέσης. 

  Οι πειρατές κοίταζαν έκπληκτοι, χάσκοντας· κανένας δεν περίµενε 

ότι η µάγισσα θα πολεµούσε έτσι. 

  «Είσαι καλύτερη απ’ό,τι δείχνεις!» γρύλισε η Νασίτλα στη Ραµίνα. 

  «Σε προειδοποίησα.» Η µάγισσα δεν είχε καν λαχανιάσει· η 

αναπνοή της ακουγόταν κανονική, όπως πριν. 

  Οι επιθέσεις της Νασίτλα εντάθηκαν, αλλά ούτε ένα χτύπηµα δεν 

κατάφερε πάνω στο σώµα της Ραµίνα’ταρ, είτε µε το ραβδί της είτε 

κλοτσώντας είτε µε γονατιές. Η µάγισσα έδινε, µάλιστα, την 

εντύπωση ότι την περιέπαιζε, καθώς οι δικές της επιθέσεις είχαν 

µειωθεί σε συχνότητα. 

  «∆ε µπορείς να κάνεις τίποτα καλύτερο, χοντρή σκύλα;» φώναξε, 

ξέπνοα, η Νασίτλα. 

  «∆ε µπορείς εσύ να κάνεις τίποτα καλύτερο;» 

  Το ραβδί της Νασίτλα διέγραψε ένα απότοµο ηµικύκλιο προς το 

κεφάλι της Ραµίνα· εκείνη το απέφυγε, λυγίζοντας όπισθεν, και, 

τεντώνοντας το πόδι της, χτύπησε την αντίµαχό της πίσω απ’τον 

αστράγαλο, ρίχνοντάς τη στην άµµο. Το ραβδί της κατέβηκε 

γρήγορα για να βρεθεί στο λαιµό της Νασίτλα, αλλά εκείνη είχε ήδη 

προλάβει να κυλήσει στο πλάι· και, γρυλίζοντας εξαγριωµένα, 

πετάχτηκε όρθια (τινάζοντας άµµο µαζί της) κι επιτέθηκε καρφωτά 

στη Ραµίνα, προσπαθώντας να την πετύχει στην κοιλιά. Εκείνη 

έκανε στο πλάι –το ραβδί πέρασε µερικά εκατοστά µπροστά απ’τη 

µέση της–, αλλά η Νασίτλα γύρισε τότε απότοµα το χέρι της και 

χτύπησε τη µάγισσα καταπρόσωπο, ρίχνοντάς τη στην άµµο, 

ζαλισµένη. Το ραβδί της Ραµίνα, ωστόσο, δεν είχε φύγει απ’τις 

γροθιές της, κι απέκρουσε το ραβδί της Μονόφθαλµης καθώς 

ερχόταν καταπάνω της. 



 

32 

  Η Ραµίνα κύλησε στο πλάι και τινάχτηκε όρθια. Απέκρουσε µια 

ψηλή επίθεση της αντίµαχού της και, γυρίζοντας την κάτω άκρη του 

ραβδιού της, τη χτύπησε στην κοιλιά. Η Νασίτλα διπλώθηκε, και η 

Ραµίνα την έσπρωξε µε τον ώµο, σωριάζοντάς την στην άµµο. 

Έβαλε το µποτοφορεµένο πόδι της πάνω στον ώµο της 

Μονόφθαλµης και την άκρη του ραβδιού της στο λαιµό της. 

  «Νοµίζω ότι τελειώσαµε,» είπε η Ραµίνα’ταρ, λιγάκι πιο 

λαχανιασµένη από πριν. 

 

 

—3. 
 

Ο µάγος καθόταν στην κουνιστή του πολυθρόνα, καπνίζοντας την 

πίπα του, η οποία περιείχε έναν καπνό µε πολύ έντονη οσµή. Τα 

µάτια του ήταν σχεδόν κλειστά, και τα βλέφαρα φαίνονταν να 

τρεµοπαίζουν ανεπαίσθητα. Έµοιαζε ναρκωµένος, παρότι έφερνε, µε 

αργές κινήσεις, την άκρη της πίπας στο στόµα του κάθε τόσο. 

  Μετά από κάποια ώρα, καθώς οι σκιές του απογεύµατος είχαν 

βαθύνει, ελαφροί ήχοι από οπλές ακούστηκαν επάνω στο πέτρινο 

πάτωµα του πύργου του. Ήχοι που κάποιος θα νόµιζε ότι τους είχε 

ακούσει, αν δεν τους περίµενε. 

  Ο µάγος, όµως, τους περίµενε. Και ύψωσε το δαχτυλίδι του. Ο ήχος 

των οπλών δυνάµωσε. Μια παρουσία ήταν κοντά. Χίµησε καταπάνω 

στον µάγο, αόρατη αλλά αισθητή. 

  Ο κρύσταλλος πάνω στο δαχτυλίδι γυάλισε. 

  Η Ξέφρενη ∆ορκάδα των Σκοτεινών ∆ασών είχε επιστρέψει, και ο 

µάγος την αφουγκράστηκε. 

  «Χµµµ…» σιγοµουρµούρισε, καπνίζοντας. «Ώστε έτσι, ε; Ο 

Επόπτης µας έχει έναν καινούργιο αιχµάλωτο…» 

  Άφησε την πίπα του παραδίπλα, να σβήσει από µόνη της, και 

περίµενε να περάσει η επιρροή του χόρτου, για να µπορέσει να 

σηκωθεί άνετα από την πολυθρόνα του. 



 

33 

  Όταν αυτό έγινε, στάθηκε στα πόδια του, ανέβηκε µια πέτρινη 

σκάλα, και πήγε µπροστά σ’ένα απ’τα παράθυρα του πύργου. 

Περιµένοντας την εµφάνιση των φεγγαριών, καθώς η νύχτα ερχόταν. 

  Είχαν πλησιάσει πολύ στις θέσεις που τα ήθελε. Ναι, δεν υπήρχε 

αµφιβολία πλέον ότι θα βρίσκονταν σύντοµα εκεί όπου βρίσκονταν 

πριν από χίλια εκατόν έντεκα χρόνια… 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 

34 

Κεφάλαιο Τέταρτο: 
Ο Αιχµάλωτος στο Πέτρινο Κελί, οι Πειρατές στο ∆ωµάτιο 

Τηλεπικοινωνιών, ένας Γέρο-Μάγος στη Μεγάλη Αίθουσα 
 

 

—1. 
 

Τραβώντας τον από τις αλυσίδες του, τον πήγαν σ’ένα κελί κι 

άρχισαν να τον χτυπάνε µε σιδερένια ρόπαλα και γάντια που είχαν 

επάνω τους σίδερα. Ύστερα, κλειδώνοντας την πόρτα του µικρού 

πέτρινου δωµατίου, έφυγαν, αφήνοντάς τον µόνο. ∆ιπλωµένο στο 

πάτωµα. Αιµόφυρτο. Ίσα που µπορούσε ν’αναπνεύσει· τα πλευρά 

του πονούσαν µε κάθε εισπνοή και κάθε εκπνοή. Βήχοντας έφτυνε 

αίµα. 

  Στο κελί του έµπαινε φως µόνο από ένα µικρό, στενό παράθυρο µε 

κάγκελα: γλιστρούσε σαν λιγνή λόγχη που σχίζει το σκοτάδι. 

Παντού στο πάτωµα υπήρχαν χαλίκια, χώµα, και βροµιά. 

Παραδίπλα, είδε κάτι που… ήταν σπασµένα δόντια. Μετά από µια 

στιγµή, διαπίστωσε ότι ήταν δικά του. 

  Βογκώντας, ανασηκώθηκε κι ακούµπησε την πλάτη του στον τοίχο. 

Τώρα, µπορούσε ν’αναπνεύσει λιγάκι πιο εύκολα. Έβηξε πάλι: χωρίς 

να φτύσει αίµα. 

  Μετά πρέπει να κοιµήθηκε, ή να λιποθύµησε, και ανάκτησε τις 

αισθήσεις του όταν άκουσε την πόρτα να ανοίγει. Ένας άντρας 

µπήκε στο κελί, µαζί µε δύο άλλους οι οποίοι κρατούσαν ρόπαλα. 

Εκείνος ήταν µαυρόδερµος, εκείνοι είχαν δέρµα γαλανό. 

  «Είσαι πειρατής,» είπε ο µαυρόδερµος. «Ληστής των θαλασσών. 

Αυτά που έχουν οι άλλοι κερδίσει µε τον ιδρώτα τους εσύ τα 

κλέβεις. Θα εκτελεστείς, παραδειγµατικά. Εκτός αν ο Επόπτης 

αποφασίσει να σου δώσει χάρη. Κι αυτό ίσως να το κάνει µόνο αν 

φανείς συνεργάσιµος.» 

  Ο Χίρµωντ δε µίλησε. 

  «Πες µου πού είναι το άντρο των συντρόφων σου,» ζήτησε ο 

µαυρόδερµος. 



 

35 

  Ο Χίρµωντ δε µίλησε. 

  Ο µαυρόδερµος ρώτησε τους γαλανόδερµους: «Τον χτυπήσατε 

τόσο δυνατά στ’αφτιά ώστε να τον κουφάνετε;» 

  «∆εν το νοµίζω.» 

  Ο µαυρόδερµος άρπαξε τον Χίρµωντ απ’τα µαλλιά και τον έκανε 

να υψώσει το πρόσωπό του και να τον κοιτάξει. «Πες µου πού είναι 

το άντρο των συντρόφων σου.» 

  Ο Χίρµωντ έµεινε σιωπηλός· έτσι, τον ξυλοκόπησαν πάλι, 

κοπανώντας τον µε σιδερένια ρόπαλα, και κάνοντάς τον να χάσει τις 

αισθήσεις του από τα χτυπήµατα. 

  —Ένα µεγάλο πλοίο ερχόταν καταπάνω του, ένα πλοίο από ατσάλι· 

κι εκείνος ήταν δεµένος πάνω σ’έναν βράχο, µη µπορώντας να 

κινηθεί. 

  —Τα χέρια του ήταν βαριά σαν πέτρες και, παρότι προσπαθούσε 

απεγνωσµένα να κολυµπήσει µέσα στη φουρτουνιασµένη θάλασσα, 

συνεχώς βυθιζόταν. 

  —Οι πειρατές γλεντοκοπούσαν στην παραλία. Φωνές αντηχούσαν, 

και γέλια. Κρατούσαν ποτά στα χέρια τους, µπουκάλια και κούπες. Η 

Σεϊλίκρα χόρευε µέσα στις φωτιές, ξυπόλυτη. 

  —Ένα αιµατοβαµµένο κουφάρι έπεσε µπροστά στα πόδια του. Το 

κεφάλι ήταν χωρισµένο από το σώµα. Τα µάτια κοίταζαν άψυχα τον 

ουρανό. Ήταν ο παλιός του σύντροφος, ο Κουράµνελ ο Αλλήθωρος— 

  Άνοιξε τα βλέφαρά του, τροµαγµένος· είδε µια αργυρή δέσµη να 

σχίζει το σκοτάδι· είδε κάτι να φτερουγίζει εντός της. Μια 

µικροσκοπική µορφή, µε δύο φτερά στην πλάτη κι ένα τρίτο 

ανάµεσά τους, άχρηστο αλλά υπαρκτό. ∆ύο πόδια και µια ουρά. Κι 

ένα χνουδωτό λοφίο γύρω απ’το ερπετοειδές κεφάλι. 

  Ο Χίρµωντ ανασηκώθηκε στον έναν αγκώνα. Ο Τρίπτερος; 

  Το κουάρταλ φτερούγισε µπροστά του. 

  «…Φύγε,» κατάφερε να του πει ο Χίρµωντ µέσα από σχισµένα 

χείλη. «Φύγε!… Να µη σε δουν!» 

  Ο Τρίπτερος έβγαλε ένα υπόκωφο γρύλισµα απ’τον µικρό του 

λαιµό. 

  «Φύγε!» 



 

36 

  Ο Τρίπτερος πέταξε έξω απ’το κελί, βγαίνοντας ανάµεσα απ’τα 

κάγκελα του στενού παραθύρου. Χάθηκε µέσα στο ασηµένιο 

φεγγαρόφωτο. 

  Νύχτα, σκέφτηκε ο Χίρµωντ. Είναι νύχτα… Κάθε σηµείο του 

σώµατός του πονούσε, αλλά ήξερε ότι οι άνθρωποι της 

Παντοκράτειρας δεν είχαν τελειώσει µαζί του. Τώρα άρχιζαν. 

  Το καλύτερο, ίσως, θα ήταν να αυτοκτονήσει… 

  …αν το έβρισκε αδύνατο να δραπετεύσει από εδώ. 

  ∆εν µπορούσε, σε καµία περίπτωση, να προδώσει τους συντρόφους 

του. ∆ΕΝ θα τους πρόδιδε. 

  Άρχισε να ψαχουλεύει τα σκοτάδια του κελιού του, παρά τον πόνο 

που αισθανόταν. Όλ’αυτά ήταν επιφανειακά χτυπήµατα, εκτός από 

το τραύµα που είχε δεχτεί στη µάχη, προσπαθούσε να θυµίζει στον 

εαυτό του· δεν του είχαν σπάσει κανένα κόκαλο, ούτε τον είχαν 

τραυµατίσει σοβαρά. Μελανιές µονάχα. Μελανιές. 

  Μετά από κάµποση ώρα, συµπέρανε ότι δεν υπήρχε τίποτα το 

αξιοσηµείωτο εδώ µέσα: τίποτα που θα µπορούσε να χρησιµοποιήσει 

για να δραπετεύσει. Λαχανιασµένος από τις προσπάθειές του, 

ξάπλωσε στο παγερό πέτρινο πάτωµα. Η αναπνοή του αντηχούσε 

έντονα µέσα στη σιγαλιά, και τα πλευρά του πονούσαν καθώς 

ανέπνεε. 

 

 

—2. 
 

Η Ραµίνα’ταρ δεν άργησε να µάθει ότι ο Χίρµωντ ήταν όντως –όπως 

είχε υποθέσει– στη Νουρβάλη. Οι κατάσκοποι της Επανάστασης που 

βρίσκονταν στην πόλη ανέφεραν ότι στους δρόµους συζητούσαν πως 

ένας πειρατής αιχµαλωτίστηκε, και πως τώρα ήταν στις φυλακές και 

τον βασάνιζαν για να πάρουν πληροφορίες. 

  Χρειαζόµαστε ένα σχέδιο, σκέφτηκε η Ραµίνα, βηµατίζοντας µέσα 

στο δωµάτιο τηλεπικοινωνιών του άντρου των πειρατών. Γύρω της 

υπήρχαν ποµποί, δίαυλοι, κονσόλες, και οθόνες. Από το παράθυρο 



 

37 

έµπαινε πρωινό φως, περνώντας µέσα από τη βλάστηση του 

Ποντικονησιού. 

  «Τι θα κάµνουµε, λοιπόν;» ρώτησε ο Τάγκαµιρ, έχοντας την πλάτη 

του ακουµπισµένη στον τοίχο και τα µυώδη χέρια του σταυρωµένα 

εµπρός του. 

  «Αυτό αναρωτιέµαι κι εγώ.» 

  «Έλεγες πως ήξερες!» 

  «∆εν είπα ότι ήξερα· είπα ότι θέλω να προσπαθήσω να τον 

σώσουµε. Πρέπει, όµως, να σκεφτώ. Εσύ έχεις καµια ιδέα;» 

  «Να µπούµε στα κρυφά στην πόλη µέσα στη νύχτα, να πάµε στη 

φυλακή, και να τον πάρουµε.» 

  «Αυτό ακριβώς θα περιµένουν ότι θα κάνουµε,» είπε η Ραµίνα’ταρ, 

παύοντας να βηµατίζει. 

  «Τι άλλο µπορούµε να κάνουµε, µάγισσα;» ρώτησε ο Βαράσγκιλ. 

«Αυτός είναι ο µόνος τρόπος.» Ήταν καθισµένος σ’ένα σκαµνί, και η 

Σεϊλίκρα στεκόταν πλάι του. Κανένας άλλος δεν ήταν µέσα στο 

πέτρινο δωµάτιο. 

  «Ναι…» µουρµούρισε η Ραµίνα, «φαίνεται, όντως, να είναι ο µόνος 

τρόπος…» Αν ήταν εδώ κάποια από τις Μαύρες ∆ράκαινες, τα 

πράγµατα θα ήταν πολύ καλύτερα, πρόσθεσε νοερά. ∆υστυχώς, καµία 

δεν είναι. «Αλλά δεν είµαι βέβαιη ότι θα πιάσει. Κι επιπλέον, 

σίγουρα έτσι θα έχουµε πολλές απώλειες. Θα χρειαστεί να 

εµπλακούµε µε τους φρουρούς.» Η Ραµίνα κάθισε στην καρέκλα 

µπροστά στη µεγάλη κονσόλα. «Χρειαζόµαστε έναν 

αντιπερισπασµό: κάτι που θα τραβήξει την προσοχή των 

Παντοκρατορικών µακριά από τις φυλακές της πόλης.» 

  «Σαν τι;» ρώτησε η Σεϊλίκρα. 

  «∆εν ξέρω ακόµα. Θα επικοινωνήσω µε τους συνδέσµους µας και 

θα τους ρωτήσω. Θα τους πω να έχουν τ’αφτιά τους ανοιχτά και να 

µε ειδοποιήσουν µόλις µάθουν κάτι που µπορούµε να 

χρησιµοποιήσουµε.» 

  «Μέχρι τότε, ίσως νάναι πολύ αργά!» τόνισε η Σεϊλίκρα. «Μπορεί 

να τον έχουν σκοτώσει!» 



 

38 

  Η Ραµίνα άναψε ένα τσιγάρο, σκεπτικά. «Όχι,» είπε, «δε θα τον 

σκοτώσουν τόσο γρήγορα. Θα θέλουν πληροφορίες από αυτόν, και 

είµαι βέβαιη ότι εκείνος δε θα τους τις δώσει αµέσως.» 

  «Θα συνεχίσουν να τον βασανίζουν, όµως!» σφύριξε η Σεϊλίκρα. 

  Η Ραµίνα µόρφασε, φυσώντας καπνό. «Ναι, αλλά αυτό δε 

µπορούµε να το αποφύγουµε. Το ξέρεις. Ο σκοπός µας τώρα είναι να 

καταφέρουµε να τον πάρουµε από κει µέσα· κι αν κινηθούµε 

βιαστικά και αποτύχουµε, δε θάχουµε δεύτερη ευκαιρία.» 

 

 

—3. 
 

Καθώς ο ήλιος έγερνε προς τη ∆ύση και κρυβόταν πίσω από τα 

άγρια βουνά, ο γέρος κοκκινόδερµος άντρας µπήκε στη µεγάλη 

αίθουσα του Οικήµατος του Επόπτη. Ήταν ψηλός και λιγνός, µε 

ξεθωριασµένα πράσινα µαλλιά και µακριά, επίσης ξεθωριασµένα 

πράσινα µούσια. Βαστούσε ένα µπαστούνι από λευκό ξύλο, µε 

σκαλίσµατα επάνω. Το πρόσωπό του ήταν γεµάτο ρυτίδες και 

αυλακώσεις, και είχε µια άσχηµη, παλιά ουλή στ’αριστερό µάγουλο. 

Στα µάτια του υπήρχε µια γυαλάδα που διακρίνει κανείς σε 

ανθρώπους τρελούς. 

  Ο Αλέξανδρος Κηρόφωτος τον ήξερε. Τον είχε ξαναδεί. 

Ονοµαζόταν Βακράντελ’λι και, όπως υποδήλωνε η κατάληξη του 

ονόµατός του, ανήκε στο µαγικό τάγµα των ∆εσµοφυλάκων. Οι 

∆εσµοφύλακες ήταν πολλοί στη Φεηνάρκια: εδώ είχαν την κύρια 

έδρα τους. Ο Αλέξανδρος ποτέ δεν τους είχε συµπαθήσει: τους 

θεωρούσε παράφρονες. Είχαν όλοι τους χάσει το µυαλό τους, 

σκλαβώνοντας θεούς, δαίµονες, και πνεύµατα µέσα σε ειδικά 

κατασκευασµένα αντικείµενα. Και µόνο στη σκέψη αυτών των 

καταραµένων, ο Αλέξανδρος αισθανόταν τις τρίχες των χεριών του 

να ορθώνονται. 

  Επί του παρόντος, ατένισε τον µάγο αντίκρυ του µε καχυποψία, 

πίνοντας µια γουλιά κρασί από τη χρυσοποίκιλτη κούπα του, καθώς 

στεκόταν µπροστά από τον πέτρινο θρόνο. 



 

39 

  «Τι θέλεις;» τον ρώτησε, χωρίς να τον καλησπερίσει. Η άφιξή του 

δε µπορούσε παρά να προµηνύει κάτι άσχηµο. Και δεν τον κάλεσα 

εγώ εδώ, τον δαιµονισµένο. 

  «Άκουσα, Άρχοντα, πως έχεις προβλήµατα µε κάποιους πειρατές,» 

είπε ο Βακράντελ’λι. 

  «Τα προβλήµατά µου, σύντοµα, θα λυθούν, µάγε. Σε ρώτησα τι 

θέλεις εδώ.» 

  Ο Βακράντελ’λι γέλασε ξερά. «Νοµίζεις ότι, επειδή έχεις πιάσει 

έναν τους, αυτό θα λύσει το πρόβληµά σου;» 

  Ο Αλέξανδρος τον αγριοκοίταξε. Ρεύτηκε και είπε: «Ξέρεις κάτι 

που δεν ξέρω;» 

  «Ξέρω πολλά που δεν ξέρεις, Άρχοντα, αλλά τα περισσότερα δε σε 

αφορούν.» 

  «∆ε µ’αρέσουν οι ειρωνείες σου, γέρο!» µούγκρισε ο Αλέξανδρος, 

σφίγγοντας τη χρυσοποίκιλτη κούπα µέσα στη γροθιά του. «Είπες 

στους φρουρούς µου ότι έχεις κάτι σηµαντικό να µου πεις, γι’αυτό 

σ’άφησαν να µπεις. Πες µου, λοιπόν, ό,τι έχεις να πεις, και τα άλλα 

περιττεύουν!… Τώρα, προτού χάσω την υποµονή µου µαζί σου.» 

  «Μπορώ να σου δώσω ένα όπλο, για να πολεµήσεις αυτούς τους 

πειρατές και οποιονδήποτε άλλο εχθρό σου.» 

  «Σοβαρά, ε; Και τι όπλο είναι αυτό;» 

  «Ένα όπλο πανάρχαιο, ξεχασµένο µέσα στις οµίχλες των µύθων.» 

  «Νόµιζα ότι ήσουν µάγος, όχι τροβαδούρος,» µούγκρισε ο 

Αλέξανδρος, και κάθισε στον θρόνο του. «∆εν έχω όρεξη για 

παραµύθια απόψε.» 

  «∆ε σου λέω παραµύθια!» Η φωνή του Βακράντελ’λι δυνάµωσε 

ξαφνικά. «Πριν από δεκάδες αιώνες, ο Θαρεσλούτκαλ κρύφτηκε 

κάτω από τα κύµατα και κοιµήθηκε, µαγεµένος. Και οι σφραγίδες, 

λένε οι Περγαµηνές του Βιγλάτορα, µπορούν να σπάσουν µονάχα 

όταν τα τρία φεγγάρια σχηµατίζουν τέλειο ορθογώνιο τρίγωνο στον 

ουρανό. Και τα φεγγάρια µας τώρα πλησιάζουν να φτάσουν σε 

ακριβώς αυτή τη θέση! Ο χρόνος µας είναι λίγος!» 

  Ο Αλέξανδρος παρατηρούσε τον µάγο συνοφρυωµένος, µε 

στενεµένα µάτια. Τι… τι αρλούµπες λέει, ο παλαβός; Είναι µε τα καλά 



 

40 

του, ή να φωνάξω τους φρουρούς να τον πάρουν σηκωτό; «Τι θες να 

µου πεις ακριβώς; Ότι πρέπει να φυλάγοµαι απ’αυτόν τον 

Θαρεσολου-τέτοιον πώς τον είπες; Είναι κάποιος µυθικός θεός, 

υποθέτω, σωστά; Κάποιος απ’τους Φεηνάρκιους δαίµονές σας.» 

  Ο Βακράντελ’λι κοπάνησε το πέρας του λευκόξυλου ραβδιού του, 

νευρικά, στο πάτωµα. «Σου είπα, Άρχοντα, ότι ήρθα να σου δώσω 

ένα όπλο, που µπορείς να χρησιµοποιήσεις εναντίον των τωρινών 

πειρατών αλλά και εναντίον οποιασδήποτε άλλης απειλής για την 

πόλη. Η Νουρβάλη είναι πανάρχαια. Πολύ πριν από τον ερχοµό σου 

ήταν οικοδοµηµένη: πολύ πριν από τη δική µου γέννηση: πολύ πριν 

από τη γέννηση του παππού µου και του προπάππου µου: πολύ πριν 

ετούτη η διάσταση γίνει γνωστή ως Φεηνάρκια, ίσως!» Τώρα, είχε 

δυναµώσει τη φωνή του, κάνοντάς τη ν’αντηχεί µέσα στην αίθουσα. 

(Ο Αλέξανδρος είδε, µε τις άκριες των µατιών του, τη σύζυγό του 

την Πηνελόπη να κρυφοκοιτάζει από την είσοδο ενός πλευρικού 

περάσµατος. Ποιος άλλος θάρθει να παρακολουθήσει την παράσταση; 

Να κόψω και εισιτήρια;) «Στη Νουρβάλη κρύβονται µυστικά που δεν 

έχεις ποτέ φανταστεί, Άρχοντα. Υπάρχουν πράγµατα να µαθευτούν, 

και να χρησιµοποιηθούν. Πράγµατα θαµµένα µέσα στους αιώνες–» 

  «Και πού θες να καταλήξεις;» Ο Αλέξανδρος ήπιε µια γουλιά απ’το 

κρασί του. 

  «Ο Θαρεσλούτκαλ είναι ένα απ’αυτά τα θαµµένα και 

λησµονηµένα. Τον αναφέρουν, όµως, οι Περγαµηνές του Βιγλάτορα! 

Γράφουν ότι κάποτε ήταν εδώ, µαζί µας, ως θεός-προστάτης της 

πόλης, και µετά κρύφτηκε κάτω απ’τα κύµατα· και µόνο όταν τα 

τρία φεγγάρια σχηµατίζουν τέλειο ορθογώνιο τρίγωνο οι σφραγίδες 

θα µπορέσουν να σπάσουν. 

  »Το όπλο για το οποίο σου µίλησα, Άρχοντα, είναι, ασφαλώς, ο 

Θαρεσλούτκαλ. Βοήθησέ µε να τον αφυπνίσω και ποτέ ξανά δε θα 

χρειαστεί να φοβηθείς για την ασφάλεια της πόλης. Κανένας εχθρός 

δε θα µπορεί να κινηθεί µέσα στην περιοχή του Ωκεανού που της 

ανήκει.» 



 

41 

  «Χµµµ.» Ο Αλέξανδρος τελείωσε το κρασί του. «Αφού αυτές οι 

σφραγίδες θα σπάσουν όταν τα φεγγάρια κάνουν τρίγωνο, σε τι 

χρειάζεσαι τη δική µου βοήθεια, µάγε;» 

  «∆εν είπα ότι θα σπάσουν· είπα ότι µπορούν να σπάσουν. Πρέπει 

κάποιοι να καταδυθούν στον πυθµένα του Ωκεανού και να κάνουν τη 

δουλειά.» 

  «Ο πυθµένας του Ωκεανού είναι µεγάλο µέρος. Έχεις κάποια 

συγκεκριµένη περιοχή κατά νου;» 

  «Ασφαλώς και έχω! Είναι καταγεγραµµένη στις Περγαµηνές του 

Βιγλάτορα: σε αρχαίο µετρικό σύστηµα, βέβαια, αλλά το έχω 

αποκωδικοποιήσει. Είναι τρία τέταρτα του µιλίου νοτιοανατολικά 

της πόλης.» 

  «Όχι και πολύ µακριά…» µουρµούρισε ο Αλέξανδρος. «Αν στείλω 

ανθρώπους να καταδυθούν εκεί πέρα, τι θα βρουν; Τις σφραγίδες;» 

  «Ναι.» 

  «Και τον δαίµονά σου θαµµένο από κάτω;» 

  «Οι σφραγίδες µπορούν να σπάσουν µόνο τη νύχτα που τα 

φεγγάρια θα έχουν σχηµατίσει τέλειο ορθογώνιο τρίγωνο.» 

  «Ας πούµε ότι µ’ενδιαφέρει αυτό που λες,» είπε ο Αλέξανδρος· 

«ποιος µου εγγυάται ότι ο δαίµονάς σου δε θα προκαλέσει 

προβλήµατα αντί να κάνει καλό στη Νουρβάλη;» 

  «Ο Θαρεσλούτκαλ ήταν προστάτης της πόλης, Άρχοντα,» 

αποκρίθηκε ο Βακράντελ’λι. «Ήταν προστάτης τότε και θα είναι 

προστάτης τώρα. Φτάνει να µε βοηθήσεις να σπάσω τις σφραγίδες.» 

  «Θα το σκεφτώ.» 

  «∆εν υπάρχει χρόνος, Άρχοντα. Υπολογίζω ότι τα φεγγάρια θα 

έχουν σχηµατίσει τέλειο ορθογώνιο τρίγωνο την επόµενη νύχτα.» 

  «∆ε µου τα είπες αυτά και πολύ νωρίς, λοιπόν…» 

  «Έπρεπε να βεβαιωθώ.» 

  «Θα σε ειδοποιήσω αύριο για την απόφασή µου,» είπε ο 

Παντοκρατορικός Επόπτης. «Άφησέ µε σε ησυχία τώρα.» 

  Και ο γέρο-µάγος µε τα τρελά µάτια αποχώρησε από τη µεγάλη 

αίθουσα. 

 



 

42 

Κεφάλαιο Πέµπτο: 
Η Επιχείρηση ∆ιάσωσης, ο Αρχαίος Θεός, η Πόλη των Αγαλµάτων 

 

 

—1. 
 

Όταν ξαναήρθαν στο κελί του, του έκαναν την ίδια ερώτηση. Πού 

είναι το άντρο των πειρατών; Πού κρύβονται οι σύντροφοί σου; Κι 

αφού πάλι έµεινε σιωπηλός, τον ρώτησαν το όνοµά του. Τον 

ρώτησαν ποιος ήταν. Ούτε, όµως, αυτό τούς το είπε. 

  Και ο µαυρόδερµος άντρας δήλωσε πως είχε αρχίσει να χάνει την 

υποµονή του, και πως ο Επόπτης επιθυµούσε γρήγορα 

αποτελέσµατα. ∆ε θα συνεχίσει να σε… φιλοξενεί εδώ χωρίς καλό 

λόγο, του είπε. Θα πας σύντοµα να γνωρίσεις την κρεµάλα. 

Προσευχήσου, λοιπόν, σ’όποιον θεό πιστεύεις να περάσεις όση από 

την υπόλοιπη ζωή σού έχει αποµείνει όσο πιο ανώδυνα γίνεται! 

Έσκυψε, κρατώντας τον από τα µαλλιά, για να φέρει το πρόσωπό 

του κοντά στο δικό του. Πράγµα που δε φαίνεται να προσπαθείς να 

πετύχεις. Κοπάνησε, απότοµα, το κεφάλι του κρατούµενου στον 

πέτρινο τοίχο του κελιού. 

  Οι δύο γαλανόδερµοι φρουροί έφεραν ένα µαγκάλι µέσα στο µικρό 

δωµάτιο, και το άναψαν. Ο µαυρόδερµος έβγαλε ένα µακρύ, πλατύ 

µαχαίρι και θέρµανε τη λεπίδα από πάνω του. Τους είπε να δέσουν 

καλά τον εγκληµατία. Στον τοίχο. Εκείνοι, φυσικά, υπάκουσαν, κι ο 

κρατούµενος βρέθηκε µε την πλάτη κολληµένη στις ψυχρές πέτρες. 

Τα ρούχα του τα έσκισαν· µονάχα µερικές λωρίδες κουρελιασµένου 

υφάσµατος έµειναν να κρέµονται επάνω του. Το ηλιακό φως που 

περνούσε σαν λόγχη από το στενό παράθυρο έκανε το ιδρωµένο 

πορφυρόδερµο σώµα του να γυαλίζει. 

  Το µαχαίρι βγήκε από τις φλόγες, µε τη λεπίδα του κοκκινισµένη. 

  Πού είναι το άντρο σας; ρώτησε πάλι ο µαυρόδερµος, κι ακούµπησε 

το όπλο του επάνω στο αριστερό µπράτσο του κρατούµενου. 

  Εκείνος γρύλισε. 

  Η οσµή της καµένης σάρκας γέµισε το µικρό δωµάτιο. 



 

43 

  Ο µαυρόδερµος έκανε την ίδια ερώτηση, ξανά και ξανά· και κάθε 

φορά το µαχαίρι του άγγιζε το δέρµα του κρατούµενου, σχίζοντας 

και καίγοντάς το. Εκείνος, όµως, παρότι φανερά πονούσε, αρνείτο να 

µιλήσει· µονάχα γρυλίσµατα έβγαιναν απ’το λαιµό του. 

  Στο τέλος, θα µας µιλήσεις, του είπε ο µαυρόδερµος. Για να µας 

κάνεις να σταµατήσουµε. Θα µας µιλήσεις. Γιατί να υποφέρεις τόσο; 

Κι ακούµπησε το µαχαίρι –που είχε ξαναπυρακτώσει πάνω από το 

µαγκάλι– στο στοµάχι του κρατούµενου. 

  Το σώµα εκείνου τραντάχτηκε, δεµένο καθώς ήταν στον τοίχο. Οι 

αλυσίδες στα χέρια και στα πόδια του κροτάλισαν, σφιγµένες γύρω 

απ’τους καρπούς και τους αστραγάλους του. 

  Πού είναι το άντρο των πειρατών; ρώτησε ο µαυρόδερµος, κι 

απάντηση δεν πήρε. 

  Έσφιξε την αριστερή, γαντοφορεµένη του γροθιά και την πίεσε 

ανάµεσα στους µηρούς του κρατούµενου, συνθλίβοντας τους όρχεις 

του. Τον ξαναρώτησε για το άντρο, ενώ εκείνος γρύλιζε· και ξανά, 

και ξανά, και ξανά. Απάντηση πάλι δεν πήρε. 

  Αποµακρύνθηκε απ’τον δεµένο πειρατή και πήγε στο µαγκάλι, για 

να θερµάνει τη λεπίδα γι’ακόµα µια φορά. Μη νοµίζεις ότι έχεις πολύ 

χρόνο ακόµα, είπε. Τι πιστεύεις; Ότι θα έρθει κανένας να σε σώσει; 

Γέλασε. Κανένας δε θα έρθει! Ή, ακόµα κι αν έρθει, θα είναι ήδη 

πολύ αργά για σένα. Αν είσαι ζωντανός, θα εύχεσαι να ήσουν νεκρός! 

Πήρε το µαχαίρι από τη φωτιά, κατακόκκινο όσο ποτέ πριν, και 

ζύγωσε τον κρατούµενο, πλησιάζοντας τη λεπίδα στο αριστερό του 

µάτι. 

  Όπως σου είπα, ο Επόπτης δεν έχει υποµονή. Ούτε κι εγώ έχω 

ιδιαίτερα πολλή. Πού είναι, λοιπόν, το άντρο σας; 

  Ο κρατούµενος τον έβρισε. 

  Ο µαυρόδερµος µειδίασε ψυχρά. Τουλάχιστον, αυτή τη φορά 

µίλησες. Έχεις, εποµένως, άλλη µια ευκαιρία: Πού είναι το άντρο σας; 

  Ο κρατούµενος δεν είπε τίποτα. 

  Και µετά, ούρλιαξε καθώς η λεπίδα έκλεψε το αριστερό του µάτι. 

  Εκείνη την ηµέρα, οι βασανιστές του δεν ξαναήρθαν. 

 



 

44 

 

—2. 
 

«Ναι, έχω νέα. Μου είπε ο ψαράς µας ότι κάτι πλοιάρια έχουν 

µαζευτεί στο λιµάνι και φαίνεται να ετοιµάζονται για κάτι. 

Επανδρώνονται, είπε.» 

  «Για µάχη;» 

  «∆εν είπε για µάχη. Μου είπε ότι δεν είδε να έχουν και πολλά όπλα. 

Και τα πλοιάρια είναι ιστιοφόρα· δεν είπε ότι έχουν ενεργειακές 

µηχανές και τέτοια, είπε ότι δεν έχουν ενεργειακές µηχανές. Είπε ότι 

πρέπει, µάλλον, να ετοιµάζονται για κάποιο κοντινό ταξίδι. Τέσσερα 

απ’αυτά, είπε. Με Παντοκρατορικούς επάνω. Έχουν σύνεργα για 

κατάδυση: έτσι είδε, έτσι µου είπε.» 

  «Γιατί, όµως, όλα τούτα θα έπρεπε να ενδιαφέρουν εµάς; Σου το 

είπε αυτό;» 

  «Όχι, δε µου το είπε αυτό. Μου τα είπε αυτά επειδή του φανήκανε 

περίεργα, γι’αυτό µου τα είπε.» 

  «Εντάξει. Ζήτησέ του να σε ενηµερώσει αµέσως µόλις δει τα 

πλοιάρια να φεύγουν. Θέλω να ξέρω προς τα πού κατευθύνονται.» 

  «Μά’στα, αφεντικό,» αποκρίθηκε ο πειρατής που βρισκόταν στο 

έρηµο νησί, και η επικοινωνία τους τερµατίστηκε. 

  Η Ραµίνα’ταρ έκλεισε τον τηλεπικοινωνιακό ποµπό του άντρου των 

πειρατών κι ακούµπησε την πλάτη της στην ξύλινη καρέκλα, η οποία 

έτριξε. Αναστέναξε, σταυρώνοντας τα χέρια της εµπρός της. 

Σκεπτόµενη. 

  Τι µπορεί να συµβαίνει; αναρωτήθηκε. Πηγαίνουν κάπου για 

κατάδυση; Και: Θα µπορούσαµε, άραγε, αυτό να το χρησιµοποιήσουµε 

για να προκαλέσουµε τον αντιπερισπασµό που επιθυµούµε; 

  Οι άλλοι πειρατές ίσως να ήξεραν. Ίσως να ήξεραν πού πιθανώς να 

πήγαιναν τα πλοιάρια των Παντοκρατορικών. 

  Η Ραµίνα’ταρ σηκώθηκε απ’την καρέκλα και βγήκε απ’το δωµάτιο 

τηλεπικοινωνιών. 

  Κατέβηκε µια σκάλα λαξεµένη στους βράχους, διέσχισε έναν µικρό 

διάδροµο, κατέβηκε µια άλλη σκάλα από σχοινί και ξύλο, και 



 

45 

βρέθηκε στη µεγάλη αίθουσα του άντρου. Εδώ υπήρχαν τραπέζια, 

καρέκλες, µερικές ταπετσαρίες, χαλιά, και διάφορα πολύτιµα 

αντικείµενα που οι πειρατές είχαν κατά καιρούς αρπάξει. 

  Η Νασίτλα στράφηκε ν’ατενίσει τη µάγισσα: και η Ραµίνα’ταρ είχε 

παρατηρήσει πως, ύστερα από τη µονοµαχία τους, η Μονόφθαλµη 

δεν την κοίταζε µε µίσος ή εχθρότητα· αντιθέτως, την κοίταζε µε 

κάποιο σεβασµό, σαν να πίστευε ότι παλιότερα είχε, πολύ κακώς, 

υποτιµήσει την αξία της. 

  Οι υπόλοιποι πειρατές που βρίσκονταν στο δωµάτιο –ανάµεσα 

στους οποίους ήταν ο Τάγκαµιρ ο Μικροφονιάς και ο Φέκταρελ– 

έπαψαν επίσης να κάνουν ό,τι άλλο έκαναν και ατένισαν τη 

Ραµίνα’ταρ. Αναµφίβολα, πίστευαν ότι τους έφερνε νέα. 

  Εκείνη, πηγαίνοντας να σταθεί στο κέντρο του δωµατίου, τους είπε 

τι συνέβαινε στο λιµάνι της Νουρβάλης. Και τους ρώτησε τι µπορεί 

να σήµαινε. «Έχει ξανασυµβεί αυτό; Έχουν ξαναστείλει οι 

Παντοκρατορικοί τέτοια πλοιάρια;» 

  «Απ’όσο ξέρω, όχι,» απάντησε ο Τάγκαµιρ, κι οι υπόλοιποι 

συµφώνησαν. 

  «Πρέπει νάναι ειδική περίπτωση,» είπε η Νασίτλα. «Πρέπει να 

ψάχνουν για κάτι.» 

  «Κάποιο ναυάγιο;» υπέθεσε κάποιος. 

  «∆εν αποκλείεται,» είπε ο Φέκταρελ: που, σε αντίθεση µε τη 

Νασίτλα, δεν έµοιαζε να έχει συµπαθήσει περισσότερο τη 

Ραµίνα’ταρ ύστερα από τη µονοµαχία· το αντίθετο, µάλλον. 

  «∆εν έχω ακούσει για κανένα ναυάγιο πρόσφατα,» είπε ο 

Τάγκαµιρ. 

  «Ίσως νάναι παλιό το ναυάγιο.» 

  «Γιατί, όµως, να το αναζητούν;» έθεσε το ερώτηµα η Νασίτλα. 

  Η Ραµίνα είπε: «Προτείνω να τους παρακολουθήσουµε. Ίσως αυτός 

να είναι ο αντιπερισπασµός που χρειαζόµαστε για να πάρουµε τον 

Χίρµωντ από τις φυλακές τους.» 

  «∆ηλαδή, λες πως, αν επιτεθούµε στα πλοιάρια, θα τραβήξουµε την 

προσοχή τους αρκετά ώστε να γλιστρήσουν κάποιοι από µας µες 

στην πόλη και να τον σώσουν;» ρώτησε ο Τάγκαµιρ. 



 

46 

  «Ακριβώς αυτό λέω. Ισχύει, όµως, µόνο σε περίπτωση που τα 

πλοιάρια δε θα πάνε µακριά.» 

  «Αν οι Παντοκρατορικοί ήθελαν να πάνε µακριά,» είπε η Νασίτλα, 

«δε θα χρησιµοποιούσαν ιστιοφόρα. Σίγουρα, έχουν και ταχύτερα 

σκάφη στη διάθεσή τους. Ενεργειακά σκάφη.» 

  Η Ραµίνα ένευσε. «Ναι, αυτό σκέφτηκα κι εγώ.» 

  «Να ετοιµάζουµε το Φίδι, λοιπόν;» ρώτησε ο Τάγκαµιρ, 

µοιάζοντας ανυπόµονος να ξεκινήσει. 

  «Ναι,» αποκρίθηκε η Ραµίνα’ταρ. «Να το έχετε έτοιµο.» 

 

 

—3. 
 

Απόγευµα. 

  «Ο ψαράς λέει ότι ξεκίνησαν και πηγαίνουν νοτιοανατολικά. Αλλά δε 

χρειαζότανε να µου το πει· τους βλέπω από δω, µε το κιάλι µου. Και 

χωρίς το κιάλι θα τους έβλεπα, δηλαδή. Τέσσερα πλοιάρια είναι, µε 

πανιά. Κι έχουνε σταµατήσει µεσοπέλαγα. ∆εν ξέρω τι κάνουνε εκεί: 

µοιάζουνε να φτιάχνονται για βούτηγµα, όµως.» 

  «Πόσο µακριά από τη Νουρβάλη;» 

  «∆εν είναι µακριά. Λίγο πάνω από µισό µίλι, νοµίζω, να πούµε… 

Ναι, κάπου κει. Θα τους ορµήσετε;» 

  «Το έχουµε κατά νου. Εσύ µείνε στη θέση σου.» 

  «Ναι, τα γνωστά…» 

  Η επικοινωνία τερµατίστηκε, και η Ραµίνα’ταρ πληροφόρησε τους 

πειρατές ότι ήταν ώρα να ξεκινήσουν. Ορισµένοι θα έµπαιναν στο 

Νερόφιδο και θα πήγαιναν προς τα πλοιάρια, για να δουν τι γινόταν 

εκεί και να προκαλέσουν τον αντιπερισπασµό. Οι υπόλοιποι θα 

έµπαιναν σε βάρκες, θα έβγαιναν σε µια έρηµη ακτή, και µετά θα 

γλιστρούσαν στη Νουρβάλη, µες στο σκοτάδι της νύχτας. 

  Η Ραµίνα θα ήθελε να είναι µ’αυτούς τους τελευταίους, αλλά, 

δυστυχώς, έπρεπε να µείνει στο Νερόφιδο. Χωρίς τη Μαγγανεία 

Κινήσεως, το µεταλλασσόµενο σκάφος ήταν αδύνατον να κινηθεί: 



 

47 

θα κατανάλωνε στιγµιαία όλη του την ενέργεια, ή ίσως ακόµα και να 

γινόταν έκρηξη. 

  Έπρεπε να είχαµε άλλον έναν µάγο! σκέφτηκε η Ραµίνα, γιατί 

πίστευε ότι, σίγουρα, οι πειρατές που θα έµπαιναν στην πόλη θα τη 

χρειάζονταν. ∆εν ήταν τόσο καλά εκπαιδευµένη όσο οι Μαύρες 

∆ράκαινες, τις οποίες συντρόφευε, αλλά ήξερε να πολεµά και να 

κινείται σε εχθρικό έδαφος καλύτερα από οποιονδήποτε από αυτούς 

τους θαλασσόλυκους. 

  Θα µπορούσα, άραγε, να συνδυάσω δύο πράγµατα; αναρωτιόταν, 

καθώς ετοιµαζόταν βιαστικά µέσα στο δωµάτιό της. 

 

 

—4. 
 

Το Νερόφιδο έφυγε από το Ποντικονήσι, ταξιδεύοντας υποβρυχίως 

προς τη Νουρβάλη. Οι βάρκες που µετέφεραν τους υπόλοιπους 

πειρατές ήταν ενεργοβόρες και είχαν την ίδια γενική κατεύθυνση· 

δεν πήγαιναν, όµως, στην πόλη: έπλεαν προς µια εγκαταλειµµένη 

παραλία η οποία ονοµαζόταν «το Ακρογιάλι των Οστών», γιατί 

µικρότερα και µεγαλύτερα κόκαλα ήταν θαµµένα παντού κάτω 

απ’την άµµο της, µέσα και έξω απ’το νερό. Ορισµένοι έλεγαν ότι 

τούτο το µέρος τραβούσε νεκρούς απ’ολάκερο τον Ωκεανό, και 

τρεφόταν µε τα οστά τους. Ορισµένοι άλλοι έλεγαν ότι τα κόκαλα 

που βρίσκονταν εδώ ανήκαν σε δαίµονες, πανάρχαιους και 

τροµερούς. Όλοι, όµως, θεωρούσαν το µέρος στοιχειωµένο, και το 

απέφευγαν. 

  Οι πειρατές το θεωρούσαν επίσης στοιχειωµένο (και, µάλιστα, 

κάποιοι απ’αυτούς ισχυρίζονταν πως είχαν δει τροµακτικά κι 

αποτρόπαια πράγµατα να συµβαίνουν εδώ)· τώρα, όµως, η περιοχή 

τούς ήταν χρήσιµη για να αράξουν, και δε θα δίσταζαν να το κάνουν 

για να σώσουν τον Χίρµωντ. Παρότι κάµποσοι είχαν υποστηρίξει τη 

Νασίτλα τη Μονόφθαλµη, κανένας τους δεν είχε ξεχάσει τον 

Καπετάνιο τους, που τους είχε βοηθήσει όλους σε δύσκολες στιγµές. 

Πολλούς, δε, τους είχε γλιτώσει από τα χέρια των Παντοκρατορικών· 



 

48 

εποµένως, δεν όφειλαν να του το ανταποδώσουν; Κι επιπλέον, 

πάντοτε τους οδηγούσε σε καλή λεία· τόσα λάφυρα είχαν 

συγκεντρώσει κάτω από την αρχηγεία του. Θα συνέβαινε το ίδιο µε 

κάποιον άλλο; Ίσως… ή ίσως όχι. Όπως και νάχε, ο Χίρµωντ ήταν ο 

Χίρµωντ· κι αφού ήταν ακόµα ζωντανός, δε θ’άφηναν µερικά 

κωλοφαντάσµατα να τους τροµάξουν και να τους σταµατήσουν 

απ’το να τον πάρουν απ’τα χέρια των Παντοκρατορικών. 

  Οι δύο βάρκες έφτασαν στο Ακρογιάλι των Οστών καθώς είχε 

σουρουπώσει και οι σκιές είχαν πυκνώσει και πληθύνει, διεγείροντας 

τη φαντασία. 

  Οι ενεργειακές µηχανές σταµάτησαν, και µερικοί πειρατές βγήκαν 

απ’τα πλεούµενα (το νερό έφτανε ώς τους µηρούς τους) για να τα 

τραβήξουν στα ρηχά. Η µια καρίνα ακούστηκε να συναντά κάτι, 

κάποιο εµπόδιο. 

  «Τα κόκαλα!» αναφώνησε ο Ρίναµελ ο Μακροκάνης, που τραβούσε 

τη συγκεκριµένη βάρκα µαζί µε τον Νάµελκον τον Μπιροπότη. 

  «Τραβάτε πιο δυνατά, ρε, κι αφήστε τις σάχλες!» µούγκρισε ο 

Τάγκαµιρ, που ήταν πάνω στη βάρκα. «∆ε θα σας δαγκάσει κανένα 

κρανίο, παλιοκουφάλες!» 

  Ο Ρίναµελ κι ο Νάµελκον υπάκουσαν· η καρίνα ακούστηκε να 

γδέρνεται άγρια µέσα στα σκοτεινά νερά, αλλά η βάρκα ξεκόλλησε 

από εκεί όπου είχε κολλήσει, και σύντοµα όλοι τους βρίσκονταν στα 

ρηχά. Εδώ, καθώς αποβιβάζονταν, τα κόκαλα φαίνονταν κάτω απ’τα 

πόδια τους. Γυάλιζαν ελαφρά στο φεγγαρόφωτο. 

  «Σκατά…» έφτυσε η Φιστάµα η Καρχαρίενα, «τούτο το µέρος 

µ’ανατριχιάζει.» Τράβηξε το πιστόλι της, κοιτάζοντας ολόγυρα, τις 

σκιές και τα σκοτάδια. 

  Μέσα από την άµµο της ακτής, πελώριοι βράχοι ξεπρόβαλλαν, κι 

ανάµεσα από τους βράχους φύτρωναν δέντρα µε λυγιστούς κορµούς, 

στραβά κλωνάρια, και φυλλωσιές που, θροΐζοντας στον βραδινό 

άνεµο, έκαναν έναν στοιχειωτικό ήχο. Σκιές και σκοτάδια, παντού. 

Τα µάτια έβλεπαν ό,τι ήθελαν: ό,τι φοβόνταν. 

  «Ν’ανάψουµε καµια λάµπα,» πρότεινε ο Μπιροπότης. 



 

49 

  «Μην ακούω εξυπνάδες!» είπε ο Μικροφονιάς. «Η επόµενη φαεινή 

ιδέα που θα σούρθει µάλλον θάναι ν’αρχίσουµε να φωνάζουµε στους 

Παντοκρατορικούς σκύλους ότι είµαστε δω, ερχόµαστε να 

µπουκάρουµε στην πόλη, και ναρθούνε να µας πιάσουνε, ε;» 

Κούνησε το κεφάλι του, αγανακτισµένα. «Προχωράµε ήσυχα και 

όµορφα, και σκασµός από όλους σας.» 

  Ξεκίνησαν να διασχίζουν το Ακρογιάλι των Οστών. 

 

 

—5. 
 

Η Ραµίνα’ταρ, καθισµένη στην ειδική θέση του ενεργειακού κέντρου 

του Νερόφιδου, κοίταζε την οθόνη αντίκρυ της, η οποία έδειχνε αυτά 

που εντόπιζαν οι ανιχνευτές του σκάφους. 

  «Εντάξει,» είπε στη Νασίτλα, µέσω του επικοινωνιακού διαύλου 

δίπλα στο κεφάλι της· «δεν πλησιάζουµε άλλο, ακόµα. Μπορεί να 

µας εντοπίσουν.» 

  «Τέσσερα απλά πλοιάρια είναι. Λες κι αυτά νάχουν ενεργειακό 

κανόνι κι άλλες παράξενες ιστορίες από κάτω τους;» 

  «∆εν το νοµίζω. Αλλά µην ξεχνάς πως πρόκειται για αποστολή 

κατάδυσης. Ίσως να έχουν ρίξει δύτες µες στο νερό, και οι δύτες 

ίσως να µας δουν.» 

  «Κι εµάς δε µας ενδιαφέρει να δούµε τι ψάχνουν στον πυθµένα;» 

  «Μας ενδιαφέρει. Αλλά δε χρειάζεται να φέρουµε κοντά ολόκληρο 

το Νερόφιδο για να το µάθουµε.» 

  «∆εν είµαστε δύτες, µάγισσα· πειρατές είµαστε. Οι περισσότεροι από 

µας δεν έχουν κάνει ποτέ κατάδυση.» 

  «Το ξέρω, Νασίτλα. Εγώ, όµως, έχω κάνει: πολλές φορές.» Ήταν 

µέρος της εκπαίδευσής µου, για να υπηρετήσω µαζί µε τις Μαύρες 

∆ράκαινες. Οι µάγισσες του τάγµατος των ∆ρακαινών έπρεπε 

ν’ακολουθούν τις συντρόφισσές τους σε κάθε είδους αποστολή: κι 

αυτό σήµαινε ότι έπρεπε να ξέρουν πώς να κινηθούν σε όλα τα 

περιβάλλοντα. Η Ραµίνα δεν είχε ποτέ της καµια ιδιαίτερη 



 

50 

συµπάθεια για την κατάδυση, µα γνώριζε όσα ήξερε κι ένας έµπειρος 

δύτης. 

  «Θα πας εσύ;» έκανε η Νασίτλα. 

  «Ναι.» 

  «Και το Φίδι;» 

  «Θα χρειαστεί να µείνει χωρίς εµένα για λίγο.» Η Ραµίνα’ταρ 

σηκώθηκε απ’τη θέση της, παύοντας να χρησιµοποιεί, µέσα στο 

µυαλό της, τη Μαγγανεία Κινήσεως. Η χρήση της είχε νόηµα µόνο 

όταν η µάγισσα βρισκόταν σε άµεση επαφή µε την ενεργειακή ροή 

του σκάφους. 

  Τα βασικά συστήµατα του Νερόφιδου (όπως τα ανιχνευτικά 

συστήµατα, τα όπλα του, το σύστηµα διατήρησης πιέσεως και αέρα) 

θα συνέχιζαν να λειτουργούν κανονικά, αλλά το υποβρύχιο δε θα 

µπορούσε πλέον να κινηθεί (όχι χωρίς τεράστιο ρίσκο), ούτε φυσικά 

να µεταµορφωθεί. 

  Η Ραµίνα’ταρ διέσχισε τους στενούς διαδρόµους του σκάφους –

περνώντας δίπλα από οπλισµένους και έτοιµους για µάχη πειρατές– 

κι έφτασε στο πιλοτήριο, όπου βρίσκονταν η Νασίτλα κι ένας 

πειρατής που ονοµαζόταν Νάρακαµ ο Καβουροχέρης. Μπροστά τους 

ήταν δύο παραλληλόγραµµα παράθυρα (τα µάτια του Νερόφιδου), 

απ’όπου φαίνονταν τα σκοτάδια του βυθού. Τους προβολείς του 

σκάφους, ασφαλώς, δεν τους είχαν ανάψει, για λόγους ασφαλείας. 

  «Τρελάθηκες, µάγισσα;» είπε η Μονόφθαλµη. «Τι θα γίνει αν σε 

χρειαστούµε;» 

  «∆ε θα µε χρειαστείτε για λίγο,» αποκρίθηκε η Ραµίνα. «Σε 

περίπτωση, όµως, που θέλετε να µου πείτε κάτι, ή που θέλω εγώ να 

πω κάτι σ’εσάς….» Πλησίασε την κονσόλα µπροστά στη Νασίτλα κι 

άρχισε να πατά διάφορα πλήκτρα, γρήγορα. 

  Η Μονόφθαλµη δεν είχε ιδέα τι µπορεί να έκανε η µάγισσα· δεν 

ήξερε παρά τα πολύ, πολύ βασικά για το χειρισµό του Νερόφιδου. 

«Τι κάνεις;» τη ρώτησε. 

  «Σου έφτιαξα ένα κωδικοποιηµένο κανάλι επικοινωνίας. Το 

ονόµασα Ρ-55, βλέπεις;» Η Ραµίνα έδειξε µια µικρή οθόνη που 

έγραφε Ρ-55. «Όταν θέλεις να µου µιλήσεις, θα πατήσεις αυτό.» 



 

51 

Πάτησε ένα κουµπί· ένα ελαφρύ φςςςςςςς άρχισε ν’ακούγεται από 

ένα µεγάφωνο. «Μισό λεπτό µόνο να ρυθµίσω και τον ποµπό µου 

στη συχνότητα Ρ-55.» Σήκωσε το αριστερό της χέρι και σκάλισε µια 

συσκευή επάνω στον καρπό της. Πάτησε ένα κουµπί και είπε: «Ένα, 

δύο. Ένα, δύο.» 

  Η φωνή της ήρθε απ’το µεγάφωνο της κονσόλας: «Ένα, δύο. Ένα, 

δύο.» 

  Και ακούστηκε πάλι απ’το πολύ µικρότερο µεγάφωνο του ποµπού 

της µάγισσας: «Ένα, δύο. Ένα, δύο.» 

  «Γιατί έγινε αυτό;» ρώτησε η Νασίτλα. 

  «Γιατί δηµιουργείται αντίλαλος, φυσικά. Μην ανησυχείς, δε θα 

συµβαίνει όταν δεν είµαι µέσα στο πιλοτήριο. 

  »Φεύγω τώρα.» 

  Και βγήκε απ’το δωµάτιο, για να πάει να φορέσει µια στολή 

κατάδυσης. 

  Ρώτησε τους πειρατές που συνάντησε αν ήθελε κάποιος να έρθει 

µαζί της. Μπορεί να χρειαζόταν άλλον έναν άνθρωπο. 

 

 

—6. 
 

Καθώς διέσχιζαν την παραλία, πρόσεχαν να µη µπλέκουν τα πόδια 

τους στα κόκαλα που προεξείχαν από την άµµο: τα οποία, µέσα στο 

σκοτάδι, µπορεί να αποδεικνύονταν αρκετά επικίνδυνα. Τούτο, 

όµως, ήταν το µόνο πραγµατικό εµπόδιο που συνάντησαν: 

φαντάσµατα δεν παρουσιάστηκαν για να τους πάρουν την ψυχή, 

ούτε τα χέρια νεκρών βγήκαν από την άµµο αρπάζοντας τους 

αστραγάλους τους για να τους τραβήξουν κάτω και να τους θάψουν. 

  «Παραµύθια όλα,» µουρµούριζε κάθε τόσο ο Βαράσγκιλ. 

«Παραµύθια· µην κάνετε έτσι σα χέστες.» Η αλήθεια, όµως, ήταν ότι 

έµοιαζε να µιλά για να διώξει τον δικό του φόβο. 

  Κανένας δεν ήθελε να περνά απ’το Ακρογιάλι των Οστών, και 

ειδικά τις νύχτες. 



 

52 

  Τα φώτα της Νουρβάλης έρχονταν ολοένα και πιο κοντά τους, 

καθώς ζύγωναν την πόλη, χωρίς οι ίδιοι να έχουν ανάψει κανένα 

φως· και ο Τάγκαµιρ, σε κάποια στιγµή, είπε έντονα: «Μη µιλά 

κανένας σας από δω και πέρα! Ίσως να υπάρχουνε φρουροί που 

κρυφακούνε.» 

  «Είµαστε µακριά ακόµα, ρε Μικροφονιά,» αντιγύρισε ο Ρίναµελ. 

  «Σκασµός! Πρέπει να το συνηθίσετε, να πούµε, για να κλείσετε τα 

σαγόνια σας εσείς. Ησυχία!» 

  Αν και, στην πραγµατικότητα, κανένας δεν έκανε ιδιαίτερη 

φασαρία· µονάχα µερικά µουρµουρητά ακούγονταν, καθώς ο ένας 

πειρατής ψιθύριζε στον άλλο, κυρίως για να ξορκίσουν τον φόβο 

τους για τα στοιχειά του µέρους. 

  Το Ακρογιάλι των Οστών τελείωσε µετά από λίγο· το είχαν 

περάσει. Κι εύκολα το κατάλαβαν, καθώς δεν µπορούσαν πλέον να 

αισθανθούν παλιά κόκαλα να τρίζουν κάτω απ’τα µποτοφορεµένα 

πόδια τους. 

  Τα φώτα της πόλης τώρα φαίνονταν από ακόµα πιο κοντά, και οι 

πειρατές βάδιζαν ανάµεσα σε πέτρες, µε µεγάλη προσοχή, µη 

γλιστρήσουν και πέσουν. 

  Ο Τάγκαµιρ σταµάτησε για λίγο και έφερε ένα κιάλι στο δεξί του 

µάτι, κλείνοντας το αριστερό. 

  «Τι βλέπεις;» τον ρώτησε η Σεϊλίκρα η Φλογοπόδαρη. 

  «Φυλάκια,» απάντησε εκείνος. 

  «Ξέρουµε από πού θα πάµε, δεν ξέρουµε;» 

  «Ξέρουµε, αλλά δε βλάπτει νάχουµε και τα µάτια µας ανοιχτά.» 

Κατέβασε το κιάλι του. «Ελάτε.» Ξεκίνησε πάλι να βαδίζει. «Το 

µόνο καλό τούτης της ιστορίας είναι ότι η Νουρβάλη δεν έχει τείχη 

για να σκαρφαλώσουµε. Άµα, όµως, µας δει ένας απ’τους 

καταραµένους Παντοκρατορικούς, κι άµα ειδοποιήσει τους άλλους, 

την κάτσαµε, παλικάρια και κοπελιές µου.» Τράβηξε τη βαλλίστρα 

του, οπλίζοντάς την. (Η Ραµίνα’ταρ τούς είχε συµβουλέψει να 

αποφύγουν τη χρήση πυροβόλων όπλων, γιατί έκαναν πολύ φασαρία· 

«αν χρειαστεί να σκοτώσετε, σκοτώστε µε λεπίδια και βέλη· εκτός 

αν σας έχουν ήδη καταλάβει.») 



 

53 

  Αναπάντεχα, µέσα απ’το νυχτερινό σκοτάδι, καθώς ζύγωναν την 

πόλη, είδαν κάτι µικρό και φτερωτό να πετάγεται εµπρός τους, 

φωτιζόµενο από την ασηµιά ακτινοβολία των φεγγαριών. 

  «Θεοί και δαίµονες!» αναφώνησε ο Τάγκαµιρ. 

  Η Φιστάµα η Καρχαρίενα ύψωσε τη βαλλίστρα της, σηµαδεύοντας 

το πλάσµα. Ο Μικροφονιάς, όµως, της κατέβασε αµέσως το όπλο. 

  «Ένα κουάρταλ είναι µονάχα.» 

  Το κουάρταλ έβγαλε αδύναµα γρυλίσµατα, φτερουγίζοντας 

µπροστά τους. 

  «Ο Τρίπτερος!» είπε η Σεϊλίκρα. «∆είτε! έχει τρία φτερά στην 

πλάτη. Ένα ανάµεσα απ’τ’άλλα δύο. Είναι ο Τρίπτερος, του 

Χίρµωντ!» 

  Ο Τάγκαµιρ στένεψε τα µάτια, παρατηρώντας το φτερωτό πλάσµα 

που έκανε κύκλους εµπρός του. «Και µοιάζει να θέλει να τον 

ακολουθήσουµε.» 

  «Θα ξέρει πού έχουν τον Χίρµωντ,» είπε η Σεϊλίκρα. 

  «Αυτό το ξέρουµε κι εµείς. Στις φυλακές είναι.» 

  «Ίσως να ξέρει σε ποιο κελί είναι ακριβώς. Ίσως να µπορεί να τον 

µυριστεί.» 

  «Ναι, ίσως… ∆ε µπορούµε, όµως, τώρα να πλησιάσουµε άλλο. 

Πρέπει να περιµένουµε τον αντιπερισπασµό της µάγισσας. Κλείστε 

το και παρατηρείτε την πόλη.» 

 

 

—7. 
 

Η Ραµίνα βγήκε απ’το Νερόφιδο µαζί µε τον Φράλδελ τον 

Βατραχοµούρη, ο οποίος δήλωσε πως είχε ξανακάνει κατάδυση και 

ήθελε να έρθει µαζί της. 

  Κολύµπησαν υποβρυχίως, χωρίς ν’ανάψουν τους φακούς τους. 

Ήταν κι οι δυο τους ντυµένοι µε µαύρες στολές, και είχαν µάσκα στο 

πρόσωπο και µια φιάλη αέρα στην πλάτη. 

  Η Ραµίνα προσπάθησε να διακρίνει µέσα στα σκοτάδια τι µπορεί να 

έψαχναν οι Παντοκρατορικοί σε τούτο το µέρος· κι επίσης, 



 

54 

προσπάθησε να δει αν βρίσκονταν κι αυτοί εδώ, στον πυθµένα του 

Ωκεανού. Μα δεν είδε κανέναν· το φεγγαρόφωτο που περνούσε 

κάτω απ’το νερό δεν της φανέρωνε ανθρώπους: µονάχα φύκια, που 

ταλαντεύονταν στα υποθαλάσσια ρεύµατα, και νυκτόβια ψάρια που 

τα µάτια τους γυάλιζαν. 

  Περίεργο, σκέφτηκε η Ραµίνα. Γιατί δεν έχουν αρχίσει τις 

καταδύσεις; Τι περιµένουν; 

  Άναψε τον φακό της και φώτισε τα υποθαλάσσια σκοτάδια. Είδε 

ψάρια να τροµάζουν από την τεχνητή ακτινοβολία και να φεύγουν. 

Ένα µαλάκιο αποµακρύνθηκε ρίχνοντας µελάνι πίσω του. 

  ∆ε φαίνεται να υπάρχει τίποτα το ασυνήθιστο σε τούτο το µέρος… 

εκτός αν είναι θαµµένο. Εκτός αν αναζητούν κάτι θαµµένο. 

  Αλλά γιατί δεν έχουν έρθει ακόµα για να το βρουν; 

  Τότε ήταν που πρόσεξε κάτι παράξενο: µια ακτινοβολία. Το 

φεγγαρόφωτο έµοιαζε, ξαφνικά, να είχε εστιαστεί. Τρεις ασηµιές 

δέσµες φωτός τρυπούσαν τα βαθιά νερά και κατέληγαν στον 

πυθµένα, κάµποσα µέτρα απόσταση από τη Ραµίνα’ταρ και τον 

Φράλδελ. 

  Η µάγισσα έσβησε τον φακό της. 

  Ο Βατραχοµούρης τής έκανε νόηµα µε το χέρι του: Τι συµβαίνει; 

  Η Ραµίνα τού απάντησε µε τον ίδιο τρόπο: ∆εν ξέρω. 

  ∆ύτες φάνηκαν να κατεβαίνουν από την επιφάνεια του Ωκεανού, 

σα να περίµεναν κάποιου είδους µυστηριώδες σύνθηµα από το 

φεγγαρόφωτο για να ξεκινήσουν τη δουλειά τους. Τέσσερις ήταν, και 

ανάµεσά τους κρατούσαν µια στρογγυλή συσκευή µε µουσούδα που 

κοίταζε προς τα κάτω. Από ένα άκρο της συσκευής ξεκινούσε ένα 

χοντρό καλώδιο, το οποίο έφτανε ώς την επιφάνεια κι έβγαινε από το 

νερό. 

  Ενεργειακό κανόνι µικρής εµβέλειας, παρατήρησε η Ραµίνα. 

Ορισµένοι το ονόµαζαν και ενεργειακό τρυπάνι, γιατί χρησιµοποιείτο 

κυρίως, όχι για µάχη, αλλά για να ανοίγει τρύπες ή να σπάει 

εισόδους που είχαν µπλοκάρει. 

  Είχα δίκιο: κάτι θέλουν να ξεθάψουν. 



 

55 

  Έκανε νόηµα στον Φράλδελ να την ακολουθήσει, και κολύµπησε 

προς τα εκεί όπου εστιαζόταν το φεγγαρόφωτο: προς το µέρος, 

δηλαδή, όπου πήγαιναν και οι δύτες. 

  Τι είδους παράξενο φαινόµενο είναι τούτο; αναρωτήθηκε η 

Ραµίνα’ταρ. Έχει ξανασυµβεί; Είναι γνωστό ανάµεσα στους 

Φεηνάρκιους; Πώς φαίνονται τώρα τα φεγγάρια στον ουρανό; Έχουν 

αλλάξει κάπως, ή είναι ίδια και µονάχα εδώ παρατηρείται η διαφορά; 

  Η Ραµίνα και ο Φράλδελ κρύφτηκαν πίσω από ένα κοράλλι, γύρω 

απ’το οποίο υπήρχε ένα δάσος από φύκια. Ένα µαλάκιο άνοιξε το 

µοναδικό του µάτι και τους κοίταξε· ύστερα, το έκλεισε πάλι. 

  Η Ραµίνα παρατήρησε ότι οι δέσµες φεγγαρόφωτου κατέληγαν η 

καθεµία πάνω σ’ένα συγκεκριµένο σηµείο του βυθού: και τα σηµεία 

αυτά βρίσκονταν το ένα σχετικά κοντά στο άλλο, σχηµατίζοντας 

νοητό τρίγωνο. 

  Οι Παντοκρατορικοί δύτες ήταν τώρα στον πυθµένα. 

  Η Ραµίνα άκουσε τη φωνή της Νασίτλα µέσα από τον ποµπό στο 

εσωτερικό της µάσκας της: «Τι κάνεις εκεί έξω; Είσαι καλά;» 

  «Ναι. Επιστρέφω σύντοµα. Οι Παντοκρατορικοί έχουν έρθει να 

ξεθάψουν κάτι και θέλω να δω τι είναι.» 

  Οι δύτες πήγαν στο ένα από τα σηµεία που φώτιζε το 

φεγγαρόφωτο, ύψωσαν το ενεργειακό τους τρυπάνι από πάνω του, 

και εξαπέλυσαν µια καταστροφική δέσµη ενέργειας. Το έδαφος του 

πυθµένα θρυµµατίστηκε και χώµα σηκώθηκε, κρύβοντας τους 

Παντοκρατορικούς από τη Ραµίνα. Το µόνο που διέκρινε τώρα ήταν 

τα φώτα τους. 

  Όταν τα υποθαλάσσια ρεύµατα παρέσυραν το χώµα, και η θολούρα 

καταλάγιασε κάπως, η µάγισσα είδε τους δύτες να φεύγουν και να 

πηγαίνουν στο δεύτερο από τα τρία φωτιζόµενα σηµεία. Επίσης, 

παρατήρησε ότι η µία από τις τρεις δέσµες φεγγαρόφωτου είχε 

εξαφανιστεί. 

  Πώς είναι δυνατόν; Αν πρόκειται για φυσικό φαινόµενο, πώς είναι 

δυνατόν; 

  Οι δύτες χρησιµοποίησαν πάλι το ενεργειακό τους τρυπάνι, και το 

έδαφος του πυθµένα έσπασε για δεύτερη φορά. Θολούρα απλώθηκε. 



 

56 

  Η Ραµίνα περίµενε. 

  «Τι συµβαίνει;» τη ρώτησε η Νασίτλα. «∆ε βλέπω καθαρά από εδώ, 

αλλά µπορώ να διακρίνω ότι έγινε… κάτι σαν υποθαλάσσια έκρηξη, 

νοµίζω.» 

  «Περίπου. ∆εν κινδυνεύουµε, όµως. Περίµενε.» 

  Η δεύτερη δέσµη φεγγαρόφωτου είχε σβήσει. 

  Οι τέσσερις δύτες πήγαν εκεί όπου έδειχνε η τρίτη και τελευταία 

δέσµη. Εστίασαν το ενεργειακό τους τρυπάνι και έβαλαν. Το έδαφος 

διαλύθηκε ξανά, και χώµα σηκώθηκε– 

  Κι αµέσως µετά, ακόµα περισσότερο χώµα– 

  Οι φακοί έφυγαν απ’τα χέρια τους– 

  Μια πελώρια µαυρίλα φάνηκε να αναδύεται από τον πυθµένα του 

Ωκεανού– 

  Η Ραµίνα’ταρ κοίταζε έκπληκτη. Τι έκαναν; Τι έκαναν! 

  Χώµατα και θραύσµατα πέτρας ήρθαν προς εκείνη και τον 

Φράλδελ, µαζί µε ψάρια και µαλάκια που παρασέρνονταν από τα 

ισχυρά υποθαλάσσια ρεύµατα που είχαν απρόσµενα δηµιουργηθεί. 

  Η Ραµίνα αισθάνθηκε να παρασέρνεται επίσης, και, µέσα στη 

θολούρα και στον χαλασµό, έχασε τον Βατραχοµούρη από τα µάτια 

της. 

  ∆εν µπορούσε να ελέγξει την κατεύθυνση προς την οποία πήγαινε. 

  Η φωνή της Νασίτλα από τον ποµπό της µάσκας της: «Μάγισσα; Τι 

γίνεται εκεί έξω; –Έλα πίσω! Έλα πίσω στο Φίδι!» 

  Η ισχύς των ρευµάτων, όµως, είχε δυναµώσει· η Ραµίνα είχε χάσει 

κάθε αίσθηση προσανατολισµού· ένιωθε σαν φύλλο που το 

παρασέρνει ο άνεµος– 

  –χτύπησε σε κάτι βράχους– 

  –ένα πελώριο ψάρι πέρασε από δίπλα της, σχίζοντας µε τα 

πλευρικά του πτερύγια ένα κοµµάτι απ’τη στολή της και 

τραυµατίζοντάς την, καθώς έφευγε τροµαγµένο– 

  –η µάσκα της, µέσα στην αναταραχή, γλίστρησε από το πρόσωπό 

της και χάθηκε– 

 

 



 

57 

—8. 
 

Στο λιµάνι της Νουρβάλης, οι κάτοικοι και οι ταξιδευτές είδαν µια 

πελώρια µορφή να σηκώνεται µέσα από τα κύµατα του Ωκεανού, 

κρύβοντας τον νυχτερινό ουρανό πίσω της. Ένας γίγαντας, µε πετσί 

γκρίζο σαν ψαριού, και λέπια που αντανακλούσαν το φεγγαρόφωτο. 

Τα µάτια του γυάλιζαν µ’ένα τροµαχτικό, λευκό φως. Η µορφή του 

θύµιζε ψάρι και ερπετό, συγχρόνως. Κολύµπησε γρήγορα προς την 

πόλη, τινάζοντας το νερό γύρω του, δηµιουργώντας πανύψηλους 

πίδακες γεµάτους αφρό, και βρυχούµενος: οι βρυχηθµοί του 

αντηχούσαν στον άνεµο και µεταφέρονταν στους δρόµους της 

Νουρβάλης σα να είχαν δική τους ζωή, ξυπνώντας τους πάντες στην 

πόλη και γεµίζοντάς τους µ’έναν ανείπωτο απόκοσµο τρόµο. 

  Ο γίγαντας έφτασε στο λιµάνι ταχύτερα απ’ό,τι θα µπορούσε ποτέ 

να φτάσει οποιοδήποτε σκάφος, οσοδήποτε τεχνολογικά εξελιγµένο· 

και η µορφή του τώρα έγινε πιο ευδιάκριτη στους περίτροµους 

ανθρώπους που είχαν την κακοτυχία να βρίσκονται εδώ ετούτη τη 

µοιραία νύχτα. Το πλάσµα, είδαν, ήταν τόσο πλατύ που µπορούσε 

άνετα να αγκαλιάσει ολόκληρο το λιµάνι, απ’άκρη σ’άκρη· το ένα 

µπροστινό του πόδι ακούµπησε στη βόρεια µεριά του λιµανιού, και 

το άλλο πόδι στη νότια: µέλη γεµάτα λέπια, και µε νύχια τόσο 

µακριά όσο ήταν ένας άνθρωπος στο ύψος. ∆εξιά κι αριστερά του 

σώµατος του γίγαντα υπήρχαν πελώρια πτερύγια από σκληρή 

µεµβρανώδη ύλη. Το κεφάλι του ήταν επίµηκες και µακρύ, κι από το 

σαγόνι του κρέµονταν µούσια σαν αυτά ορισµένων ψαριών. 

  Ένας µεθυσµένος ναύτης, που ατένιζε το πλάσµα κοκαλωµένος από 

τρόµο, συνάντησε τα κατάλευκα µάτια του, και το σώµα του έµεινε 

ακίνητο. Για πάντα. Μετατράπηκε σε πέτρα, από πάνω ώς κάτω. 

Έγινε άγαλµα, µε µια τροµοκρατηµένη όψη στο πρόσωπό του κι ένα 

µπουκάλι στο αριστερό του χέρι. 

  Το λιµάνι είχε ήδη αρχίσει ν’αδειάζει· κάτοικοι και ταξιδιώτες 

έτρεχαν να φύγουν, ουρλιάζοντας. 

  Και όσοι, από ατυχία, συναντούσαν το βλέµµα του γίγαντα 

πέτρωναν, όπως εκείνος ο ναύτης. 



 

58 

 

 

—9. 
 

«Θεοί και δαίµονες!» αναφώνησε ο Τάγκαµιρ. «Όταν είπε η µάγισσα 

ότι θα έκανε αντιπερισπασµό, δεν περίµενα κάτι τέτοιο!» Κοιτούσε 

το πανύψηλο τέρας µε το κιάλι του, κι οι άλλοι πειρατές το κοίταζαν 

επίσης, είτε µε κιάλια είτε όχι. Εξάλλου, πραγµατικά, τα κιάλια δεν 

ήταν απαραίτητα· το δύσκολο ήταν να µην δεις κάτι τόσο πελώριο. 

  «∆εν µπορεί να το έφερε η µάγισσα αυτό!» είπε ο Βαράσγκιλ, και η 

φωνή του έτρεµε. 

  «Ό,τι κι αν είναι,» είπε η Σεϊλίκρα, «πρέπει σίγουρα νάχει τροµάξει 

τους Παντοκρατορικούς· πάµε γρήγορα να πάρουµε τον Χίρµωντ!» 

  Οι πειρατές κινήθηκαν µέσα στα σκοτάδια, κατευθυνόµενοι προς 

την πανικόβλητη Νουρβάλη. 

 

 

—10. 
 

Η Ραµίνα σταµάτησε, αµέσως, να αναπνέει. 

  ∆ιότι, αν ανέπνεε, θα τραβούσε µονάχα νερό στα πνευµόνια της και 

δε θ’αργούσε να πεθάνει. 

  Η µάσκα είχε φύγει απ’το πρόσωπό της· αλλά, ευτυχώς, 

αισθανόταν ότι η φιάλη µε τον αέρα βρισκόταν ακόµα στην πλάτη 

της. Έπιασε το σωληνάκι και το έφερε στα χείλη της. Τώρα, είχε 

πάλι αρκετό αέρα για να επιστρέψει στο Νερόφιδο. 

  Έπρεπε µονάχα να το βρει µέσα στη θολούρα. ∆ε θα ήταν, όµως, 

και πολύ δύσκολο, υπέθεσε, και ξεκίνησε να κολυµπά. 

  Εκείνο το ψάρι είχε τραυµατίσει, µε το άγριο πτερύγιό του, την 

αριστερή της µεριά, από τον µηρό µέχρι λίγο  πιο πάνω απ’τη µέση· 

µα το τραύµα δεν ήταν παρά επιφανειακό: η µάγισσα µπορούσε 

άνετα να κινηθεί, παρά το τσούξιµο που αισθανόταν εξαιτίας του 

αλµυρού νερού παντού γύρω της. 

  Από κάπου είδε δυνατό φως. Προβολείς. 



 

59 

  Η ηλίθια! σκέφτηκε. ∆εν ήταν ανάγκη να το κάνει αυτό. Η Νασίτλα 

µπορεί να πρόδιδε τη θέση τους έτσι. 

  Η Ραµίνα κολύµπησε γρήγορα προς το φως, και συνάντησε το 

Νερόφιδο. Πλησίασε την ειδική πλευρική θύρα που ήταν ακόµα 

ανοιχτή και µπήκε σ’έναν θάλαµο γεµάτο νερό. Από ένα στρογγυλό 

παραθυράκι µπορούσε να δει έναν πειρατή να την κοιτάζει. Η θύρα 

πίσω της έκλεισε αυτόµατα, το νερό έφυγε από το δωµάτιο, και µια 

άλλη θύρα αντίκρυ της άνοιξε. 

  Η Ραµίνα βάδισε µέσα στο υποβρύχιο, βγάζοντας το σωληνάκι της 

φιάλης απ’το στόµα της. 

  «Πού είναι ο Βατραχοµούρης;» τη ρώτησε ο Φέκταρελ. 

  «∆εν ξέρω. Τον έχασα.» 

  «Τι έγινε εκεί έξω; Σας έριξαν ενεργειακές ριπές;» 

  «Όχι. Κάτι βγήκε απ’τη θάλασσα. Απ’τον πυθµένα. Κάτι που ήταν 

θαµµένο. Πηγαίνω στο ενεργειακό κέντρο τώρα· πρέπει να 

ξεκινήσουµε, να αναδυθούµε.» Είχε ήδη βγάλει τη φιάλη απ’την 

πλάτη της, και τώρα έβγαζε τη στολή της. Χωρίς να ρίξει άλλα 

ρούχα επάνω της, και χωρίς να καθίσει να περιποιηθεί το τραύµα 

της, έτρεξε προς το ενεργειακό κέντρο. 

 

 

—11. 
 

Ο γίγαντας προχώρησε µέσα στους δρόµους της Νουρβάλης, 

προσέχοντας –παραδόξως– να µην γκρεµίσει τα οικήµατά της, 

σέρνοντας την κοιλιά του επάνω στις οροφές τους, αγκαλιάζοντάς τα 

µε τα µπροστινά πόδια του. Ορισµένα, όµως, έµοιαζαν, για κάποιο 

λόγο, να µην του αρέσουν, και τα διέλυε µε χτυπήµατα των ποδιών 

του, του κεφαλιού του, ή της ουράς του, που ήταν σαν ουρά ψαριού. 

  Και, από όπου περνούσε ο γίγαντας, η βλάστηση –τα βρύα, τα 

µούσκλια, και οι κάθε λογής πρασινάδες που φύτρωναν πάνω στους 

τοίχους– µεγάλωνε, πολλαπλασιαζόταν, τυλίγοντας τα οικήµατα, 

κλείνοντας τις πόρτες και τα παράθυρά τους, πνίγοντάς τα µέσα της. 



 

60 

  Ενώ, συγχρόνως, τα µάτια του αρχαίου δαιµονικού θεού γυάλιζαν 

µε δυνατό λευκό φως, κι όποιος άνθρωπος στρεφόταν να τα κοιτάξει 

µετατρεπόταν σε άγαλµα: το δέρµα του και τα ρούχα του και τα 

αντικείµενα που κρατούσε γίνονταν όλα πέτρα. Πέτρα, σαν αυτές 

που βρίσκει κανείς στις ακροθαλασσιές του Ωκεανού της 

Φεηνάρκια. 

  Οι κάτοικοι και οι ταξιδιώτες έτρεχαν περίτροµοι, πανικόβλητοι, 

προσπαθώντας να γλιτώσουν. 

  Οι Παντοκρατορικοί φρουροί πυροβολούσαν τον γίγαντα, αλλά οι 

σφαίρες τους δεν έµοιαζαν να µπορούν να τραυµατίσουν παρά 

ελάχιστα το λεπιδωτό δέρµα του. Και όσοι ατένιζαν τα κατάλευκα, 

φωτεινά µάτια του πέτρωναν. 

  Ο Επόπτης Αλέξανδρος Κηρόφωτος καταριόταν και ούρλιαζε, 

βέβαιος πως ο δαιµονισµένος µάγος είχε φέρει ετούτη την 

καταστροφή στην πόλη. Ο θεός του δεν ήταν προστάτης, όπως είχε 

πει· δεν ήταν όπλο χρήσιµο για την Παντοκρατορία! Είχε κάνει 

λάθος· και, µάλλον, ήταν κι ο ίδιος νεκρός τώρα, ο ανόητος. 

  «Σκοτώστε αυτό το έκτρωµα!» ούρλιαξε ο Αλέξανδρος στους 

πολεµιστές του. «Σκοτώστε το µε τα ενεργειακά κανόνια!» Και προς 

τους υπηρέτες του: «Ετοιµάστε το ελικόπτερό µου! Ετοιµάστε το 

ελικόπτερό µου!» Βρισκόταν στη µεγάλη αίθουσα του Οικήµατός 

του, και κοντά του ήταν η σύζυγός του η Πηνελόπη και τα δύο 

παιδιά τους, τα οποία εκείνη κρατούσε στην αγκαλιά της, καθώς 

φωνές, ουρλιαχτά, πυροβολισµοί, κρότοι, και άλλοι θόρυβοι 

αντηχούσαν από παντού µέσα στην πόλη. 

 

 

—12. 
 

Οι πειρατές µπήκαν στη Νουρβάλη χωρίς να συναντήσουν, 

ουσιαστικά, καµία αντίσταση, καθώς ο περισσότερος κόσµος 

προσπαθούσε να βγει από την πόλη. 



 

61 

  Μια γυναίκα που, τρέχοντας, τους συνάντησε τούς είπε: «Φύγετε! 

Φύγετε! Ένας δαίµονας βγήκε από τη θάλασσα, δε βλέπετε; Πού 

πάτε;» 

  Εκείνοι την αγνόησαν και συνέχισαν (κι εκείνη, φυσικά, αγνόησε 

αυτούς και συνέχισε). 

  Ο Τρίπτερος πετούσε µπροστά τους, οδηγώντας τους µέσα στους 

δρόµους της Νουρβάλης, αν και δε χρειάζονταν οδηγό: γνώριζαν 

πολύ καλά πού ήταν οι φυλακές. Γύρω τους χάος επικρατούσε, 

καθώς οι κάτοικοι προσπαθούσαν να µαζέψουν όσα από τα 

πράγµατά τους µπορούσαν και να φύγουν. 

  Και πάνω από τους δρόµους, τα οικοδοµήµατα, και τους πύργους 

της πόλης, κρύβοντας τον νυχτερινό ουρανό, ορθωνόταν ο γίγαντας, 

κάνοντας τη βλάστηση να µεγαλώνει, πετρώνοντας όσους κοίταζαν 

τα µάτια του, και τσακίζοντας άλλους µε τα νύχια του, σα να µην 

ήταν τίποτα περισσότερο από µυρµήγκια. 

 

 

—13. 
 

Ο Καντάρφιλ δεν είχε ακόµα επιστρέψει στο σπίτι του όταν ο 

γίγαντας ξεπρόβαλε από τα κύµατα· και γρήγορα κατάλαβε ότι οι 

πολεµιστές του ήταν αδύνατον να τον σκοτώσουν. ∆εν ήταν κάποιο 

απλό θηρίο: ήταν ένας θεός του Ωκεανού, που είχε έρθει για να τους 

καταστρέψει, για να διαλύσει τη Νουρβάλη. 

  Μονάχα ένας Λύκος αλύχτησε φέτος. Μονάχα ένας Λύκος… 

  Και, όπως αποδεικνυόταν, δεν ήταν τυχαίο. 

  Ο Καντάρφιλ πρόσταξε τους φρουρούς να πάψουν να επιτίθενται 

στον γίγαντα. ∆εν µπορούσαν να τον νικήσουν. Θα τους έκανε όλους 

πέτρες! «Βοηθήστε τον κόσµο να φύγει απ’τη Νουρβάλη! Βοηθήστε 

τους να φύγουν απ’τη Νουρβάλη! Γρήγορα! Γρήγορα! Γρήγορα!» 

  Ένα οικοδόµηµα που ήταν από τα νεότερα της πόλης –αν και είχε 

χτιστεί πριν από τη γέννηση του Καντάρφιλ– ξαφνικά γκρεµίστηκε 

στο πέρας του δρόµου, από ένα χτύπηµα της ουράς του γίγαντα. 



 

62 

  «Φύγετε!» φώναξε ο ∆ιοικητής της Φρουράς. «ΦΥΓΕΤΕ! 

ΦΥΓΕΤΕ!» 

  Κι έτρεξε προς το σπίτι του, έχοντας στο νου του την Κλαράντια 

και το νεογέννητο κορίτσι τους. 

 

 

—14. 
 

Επάνω σ’έναν πύργο-φυλάκιο, ένα κανόνι γύρισε. Η κάννη του 

σηµάδεψε τον γίγαντα: και ενέργεια εκτοξεύτηκε, χτυπώντας τον 

στην αριστερή µεριά. 

  Ο γίγαντας βρυχήθηκε, εκκωφαντικά. Το ένα του πόδι διέλυσε ένα 

χτίριο· η ουρά του διέλυσε ένα άλλο. 

  Μα δεν ήταν νεκρός. Επάνω του είχε γίνει µονάχα ένα µεγάλο 

έγκαυµα. Πράγµα εξωφρενικό: κανονικά, η ενεργειακή ακτίνα θα 

έπρεπε να τον είχε σκοτώσει. 

  Ο δαιµονικός θεός του Ωκεανού έστρεψε το βλέµµα του στον 

πύργο, και ο χειριστής του κανονιού µετατράπηκε σε πέτρα, όπως 

επίσης και µια πολεµίστρια που στεκόταν πλάι του. 

  Ο Τεχνοµαθής µάγος, που ήταν λίγο πιο πίσω για να ρυθµίζει την 

ενεργειακή ροή του πανίσχυρου όπλου, τους είδε να γίνονται 

αγάλµατα και, τροµοκρατηµένος, έφυγε, αρχίζοντας να κατεβαίνει 

τις στριφτές σκάλες. 

  Τότε, όµως, ο αρχαίος πύργος διαλύθηκε γύρω του, θάβοντάς τον 

κάτω από τόνους πέτρας. 

  Το άλλο ενεργειακό κανόνι της Νουρβάλης, που ήταν πάλι επάνω 

σ’έναν πύργο, έβαλε, χτυπώντας τον γίγαντα στο κεφάλι. 

  Εκείνος σωριάστηκε, ρηµάζοντας χτίρια από κάτω του και 

σκοτώνοντας ανθρώπους. Αλλά ξανασηκώθηκε, παρότι είχε τώρα 

ακόµα ένα µεγάλο έγκαυµα επάνω του· ορθώθηκε απότοµα, 

βρυχούµενος και χτυπώντας τα πτερύγιά του, ορµώντας προς τον 

πύργο. 

  Το κανόνι έβαλε ξανά. Πέτυχε τον δαιµονικό θεό στο στήθος, 

καίγοντας λέπια και σκληρό δέρµα– 



 

63 

  –κι εκείνος χτύπησε τον πύργο µε το ένα απ’τα νυχάτα πόδια του, 

γκρεµίζοντάς τον και σκοτώνοντας τους Παντοκρατορικούς µέσα: 

δύο στρατιώτες, τον χειριστή του κανονιού, και την Τεχνοµαθή 

µάγισσα που ρύθµιζε την ενεργειακή ροή. 

  Οι βρυχηθµοί του τώρα αντηχούσαν δυνατότερα στον άνεµο, 

τροµοκρατώντας όσους τούς άκουγαν. Πολλοί έπεσαν στα γόνατα, 

τρέµοντας σύγκορµοι· άλλοι κρατούσαν το κεφάλι τους, 

παραπατώντας· άλλοι είχαν σωριαστεί και ξερνούσαν. 

  Η βλάστηση κατάπινε τους δρόµους και τα οικοδοµήµατα γύρω 

τους. 

 

 

—15. 
 

Το Νερόφιδο αναδύθηκε, και η Ραµίνα είπε στη Νασίτλα µέσω του 

δίαυλου πλάι στο κεφάλι της: «∆ώσε µου εικόνα.» 

  Η Μονόφθαλµη έστειλε την εικόνα του εµπρόσθιου τηλεοπτικού 

ποµπού στην οθόνη αντίκρυ στο κάθισµα της µάγισσας. 

  Η Ραµίνα είδε τα τέσσερα πλοιάρια των Παντοκρατορικών 

αναποδογυρισµένα, και ανθρώπους να κολυµπάνε ανάµεσά τους, 

προσπαθώντας να πιαστούν από κάπου. Ένας κοκκινόδερµος γέρος –

που είχε γραπωθεί από την άκρη ενός αναποδογυρισµένου 

πλοιαρίου– γελούσε κι έµοιαζε να φωνάζει. Τα γένια του ήταν 

µακριά και είχαν χρώµα πράσινο αλλά ξεθωριασµένο, όπως και τα 

µαλλιά του. Τα µάτια του φανέρωναν παραφροσύνη. 

  Κανένας από τους άλλους που έβλεπε η Ραµίνα’ταρ δεν έµοιαζε 

µ’αυτόν: ήταν όλοι τους κατατροµαγµένοι. Μισθοφόροι που έκαναν 

τη δουλειά τους, και κάτι απρόσµενο και ανησυχητικό τούς είχε 

συµβεί. 

  Η Ραµίνα πήρε το βλέµµα της από εκεί και κοίταξε πίσω τους, στο 

βάθος, για να δει τη Νουρβάλη, και… µια πελώρια σκοτεινή µορφή 

πάνω από την πόλη. Ένα γιγαντιαίο πλάσµα. 

  Αυτό προσπαθούσαν να ξεθάψουν; Γιατί; 

  Μα τους θεούς, θα προλάβουν οι πειρατές να σώσουν τον Χίρµωντ; 



 

64 

  «Νασίτλα,» είπε η Ραµίνα’ταρ στον δίαυλο, «πρέπει να πάρουµε 

τους ναυαγούς µέσα στο σκάφος µας.» 

  «Τι! ∆εν βάζω Παντοκρατορικούς στο Φίδι, µάγισσα!» 

  «∆εν είδες τι βγήκε απ’τη θάλασσα;» 

  «Το είδα–» 

  «Αυτός ο γέρος που γελά πρέπει να ξέρει τι είναι. Ίσως κι οι άλλοι 

να ξέρουν κάτι. Φέρτους µέσα –αφού τους αφοπλίσεις, φυσικά.» 

 

 

—16. 
 

Ένα ελικόπτερο απογειώθηκε από το Οίκηµα του Παντοκρατορικού 

Επόπτη. Στο εσωτερικό του βρίσκονταν ο Αλέξανδρος Κηρόφωτος, 

η οικογένειά του, και µερικοί στρατιώτες. 

  Ο Επόπτης κοίταζε τον γιγαντιαίο δαίµονα χάσκοντας. Τι είχε κάνει 

ο τρελός µάγος! Γιατί τον άφησα να το κάνει αυτό; 

  «Πάρε µας από δω,» πρόσταξε την πιλότο. «Πάρε µας γρήγορα από 

δω, αλλιώς θα πεθάνουµε όλοι! Το τρισκατάρατο τέρας ακόµα 

στέκεται, ύστερα από τις ριπές των ενεργειακών κανονιών!» Ο 

Αλέξανδρος µπορούσε να δει τα εγκαύµατα που είχαν προκαλέσει τα 

κανόνια στον δαίµονα. Εγκαύµατα! ενώ, κανονικά, θα έπρεπε να τον 

είχαν σκοτώσει: θα έπρεπε να είχαν τρυπήσει το δέρµα του και να 

είχαν ψήσει τα σωθικά του και τον εγκέφαλό του και τα ζωτικά του 

όργανα! 

  Το ελικόπτερο έκανε να φύγει από την πόλη, αλλά ο γίγαντας 

βρέθηκε µπροστά του, καθώς του είχε τραβήξει αµέσως την 

προσοχή: ήταν το µοναδικό αεροσκάφος που είχε απογειωθεί. 

  Η πιλότος προσπάθησε να αποφύγει τον δαίµονα– 

  –και το βλέµµα της συνάντησε το βλέµµα του: και το σώµα της 

έγινε πέτρα. 

  Ο Αλέξανδρος, που καθόταν πίσω της, ούρλιαξε, βλέποντάς το 

αυτό να συµβαίνει. Προσπάθησε να πιάσει ο ίδιος το πηδάλιο, µα 

ήταν ήδη πολύ αργά… 

 



 

65 

 

—17. 
 

«Τρέξτε, ρε! ΤΡΕΞΤΕ!» φώναξε ο Τάγκαµιρ, βλέποντας το 

ελικόπτερο να πέφτει προς τον δρόµο που διέσχιζαν. 

  Οι πειρατές τον ακολούθησαν, καθώς εκείνος ακολουθούσε τον 

Τρίπτερο ο οποίος φτερούγιζε ξέφρενα. 

  Το αεροσκάφος έπεσε, διαλύοντας το πλακόστρωτο και 

καταστρέφοντας τοίχους και πόρτες και παράθυρα ολόγυρα. Οι 

ενεργειακές φιάλες στο εσωτερικό του έσκασαν, και έκρηξη 

προκλήθηκε. 

  Οι πειρατές σωριάστηκαν από δω κι από κει, όπως επίσης κι άλλοι 

άνθρωποι που έτρεχαν µέσα στην πόλη. 

  Ο Τάγκαµιρ σηκώθηκε όρθιος, φωνάζοντας στους συντρόφους του 

να τον ακολουθήσουν: πράγµα το οποίο εκείνοι έκαναν· όσοι από 

αυτούς ήταν ακόµα ζωντανοί, τουλάχιστον. ∆ύο είχαν σκοτωθεί από 

την πτώση του ελικοπτέρου, όπως οι υπόλοιποι σύντοµα 

διαπίστωσαν: ο Νάµελκον ο Μπιροπότης και η Φιστάµα η 

Καρχαρίενα. 

  «Θα ψοφήσουµε όλοι δω πέρα! Να φύγουµε!» έσκουξε ο Χάλκελ ο 

Ζαρωµένος. 

  «Σκασµός!» φώναξε ο Τάγκαµιρ ο Μικροφονιάς. «Ήρθαµε να 

πάρουµε τον Καπετάνιο, και θα τον πάρουµε· και µετά θα φύγουµε, 

όλοι µαζί! Κανένας άλλος δε θα πεθάνει! Προχωράτε τώρα! 

Προχωράτε!» 

  ∆εν ήταν πλέον µακριά από τις φυλακές της πόλης και, όταν 

έφτασαν, τις βρήκαν τελείως αφύλαχτες. Μπήκαν χωρίς κανένας να 

τους σταµατήσει, κι από τα κελιά οι κρατούµενοι άρχισαν αµέσως να 

τους φωνάζουν να τους ελευθερώσουν. Οι πειρατές, όµως, δεν 

έβλεπαν πουθενά τα κλειδιά (οι φρουροί πρέπει να τα είχαν πάρει 

µαζί τους), έτσι αγνόησαν τους φυλακισµένους κι ακολούθησαν τον 

Τρίπτερο, ο οποίος τους οδήγησε στις πέτρινες σκάλες των 

φυλακών. Τις κατέβηκαν και βάδισαν στα µπουντρούµια, ανάβοντας 

φακούς, ενώ οι κραυγές και η φασαρία στην πόλη έρχονταν τώρα 



 

66 

απόµακρα στ’αφτιά τους. Ο Τρίπτερος εξακολουθούσε να τους 

οδηγεί, και σταµάτησε µπροστά στη σιδερένια πόρτα ενός κελιού. Ο 

Τάγκαµιρ κοίταξε µέσα απ’το στενόµακρο παραθυράκι, και στο 

εσωτερικό είδε τον Χίρµωντ ξαπλωµένο στο πάτωµα, γυµνό, µε το 

σώµα του γεµάτο εγκαύµατα, µελανιές, και ελαφριά τραύµατα 

(εξαιρώντας πάντα το σοβαρότερο τραύµα στον δεξή µηρό, το οποίο 

είχε δεχτεί µέσα στη συµπλοκή όπου τον αιχµαλώτισαν). Το 

αριστερό του µάτι έλειπε. 

  «Τα καθίκια,» µούγκρισε ο Μικροφονιάς. «Τα γαµηµένα καθίκια.» 

Και προς τους άλλους: «Ανατινάξτε την πόρτα! Τον βρήκαµε.» 

  Η Σεϊλίκρα η Φλογοπόδαρη έβαλε έναν δυναµίτη επάνω στην 

κλειδαριά, κι αποµακρύνθηκαν. 

  Ο δυναµίτης εξερράγη. 

  Και µετά, η πόρτα άνοιξε εύκολα, µε δυο κλοτσιές του 

Μικροφονιά. 

  Ο Χίρµωντ είχε ανασηκωθεί στο πάτωµα, κι έµοιαζε να νοµίζει ότι 

έβλεπε παραισθήσεις. 

  «Πάµε τώρα να φύγουµε από τούτο το δαιµονισµένο µέρος!» είπε ο 

Τάγκαµιρ, καθώς η Σεϊλίκρα κι ο Βαράσγκιλ σήκωναν τον 

Καπετάνιο τους και Πρόµαχο της Επανάστασης. 

 

 

—18. 
 

Οι πειρατές έβαλαν τους Παντοκρατορικούς µέσα στο Νερόφιδο, 

αφοπλίζοντάς τους· και, στην κατάσταση που αυτοί βρίσκονταν, 

κανένας τους δεν έφερε αντίρρηση. 

  Η Ραµίνα’ταρ έπαψε να χρησιµοποιεί τη Μαγγανεία Κινήσεως 

(προειδοποιώντας, µέσω διαύλου, τη Νασίτλα να µην κινήσει το 

σκάφος ούτε για πλάκα), σηκώθηκε απ’την ειδική θέση του 

ενεργειακού κέντρου, έριξε έναν µανδύα επάνω της (ήταν το 

µοναδικό ρούχο που βρήκε στο δωµάτιο), και πήγε να συναντήσει 

τους αιχµαλώτους στην κεντρική αίθουσα του υποβρυχίου. 



 

67 

  Το βλέµµα της έψαξε για τον κοκκινόδερµο γέρο µε τα τρελά 

µάτια, και τον βρήκε καθισµένο στο πάτωµα. 

  «Ποιος είσαι;» τον ρώτησε. 

  «Το όνοµά µου είναι Βακράντελ’λι. Εσύ ποια είσαι;» 

  Η Ραµίνα αγνόησε την ερώτησή του. «Ένας ∆εσµοφύλακας, 

λοιπόν…» είπε. «Τι είναι αυτό το τέρας που ξεθάψατε απ’τον βυθό;» 

  Ο µάγος την αγριοκοίταξε, µοιάζοντας ενοχληµένος που εκείνη 

γνώριζε τι ακριβώς είχε συµβεί. Οι βαθιές ρυτίδες στο πρόσωπό του 

στράβωσαν, όπως επίσης και η άσχηµη ουλή στο αριστερό του 

µάγουλο. «∆εν είναι τέρας, γυναίκα! Είναι ο θεός-προστάτης της 

Νουρβάλης: ο Μέγας Θαρεσλούτκαλ!» 

  Η Ραµίνα’ταρ γέλασε. «Προστάτης; Μάλλον, ο καταστροφέας της, 

θες να πεις.» 

  «Είσαι τρελή! Πριν από δεκάδες αιώνες φρουρούσε τη Νουρβάλη 

από κάθε κακό, και τώρα θα κάνει πάλι το ίδιο!» 

  «Πάµε επάνω, γέρο, να δεις τι ακριβώς κάνει ο δαίµονάς σου στην 

πόλη σου!» είπε η Ραµίνα, αρπάζοντας τον Βακράντελ’λι απ’το 

µανίκι και τραβώντας τον, για να τον σηκώσει απ’το πάτωµα όπου 

εκείνος ήταν καθισµένος. 

  Ο µάγος την έσπρωξε, παραµερίζοντάς την, και σηκώθηκε όρθιος. 

  «Έλα µαζί µου,» του είπε η Ραµίνα. 

  Ο Φέκταρελ τη ρώτησε: «Να έρθω κι εγώ; Αυτός ο τρελόγερος 

ίσως νάναι επικίνδυνος.» 

  «∆εν κινδυνεύω, µη φοβάσαι,» είπε η Ραµίνα’ταρ, και, κάνοντας 

νόηµα στον ∆εσµοφύλακα να την ακολουθήσει, προχώρησε. 

  Ο Βακράντελ’λι την πήρε στο κατόπι. 

  Η µάγισσα ανέβηκε µια σιδερένια σκάλα, άνοιξε µια καταπακτή, 

και βγήκε από το εσωτερικό του υποβρυχίου (που είχε, φυσικά, 

αναδυθεί για να περισυλλέξει τον ερυθρόδερµο µάγο και τους 

Παντοκρατορικούς). 

  Ο Βακράντελ την ακολούθησε. 

  Η Ραµίνα έδειξε προς την πόλη. «∆ες! Αν δεν λέγεται καταστροφή 

αυτό, τότε δεν ξέρω πώς αλλιώς να τ’ονοµάσω.» 



 

68 

  Τα τρελά µάτια του µάγου γούρλωσαν. «∆εν… δεν… Κάτι δεν 

πήγε καλά! Κάποιος πρέπει να τον προκάλεσε!… Όχι… Όχι! ∆εν 

έπρεπε να είναι έτσι…» 

  «Υπάρχει τρόπος να τον σταµατήσεις;» ρώτησε η Ραµίνα. 

  Ο Βακράντελ’λι κούνησε το κεφάλι. «Όχι. Είναι θεός. Είναι 

πανίσχυρος. Ήταν φύλακας της Νουρβάλης. Την προστάτευε από 

κάθε απειλή!» 

  «Ίσως να άλλαξε γνώµη όταν τον φυλακίσατε κάτω απ’το νερό–» 

  «∆εν τον φυλακίσαµε!» 

  «Τι συνέβη, τότε;» 

  «∆εν ξέρω: δεν γράφουν ακριβώς οι Περγαµηνές του Βιγλάτορα. 

Λένε ότι ο Θαρεσλούτκαλ κρύφτηκε κάτω απ’τα κύµατα και 

κοιµήθηκε, µαγεµένος· και, όταν τα τρία φεγγάρια σχηµατίσουν 

τέλειο ορθογώνιο τρίγωνο στον ουρανό, τότε µόνο θα µπορεί 

κάποιος να σπάσει τις σφραγίδες, ώστε ο Θαρεσλούτκαλ να 

ξανάρθει κοντά µας.» 

  «Κι εξακολουθείς να πιστεύεις ότι κανένας δεν τον φυλάκισε;» 

  «Οι Περγαµηνές δε λένε ότι κάποιος τον φυλάκισε!» γρύλισε ο 

Βακράντελ. «Γιατί να µην το έλεγαν αν ήταν έτσι;» 

  «∆εν ξέρω,» είπε η Ραµίνα, παίρνοντας το βλέµµα της από το 

ρυτιδωµένο πρόσωπο του γέρου και στρέφοντάς το στην πόλη και 

στον πανύψηλο δαιµονικό θεό που έµοιαζε µε εφιαλτικό αµάλγαµα 

ανάµεσα σε ψάρι και ερπετό. «Μπες πάλι στο σκάφος.» 

  «Πού θα µε πάτε;» 

  «Όπου νοµίζουµε. Τώρα, µπες µέσα!» 

  «Η θέση µου είναι κοντά στον Θαρεσλούτκαλ. Εγώ τον ξύπνησα!» 

  Η Ραµίνα γύρισε ξανά να τον κοιτάξει. «Αν θες, πήγαινε,» είπε, 

δείχνοντας την πόλη. «Κολυµπώντας. Εµείς δεν πρόκειται να 

πλησιάσουµε εκεί. Και θα ήµασταν ήδη πολύ µακριά, αν δεν 

περιµέναµε την επιστροφή κάποιων συντρόφων µας.» 

  Ο Βακράντελ’λι παρατήρησε τη Νουρβάλη. «∆εν την 

καταστρέφει…» είπε. «∆εν γκρεµίζει τα χτίριά της. Όχι όλα…» 

  Η Ραµίνα αναστέναξε. «Τι θα γίνει; Θα µπεις, ή να σε πετάξω στη 

θάλασσα;» 



 

69 

  Ο Βακράντελ την αγριοκοίταξε, κι ύστερα κατέβηκε µέσα στην 

καταπακτή. 

 

 

—19. 
 

Ο Καντάρφιλ, αφού πήρε την Κλαράντια και τη νεογέννητη κόρη 

τους από το σπίτι του, οδήγησε όσους περισσότερους φρουρούς και 

κατοίκους της Νουρβάλης µπορούσε έξω από την πόλη, προς τα 

βόρεια, όπου τα εδάφη ήταν πιο φιλόξενα απ’ό,τι οι νότιες ακτές και 

το Ακρογιάλι των Οστών, που όλοι θεωρούσαν στοιχειωµένο. 

  Όταν είχαν αποµακρυνθεί κάµποσο από τη Νουρβάλη, στράφηκε 

και την κοίταξε, και είδε την πανύψηλη µορφή του δαιµονικού θεού 

να βρίσκεται ανάµεσα στα οικοδοµήµατά της, που, κατά πάσα 

πιθανότητα, τα περισσότερα πλέον θα ήταν έρηµα, καθώς οι 

κάτοικοί τους ή θα είχαν φύγει ή θα είχαν σκοτωθεί. Ή θα είχαν 

πετρώσει. Ίσως ακόµα µερικοί να κρύβονταν, σε υπόγεια ή σε 

σκοτεινά δωµάτια, αλλά αυτοί θα έπρεπε να βρουν µόνοι τους τρόπο 

διαφυγής· ήταν αδύνατον ο Καντάρφιλ να επιστρέψει για να τους 

σώσει. 

  «Τι θα κάνουµε τώρα;» τον ρώτησε µια γυναίκα, κλαίγοντας. «Τι 

θα κάνουµε; Θα µας κυνηγήσει και θα µας σκοτώσει!» 

  Ο Καντάρφιλ κούνησε το κεφάλι. «Όχι, δεν το νοµίζω… Είναι 

σαν… σαν η ίδια η πόλη να τον ενδιαφέρει. ∆εν ξέρω γιατί…» Η 

τελευταία φράση δεν ήταν παρά ένα µουρµουρητό από τα χείλη του, 

µισοχαµένο µέσα στο σφύριγµα του ψυχρού ανέµου. 

  «Πού θα πάµε;» τον ρώτησε η Κλαράντια, κρατώντας την κόρη 

τους στην αγκαλιά της, τυλιγµένη σε δύο ζεστές κουβέρτες. 

  «Για τώρα, θα συνεχίσουµε βόρεια. Να αποµακρυνθούµε από τούτη 

την… πόλη των αγαλµάτων. Μετά, βλέπουµε.» 

  Οι επιζώντες συνέχισαν την πορεία τους µέσα στη νύχτα και στον 

άνεµο. 

 

 



 

70 

—20. 
 

Οι πειρατές µετέφεραν τον Καπετάνιο τους στο Ακρογιάλι των 

Οστών, και είδαν ότι εκεί κάποιοι τούς περίµεναν: όχι φαντάσµατα, 

ούτε στοιχειά, αλλά η Ραµίνα’ταρ, ο Φέκταρελ, κι άλλοι δύο. 

  «Τι ήταν αυτό το πράµα, µάγισσα;» ρώτησε ο Τάγκαµιρ. «Εσύ το 

επικαλέστηκες;» 

  «Ευτυχώς ή δυστυχώς, δεν έχω τέτοιες δυνάµεις,» αποκρίθηκε η 

Ραµίνα. «Ένας άλλος το έφερε, µε τη βοήθεια των 

Παντοκρατορικών.» 

  Ο Τάγκαµιρ συνοφρυώθηκε, παραξενεµένος. 

  Ο Βαράσγκιλ είπε: «Ήθελαν οι Παντοκρατορικοί να καταστρέψουν 

την πόλη;» 

  «∆εν το νοµίζω. Ο Βακράντελ’λι είπε στον Επόπτη ότι αυτός ο θεός 

ήταν, στα αρχαία χρόνια, προστάτης της Νουρβάλης και ότι, αν τον 

έβγαζαν από τον πυθµένα της θάλασσας, θα προστάτευε την πόλη 

και πάλι: θα ήταν ένα πανίσχυρο όπλο.» 

  «Ο Βακράντελ’λι;» µούγκρισε ο Τάγκαµιρ ο Μικροφονιάς. «Αυτός 

ο σαλεµένος; Είναι τρελός, όλοι το ξέρουν!» 

  «Του Επόπτη, µάλλον, του είχε διαφύγει τούτη η λεπτοµέρεια,» 

είπε, µουντά, ο Φέκταρελ. 

  «∆εν πάµε να φύγουµε τώρα;» πρότεινε η Σεϊλίκρα. «Εκτός απ’το 

ότι τούτη η καταραµένη ακτή µε κάνει ν’ανατριχιάζω, ο Καπετάνιος 

είναι µισολιπόθυµος. Πρέπει να ξεκουραστεί, και να τον 

περιποιηθούµε.» 

  Η Ραµίνα ένευσε. «Πηγαίνετε. Θα συναντηθούµε όλοι στο 

Ποντικονήσι.» 

  Οι πειρατές επιβιβάστηκαν στα µικρά ενεργειακά σκάφη και 

έφυγαν, ενώ η µάγισσα έφερνε ένα κιάλι στο δεξί της µάτι και 

κοίταζε βόρεια, προς τη Νουρβάλη. Συγχρόνως, µουρµούριζε ένα 

Ξόρκι Οπτικής Ενισχύσεως, και η µατιά της έσχισε τα σκοτάδια και 

την απόσταση και κοίταξε από κοντά τη ρηµαγµένη πόλη και τον 

δαιµονικό αρχαίο θεό. 



 

71 

  Ναι, σκέφτηκε, είναι πράγµατι προστάτης της Νουρβάλης. Όχι, 

όµως, και των κατοίκων της. 

  Ο γίγαντας είχε απλωθεί ανάµεσα στα οικοδοµήµατα, 

αγκαλιάζοντάς τα µε την ουρά του και µε τα πελώρια µπροστινά 

πόδια του. Ακουµπούσε το κεφάλι του σ’ένα παλιό, ψηλό σπίτι, το 

οποίο ήταν καλυµµένο από πρασινάδες, βρύα, και µούσκλια, από 

πάνω ώς κάτω. Τα µάτια του δαίµονα φωσφόριζαν, κατάλευκα. 

  Θύµιζε στη Ραµίνα’ταρ ένα παιδί που αγαπά τα παιχνίδια του: τα 

κάστρα και τους πύργους που είναι απλωµένα στο πάτωµα του 

δωµατίου του. 

  Θύµιζε στη Ραµίνα’ταρ ένα παιδί που, ξυπνώντας, βρίσκει ξαφνικά 

ένα σωρό άγνωστα έντοµα να είναι µπερδεµένα µέσα στα παιχνίδια 

του, και, θυµώνοντας από την παρουσία τους, προσπαθεί να τα 

διώξει. 

  Τώρα, τα έντοµα είχαν διωχτεί, και το παιδί έµοιαζε γαλήνιο. 

  Η Ραµίνα αναρωτήθηκε αν οι Παντοκρατορικοί θα επέστρεφαν για 

να ανακτήσουν ετούτη την πόλη και να σκοτώσουν το γιγάντιο 

πλάσµα. Αν το επιχειρούσαν, ήταν σίγουρη πως δε θα το έβρισκαν 

καθόλου εύκολο: στην Φεηνάρκια, η φύση έπαιρνε την εκδίκησή της 

µε πολύ πιο άγριο τρόπο απ’ό,τι σε άλλες διαστάσεις του Γνωστού 

Σύµπαντος. 

  Κατέβασε το κιάλι από µπροστά της, και είπε στον Φέκταρελ και 

στους άλλους να πηγαίνουν. 

  Βούτηξαν στη θάλασσα και κολύµπησαν προς το Νερόφιδο, που 

τους περίµενε εκεί όπου κανένας άνθρωπος δεν πάτωνε. 

 

 

—21. 
 

Έτσι τώρα ο Θαρεσλούτκαλ, ένας από τους πολλούς άγριους θεούς 

της Φεηνάρκια, φυλά και πάλι, ύστερα από τόσους αιώνες, τη 

Νουρβάλη, η οποία σύντοµα θα πάρει το όνοµα Πόλη των 

Αγαλµάτων, γιατί οι κάτοικοί της είναι όλοι αγάλµατα, ακίνητοι για 



 

72 

πάντα στις θέσεις όπου τα µάτια τους συνάντησαν εκείνο το 

κατάλευκο φωτεινό βλέµµα. 

  Και οι πρασινάδες έχουν σκεπάσει κάθε σπίτι, κάθε πύργο, κάθε 

οικοδόµηµα, κάθε δρόµο. Ακόµα και πολλά από τα αγάλµατα. 


