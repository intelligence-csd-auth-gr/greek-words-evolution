









































Logotexnia tou Facebook_Book.indb






Λογοτεχνία του Facebook





Ευστράτιος Παπάνης

Λογοτεχνία του Facebook



Λογοτεχνία του Facebook
ISBN: 978-960-????-???-?
Πρώτη έκδοση: Νοέμβριος 2013
Copyright © Ευστράτιος Παπάνης
Copyright © Εκδόσεις Ι. ΣΙΔΕΡΗΣ, έτος ιδρύσεως 1891
 Κεντρική διάθεση: Σόλωνος 116, 106 81 Αθήνα
 Τ: 210 3833434, F: 210 3832294
 E: contact@isideris.gr, S: www.isideris.gr
Επιμέλεια κειμένου: Τζένη Γεωργαντά
Ηλεκτρονική σελιδοποίηση: Φωτεινή Σκουρή
Μακέτα εξωφύλλου: ??????
Τυπώθηκε σε χαρτί ελεύθερο χημικών ουσιών χλωρίου και φιλικό 
προς το περιβάλλον.
Το παρόν έργο πνευματικής ιδιοκτησίας προστατεύεται κατά τις διατάξεις 
του Ελληνικού Νόμου (Ν. 2121/1993 όπως έχει τροποποιηθεί και ισχύει σήμε-
ρα) και τις διεθνείς συμβάσεις περί πνευματικής ιδιοκτησίας. Απαγορεύεται 
απολύτως άνευ γραπτής άδειας του εκδότη η κατά οποιονδήποτε τρόπο ή 
μέσο αντιγραφή, φωτοανατύπωση και εν γένει αναπαραγωγή, εκμίσθωση ή 
δανεισμός, μετάφραση, διασκευή, αναμετάδοση στο κοινό σε οποιαδήποτε 
μορφή (ηλεκτρονική, μηχανική ή άλλη) και η εν γένει εκμετάλλευση του συνό-
λου ή μέρους του έργου.



7

Περιεχόμενα

Κεφάλαιο 1 
Σχέσεις στο διαδίκτυο  ........................................ 13

Συνδέσου με σεβασμό  ..........................................  13
Η διακύβευση της ελευθερίας στο διαδίκτυο  .......  16
Η επίδραση των σκηνών βίας και σεξ 

στην τηλεόραση και το διαδίκτυο  ....................  20
Οι νεκροί του YouTube  .........................................  24
Facebook και νεύρωση  ..........................................  28
Τρομοκρατία και διαδίκτυο: Έρευνα  ...................  32
Τα ψυχολογικά αίτια της τρομοκρατίας  ...............  37
Harlem Shake: Πώς να δημιουργήσετε μια μόδα 

στο διαδίκτυο  ...................................................  43

Κεφάλαιο 2 
Σκέψεις στο διαδίκτυο  ....................................... 47

Αγάπη είναι…  .......................................................  47
Τόσο πολύ… ..........................................................  47
Άπειρο…  ...............................................................  48
Γιατί τίποτα δεν με φόβισε περισσότερο στη ζωή 

παρά η αγάπη  ..................................................  48
Αγάπη…  ................................................................  49
Ξέσπασμα αγάπης  ................................................  51
Με αφορμή τις γυναίκες του Facebook  ................  52



Λογοτεχνία του Facebook

8

Μοιάζει ο έρωτάς σου  ..........................................  54
Ερωτικό  ................................................................  55
Τόσες λέξεις για τη λάθος πάντα γυναίκα  ...........  56
Ένας ηττημένος έρωτας  ........................................  57
Η ηχώ, που όλα τα επιστρέφει Στη Λήδα μου  .....  59
Ο Θεός των παιδιών και της αδυνασίας  ...............  60
Χωρισμός  ..............................................................  61
Αθύρματα των θεών  .............................................  62
Μοιάζουν οι πρώτες αγάπες μου  .........................  65
Απομάγευση  .........................................................  67
Οι πόθοι που λιγοψύχησαν  ...................................  68
Πόσο γελάστηκα  ...................................................  69
Πού εξαργύρωσες τόση ομορφιά;  .........................  70
Αδίστακτες αυγές  .................................................  70
Απεγνωσμένα «Σ’ αγαπώ»  ..................................  72
Ρυτίδες  ..................................................................  73
Σισπλατίνη  ............................................................  73
Σε μια άλλη ζωή  ...................................................  74
Αναίρεση  ...............................................................  76
Αν κάθε μέρα…  .....................................................  77
Χειμωνιάτικο τοπίο  ..............................................  79
Γενέθλια  ................................................................  80
Επιστροφή  ............................................................  80
Νάουσα  .................................................................  83
Πορεία νυχτερινή  ..................................................  84
Μόλυβος  ................................................................  86
Περνώ  ...................................................................  87
Πάντα έτσι πορεύτηκα  ..........................................  88
Η ομορφιά είναι όμοια παντού  .............................  88
Εγνατία  .................................................................  88



9

Περιεχόμενα

Ελιά, θυμάρι και λύτρωση  ....................................  89
Φενάκη  ..................................................................  89
Θεσσαλικός κάμπος  ..............................................  90
Λιμήν Πειραιώς  .....................................................  92
Καύκασος  .............................................................  94
Νυχτερινό  ..............................................................  95
Τα εκκλησάκια των αεροδρομίων  .........................  97
Τα δάκρυα το βράδυ μπερδεύονται 

με τη δροσιά  ....................................................  99
«Alla fi era dell’ Est…» 

(Στο πανηγύρι της Ανατολικής)  .......................  101
Στον παππού μου Στρατή Παπάνη, 

τρία χρόνια μετά… ............................................  101
Κυριακάτικο πρωινό  .............................................  105
26ο χιλιόμετρο  .......................................................  107
Ειμαρμένη  .............................................................  108
Παράλληλα σύμπαντα  ..........................................  109
Αιώνιες Ακροπόλεις  ..............................................  111
Καλημέρα!  ............................................................  112
Θέατρο  ..................................................................  112
Δεοντολογία  ..........................................................  113
Φαύλοι  ..................................................................  113
Η Ιφιγένεια των Χριστουγέννων  ...........................  114
Η μυστική λειτουργία  ...........................................  115
Η γενιά του Πολυτεχνείου..  ..................................  117
Εσείς πιστεύετε στις θεωρίες συνωμοσίας;  ..........  118
Ονειρεύτηκα ένα σχολείο  ......................................  120
Λύτρωση  ...............................................................  122
Εξομολόγηση στην πλατεία Αριστοτέλους  ............  123
Με αφορμή μια αυτοκτονία  ..................................  124



Λογοτεχνία του Facebook

10

Άφεση  ...................................................................  125
Η εξουσία της παιδικής χαράς  .............................  126
Ερημιά  ..................................................................  128
Τα νοσοκομεία του καλοκαιριού  ..........................  129
Απορία  ..................................................................  132
Θέατρο  ..................................................................  134
Εκτός δικτύου  .......................................................  136
Ο πανδαμάτωρ χρόνος  ..........................................  138
Στο ξεψύχισμα του Αυγούστου  ............................  140
Συναισθηματικές επιλογές  ....................................  144
Καθυστερημένη ή άμεση ικανοποίηση... 

Ένα δίλημμα χωρίς νικητές  ..............................  144
Ερείπια  .................................................................  146
Διαδηλώσεις  ..........................................................  147
Θεσσαλονίκη  .........................................................  148
Silver alert  .............................................................  148
Τι άλλο είναι φασισμός  ........................................  149
Ετυμολογία  ...........................................................  150
Ωδή στο θάνατο  ....................................................  150
Τι είναι Δημοκρατία  .............................................  151
Η Κοινωνική Ψυχολογία με απλά λόγια  ...............  152
Ενηλικίωση  ............................................................  153
Κοινωνία σε Κρίση  ...............................................  153
Όρια  ......................................................................  154
Είδωλο  ..................................................................  155
Τα ανθρωπάκια  ....................................................  156
Αθέλητες Αλλαγές .................................................  157
Ανέφικτο  ...............................................................  157
Αφιέρωση  ..............................................................  158
Καθημερινό καθ’ ομοίωσιν  ...................................  158



11

Περιεχόμενα

Μια φωτογραφία  ..................................................  159
Η Επίδραση της εξωτερικής εμφάνισης 

στη δημιουργία κρίσεων 
και αναπαραστάσεων  .......................................  161

Σοβαροφάνεια .......................................................  170
Στην κόρη μου  ......................................................  171
Ιδεολογία  ..............................................................  171

Κεφάλαιο 3 
Τύποι ανθρώπων  ................................................ 173

Φαλλοκρατική ωδή στις καταθλιπτικές, 
παντρεμένες καλλονές της καθημερινότητας 
ενός ανέραστου  ................................................  173

Τα Παιδιά  .............................................................  176
Τα παιδιά ως πρόσχημα  .......................................  177
Αν ήμουν παιδί  .....................................................  177
Θέλουμε ανθρώπους  .............................................  179
Είμαστε πλασμένοι εμείς  ......................................  180
Θεέ μου, μη δώσεις στον φτωχό πόρτα 

και παραθύρι  ...................................................  182
Τα σμαζώματα ......................................................  184
Τον γνωρίζετε;  ......................................................  185
Σατραπεία  ............................................................  187
Οι νταβατζήδες των επαρχιών  ..............................  190
Δάσκαλος  ..............................................................  192
Η περιπέτεια της γνώσης  ......................................  193
Η εικόνα Σου  ........................................................  195





13

Κεφάλαιο 1 
Σχέσεις στο διαδίκτυο 

Συνδέσου με σεβασμό 

Όσοι θεωρούν ότι το διαδίκτυο είναι ένα μέσο όπως 
όλα τα υπόλοιπα που εμφανίστηκαν κατά τη διάρκεια 
του 20ού αιώνα ξεχνούν ίσως ή προσποιούνται πως 
αγνοούν τη βασικότερη ιδιότητά του: πως λαμβάνει τις 
ιδιότητες των χρηστών, τις ενσωματώνει, διαμορφώνε-
ται από αυτές και ταυτόχρονα το ίδιο τις μορφοποιεί. 
Με άλλα λόγια, το διαδίκτυο είναι ένας διάλογος, μία 
νέα εποποιία της δημοκρατίας, που επιτελείται ανά 
πάσα στιγμή. Αποτελεί ένα περίπλοκο κοινωνικό σύ-
στημα, που απαρτίζεται από επιμέρους δίκτυα και 
διατηρεί όλα τα χαρακτηριστικά τους, ενώ παράλληλα 
τα αναπλαισιώνει και τα διαδίδει.
Οι κοινότητες στο διαδίκτυο και οι διαδράσεις τους 

χαρακτηρίζονται από την ευκαμψία, τον διαρκή ανα-
προσδιορισμό: ομάδες δημιουργούνται βάσει κοινών 
ενδιαφερόντων, εξαφανίζονται, ανακάμπτουν, με μία 
δυναμική που αρμόζει στην οικουμενική θεώρηση των 
κοινωνιών και είναι απαλλαγμένη από δυνάμεις, όπως 
η κοινωνική αδράνεια και η αντίσταση στην αλλαγή. Η 
πεμπτουσία του διαδικτύου και η αιτία της εξάπλω-



Λογοτεχνία του Facebook

14

σής του είναι ακριβώς η ιδιότητά του να αποδέχεται 
άμεσα το καινοφανές.
Το διαδίκτυο ομοιάζει με ένα άθροισμα από κατα-

κερματισμένα υποσύνολα, αλλά τείνει προς την ενό-
τητα και τη διαφάνεια. Το αίτημα της εποχής είναι η 
διαπίστευση του συμβολικού εαυτού των χρηστών και 
οι σχέσεις του με τον πραγματικό, η επικύρωση των 
πηγών και η επιβεβαίωση των αρχών της ισότητας και 
των πολλαπλών ευκαιριών. Οποιαδήποτε αστοχία σε 
κάποιον από αυτούς τους τομείς θα δράσει ανασταλ-
τικά στο ιδεώδες που ονομάζεται άμεση δημοκρατία, 
ανάδειξη της προσωπικής βιογραφίας και του ατόμου 
ως ιστορικό πρόσωπο, το οποίο μπορεί πλέον να δι-
αμορφώνει τις τύχες του. Ο συνειδητοποιημένος χρή-
στης αντιστέκεται σε κάθε προσπάθεια χειραγώγησης 
του διαδικτύου, είτε από κράτη είτε από τα συνήθη 
είδη της προπαγάνδας και των οικονομικών στρεβλώ-
σεων.
Ο σεβασμός προς την προσωπικότητα είναι συνυ-

φασμένος με την εξέλιξη του διαδικτύου, που απαλλά-
χτηκε από την ξερή, ποσοτικοποιημένη καταμέτρηση 
κλικ, έδωσε έμφαση στα ποιοτικά χαρακτηριστικά της 
αλληλεπίδρασης, των προτιμήσεων, του χαρακτήρα 
και στην κατοχύρωση της πληροφορίας, η οποία ανα-
μεταδίδεται και διαμορφώνει στάσεις, πεποιθήσεις 
και πολιτικό λόγο. Η ευθύνη των κρατών, των εταιρει-
ών και των κοινωνικών μορφωμάτων που σταθερά δι-
αμόρφωναν την κοινή γνώμη είναι τεράστια, καθώς η 
επιρροή τους μετριάζεται πλέον από το δικαίωμα του 
πολίτη να αρθρώνει και να διαχέει την άποψή του.



15

Σχέσεις στο διαδίκτυο

Η αποφυγή της παραχάραξης της πληροφορίας εί-
ναι το μεγάλο στοίχημα για το μέλλον και σε αυτό 
ο καθημερινός χρήστης δεν είναι άμοιρος ευθυνών: η 
διασταύρωση των πηγών, η αντίσταση σε ιστότοπους 
που συστηματικά διασπείρουν αλλοιωμένες ειδήσεις 
ή φανατίζουν, η πολλαπλή ενημέρωση, η απαξίωση 
της άκριτης αποδοχής της αυθεντίας –χαρακτηριστικά 
της πρώιμης εποχής του διαδικτύου– πρέπει να πα-
ρέλθουν ανεπιστρεπτί. Η πολιτεία των νόμων και των 
θεσμών και η πάταξη της αυθαιρεσίας δέον να μετα-
λαμπαδευτεί στις διαδικτυακές σχέσεις. Το ίντερνετ, 
για να αποκτήσει κύρος, οφείλει να γίνει κατανοητό 
και προσιτό σε ευρύτατα στρώματα πληθυσμού, να 
άρει τις ανισότητες, είτε ηλικιακές είτε κοινωνικοοι-
κονομικές, και να θεωρηθεί δημόσιο αγαθό, το οποίο 
δίνει έμφαση στο περιβάλλον, στα ανθρώπινα δικαιώ-
ματα και εν γένει στην ελευθερία, και προσφέρει βήμα 
σε ομάδες που μέχρι στιγμής δρούσαν σχεδόν στην 
αφάνεια. Το διαδίκτυο, εν ολίγοις, είναι ο σύγχρονος 
τρόπος σκέψης που σέβεται και αναδεικνύει τη δια-
φορετικότητα.
Ο χρήστης σήμερα πρέπει να είναι ιδιαίτερα ευαι-

σθητοποιημένος σε διαδικτυακά φαινόμενα, όπως η 
ανεπιθύμητη διαφήμιση, η χωρίς έγκριση ενοχλητική 
αλληλογραφία, τα προγράμματα που καταγράφουν 
κάθε επίσκεψη στο διαδίκτυο, τις παράλογες πολι-
τικές και όρους χρήσης των γνωστών διαδικτυακών 
εταιρειών, τη ροή της πληροφορίας που αποδέχεται το 
copyright των όσων παράγει, την ελευθερία της τεκ-
μηριωμένης γνώμης.



Λογοτεχνία του Facebook

16

Γίνεται κατανοητό πως όλες αυτές οι έννοιες δεν 
μπορούν να προσπελαστούν από ανθρώπους χωρίς 
ιδιαίτερη παιδεία. Επομένως, η ευαισθητοποίηση και 
η ενδυνάμωση των χρηστών είναι χρέος πλέον της Πο-
λιτείας, εάν δεν θέλουμε να καταλήξουμε σε εκτρω-
ματικές καταστάσεις ή να μετατρέψουμε το διαδίκτυο 
σε ελιτίστικο μόρφωμα.

Η διακύβευση της ελευθερίας 
στο διαδίκτυο 

Το διαδίκτυο είναι το ξέσπασμα του πολιτισμού των 
απλών πολιτών και η αποκαθήλωση του ηγέτη, δυνα-
μικές που δεν μπόρεσαν να εκφραστούν μέσα από τα 
παραδοσιακά μέσα και, ως τέτοιες, μπορεί εύκολα να 
οδηγήσουν σε έναν καινούργιο αναγεννησιακό ανθρω-
πισμό ή σε μία απολυταρχία πολύ πιο οδυνηρή και 
ολοκληρωτική από όσες αναφέρει η ιστορία.
Το διαδίκτυο είναι η επιτομή της ελεύθερης δια-

κίνησης ιδεών, ένας παγκόσμιος διάλογος, ο οποίος 
λαμβάνει χώρα ανά πάσα στιγμή και αφορά σε όλα 
τα θέματα που απασχολούν την ανθρωπότητα. Πρό-
κειται για μία συγχρονική και διαχρονική απεικόνιση 
της ιστορίας και μία πολύτιμη αποτύπωση της ανθρώ-
πινης δράσης. Αφορά στην επανάσταση της δημοκρα-
τίας στη νέα εποχή, αφού παρέχει το πλαίσιο για ανά-
δειξη, διάδοση και καλλιέργεια των γραμμάτων και 
των τεχνών, την επικαιροποίηση και επισφράγιση του 
πολιτικού λόγου, την πάνδημη συμμετοχή, την οικου-



17

Σχέσεις στο διαδίκτυο

μενικότητα του προσωπικού και την ενσωμάτωση του 
διαφορετικού στους στενούς ορίζοντες της τοπικής 
κουλτούρας.
Πολλοί μιλούν για μία παράλληλη πραγματικότη-

τα, αγνοώντας πως ανέκαθεν ο ανθρώπινος εγκέφαλος 
μετουσίωνε σε μνήμη και εμπειρία οτιδήποτε αντιλαμ-
βανόταν, ακόμη κι αν αυτό συνέβαινε στη σφαίρα της 
γλώσσας, του ονείρου, της φαντασίας και του συμβο-
λικού. Οι αντινομίες της διαδικτυακής συμπεριφοράς 
εύκολα παραλληλίζονται με τις αντιφάσεις σε κάθε 
επίπεδο του επιστητού. Το ίντερνετ, όμως, δεν αντι-
κατοπτρίζει απλώς όσα συμβαίνουν στον κόσμο, αλλά 
–μέσα από τη σχεσιακή του δυναμική– τα διαμορφώ-
νει. Και είναι αυτές οι παραβιάσεις των ορίων που δι-
ακυβεύουν την ποιότητα της διαδικτυακής εμπειρίας.
Το μεγαλύτερο φόβητρο των αυταρχικών καθεστώ-

των, των συντηρητικών κοινωνιών και των δυναστικών 
ανθρώπων είναι ο διάλογος, η αντιπαράθεση επιχειρη-
μάτων και η ενεργός συμμετοχή. Και, δυστυχώς, υπάρ-
χουν πολλοί τρόποι για να καπηλευτούν οι σκευωροί 
και να παραχαράξουν την επιθυμία των ανθρώπων να 
είναι κοινωνικά όντα και όχι ιδιώτες, με την αρχαία 
ελληνική σημασία του όρου.
Το μεγάλο στοίχημα για τα επόμενα χρόνια είναι 

η εφαρμογή του άρθρου 19 για τα ανθρώπινα δικαι-
ώματα: όλοι πρέπει να έχουν δικαίωμα να εκφράζουν 
τη γνώμη τους χωρίς παρεμβάσεις και να αναζητούν, 
να διαδίδουν πληροφορίες, χωρίς να υπόκεινται σε κυ-
ρώσεις γι’ αυτό, με σεβασμό για τη φήμη των άλλων 
και μη παραβιάζοντας τα δικαιώματά τους.



Λογοτεχνία του Facebook

18

Πολλά κράτη διαρκώς εφευρίσκουν τεχνικές ή ποινι-
κοποιούν τη διαδικτυακή δραστηριότητα, για να περι-
ορίσουν την ελευθερία των χρηστών: η Κίνα μπλοκάρει 
κάθε πρόσβαση σε ιστότοπους που περιλαμβάνουν τους 
όρους δημοκρατία και ανθρώπινα δικαιώματα, ενώ άλ-
λες χώρες κλείνουν χώρους κοινωνικής δικτύωσης και 
ιστολόγια σε κρίσιμες περιόδους, π.χ., εκλογές. Στην 
Τουρκία είναι παράνομη κάθε άποψη που αμφισβητεί 
τον Κεμάλ Ατατούρκ, ενώ αλλού αίρεται διαρκώς η 
απαλλαγή από ευθύνες τρίτων σε πλατφόρμες, μηχανές 
αναζήτησης, υπηρεσίες e-mail, παροχές πρόσβασης, κα-
θιστώντας τες υπεύθυνες και για τα δημοσιεύματα και 
τις ενέργειες των χρηστών τους. Διαδικτυακοί τόποι 
δέχονται συστηματικές κυβερνο-επιθέσεις, με αποτέλε-
σμα να καταρρέουν, ενώ κράτη παραβιάζουν κωδικούς 
πολιτών αναιρώντας το δικαίωμα στην ανωνυμία.
Οι μηχανές αναζήτησης, όπως η Google, αποκρύ-

πτουν περιεχόμενο –εν αγνοία του χρήστη– που δεν 
συσχετίζεται με το προφίλ και τα προσωπικά δεδομέ-
να του, τα οποία συγκεντρώθηκαν συστηματικά από 
επισκέψεις και αναζητήσεις του σε διάφορους ιστό-
τοπους. Το αποτέλεσμα μιας έρευνας στο διαδίκτυο 
περιορίζεται με αλγόριθμους σε όσα αποτελέσματα 
υποθέτει η μηχανή πως αφορούν στον χρήστη ή στους 
κατοίκους μιας ολόκληρης χώρας, στερώντας έτσι την 
ελευθερία να επιλέγουν ποιες πληροφορίες θα επεξερ-
γαστούν οι ίδιοι, χωρίς εξωτερικές παρεμβάσεις.
Η γεωγραφική παρακολούθηση των πολιτών μέσω 

υπηρεσιών χαρτογράφησης θέτει πολλαπλά δεοντο-
λογικά ερωτήματα, τα οποία δεν απαντώνται με τον 



19

Σχέσεις στο διαδίκτυο

υπαινιγμό πως οι συνέπειες ήταν γνωστές στον χρήστη 
και σαφώς καταγεγραμμένες στους νομικούς όρους 
της σύμβασης. Οι πολίτες δεν έχουν δικανική παιδεία, 
ώστε να αποκρυπτογραφούν και να αντιλαμβάνονται 
όσα επιμελώς και με λανθάνοντα τρόπο επιβάλλουν 
οι εταιρείες.
Με πρόσχημα την εθνική ασφάλεια ή την πάταξη 

της τρομοκρατίας, εκατομμύρια άνθρωποι διώκονται 
για τη διαδικτυακή τους δράση, ενώ, με αφορμή τους 
νόμους για τα πνευματικά δικαιώματα, στερείται ολο-
κληρωτικά το δικαίωμα πρόσβασης στο διαδίκτυο σε 
όσους τα παραβιάζουν.
Η ελευθερία, όμως, διακυβεύεται πολύ περισσότε-

ρο από τις τιμολογήσεις των παρόχων και από την 
κακή ποιότητα των υπηρεσιών και της σύνδεσης. Το 
ψηφιακό χάσμα ανάμεσα στις πλούσιες και τις υπό 
ανάπτυξη χώρες, αλλά και οι ηλικιακές, θρησκευτικές, 
διαφυλικές αποκλίσεις εξυφαίνουν μία τάση για πε-
ριορισμό και ελιτίστικη διάθεση. Είναι χαρακτηριστι-
κό ότι, ενώ στην Ευρώπη η διείσδυση του διαδικτύου 
στον πληθυσμό ξεπερνά το 70%, σε κράτη της Αφρι-
κής παραμένει στο 9%.
Ταυτόχρονα, συμπεριφορές χρηστών αδρανοποιούν 

την έλξη του δημόσιου διαλόγου και δυναμιτίζουν το 
όραμα για εκχώρηση αρμοδιοτήτων του κράτους, ώστε 
να επιτευχθεί η άμεση δημοκρατία. Μερικές αποκλί-
σεις από τους κανόνες είναι εύκολα παρατηρήσιμες 
και προκαλούν την άμεση αντίδραση των υπόλοιπων 
χρηστών, ενώ άλλες λανθάνουν της προσοχής, μέχρι να 
λάβουν μεγάλες διαστάσεις.



Λογοτεχνία του Facebook

20

Η τεχνική του δολώματος (trolling) και της πρόκλη-
σης σύγκρουσης (fl aming) αφορά στην ενσυνείδητη ή 
αθέλητη διατάραξη της ροής μιας διαδικτυακής συζή-
τησης με τη δημοσίευση κάποιου αποπροσανατολιστι-
κού ή εμπρηστικού σχολίου, που σύρει εκτός θέματος 
την κοινότητα και προκαλεί οργή και αγανάκτηση. Εάν 
οι χρήστες απαντήσουν, οι αρχικοί στόχοι των συνο-
μιλούντων διαστρεβλώνονται, ο διάλογος αναιρείται ή 
εγκαταλείπεται και τα κίνητρα του εισβολέα ικανοποι-
ούνται. Εάν τον αγνοήσουν, αυτός θα επανέλθει με πιο 
προσβλητικά σχόλια, τα οποία θα αποθαρρύνουν τους 
μη έμπειρους από τη συμμετοχή τους στην κοινότητα.
Διανύουμε μία μεταβατική περίοδο όπου ο ρυθμός 

των κοινωνικών αλλαγών είναι δύσκολα διαχειρίσιμος, 
ακόμη και από τους πιο καινοτόμους. Ενδεχομένως, το 
διαδίκτυο να είναι η σπουδαιότερη από αυτές, καθώς 
παρακινεί την ανθρωπότητα προς το μεγάλο αίτημα: 
την οικουμενικότητα, τη διασύνδεση, τη συμβολοποίη-
ση της καθημερινότητας και τον εκδημοκρατισμό των 
αξιών. Εάν αυτά τα ιδανικά δεν εκφραστούν, επειδή 
στην εικονική ζωή θα υπερισχύσουν τα τρωτά και οι 
ανισότητες της πραγματικής, η σκοτεινή απειλή του 
Μεσαίωνα πλησιάζει.

Η επίδραση των σκηνών βίας και σεξ 
στην τηλεόραση και το διαδίκτυο 

Η ατιμώρητη βία και η ανεύθυνη σεξουαλική συμπε-
ριφορά, έτσι όπως κατά κόρον προβάλλονται στην 



21

Σχέσεις στο διαδίκτυο

τηλεόραση και ειδικά στο διαδίκτυο, αποτελούν την 
καλύτερη συναισθηματική ανοσία –τόσο των παιδιών, 
όσο και των ενηλίκων– απέναντι στη φρίκη της πραγ-
ματικότητας: «Αν πλέον δεν μας φοβίζει η όψη του τέ-
ρατος είναι γιατί έχουμε αρχίσει να του μοιάζουμε». 
Χιλιάδες έρευνες έχουν αποδείξει ότι η διαρκής έκ-
θεση σε τέτοιες σκηνές αναισθητοποιεί τα συλλογικά 
αντανακλαστικά, περιορίζει τους ηθικούς και κοινωνι-
κούς κώδικες και μετατρέπει σε φυσιολογικές πράξεις 
κολάσιμες και αποτρόπαιες. Τα πορίσματα διατρα-
νώνουν ότι παιδιά και ενήλικοι επηρεάζονται εξίσου, 
ακόμη κι αν εκτίθενται σε λίγα βίαια ή σεξουαλικώς 
ακραία ερεθίσματα. Η τάση για μίμηση είναι κατα-
λυτική. Η αποκλίνουσα πράξη καθίσταται παραδειγ-
ματική, αποτελεί μία γοητευτική εναλλακτική, ειδικά 
σε κοινωνίες που ταλανίζονται από τον ευδαιμονισμό, 
τον καταναλωτισμό, την ελευθεριότητα και τα οικονο-
μικά προβλήματα.
Η άσκηση βίας, είτε ως εκτόνωση είτε ως προμελε-

τημένη ενέργεια, επιφέρει άμεση ενίσχυση (είναι ευ-
κολότερο να αποκτήσεις το αντικείμενο του πόθου αν 
το αρπάξεις, παρά αν μοχθήσεις για την κατοχή του), 
ενώ οι διεστραμμένες σεξουαλικές επιλογές προσδί-
δουν ταυτότητα, διαμορφώνουν την ιεραρχία και την 
αποδοχή στις εφηβικές ομάδες και ελκύουν τα παιδιά 
περισσότερο από ένα βαρετό, μη εμπνευσμένο μάθημα 
στο σχολείο. Ακόμη και η αποσπασματική θέαση τέ-
τοιων σκηνών εξάπτει τη φαντασία, αυξάνει την προ-
διάθεση για βίαιη αντίδραση και συσχετίζεται απόλυ-
τα με μετέπειτα οικογενειακή βία, βιασμούς, δύσκο-



Λογοτεχνία του Facebook

22

λη ικανοποίηση από το φυσιολογικό σεξ, συγκρότηση 
συμμοριών και παραβατική συμπεριφορά. Και τα δύο 
μαζί, επί δεκαετίες, ήταν η πιο ενδεδειγμένη συνταγή 
για την εισπρακτική αποτελεσματικότητα μιας ταινί-
ας και πρόσφατα βρήκαν πρόθυμους συνεχιστές στη 
μεσημεριανή και παιδική ζώνη του τηλεοπτικού προ-
γράμματος, με εκατοντάδες ανεύθυνους τηλε-αστέρες 
να αντλούν την επιτυχία τους από την ένταση των σε-
ξουαλικών ιδιαιτεροτήτων τους ή τη δυνατότητά τους 
να ποδοπατούν τα κοινωνικά πρότυπα.
Ο μηχανισμός αποδοχής της βίας και η ρητορική της 

ωμής σεξουαλικής πρόκλησης έχει, επίσης, γίνει αντι-
κείμενο μελέτης: η καθημερινή έκθεση σε αυτές ενερ-
γοποιεί στον εγκέφαλο μνήμες ή ήδη διαμορφωμένα 
βίαια σενάρια και γνωστικά σχήματα, προκαλεί άμεση 
διέγερση και ανάγκη για ικανοποίηση, με αποτέλεσμα 
την αυτόματη και διαρκή μάθηση, την ερμηνεία των 
φαινομένων μέσω της βίας ή της λιμπιντικής ενόρμη-
σης και την αναστολή των κοινωνικών περιορισμών. 
Τελικά τα παιδιά ή οι ενήλικοι αποστασιοποιούνται 
από τη βιαιότητα, αποπροσωποποιούνται και αδυνα-
τούν να διακρίνουν το κακό σε αυτήν.

 Όσο μεγαλύτερη η ταύτιση με τον βίαιο ή σεξουα-
λικά άτεγκτο δράστη και όσο πιο πλημμελής η ικανό-
τητα της οικογένειας ή του σχολείου για έλεγχο, τόσο 
μεγαλύτερος ο κίνδυνος εσωτερίκευσης της υπό πα-
ρακολούθηση συμπεριφοράς, ειδικά εάν ο προς μίμη-
ση ήρωας είναι ελκυστικός και υπεράνω νόμων.
Η πολύωρη θέαση παρόμοιων σκηνών πολλαπλασι-

άζει τους κινδύνους και εγκαθιδρύει γρηγορότερα τα 



23

Σχέσεις στο διαδίκτυο

απεχθή πρότυπα. Όσο πιο διαδραστική είναι η ενα-
σχόληση με τα βίαια ή σεξουαλικώς μη οριοθετημένα 
ερεθίσματα, τόσο η μακροχρόνια αρνητική επίπτωση 
αυξάνεται, επειδή η ηδονή που αντλείται είναι μεγα-
λύτερη. Τα διαδικτυακά video games, τα στιγμιότυπα 
απροκάλυπτης πραγματικής βίας ή σεξ που κατακλύ-
ζουν το ίντερνετ (snuff ) απενεργοποιούν τα κοινωνι-
κά αντανακλαστικά και τον αυτοέλεγχο του χρήστη, ο 
οποίος δείχνει λιγότερη συμπάθεια για τα θύματα ή 
τείνει να δικαιολογεί τις ακρότητες του θύτη. Έφηβοι 
που παρακολούθησαν σκηνές από πραγματικούς βια-
σμούς στο διαδίκτυο απέδωσαν την ευθύνη στη γυναί-
κα που βιάστηκε, χαρακτήρισαν ως φαιδρό ή εξόχως 
διεγερτικό το περιστατικό και φαντασίωσαν βιασμούς 
στους οποίους πρωταγωνιστούσαν οι ίδιοι.
Οι ταινίες πραγματικής βίας έχουν ακόμη ένα χα-

ρακτηριστικό που τις καθιστά ελκυστικότερες: είναι 
κατεξοχήν παράνομες και, επομένως, αυτός που τις 
κατέχει αισθάνεται μυημένος σε μια underground 
ιδιότυπη κουλτούρα, διαμορφώνει την ταυτότητά του 
μέσα από αυτές και ανήκει σε έναν κύκλο ξεχωριστών 
ανθρώπων. Παρόμοια αποτελέσματα έχει και η θέαση 
αληθινών θανάτων στην οθόνη: την υποβάθμιση της 
ανθρώπινης ζωής ως αξίας, την απώλεια της αξιοπρέ-
πειας και την άρνηση των κοινωνικών κανόνων. Όσο 
ο θεατής εξοικειώνεται με τους θανάτους των άλλων, 
τόσο επιβεβαιώνει τη δική του ύπαρξη και τον θρίαμ-
βό του επειδή εξακολουθεί να ζει.



Λογοτεχνία του Facebook

24

Οι νεκροί του YouTube 

Μία νύχτα με τραγούδια στο YouTube, αντιπερισπα-
σμός στο λευκό χαρτί που απόψε εχθρεύεται τη σκέ-
ψη. Βίντεο στο απέραντο καταθετήριο και καθαρτή-
ριο της ψυχής από ανθρώπους άγνωστους, που ποιος 
ξέρει ποια αυταρέσκεια, ποια ενεδρεύουσα μοναξιά, 
ποια εξεγερμένη φιλοδοξία ή ποια παραβιασμένη κερ-
κόπορτα τους έσπρωξε, ώστε να άρουν τους ενδοια-
σμούς και, επικαλούμενοι την ανωνυμία του διαδικτύ-
ου, να μοιραστούν τους στίχους και τη μελωδία του 
εαυτού τους. Άνθρωποι που με κώδικες την εικόνα, 
τον λόγο και τη μουσική εξομολογούνται στην οικου-
μένη τις ληρωδίες και τις άτακτες υποχωρήσεις των 
έργων τους και τις αναβολές της καρδιάς τους. Άλλο-
τε αφιερώνοντας στη γυναίκα που τους καθόρισε κι 
άλλοτε αποδεσμεύοντας πολύ περισσότερα από όσα 
αφήνουν να εννοηθούν οι προθέσεις τους και οι ανα-
στολές τους.
Και πάνω απ’ όλα, η αγωνία να αφεθούν παντού τα 

πειστήρια της ύπαρξης. Να, ήμουν κι εγώ εκεί, ένιωσα, 
πόνεσα, δημιούργησα, χάρηκα… να, είμαι κι εγώ μία 
ανεπανάληπτη στιγμή στην πλάση. Να, εγώ, κατ’ εικό-
να και καθ’ ομοίωση της έκστασης του Θεού, που στο 
παραλήρημα της αγάπης Του με γέννησε και μου ζή-
τησε να μεθύσω τους λογισμούς μου με τον έρωτα του 
αιώνιου, αψηφώντας τη θνητότητα και κραδαίνοντας 
την πίστη στο απροσπέλαστο και λογικά ανεδαφικό.
Και άλλες φορές, πικρόχολες παρατηρήσεις από 

κάτω να επικυρώνουν πως η αυθάδεια και η θρασύ-



25

Σχέσεις στο διαδίκτυο

τητα δεν είναι κι αυτές παρά εξανθήματα χαμηλής 
αυτοεκτίμησης, επικλήσεις στην προσοχή μας και με-
ταμφίεση της ανημποριάς ενώπιον της τραγικότητας 
και της αδυνασίας.
Προσέξτε με! Βρίζω, ειρωνεύομαι, κακοπιστώ, αδι-

αφορώντας για τα συναισθήματά σας, επειδή δεν μου 
δείχνετε την αποδοχή που τόσο ανάγκη έχω. Υπάρχω 
και εγώ, υφέρπω στις προσωπικές στιγμές, ελλοχεύω 
στις ευαισθησίες σας, από χίλιους δρόμους φτάνω κι 
εγώ στις δικές σας διαπιστώσεις και ανασφάλειες. Εί-
μαι σαν κι εσάς, ερμηνεύστε με!
Σχόλια και μηνύματα παντού, επικλήσεις στο αφα-

νές, ίχνη στους τροπικούς της μέθεξης, κρυπτογρα-
φημένες προσκλήσεις στις ζωές των άλλων, που δεν 
ζήσαμε ή που αρνηθήκαμε να καταλάβουμε. Μία γνω-
ριμία με τον καθένα από αυτούς θα μπορούσε να ανα-
τρέψει, συλλήβδην, τα δεδομένα και τα αυτονόητα του 
βίου μας. Σκηνές από διακοπές, σατιρικά και δραμα-
τικά στιγμιότυπα, αποσπάσματα ενός μονόπρακτου 
που κορυφώνεται με τον θάνατο.
Και εκεί, οι αυλαίες που τόσο νωρίς και απροσδό-

κητα έπεσαν, η μισοτελειωμένη ποίηση, η αρμονία που 
δεν επιτελέστηκε. Εκεί τα βίντεο νέων και παιδιών 
που εξαίφνης έφυγαν, που πέθαναν σε τροχαία ή από 
ασθένεια, καταλείποντας την απόγνωση στις φλέβες 
των αγαπημένων. Εκεί ο κλαυθμός και η οδύνη και η 
ματαίωση και ο χειμώνας, που έφτασε πριν τελειώσει 
το καλοκαίρι.
Φωτογραφίες από στιγμές ευτυχισμένες, από περι-

στατικά που με μύριους τρόπους αρνούνταν την απο-



Λογοτεχνία του Facebook

26

τρόπαια έκβαση, ματάκια ημιδιάφανα, που σε προσκα-
λούν στον δικό σου εξαγνισμό, στην προσωπική σου λύ-
τρωση, χείλη που σου ψιθυρίζουν το δικό σου μοναδικό 
τέλος. Το γιατί που δονεί συθέμελα τις αντοχές και το 
YouTube. Πώς τόση δυστυχία δεν χρωμάτισε ανεξίτηλα 
την πορεία της ανθρωπότητας, πώς τόσος πόνος δεν 
χάραξε την ιστορία και τη μοίρα και την εξιλέωση;

«Καλό ταξίδι, ψυχούλα μου, το πένθος αβάσταχτο, 
η ζωή ξεψύχησε τη μέρα που έφυγες.» Και παντού η 
πεποίθηση της αντάμωσης, παντού λόγια που αντη-
χούν στις μελαγχολικές αναχωρήσεις των πλοίων το 
φθινόπωρο – «Θα σε ξαναδώ, άγγελέ μου, το ξέρω 
πως θα με βλέπεις από ψηλά, καλό ταξίδι».
Ο άνθρωπος θα οδηγηθεί στην αθανασία μόνο και 

μόνο γιατί την ονειρεύτηκε.
Μέχρι σήμερα η ιστορία, η πολιτική, η οικονομία 

εξελίχθηκαν με βάση το αξίωμα ότι η ανθρώπινη 
προσωπική βιογραφία είναι ασήμαντη: το άτομο δεν 
προκαλεί μεταβολή, δεν καθορίζει τους μετασχηματι-
σμούς και τις αποφάσεις. Σημασία έχουν οι επιλογές 
των ηγετών, τα κοινωνικά κινήματα, η παραγωγή, οι 
πόλεμοι, οι τάσεις στα χρηματοπιστωτικά συστήματα. 
Η ιστορία δεν καταγράφει συναισθήματα, δεν ασχο-
λείται με την καθημερινότητα. Οι νεκροί της πιστο-
ποιούν τους θριάμβους ή τις ήττες των ισχυρών και οι 
πηγές, οι εκκλησίες, τα μνημεία γεραίρουν το κλέος 
των διοικούντων.
Ο καθένας από μας, σαν να μην υπήρξε ποτέ, θα 

ισοπεδωθεί μετά θάνατον από το πέρασμα του χρόνου 
και η πορεία του στη ζωή, οι πόθοι του, οι φόβοι, οι 



27

Σχέσεις στο διαδίκτυο

ρόλοι και οι ιδιότητές του θα εκλείψουν μόλις χαθεί 
και ο τελευταίος που μας θυμάται. Μία μάζα τεθνεώ-
των, άμορφη, ασήμαντη, αόρατη, όσων δεν ευτύχησαν 
της υστεροφημίας και της αναγνώρισης.
Πόσο λάθος διδάσκεται και γράφεται η ιστορία. 

Πόσο η μονάδα αγνοήθηκε, ενώ συγκροτεί το σύμπαν. 
Με πόση πλάνη περισσή και σπουδή ύποπτη οι «σώ-
φρονες» παρέκαμψαν το ένστικτο, έθεσαν τα επίπλα-
στα κριτήρια και παραχάραξαν την αλήθεια προς χά-
ριν της ανέφικτης αμεροληψίας, της αμφισβητούμενης 
αντικειμενικότητας και της υποκριτικής επιστημοσύ-
νης. Πόσο οι σοφοί των αιώνων, υποδεέστεροι των νη-
πίων, δεν λογίζονται ξανά, μη αποδεχόμενοι την υπερ-
βατικότητα και την αποκάλυψη.
Μα ο ιστορικός και ο αρχαιολόγος του μέλλοντος 

δεν θα ανασκάπτουν μόνο το χώμα για να στοιχειοθε-
τήσουν τις υποθέσεις τους και δεν θα συναινούν στη 
στρέβλωση, επειδή η κοινωνία απέκρυψε τεχνηέντως 
ή εξαιτίας της υποτακτικής κουλτούρας της τις απο-
δείξεις.
Στο διαδίκτυο ένας πρωτόγνωρος διάκοσμος μορ-

φοποιείται, σκαλισμένος με τα απολιθώματα και τα 
τεκμήρια της ύπαρξης. Το ψηφιακό αποτύπωμα του 
κάθε ανθρώπου, το οποίο θα αναιρεί το καθιερωμένο, 
θα επινοεί το εναλλακτικό, θα διαιωνίζει το γεγονός 
και θα διατηρείται, όσο υπάρχει πολιτισμός, ως ανε-
ξάλειπτη μαρτυρία της παρουσίας του.
Η αλήθεια και το σημαντικό, υπό το βάρος της νέας 

πραγματικότητας, θα αναθεωρηθούν. Επειδή το λογι-
κό δεν μπορεί να απεικονίσει το θυμικό, δεν αντανα-



Λογοτεχνία του Facebook

28

κλά το συλλογικό ασυνείδητο, δεν κατανοεί τη συγκυ-
ρία. Επειδή ο ρους της ιστορίας δεν πυροδοτείται από 
κίνητρα και αίτια, αλλά έλκεται από τους τελικούς 
σκοπούς, από τον θάνατο και την πάλη για ζωή, από 
το καλό και το κακό, που ψήγματά τους μόνο μέσα 
στην προσωπικότητα διαφαίνονται.
Ένα συναίσθημα και ένα βίντεο στο ίντερνετ μπο-

ρεί να συνοψίσει ολόκληρη την ιστορία του ανθρώπι-
νου γένους.
Επειδή, σε τελική ανάλυση, η συλλογιστική του 

πραγματισμού, την οποία επιλέξαμε να προσκυνήσου-
με, καταρρέει προσκρούοντας στα ίδια της τα όρια.

Facebook και νεύρωση 

Τα πλεονεκτήματα της κοινωνικής δικτύωσης έχουν 
καταγραφεί σε πολλές έρευνες και έχουν συσχετιστεί 
με την ανάπτυξη της αυτοεκτίμησης, την καλλιέργεια 
της διεκδικητικότητας, την εσωτερίκευση και δοκιμή 
ρόλων, την αυξημένη ροή της πληροφορίας, την ενδυ-
νάμωση των κοινωνικών δικτύων και κεφαλαίου, τη 
συναισθηματική κάλυψη, την κοινωνικότητα. Μάλιστα 
εμπειρικές έρευνες σε πολύωρους χρήστες έδειξαν ότι 
η ικανοποίησή τους ενισχύεται όταν συμπληρώνουν 
πτυχές του προφίλ τους και ανταποκρίνονται στις 
υποχρεώσεις που απορρέουν από τη συμμετοχή τους 
σε κοινότητες.
Άλλες μελέτες συσχετίζουν τη συναισθηματική πλη-

ρότητα με την ενεργό δράση στο Facebook, με τη συ-



29

Σχέσεις στο διαδίκτυο

ντήρηση ή και παγίωση των φιλικών δεσμών, ακόμη 
και αυτών που είχαν σιγήσει για δεκαετίες, με τη δια-
σφάλιση συναισθηματικής κάλυψης σε περιόδους δυ-
σχερειών, με ενδυνάμωση της αντίληψης διασύνδεσης 
με μία ευρύτερη παγκόσμια κοινότητα, με τη στήριξη 
των τοπικών δικτύων.
Πολλαπλά μπορεί να είναι τα οφέλη για τα άτομα 

με αναπηρίες, επειδή αυτή η μορφή επικοινωνίας αίρει 
διάφορους χωροχρονικούς περιορισμούς και εμπόδια 
που θέτει μία μη ευαισθητοποιημένη κοινωνία, πολ-
λαπλασιάζει τη συλλογικότητα, την απόκτηση ταυτό-
τητας, καθώς και τις άτυπες και τυπικές μορφωτικές 
εμπειρίες. Το Facebook, προς τούτοις, μειώνει τη μο-
ναξιά των ατόμων που κατοικούν σε απομονωμένες 
περιοχές και ευνοεί την εύρεση ερωτικών συντρόφων 
και νέων φίλων.
Τι συμβαίνει, όμως, με τους χρήστες εκείνους που 

ήδη ταλαιπωρούνται από κάποια μορφή ψυχολογικής 
έντασης, στρες, δυσθυμίας, μελαγχολίας, κρίσεων πα-
νικού ή έχουν λάβει επίσημη ψυχιατρική διάγνωση; Τι 
επιδράσεις υπάρχουν στον ψυχισμό των ατόμων που 
ήδη δεν γνωρίζουν να θέτουν όρια ούτε στην «κανο-
νική» τους ζωή, που με δυσκολία αντιλαμβάνονται το 
πραγματικό από το φανταστικό, που το νευρωσικό άγ-
χος έχει κατακυριεύσει το είναι τους ή που δεν είναι 
σε ηλικία ή πνευματική εγρήγορση για να κατανοήσουν 
τους κινδύνους; Ποιες οι συνέπειες σε εκείνους που 
επενδύουν στις διαδικτυακές σχέσεις, που καλλιεργούν 
προσδοκίες –οι οποίες συνήθως ματαιώνονται– και βι-
ώνουν καταστάσεις θρήνου εξαιτίας της διάψευσης;



Λογοτεχνία του Facebook

30

Το διάχυτο εκπεφρασμένο συναίσθημα στο 
Facebook, οι σκέψεις, που τόσο ασυλλόγιστα πολλές 
φορές κατατίθενται, μήπως εξαντλούν τις αντοχές κά-
ποιων συνανθρώπων μας; Και πώς μπορεί ο συγγε-
νής που πενθεί και αναζητά παρηγοριά στο διαδίκτυο 
να αντιμετωπίσει μερικά πικρόχολα, ειρωνικά, υπο-
κριτικά, απερίσκεπτα σχόλια ανεύθυνων ή άγνωστων 
χρηστών ή την αδιαφορία από όσους θα περίμενε την 
αλληλεγγύη;
Τελικά είναι το Facebook ένα αδυσώπητο μέρος 

για τους ψυχικά πάσχοντες, τα παιδιά, τους εφήβους 
και τους ευάλωτους;
Οι πρώτες ενδείξεις φαίνεται να συσχετίζουν τον 

αριθμό των φίλων με τα επίπεδα άγχους που προκα-
λούνται από τη διαχείρισή τους και με την αναποτε-
λεσματική επίδοση στο σχολείο ή την εργασία. Αυτό 
σημαίνει ότι πολλοί χρήστες, και ιδιαίτερα μαθητές, 
επιδίδονται σε έναν αγώνα προσθήκης νέων μελών 
στο προφίλ τους, πιστεύοντας πως αυτό αυξάνει τη 
δημοτικότητά τους. Η κατάληξη, όμως, είναι πολλές 
φορές οδυνηρή, καθώς δεν διαθέτουν τις απαιτούμε-
νες κοινωνικές δεξιότητες για να χειριστούν τα διαρ-
κώς αυξανόμενα αιτήματα. Αντίθετα, τα άτομα που 
με σύνεση και επιφύλαξη περνούν από έλεγχο κάθε 
καινούργια γνωριμία, που δεν αποκαλύπτουν προσω-
πικές στιγμές και με φειδώ δημοσιεύουν πληροφορίες 
που θεωρούνται κοινόχρηστες, διατηρούν ευκολότερα 
τη γαλήνη και την ισορροπία.
Ακούγεται παράλογο, αλλά πολλοί χρήστες εκλαμ-

βάνουν ως υποχρέωσή τους να απαντούν σε όλα τα 



31

Σχέσεις στο διαδίκτυο

σχόλια, να επικαιροποιούν διαρκώς το προφίλ τους, σε 
σημείο που να παρουσιάζουν συμπτώματα εμμονής, 
άρνησης και κατάθλιψης. Η συνειδητοποίηση αργότε-
ρα πως τα προσωπικά δεδομένα, οι καταγεγραμμένες 
σκέψεις και οι επισκέψεις σε ιστοσελίδες δύσκολα μπο-
ρούν να διαγραφούν, ενώ μπορεί να χρησιμοποιηθούν 
με κακόβουλο τρόπο, συνήθως επιτείνει κρίσεις πανι-
κού. Και, τελικά, η διαρκής ενασχόληση με τις ομάδες 
κοινωνικής δικτύωσης προϋποθέτει έναν εργώδη αγώ-
να δρόμου για κατάκτηση κάθε εξέλιξης στην τεχνολο-
γία. Πολλοί χρήστες δήλωσαν πως προσπαθώντας να 
φανούν τεχνολογικά ενήμεροι και να ακολουθούν τις 
φευγαλέες μόδες του Facebook βίωναν το επιπρόσθετο 
άγχος ότι θα θεωρηθούν οπισθοδρομικοί από τους υπο-
λοίπους. Αν και οι νεαρότερες ηλικίες τα καταφέρνουν 
καλύτερα στην παρακολούθηση των τάσεων, εντούτοις 
η έλλειψη εμπειριών ζωής κάνει τους μικρότερους χρή-
στες πιο ευάλωτους στην παραπλάνηση και πιο επιρ-
ρεπείς στην εξάρτηση από online δραστηριότητες, παι-
χνίδια, λοταρίες και πορνογραφικό υλικό.
Οι νευρωσικές προσωπικότητες πολύ συχνά παρερ-

μηνεύουν τα λόγια των υπόλοιπων χρηστών, αδυνα-
τούν να διακρίνουν τα αληθινά κίνητρα, μεγαλοποιούν 
και προσωποποιούν καταστάσεις, παγιδεύονται σε 
φαύλους κύκλους σκέψεων, επεξεργάζονται νοητικά 
και συναισθηματικά τα δρώμενα στο διαδίκτυο πολ-
λή ώρα αφότου κλείσουν τον υπολογιστή και ενίοτε 
επιδεικνύουν αντικοινωνικές συμπεριφορές, κατα-
κρίνοντας, κατηγορώντας και ονειδίζοντας χρήστες 
που εκφέρουν αντίθετες απόψεις. Διάφορες έρευνες 



Λογοτεχνία του Facebook

32

συσχετίζουν τη χρήση του Facebook με συμπτώματα 
νευρικής ανορεξίας ή βουλιμίας, με επιδείνωση των 
καταθλιπτικών κρίσεων, με υπόθαλψη των εξαρτητι-
κών συμπεριφορών, με επιθετικότητα και αδιαφορία 
για την πραγματική ζωή.
Τέλος, η διαδικτυακή απιστία που συντελείται στο 

Facebook και σε άλλες κοινότητες έχει συσχετιστεί με 
αύξηση των διαζυγίων και των συγκρούσεων σε μία 
σχέση.
Σε κάθε περίπτωση πρέπει να τονιστεί πως καμία 

απολύτως μελέτη δεν συνδέει τη χρήση του Facebook 
με αιτιακό τρόπο με την εγκαθίδρυση αυτών των πα-
θολογικών καταστάσεων οι οποίες συνήθως προϋπάρ-
χουν και βρίσκουν πρόσφορο έδαφος εκδήλωσης στο 
διαδίκτυο. Όμως, παρά την έλλειψη ερευνητικών δε-
δομένων και διεπιστημονικών ερευνών, διερωτώμεθα 
κατά πόσο μία παρόμοια έκθεση σε ψυχολογικές πε-
ριπέτειες δεν θα αποδειχθεί μια βραδυφλεγής βόμβα 
για την ποιότητα ζωής και την υγεία των συνανθρώ-
πων μας αυτών.

Τρομοκρατία και διαδίκτυο: 
Έρευνα 

Πριν από μερικά χρόνια ο μόνος τρόπος επιρροής της 
κοινής γνώμης από τους τρομοκράτες ήταν τα παρα-
δοσιακά μέσα μαζικής ενημέρωσης: το ραδιόφωνο, η 
τηλεόραση και οι εφημερίδες. Φυσικά, επειδή αυτοί 
οι ατραποί πληροφόρησης είναι πολιτικά ελεγχόμενες 



33

Σχέσεις στο διαδίκτυο

και διαθέτουν συστήματα επιλεκτικής διάχυσης της 
είδησης, οι οργανώσεις της διεθνούς και εγχώριας τρο-
μοκρατίας ανακάλυψαν στο διαδίκτυο μία ατόφια και 
ανεξέλεγκτη μέθοδο εξάπλωσης της ιδεολογίας τους.
Η κατασκευή μιας ιστοσελίδας –υπό το ένδυμα μιας 

καθ’ όλα θεμιτής πολιτικής παρέμβασης– είναι ανέ-
ξοδη, διαθέτει επίφαση νομιμότητας και μπορεί, πα-
ράλληλα, με τη δημοσιοποίηση βίντεο εκτελέσεων να 
προσελκύει τα σκανδαλοθηρικά «sites», αλλά και την 
«μπλοκόσφαιρα», προκαλώντας το δημόσιο αίσθημα, 
αλλά και όλους τους «μη φυσιολογικούς» επισκέπτες, 
οι οποίοι αρέσκονται στη θέα τέτοιων αποτρόπαιων 
θεαμάτων. Το αποτέλεσμα έχει διπλές προεκτάσεις: 
αφενός καλλιεργεί την τρομολαγνεία, αφετέρου προ-
παγανδίζει την απειλή και διασπείρει τον φόβο στους 
πολίτες. Αν και οι ιστοσελίδες των τρομοκρατών μπο-
ρούν να εντοπιστούν και να κλείσουν, εντούτοις η επι-
δημική εξάπλωση των πληροφοριών που εκπορεύο-
νται από αυτές δεν μπορεί να αποτραπεί: διαδίδεται 
μέσω ηλεκτρονικής αλληλογραφίας, chain letters, του 
YouTube. Αρκεί για ένα μικρό χρονικό διάστημα να 
διαλάθει της προσοχής των συντακτών, να αναρτηθεί, 
και η παγκόσμια διάχυσή του είναι εξασφαλισμένη.
Όμως το διαδίκτυο αποτελεί βασικό μέσο άντλησης 

πόρων για τους τρομοκράτες, είτε με τη μορφή απευ-
θείας οικονομικής συνεισφοράς είτε μέσω της πώλη-
σης αγαθών. Γνωστή είναι η περίπτωση οργάνωσης 
που καλούσε τους χρήστες να διαθέσουν οποιοδήποτε 
υλικό μέσο, από οπλισμό μέχρι αλεξίσφαιρα γιλέκα. 
Κάποιοι άλλοι ιδρύουν νόμιμες διαδικτυακές επιχει-



Λογοτεχνία του Facebook

34

ρήσεις (ή συνδέονται με άλλες που λειτουργούν νόμι-
μα) και επενδύουν τα κέρδη στον σχεδιασμό και στην 
εκτέλεση τρομοκρατικών χτυπημάτων. Άλλοι αντλούν 
χρήματα μέσω διαδικτυακών καζίνο, από απάτες και 
υποκλοπές πιστωτικών καρτών ή και spam e-mail, 
αλλά κυρίως μέσω συγκεκαλυμμένων φιλανθρωπικών 
δράσεων, επικλήσεων για βοήθεια προς πάσχοντες, 
καρκινοπαθείς, σεισμόπληκτους κ.λπ. Δεν είναι σπά-
νιο μία τρομοκρατική οργάνωση να διαθέτει μέρος των 
χρημάτων της για την ανακούφιση αναξιοπαθούντων 
πληθυσμών και την καθιέρωση ενός φιλολαϊκού προ-
σωπείου. Δυστυχώς, το καπιταλιστικό σύστημα προ-
σφέρει πολλούς τρόπους νομιμοποίησης και «ξεπλύ-
ματος» βρόμικου χρήματος, και πολλές κερδοφόρες 
επιχειρήσεις μπορούν να διατηρούν πολλαπλά κοινω-
νικά προσωπεία και προσχήματα.
Ήδη από το 1999, οι Arquilla et al διαπίστωσαν ότι 

τα διοικητικά συστήματα των τρομοκρατικών οργανώ-
σεων ενσωματώνουν πολύ νωρίτερα από τα πολιτικά 
την μη ιεραρχική, αποκεντρωμένη δομή που επιβάλλει 
η εποχή της πληροφορίας και τα συμβολικά κοινωνικά 
δίκτυα.
Πολλοί πυρήνες βρίσκονται διάσπαρτοι στο διαδί-

κτυο, με τοπικούς αρχηγούς, με διαφοροποιημένες με-
θόδους και φιλοσοφίες, οι οποίες όμως είναι ενωμένες 
υπό έναν κοινό σκοπό: τη διασάλευση της κοινωνικής 
συνοχής. Ο εντοπισμός και η σύλληψη τέτοιων πρωτο-
ποριακών μορφών πολυμορφικών και διαδικτυωμένων 
οργανώσεων είναι χαλεπός, επειδή δεν υπάρχει ένα 
κεντρικό πρόσωπο και μία εμφανής δομή. Το επιμέ-



35

Σχέσεις στο διαδίκτυο

ρους μετασχηματίζεται, παραλλάσσεται, εγκαθιδρύει 
νέα δίκτυα και δεσμούς, και διαιωνίζεται ακόμη κι 
όταν κάποιοι σύνδεσμοι διασπώνται. Η πολυ-διαυλική 
αυτή οργάνωση απαιτεί προσεκτικό επιχειρησια-
κό σχεδιασμό, συντονισμό και αξιοποίηση των νέων 
τεχνολογιών. Η ροή της πληροφορίας είναι ανέξοδη, 
γρηγορότερη, κρυπτογραφημένη, πολύσημη και περί-
πλοκη στην αποκωδικοποίησή της από τις διωκτικές 
αρχές (Weinmann, 2004). Όσο μεγαλύτερος ο βαθμός 
δικτύωσης, τόσο πληρέστερη είναι και η χρήση των 
νέων τεχνολογιών στη λήψη αποφάσεων.
Το σκηνικό της «διαδικτυακής» τρομοκρατίας γί-

νεται ολοένα και ζοφερότερο, δεδομένου ότι το ίντερ-
νετ κατάφερε να ενοποιήσει πολλές –άλλοτε απομο-
νωμένες– τρομοκρατικές οργανώσεις, να μεταφέρει 
τεχνογνωσία, να κοινοποιήσει μεθοδολογίες και να 
κινητοποιήσει χιλιάδες χρήστες που διάκεινται ιδεο-
λογικώς φιλικά προς τους τρομοκράτες ή αντιτίθενται 
στις ιμπεριαλιστικές διαθέσεις του καπιταλισμού. Εάν 
η τεχνολογία αιχμής συνδυαστεί με μη τεχνολογικούς, 
απλούς και παραδοσιακούς τρόπους δράσης ή επικοι-
νωνίας, τότε το μείγμα είναι εκρηκτικό. Ουσιαστικά, 
το διαδίκτυο ώθησε τη διεθνή τρομοκρατία να απο-
δεσμευτεί από τον γεωγραφικό χώρο, να γίνει δια-
δραστική, να ελέγχει τη ροή της πληροφορίας (άλλοτε 
αποκλειστικό προνόμιο των κυβερνήσεων και των δη-
μοσιογράφων) και να αξιοποιήσει τα εικονικά δίκτυα. 
Ταυτόχρονα, έγινε εφικτή η διασύνδεση των παλιών 
μορφών ΜΜΕ (ραδιοφωνικοί σταθμοί, ιδιωτικά τηλεο-
πτικά κανάλια) με τα διαδικτυακά αντίστοιχά τους, κι 



Λογοτεχνία του Facebook

36

έτσι επετεύχθη ένα πλαίσιο στο οποίο οι κυβερνητικές 
προπαγάνδες έχουν ως πολέμιο αντίβαρο τον προση-
λυτισμό των τρομοκρατικών οργανώσεων. Το εκμαγείο 
της παραπληροφόρησης «κοσμείται» από κάθε λογής 
ιδεολογικές, θρησκευτικές, εθνικιστικές και άλλες προ-
σεγγίσεις, με μοναδικό θύμα τον μη συνειδητοποιημένο 
πολίτη. T-shirts, βιβλία, DVD επιστρατεύονται για την 
προσέλκυση νέων οπαδών και διαδικτυακά παιχνίδια 
εφευρίσκονται, στην πλοκή των οποίων περιλαμβά-
νεται η σύλληψη ή διάσωση κάποιου τρομοκράτη. Ο 
παίκτης μπορεί να ταυτιστεί με τις αμερικανικές διω-
κτικές αρχές, να ενδυθεί τα χαρακτηριστικά και τα 
όπλα χολιγουντιανού αστυνομικού και να ξεχυθεί στα 
απόκρημνα μέρη του Αφγανιστάν για να συλλάβει ή να 
ενδώσει στον Μπιλ Λάντεν. Σε πολλές επίσημες ή από 
τρομοκρατικές οργανώσεις ελεγχόμενες ιστοσελίδες δι-
ενεργούνται σφυγμομετρήσεις σχετικά με την αναγκαι-
ότητα μιας στρατιωτικής εισβολής ή του καίριου χτυ-
πήματος μιας οργάνωσης, όλα διανθισμένα με κυβερ-
νητικές ή τρομοκρατικές παραφιλολογίες. Κι όλα αυτά 
ενίοτε συγκερασμένα με μία ιδιότυπη αισθητική, όπως 
οι ιστοσελίδες της ΕΤΑ, που φαίνονται να δίνουν ιδιαί-
τερη έμφαση στον πολιτισμό, για να προπαγανδίσουν 
με λανθάνοντα τρόπο την εθνικιστική υπο-κουλτούρα.
Άλλη μία συνηθισμένη μέθοδος των τρομοκρατών 

είναι η χρήση ιών, κακόβουλου λογισμικού, spy ware 
και άλλων μικρών προγραμμάτων, με τα οποία κα-
ταλαμβάνουν υπολογιστές, για να τους χρησιμοποιή-
σουν, όταν χρειαστεί, για τη μαζική επίθεση εναντίον 
κυβερνητικών ή στρατιωτικών ιστοσελίδων –αλλού και 



37

Σχέσεις στο διαδίκτυο

εναντίον του hardware– ή για την καταστροφή ολό-
κληρων δομών. Παρόλο που οι κυβερνήσεις δεν έχουν 
συνειδητοποιήσει ακόμη την ενδεχόμενη αυτή απειλή, 
ειδικά εάν αυτή οργανωθεί και εκτελεστεί με συντο-
νισμένο τρόπο, εντούτοις –έστω και με τη σημερινή 
τεχνολογική πρόοδο– είναι δυνατόν να παραλύσει ένα 
ολόκληρο κράτος ή τις επικοινωνίες. Και παρ’ όλα 
τα μέτρα που λαμβάνουν οι διεθνείς οργανισμοί, οι 
«πειρατές» φαίνεται να υπερτερούν σε ευελιξία και 
προσαρμοστικότητα. Η αχίλλειος πτέρνα της εξάρ-
τησης από τους υπολογιστές στη διακυβέρνηση, την 
οικονομία, τον πολιτισμό μπορεί να έχει ως τίμημα 
κάποτε τον αποσυντονισμό και το χάος, και οι φαινο-
μενικά αθώες ομάδες του Facebook να εξελιχθούν σε 
μία άνευ προηγουμένου ηλεκτρονική Ιντιφάντα. Ήδη, 
μέσα από τις υπάρχουσες εικονικές κοινότητες, ο επί-
δοξος τρομοκράτης μπορεί να ενδυναμωθεί ιδεολογι-
κά μέσω video, posters, υπερσυνδέσεις, να εντρυφήσει 
στην κατασκευή βομβών και στις τεχνικές αποφυγής 
των μέτρων ασφαλείας, να συντονίσει τη δράση του 
με εθνικά παρακλάδια διεθνών οργανώσεων, να βρει 
ομοϊδεάτες και να αποτελέσει ψυχολογικά μέρος ενός 
ιδιαίτερου συστήματος, καμουφλαρισμένου και καλώς 
παραλλαγμένου στην άβυσσο του διαδικτύου.

Τα ψυχολογικά αίτια της τρομοκρατίας 

Αν και η τρομοκρατία αποδίδεται κυρίως σε πολι-
τικούς, θρησκευτικούς και εθνικιστικούς λόγους, οι 



Λογοτεχνία του Facebook

38

κοινωνικοί επιστήμονες από καιρό έχουν διαπιστώσει 
ότι η ιδεολογία δεν αποτελεί το μοναδικό κίνητρο της 
αποτρόπαιας πράξης και σίγουρα δεν είναι το σπου-
δαιότερο. Θα λέγαμε ότι περισσότερο δρα ως απενο-
χοποιητικό στοιχείο, ως μία πρόφαση, για να εξιδανι-
κευτούν τα προσωπικά κίνητρα που κρύβονται πίσω 
από όλα αυτά. Η φτώχεια και η κοινωνική ανισότητα, 
το ιστορικό βίας σε μία κοινωνία, η αποτυχία των ει-
ρηνευτικών προσπαθειών ή η έλλειψη κοινωνικού δια-
λόγου, ο ταξικός και φυλετικός διαχωρισμός, τα θρη-
σκευτικά πάθη δεν μπορούν αποκομμένα να ερμηνεύ-
σουν το προφίλ του τρομοκράτη και τις δυνάμεις που 
τον οδηγούν στο να δράσει περιθωριακά και ενάντια 
προς μία κοινωνική πραγματικότητα. Κάθε ιδεολόγη-
μα θα μπορούσε να αποτελέσει αφορμή για μία τρο-
μοκρατική πράξη: το περιβάλλον, τα δικαιώματα των 
ζώων, ο πόλεμος για το νερό ή τους πόρους, η προά-
σπιση των μεταναστών. Οι αφορμές μυριάδες και δεν 
εξηγούν γιατί όλοι οι πολίτες δεν καταφεύγουν στην 
τρομοκρατία για να διαδηλώσουν τα αιτήματά τους 
απέναντι σε ένα ανάλγητο κράτος.
Τα μέλη των τρομοκρατικών οργανώσεων αισθά-

νονται πως ανήκουν σε μια πολιτική, θρησκευτική ή 
εθνική ελίτ, ότι είναι οι εκλεκτοί που επιλέχθηκαν για 
να προτάξουν την ιδεολογία τους ως αντίβαρο στην 
κοινωνική αδικία. Κανείς δεν γεννιέται βομβιστής, 
αλλά σε ένα κρίσιμο αναπτυξιακό στάδιο –κατά το 
οποίο υπερισχύει η ηθική του καλού ή του κακού, του 
άσπρου ή μαύρου–, οι μελλοντικοί τρομοκράτες εγκα-
θιδρύουν μία περίεργη και επικίνδυνη συλλογιστική: 



39

Σχέσεις στο διαδίκτυο

υπάρχει μόνο μία σωστή θεώρηση και πρέπει να την 
προασπίσουν με κάθε τρόπο, βγάζοντας πολλές φορές 
την οργή τους για κάθε προσωπική ματαίωση, απώ-
λεια ή απογοήτευση που έζησαν. Ο σκοπός καθαγιάζει 
τα μέσα. Αν πρέπει κάποιοι αθώοι να χάσουν τη ζωή 
τους για το γενικό καλό, τότε οι παράπλευρες απώ-
λειες δικαιολογούνται. Οι τρομοκράτες υποσυνείδητα 
αποκόπτονται από τις υπόλοιπες κοινωνικές ομάδες 
στις οποίες ανήκουν. Η οικογένεια, το επάγγελμα χά-
νουν τη σημασία τους και οι σύντροφοι μετατρέπο-
νται σε δεύτερο σπίτι, σε αδέλφια, σε γείτονες, για 
τους οποίους θα έδιναν και τη ζωή τους. Αποκτούν 
νέο ρόλο και προσωπική ταυτότητα με τη συμμετοχή 
τους σε μία τέτοια οργάνωση. Η αγάπη για την εσω-
ομάδα μετατρέπεται σε μίσος για όσους δεν ανήκουν 
σε αυτήν, όπως ακριβώς ο τρομοκράτης για ένα πολι-
τικό σύστημα είναι ο μαχητής της ελευθερίας για ένα 
άλλο. Ο εαυτός νοηματοδοτείται μέσα από τις αξίες 
και τις δυναμικές της ομάδας, τις ιεροτελεστίες και 
την ιεραρχία της, τον ιδιότυπο γλωσσικό κώδικα, τα 
κοινά μυστικά που μοιράζονται, τη γνώση ότι κάτω 
από τον μανδύα της καθημερινότητας κρύβουν έναν 
ήρωα που μπορεί να επηρεάσει την κοινωνική πορεία, 
σε αντίθεση με τους υπόλοιπους πολίτες που υπακού-
ουν στις προσταγές της εξουσίας.
Οι τρομοκράτες είναι η κορυφή μιας πυραμίδας που 

αποτελείται από όσους κατά κάποιον τρόπο συμφω-
νούν με την ιδεολογία τους. Εξάλλου, να θυμάστε ότι 
οι πεποιθήσεις των τρομοκρατών συμπίπτουν πολλές 
φορές με αυτές του πολύ κόσμου, μόνο που είναι πιο 



Λογοτεχνία του Facebook

40

ακραίες ως προς την εφαρμογή τους. Όταν οι πολίτες 
απογοητευθούν από τις αδυναμίες μιας δημοκρατίας, 
μπορεί θεωρητικά να δουν τους τρομοκράτες ως μία 
εναλλακτική, ως έναν μηχανισμό εξισορρόπησης της 
κρατικής εξουσίας. Το μέλος μιας οργάνωσης που εί-
ναι ο εκτελεστής εκτονώνει την προσωπική του οργή. 
Αυτός, όμως, που σχεδιάζει τη βίαιη πράξη επιδιώκει 
να προκαλέσει πολύ μεγαλύτερη ζημιά, να διασπείρει 
τον φόβο, την αμφιβολία, την αβεβαιότητα, τη δυσπι-
στία στον πολίτη πως το κράτος μπορεί να εγγυηθεί 
για την ασφάλεια και τη ζωή του. Οι τρομοκράτες 
επιβάλλουν έναν δυσβάσταχτο και πολυετή φόρο στην 
κοινωνία, το κόστος των μέτρων περιφρούρησης, τα 
οποία φροντίζουν με θεαματικά χτυπήματα να διακω-
μωδούν, διασύροντας ακόμη περισσότερο τη νόμιμα 
εκλεγμένη εξουσία.
Το χειρότερο, όμως, είναι πως οι μηχανισμοί που 

αναπτύσσονται στο πλαίσιο μιας τρομοκρατικής ενέρ-
γειας είναι παρόμοιοι με αυτούς μιας πολεμικής μά-
χης: ο τρομοκράτης αποξενώνεται συναισθηματικά 
από τα αποτελέσματα των πράξεών του, δεν κατανοεί 
τον πόνο που προκαλεί, αποκόπτεται από την οδύνη 
των θυμάτων του. Μοιάζει με τον πιλότο ενός βομβαρ-
διστικού που, απασχολημένος με τη ρύθμιση των πα-
ραμέτρων της ρίψης μιας βόμβας, αγνοεί τον όλεθρο 
που επιφέρει. Όσο πιο δυναμικά αντιδράσει το σύστη-
μα, τόσο μεγαλύτερη η επιτυχία του τρομοκράτη: η 
στοχοποίηση πολιτών, το αστυνομικό κράτος, τα στε-
ρεότυπα, οι παρακολουθήσεις, η ένταση της κρατικής 
βίας αποτελούν την καλύτερη ένδειξη ότι πετυχαίνουν 



41

Σχέσεις στο διαδίκτυο

τους σκοπούς τους, ότι γίνονται υπολογίσιμη δύναμη 
και θεματοφύλακες της κοινωνικής δικαιοσύνης.
Το αυταρχικό κράτος τρομοκρατεί και παράγει 

τρομοκράτες. Οι χειρότεροι αντίπαλοι των τρομοκρα-
τών δεν είναι όσοι βρίσκονται στην αντίπερα όχθη, μα 
αυτοί που ιδεολογικά ανήκουν στην ίδια πλευρά, αλλά 
επιλέγουν μη βίαιους τρόπους αντίδρασης και πάλης. 
Ο πιο αποτελεσματικός εχθρός τους είναι μία πολυ-
συλλεκτική και ανοιχτή στη διαφορετικότητα δημο-
κρατία. Οι έφηβοι που αντιμετώπισαν την αστυνομική 
βία σε μία διαδήλωση συναισθηματικά εμπλέκονται 
σε μία διαδικασία κατά την οποία το επίσημο κρά-
τος γίνεται αντιπαθές και οι πολέμιοί του συμπαθείς. 
Μερικοί από αυτούς τους μαθητές θα προσεγγιστούν 
από μέλη ακτιβιστικών-αντιεξουσιατικών οργανώσε-
ων, στις παρυφές των οποίων μπορεί οι τρομοκράτες 
να στρατολογούν υποψήφια μέλη. Ο προσηλυτισμός 
μπορεί να γίνει και από έναν ερωτικό σύντροφο ή 
φίλο. Έπειτα από μία περίοδο δοκιμασίας, κάποιοι 
από αυτούς θα ενταχθούν επίσημα στην τρομοκρατι-
κή οργάνωση και θα αποτελέσουν τους μελλοντικούς 
πυρήνες. Γι’ αυτό πολλοί ψυχολόγοι υποστηρίζουν ότι 
τα κίνητρα που εξωθούν κάποιον νέο εκτός κοινωνίας 
κάλλιστα μπορούν να τον οδηγήσουν στο να γίνει ανα-
χωρητής ή τρομοκράτης.
Δεν υπάρχει μέχρι στιγμής μία εμπεριστατωμένη 

θεωρία για την προσωπικότητα του τρομοκράτη. Ίσως 
γιατί η τρομοκρατία ανά ιστορική περίοδο ήταν δια-
φορετική. Όσες μελέτες διεξήχθησαν δεν βρήκαν κανέ-
να στοιχείο που να διαφοροποιεί την προσωπικότητα 



Λογοτεχνία του Facebook

42

του τρομοκράτη από αυτήν των υπόλοιπων ανθρώ-
πων. Παλαιότερα, στο πλαίσιο της ψυχαναλυτικής θε-
ώρησης, πίστευαν ότι ο τρομοκράτης είναι ένας πλη-
γωμένος ναρκισσιστής, ένας μεγαλομανιακός τύπος 
με επισφαλή αυτοεκτίμηση, με απορριπτικούς ή αυ-
στηρούς-συντηρητικούς γονείς, ο οποίος αρνείται κάθε 
κοινωνική πραγματικότητα που μπορεί να απειλήσει 
την αυτοεικόνα του. Μέσα του λανθάνει ένα διαχωρι-
σμένο εγώ: από τη μία, ένας ανίκανος, αποτυχημένος 
εαυτός (στο σχολείο, στην εργασία, στις ερωτικές σχέ-
σεις) και από την άλλη, ένας εξοργισμένος και απελ-
πισμένος εαυτός, που πραγματώνεται μέσα από τη 
συμμετοχή σε τρομοκρατικές ομάδες.
Σε γενικές γραμμές, οι τρομοκράτες πολεμούν είτε 

για να καταστρέψουν τον κόσμο των γονιών τους είτε 
για να τον εκδικηθούν για όσες αδικίες υπέστησαν 
οι αγαπημένοι τους. Υπάρχει ο μύθος ότι οι τρομο-
κράτες προέρχονται πάντοτε από ευάλωτα στρώμα-
τα που έχουν βιώσει την κοινωνική αδικία. Κι όμως, 
πληθαίνουν οι διαπιστώσεις ότι πολλοί από αυτούς 
είναι άνθρωποι κοινωνικά προσαρμοσμένοι ή ακόμη 
και ευκατάστατοι, και με φυσιολογική οικογενειακή, 
επαγγελματική και συναισθηματική ζωή. Άνθρωποι 
της διπλανής πόρτας, που η συγκυρία πυροδότησε την 
αντικοινωνική συμπεριφορά.
Το σίγουρο είναι ότι η ψυχολογία των μελών μιας 

οργάνωσης είναι διαφορετική από του ηγέτη της. Τα 
αίτια της ένταξης πολλά: άλλοτε τα μέλη δεν έχουν κα-
μία άλλη κοινωνική διέξοδο. Η ανεργία, η χαμηλή μόρ-
φωση, η πενία κάνουν τη βία μονόδρομο. Άλλοτε πάλι 



43

Σχέσεις στο διαδίκτυο

οι τρομοκράτες, ως έφηβοι, συστηματικά καλλιεργού-
σαν μία αντιεξουσιαστική κουλτούρα, εμπλέκονταν σε 
τροχαίες παραβάσεις, ανήκαν σε συμμορίες, φλέρτα-
ραν με τα ναρκωτικά, αλλά πάντοτε εμπνέονταν από 
την πατρική φιγούρα ενός ηγέτη-καθοδηγητή. Μερικοί 
από αυτούς ήταν υπερβολικά ντροπαλοί, χωρίς διεκ-
δικητικότητα και κάποιοι άλλοι είχαν μεγάλες τεχνι-
κές δεξιότητες, τις οποίες αργότερα εκμεταλλεύτηκαν 
στην κατασκευή βομβών.
Ο τρομοκράτης σπάνια δρα μόνος του. Όταν συμ-

βαίνει κάτι τέτοιο, όπως σε αρκετές περιπτώσεις αε-
ροπειρατών, συνήθως πρόκειται για ψυχιατρικές περι-
πτώσεις με βίαιους, αλκοολικούς γονείς, θρησκόληπτες 
μητέρες και τραυματική παιδική ηλικία. Συνήθως η 
άρνηση της κοινωνίας είναι αποτέλεσμα μιας υπέρμε-
τρης ευαισθησίας, ο θυμός αποκύημα κοινωνικής προ-
σβολής ή πόνου. Και σε κάθε περίπτωση, αποδέκτης 
αυτού του θυμού είναι μία κοινωνία-θεατής παρά τα 
ίδια τα θύματα.

Harlem Shake: 
Πώς να δημιουργήσετε μια μόδα 

στο διαδίκτυο 

Ποιος φοβάται τις χιλιάδες παραλλαγές του Harlem 
Shake ή, πιο απλά, την ελκυστικότητα της ανοιχτής 
κουλτούρας, της παγκοσμιοποιημένης τέχνης, των κι-
νημάτων που ξεπηδούν μέσα από το διαδίκτυο; Πρό-
κειται για απλή μίμηση ή για πρόωρα δείγματα αυτού 



Λογοτεχνία του Facebook

44

που θα επακολουθήσει: ισοπέδωση των εθνικών πολι-
τισμών, κοινωνικότητα που θεμελιώνεται στον ιστό και 
μία νέα βιομηχανία δισεκατομμυρίων, που μεγεθύνε-
ται και τροφοδοτείται από τον αριθμό των κλικ, τα 
βίντεο και τα ακούσματα πέρα από γλώσσες, ιστορι-
κότητα και με χιλιάδες τοπικές εκδοχές, που ακολου-
θούν όμως το βασικό μοτίβο: ένας τύπος που χορεύει 
σε οποιοδήποτε πλαίσιο, στο δωμάτιό του, στο μετρό, 
ακόμη και σε ένα στάδιο, και κάποιοι αδιάφοροι πα-
ρατηρητές που, χωρίς καμία προειδοποίηση, σεληνι-
άζονται ακολουθώντας τους ξέφρενους ρυθμούς της 
μουσικής. Κι όλα αυτά σε 31 μόλις δευτερόλεπτα.
Τα ΜΜΕ επιχειρούν να προσδώσουν κοινωνική 

χροιά, διαβλέποντας ότι μελλοντικά παρόμοιες πα-
γκοσμιοποιημένες και αστραπιαίες μόδες μπορούν να 
αποτελέσουν σπινθήρες για αλληλεγγύη, ανατροπές 
και μιμητική επικοινωνία ομάδων και χρηστών από 
όλες τις περιοχές του πλανήτη, με τρόπο που δεν μπο-
ρεί να ελεγχθεί από κυβερνήσεις και βιομηχανίες, τη 
φιλοσοφία των οποίων δεν έλαβε υπόψη το ασύνορο 
ίντερνετ.
Το YouTube, τα κοινωνικά δίκτυα είναι οι διαμορ-

φωτές των παγκοσμίων τάσεων, που, αν παλαιότερα 
συμβολοποιούνταν στην Barbie, στην Coca-Cola και 
στην Dora, σήμερα λέγονται Gangnam Style, πουλά-
κι τσίου κ.λπ. Σοβαρότατα δημοσιογραφικά δίκτυα 
ασχολούνται μαζί τους διαρκώς, καταμετρούν τα like, 
τα σχόλια, τις παρατηρήσεις των χρηστών, την πρω-
τόγνωρη διαδραστικότητα του νέου, ανοιχτού, υπερ-
τοπικού πολιτισμού, που δεν χρειάζεται την ιστορία 



45

Σχέσεις στο διαδίκτυο

και τον χρόνο για να καθιερωθεί, δεν αισχύνεται για 
τον προσωρινό του χαρακτήρα, αλλά παρ’ όλα αυτά 
αλλάζει ακόμη και τον τρόπο που το copyright ανα-
γνωρίζεται.
Τα top down μοντέλα σταδιακά χάνουν την επιρροή 

τους και πρωτοβουλίες –έντεχνες ή άτεχνες, ιδιοφυείς 
ή υπεραπλουστευτικές– μερικών παιδιών, ακόμη και 
από υποβαθμισμένες συνοικίες μεγαλουπόλεων, μετα-
βάλλονται σε πρότυπα ζωής, αισθητικής και κοινωνι-
κής αντίληψης.
Οι μεγαλύτεροι αδυνατούν να κατανοήσουν τις αλ-

λαγές στη νοοτροπία και στα πρότυπα των παιδιών 
τους, επειδή ακριβώς παραγνωρίζουν την ψυχολογική 
και κοινωνική διάσταση του πιο αλληλεπιδραστικού 
και ανατρεπτικού μέσου που εφευρέθηκε ποτέ, και 
την κωδικοποίηση της επικοινωνίας των ανθρώπων, 
που πρέπει απαρέγκλιτα πλέον να φέρει την προσω-
πική σφραγίδα πάνω στην οικουμενική προοπτική.





47

Κεφάλαιο 2 
Σκέψεις στο διαδίκτυο 

Αγάπη είναι… 

...και τελικά η αγάπη δεν είναι παρά το νεύμα του 
αιώνιου, 
ο υπαινιγμός των αρετών που δεν συνειδητοποιή-

σαμε, 
η υπενθύμιση πως πλαστήκαμε για το άπειρο και 

το απόλυτο…
και γι’ αυτό όποιος αγαπήθηκε από έναν έστω άν-

θρωπο, 
από όλη την πλάση αγαπιέται…

Τόσο πολύ… 

Τόσο πολύ σε αγάπησα, 
που ευχήθηκα ο έρωτάς μας άπειρος να γίνει…
Και η μοίρα με σπλαχνίστηκε 
και αιώνιο θάνατο του χάρισε, 
έτσι ώστε αμετάβλητος και διηνεκής να μείνει. 



Λογοτεχνία του Facebook

48

Άπειρο… 

Οι περισσότεροι καταλαβαίνουμε πότε ξεκινά ένας 
έρωτας.
Όταν οι προσδοκίες, οι ελλείψεις και ο ιδανικός 

εαυτός συνοψίζονται σε ένα μόνο πρόσωπο.
Μα είναι πολύ δυσκολότερο να ξεχωρίσουμε τη 

μέρα που αρχίζει η παρακμή του.
Γιατί ελάχιστοι μπορούν να αποχωρούν τη στιγμή 

ακριβώς που βρίσκεται στο απόγειό του.
Πλάσματα της φθίσης, προτιμάμε να ονομάζουμε 

το θνητό αιώνιο, παρά, με τον αιφνίδιο θάνατο, να του 
χαρίσουμε το άπειρο…

Γιατί τίποτα δεν με φόβισε περισσότερο 
στη ζωή παρά η αγάπη 

Βυθίστηκα σε θάλασσες αγριεμένες και κύματα εκδι-
κητικά λήστεψαν την αναπνοή μου. Μέτρησα με απελ-
πισία το σπαρτάρισμα της καρδιάς, που ξέπνοη ανα-
λογιζόταν τις στιγμές της, στις ριπές τις αφρισμένες 
του ανέμου καθώς παραδιδόταν.
Τα χείλη μου δανείστηκαν το χρώμα του νερού κι 

αδέσποτες σκέψεις επιβεβαίωσαν το υγρό επικείμενο 
τέλος. Στις φλέβες μου φουρτούνιασε η αρμύρα του 
Αιγαίου και στα θολά βάθη του αποζήτησα την πλη-
ρωμή της τρικυμίας.
Μα νίκησα, για να πνιγώ μες στους στερνούς, ανω-

φέλετους λυγμούς των αποχωρισμών και στις αβύσ-
σους τις θανατερές της αγάπης, για πρόσωπα ακριβά 
που λιγόστεψαν.



49

Σκέψεις στο διαδίκτυο

Σε λιμάνια, σε σταθμούς, σε αεροδρόμια, σαν ναυ-
αγός, από την αλλόκοτη, έσχατη ματιά τους να κρα-
τιέμαι. Και να καμώνομαι πως τη στριγκλιά της μοί-
ρας δεν ακούω… δεν θα τους ξαναδείς, δεν θα τους 
ξαναδείς.
Σε βραδινούς γαλαξίες έψαξα τους θεούς μου και 

στων ανθρώπων την αποδοχή θεμελίωσα την καταξί-
ωσή μου.
Μνημεία της ύπαρξής μου και είδωλα έστησα πα-

ντού, και δεν με κλόνισαν συκοφαντίες, απειλές και 
λοιδορίες. Στη χλεύη και στην κατακραυγή ποτέ δεν 
γονάτισα, σε πείσμα των καιρών, ενώ προχωρούσα. 
Παραδόθηκα σε κλέος εφήμερο και δεν φοβήθηκα την 
ύβρη και τους επηρμένους.
Μα, Θεέ μου, η όψη Σου αδιαμφισβήτητη μου φανε-

ρώθηκε, αιώνια, πυρίμορφη, καθάρια, ρομφαίες κρα-
δαίνοντας και συγκατάβαση, μέσα στο βλέμμα και την 
απαίτηση ενός παιδιού που το χατίρι του χάλασα, και 
στην απαξιωτική ματιά του επαίτη, που φεύγοντας 
μου χρέωσε την ενοχή της ανθρωπότητας όλης.
Γιατί τίποτα δε με φόβισε περισσότερο στη ζωή 

παρά η αγάπη.

Αγάπη… 

Σκληρή διαδικασία η αγάπη… Νεράκι ζωντανό, που 
μολεύεται και φθίνει.
Οικοδομείται και εξελίσσεται με την επικοινωνία, 

δεν είναι αυτονόητη παρά τις αγαθές προθέσεις.
Αν καλύπτει τις ανάγκες, την αποδοχή, την κοινωνι-

κότητα, την ασφάλεια, σε εξάρτηση μετατρέπεται, σε 
φιλαυτία, σε έπαρση.



Λογοτεχνία του Facebook

50

Μαθαίνεται η αγάπη, δεν χαρίζεται. Και συμπο-
ρεύεται με την πράξη, τη διακινδύνευση, την υπέρ-
βαση. Ξεκινά βιολογικά και μετατρέπεται σε πνεύμα, 
σε ψυχή, σε βίωμα. Τη διδάσκουν τα παιδιά και τη 
διαλαλεί η ομορφιά, η αρμονία, η ποίηση.
Αγαπά τους επαναστάτες, γιατί κι εκείνη άναρχη 

είναι και στηλιτεύει τις ήσυχες, επαναπαυμένες συ-
νειδήσεις.
Χάνεται μέσα στην κοινωνία… Γιατί οι άνθρωποι 

συναγελάζονται με αυτούς που τους μοιάζουν. Κι έτσι 
γίνεται αγάπη προς τον όμοιο. Αγάπα όχι τους πλησί-
ον σου, αλλά εκείνους που είναι διαφορετικοί. Επειδή 
στο βάθος τα κίνητρα όλων μας είναι τα ίδια. Οι συ-
μπεριφορές αλλάζουν και αυτές μόνο παρατηρούμε. 
Και τότε η αγάπη περιχαρακώνεται.
Δύσκολο να την ξεχωρίσεις. Στα πετρώματα της 

καρδιάς κρύβεται. Και πολλοί, με την αγάπη προς τον 
αδύναμο, προβάλλουν και στέργουν τον εαυτό τους σε 
αδυναμία.
Την επιζητεί ο καθένας μας και τη φυλάει μες στα 

απόκρυφα· κι όσο την κλείνεις εντός, τόσο αυτή ξο-
δεύεται και εξατμίζεται και φεύγει. Θέλει ελευθερία 
η αγάπη για να μοιραστεί και να δυναμώσει.
Οι νόμοι, οι θεσμοί, οι κανόνες την αντιμάχονται. 

Επειδή τη φθονούν, γνωρίζοντας πως όπου εμφανίζε-
ται οι ίδιοι γίνονται περιττοί, ανούσιοι και λίγοι.
Είναι στιγμές που ξυπνάς, ανοίγεις το παράθυρο 

και αντί για αγέρας σου χαρίζεται η πνοή της αγάπης. 
Και χαίρεσαι με τους ανθρώπους και τις αντινομίες 
τους, και αγαπάς τα ελαττώματα, τις μικρότητες, τα 
πάθη. Τους αγαπάς γιατί ζουν, ερωτεύονται, πεθαί-
νουν. Κι άλλοτε πονάς κι άλλοτε γελάς, γιατί η αγάπη 
μπορεί να προκαλεί τα αντίθετα.



51

Σκέψεις στο διαδίκτυο

Και κάποτε καταλαβαίνεις πως η αγάπη δεν μαθαί-
νεται, δεν διδάσκεται, δεν είναι του κόσμου τούτου.
Αγάπη έλεγαν τη φωτιά του Προμηθέα και όχι γνώ-

ση. Και αγάπη είναι η μόνη κληρονομιά του Θεού που 
διαμορφώνει το Σύμπαν. Ο σταυρός που όλοι θα κου-
βαλήσουμε, επειδή ζούμε χάριν δωρεάς και πριν πε-
θάνουμε, θα την επιστρέψουμε ακέραια.
Αγάπη είναι το τετέλεσται του Χριστού και η πρώ-

τη αναπνοή του βρέφους στο μάγουλο της μητέρας.
Κι όταν, Παραμονή των Φώτων, κάποιοι που δεν 

μεγάλωσαν περιμένουν ακόμη να ανοίξουν οι ουρανοί, 
με καθάρια καρδιά κι όχι με τα μάτια θα αντικρίσουν 
το ανυπέρβλητο και άφθορο φως της.

Ξέσπασμα αγάπης 

Όσο περνά ο καιρός, τόσο πιο ανυπόφορη γίνεται η 
σκέψη της ανθρώπινης δυστυχίας και ολοένα πιο επώ-
δυνα τα συναισθήματα ανημποριάς που τη συνοδεύ-
ουν. Εισχωρεί παντού, από τις χαραμάδες της αδιαφο-
ρίας, σαν μυρωδιά αποφοράς, σαν σήψη, που μιαίνει 
τις ελπίδες, κολλά στο δέρμα και αδρανοποιεί τις αντι-
στάσεις. Τρέφεται από την άγνοια, την αλαζονεία, την 
έπαρση, τη δειλία, την ανασφάλεια και τον φόβο. Μας 
περικυκλώνει αθόρυβα ή εκκωφαντικά, απειλώντας να 
πλήξει τις σταθερές, να καταπνίξει όσα αγαπήσαμε και 
να ακυρώσει τους μόχθους και τα δάκρυα των γενεών.
Συλλογική μιζέρια και κατάθλιψη, περιχαρακωμέ-

νοι ηγήτορες, απόντες πνευματικοί, επίορκοι λαοπλά-
νοι και ένα σύστημα που αναπαράγει πεισματικά όσα 
στοιχεία το οδηγούν στην εκμηδένισή του. Η υπέρβα-
ση γίνεται συνώνυμη πια με την αναγκαιότητα.



Λογοτεχνία του Facebook

52

Κανένα από τα ανθρώπινα έργα, ούτε η ποίηση, 
ούτε η τεχνολογία, ούτε η τέχνη, δεν έχουν κάποια 
αξία μπροστά σε ένα παιδί που υποφέρει, και χίλιες 
Τζοκόντες ωχριούν μπροστά στο χαμόγελο μιας μητέ-
ρας που πρόσφερε παραμυθία στα βάσανά του.
Παραφωνία η γνώση που δεν κατευθύνεται στην 

άρση της αδικίας, και γελωτοποιός ο επιστήμονας που 
δεν αντέχει την αρετή. 
Ξέσπασμα αγάπης είναι το αντίδοτο, μια παραζάλη 

αλληλεγγύης και επανάσταση ήσυχη σαν χιόνι απρό-
σμενο, που βάφει όμως λευκό και γαληνεύει το πιο 
δύστροπο τοπίο. Περισσότερο ως έκπληξη θα φανεί, 
που θα μαλακώσει την οργή και θα πραΰνει την κα-
χυποψία. Σαν τον άρρωστο, που ξυπνά ένα πρωί και 
ο πυρετός έχει κοπάσει, γιατί το ταπεινό βοτάνι και 
ο λόγος και η άδολη φροντίδα είναι ιάματα της ψυχής 
απροσμάχητα.
Ξεσηκωμός της καθημερινότητας και μία ελάχιστη 

αλλαγή στη συνήθεια, στο αποδεκτό, στο τεκμηριω-
μένο, που θα διαβρώσει τη φαυλότητα και θα επι-
κυρώσει τη δυνατότητα της θέλησης να αναγεννά το 
ετοιμοθάνατο.
Η ιστορία ποτέ δεν γράφτηκε από ηγέτες εμπνευ-

σμένους και στρατηλάτες σκληροτράχηλους, αλλά από 
ανθρώπους οικείους και διπλανούς, που επέλεξαν με 
τον πόλεμο ή την αγάπη να καταστραφούν ή να ευη-
μερήσουν. Αλλά που τελικά δεν επέτρεψαν στις περι-
στάσεις να καθορίσουν τις μοίρες τους.

Με αφορμή τις γυναίκες του Facebook 

Σε σένα κι απόψε θα σταθώ.



53

Σκέψεις στο διαδίκτυο

Γυναίκα με τα ηγεμονικά αιτήματα και τα ανύπνω-
τα βράδια σου.
Κατοπτρική εικόνα, εκστατική, που τους καιρούς 

φευγαλέα ξεγέλασες, της τρεμάμενης δοσοληψίας την 
υπόσχεση ζητιανεύοντας.
Απαρηγόρητη, ηττημένη ανάμνηση όσων να υπάρ-

ξουν ποθήσανε, αλλά στην αυταπάτη του μηδενός 
απροκάλυπτα τελματώθηκαν.
Περνώντας τη γεύση από τα χείλη σου, αντιστάθη-

κα στα κατηγορητήρια των αιώνων.
Καιροφυλακτώντας την αγκαλιά σου, με τις Ερινύ-

ες του βίου μου συνοδοιπόρησα.
Κοιτώντας απερίσκεπτα τα μάτια σου, τους παγω-

μένους παραλλήλους περιδιάβηκα.
Το ανεξίτηλο γέλιο σου χαρτογράφησα και τον πε-

ρίπλου της οικουμένης κατάφερα.
Και αποτόλμησα, τα ελιξίρια ανακατεύοντας της 

απόγνωσης, τις απειλές των κολαστηρίων σου να ανα-
σκευάσω.
Αχειροποίητη ζωγραφιά, που για μια στιγμή τον 

τρόμο της λεπίδας ενσάρκωσες και στη μοναξιά της 
λατρείας, του φθόνου, της ικεσίας ενέδωσες.
Ιμερτή, εσύ, γυναίκα. Απρόσιτη, ανοίκεια, με τις 

μυρωδιές της άνοιξης και της αμφιβολίας συμφιλιω-
μένη.
Την αδοκίμαστη ομορφιά σου σε πορνεία αρχαία 

εξαργύρωσα και, λαχταρώντας τη σάρκα σου, σε κρε-
βάτια μουχλιασμένα παζάρεψα.
Πριν θάνατος γίνεις, για σένα σταυρώθηκα.
Στολίδι πριν φορέσεις την έπαρση, τις τύψεις για 

χάρη σου εξημέρωσα.
Αντιπερισπασμός στην οδύνη γίνε, την εξιλέωση 

δωροδοκώντας των ανομημάτων μου.



Λογοτεχνία του Facebook

54

Τη λαγνεία σου επιπόλαια, όπως πάντα, κι αναίτια 
ξόδεψε, θωπείες στης μοίρας την ετυμηγορία προσφέ-
ροντας.
Ιδανικά την ακινησία ντύσου.
Κι έλα, σαν κάθε βράδυ, στα τοπία τα άγνωστα των 

λεπτομερειών σου, προσκυνητή ανέστιο να με υποδε-
χθείς.
Η ψυχή σου σε μένα ασυλλόγιστα θα επιστρέφει, 

τους δεσμώτες, που σε λαιμητόμους σε ξάπλωσαν, να 
εξαγνίζει.

Μοιάζει ο έρωτάς σου 

Μοιάζει ο έρωτάς σου με κατάνυξη.
Σκυφτές γριές, με πένθος ζωγραφισμένο στις ρυτί-

δες και στα ρούχα, σβήνουν,
πριν καν προλάβουν να φέξουν τις λαμπάδες.
Σε έρημους εσπερινούς στην παράξενη επαρχία, 

μέσα στο ημίφως,
τον απόηχο, την απόκοσμη γαλήνη.
Εξαϋλωμένοι οι τόποι, ακίνητος ο χρόνος, ψυχές 

που δέονται.
Σκιά η φωνή του ιερέα προϋπαντά τη νύχτα, ξορκί-

ζοντας τους δαίμονες,
τις ενοχές και την απελπισία.
Άγιοι σε ξεπροβοδίζουν, θυμίζοντας πως όλα θα 

έχουν πια πεθάνει,
αν από τύχη ή στη φυγή σου πάνω ξαναπεράσεις  

τα κεριά, η εκκλησία, οι άνθρωποι που είδες.
Σαν τα μάτια σου, ένα χειμωνιάτικο δειλινό, εικόνα 

γαλάζια, που ενώθηκε με τη θάλασσα και την αορι-
στία.



55

Σκέψεις στο διαδίκτυο

Μοιάζει ο έρωτάς σου με ποίημα σε σχολική γιορτή 
από τα περασμένα.
Ρούχα καλά, καμάρι, άγχος, επισημότητα και στίχοι 

αδιάφοροι, ρημαγμένοι. Στον ίδιο ρυθμό να διηγού-
νται εποποιίες μακρινές και ήρωες και θυσίες. Στους 
τοίχους μορφές της επανάστασης, μια ολοζώντανη 
Ελλάδα, πιο κει ο Μεγαλέξανδρος, γονείς περήφανοι, 
συμμαθητές και δάσκαλοι σαστισμένοι. Πρόσωπα αλ-
λοτινά, που τόσο απροσδόκητα λίγνεψαν μες στη ζωή 
μου, αφού λάγνεψαν τον λογισμό, τη μνήμη, την ύπαρ-
ξή μου.
Σαν και σένα, που χάθηκες, μα πάντα θα καρτερώ 

την ποίηση την πρωτινή να φέρεις…

Ερωτικό 

Τούτους τους τόπους τους πυρπολεί με τόση σωφρο-
σύνη ο ήλιος το καλοκαίρι και είναι οι χειμώνες τους 
στοχαστικοί, έτσι που οι γενιές μας να είναι ζυμωμέ-
νες με έλεος και καταδίκη και αυταπάτη. Και γι’ αυτό 
εδώ μοιάζει με τους καρπούς της συλλογισμένης γης 
ο έρωτας, την ώρα που αναγεννιέται από την έλλειψη 
και την πασχαλιά, και ανθίζει με τη μάχη και τους 
βοριάδες.
Και το χώμα, που ξεγλιστρά μέσα από τα δάχτυλα 

των μικρών παιδιών, ο αέρας, που παρασύρει το πέ-
ταγμα του χελιδονιού, διηγούνται απρόφερτες ιστορί-
ες και πόθους, που είναι αδύνατον να αναπνεύσεις την 
Ελλάδα, χωρίς να κορεστείς από τη λαγνεία των αιώ-
νων και να γητευτείς από τους αρχαίους ψιθύρους.
Γι’ αυτό πιστέψαμε πως οι ερωτικοί λυγμοί σε αυτά 

τα σπιτάκια τα μικρά, τα γαντζωμένα στην Πίνδο και 



Λογοτεχνία του Facebook

56

στις Κυκλάδες, θα είναι απαλοί, καθώς τα φύλλα στα 
κλήματα την άνοιξη, καθώς το δέρμα των κοριτσιών 
πριν το στιγματίσει η ποθεινή ληρωδία, καθώς το λί-
κνισμα που κοιμίζει το ανήξερο βρέφος. Και ξεχάσαμε, 
μέσα στην τόση αρμονία, πως ο Παράδεισος πλάστηκε 
από αγάπη και αμαρτία και φθόνο, και πως κατάρες 
προπατορικές μαίνονται όποιον τον κατοικεί.
Χορτασμένα τα μάτια μας από τη ραψωδία της θά-

λασσας, καθώς δοκιμάζει τη γεύση των βράχων στις 
ακτές, κι από τη συγκατάβαση των γυναικών που ανα-
τέλλουν κάθε πρωί τη νέα υπόσχεση, νομίσαμε πως 
η ομορφιά συμφιλιώθηκε με την έπαρση και βρήκε 
καταφύγιο η ύβρις στη λησμοσύνη. Αναζητήσαμε τη 
λύτρωση στο αλλότριο και απωλέσαμε το μέτρο που 
επιβάλλει ο ουρανός μας.
Κι έτσι ο έρωτας στη χώρα τούτη, την απόκοσμη, 

μοιάζει με τραγωδία και μοίρα και μέθη, μόλις το φιλί 
αφήσει το αποτύπωμά του στην ψυχή και η αγκα-
λιά λεηλατήσει τις αντιστάσεις. Και σαν πέσει κάτω, 
ευφραίνει τη γη, εμποτίζει τις φλέβες και γίνεται η 
ανάμνηση και το κρασί, και το πρόσχημα που τον ανα-
σταίνει.

Τόσες λέξεις για τη λάθος πάντα γυναίκα 

...Κι έτσι, δεν μπόρεσα μέχρι τώρα να καταλάβω 
γιατί τόση ποίηση, τόσες αφορμές, τόσες προσωδίες 

ξοδεύτηκαν για μερικά αμετάκλητα καληνύχτα, 
δυο φιλιά στο μάγουλο και πέντε τρεμάμενες στιγ-

μές. 
Πώς εξαργυρώθηκε τόση έξαψη 
για λίγες παρερμηνευμένες εικασίες 



57

Σκέψεις στο διαδίκτυο

και για τον ακούσιο αυθορμητισμό σου, 
που ο πόθος μου μεταμφίεσε σε ανταπόκριση.
Και γιατί χιλιάδες νοήματα, βουτηγμένα στην εικό-

να σου, 
δεν κατάφεραν να αρθρώσουν το ελάχιστο 
από τους απροσπέλαστους πόθους σου. 
Τόσες λέξεις γραμμένες για τη λάθος πάντα γυναί-

κα.

Ένας ηττημένος έρωτας 

Με τέτοια ένταση με προσδιόρισες, που ταυτίστηκες 
με τους ιδεατούς εαυτούς μου, ώστε να μην μπορώ να 
ξεχωρίσω πλέον αν λάτρεψα εσένα ή την εικόνα μου, 
καθώς φεγγοβολούσε κοιτώντας την αρμονία σου.
Ακόμη και σήμερα, που ο απόηχος από τα γαλάζια 

μάτια σου ξεθύμανε και η θύμηση του πάθους νο-
θεύτηκε από τους περασμένους καιρούς, μπορώ, κά-
ποιες απροσδόκητες βραδιές, που ανέστιες οι ελπίδες 
μου ενδίδουν, να ξαναζώ τις αφορμές του κορμιού και 
τους μύθους της παραζάλης σου. Ορόσημο της ζωής 
μου κάθε λεπτό που καθαγιάστηκε στα χείλη σου και 
αλαβάστρινες οι ώρες, οι αφιερωμένες σε σένα.
Η λάμψη σου ψυχορραγεί ανεπαίσθητη μες στις 

ασήμαντες στιγμές, θυμίαμα από το παρελθόν και θυ-
σιαστήριο στην ανεξέλεγκτη πορεία που με καταδίκα-
σαν τα χρόνια της φυγής σου.
Έχεις τις απαρχές σου στη νιότη, την τόσο μακρι-

νή, την ξένη και την ιδανική, που με πληγώνει, καθώς 
απαριθμεί όλα όσα δεν μπόρεσα να γίνω.
Σε αναζητώ τώρα περισσότερο από ποτέ, γιατί στα 

λίγα «Σ’ αγαπώ» που για μένα πρόφερες, και στα 



Λογοτεχνία του Facebook

58

λόγια τα δεητικά που ζητιάνεψα από τα χείλη σου, 
συνόψισες βίαια και εμφαντικά τις προσδοκίες, τις ελ-
λείψεις, τη λαχτάρα του χώματος και της σάρκας να 
γευτεί το θαύμα που του χαρίστηκε.
Με τόση ορμή και βουητό ανέτρεψες τις αλήθειες 

μου, έτσι που να βλέπω στον υετό και στο πείσμα των 
ανθρώπων τη σύγκρουση που γεννά την εξέλιξη, το 
δευτερόλεπτο που κοροϊδεύει τον θάνατο, την έξαψη 
που αψηφά την οδύνη.
Με τόση φωτιά χαλύβδωσες την ψυχή μου, που 

αντέχω την ασυμμετρία των ονείρων μου, αντιστέκο-
μαι στις λιποταξίες του νου και υποκρίνομαι στις νο-
μοτέλειες της ειμαρμένης.
Γιατί την ώρα που σε άγγιζα, εξημέρωνες τις αντι-

νομίες μου και τα φιλιά σου συμφιλιώνονταν με την 
απειλή και την οίηση της απουσίας σου, ανεξάλειπτα 
καθώς ξέσκιζαν τους δισταγμούς και την αμφιβολία.
Γιατί μόνο το δέρμα σου εξιλέωνε την προαιώνια 

ενοχή και περιγελούσε την αυταπάτη των εγκοσμίων.
Και τώρα, που θα αντάλλαζα για μια σου κατά-

φαση όλες τις επιλογές και τις κατοπινές προοπτικές 
μου, ο έρωτάς σου είναι αυτός που με λαγνεία ελα-
φρώνει τις μεταμέλειες και αναμοχλεύει την ηδονή, 
παρά τη φθίση και την παρακμή των κυττάρων.
Επειδή υπήρξες, ανέπνευσα τους χρόνους που με 

καταδίωξαν και επειδή ενώθηκα μαζί σου, την οικου-
μένη κατάφερα να συμβολίσω.
Και μόνο δυο μάτια, από όλα όσα με διαπέρασαν, 

και σένα ακόμη να περικλείσουν και να προσπερά-
σουν κατόρθωσαν, δυο μάτια με του μέλλοντος την 
πυρκαγιά και όχι με των αλλοτινών τη νοσταλγία και 
τη σύνεση, και την ουτοπία.
Τα μάτια της κόρης μου.



59

Σκέψεις στο διαδίκτυο

Η ηχώ, που όλα τα επιστρέφει 
Στη Λήδα μου 

Γκρίζα η λιμνοθάλασσα κι ο ήλιος χλομός. Τα σπιτά-
κια με τις ρίζες στο νερό λικνίζονταν στο κατοπτρικό 
δείλι. Δεν θα ήσουν τριών χρονών. Πόσα λίγα από όλα 
αυτά τα σπουδαία και σημαδιακά θα θυμάσαι!
Κι όταν θα έχω φύγει, θα κουβαλάς τις εικόνες και 

τα λόγια εκεί που η ψυχή ανταμώνει τα φρόνιμα, και 
τα ξεμυαλίζει με το αιώνιο και τα χρωματίζει με το 
αψήφιστο, και φουντώνει ο νους και αμέρωτος πια και 
δραπέτης απαρνιέται τις σταθερές του.
Και τότε, όπως τώρα, στον στερνό αναστεναγμό της 

δύσης, με το Μεσολόγγι για μοτίβο και τη γαλήνη τη 
μεταφυσική να λούζει τις εκφράσεις σου, ίσως να γεν-
νηθούν μέσα σου εκείνα που οριστικά θα ξεχωρίσουν 
τα ακριβά από τα ανούσια.
Κι εγώ θα κρατώ φυλαχτό την αγνότητα, για να την 

καταθέσω στα πόδια του Πλάστη και θα του πω: «Να, 
αξίζει να είσαι άνθρωπος, γι’ αυτή μόνο τη στιγμή που 
ένα παιδάκι μου έμαθε πώς να Σε ψηλαφίζω και μου 
φανέρωσε τα ακρογιάλια που παφλάζουν οι καημοί 
Σου».

«Κι αν είμαι χώμα, η αποκάλυψη ετούτη τόσο θα 
μοσχομυρίσει μια άνοιξη, που χίλια άνθη θα μαρτυ-
ρούν πως κάποτε την είχαμε ζήσει μαζί.»

«Είχες πρώτη φορά ακούσει τον αντίλαλο να γυρνά 
το γέλιο σου. Και τόσο παράξενο σου είχε φανεί, όπως 
οι ατίθασοι γλάροι που διεκδικούσαν το παγωτό σου. 
Και καθώς έψαξες να βρεις της φωνής σου την επανά-
ληψη, και οι φθόγγοι σου πεισμωμένοι τον περιπαικτι-
κό τον φταίχτη αναζητούσαν, με τα μάτια σκληρά σαν 
έβενο με ρώτησες τι είναι αυτό».



Λογοτεχνία του Facebook

60

«Η ηχώ», σου είχα πει, «που όλα τα επιστρέφει». 
«Κι όταν η καρδιά σου τόσο ασύνορη θα γίνει, που 
την οικουμένη ολάκερη θα περικλείει και την οδύνη, 
θα έρχεσαι εδώ, στη λιμνοθάλασσα τούτη, την ασά-
λευτη, κι ό,τι πόθησες και για πάντα έχασες πίσω θα 
ξαναπαίρνεις.»

Ο Θεός των παιδιών και της αδυνασίας 

Υπάρχει ένα προαιώνιο συμβόλαιο κάθε άνθρωπος να 
συναντά μία φορά στη ζωή τούτη τον Θεό. Είτε πι-
στεύει είτε όχι. Είτε ενάρετος είναι είτε αμαρτωλός· 
παιδί ή γέροντας πριν ξεψυχήσει. Και σε άλλους τυ-
χαίνει να εμφανιστεί ενόσω ευτυχούν, στους περισσό-
τερους, όταν τους θωπεύει η απελπισία, στον κίνδυνο 
η επίκληση η στερνή. Σε κάποιους σε μία ασήμαντη 
στιγμή, στο μεγαλείο μιας θυσίας η καρτερία, αχτίδα 
την ώρα τη χαμένη στην αχλή, στο γέλιο το κελαρυστό 
ορμή, απόδραση στην αγωνία της αρρώστιας και του 
θανάτου.
Σχεδόν πάντα παίρνει τη μορφή της αναίτιας ελπί-

δας, της ανεξήγητης βεβαιότητας, όταν οι πιθανότητες 
επικυρώνουν το αντίθετο, της ερμηνείας, όταν η λογι-
κή λιποτακτεί, της έμπνευσης, όταν ο νους στερεύει, 
της έξαψης, τότε που το συναίσθημα ενδίδει.
Στην αυταπάτη στίχος εναλλακτικός και στη φενάκη 

αρμονική ραψωδία. Μέσα στη σύγκρουση αναδύεται 
και στο θυμίαμα της κατάνυξης σκορπάει. Την υπερ-
βατικότητα της περισυλλογής διαφεντεύει, φουσκώνει 
τα στήθια πριν δειλιάσουν, παροτρύνει την απόφαση 
με το βαρύ τίμημα, γλυκαίνει τη μοναξιά και ζωγρα-
φίζει ερωτηματικά στου μικρού παιδιού την απορία. 



61

Σκέψεις στο διαδίκτυο

Λυγμός και αναστεναγμός, δάκρυ που καίει το μά-
γουλο, ψίθυρος που κατευνάζει, λόγος που πυρπολεί 
τα καθιερωμένα.
Επαναστάτης ο Θεός, τα ανήμερα παιδιά Του ξε-

σηκώνει τους εμπόρους να εκδιώξουν από τους ναούς, 
πολέμαρχος τις συμβάσεις καταλύει, άχρονος τα όνει-
ρα χρωματίζει, όμορφος μέσα στο κάλλος της κοπέλας 
θάλλει, σοφός, μέσα σε τύπους μαθηματικούς ο άγνω-
στος παράγοντας.
Μέλι ο Θεός και γλυκασμός, αγάπη που δεν ει-

πώθηκε, μεταμέλεια εκείνων που δεν πραγματοποι-
ήθηκαν και όσων συνέβησαν ενάντια στις προθέσεις, 
παραμυθία. Συγχώρεση και δοξασία, και νόμος και 
έλεος. Μεταβολή που καθορίζει την έκβαση και πνεύ-
μα που συνέχει τα πάντα.
Οι περισσότεροι λένε πως δεν Τον είδαν ποτέ. 

Ίσως γιατί τόσο πολύ κατακλύζει η παρουσία Του την 
ύπαρξη, που στο τέλος ταυτίζεται με όλες τις εκδοχές 
μας.

Χωρισμός 

...Το επόμενο πρωί πήρα τον βοριά της ανάσας της, λί-
γους κατοπτρισμούς από το γαλάζιο των ματιών της, 
τις ήττες από τα χείλη της και την τρικυμία της φυγής 
της και τα βάφτισα εξιλέωση, μέθεξη, πρόσχημα και 
οδύνη.
Παραδόθηκα στις έριδες των αρωμάτων της και 

συμφιλιώθηκα με τη λήθη, την απόγνωση, την αυταπά-
τη. Λεηλάτησα την ελπίδα του νόστου στο κορμί της 
και απολίθωσα τις γυμνές εικόνες της για τα χρόνια 
τα κατοπινά που θα ενδώσουν.



Λογοτεχνία του Facebook

62

Σχημάτισα μόνο δύο συλλαβές από τις μελωδίες 
των ήχων της, μία ληρωδία από την ποίηση του ονό-
ματός της και μία κραυγή από το χρέος της ομορφιάς 
της. Κι έτσι θα πορευθώ, χάνοντας όσα αγάπησα και 
αγαπώντας όλα τα χαμένα.

«Θα γίνεις ιδανική μόλις με αρνηθείς» της ψιθύρισα. 
«Τη λατρεία θα θρέψουν η παρακμή, οι ενέδρες της 
απουσίας σου και οι λιποψυχίες. Αργυραμοιβοί οι ανα-
στολές θα σωρεύουν τα τρόπαια του χωρισμού μας.»
Έτσι, παντοτινά θα σε αγαπώ: νεκρή, για τις μελ-

λούμενες ηδονές τις θριαμβευτικές, που θ’ ακυρώνουν 
τις στιγμές μας τις παραπαίουσες, και αναστημένη 
κάθε φορά που η ειρωνεία θα συγκατανεύει.
Θα μαθαίνω για σένα όταν θα καιροφυλαχτούν οι 

καιροί, θα σ’ αναγνωρίζω σε κάθε γυναίκα που θα αγ-
γίζω. Θα σε αναζητώ, όταν η ψυχή σκιρτά στο απρο-
σπέλαστο και όταν ο λογισμός αναμοχλεύει τις υπερ-
βάσεις της ύλης.
Επαίτες οι χαρές μου στη θύμηση τη λυτρωτική 

όσων υπήρξες και καταδίκη για όλα όσα αρνήθηκες 
για μένα να γίνεις.
Αναιμικοί οι επόμενοι λυγμοί μπροστά στον θρήνο 

της απώλειας και φρικτή η ενοχή για τις σκέψεις που 
φοβήθηκα να προφέρω.
Θα γίνεις ειμαρμένη, δικαιολογία και ματαίωση.
Μα, πάνω απ’ όλα, θα γίνεις θάνατος. Κι έτσι θα 

ξέρω πως σε σένα κάποτε πάλι θα καταλήξω.

Αθύρματα των θεών 

Ο αποχαιρετισμός σου προϋπάντησε τις ώρες της 
ερημιάς μου. Είχα σταθεί, θυμάμαι, να συντονίσω τις 



63

Σκέψεις στο διαδίκτυο

επωδούς της καρδιάς μου, στων βημάτων σου την εκ-
βιαστική ελεγεία, απορώντας γιατί εγκατέλειπα τόση 
ευτυχία λεύτερη μες στο σκοτάδι.
Ακόμη δεν είχα καταλάβει πώς η θαλπωρή των ψι-

θύρων σου και ο γλυκασμός της αναπνοής σου, καθώς 
εκπορθούσες την έπαρση των αυτοσχεδιασμών μου, με 
έπεισε να μηρυκάζω το ελάχιστο που μου εμπιστευ-
όσουν από τις μεταλλάξεις των αισθημάτων σου και 
τους λαβύρινθους των μεταμορφώσεών σου.
Πώς τις παραφυάδες των ονείρων μου άφησα να 

απλωθούν αστόχαστα στην απροσδιοριστία των μα-
τιών σου και στις ασυμβατότητες των ορισμών σου;
Μα απόψε, καθώς λιγόστευε η μορφή σου προς τις 

διχάλες των δρόμων και οι δισταγμοί μου σε καταδίω-
καν να ρουφήξουν τις έσχατες σταγόνες της παρουσίας 
σου, οι σκιές σε εξαΰλωσαν, σαν μνήμη ασθμαίνουσα, 
λεηλατημένη από την αθέλητη καθημερινότητα.
Φοβήθηκα πως θα ενσωμάτωνες τη νύχτα, έτσι 

όπως είχες αφομοιώσει τον κονιορτό των εξιδανικεύ-
σεών μου και τις απιθανότητες των βεβαιοτήτων μου. 
Θα με παρατούσες να εξορκίζω μόνος τα σμήνη των 
φόβων, με τις γεμάτες φαρέτρες και τις αλχημείες των 
αδιεξόδων τους. Σαν να ήταν αυτή η πληρωμή που 
αιχμαλώτισα το άπιαστο των εκφάνσεών σου, που με 
τις πρόσκαιρες ανασφάλειές σου συνηγόρησα, για να 
γευτώ λίγη απ’ τη φενάκη της κατοχής σου, συνοψίζο-
ντας την ύπαρξή μου μέσα στις δυναστικές προοπτικές 
της. Μια ζωή συνυφασμένη με τις μικρές λιποταξίες 
σου, που τροφοδοτούσαν τις κηρύθρες του γέλιου σου, 
με ένα αβέβαιο περπάτημα και μια επαναστατημένη 
υποψία.
Πώς γίνεται τόσος οίστρος να εκβάλλει στις όχθες 

της αμφιβολίας σου; Πώς γίνεται τόση άρνηση να 



Λογοτεχνία του Facebook

64

ακροβατεί στη λιποψυχία των ματιών σου; Όμως, 
ανέλπιστα, η φωνή σου τους ενδοιασμούς πολιόρκησε: 
«Αύριο πάλι, αύριο πάλι θα συναντηθούμε».
Κι ήταν ετούτη η ενδιάμεση στιγμή από εκείνες που 

οριοθετούν τις εναλλαγές, που ανάμεσα στο ασαφές 
ταλαντεύονται και το οριστικό, που επιβάλλουν στο 
απροσδόκητο να σφιχταγκαλιαστεί με το τετελεσμέ-
νο. Γιατί ο έρωτας είναι ένα κράμα από αλλοιωμένες 
αισθήσεις, από χρονικότητες που διαψεύδονται και 
πρωθύστερα που μιαίνουν τις αιτιότητες. Όλα ακινη-
τούσαν.
Ακόμη και οι συνωμοτικές σιωπές της άνοιξης και 

οι εκστατικές του νου αναγεννήσεις, κάθε που αντι-
λαμβάνεται ότι το μηδέν παραβιάζει τις κερκόπορτές 
του και σκέψεις δοσίλογες καταλύουν τις αναίμακτες 
άμυνες. Μόνο οι δονήσεις της υπόσχεσής σου στροβιλί-
ζονταν τροπαιούχες, αναδεύοντας κατοπτρικά συναι-
σθήματα και αναπλάθοντας τη μέθη από τα ανθισμένα 
νυχτολούλουδα. «Αύριο πάλι, αύριο πάλι θα συναντη-
θούμε.» Κι εγώ, αμέτοχος είχα αφεθεί να καθορίζομαι 
από την έλλειψή σου, να χρωματίζω το κενό με τις 
φωτοχυσίες των εικόνων σου, ν’ ανασυνθέτω τις αρ-
μονίες των λαμπυρισμών σου και ν’ αναζωπυρώνω τις 
εξαρτήσεις μου. Έτσι όπως συνήθιζα πάντα να κάνω, 
πολύ πριν αλωθώ απ’ τις αλληλουχίες των κυττάρων 
σου και τα εκκωφαντικά εμβατήρια των σαλπιγκτών 
σου έξω από τα παρατημένα τείχη μου. Σαν τις ατε-
λεύτητες εκείνες ώρες που σε περίμενα, γνωρίζοντας 
πως διακορεύεις τις αποκλειστικότητες που μου ’χες 
τάξει και διαφεντεύεις τους τόνους της οδύνης μου.
Κι όμως πάντα σε αγαπούσα, σε τέτοιο βαθμό, ώστε 

πολλές φορές αναρωτήθηκα αν χρειαζόμουν τις αφορ-
μές της σάρκας σου, τους συγχρονισμούς των επίγειων 



65

Σκέψεις στο διαδίκτυο

συχνοτήτων σου και τα προσχήματα του κορμιού σου, 
για να θεμελιώσω την απαρχή της λατρείας μου για 
σένα. Και τώρα, που τα αδηφάγα λιοπύρια του χρό-
νου εξάτμισαν το στερνό για τον θάνατό σου δάκρυ, 
που οι σπαραγμοί από τα μοιρολόγια καιροφυλακτούν 
ορφανεμένοι μόνο μες στους μαιάνδρους των αναμνή-
σεων και οι σεισμοί των αναφιλητών δεν μπορούν να 
συνταράξουν τα πετρώματα της λήθης.
Τώρα, που αποτοξινώθηκαν οι προσδοκίες μου από 

τις κυκλοθυμίες των λόγων σου, που οι ορίζοντες εξά-
λειψαν το περίγραμμα της μορφής σου και οι καημοί 
μου αναπολούν πια μόνο τις αντινομίες των ιδιοτή-
των σου. Τώρα πια ξέρω πως εκείνη τη νύχτα, που 
λιγόστεψε η μορφή σου προς τις διχάλες των δρόμων 
και η υπόσχεσή σου ταπείνωσε τις ευωδιές από τα 
νυχτολούλουδα, εκείνο το βράδυ, που η άνοιξη είχε 
γίνει αργυραμοιβός της αγάπης μας και το γέλιο σου 
εξακόντιζε αιωνιότητες προς το μάταιο, τότε, που πι-
στέψαμε πως ο Προμηθέας είχε ξεφύγει τον Καύκασο 
και το ξύλο της ζωής φύτρωνε παντού μες στον Πα-
ράδεισο, δεν ήμασταν παρά μεταπράτες της Μοίρας, 
σκευωροί σε ένα ανύπαρκτο παιχνίδι και γελωτοποιοί 
στη σύναξη των Θεών.

Μοιάζουν οι πρώτες αγάπες μου 

Μοιάζουν οι πρώτες αγάπες μου με παιδικά παιχνί-
δια.
Απρόσμενα και ξεχασμένα κρύβονται σε μακρινά 

συρτάρια, σε σκονισμένες μνήμες καρτερούν, παρα-
τημένα και άφωνα, σε σπίτια που πια δεν κατοικού-
νται.



Λογοτεχνία του Facebook

66

Και ξαφνικά το καλοκαίρι, απ’ του μεσημεριού τις 
ακίνητες ώρες θολωμένος, καθώς η πλήξη αιωρείται 
με τη σκόνη, τον καπνό, τα οράματα, την αναστολή και 
λαμπυρίζει η φθορά στου ήλιου τις κάθετες, ξεστρα-
τισμένες ακτίνες, τινάζεις τη ραστώνη από τα ρούχα 
σου και σπεύδεις, με σθένος ειρωνικό κι αναπάντεχο, 
να αναστήσεις το τρίξιμο που δόνησε το απόκρυφο 
ντουλάπι.
Κι έτσι όπως ξεχύνεται το παρελθόν, η οσμή, τα 

έντομα, η θύμηση και ο χρόνος, κι οι αισθήσεις θωπεύ-
ουν την παιδική ηχώ, τη μουσική προσώπων που έχουν 
λείψει, τ’ αγγίζεις, τα μυρίζεις, τα περιεργάζεσαι κι 
εκπυρσοκροτεί ο νους και η εύνοια και η νοσταλγία.
Και τότε πια, ενδίδοντας, καταλαβαίνεις αλήθεια 

πώς δεν το είχες τόσο καιρό νιώσει, πως όσα με πάθος 
αγάπησες σε δένουν με την παρακμή, τον θάνατο, το 
τέλος.
Σαν τη μετανοημένη ακτίνα του μεσημεριού, που 

πάει πίσω απ’ τη στέγη πια να δύσει, παίρνοντας μαζί 
της τη σκόνη, τον καπνό, τα οράματα και την ελπίδα 
όλη.
Μοιάζουν οι πρώτες αγάπες μου με το παιδικό το 

κλάμα.
Γοερό, θρηνητικό κι ανήμερο καλεί σε εξέγερση και 

με διαμάντια πλημμυρίζει ανυποψίαστα τα ματάκια.
Μα γρήγορα ο καημός θα ξεχαστεί, και θα εξατμι-

στεί σε μιας αγκαλιάς πονετικής το χάδι.
Όπως εκείνη η θαλπωρή μιας γυναικείας λίμνης, 

υπομονετικής, αφοσιωμένης κι ακούραστης, που με 
γαλήνη πάντα αντίβαρο, θα νανουρίζει συγκαταβατι-
κά των πρώτων ερώτων τις παθιασμένες δίνες.



67

Σκέψεις στο διαδίκτυο

Απομάγευση 

Πήρα τον ίλιγγο της ανάσας της, την ανατριχίλα από 
το δέρμα της, τη μετάληψη των χειλιών της και τη μνή-
μη του στήθους της και τα ξόδεψα στους καταρράκτες 
στη Νάουσα, σπονδή σε θεότητες που καραδοκούσαν 
στον γκρεμό, στην ιστορία και στο ποτάμι. Χείμαρροι 
οι γραμμές των μαλλιών της, οδήγησαν πριν λίγο το 
τρεμάμενο χάδι στη λαίλαπα του κορμιού της.
Γιατί κάθε φορά που γεννιέται ο έρωτας ή ανασταί-

νεται μέσα από τις παλιές στάχτες και την απελπισία, 
φθονεροί οι καιροί προαποφασίζουν τους τρόπους του 
τέλους του και προσκαλούν αθόρυβα τις Ερινύες να 
σημαδέψουν το ανέστιο φιλί, που ιχνηλατεί αβέβαιο 
και φοβισμένο. Κι εκείνες ορίζουν, βλοσυρές, το τίμη-
μα της μετάνοιας και στιγματίζουν τις αναλαμπές του 
αιώνιου, που πάντα αναζωπυρώνεται στη ματιά της 
γυναίκας που ποθεί και αφήνεται.
Εξάγνισα με θυμάρι την έξαψη και με χιόνι ήσυχο 

την ηδονή της, και έλουσα με αμαρτία, με δέος και 
υπόσχεση τις λέξεις που πρόφερε ενώ με αποχαιρε-
τούσε.
Θύμιζε αυτή η πρώτη αγκαλιά τα φώτα μιας όχθης 

αντίπερα, στις λίμνες του χρόνου, ασάλευτης, παντο-
τινής και παρούσας, που ξαφνικά πλησίασε κι απο-
μαγεύτηκε, έτσι καθώς απρόσμενα κατακτήθηκε κι 
ενέδωσε και φανερώθηκε.
Απρόσβλητος πια από την ελπίδα, νόθευσα την 

απόλαυσή της με οδύνη, έπαρση και ματαίωση, και 
συνέθεσα τη νεκρική ωδή της λήθης της.



Λογοτεχνία του Facebook

68

Οι πόθοι που λιγοψύχησαν 

Ο άνθρωπος τίποτα δεν δημιουργεί. 
Την ύλη στα χέρια του πιάνει ακατέργαστη, το 

πνεύμα ασμίλευτο, τον ήχο και το φως αδάμαστα, βοή 
και λάμψη.
Ανασυνθέτει με πόνο και μ’ ελπίδα τα μαλακώνει. 
Τα λειαίνει με τον πόλεμο, τις ράσπες, τον λόγο και 

με μάχες τα σχηματίζει.
Παίρνει την πλάση παγερή, άγνωστη, απρόσιτη και 

στα δικά του μέτρα αγωνίζεται να τη φέρει.
Όχι να γίνει ο ίδιος Σύμπαν, μα το Σύμπαν ανθρώ-

πινο να κάνει.
Επιστήμη και τέχνη και πίστη τα τρανά θυσιαστή-

ρια.
Σαν τον γλύπτη μορφοποιεί και σαν καπετάνιος 

την πορεία καθορίζει.
Μα δεν παλεύει με το μηδέν.
Δουλειά του Θεού είναι αυτό.
Είναι όμως στιγμές που τα τρία δεν αρκούν, γιατί 

φτωχός ο νους και η καρδιά δειλιάζει.
Και η ψυχή βουτηγμένη στα θνητά, ξεχνά τις ρίζες 

της.
Έρχεται τότε η Χάρις, σαν Αγάπη, απρόσκλητη, 

ανερμήνευτη, απέραντη, λιτή, χωρίς αιτίες και σκο-
πούς, να φανερωθεί, δίχως να ρωτά, σε όποιον θέλει.
Κι έχει τότε η καινούργια γνώση το δέος μιας σπον-

δής και η εμπειρία, που έγινε κτήμα χωρίς να βιωθεί, 
τη γαλήνη του δώρου.
Επειδή καμιά φορά εκείνο που χαρίζεται καθαγιά-

ζει τους πόθους που λιγοψύχησαν.



69

Σκέψεις στο διαδίκτυο

Πόσο γελάστηκα 

Πόσο γελάστηκα.
Ψηλά μου έμαθαν πως βρίσκονται οι αξίες.
Στα δύσβατα σε προσμένει το τέλειο, τα ιδανικό.
Αισθήσεις απρόσιτες και κόσμοι μαγεμένοι. Αέναοι 

πόθοι, δοξασίες λυτρωτικές.
Εκεί, πάνω από όλους, όσα πρέπει ν’ αγαπήσεις.
Εκεί, πέρα απ’ τον χρόνο, το κακό και τη φθορά. 
Χωρίς σύνεση κι εγώ βιάστηκα να τρανέψω. 
Χωρίς φρόνηση να πιαστώ, να απλώσω, να κρατη-

θώ.
Άλλοτε σε ώμους φίλων μου, σε έρωτες φλογισμέ-

νους, κι άλλοτε από παροτρύνσεις συμμάχων ιδεα-
τών.
Και κάποτε ακόμη, πάσχιζα σε μνήμες αγαπημέ-

νων, σε απαντοχές και σε φενάκες να στηριχτώ.
Και κάποτε ακόμη, ονομάτιζα την ήττα προσμονή.
Έτσι μεγάλωσα κι ανέμιζα το χέρι να τις αγγίξω.
Μα ξεγελάστηκα, καθώς η μέρα μόλευε τη σκέψη.
Μα ξεγελάστηκα κυνηγώντας τα υψηλά.
Πώς παραστράτησε η ματαίωση την κρίση, πώς 

πλάνεψε η λάμψη την αρετή!
Γιατί εκείνα που οι άνθρωποι έλεγαν πως αξίζουν, 

κάτω από τα πόδια μου βρίσκονταν μια ζωή.
Σέρνονταν στο χώμα σαν τα φίδια που ελλοχεύουν, 

κονιορτός μιας πλάνης περαστικής.
Κι εκεί ψηλά ένας ήλιος που κατοπτρίζει την τρα-

γωδία και του κόσμου την οιμωγή.
Ένα εμπόδιο ο ουρανός και σύνορο γαλάζιο, που 

κρύβει, Θεέ μου, τη μόνη αλήθεια.
Που κρύβει, Θεέ μου, την κραυγή την πιο σπαρα-

κτική.



Λογοτεχνία του Facebook

70

Πού εξαργύρωσες τόση ομορφιά; 

Σε πλάνες κλίνες πώς στολίστηκες τη θλίψη;
Γέρασες. Και χρεώθηκες τη σήψη ειδώλων άνομων, 

που ακόνιζαν καρφιά.
Παράφορης αγάπης ιαχή σε γήτεψε και σκύλεψε το 

θαύμα, κι αφέθηκες να επουλώνεις ένα τραύμα, επαί-
της των καιρών και μοναχή.
Οι έρωτές σου απολίθωμα ωχρό, οι ελπίδες σου ικέ-

τες που ενδίδουν.
Της λήθης παρανάλωμα. Σε προδίδουν.
Και εκπορνεύουν ό,τι σου έχει μείνει ιερό.
Μα, αν απαλλοτρίωσαν τις θωπείες τοκιστές, η μνή-

μη της λαγνείας κέρωσε στο βλέμμα, δυνάστης χρό-
νος καταχράστηκε το αίμα που ανέμελη έφερνες λεία 
στους θηρευτές.
Μα αυτή τη νύχτα εξεγερθήκαν οι ενοχές κι ανέ-

βλυσε από την πτώση η σωτηρία.
Η απόγνωση κάθαρση, η άρνηση ευκαιρία συναίνε-

σαν οι οδύνες και σε ραίνουν με αντοχές.

Αδίστακτες αυγές 

Είναι κάποια απροσδόκητα καλοκαίρια, που λάφυρα 
τη γνώση και την ποίηση μπρος στα πόδια της κατα-
θέτεις.
Λέξεις ασθμαίνουσες, ασθενικές, στις κρύπτες της 

ψυχής να παρεισφρήσουν, σαν κάθαρση, σαν ικεσία, 
σαν άλλοθι, την εκατόμβη των πόθων της να εξαγνί-
σουν.
Ένα δοσίλογο σ’ αγαπώ, πιο παγερό από την ενοχή, 

πιο ζεστό απ’ την ανάμνηση των ματαιώσεών της, να 



71

Σκέψεις στο διαδίκτυο

εξαγοράσει μία μία τις αναστολές της, περιφρουρώ-
ντας αδέσποτους υπαινιγμούς.
Να καταλύσει τις αντιστάσεις της σαγηνεύοντας τις 

αυταπάτες.
Να εξοκείλει, πλοίο ανέτοιμο και ξεχασμένο, στης 

ματιάς της το απροσπέλαστο, σε βράχια αδηφάγα της 
αδιαφορίας της και στις καταιγίδες των αρνήσεών της.
Έρχονται κάποιες αδίστακτες αυγές, μετά την κα-

ταστροφή ή τη δυστυχία, που ξυπνάς έχοντας ξεχάσει 
το φρικτό γεγονός, την απώλεια του προσώπου που 
λάτρεψες και τον σπαραγμό με τον οποίο θα ξεπλη-
ρώσεις το χρέος σου στην οδύνη.
Ο ύπνος σου χαρίστηκε, άγνωστο γιατί, και τα όνει-

ρα σε πήραν από το χέρι, να σε περιπλανήσουν για 
τελευταία φορά στην ανεμελιά της μέχρι τώρα ζωής 
σου.
Και ξαφνικά, πριν ακόμη αναπνεύσεις τη νέα μέρα 

και αναζητήσεις με λαχτάρα το πρώτο τσιγάρο, η 
πραγματικότητα ενσκήπτει αδυσώπητη, να σε παρα-
δώσει στον θρήνο και να θυμίσει πως το απόθεμα της 
ψυχής σου ξοδεύτηκε σε μια μόλις στιγμή.
Δεν είναι ο θάνατος ή ο χωρισμός το μόνο πένθος, 

αλλά οι ειρωνικές λεπτομέρειες που παραμένουν απα-
ράλλαχτες, η ζωή που ένοχη προσπερνά, το τραπέζι 
που δεσπόζει στο δωμάτιο, ο ήλιος που κραυγάζει την 
αδιαφορία του, το λουλούδι στο βάζο, η κοπέλα που 
χτενίζεται στο παράθυρο, οι συνήθειές σου που σε κα-
λούν να τις ακολουθήσεις.
Όλα πεισματικά ίδια, όλα εκεί, εκτός από εκείνη 

που για πάντα έχεις χάσει.
Τα δικά της πράγματα, οι φωτογραφίες της σε μια 

ακρογιαλιά, τα ρούχα της στο ντουλάπι, να πανηγυρί-
ζουν εις βάρος της τη συνέχεια της ύπαρξής τους.



Λογοτεχνία του Facebook

72

Μα πιο πολύ, οι δεσμοί που σε ένωναν μαζί της και 
τώρα επιμένουν να τη συνοδεύσεις στον αφανισμό.

Απεγνωσμένα «Σ’ αγαπώ» 

Τα πιο απεγνωσμένα «Σ’ αγαπώ» μας καταδιώκουν 
όταν δεν μπορούν πια να ειπωθούν.
Και επαίσχυντα εκείνα που λησμόνησαν να θυσιά-

σουν στην πράξη όταν εκστομίστηκαν. Εκκωφαντικά 
από ματαιοδοξία, υποτονικά από συνήθεια, βεβαρη-
μένα από ενοχή, αν φτάσουν στα χείλη, μιαίνουν την 
ευτυχία και σκιάζουν την προοπτική.
Στα νερά της Στυγός βαπτισμένα, όμως, και ιδανι-

κά αυτά, που στην απελπισία πάνω ή στην αποδοχή 
του τέλους, σαν ληρωδία διαμελίζουν την αδιαφορία.
Πότε εξεγέρθηκαν για τελευταία φορά οι αισθήσεις 

σας; 
Όταν συνειδητοποιήσατε πως δεν γνωρίζετε πραγ-

ματικά όσους η απουσία τους κάποτε θα στιγματίσει 
τη μοναξιά σας.
Σε ποιες στιγμές απερίσκεπτες και επιδερμικές δι-

ακυβεύσατε το ακριβό και το πολύτιμο;
Με τι κίβδηλα νομίσματα εξαργυρώσατε την περι-

ουσία της ανθρωπότητας;
Πόσοι εμπνευστήκατε από τις ονειροπολήσεις της 

κόρης σας και σιγοτραγουδήσατε τα τραγούδια που 
της αρέσουν;
Πόσοι συμμεριστήκατε τους στοχασμούς της μητέ-

ρας σας, όταν αποκαμωμένη προσποιείτο πως ξεκου-
ράζεται στον καναπέ;
Πόσοι είστε ικανοί να κάνετε φυλαχτό τις προσδο-

κίες και τους αναστεναγμούς της αγαπημένης σας;



73

Σκέψεις στο διαδίκτυο

Πόσοι καθημερινά κάνετε σπονδές στη μέθεξη, στη 
λεπτομέρεια, στο ψηφιδωτό της ύπαρξης;
Πόσοι μπορείτε να ζωγραφίσετε την εξέλιξη των 

αγαπημένων σας, πριν η φθορά τους εκπλήξει τις 
απαντοχές σας;
Πόσοι έχετε το θάρρος να φωνάξετε πως ξεχωρίσα-

τε το σημαντικό από το επουσιώδες, την προτεραιότη-
τα από την έξη, το αληθινό από την αυταπάτη;
Πόσους θα βρει προπαρασκευασμένους ο χρόνος 

και ο θάνατος, επειδή θα έχουν πραγματοποιήσει το 
προσκύνημα στην αγάπη;
Και πόσοι από σας δε θα επαιτήσετε μια μεταμέ-

λεια που θα αγνοηθεί, σαν θρήνος πάνω σε μνημείο 
κενό;

Ρυτίδες 

Κοίταξες τις πρώτες ρυτίδες και με ρώτησες φοβισμέ-
νη, αν θα καταφέρω να ξεγελάσω τον χρόνο, καθώς θα 
βεβηλώνει τη μορφή και την ορμή που μας έδεσε.
Μα εγώ δεν μπόρεσα να δω στο μέτωπό σου παρά 

μόνο το σημάδι της λατρείας, που μεγαλώνοντας, σφυ-
ρηλατούσε με σοφία και γνώση τον έρωτα, για να τον 
προφυλάξει από τις ριπές της παρακμής και του θα-
νάτου.

Σισπλατίνη 

Και συλλογίζομαι πως τούτους τους καιρούς, που η 
σισπλατίνη μολεύει το αίμα και τη σκέψη, υπό όρους 
μια ζωή δανείζοντάς μου. Τούτη τη στιγμή, που η προ-



Λογοτεχνία του Facebook

74

πέλα με μια στροφή από τον τόπο που γνωριστήκαμε 
με απομάκρυνε, και στράφηκε προς τον βοριά που σε 
σκότωσε.
Τούτο το απόγευμα, που κορτιζόνες κεραυνώνουν 

τον λογισμό και κίβδηλη η αλήθεια στ’ απόνερα χα-
ροπαλεύει.
Τώρα που το άσχημο πιο ακέραιο από το όμορφο 

φαίνεται κι ατόφιο, και το ηλιοβασίλεμα την ελπίδα 
ενταφιάζει. Τούτη την ώρα της απόγνωσης διάλεξε ο 
Θεός ν’ απολογηθεί μέσα στην αγκαλιά μου, γιατί τα 
πλάσματά του τόσο αστόχαστα παρέδωσε στην οδύ-
νη.
Και να μου ψιθυρίσει πως το «αφέονταί σου αι 

αμαρτίαι» σε κάθε παιδί παρακαταθήκη αφήνει, κι 
«όλα σου τα συγχωρώ» στον κάθε που πεθαίνει. 
Κι αναμάρτητοι οι άνθρωποι όλοι, μόνο που γεν-

νηθήκαν. Επειδή αυτοί το Σύμπαν εξιλεώνουν και το 
προαιώνιο σφάλμα με τα δάκρυά τους καθαγιάζουν. 
Κι έτσι μέσα στο πλοίο της φυγής μου ζήτησε ο Θεός 
να βαφτιστεί άνθρωπος με μεταστάσεις στους λεμφα-
δένες και με ιαχές της πρώιμης ήττας περιτριγυρισμέ-
νος.
Μήπως το πνεύμα εξαγνιστεί από της σάρκας τη 

θνητότητα και καταλάβει πια τι ο Θεός είναι.

Σε μια άλλη ζωή 

Θα φτάσει ένα ακίνητο απόγευμα, από εκείνα που 
κανακεύουν στην αγκαλιά τους τα λιοπύρια της μέρας 
και την υποψία της δροσιάς. Ίσως σταθεί αποκαμωμέ-
νη τότε η ματιά σου, αφού όλα θα τα έχει δει και για 
όλα θα έχει ματώσει, σε δυο μικρά κοριτσάκια έξω 



75

Σκέψεις στο διαδίκτυο

από τις πόρτες της γειτονιάς, με κολλημένα τα κορ-
μάκια τους, να γλείφουν εκστασιασμένα τα τόσο δύ-
σκολα και με πείσμα κερδισμένα παγωτά τους. Με τις 
σοκολατένιες γλωσσίτσες τους να τρυγούν την από-
λαυση, θα αναρωτηθείς γιατί ξέχασες πώς να γίνεσαι 
ευτυχισμένος. Και πριν προλάβεις να χαμογελάσεις, 
θα σου επιτεθεί η ηδονή τους κραυγάζοντας…
Σε μια άλλη ζωή.
Θα περικυκλωθείς παράλληλα από την καρδιά του 

γέρου που πάει να σπάσει, και το ηχηρό λαχάνιασμα 
και τον ρόγχο και την εξάντληση. Θα σε διατρήσει το 
θολό βλέμμα του, καθώς θα έχει νικήσει το μέσον της 
ανηφόρας και ετοιμάζεται να μαζέψει τις υπόλοιπες 
αναπνοές. Κι σαν ταχύνεις το βήμα ασυνήθιστα πολύ, 
να διαψεύσεις τη δική σου παρακμή, να βεβαιώσεις 
το σθένος, να επικυρώσεις τον χρόνο που απομένει, 
η αμφιβολία των ρυτίδων σου και η φαιδρότητα των 
επιλογών σου θα σε καταραστεί...
Σε μια άλλη ζωή.
Θα στραφείς στη φυγή εξάλλου, μόνο αυτό πια 

έμαθες να κάνεις. Μα καθώς περνάς από την αδι-
άφορη πόλη, αναζητώντας τους ιλασμούς, συγκατα-
νεύοντας στις ενοχές, εκφυλίζοντας την ανάμνηση, 
κραδαίνοντας την άρνηση, χωρίς καθόλου να το πε-
ριμένεις, θα προσηλώσει τη γοητεία της πάνω σου 
και τη σφοδρότητα των χρωμάτων της αυτή η άγνω-
στη γυναίκα. Θα της ανταποδώσεις, σκεπτόμενος 
ποιες προοπτικές θα είχαν επισφραγίσει τα χείλη της, 
αν τα είχες αισθανθεί στο δέρμα σου κάποια άλλη 
εποχή, πριν από τους καιρούς και τις τελεσιδικίες.
Και τότε, το πένθος της υπόσχεσης που δεν μπορεί να 
εκπληρωθεί σε σένα, θα σου ψιθυρίσει…
Σε μια άλλη ζωή.



Λογοτεχνία του Facebook

76

Νεκρός πια θα εξοικειώνεσαι με ηλικίες και χρονο-
λογίες και επιτύμβια, σε εκκλησάκια των δρόμων και 
σε μνήματα. Και κάποιο απόγευμα, από εκείνα που 
κανακεύουν την πεποίθηση της ήττας και την καται-
σχύνη της παράδοσης, θα αποδεχτείς πως σε καμία 
άλλη ζωή δεν θα εξαγόραζες τη γαλήνη.

Αναίρεση 

Δυο πυρκαγιές πυρπολούν τον άνθρωπο κι ανάμεσά 
τους η λογική, που τις μερώνει. Η πίστη και το συναί-
σθημα. Η μία ν’ αψηφά την απόδειξη, να αποστρέφε-
ται το τεκμηριωμένο, κι η δεύτερη τις συμβιβασμένες 
επιλογές και τις αποδεκτές αποφάσεις. Κι η αγάπη, 
ο άνεμος που τις αναζωπυρώνει, κάθε που όλα πάνε 
να χαθούν.
Έρχεται, λοιπόν, η ώρα που οι αξίες, οι κανόνες και 

οι σταθερές καταρρέουν, απλά γιατί ποτέ δεν ήταν 
παρά αυθαίρετες παραδοχές της κοινωνίας ή της υπο-
κειμενικής ηθικής. Εκείνης που όλα τα ανέχεται και 
για όλα βρίσκει θεωρίες. Που αλλάζει τις προτεραιό-
τητες και φτιασιδώνει το υλικό με τη λάμψη του αθά-
νατου. Μηδέν, που προσεταιρίστηκε την ύπαρξη και 
βαπτίστηκε ελπίδα· τίποτα, που ξεγέλασε και κατα-
χράστηκε την ερμηνεία.
Κι έτσι έχει πλαστεί η οικουμένη, που η αλήθεια 

κρύφτηκε στη λεπτομέρεια, σε ό,τι περνά απαρατή-
ρητο, αλλά καθορίζει την αφανέρωτη μεγάλη σχέση. 
Και το μυστικό να σπαρταρά ολοζώντανο μπροστά 
μας, στα μάτια ενός παιδιού που ξέρει να ξετρυπώνει 
την ευτυχία στο ασήμαντο, να αναμετρά το μεγαλείο 
στο μικρό, να αφουγκράζεται τη γλώσσα των αντικει-



77

Σκέψεις στο διαδίκτυο

μένων, να κεντά τη θαλπωρή στη φαντασία και στον 
μύθο.
Οι ιδιότητες, τα σχήματα, οι πολιτισμοί και οι αυτα-

πάτες των ανθρώπων προκαλούν αηδία σε αυτόν που 
έχει μεταλάβει το νάμα της ψυχής. Σε όποιον σφιχτα-
γκάλιασε τη φρίκη, ζώστηκε την κατάθλιψη, θυσίασε 
στην απόγνωση, αλώθηκε από την απελπισία.
Εμετός οι παραξενιές, οι εγωισμοί, οι φιλοδοξίες, 

τα κάλπικα όνειρα, οι ψευδεπίγραφες αυθεντίες και 
το πολύτιμο καθημερινό νόθο εγώ. Χολή η αισθητική 
που έγραψε την ιστορία και ιοβόλα τα κελεύσματα 
των μικροεξουσιών.
Γιατί, τελικά, αυτό που ονομάζεται κοινωνικοποίη-

ση δεν είναι παρά η διαδικασία αποβλάκωσης, η συ-
νενοχή στην ανάδειξη του ανούσιου και η εσκεμμένη 
απομάκρυνση από το αυθεντικό. Και εκπαίδευση, η 
επίσημη μέθοδος του αλυτρωτισμού.

Αν κάθε μέρα… 

Αν κάθε μέρα…
Ξυπνούσατε ατενίζοντας το σπάνιο θαύμα, τον 

εαυτό σας, την ύλη που για λίγο ζωντάνεψε, για να 
ψηλαφίσει τον κόσμο και το άυλο…
Ξεκλειδώνατε την καρδιά, να θυμηθεί πόσο εύκολα 

γινόταν ευτυχισμένη με το μικρό, τη λεπτομέρεια, το 
ταπεινό, το καινούργιο, τότε που δεν είχε μάθει να 
λογαριάζει τις ιδιότητες και τις γελοίες ανθρώπινες 
αποδόσεις…
Ελευθερώνατε τη σκέψη από τις ειρκτές που την 

απομονώσατε, με τις προκαταλήψεις, τα στερεότυπα, 
τις συμβάσεις, τα πεπραγμένα ή τις φιλοδοξίες…



Λογοτεχνία του Facebook

78

Συγχωρούσατε όσους σας πλήγωσαν, νεκρούς ή 
ολοζώντανους, και κάνατε το βήμα το καθοριστικό, το 
παραπέρα…
Τις επιλογές σας τις λανθασμένες τις ονομάζατε 

εμπειρία, και θρίαμβο τις ορθές, και όλες μαζί τις επι-
στρατεύατε στον αγώνα για ευτυχία…
Και σε όσους σας αγαπούν διαλαλούσατε το «ευ-

χαριστώ», το ατόφιο της αγάπης…
Αποτολμούσατε αυτό που δεν έχετε ξανανιώσει, 

μια τόση δα θωπεία του απαγορευμένου…
Τον λογισμό σας κάθε αυθεντία να απαξιώνει και 

να γελοιοποιεί διδάσκατε, μέχρι που να μάθει πως 
στον κόσμο αυτό ό,τι θαυμάζουν οι πολλοί την κατα-
φρόνεση των αιώνων θα γνωρίσει…
Τις λιγοψυχίες, τους φόβους, τις εξαρτήσεις, την 

αδράνεια, σπονδές στη νέα ζωή σας χύνατε…
Τις προτεραιότητες και τις ιεραρχήσεις σας από 

την ανάποδη κάνατε πράξη…
Και μεθούσατε με τον ήχο της δικής σας ραψωδί-

ας…
Και δίχως ενδοιασμό σε όλους βροντοφωνάζατε: 

«Αυτός είμαι σήμερα, αν θες έλα και λάτρεψέ με, 
όπως κι εγώ θαμπώνομαι από την ύπαρξή σου. Δεν 
περιμένω τίποτα, μα θα καλοδεχτώ τη συντροφιά σου 
αν με κεράσεις»…
Προσκυνητές κινούσατε για τους ιερούς τους τό-

πους της ψυχής σας, εκεί που βωμοί στους ανήκεστους 
πόνους σας έχουν στηθεί και άγιες τράπεζες των αντι-
νομιών σας…
Τότε το καινό φως, το ιαματικό, έξω από το παρά-

θυρό σας θα ανέτειλε και κάθε μέρα ένα θαύμα από 
τον μόχθο σας θα γινόταν.



79

Σκέψεις στο διαδίκτυο

Χειμωνιάτικο τοπίο 

Ανέδυε τόση θέρμη καθώς τον αγκάλιαζε! Περπατού-
σαν σφιχτοδεμένοι μες στο κρύο, και τα συννεφάκια 
που έβγαζαν οι ανάσες τους βιάζονταν να διαλυθούν 
από το βάρος του τελευταίου τους «Σ’ αγαπώ». Οι 
σκιές τους προπορεύτηκαν, ψήλωσαν σε έναν τοίχο 
και κάλυψαν τις πατημασιές των περαστικών, που βε-
βήλωναν το άσπιλο του λευκού. Κάτι του ψιθύρισε και 
αγαλλίασε το σώμα της στην απάντηση. Το τρίξιμο 
των βημάτων τους αντανακλούσε την αρμονία της χει-
μωνιάτικης νυχτιάς και συντονισμένα επιβεβαίωνε τον 
αιώνιο δεσμό τους. Καθώς με πλησίαζαν, σταμάτησαν 
ξαφνικά και τα στόματά τους ενώθηκαν.
Δεν μπόρεσα παρά να παραδοθώ στην έξαρση των 

μορφών τους. Στη μέση του βίου, πολλές φορές η αι-
σθητική απόλαυση παρωδεί την πραγματική, χειρο-
πιαστή ηδονή. Μερικοί το ονομάζουν αυτό ωριμότητα, 
άλλοι μηχανισμό άμυνας κι άλλοι γηρατειά.
Χρόνια τώρα έβλεπα τις γυναίκες ως συνεργάτες, 

σπουδαστές, μητέρες, συζύγους άλλων και εκπαίδευ-
σα τις ορμές να υποκλίνονται στον εσωτερικό τους 
κόσμο· τις άκουγα, τις καταλάβαινα, κι αυτή η υπέρ-
μετρη κατανόηση εξαΰλωνε και καθαγίαζε τον πόθο. 
Άρχισα να γράφω γι’ αυτές και κατέληξα να ερω-
τεύομαι τις τέλειες απεικονίσεις της θηλυκότητας στο 
χαρτί.
Αναρωτήθηκα αν αυτό είναι μιζέρια ή εξέλιξη, όταν 

πέρασα δίπλα τους. Άνετος και πολιτισμένος, έστρεψα 
με διακριτικότητα το πρόσωπο αλλού. Και τότε κατά-
λαβα πως, ενώ τα χείλη της πύρωναν τα δικά του, τα 
γαλάζια της διαμάντια αιχμαλώτισαν την επίπλαστη 
αδιαφορία μου. Με κοίταζε, χωρίς αιδώ, προκαλώντας 



Λογοτεχνία του Facebook

80

τις αναστολές, δίχως να ταπεινώσει το βλέμμα, ενώ οι 
νιφάδες έπλεκαν το εγκώμιο της λαγνείας τους στο 
σκοτάδι.
Πάντα φοβόμουν τις αγκαλιές και τις αναπνοές και 

τις προσηλώσεις των γυναικών, γιατί δεν μπορούσα 
να δω τις αιωρήσεις των ματιών τους και τους μαιάν-
δρους του λογισμού τους. Και πάντα η παγωνιά μιας 
χειμωνιάτικης νύχτας με παραπέμπει σε έρωτες που 
γίνονταν ιδανικοί, επειδή ποτέ δεν ολοκληρώνονταν. 
Σαν το λασπωμένο και αηδιαστικό χιόνι του αστικού 
τοπίου...

Γενέθλια 

Ένα λιβάδι κατακόκκινο από το αίμα της παπαρούνας 
και ο κόσμος χρωματισμένος με νερομπογιές κι αγνό-
τητα από παιδικό τετράδιο.
Πρωταπριλιά, σαν σήμερα. Στη βυθισμένη πόλη, την 

Πύρρα, καταμεσής στη Λέσβο, εκδρομή με τους γονείς 
για τα γενέθλιά μου.
Θάλασσα, πορφύρα, άνοιξη, λυρισμός. Δώρα αυτο-

κρατορικά απλωμένα μπροστά μου. Είναι αδύνατον 
να ζεις στη Λέσβο και να μη σκέφτεσαι με ποίηση.
Είναι αδύνατον να έχεις αναπνεύσει τη μελωδία 

της και να μην ψάχνεις για παπαρούνες στις καρδιές 
των ανθρώπων και στους λειμώνες των ονείρων τους.

Επιστροφή 

Κοιτώ το γκρεμισμένο ελαιοτριβείο, με τον μόχθο της 
ελιάς και το απόσταγμα της καρτερίας, τα παρατημέ-



81

Σκέψεις στο διαδίκτυο

να σπίτια με τα ορφανεμένα όνειρα και το ρημαγμένο 
τζάκι, τα βρέφη που γέρασαν θηλάζοντας το νάμα, 
τις ξεφτισμένες φωτογραφίες με τα χαμόγελα και την 
επίπλαστη σοβαρότητα, τη διστακτική στιγμή που 
εξαγνίστηκε στην άγνοια του μέλλοντος, για να απο-
τυπώσει την απληστία της μοίρας.
Και τα ειρηνικά κοιμητήρια των χωριών να χορεύ-

ουν με τον ήλιο, τη συγκατάβαση και την άνοιξη.
Το νυχτολούλουδο, που μύρωσε τον ετοιμόρροπο 

τοίχο, και το τιτίβισμα που θρήνησε το πένθος των 
ανθρώπων. Τους πόθους που διεκδίκησαν το μερίδιο 
της ερήμωσης, τη νεότητα που δαπανήθηκε, για να 
εξαγοράσει το ανωφέλετο λάφυρο.
Μα, πάνω από όλα, τα ερειπωμένα ξωκλήσια με τις 

στέγες τις ανοιχτές στον ουρανό και στις φωλιές των 
χελιδονιών, που διαλάλησαν στον κόσμο τους καημούς 
μας.
Σχέσεις ατελέσφορες, έρωτες θνησιγενείς, προσμο-

νές αδιέξοδες, χαρμολύπες ζωγραφισμένες στον ξε-
φλουδισμένο ασβέστη, με τις ρωγμές και την ενέδρα 
της αράχνης.
Μα, πάνω από όλα, κοίταξα την υπομονή του φι-

διού και το μαρτύριο του αταίριαστου στίχου, καθώς 
εκπυρσοκροτούν στις λεηλασίες της ανάμνησης και 
στους παραλογισμούς των σχεδίων μας.
Τόση απώλεια και θάνατος και οδύνη, για μία και 

μόνη γέννηση· που θα ενδώσει, παραδίδοντας τη λάμ-
ψη της στην αιώνια αυταπάτη.
Αλήθεια, γιατί τέτοιος πόνος, τέτοια ορμή, τέτοια 

τραγωδία, ασήμαντες προσφορές στις δημοπρασίες 
της ανάγκης;
Το πιο μαγευτικό ταξίδι δεν είναι σε μέρη εξωτικά 

και απροσδιόριστα, αλλά η επιστροφή στην πόλη και 



Λογοτεχνία του Facebook

82

στη γειτονιά που μας ανάστησε. Μέρος αρχετυπικό 
και επώδυνο.
Εκεί, η ακατέργαστη μύηση κι ο λυγμός της μη-

τέρας στο πρώτο μας επιφώνημα. Εκεί, οι ιαχές των 
παιχνιδιών, το ανέλπιστο χάδι και το κλάμα της κού-
κλας που περιμένει.
Εκεί, τα γαλάζια φυλαχτά στο στήθος μας, οι ευχές 

των νεκρών, το φιλί που ξοδεύτηκε και το βήμα του 
πατέρα που δυναμώνει.
Εκεί, η παρηγοριά του βασιλικού, τα ξέπνοα όνειρα 

στις αυλακιές του δρόμου, τα λόγια που λιγοψύχησαν 
και οι ρίζες των υπαινιγμών μας.
Εκεί, η αδυσώπητη αθωότητα και οι παρακλήσεις 

των φίλων που αφήσαμε να φύγουν.
Εκεί, η δροσιά της πασχαλιάς, το ανυποψίαστο γέ-

λιο του αδελφού, που λιγοστεύει, η λησμονιά της βρο-
χής και η μοναξιά της φωτογραφίας με το απρόσμενο 
χαμόγελο.
Εκεί, η λαχτάρα του αδοκίμαστου, η κάθαρση του 

χώματος και οι απαρχές των συναισθημάτων μας που 
ενδίδουν.
Μπαίνω στη βραδινή εκκλησιά κι ένα κερί κυματί-

ζει τη θλίψη της Παναγιάς στα εικονίσματα.
Ακουμπώ το παιδικό κρεβατάκι και οι Μοίρες 

υφαίνουν στα σεντόνια το μέλλον μου.
Πλησιάζω τους τάφους των ανθρώπων που αγάπη-

σα και η μεταμέλεια λεηλατεί τις κερκόπορτες των 
προσωπείων μου.
Εκλιπαρώ για λύτρωση και τα πεύκα θροΐζουν την 

άρνηση.
Πίσω από τις ελιές καταρρέουν τα θέλγητρα των 

προσχημάτων μου.



83

Σκέψεις στο διαδίκτυο

Ο πρώτοι έρωτες περιγελούν τις επιλογές μου και 
το παραμύθι της γιαγιάς πασχίζει να κάνει ευτυχισμέ-
νο το τέλος του.
Στα καφενεία, τα θολά μάτια των γέρων αναγγέλ-

λουν την ετυμηγορία.
Πόλη που με γέννησες και χάραξες τους πηλούς 

των αμείλικτων εξοστρακισμών μου,
πάντα ήξερες πως όλες οι σειρήνες των πλοίων θα 

σφυρίζουν την επιστροφή μου κοντά σου.

Νάουσα 

Νάουσα, χιονόνερο, παγωμένο, γκρίζο πρωινό, που δεν 
προοιωνίζει οτιδήποτε πέρα από την καθημερινότητα, 
έστω ως φενάκη ή αυταπάτη ή ελπίδα. Εξάλλου, οι 
μεγαλύτερες αλλαγές έρχονται απροειδοποίητα και οι 
θυσίες σχεδόν αθέλητα πραγματοποιούνται, από αν-
θρώπους που ποτέ δε θέλησαν να γίνουν ήρωες.
Και στην πιο μικρή πόλη, βιαστικοί σπεύδουν οι κά-

τοικοι να ξεπληρώσουν το τίμημα των επιλογών τους 
στην εργασία, την οικογένεια, τα παιδιά, τον έρωτα. 
Άραγε, αν αθροίζαμε τις θελήσεις και τους πόθους 
τους, θα ανακαλύπταμε τους σκοπούς της κοινωνίας 
μας και θα σχεδιάζαμε με οδηγό αυτές τις στρατηγι-
κές μας; Ή μήπως το κοινωνικό σύνολο δεν είναι παρά 
ένας μίζερος μέσος όρος, μία αναπάντεχη συνισταμένη, 
που τελικά δεν ικανοποιεί κανέναν; Ένα άθλιο όριο, 
που αντί να προάγει την προσωπικότητα, επιλέγει γι’ 
αυτήν μια επίφαση ελευθερίας, αφού πρώτα την περι-
χαράκωσε με νόμους, ρόλους, στεγανά, ηθική.
Και πώς η ευτυχία να ευδοκιμήσει μέσα σε τόσες 

τοξικές αξίες, που κανείς ποτέ δεν διαπραγματεύτη-



Λογοτεχνία του Facebook

84

κε, δεδομένου ότι ο διάλογος απλά αντικατοπτρίζει 
ανάγκες και όχι ιδανικά;
Νάουσα, χιόνι, ο καταρράκτης της θυσίας και μόνη 

παρηγοριά η ομορφιά του τοπίου και το κάλλος μιας 
κοπέλας, που οι προσδοκίες της χωρούν σε μια ελά-
χιστη επαρχιακή πόλη. Τελικά, η αισθητική είναι μία 
από τις εναλλακτικές.

Πορεία νυχτερινή 

Νύχτωσε πάλι και ταξιδεύω, ακολουθώντας την εμμο-
νή μου. Μετρώ, ενώ τα δέντρα εκσφενδονίζονται, τα 
σκοτωμένα ζώα στον δρόμο, που ανασταίνονται και 
τρέχουν να αποδιώξουν τις ανελέητες ριπές των φώ-
των του αυτοκινήτου.
Μαζεύουν τα τσακισμένα μέλη τους, και ξαναπε-

θαίνουν λίγο παρακάτω, στην παραζάλη των ίσκιων 
και στα απειλητικά θροΐσματα.
Αλίαρτος, Αγία Ευθυμία, Αγρίνιο, Άρτα, Κέρκυρα, 

μια περιπέτεια ασχεδίαστη της νεότητας, μαζί σου, 
όπως τόσες άλλες, που περιγελά πια την άχρηστη 
εμπειρία, την αποκτηθείσα με τόσες ματαιώσεις και 
πείσμα και άρνηση. Κι εγώ, ακόμη στη Γη αυτή, να 
επαναλαμβάνω με λύσσα τις διαδρομές που κοντά σου 
έμαθα και να αναλογίζομαι αν ο θάνατός σου σκηνο-
θετήθηκε για να ισοσκελίσει το φως και την ύβρη των 
ανέμελων ονείρων σου.
Κι έτσι, λοιπόν, κατόρθωσα να προσηλώνομαι, κα-

θώς η καρδιά αναπλάθει τις λεπτομέρειές σου μόνο 
στα απροσδόκητα εκκλησάκια στις άκριες των ξεχα-
σμένων δρόμων, πίσω από τα δέντρα τα ακανόνιστα 
και τα σήματα τα κυρτά και παραμορφωμένα. Εκείνα 



85

Σκέψεις στο διαδίκτυο

που, άλλες φορές σαπισμένα από τις βροχές και τη 
λησμονιά κι άλλοτε με στεφάνια και φωτογραφίες δε-
ητικές φορτωμένα, αναπαριστούν μάταια την κακιά 
στιγμή, με τους σταυρούς τους μαρτυρικούς και το 
τέλος το απρόσμενο μιας μισοτελειωμένης πορείας.
Και στα κίτρινα, σχεδόν πένθιμα ηλιοβασιλέματα 

των βουνών, που περιλούζουν με την αοριστία τους τις 
πίκρες και την παραμυθία, προοιωνίζοντας τις ατέ-
λειωτες νύχτες των ταξιδιών σε χωριά και πολιτείες 
κοιμισμένες και ανυποψίαστες. Όπως τότε, που, μέσα 
από τα μισάνοιχτα παράθυρα των σπιτιών καθώς 
κρυφοκοίταζες, μου έλεγες πως κλέβεις κάτι ελάχι-
στο από την ιστορία και τους καημούς των ανθρώπων, 
δώρα ακριβά και πολύτιμα, για να μου τα χαρίσεις. 
Και τόσοι ανύπνωτοι όρθροι, αναβαπτισμένοι στον νό-
στο, που σήμερα προεξοφλούν την οδύνη.
Γιατί ξέρω ότι κάθε που περνώ από τα μέρη που 

κάποτε εξάγνισες με το γέλιο σου, κάθε που παρασύ-
ρομαι στα τοπία που σφραγίστηκε η μορφή σου, μόνος 
πια, χωρίς τα χέρια σου να επικυρώνουν τη θαλπωρή 
και την υπόσχεση, δίχως τα μάτια σου να εκκολά-
πτουν τη λάμψη και τα χείλη σου να προσάπτουν τους 
έρωτες, κάτι από σένα εξαϋλώνεται και ενσωματώνε-
ται στο νεκρικό σου πεπρωμένο και στις πλαγιές που 
εναλλάσσονται, και στους γκρεμούς, που εκλιπαρούν 
εκβιαστικά, υποδεικνύοντας τη λάθος στροφή που θα 
με εξιλεώσει.
Και φρίττω για τη στιγμή που με μανία θα χαράξω 

την ίδια πορεία, στις κακοτοπιές του Δίστομου και 
στις καμπές πέρα από το Γαλαξίδι, που το πρόσωπό 
σου δεν θα σχηματιστεί στο ταμπλό του αυτοκινήτου 
μου και η συνήθεια θα μιάνει τις αναμνήσεις τις λυ-
τρωτικές της πρόσκαιρης ύπαρξής σου.



Λογοτεχνία του Facebook

86

Και εύχομαι, αυτό το φθινόπωρο, το ταξίδι να τε-
λειώσει εκεί που οι σκοτωμένοι διεκδικούν τη νύχτα 
και ένα σάπιο εκκλησάκι σε μια αποτρόπαια στροφή 
αντηχεί το σιωπηρό κάλεσμά σου.

Μόλυβος 

Έρχεται η ώρα στη ζωή του ανθρώπου που οι ιδιότητες 
και οι κοινωνικοί ρόλοι -αλήθεια, με πόσες ματαιώσεις 
και προφάσεις και πνοή δεν αποκτήθηκαν- αρχίζουν 
να ασθμαίνουν το βήμα και να ζητούν την αποκαθή-
λωσή τους. Είναι εκείνο το δειλινό που, καθώς ο ήλιος 
πυρπολεί την ανάμνηση και τον αβέβαιο ορίζοντα, ο 
νους-δραπέτης αναμετρά τα περασμένα και ζητιανεύ-
ει στα μελλούμενα. Η μέρα απεκδύεται τα προσχήμα-
τα, και τα χρώματα της νύχτας που επελαύνει, αντί 
να μαλακώνουν το άλγος, προοιωνίζουν τη νύχτα της 
ανείπωτης οδύνης.
Και τότε, φερμένες από την αύρα τη μυρωμένη 

της αδέκαστης θάλασσας, ακούς να συνοδοιπορούν η 
ψυχή με τη Λάχεση, με αποτρόπαιο φορτίο στα χέρια 
τους τις νεκρές σου επιλογές και την ετυμηγορία όλων 
όσων προοριζόσουν να γίνεις και τα αρνήθηκες.
Τις βλέπεις να συντροφεύουν την εκδίκηση των αν-

θρώπων που αγνόησες στην ξέφρενη πορεία για κα-
ταξίωση, να συμμαχούν με τη θλίψη των απρόφερτων 
«Σ’ αγαπώ» μιας συγκυρίας που τα εκλιπαρούσε, και 
να συμπορεύονται με τους στεναγμούς εκείνων που 
λιγόστεψαν τόσο απότομα, χωρίς να εξιλεωθούν και 
χωρίς να συγκατανεύσουν.
Με βία παραμερίζουν τα επιχειρήματα, τη συνήθεια 

και τις άμυνες, και σου ζητούν να φανερώσεις την 



87

Σκέψεις στο διαδίκτυο

ουσία πίσω από τα φτιασιδώματα των συμβατικών 
απαντήσεων. Ο νους οπισθοχωρεί, περιγελά και εκφυ-
λίζεται μέσα στους ίδιους του τους υπαινιγμούς.
Και, ξαφνικά, διαπιστώνεις με φρίκη και έξαψη και 

μεταμέλεια πως οι μύθοι του βίου σου καταρρέουν 
στο αχνοφέγγισμα μιας ηλιαχτίδας που δύει και στο 
νεφέλωμα μιας σύγχυσης που κατασπαράζει τις ει-
κασίες σου. Και βλέπεις, με ενάργεια τώρα, πως εί-
χες σφιχταγκαλιαστεί από νήματα αδύναμα και σά-
πια σκοινιά, για να κρατηθείς πάνω από την αδηφάγο 
άβυσσο και πως όσα σε συνέδεαν με τον κόσμο τούτο 
λιποτάκτες αποδείχτηκαν της ανάγκης και της μοίρας 
σου.
Είναι κάποια αμείλικτα δειλινά στον Μόλυβο, που 

ο ήλιος δεν συγχωρεί και ο νοτιάς σου υπενθυμίζει 
πως συγγενεύεις περισσότερο με τους πεθαμένους, 
αφού όσα αγάπησες βρίσκονται πια μαζί τους.

Περνώ 

Περνώ έξω από τις πόλεις σας, βράδυ.
Αδιαπραγμάτευτος, σαν παιδική ενοχή.
Αδιάφορος, σαν στίχος που δεν ταίριαξε.
Ορδές οι πεθαμένοι σας πίσω μου σέρνουν τις ρί-

ζες των συμφορών, που ανεξήγητες στον λογισμό σας 
μοιάζουν.
Την ώρα που κοιμάστε, που κάνετε έρωτα, που στα 

ανυποψίαστα όνειρα συγκατανεύετε, εγώ περνώ να 
εξαργυρώσω στο σκοτάδι τη στερνή σας πιθανότητα 
και να τρυγήσω κάθε ικμάδα των παραισθήσεών σας. 



Λογοτεχνία του Facebook

88

Πάντα έτσι πορεύτηκα 

Πάντα έτσι πορεύτηκα, αγγίζοντας τους ανθρώπους, 
όπως τις ανυποψίαστες πολιτείες που περνούσα.
Κουβαλώντας τους μελλοντικούς νεκρούς, τη δι-

άφανη παγωνιά της Βεγορίτιδας και δυο πράσινα, 
απόμακρα μάτια στις πλαγιές του Ολύμπου, μήπως 
θαμπώσουν τους θεούς και μου προσφέρουν το χιόνι 
που καίει, και την κάθαρση…

Η ομορφιά είναι όμοια παντού 

Η ομορφιά είναι όμοια στον κόσμο τούτο.
Και τόσο απλόχερα ως δώρο σου παραδίδεται πα-

ντού, που νιώθω πατρίδα μου όποιο μέρος κι αν βρε-
θώ… είτε πρόκειται για το πρόσωπο μιας γυναίκας είτε 
για την ατολμία του ήλιου σε ένα χιονισμένο σκηνικό.

Εγνατία 

Αν βράδυ περάσεις από τις σήραγγες της Εγνατίας, 
πέρα από το Ανήλιο, στα περάσματα της αρκούδας, 
και έχεις ανοιχτή την καρδιά σου, κι ακόμη μακρύ-
τερα στις εκτροπές του Αχελώου, με το βουητό του 
ποταμού να χλευάζει τα έργα των ανθρώπων, θα δεις 
το μέλλον σου και το παρελθόν να στριμώχνονται στις 
δυο άκρες τους.
Κι όπως με χιόνι μπαίνεις, για να βρεις χαλάζι στην 

έξοδο, έτσι μια χειμωνιάτικη νυχτιά, που ο ματωμένος 
ουρανός καθορίζει τη διαδρομή, μερικοί πορεύονται 
αμαρτωλοί και εξέρχονται εξαγνισμένοι.



89

Σκέψεις στο διαδίκτυο

Αρκεί τα πάθη, τα σχέδια και οι αφορμές να γίνουν 
υπέρβαση και η στοά να μοιάζει με χωνευτήρι της 
ζωής τους.

Ελιά, θυμάρι και λύτρωση 

Αυτόν τον τόπο τον μαστιγώνει η ομορφιά και η ιστο-
ρία. 
Και τα έργα των ανθρώπων που τον κατοικούν 
μοιάζουν με τη θάλασσα, καθώς προϋπαντά τη στε-

ριά 
στην απεραντοσύνη της. 
Και είναι δύσκολο να καταλάβω 
πώς οι γεννημένοι σε τόση αρμονία και σαγήνη 
δεν πορεύονται πάντα ερωτευμένοι.
Επειδή θυμίζουν οι αγκαλιές των κοριτσιών 
την ελιά, το θυμάρι και τη λύτρωση.

Φενάκη 

Και καθώς ξετυλιγόταν μπροστά μου ο δρόμος της επι-
στροφής προς την Άρτα, κοίταξα αδιάφορα στον κα-
θρέφτη του αυτοκινήτου μου. Και λίγο πριν τη στροφή 
που θα μου έκρυβε για πάντα την Πρέβεζα, είδα κα-
τάπληκτος μέσα στο μικρό κομμάτι του γυαλιού μια 
ολόκληρη καταιγίδα να παλεύει με τρία ουράνια τόξα, 
και μια αέναη θάλασσα, βλοσυρή, να κατοπτρίζει την 
απόκοσμη μάχη.
Πενιχρές ακτίνες εξαργύρωναν την ήττα του ήλιου 

και μια πένθιμη ριπή λεηλατούσε τα απομεινάρια της 
μέρας. Κι έτσι που χάνονταν τα χιλιόμετρα βιαστικά, 



Λογοτεχνία του Facebook

90

η μαγεία διαλύθηκε κι ο καθρέφτης δεν ζωγράφιζε 
παρά δυο αδέσποτα δάκρυα και κάποια ανυποψία-
στα λιόδεντρα, και κτήρια μουντά και νοτισμένα.
Η νύχτα ήταν μπροστά μου και η ερημιά, όπως 

αυτή που μου άφησε η λησμονημένη πια φυγή σου. 
Μα ανέλπιστα εντελώς, σε μια αμετάκλητη στροφή 
και σε ένα δρόμο χαραγμένο με αποχαιρετισμούς, οι 
ουρανοί που είχα δει μέσα στα μάτια σου τα δεητικά 
ήρθαν να επικαλεστούν την ταπείνωση ενός ανεξιλέω-
του έρωτα, και να κεντήσουν τόξα ουράνια, που αντί 
για χρώματα κουβαλούσαν τις παλιές κατάρες.

Θεσσαλικός κάμπος 

Βαρέθηκε ο ουρανός τα σκοτεινά τα ύψη και κατέβηκε 
βλοσυρός με τα σύννεφα και με τη σιγανή βροχή, με τη 
μελαγχολία τη δεσποτική και τον αέρα να φιλήσει τον 
θεσσαλικό τον κάμπο.
Στη μικρή κωμόπολη, οι άνθρωποι νωρίς μάζεψαν 

τις έγνοιες τους στα φωτισμένα σπίτια και οι δρόμοι 
έρημοι αντήχησαν τη σιωπή που κατευνάζει και τη 
μνήμη του αφανέρωτου διαβάτη.
Γιατί, όσοι τα μάτια της ψυχής ξεκλείδωτα έχουν, 

ξέρουν πως σε κάθε μέρος δεν είναι οι κάτοικοι οι τω-
ρινοί μόνο που τη γη ζωντανεύουν, αλλά και όσοι κά-
ποτε περπάτησαν εκεί, περαστικοί ή πια πεθαμένοι.
Κι έτσι, στην ακινησία του τοπίου και στα θροΐσμα-

τα και στους τοίχους μπορεί κανείς να ζαλιστεί και να 
μεθύσει απ’ τις φευγαλέες, ξαφνικές σκιές, τις φωνές 
τις σβησμένες που προσκαλούν ή προειδοποιούν και 
τους λεηλατημένους, ανήκεστους καημούς.



91

Σκέψεις στο διαδίκτυο

Εκείνους που παίδεψαν τις βασανισμένες καρδιές 
κι ανέστιοι σέρνονται μια στο χώμα, μια στο νυχτερι-
νό κυκλάμινο και μια στον αναπάντεχο στεναγμό του 
βρέφους που κοιμάται.
Στο μπαρ της επαρχιακής καφετέριας, τα ποτά 

αντανακλούν το ημίφως και την πλήξη, παραπέμπο-
ντας σε ονομασίες νησιών τροπικών και σε ταξίδια 
που δεν πρόκειται να γίνουν.
Ζωγραφιές σουρεαλιστικές ανταγωνίζονται τα 

ηχεία, η αταίριαστη μουσική δίνει ρυθμό στη μονοτο-
νία και μια τεράστια οθόνη προβάλλει το αδιάφορο 
πρόγραμμα.
Άντρες συζητούν, παίζουν με κινητά και καταπνί-

γουν τα βλέμματα που απαιτητικά ή ντροπιασμένα 
ζητιανεύουν στις λιγοστές κοπέλες.
Κι εκεί, ανάμεσά τους, εσύ, σαν υποψία που αθέ-

λητα επαληθεύθηκε, σαν καθρέφτισμα άσπιλης εποχής 
και αντιφέγγισμα ουρανών ανεξίτηλων.
Κυρά μου, απροσδόκητη και βασανιστική των ξεχα-

σμένων επαρχιών, που στη θλίψη μόνο και στα χρώμα-
τα μοιάζεις στην προσδοκία που σε γέννησε.
Ηδονή νεανική, που ξεστράτισε και με τις αντιφά-

σεις της ξεγέλασε τον χρόνο.
Εσύ, γυναίκα, με τα μάτια τα δεητικά, που ξορκί-

ζουν τη ματαίωση.
Και με την ομορφιά την εξεγερτική, να εξελίσσεσαι 

σε κατάρα και πεπρωμένο και αυταπάτη.
Εσύ, ιδανική και αθέατη λαγνεία, που σε χωριά 

φθινοπωρινά και όνειρα δειλά, κάθε που ο ουρανός 
σκύβει να φιλήσει το υγρό χώμα, απρόσμενα κι ακα-
τανίκητα εξευτελίζεις επανειλημμένα τις τρεμάμενες 
κι αδέξιες αντιστάσεις μου.



Λογοτεχνία του Facebook

92

Λιμήν Πειραιώς 

Μπουλούκια οι επιβάτες από τη Μυτιλήνη και τη Χίο, 
δώσαμε αγώνα για μια θέση στο εσωτερικό λεωφορείο 
από το πλοίο μέχρι τον ηλεκτρικό του Πειραιά. Οι 
γνωστοί ταξιτζήδες-αλιείς θυμάτων καιροφυλακτούν 
έξω από την καφετέρια του λιμανιού. Οι ίδιοι που 
λυμαίνονται τα αεροδρόμια και τους σταθμούς των 
τρένων. Με τα χρόνια έμαθα να τους συμπαθώ, ως 
παρένθεση γραφική του κατάπλου. Η πρώτη εικόνα 
της Ελλάδας και της πρωτεύουσας επιτομή της αυθαι-
ρεσίας και της αγένειας.
Μουτρωμένος κι ο οδηγός του λεωφορείου, με τα 

μάτια πρησμένα από μια ενδεχόμενη νυχτερινή κρε-
βατομουρμούρα, έτοιμος να ξεσπάσει στους συμπα-
τριώτες μου, που σπρώχνουν, φωνασκούν, κουβαλούν 
ψάρια, μεταφέρουν τενεκέδες λάδι και τοποθετούν 
βαλίτσες στα πόδια των ξαφνιασμένων. Μυρίζουν 
ακόμη Αιγαίο και τρικυμία, καθώς προσπαθούν να 
ξεχάσουν τον πόνο από τον οδυνηρό ύπνο στην άβολη, 
αλλά αριθμημένη θέση στο κατάστρωμα.
Πειραιάς, εικόνα τριτοκοσμική για τους αμύητους, 

μαγική για τους φαντάρους, εξωπραγματική για τους 
Πακιστανούς και χαοτική για τους βιαστικούς επαρχι-
ώτες, που σπεύδουν να αξιοποιήσουν τους γνώριμους, 
τους γνώστες, τους φίλους, τους παλιούς ξενιτεμένους 
στους μαιάνδρους του Λεκανοπεδίου. Προφορές αι-
ολικές, καμουφλάρονται πίσω από την εκφυλισμένη 
νεοελληνική κοινή, που μόνο στην Αθήνα με το στανιό 
μιλιέται και βιάζεται. Όμως, δύσκολο να κρυφτεί το 
«λιου» της ελιάς και το «νιι» της Μυτιλήνης.
Τίποτα δεν έχει αλλάξει, είκοσι πέντε χρόνια μετά, που 

ανασφαλής και έκθαμβος φοιτητής κατέβαινα την από-



93

Σκέψεις στο διαδίκτυο

τομη σκάλα του σαπιοκάραβου, εξ Αγιάσου ορμώμενος. 
Οι μόνοι που βρίσκονται στο στοιχείο τους οι ορδές 
των γύφτων ή των τσιγγάνων, όπως πρέπει να γράφω, 
για να είμαι πολιτικά ορθός. Σαν τους συναδέλφους 
μου στα πανεπιστήμια, που θεωρούν πως, αν πουν 
τον καρκίνο νεοπλασία και τα ειδικά παιδιά ανάπη-
ρα, έχουν συμβάλει στη βελτίωση της ποιότητας ζωής 
τους. Οι καιροί με δίδαξαν πως πολύ περισσότερη αυ-
θεντικότητα και αλήθεια βρίσκει κανείς στα στίφη των 
περίεργων τύπων του λιμανιού, παρά στα sessions των 
επιστημονικών συνεδρίων και των ακριβών δεξιώσε-
ων.
Ένας άνεργος, πλην φέρελπις σκηνοθέτης, με καρό 

μπουφάν, πράσινο παντελόνι, φουλάρι και τατουάζ, 
συζητά για το νέο του ντοκιμαντέρ και μέμφεται το 
κράτος που εξαθλιώνει τους καλλιτέχνες. Πεισματικά, 
οι Αλβανοί με το έντονο συριστικό «σ» στην ομιλία 
παραγγέλνουν καφέ, ξενυχτισμένες πόρνες αποχαι-
ρετούν φιλήδονους πελάτες, το τρένο πληρούται με 
αγέλαστα πρόσωπα, εισιτήρια και ελπίδες ακυρώ-
νονται, οι σχιζοφρενείς συνομιλούν με φανταστικούς 
τιμητές, ξεκληρισμένοι γιάπηδες τους συναγωνίζονται 
με hands free και η μέρα ξεκινά, απαράλλακτη, δυνα-
τή, άγρια, πέρα και πάνω από κρίσεις, πέρα και πάνω 
από την ατομικότητα. Η σερβιτόρα μου εκμυστηρεύ-
εται πως τον Ιούνιο θα πάρει πτυχίο και θα φύγει 
από τη βρομοδουλειά και οι επαίτες εποφθαλμιούν τα 
ρέστα μου.
Κρύβουν τόσο κάλλος οι άνθρωποι, ακόμη και μέσα 

στις καθημερινές κουτοπονηριές και μικροπρέπειες, 
που απορώ πώς επιτρέπουν σε εξουσίες να ασχημο-
νούν και να σκευωρούν εναντίον της ευτυχίας που με 
το σταγονόμετρο τους δίνεται.



Λογοτεχνία του Facebook

94

Είκοσι πέντε χρόνια μετά, στο ίδιο μεγάλο λιμάνι 
της Μεσογείου, και κείτομαι ήδη νεκρός πάνω σε με-
ρικούς στίχους του Καββαδία.

Καύκασος 

Οι περισσότεροι ζούσαν ζωή αργυρώνητη κι ανυποψί-
αστη. Στα όνειρά τους ξέφευγαν σε πολιτείες υλικές 
και εκπορνευμένες, και οι πιο τυχεροί μετά βίας κα-
τάφερναν να θυμούνται τον απόηχο από χρόνια απο-
δεκατισμένα κι αιχμάλωτα, που ανενδοίαστα ονείδι-
ζαν τη ματαίωση.
Κι όλοι πορεύονταν, σαν να ήταν πόνος η νοσταλ-

γία, θλίψη η ομορφιά και τρόμος η ελπίδα.
Κανείς δεν είχε πλάσει ένα μύθο πέρα από την 

πραγματικότητα, μια παραζάλη απογυμνωμένη από 
τη συγκατάβαση, μια ραψωδία ολόκληρη τραγουδι-
σμένη για το απόκοσμο. Κι αν κάποιος το αποτολμού-
σε, απευθείας λογαριαζόταν για τρελός ή οφειλέτης.
Εμποτισμένος ο έρωτας από το πρόσκαιρο, καιρο-

φυλακτούσε το παντοτινό και το απρόσιτο.
Κι όμως, ερχόταν σε όλους η στιγμή που ο ουρανός 

διεκδικούσε τις αντινομίες του και αναζωπύρωνε με 
κυανές απειλές τους όρκους, σε σημείο που κανείς 
δεν ήξερε αν δεν είχαν οξειδωθεί οι άγκυρες που συ-
γκρατούσαν στη γη, κι αν δεν είχαν κοπεί οι κάβοι 
που αντιστέκονταν στις πορείες τις ασχεδίαστες, χω-
ρίς εξάντες.
Κατοπτρική η μέρα πλειοδοτούσε τότε στον θάνα-

το.
Όσο διαρκούσε ο παραλογισμός, όλοι μάθαιναν να 

αγνοούν τη θαλπωρή μιας παιδικής ερώτησης, να δρα-



95

Σκέψεις στο διαδίκτυο

πετεύουν από την κολακεία της άνοιξης, να καθησυ-
χάζουν τη νυκτωδία των αηδονιών, να εξορύσσουν τις 
αυταπάτες του περιγράμματος.
Και συναινούσε τότε η ετυμηγορία με την ποίηση.
Και κάποτε σήκωναν το κεφάλι ψηλά και ατένιζαν 

την πατρίδα, που καρτερούσε τους χαμένους φίλους 
που συνοδοιπορούσαν, τους γονείς που παρότρυναν, 
την ιαχή που πεισματικά σφυρηλατούσε το κάλεσμα.
Και τότε καταλάβαιναν πως η κάθαρση και ο στό-

χος και η παραμυθία βρίσκονταν πάντα εκεί, μέσα 
στην προειδοποίηση του νοτιά, στην πίκρα της ηλια-
χτίδας, στον αναστεναγμό του βρέφους, στις κακοτο-
πιές της πίστης.
Η λύτρωση απείχε όσο μια παράκληση, όσο μια κα-

θάρια αναπνοή, και ο προαιώνιος τόπος πάντα πυρα-
κτωνόταν από τη φλόγα του Λόγου, που κατέκαιγε 
τους Καύκασους που είχαν υψώσει.

Νυχτερινό 

Είναι η νύχτα ετούτη από εκείνες που ανοίγουν οι πύ-
λες της Γης στο κακό και ξεχύνονται οι συμφορές στον 
κόσμο, και τα στοιχειά και τα αποτρόπαια ορμούνε. 
Αυτά που η λογική δεν βλέπει, μα τα νιώθει το παιδί 
στον αόριστο τρόμο, τον νυχτερινό, και οι μεγάλοι στο 
αναπάντεχο σκίρτημα, το συθέμελο.
Δεν φταίει το σκοτάδι, τα κρυμμένα αστέρια, οι 

καρδιές που λιποτακτούν, η αντοχή που εξαλείφεται 
μαζί με τη Σελήνη πίσω από την ομίχλη. Είναι η ξαφ-
νική ανασεμιά του υπερφυσικού, που κραδαίνει την 
απειλή, την κάθαρση, την τιμωρία.



Λογοτεχνία του Facebook

96

Αίσθηση πέρα από τον άνθρωπο η αρχαία προει-
δοποίηση, ο Καύκασος που ψηλώνει, ο φόβος που δεν 
εξηγείται. Είναι η επίγνωση της ενοχής, η μικρότητα 
που τόλμησε να παρουσιαστεί ως μεγαλοσύνη και πο-
λιτισμός και επιστήμη.
Είναι μια νύχτα από αυτές που καταρρέουν τα 

προσχήματα και καταπατώνται οι ερμηνείες.
Μια ψυχή παλεύει να κρατήσει το σώμα σε ένα νησί 

του Αιγαίου. Γιατί, ατιθάσευτη καθώς είναι, συμπότης 
έγινε κάποτε στα τραπέζια των θεών και μέθυσε από 
το νέκταρ που αναζωπυρώνει το αιώνιο μέσα από τη 
φθίση.
Δεν έχει ενδοιασμούς η ψυχή. Ούτε αμφιβολίες. 

Κομμάτι είναι θεϊκό, που καταδέχτηκε να περιβληθεί 
το χώμα και να το ερωτευτεί και να το συμπονέσει, 
και να του μοιάσει. Εξαιτίας της, κάθε άνθρωπος ευ-
λογημένος είναι, γιατί επαναλαμβάνει με τη γέννησή 
του την πορεία τη Θεία.
Μα αγαπά το καθετί, την ύλη, την πέτρα, τα αντι-

κείμενα, τις χαρμολύπες, την απελπισία. Και πάλλεται 
ενώ τα νοηματοδοτεί, τα συνέχει, τα συγκροτεί. Όλα 
υπάρχουν διαφορετικά στο κοίταγμά της, γι’ αυτό η 
πλάση τόσες μορφές έχει, όσες και οι ψυχές που τη 
θεώνται και την καθορίζουν.
Μα, κάποιες νύχτες σαν κι αυτή, που η Γη θρηνεί 

τις πανωλεθρίες, οι πύλες ανοίγουν, για να δραπετεύ-
σουν οι ψυχές προς την προπατορική τους πατρίδα. 
Και ένας άνθρωπος σε κάποιο νησί του Αιγαίου κοιτά 
προς τον ουρανό.
Κι έτσι, μια μονάκριβη διάσταση του σύμπαντος 

παύει μαζί του να υφίσταται.



97

Σκέψεις στο διαδίκτυο

Τα εκκλησάκια των αεροδρομίων 

Πολλές φορές αγνοείς την ύπαρξή τους. Κι όμως βρί-
σκονται πεισματικά εκεί, παραστάτες στην αναχώρη-
ση και συνοδοιπόροι στην οδύνη, προσκαλώντας την 
ψυχή σε υπερκόσμιες μεταβάσεις, με μόνο εισιτήριο 
την ελπίδα, τον πόνο, την περιέργεια, την ταπείνωση, 
την απόγνωση. Απόμερα, γαλήνια και επιφυλακτικά, 
χωρίς ειδοποιήσεις σε φωτεινούς πίνακες και με μία 
μόνο οριστική και αμετάκλητη αναγγελία: τη συνειδη-
τοποίηση πως ο κόσμος τούτος είναι πολύ εύθραυστος, 
για να υπομείνει όσα καταποντίζουν τις αντοχές και 
λεηλατούν την καρτερία. Μικρά εκκλησάκια, αόρατα, 
στοργικά και εξαϋλωμένα, που δονούν τα σήμαντρα 
της καρδιάς και συγκλονίζουν συθέμελα αυτόν που θα 
λάβει τη βουβή, μα τελεσίδικη μαρτυρία.
Έτσι και αλλιώς, κάθε αεροδρόμιο κρύβει τα δικά 

του μυστικά. Επτασφράγιστα κι απροσπέλαστα πα-
ρασύρονται μες στο πέρασμα των μυριάδων επιβα-
τών, συγχρωτίζονται με τις σκέψεις, χρωματίζονται 
από τους αποχαιρετισμούς, αναβαπτίζονται στην 
προσμονή, αναμοχλεύουν το δάκρυ του χωρισμού και 
ξαποσταίνουν στη λύτρωση της επανένωσης. Σε κάθε 
γωνιά, πίσω από τις ουρές, τα καταστήματα, τους 
ελέγχους αποσκευών, το καλωσόρισμα των αεροσυ-
νοδών, τις οδηγίες του θαλάμου διακυβέρνησης, υψώ-
νουν μνημεία ανεξάλειπτα λατρείας και προσευχής, 
θυμητάρια ταξιδιών ατελέσφορων και διαβατήρια για 
ζωές που δεν πραγματώθηκαν.
Και γι’ αυτό κάθε αεροδρόμιο είναι ένα εγκώμιο 

στην ανθρώπινη τραγικότητα, ένας τύμβος που ενώνει 
φευγαλέα στόχους, σχέδια, ματαιώσεις. Πτήση 577 για 
Μυτιλήνη, 146 για Αλεξανδρούπολη, για Γιάννενα, για 



Λογοτεχνία του Facebook

98

Μπαχρέιν, για την ουτοπία. Στα μάτια του πολύβουου 
πλήθους ζωγραφίζονται εικόνες από τους τόπους προ-
ορισμού. Στην αμήχανη επίδειξη των εισιτηρίων, μυ-
ρωδιές αναδύονται από σπίτια που περιμένουν, αγκα-
λιές που αδημονούν και πίκρες που καιροφυλακτούν. 
Μέρη που κουβαλούν την ανάμνηση της παρουσίας 
σου ή την υπόσχεση της επίσκεψης. Άνθρωποι που 
ξέρεις ενδόμυχα ότι κάπου έχεις ξανασυναντήσει και 
που ελπίζεις κάποτε να τους ξαναδείς. Γιατί η φυγή, 
είτε ως δειλία είτε ως μόνη διέξοδος, είναι σε τελική 
ανάλυση μια μορφή καθαρμού και λύτρωσης.
Και μακριά από τους ήχους και τις κυλιόμενες σκά-

λες, τα φανταχτερά πολύφωτα μαγαζιά, με τις ακρι-
βές μάρκες και τις διαφημίσεις, το μικρό εκκλησάκι 
της καρδιάς που εξαγνίζει και προσγειώνει στη νηνε-
μία μιας εξοχής ευλαβικής στη Σκιάθο, ανθισμένη με 
φωνές παρελθοντικές και μορφές του Παπαδιαμάντη 
σκυθρωπές, που δεν θα ξαναϋπάρξουν. Ο χρόνος και 
ο χώρος συμφιλιώνονται κάτω από την παράκληση της 
Παναγίας που κλαίει, και οι δεητικές οπτασίες των 
αγίων πλημμυρίζουν με μουσικές σβησμένες από Χαι-
ρετισμούς αλλοτινούς και Υπερμάχω ανείπωτα. Θυμί-
αμα ο φόβος και η αγωνία προς τον Παντοκράτορα, 
που συγκαταβατικός και ελεήμων σε ξαναγυρίζει σε 
πλαγιές της Λέσβου καταπράσινες, τότε που το μυαλό 
μεθούσε με αγνότητα και θαλπωρή και άνοιξη.
Και ξαφνικά, εκεί μέσα στα λίγα τετραγωνικά, με 

τις δεήσεις των κεριών και τις ικεσίες της ύπαρξης, 
συντελείται το θαύμα της οικουμένης κι ο θάνατος 
μετατρέπεται σε οδό και πορεία, και προοπτική και 
συνέχεια. Όλη η ζωή μια ενιαία και αδιαίρετη επιτομή, 
σαν Τον Πατέρα, που συνέχει και νοηματοδοτεί και 
ενοποιεί τα πάντα.



99

Σκέψεις στο διαδίκτυο

Υπάρχουν κάποια παράξενα αεροδρόμια με εκκλη-
σάκια κρυφά και καθαγιασμένα, που εξαργυρώνουν 
τους πόθους και τα δεινά, και σε καλούν σε πτήσεις 
προς την αιωνιότητα και την κορύφωση.

Τα δάκρυα το βράδυ 
μπερδεύονται με τη δροσιά 

Αν ποτέ δεν σου άρεσε η εθνική οδός, αλλά προτι-
μούσες τους δρόμους και τα μονοπάτια που σε πα-
ρασύρουν σε χωριά ερημικά και σε καρδιές ανήμερες, 
πρόσεχε, γιατί παντού παραμονεύει ο εαυτός σου και 
τα πιο δόλια οράματα...
Όπως εκεί, τρεις το πρωί, που ανηφορίζεις προς την 

πεδιάδα της Ομβριακής, ξεγελασμένος από τις στρο-
φές και τη φυγή, στην Αγία Αικατερίνη με τις σκοτει-
νές πραμάτειες και τον όγκο της Οίτης στιβαρό σαν 
τείχος και απειλή. Μυριάδες φωτάκια από οικισμούς 
στιγματίζουν την ομίχλη, λαμπυρίζουν τις ανάσες των 
κατοίκων, τρυπούν στιγμιαία το πυκνό σύννεφο, την 
αταραξία και σε εξακοντίζουν σε κάποιο μέρος αλλο-
τινό με το ίδιο όνομα. Σε έναν γαλήνιο κόλπο και σε 
ακρογιάλια με περιβόλια μοσχομύριστα, κάποτε, στη 
Μυτιλήνη, σε μια θάλασσα που τόσο ερωτεύτηκε τη 
στεριά και τον μόχθο των ανθρώπων, που έμοιασε σε 
λίμνη και νηνεμία, με την αθωότητα και τον λυρισμό 
να μην προμηνύουν τον ξεριζωμό που θα ακολουθού-
σε.
Νοσοκομείο Λαμίας, μονάδα επειγόντων περιστατι-

κών και μια κατάρα, καθώς κυνηγημένος τρέχεις με το 
αυτοκίνητο απέναντί της, για να ξεφύγεις από μοίρες 
που σε ονείδισαν και λόγια ανείπωτα και επηρμένα 



Λογοτεχνία του Facebook

100

που υποτίμησαν τους καιρούς. Μια φευγαλέα ματιά, 
συγγενείς που καπνίζουν σε παγκάκια έξω, η από-
σταση για τον νου μεγάλη, δεν βλέπεις τα πρόσωπά 
τους -τι συνέβη, ποια η έκβαση, τα δάκρυα το βράδυ 
μπερδεύονται με τη δροσιά-, αλλά η αγωνία τους ανα-
κατεύεται με την αντάρα και μπαίνει από τον κλιμα-
τισμό στα ρουθούνια σου και στον λογισμό, μολεύει 
τους ήχους της νύχτας και ακούγεται στο ραδιόφωνο, 
σαν εκπομπή πένθιμη. Παραφωνία η ζωή, πνιγηρή, αν 
δεν περικλείει την ανθρωπότητα, και θηλιά ο πόνος ο 
ξένος, αν δεν γίνεται οικείος.
Μα η καρδιά πάντοτε βλέπει εκεί που οι αισθήσεις 

δεν τολμούν και στο έρεβος ακόμη και στη συμφορά, 
και σου ζωγραφίζει στο τζάμι, τρίζοντας, τη φρίκη της 
μητέρας, τη νυκτωδία, την αρρώστια την αναπάντεχη, 
το αίμα από τα σφαγεία του κόσμου, την τραγωδία 
των θνητών. Κάποιοι δεν μπορούν να σταθούν και χά-
νονται σε διαδρόμους, νοσοκόμες καλούν, μερικοί κά-
νουν βόλτες και δίπλα τους ο Χάρος, σε κάθε εντατική 
μέσα στην ομίχλη, σε κάθε πόλη, κάθε ώρα, να διαλέ-
γει αυτούς που θα ενδώσουν. Προσκλητήριο με τυχαία 
σειρά ή με άγραφους σκοπούς, μέχρι να ακουστεί το 
όνομα που θα σε σπαράξει.
Ο θάνατος σου μαθαίνει να υπάρχεις. Και η οδύνη 

να καταλύεις την υπεροψία. Μα τότε κάθε χαρά γί-
νεται ενοχή, επειδή συμπορεύεται με την άλωση και 
τη θλίψη του συνανθρώπου. Γι’ αυτό κάθε ηλιαχτίδα 
αφήνει σκιές και η ζωή σμιλεύει ήδη τις κερκόπορ-
τες που θα σε προδώσουν. Και είναι ξόρκι μαγικό κι 
αθάνατο νερό η αγάπη, που καμιά φορά σε πηγούλες 
βρίσκεται αόρατες, λίγο έξω από κάθε Λαμία.



101

Σκέψεις στο διαδίκτυο

«Alla fi era dell’ Est…» 
(Στο πανηγύρι της Ανατολικής) 

...Γιατί προτιμότερο είναι να μείνουν μια ανάμνηση, 
που θα χαθεί μόλις ξημερώσει ο νέος αιώνας, παρά 
χείλη βέβηλα ή ανίδεα να τα ιστορήσουν.

Στον παππού μου Στρατή Παπάνη, 
τρία χρόνια μετά…

Κόσμος πολύς συνέρρεε στη γιορτή δίπλα στο ποτά-
μι.
Κι ήτανε τούτη η νεαρή βραδιά του Ιούλη, από εκεί-

νες που κρυφόμπαιναν στα μάτια, στη μύτη, στην καρ-
διά, σαν αύρα, σαν ευωδιά, σαν δέηση. Που πλάνευαν 
τις αισθήσεις και φτερουγούσαν στη σκέψη, για να 
στιγματίσουν ανεξάλειπτα τους αυτοπροσδιορισμούς 
και να παρασταθούν στις ανωφέλετες εσχατιές του 
βίου, που θα ενδώσει, μόλις το σώμα, ρίψασπις, προ-
σκυνήσει τον χειμώνα του χρόνου.
Και έτσι, αυτή η ελάχιστη ώρα αναβαπτίστηκε στην 

πιο απόκοσμη κι απρομελέτητη νυκτωδία. Και η ψυχή, 
αποκαμωμένη κάποτε, θα τη διηγηθεί στον Πλάστη 
της, όταν ρωτήσει: «Άξιζε τον κόπο η ζωή και το κορμί 
που σου χάρισα; Μου ’μοιασες, θύμωσες, έκλαψες, ορ-
γίστηκες, πόνεσες, αγάπησες, έγινες όλα όσα θέλησα 
να είσαι;».
Γλεντούσε κι η φύση μαζί και πρόσταζε τα άστρα 

της να πλησιάσουν τους ανθρώπους, να φέξουν τις χα-
ρές και τις οδύνες τους, και να κατοπτρίσουν την ει-
κόνα σε κάθε γωνιά του στερεώματος γιατί εκείνη τη 
νύχτα του Ιούλη γιόρταζε το πιο τραγικό και μονάκρι-



Λογοτεχνία του Facebook

102

βο δημιούργημά της, το μόνο που έμαθε να κεντά το 
περαστικό και το αιώνιο, να συμφιλιώνει τον θάνατο 
με τη ζωή, να εφευρίσκει επιλογές μέσα στα αδιέξο-
δα, να είναι μέλι και θηρίο ταυτόχρονα, το μοναδικό 
που δέχτηκε να πληρώνει τίμημα βαρύτερο από τις 
αντοχές του, για να συνθέτει την αρμονία μέσα από 
τις αντινομίες του.
Γιατί το Σύμπαν λίγο το δημιουργεί ο Θεός με τον 

Λόγο Του και λίγο ο άνθρωπος το χτίζει, στοιχειώνο-
ντας στα θεμέλια τους νεκρούς του.
Στο σπίτι του παππού μου του μουσικού, στην 

Αγιάσο, οι προετοιμασίες και οι συνεννοήσεις είχαν 
ξεκινήσει από νωρίς και οι φωνές της γιαγιάς αντη-
χούσαν στη γειτονιά… Πήρες ετούτο, ξέχασες το άλλο, 
πρόσεχε μη σε γελάσουν πάλι στη μοιρασιά. Και φορ-
τωνόταν στην πλάτη ο παππούς μου, πότε το ακορ-
ντεόν, πότε το αρμόνιο, πότε το βιολοντσέλο, το εμ-
φώνιο και αργότερα κάτι τεράστια ηχεία, με κουμπιά 
πολλά και ήχους εκκωφαντικούς, και κατάστρωνε με 
τους υπόλοιπους την πορεία προς το πανηγύρι. Γιατί 
κάθε μουσικός που σεβόταν τον εαυτό του έπρεπε 
να μάθει, άλλοτε αυτοδίδακτος κι άλλοτε από τους 
παλιότερους, πολλά όργανα, πνευστά, έγχορδα, κρου-
στά, τα πάντα, ανάλογα με τον συρμό της εποχής και 
τις ανάγκες της κομπανίας. Σε αυτά πάνω έτρωγε, 
έπινε, μεθούσε, καθώς έπαιζε, και αυτά κρατώντας 
καταλάβαινε πως οι μέρες του στη Γη είχαν τελειώσει. 
Στα ακίνητα δωμάτια του σπιτιού, ακόμη και τώρα, οι 
έρημες νότες από τις πρόβες σημαίνουν το οριστικό, 
το έσχατο προσκλητήριο.
Τα καλοκαίρια τους φώναζαν σε όλα τα χωριά της 

Λέσβου, σε κάθε πανηγύρι και σύναξη, να παίξουν 
τους σκοπούς τους και να ανταγωνιστούν μεταξύ τους 



103

Σκέψεις στο διαδίκτυο

στην ένταση, στη δεξιοτεχνία, στα σόλα, στο ρεπερτό-
ριο, στην αναγνώριση. Κέρδη σίγουρα και διασφαλι-
σμένα δεν υπήρχαν. Οι συμφωνίες με τα καφενεία πε-
ριορίζονταν στην αρχή της αμοιβαιότητας: η μουσική 
θα έφερνε κόσμο στο μαγαζί και όσοι μερακλώνονταν 
ή ήθελαν με τον χορό να διαλαλήσουν το αντριλίκι, να 
εκτονώσουν το μεθύσι, να ενδυναμώσουν το ερωτικό 
κάλεσμα, θα έριχναν ό,τι νόμιζαν στους καλλιτέχνες. 
Καβγάδες συχνοί και με χίλιες αφορμές, για τη σειρά, 
για την παραγγελιά, για κουβέντες που απερίσκεπτα 
εκστομίζονταν, για τη μαγκιά, για την κοπέλα του δι-
πλανού, που πάντα πιο θελκτική και ποθεινή αποδει-
κνυόταν.
Αλλά ο μουσικός, ανεπηρέαστος, έπρεπε απρόσκο-

πτα να συνεχίζει, να επιλέγει τον ρυθμό, ανάλογα με 
τον διαπληκτισμό, να αναδεικνύει τα μήλα της έριδος, 
να επικαλείται το φιλότιμο και να τους ωθεί να ρίξουν 
περισσότερα χρήματα στο τέλος, πιστοποιώντας την 
αξιοσύνη, το φιλότιμο και την επικράτηση.
Και να οι αμανέδες, οι απτάλικοι, οι συρτοί, τα 

ζεϊμπέκικα, οι μελωδίες από τη Μικρασία, με τα πα-
ράξενα ονόματα, τα ξύλα, η Αϊσέ, ο Κιόρογλου, που 
ξεμάκραιναν από το πανηγύρι και ξεχύνονταν στους 
μπαξέδες, στα περιβόλια, στα ξωκλήσια με τα παρα-
τημένα νεκροταφεία, στη θύμηση που μια πονά και 
μια παρηγορεί, μαζί με τα φώτα τα λικνιστικά, τις 
μυρωδιές από τα ψητά και τις φωνές των πραματευ-
τάδων και το μαλλί της γριάς.
Και επέστρεφαν κουβαλώντας αναστημένους βυζα-

ντινούς χωρικούς, πανηγυριστές χρόνων αλλοτινών και 
παραμύθια βουτηγμένα στους πόθους και τα βάσανα 
των πρωτινών. Σπονδή η μουσική και η γιορτή και η 
χαρά στη μοίρα και στην αναγέννηση, εκεί στο λησμο-



Λογοτεχνία του Facebook

104

νημένο πανηγύρι της ανατολής, και τάμα για καρτε-
ρία, για τύχη και εξιλέωση.
Το πάλκο, που έπαιζαν, σκηνικό τραγωδίας αρ-

χέγονης, το επίκεντρο της προσοχής και της ματιάς, 
που φευγαλέα, ένοχη και γεμάτη προσμονή έπεφτε 
στο πρόσωπο του κοριτσιού που θα τη λύτρωνε ή θα 
τη βύθιζε στην ντροπή. Και δεκάδες γυναίκες από τις 
γειτονιές να πλαισιώνουν σαν δευτεραγωνιστές τα 
πεζούλια των καφενείων και την ορχήστρα, σχολιά-
ζοντας, παρατηρώντας, πλέκοντας –με την απλότητα 
και την ανωνυμία τους– το περίτεχνο τέμπλο του πιο 
αγέρωχου, δοξαστικού ναού.
Υπήρχαν φορές που κανείς δεν έπαιρνε την πρω-

τοβουλία να ξεκινήσει το ξεφάντωμα. Και εμείς που 
στεκόμαστε δίπλα τους, ακούγαμε τις αγχωμένες οδη-
γίες των μουσικών να παίξουν τις πιο εξεγερτικές με-
λωδίες, να τους οδηγήσουν με τα δοκιμασμένα τρα-
γούδια στην έξαψη και στις φρενήρεις φιγούρες των 
σκοπών. Κι όταν ούτε αυτό έπιανε, πλήρωναν κρυφά 
κάποιον να ξεκινήσει τον χορό και τότε ήξεραν πως ο 
κόσμος θα ξεθάρρευε και θα ακολουθούσε. Κάποτε, 
όταν οι περισσότεροι είχαν αποχωρήσει από το πανη-
γύρι, πίσω έμεναν οι οργανοπαίκτες, ακούραστοι, και 
μερικοί φιλόσοφοι του πιοτού συνέχιζαν να παίζουν 
μέχρι την αυγή. Μερικοί παράγγελναν τον νεκρώσιμο 
της Αγιάσου, που σαν το ακούει κανείς νομίζει πως 
παίρνει μέρος σε λιτανεία χαρμόσυνη και λυπητερή, 
το βαλς ακολουθώντας το εξόδιο.
Περίοδοι ισχνών αγελάδων για τους μουσικούς η 

εποχή της Σαρακοστής, του λιομαζώματος, του χειμώ-
να, και αναπάντεχης ευμάρειας το καλοκαίρι, που λες 
και ξαλάφρωνε η καρδιά των ανθρώπων και ήθελαν 
με συγχορδίες και με όργανα να εξαϋλωθούν, να ξορ-



105

Σκέψεις στο διαδίκτυο

κίσουν τη φτώχεια, να αντλήσουν δύναμη από τα σολ 
ματζόρε και τα μι μινόρε, για να πορευτούν εξαγνι-
σμένοι προς τους σκοπούς της ελιάς και της γης, και 
μιας ζωής που δεν τους χαρίστηκε.

Κυριακάτικο πρωινό 

Υπερπλήρεις οι καφετέριες, χλευάζουν την τρόικα και 
λάθρα ανεβάζουν τους τόνους της μουσικής, σε έναν 
ακήρυχτο πόλεμο κακογουστιάς και έντασης. Σερβιτό-
ρες στα όρια του σεμνού περιεργάζονται τους θαμώνες 
και υπομένουν τις επικρίσεις ιδιοκτητών, ανικανοποί-
ητων από τον ρυθμό της εξυπηρέτησης. Οι απειρότε-
ρες, πανικοβλημένες, μεταφέρουν αλλοπρόσαλλες πα-
ραγγελίες, και οι έμπειρες, με την οξύνοια της παλιάς, 
διεκπεραιώνουν πρόθυμα τις ψαγμένες απαιτήσεις, με 
το επίπλαστο μοιραίο χαμόγελο που συναντάς σε κάθε 
πόλη, απαράλλαχτο, ελκυστικό και θλιβερό. Κράχτης 
πελατών η περίεργη ομορφιά τους, που γεννά πόθους 
φευγαλέους ή ανέσπερους, θυμητάρια πικρά για το 
μέλλον του επικείμενου συμβιβασμού. Για την εποχή 
που θα ασχολούνται με πάνες libero και θα αποδίδουν 
τα κιλά τους στον χαλασμένο μεταβολισμό και στην 
αναποτελεσματική δίαιτα που ακολουθούν.
Άνοιξη στην επαρχία, και η εποχή του φραπέ ή των 

γκλαμουράτων freddo espresso έχει αρχίσει.
Η πολυπολιτισμικότητα σε έξαρση: Κινέζοι με μπι-

χλιμπίδια, γυφτάκια που εισπράττουν τα κουλουρά-
κια τα συνοδευτικά, εναπομείναντες Ανατολικοί που 
επικαλούνται το ομόθρησκον, επαιτώντας και ονειδί-
ζοντας την κακοδαιμονία τους, κυρίες που σχολιάζουν 
τις δολοπλοκίες της Χουριέμ, κι ας μη γνωρίζουν το 



Λογοτεχνία του Facebook

106

ελάχιστο από ιστορία ή για το παράλληλο χαρέμι από 
αγοράκια του σουλτάνου, ανταγωνισμοί νοικοκυρών 
σχετικά με την πολυπλοκότητα και το καθημερινό βά-
σανο του φαγητού, τόσα στόματα πώς να τα ταΐσεις, 
και παντρεμένοι λιγουρευόμενοι τις περαστικές και 
αναφερόμενοι σε σεξουαλικές επιδόσεις, που μόνο στη 
φαντασία τους μπορούν να φέρουν εις πέρας.
Ψηφιδωτό χαρακτήρων το κυριακάτικο πρωινό 

στην επαρχία, αναμονή για το μεσημεριανό οικογενει-
ακό τραπέζι, λύτρωση από τα δεινά της εβδομάδας, 
εκτόνωση, παρένθεση, διάλειμμα.
Έπεται η κληροδοτημένη θλίψη του απογεύματος, 

με συλλογικές αναμνήσεις από σχολείο, ελληνική ται-
νία, ΠΡΟΠΟ και αγωνιστικές. Οι σερνικοί θα λάβουν 
θέσεις για την ολοκληρωτική αποβλάκωση του ποδο-
σφαίρου, ειδήμονες θα προτείνουν πολιτικές για έξοδο 
από την κρίση, στερεότυπα, προκαταλήψεις, δόγματα 
θα παρουσιαστούν και ενίοτε φιλοσοφίες για μεταφυ-
σικά, άλυτα ερωτηματικά θα διατηρήσουν το παντοτι-
νό τους μυστήριο.
Και παντού ο ίδιος χρησμός που προεξοφλεί τον 

θάνατο.
Το υπέροχο αυτό μωσαϊκό χαρακτήρων, στριμωγ-

μένο σε κάποια στενά της επαρχίας, συναθροισμένο 
σε καντούνια, προκυμαίες, δρομάκια, κάτω από τον 
αμείλικτο ήλιο και τις τέντες και τις υπερφίαλες ξένες 
ονομασίες, κρύβει καλά τα μυστικά του.
Γιατί ο καθένας από αυτούς μέσα στον καφέ έμαθε 

να πνίγει τα πένθη του, να ξορκίζει τις αρρώστιες, να 
κάνει σπονδές στις ματαιώσεις. Να αναδεύει την κα-
τάθλιψη, να καλωσορίζει τις μικροχαρές, να θρηνεί τα 
λησμονημένα ή ατελέσφορα όνειρα. Να ελπίζει και να 
αγωνίζεται μάταια για το αδύνατο. Να συμβιβάζεται 



107

Σκέψεις στο διαδίκτυο

ή να επαναστατεί χωρίς λόγους, αλλά με αξιοπρέπεια. 
Και μέσα στα πυρίμορφα βλέμματα της επαρχίας να 
διαγράφει τη μοίρα της φυλής.

26ο χιλιόμετρο 

Τη ζωή της έχασε το απόγευμα της Τρίτης... μετά 
από τροχαίο δυστύχημα που έλαβε χώρα στο 26ο 
χλμ... Αποτέλεσμα της σύγκρουσης ήταν να τραυ-
ματιστεί θανάσιμα το 10χρονο κορίτσι… Τα αίτια 
του δυστυχήματος παραμένουν αδιευκρίνιστα...
Δεν ανήκω εδώ…
Τα χάδια της μητέρας, τα φιλιά, τα παιχνίδια, τα 

γέλια, οι ζωγραφιές στο παιδικό δωμάτιο δεν φτά-
νουν τις ρίζες της ζωής μου να δέσουν. Οι πνοές μου 
προσκαλούν τον θάνατο και οι φωνές οι ξέγνοιαστες 
περιγράμματα του πόνου.
Δεν ανήκω εδώ. Αέρας τα όνειρά μου και οι αβέ-

βαιες μουσικές, οι μισοτελειωμένες, θρήνος. Δεν ανή-
κω εδώ. Πρόσκαιρο το πέρασμα και ειρωνεία η γέν-
νησή μου. Αφόρετα τα ρούχα στις ντουλάπες και τα 
αδιάβαστα βιβλία καταδίκες… Ένα μελανό «γιατί» 
έβαψε τα χείλη μου και στα χέρια έσταξε η πορφύρα 
της καρδιάς μου. Επωδοί τα στολίδια μου, σαν την 
αγάπη που δεν πρόλαβα να καταλάβω. Μοναχικός ο 
σταυρός, κυρτός και σκονισμένος θα εκλιπαρεί τα πε-
ραστικά αυτοκίνητα, τους διαβάτες, τον χρόνο. Κάπο-
τε υπήρξα. Και η φωτογραφία μου εκεί, με το πλατύ 
χαμόγελο που εξόργισε τη μοίρα.
Νταλίκες φωτισμένες έρχονται καταπάνω μου, επι-

τάφιοι φανταχτεροί, και ζωγραφίζουν τη νύχτα. Χρώ-
ματα πράσινα, μοβ, γαλάζια, κατάλευκα περιστρέφο-



Λογοτεχνία του Facebook

108

νται, ορμώντας να ανακόψουν την πορεία μου. Τρα-
ντάζεται στο πλησίασμά τους το αυτοκίνητο κι ο νους. 
Ξεφεύγει από το κρύο του Γενάρη, την παγωνιά της 
τωρινής ξένης ζωής, από το ψύχος του χρόνου. Στιγ-
μές, η ζωή εξαφανίζεται στη στροφή μαζί με τις λάμ-
ψεις. Πώς βρέθηκα εδώ και γιατί η αλλοτινή πυρκα-
γιά γέννησε την οιμωγή της μοναξιάς και την κραυγή 
πως όλα είναι λάθος; Και την παραζάλη που αναζητά 
τη θαλπωρή της πασχαλιάς στο χωριό, στη μονάκριβη 
πατρίδα. Στη μάνα γη, που και το πάθος του Κυρίου 
το ζέσταινε με τόση άνοιξη, που γινόταν χαρά και έξα-
ψη, και ενθουσιασμός και ελπίδα.
Κι έπειτα σκοτάδι… 
Στο 26ο χιλιόμετρο, ένας βλοσυρός σταυρός πε-

ριμένει, καθώς οι ρόδες με σπρώχνουν έξω από το 
οδόστρωμα. Και ένα κοριτσίστικο προσωπάκι, πικρό 
απομεινάρι χαμένης ευτυχίας, μου ψιθυρίζει. Μια νυ-
κτωδία ερημική, σκουπίδια στην άκρη της εθνικής και 
ένα κουφάρι σκύλου. Τα περήφανα, ολόλαμπρα αστέ-
ρια του χειμώνα πλησίασαν το χώμα, να φωτίζουν σαν 
διαμάντια την ύπαρξη που συνεχίζεται αλώβητη πέρα 
από τον θάνατο.
Σώθηκα κάτω από αδιευκρίνιστες συνθήκες.
Μα τώρα πια ξέρω πως οι άνθρωποι αγωνίζονται 

για τους νεκρούς τους και για ένα τόσο δα παιδικό 
χαμόγελο.

Ειμαρμένη 

Η διάκριση ανάμεσα στους σκοπούς και τα κίνητρα 
οριοθετεί την ύπαρξη.



109

Σκέψεις στο διαδίκτυο

Αλήθεια, τι μας ωθεί στην καθημερινή συμπεριφο-
ρά; Ποιο είναι δυνατότερο; Η ατελέσφορη ουτοπία 
να εκπληρώνουμε τις προσδοκίες, τις φαντασιώσεις, 
τα σχέδια ή μήπως η εναγώνια και άκαρπη προσπά-
θεια να απαλλάξουμε κάθε απόφαση, την παραμικρή 
βούληση, από το προδεδικασμένο και το άτεγκτο αί-
τιο;
Ποιοι οι κανόνες και τα μέτρα της προσωπικότητάς 

μας;
Πώς να ελέγξουμε αν η καθημερινότητα και το μέλ-

λον είναι διανθισμένα με αμφίβολους σχεδιασμούς και 
επηρμένες ελπίδες ή καθηλωμένα σε λανθάνοντα αί-
τια και ακατέργαστα συμβάντα από την προσωπική 
άγραφη ιστορία;
Πλάσματα που ατενίζουμε μπροστά ή που επιστρέ-

φουμε με κάθε επόμενο βήμα στα παλιά, ακατάληπτα 
ιδεογράμματα της ουσίας μας.
Εμβαθύνετε στις πράξεις σας και θα δείτε εκστατι-

κοί τις ατόφιες, μη αλλοιωμένες μνήμες σας, ως αδυ-
σώπητη ειμαρμένη, να συλλαβίζουν το δέον γενέσθαι.
Βάλτε το χέρι αντήλιο και στην απαστράπτουσα 

ατραπό των ημερών που έρχονται θα διακρίνετε την 
προσχηματισμένη πορεία.
Και η ελευθερία ένας αδιόρατος συμβιβασμός ανά-

μεσα στη θέληση και τη μοίρα. Ένας ανήκεστος πόνος 
της αυθαιρεσίας ενός πλάσματος που αμφισβητεί τον 
θάνατο κραδαίνοντας εφήμερα όπλα.

Παράλληλα σύμπαντα 

Κι έτσι κατάλαβα από νωρίς πως οι επιλογές, καθώς 
μεγαλώνουμε, εξυφαίνουν την ενοχή μας και απειλούν 



Λογοτεχνία του Facebook

110

μοίρα να γίνουν. Επειδή τα πρόσωπα που κηδέψαμε 
στο πεινασμένο χώμα της λήθης, τα πράγματα που 
αγνοήσαμε, οι καταστάσεις που αρνηθήκαμε να ζήσου-
με και τα μονοπάτια που κακοτράχαλα μας φάνηκαν 
και δεν διαβήκαμε συνωμοτούν και προπαρασκευά-
ζουν ένα υπόκωφο μέλλον, που να το καθορίσουμε δεν 
μπορούμε.
Ένα απροσπέλαστο κράμα δυνητικών εαυτών, που, 

θνησιγενείς, στοίχειωσαν προτού καν ευτυχήσουν μιας 
γέννησης. Κι όμως καταφέρνουν να ζουν παράλληλα, 
να επικυρώνουν καταδικαστικές κριτικές, να μολεύ-
ουν τη βεβαιότητα, να ετεροπροσδιορίζουν λαθραία 
την αυτοεικόνα μας, να κραδαίνουν την ετερόκλητη 
υπόθεση, κάθε που εκλιπαρούμε για επιβεβαίωση, και 
τη γαλήνη.
Το πνεύμα το ανήσυχο, που στην καθημερινότητα 

επαναστατεί και στο δεδομένο εξανίσταται, η καρδιά, 
που ιοβόλο νιώθει το κατασταλτικό ποτό της συνή-
θειας, σταδιακά τους εαυτούς εκείνους μες στις σκι-
ές μαθαίνει να αναγνωρίζει. Και αρχίζει τον επώδυνο 
διάλογο της εξιλέωσης και του εξορκισμού όσων δεν 
κατάφεραν να υπάρξουν. Προβάρει ρόλους, φαντασι-
ακά ολοκληρώνει προοπτικές, ξεθάβει τους νεκρούς 
και συνομιλεί με τα φαντάσματα, ζητά άφεση από το 
παρελθόν, για να οικοδομήσει ένα νέο μέλλον, όπου 
τα όρια της προσωπικότητας πατούν στην πραγμα-
τικότητα των αισθήσεων και στην απεραντοσύνη του 
πιθανού. Και, συγχωρώντας, ζητά τη λύτρωση στην 
άδολη και ανόθευτη αγάπη. Με αυτόν τον τρόπο, η 
συνείδηση αρχίζει να ποθεί το κατ’ εικόνα και να μεθά 
με το νέκταρ της χάριτος.



111

Σκέψεις στο διαδίκτυο

Αιώνιες Ακροπόλεις 

Δύσκολη περίοδος ο Δεκαπενταύγουστος για όσους 
έχουν εμμονή με την εργασία. Το Δημόσιο, τα μαγα-
ζιά και τα αντανακλαστικά υπολειτουργούν, οι περισ-
σότεροι ματαιώνονται από τις προσδοκίες τους για 
χαλάρωση ή μελαγχολούν στην επιστροφή, μα πάντα 
υπάρχουν κι αυτοί που μένουν πίσω… Χρόνια τους 
παρατηρώ τον Αύγουστο στην Αθήνα. Τύποι φθαρμέ-
νοι από το σύστημα, τις επιλογές τους, από τις συγκυ-
ρίες, κάποιοι αποκλίνοντες, άλλοι εριστικοί, φευγάτοι, 
μερικοί που επέλεξαν ενσυνείδητα τη μοναξιά ή επι-
λέγησαν από αυτήν, πένητες και αναχωρητές, εγκατα-
λελειμμένοι και περαστικοί, όλοι θαμώνες μιας πόλης 
που φυλλορροεί, που προδίδεται, για να επανέλθει 
σαν επαναλαμβανόμενος χρησμός μιας Πυθίας περι-
πλανώμενης και απαξιωμένης μες στην ερημιά των 
δρόμων. Απέραντοι δρόμοι δίχως διαβάτες, και κτή-
ρια υπεροπτικά, χωρίς τις φωνές της ζωής, άνθρωποι 
που υπομένουν τους καύσωνες του χρόνου κι όλα μια 
οδυνηρή και αμετάκλητη υπενθύμιση της φθοράς και 
της καρτερίας για αναγέννηση.
Αγαπώ την Αθήνα τον Αύγουστο, εγώ ο γεννημέ-

νος σε νησί, όσο μισώ τα αλλοτριωμένα και κίβδηλα 
και αργυρώνητα τοπία το καλοκαίρι. Κι αγαπώ όλους 
αυτούς που μένουν πίσω, σαν τα παιδιά που κλαί-
νε στους γονείς που προπορεύονται, γιατί κουβαλούν 
ιστορίες ζωής και εμπειρίες πολύτιμες, που σαν κο-
σμήματα λάμπουν κάτω από τις ανέμελες θερινές εν-
δυμασίες. Αλήθεια, αν κάποιος μπορούσε να συλλέξει 
σαν τον ώριμο καρπό αυτά τα σκόρπια βιώματα, αν 
έσκυβε στις οδούς της πόλης να δρέψει τα πάθη, τον 
πόνο, τις ελπίδες, τον φόβο και τη συγκατάβαση, κι αν 



Λογοτεχνία του Facebook

112

όλο αυτό γινόταν κρασί γλυκόπιοτο και καλοκαιρινό, 
να μεθά τους πεινασμένους για παιδεία και πολιτι-
σμό, πόσες πιο υπέροχες και αιώνιες Ακροπόλεις δεν 
θα υπήρχαν στην Αθήνα μας! Λουσμένες στο φως των 
ψυχών που πέρασαν και θα υπάρξουν, λαξευμένες σε 
σταθμούς του μετρό και στα καταγώγια από γλύπτες 
και μύστες του ανθρώπινου θαύματος.

Καλημέρα! 

Κι όσοι από σας ανοίξετε το παράθυρο, 
τον πρώτο ήλιο για να βάλετε
μέσα στην καρδιά σας, 
να θυμάστε πως το αντιφέγγισμά του 
στη λάμψη όλων όσων κάποτε σας καλημέρισαν
τη χρωστά, κι εσείς σ’ εκείνους
που με το τέλος τους σφράγισαν τη ζωή σας.

Θέατρο 

Εμπρός, λοιπόν, ας ανεβούμε όλοι στη σκηνή, να προ-
σποιηθούμε τον εαυτό μας. 
Κι όταν η ομίχλη των προσχημάτων διαλυθεί, με 

τρόμο και οδύνη και μεταμέλεια, ελάτε να κηδέψουμε 
αυτό που θα μπορούσαμε να είχαμε γίνει, πριν κατα-
πλακωθεί από τις τόσες ιδιότητές μας. 
Εκείνες που λιποτακτούν, μόλις συγκριθούν με τις 

καταβολές μας. 
Εκείνες που δειλιάζουν έντρομες στις ακροβασίες 

των καιρών. 



113

Σκέψεις στο διαδίκτυο

Κι ας θρηνήσουμε για τα δυο μάτια που, καθώς 
μας κοίταξαν, την ύπαρξη για πάντα στιγμάτισαν. 
Τόσο άσπιλη και γυμνή κι ευάλωτη αφήνοντάς την, 

που με υποκρισία και σοβαροφάνεια έκτοτε την πε-
ριβάλαμε.
Κι ας είναι αυτό το χειροκρότημα το στερνό η πα-

λινωδία μιας ψυχής που επαναστάτησε ενάντια στα 
όνειρά της.

Δεοντολογία 

Οι κανόνες δεοντολογίας και οι νόμοι είναι πειθαρ-
χία και οριοθέτηση, εάν αυτοί που τους επικαλούνται 
αποδεικνύονται ηθικοί στα λόγια και στα έργα, και 
προσχηματική απόκρυψη της ατομικής ανικανότητας 
και της υποκρισίας, εάν βρεθούν στα χείλη των φαύ-
λων.
Οι ενάρετοι άνθρωποι σπανίως τους χρειάζονται, 

αλλά η πατρίδα μας έχει κατακλυσθεί από τιμητές 
και αυτόκλητους θεματοφύλακες των αξιών και της 
αλήθειας.

Φαύλοι 

Και να θυμάστε ότι οι φαύλοι από τη φύση τους 
πάντα θα διαδίδουν ψεύδη και ανακρίβειες, 
αναζητώντας απολογίες ώστε να σε καταδικάσουν, 
ενώ οι ενάρετοι σπάνια θα σε υποστηρίξουν, 
καθώς έχουν μάθει ακόμη και στο κακό
να διαβλέπουν καλές προθέσεις.
Σημ. του επιμ. «…συχνά θα σε υποστηρίξουν»;



Λογοτεχνία του Facebook

114

Η Ιφιγένεια των Χριστουγέννων 

Πόσο πιο αμετάκλητοι οι αποχωρισμοί και σπαρακτι-
κά τα ανταμώματα στα νησιά… Έτσι τα θέλει η θά-
λασσα κι ο ανατολικός ουρανός, που με ανερμήνευτο 
πείσμα διαμελίζουν όσα κάποτε για πάντα θα ενώ-
σουν. Κι είναι τα πλοία της φυγής, κάποια θλιβερά 
σκοτεινά απογεύματα, μαντατοφόροι αργοί, στιγμές 
που παγώνουν στη σκέψη, και τοπία που ακινητούν, 
μέχρι να ξεριζωθούν, για να τα κουβαλήσεις στην πνι-
γηρή καμπίνα και στην ψυχή σου.
Μαζί με όλα τα Χριστούγεννα που έζησες σε αιολι-

κές, αθάνατες στεριές, με καμπάνες ορθρινές να δια-
λαλούν χαρές που δεν λογάριαζες πως θα χάσεις και 
που, σαν θα είναι πια αργά, θα αντάλλαζες με όλες τις 
εμπειρίες της οικουμένης.
Είναι οι αποχωρισμοί στα νησιά σαν το ξερίζωμα 

από την αιώνια μήτρα.
Μαντίλια σε λιμάνια βρομισμένα κουνούν οι πολύτι-

μοι πεθαμένοι της καρδιάς σου, εκείνοι που σε εποχές 
παλιές κεντούσαν τη μοίρα σου και ορμήνευαν τους 
εξάντες, χωρίς καν να καταλάβεις, μες στης ζωής την 
έπαρση και στης νεότητας τον ξεσηκωμό, πως κάθε σου 
βήμα είχε τελεσίδικα προαποφασιστεί από αυτούς.
Και καθώς το καράβι φεγγοβολά τα δειλινά της 

απαγχονισμένης Μικρασίας και οι γλάροι το προδί-
δουν κρώζοντας ένα τσακισμένο αντίο, αισθάνεσαι 
πως πορεύεσαι ολοένα και μακρύτερα από την πο-
λυπόθητη ανέσπερη γη που η γνώση σου υποσχέθηκε. 
Τα φώτα απέναντι δεν είναι το Αϊβαλί και η Σμύρ-
νη, αλλά οι χίμαιρες που αθέλητα σε λάγνεψαν και 
σε έπεισαν πως το ασήμαντο μπορεί να προφασιστεί 
κάθε μεγαλείο.



115

Σκέψεις στο διαδίκτυο

Βγαίνεις έντρομος στο υγρό κατάστρωμα, παρα-
μερίζεις τα σκουπίδια και τα πεταμένα αποτσίγαρα, 
ξορκίζεις τον ψυχρό αγέρα και ρωτάς τον μοναχικό 
συνεπιβάτη, που ατενίζει τα μάκρη, αν άκουσε για την 
Ιφιγένεια της καρδιάς σου κι αν θυμάται τις σπονδές 
στους βωμούς της. Και ενώ η αλμύρα πυρακτώνει τα 
χείλη και η Άρκτος θωπεύει τους ορίζοντες, αναλογί-
ζεσαι πως κίνησες για το μακρύ ταξίδι, δίχως να θυσι-
άσεις τίποτα, χωρίς να φοβηθείς τους Ποσειδώνες και 
τα στοιχειά της θάλασσας. Κοιτάς πίσω και νιώθεις το 
αυλάκι της προπέλας να εξαφανίζεται, με τα πανάρ-
χαια σκαριά που χάραξαν τα νερά του Αιγαίου. Από 
τα βάθη αναδύονται όλα όσα λάτρεψες και σε καλούν 
να τα ακολουθήσεις.
Και τότε πια καταλαβαίνεις πως, αν κάτι σου έμει-

νε, την ώρα που το κύμα εξαργυρώνει την οργή του 
στην απόκοσμη πλώρη, που σε οδηγεί στον όλεθρο, 
είναι η λιγοστή πίστη. Όση μάζεψες, μαζί με λίγο βα-
σιλικό και θυμάρι, σε ένα απόκρυφο εκκλησάκι στη 
Λέσβο, όταν ήσουν παιδί.

Η μυστική λειτουργία 

Στην εκκλησία του χωριού μου κάποιες χειμωνιάτικες 
βραδιές, την ώρα που ο εσπερινός τελειώνει και οι 
πόρτες της κλειδώνουν απέξω το κρύο και την ακινη-
σία, ξεκινά η μυστική λειτουργία.
Κίτρινα φώτα στους δρόμους διυλίζουν τη βροχή, 

τους φόβους, την ερημιά.
Από νωρίς έχουν κλειστεί στα σπίτια τους οι κά-

τοικοι μαζί με τις έγνοιες τους και ο αέρας διαπερνά 



Λογοτεχνία του Facebook

116

τα σοκάκια, τις αυταπάτες, τις γρίλιες και τις κερκό-
πορτές τους.
Μα ο νους, που ερωτεύτηκε τα άυλα, ακούει στο 

σφύριγμα του ανέμου τα αόρατα σήμαντρα να καλούν 
για το μεγάλο απόδειπνο. Ιερείς από αλλοτινές επο-
χές ντύνονται τα άμφια των αιώνων και παίρνουν τις 
θέσεις τους στο ιερό, στα εξαπτέρυγα που λαμποκο-
πούν ζωντανεμένα, στο θυσιαστήριο, στην πρόθεση.
Στα στασίδια γνώριμες μορφές, που από καιρό 

έχουν πεθάνει. Οι γέροντες και οι γριές των παιδικών 
μου χρόνων, όσοι εξαλείφθηκαν τόσο αιφνίδια μες στη 
ζωή μου και λιγόστεψαν στη μνήμη, πρόσωπα που ξε-
θώριασαν στον ασβέστη του χρόνου, σύντροφοι που 
κάποτε, πλανεμένος από τη νεότητα, τους θεώρησα 
παντοτινούς και αναλλοίωτους.
Άλλοι κρατούν τη σύνοψη με τις σταλαγματιές τις 

κίτρινες και σιγοψέλνουν, άλλοι ξεριζώνουν τα κεριά 
από τα μανουάλια και άλλοι σηκώνονται στο πέρασμα 
του θυμιάματος και του διάκου. Η περιφορά αγιά-
ζει όσα υπήρξαν. Και όσα πέρασαν, δέονται γι’ αυτά 
που θα έλθουν. Και όλοι μαζί ετούτοι που νήστεψαν 
τα επίγεια μεταλαμβάνουν την οδύνη του ανθρώπου 
μπροστά στην ωραία πύλη.
Παιδιά μικρά που χάθηκαν από αρρώστια ή ατύχη-

μα, ιεροπαίδες ντύνονται την αθωότητα, τα στιχάρια 
και τα οράρια, κρατώντας τους σταυρούς του μαρτυ-
ρίου.
Οι θύρες ανοίγουν και πληθαίνει το φοβερό εκκλη-

σίασμα. Στις εικόνες, οι προφήτες και οι άγιοι και 
οι βιβλικές σκηνές πυρπολούνται από θείο φως και 
ενσαρκώνονται. Ο ναός όλος κινείται και ανυψώνεται, 
και αιωρείται μαζί με μελίσματα βυζαντινά, φθόγγους 
αρχαίους και μοιρολόγια παλιά, αιολικά.



117

Σκέψεις στο διαδίκτυο

Οι ψαλμοί γίνονται θρόισμα, που λικνίζει τις καντή-
λες, ισοπεδώνει την έπαρση, πριν κατευθυνθεί προς 
την Παναγία την απροσμάχητη.
Κι εκεί κάτω από τον άμβωνα, οι δικοί μου νεκροί, 

οι αγαπημένοι απόντες, εκείνοι που με τη στοργή τους 
ανεξάλειπτα καθόρισαν οτιδήποτε έμελλε να γίνω, 
κρατούν από το χέρι ένα αγέννητο παιδάκι.
Η νύχτα προχωρά και οι ψυχές οι κατανυκτικές 

ανασκιρτούν στην έλευση του Κυρίου. Προχωρά ο 
Χριστός και αγάλλεται η χειμερινή εκκλησία, και το 
κοιμισμένο χωριό και οι ψυχές δέχονται τη συγκατά-
βαση και την ευλογία Του.
Υπάρχουν κάποιες βραδιές ερημικές, που ο καθέ-

νας στη ζωή του θα ακούσει τα αόρατα σήμαντρα της 
μυστικής λειτουργίας. Αρκεί ο νους του να έχει ερω-
τευτεί τα άυλα και τα αφανέρωτα.

Η γενιά του Πολυτεχνείου.. 

Καλότυχες οι γενιές που έθρεψαν επαναστάσεις ή σε 
πλάνες σκέψεις, εξεγερμένες πίστεψαν. Αυτές, τουλά-
χιστον, πάνω στους μύθους τους έχτισαν τα ιδανικά 
και στους αγώνες τους τις αυταπάτες.
Ας κληροδότησαν στις επόμενες την πίκρα της μα-

ταίωσης και του μηδενισμού την ισοπέδωση, δεν πει-
ράζει. Κι αν τις θυμόμαστε με νοσταλγία για την αφέ-
λεια ή για το πείσμα τους δεν είναι γιατί πιστέψαμε 
πως θα άλλαζαν τον κόσμο. Αλλά γιατί το βράδυ είχαν 
μια έκφυλη σκέψη να δίνει νόημα στα όνειρά τους.
Γι´ αυτό μην πυροβολείτε άλλο τη γενιά του Πολυ-

τεχνείου, ειδικά όσοι ποτέ δεν φιλέψατε τους Σπάρτα-
κους των αιώνων. Καταδικασμένη να γίνει ο νεκροπο-



Λογοτεχνία του Facebook

118

μπός όσων επικαλέστηκε. Κι αν μη τι άλλο μας χάρισε 
μία ψευδαίσθηση πολύτιμη.

Εσείς πιστεύετε 
στις θεωρίες συνωμοσίας; 

Μια απαραίτητη παράμετρος για τη διατήρηση της 
αυτοεκτίμησης είναι η αίσθηση του ελέγχου, η ουτοπία 
ότι μπορούμε να καθορίζουμε τα γεγονότα που συμ-
βαίνουν ή τουλάχιστον να τα εντάσσουμε σε ένα ερμη-
νευτικό πλαίσιο, σε μια φιλοσοφία ή κοσμοθεωρία.
Η ανάγκη αυτή είναι τόσο μεγάλη, που τις περισ-

σότερες φορές κατηγοριοποιούμε ερεθίσματα, ώστε 
να τα εξηγούμε συλλήβδην, αποδίδοντάς τους γενικές 
ιδιότητες, που ναι μεν αποκρύπτουν τη λεπτομέρεια, 
αλλά, ομαδοποιημένα καθώς είναι, παρέχουν ευκο-
λότερη αποκρυπτογράφηση του περιβάλλοντος, των 
αντιδράσεων, των συμπεριφορών. Μερικές φορές αυτή 
η διαδικασία αποτελεί την απαρχή των προκαταλήψε-
ων, των στερεοτύπων, ακόμη και του ρατσισμού.
Ζούμε, λοιπόν, επιδιώκοντας να διατηρήσουμε τις 

σταθερές της ζωής μας, να αποφύγουμε τα παράδοξα, 
αναπάντεχα γεγονότα, να καταφύγουμε στην αυθε-
ντία, στο μεταφυσικό, στην πίστη, όπως ακριβώς και 
οι πρόγονοί μας.
Οι θεωρίες συνωμοσίας, οι τόσο διαδεδομένες ανά 

τους αιώνες, έχουν απήχηση σε λαούς και άτομα με 
ορισμένα ιδιαίτερα χαρακτηριστικά:
Η αντίληψη του ελέγχου αποδίδεται σε εξωτερι-

κά, πέρα από τον εαυτό γεγονότα, στο θεϊκό, στην 
αστρολογία, στη μοίρα. Ειδικά σε περιόδους κρίσεως 
η πεποίθηση αυτή επιτείνεται. Η αιτιολογία, όσο απί-



119

Σκέψεις στο διαδίκτυο

στευτη κι αν φαντάζει, είναι καλύτερη από την ανεξέ-
λεγκτη τυχαιότητα.
Τα άτομα που ενστερνίζονται ανάλογες θεωρήσεις 

έχουν την τάση να τις πιστεύουν, ακόμη κι αν η μία με 
την άλλη αυτοαναιρούνται.
Οι θεωρίες συνωμοσίας δεν χρειάζονται λογικά 

επιχειρήματα, αντιστέκονται στην απόδειξη και, πολύ 
χειρότερα, αντιστρέφουν την επιχειρηματολογία προς 
δικό τους όφελος.
Αυτοί που θα δεχθούν μία θεωρία συνωμοσίας ως 

αληθινή τείνουν να πιστεύουν και τις υπόλοιπες που 
της μοιάζουν.
Οι λάτρεις τους τις παρουσιάζουν ως μυστικό, που 

η κατοχή του τους καθιστά μύστες μιας ξεχωριστής 
αλήθειας.
Διαδίδονται με την ταχύτητα και επιμονή αστικών 

και μη μύθων.
Κάθε νέα ένδειξη ή γεγονός εντάσσεται στη διαλε-

κτική υπέρ της θεωρίας.
Επιρρεπείς στην αποδοχή παρόμοιων εφευρημάτων 

είναι όσοι εύκολα κλίνουν υπέρ ακραίων πολιτικών 
τοποθετήσεων.
Οι κάτοχοι συνωμοτικών μυστικών σταδιακά αγνο-

ούν κάθε ενάντια απόδειξη και αυξάνουν τον αριθμό 
όσων εμπλέκονται σε αυτές.
Η ευφυΐα δεν συσχετίζεται με την υιοθέτηση των 

θεωριών ούτε κάποια κοινωνική ομάδα είναι ιδιαίτερα 
ευάλωτη σε αυτές.
Όσο πιο συγκεντρωτική είναι η εξουσία και όσο η 

πληροφορία φιλτράρεται προς τους πολίτες από μία 
ελίτ δημοσιογράφων, πολιτικών, παραγόντων, τόσο τα 
στοιχεία που φτάνουν στο κοινό είναι ασαφή, ελλειμ-



Λογοτεχνία του Facebook

120

ματικά, αμφισβητήσιμα, θολά και ευαίσθητα σε πολ-
λαπλές ερμηνείες.
Η έλλειψη συμμετοχικότητας ενός λαού στα πολι-

τικά δρώμενα είναι κριτήριο της έκτασης που θα λά-
βουν οι θεωρίες συνωμοσίας.
Η πίστη πως η ιστορία καθορίζεται από συνωμοτι-

κές δυνάμεις, οι οποίες κινούν τα νήματα διαχρονικά, 
βασίζεται στην προαιώνια αντίληψη της μάχης του κα-
λού με το κακό.
Οι συνωμοτικές θεωρίες ενισχύονται από τα Μ.Μ.Ε. 

με έμμεσο ή άμεσο τρόπο.
Σε ορισμένες περιπτώσεις ταυτίζονται με παρανο-

ειδείς καταστάσεις, συλλογικές ή ατομικές και με τη 
μαγική σκέψη με τη διαφορά ότι συγκεκριμένα πολι-
τικά γεγονότα πυροδοτούν τέτοιες ερμηνείες και όχι 
όλα χωρίς διάκριση. Επομένως, η προγενέστερη ιδεο-
λογία μπορεί να αποτελεί κριτήριο για την προδιάθε-
ση σε ορισμένου τύπου θεωρίες.
Τέλος, οι θεωρίες συνωμοσίας σπάνια διακυβεύ-

ουν ένα πολιτικό σύστημα, αλλά αντίθετα το ευνοούν, 
επειδή οι δαιμόνιες δυνάμεις, στις οποίες αποδίδονται 
οι αιτίες της κρίσης, είναι πέρα από τον ανθρώπινο 
έλεγχο και επομένως δύσκολα αλλάζουν με επανα-
στατική-ανατρεπτική δράση.

Ονειρεύτηκα ένα σχολείο 

Ονειρεύτηκα ένα σχολείο που οι εκπαιδευτικοί, οι γο-
νείς και οι μαθητές θα επιλέγουν την ύλη που διδά-
σκεται, θα την αναθεωρούν, θα την ταιριάζουν, θα την 
αναδεύουν μέχρι να ταιριάξει στο καλούπι του καθε-



121

Σκέψεις στο διαδίκτυο

νός. Ασύμβατη, παράφορη, επιστημονική και από όλες 
τις πηγές.
Μέσα και έξω από την τάξη, μέσα και έξω από την 

εμπειρία. Θαύμα ο κόσμος και τι να πρωτοδιδάξεις. 
Θλίψη η εξουσία και τα κράτη, το αυθεντικό και το 
ατόφιο το ενταφιάζουν στις πρόσκαιρες κι ανέντιμες 
επιδιώξεις τους. Μαθήματα που από εμπειρογνώμο-
νες αποφασίζονται ένα σκοπό υπηρετούν: να μολέ-
ψουν την ψυχούλα των παιδιών μας, να ξεχωρίσουν 
από το Δημοτικό ποιοι προορίζονται για δούλοι και 
ποιοι για συνεχιστές της δυναστείας.
Ένα σχολείο που η γλώσσα θα βιώνεται ως επικοι-

νωνία και μέθεξη και οι λέξεις θα έχουν προφερθεί 
από χείλη ομηρικά, βυζαντινά, από αγρότες και κα-
θημερινούς ανθρώπους, σαν συνέχεια, σαν από γενιές, 
που νεκρανασταίνονται μέσα από αυτήν. Που οι διάλε-
κτοι και οι προφορές θα αντηχούν παγερά πρωινά στα 
Τζουμέρκα, αρχέγονα δρώμενα στη Μυτιλήνη, χορούς 
κρητικούς και καλοκαίρια πυρωμένα στην Κύπρο. Και 
που η λέξη θα είναι εξίσου ερωτική είτε ζωοποιείται 
σε στίχους του Ελύτη είτε τρεμοπαίζει στα συλλαβί-
σματα ενός παιδιού με σύνδρομο Down.
Ένα σχολείο που η ποίηση, οι τέχνες, το θέατρο θα 

εξυμνούν την ιδιαιτερότητα, θα αναδεικνύουν την ιερή 
προσωπικότητα, θα εξάρουν τη μοναδικότητα και που 
θα εγγυώνται πως δεν υπάρχουν καλοί και κακοί μα-
θητές, παρά μόνο διαφορετικοί ρόλοι. Ένας να λείψει 
και η πλοκή ολάκερη και η υπόθεση καταρρέουν.
Ένα σχολείο που θα πει επιτέλους πως ο Θερσίτης 

και ο Αρχίλοχος είχαν δίκιο και πως η ιστορία δεν 
προχωρά με τις αυθαιρεσίες των ηγετών, αλλά με το 
αίμα και τα πάθη των ανθρώπων. Πως σημαντικά δεν 
είναι τα περιστατικά που επηρεάζουν τον βίο πολλών, 



Λογοτεχνία του Facebook

122

αλλά τα κίνητρα τα κοινά, που ξαφνικά ζητούν δικαί-
ωση.
Ένα σχολείο που δάσκαλοι θα είναι όλοι, οι γονείς, 

οι εργάτες, ο δημοσιογράφος και ο τεχνίτης, όποιος 
έχει να διηγηθεί κάτι από την περιπέτεια και τη μάχη 
και το προνόμιο που λέγεται ζωή. Ένα σχολείο που τα 
λάθη θα είναι η δοκιμασία της μάθησης και το πείρα-
μα πρόβα της αμφισβήτησης.
Ένα σχολείο ευέλικτο, αναπροσαρμοζόμενο, διορα-

τικό, που αμφιβάλλει για το τελεσίδικο, ενθουσιάζεται 
με το πρωτότυπο, που καλλιεργεί τον μύθο, τον ρεαλι-
σμό, το βίωμα, που μέσα από τα αντίθετα εφευρίσκει 
τις συνισταμένες και τις ισορροπίες.
Ένα σχολείο που δεν θα προετοιμάζει τους μαθητές 

για την κοινωνία, αλλά την κοινωνία για τους νέους 
ανθρώπους που θα την απαρτίσουν.

Λύτρωση 

Μετάλαβα την εμπειρία με τίμημα τον άνθρωπο.
Τι όμορφα τώρα να αγκαλιάζω τα παιδιά και άδο-

λη από προβολές να είναι η αγάπη μου!
Να κοιτώ τη γυναίκα και να μη θυσιάζω στη σαγή-

νη της, καθώς ξέβαψαν οι πόθοι στα βλέμματά μου.
Να γράφω λέξεις σαν να μην πρόκειται να διαβα-

στούν.
Να μιλώ και ο λόγος μόνος του να κατευθύνεται, 

παίρνοντας τις μορφές όσων τον ακούνε.
Να παρατηρώ με ίδιο θαυμασμό τη μωρία και τη 

σύνεση, το κάλλος και την ασχήμια, την οίηση και την 
αλήθεια.



123

Σκέψεις στο διαδίκτυο

Όλα ιδιότητες ανούσιες, που φτιασιδώνουν τις ερ-
μηνείες.
Και στο πρόσωπο όσων με πλησιάζουν ανάγλυφες 

να κραυγάζουν οι αντιθέσεις τους.
Τι όμορφα τώρα, που οι ενοχές καταλάγιασαν και 

εξιλεώθηκε κάθε προσδοκία.
Τώρα, που τα συναισθήματα δεν ευθύνονται για τις 

πορείες μου και οι σκέψεις δεν ορίζουν τις επιλογές.
Τώρα μυρίζω ανεμπόδιστος το άρωμα της ανθρω-

πότητας.
Το παρελθόν πνίγηκε στη νοσταλγία του.
Και το αύριο δώρο, που ίσως να μην υπάρξει 

ποτέ.
Τώρα που είμαι ελεύθερος σταμάτησα να ζω.
Μα πάνω από όλα πόσο πιο όμορφο, που τον θάνα-

το εγώ θα προσκαλέσω, όταν τίποτα δεν θα προμηνύει 
το έρεβός του, έχοντας έτσι την ψευδαίσθηση πως τον 
νικώ.

Εξομολόγηση στην πλατεία Αριστοτέλους 

Τρίτωναν παλιότερα οι συμφορές, έκαναν τους κύ-
κλους τους, περνούσαν κι ενέδιδαν στον χρόνο. Παρη-
γοριά τα συνόδευε, η λήθη και η ελπίδα. Σέβονταν ώς 
κι αυτά τις αντοχές και το σθένος των ανθρώπων.
Μα τώρα ανοσία απέκτησαν στους εξιλασμούς κι 

αντίσταση στα καθαρτήριά μας.
Με τι ν’ ανταλλάξω τη γνώση που μου χάρισαν, που 

η καρδιά κρύβεται σαν τη χαρά ακούει να πλησιάζει; 
Που με τρομάζει ο ήλιος, οι ακτίνες του και οι φω-

τοχυσίες, αφού η λάμψη εκτυφλωτικά αποκρύπτει και 
θαμπώνει τις πηγές της;



Λογοτεχνία του Facebook

124

Όχι.
Προτιμώ το σκοτάδι το αδιαμφισβήτητο και κατα-

λυτικό, παρά της καθημερινής ζωής τα λαμπιόνια και 
το φέγγος που σκοτώνει.

Με αφορμή μια αυτοκτονία 

Συναντώ ολοένα και περισσότερους ανθρώπους που 
είχαν καταφέρει να επιβιώσουν σε πολύ σκληρότερες 
ιστορικές περιόδους, οι οποίοι αδυνατούν σήμερα να 
εξασφαλίσουν τα βασικά για την επιβίωση. Το ίδιο 
και νέους, που χάνουν τα υποστηρικτικά δίκτυα των 
γονιών και μόνο οι φενάκες της ηλικίας τους αποτρέ-
πουν την κατάθλιψη.
Η φτώχεια είχε ενσκήψει πολλές φορές κατά το 

παρελθόν και η εμπειρία έχει αποδείξει πως αντιμε-
τωπίζεται με αλληλεγγύη, συλλογικότητα και κοινό 
όραμα.
Υπάρχει, όμως κάτι πέρα από όλα αυτά, που δι-

αφοροποιεί την τωρινή κατάσταση: το κράτος, αφού 
απέτυχε να διασφαλίσει το ελάχιστο της πρόνοιας, 
που δικαιολογεί την ύπαρξή του, έχει στραφεί με όλες 
του τις δυνάμεις εναντίον της καθημερινότητας των 
πολιτών.
Παραβιάζοντας όλα τα συνταγματικά κεκτημένα 

και ακυρώνοντας τους αγώνες και τις αιματοχυσίες δε-
καετιών, εξαπολύει τους διεφθαρμένους μηχανισμούς 
που διαθέτει κατά της ίδιας της ζωής των ανθρώπων 
που κατοικούν στην επικράτειά του. Το ίδιο αναπα-
ράγεται, διαιωνίζει την παρακμή, μια Ύδρα Λερναία 
που κατασπαράσσει κάθε αισιοδοξία.



125

Σκέψεις στο διαδίκτυο

Καθημερινές αυτοκτονίες, ξεριζωμός των νέων, 
δουλοπρέπεια, ανασφάλεια, ρητορική του πεζοδρομί-
ου, νόμοι πιο άδικοι από την παρανομία, τιμητές και 
ανδράποδα σκηνοθετούν το θέατρο του παραλόγου, 
που έχει ξαφνιάσει και τους πλέον επαναστατικούς 
της θεωρίας και της πράξης.
Καταλάβετε πως αυτό το κράτος που θεωρεί τον 

πολίτη ένοχο a priori, που στο όνομα μιας δήθεν κά-
θαρσης και ανοικοδόμησης οργανώνει ανθρωποθυσίες 
και παιδομαζώματα είναι μια νέα κατοχή, μια Τουρ-
κοκρατία, που επικυρώνει κάθε μορφή αντίστασης.
Το κράτος που ξεπουλά την εθνική κυριαρχία, τις 

αξίες, τους θεσμούς και στέλνει τα παιδιά του για 
χαλβέτ σε κάθε Γερμανό σακάτη υπουργό είναι κρά-
τος εχθρός.
Μέχρι σήμερα λέγαμε πως ο αντίπαλος είναι αόρα-

τος και άρα πιο επικίνδυνος.
Τώρα τον ξέρουμε. Ας αντισταθούμε πια με κάθε 

τρόπο.

Άφεση 

Καλότυχες οι γενιές που έθρεψαν επαναστάσεις ή σε 
πλάνες σκέψεις, εξεγερμένες πίστεψαν. Αυτές, τουλά-
χιστον, πάνω στους μύθους τους έχτισαν τα ιδανικά 
και στους αγώνες τους τις αυταπάτες.
Ας κληροδότησαν στις επόμενες την πίκρα της μα-

ταίωσης και του μηδενισμού την ισοπέδωση, δεν πει-
ράζει. Κι αν τις θυμόμαστε με νοσταλγία για την αφέ-
λεια ή για το πείσμα τους δεν είναι γιατί πιστέψαμε 
πως θα άλλαζαν τον κόσμο.



Λογοτεχνία του Facebook

126

Αλλά γιατί το βράδυ είχαν μια έκφυλη σκέψη να δί-
νει νόημα στα όνειρά τους. Γι´ αυτό μην πυροβολείτε 
άλλο τη γενιά του Πολυτεχνείου, ειδικά όσοι ποτέ δεν 
φιλέψατε τους Σπάρτακους των αιώνων. Καταδικα-
σμένη να γίνει ο νεκροπομπός όσων επικαλέστηκε.
Κι αν μη τι άλλο μας χάρισε μία ψευδαίσθηση πο-

λύτιμη.
Ο κόσμος σας δεν με αφορά. Οι έπαινοι και οι κρι-

τικές σας όχληση στην ακοή και το χάδι της γυναίκας 
ανούσιο θυσιαστήριο.
Όλα όσα με έφεραν κοντά σας έχουν πια με θόρυβο 

αναιρεθεί και εκείνοι που αγάπησα σε άλλους τόπους 
θα αναστήσουν ζωντανή τη μνήμη.
Μαρτύριο οι πικρές ελπίδες σας: σαν κιμωλίας 

σκόνη διαψεύστηκαν κι ας είχαν κάποτε σημάνει το 
Σύμπαν.
Άχθος οι αναπνοές, που για άκαμπτες ειμαρμένες, 

δυναστικές ξοδεύτηκαν.
Σκιές τα τάματά σας στο κενό, αφαίμαξη της μόνης 

καθάριας ηλιαχτίδας.
Δεν συγχωρώ κανέναν για την αυταπάτη, που ως 

ύπαρξη παρουσιάστηκε. Ο κόσμος σας δεν με αφορά: 
με του νεκρού την προοπτική την ελευθερία μου εξα-
γοράζω.

Η εξουσία της παιδικής χαράς 

Η εξουσία, ακόμη κι αν από τον λαό εκπορεύεται, εί-
ναι η απαρχή για κάθε κακό. Γεννά ιεραρχίες, κοινω-
νικές ανισότητες, αδικία, ματαιώσεις, διαφθορά. Και 
πάντα, στο όνομα όποιου κι αν ασκήθηκε, δεν προξέ-
νησε παρά πόνο, δυστυχία, θάνατο. Με πρόσχημα την 



127

Σκέψεις στο διαδίκτυο

ευημερία, την πλειοψηφία, την τάξη, την καθυπόταξη 
των ορμών, την ισορροπία, τον πολιτισμό, αποτέλεσε 
την αιτία για πολέμους, για χάος, για έγκλημα, για 
ιδιότητες. Συνώνυμη της βίας, καλύπτεται πίσω από 
νόμους, θεσμούς, έθιμα, ιδιοκτησίες, ηθικές, προσωπι-
κότητες και συμφέροντα περιστασιακά και αδίστα-
κτα.
Πόρνη των εφήμερων ισχυρών και των κοινωνικών 

ομάδων, που ελέγχουν τους πόρους, αποτελεί πενι-
χρό υποκατάστατο της παιδείας και το αντίτιμο της 
έλλειψης αγάπης. Δεν κινεί την ιστορία. Αυτή είναι 
συλλογική πλάνη και τραγελαφική αυταπάτη για κα-
ταστάσεις και ανθρώπους πεθαμένους. Ο μύθος της 
συνέχειας του είδους κατασκευάζεται από την ανάγκη 
και την ανασφάλεια. Γι’ αυτό και η ιστορία ποτέ δεν 
δίδαξε κανέναν. Είναι η εμπειρία της ανικανοποίητης 
επιθυμίας και των ενστίκτων που κινεί τα νήματα. 
Που νεκρανασταίνονται σε κάθε γενιά και ζωντανεύ-
ουν απαράλλαχτα ή συγκεκαλυμμένα σε κάθε χρονική 
περίοδο.
Παιδική χαρά. Απόγευμα. Πολλά παιδιά σκαρφα-

λώνουν σε μια τσουλήθρα. Τα μικρότερα κινδυνεύουν 
να ποδοπατηθούν από τα πιο μεγαλόσωμα. Βλέπετε, 
μέχρι μία συγκεκριμένη ηλικία το παιδί δεν μπορεί να 
μπει στη θέση του άλλου, να συναισθανθεί, να κατανο-
ήσει. Η ηθικότητα είναι ακόμη ποσοτική, επιφανειακή, 
επιδερμική. Είναι και η έξαψη του παιχνιδιού, το κα-
λοκαίρι. Κάποιοι γονείς επεμβαίνουν και διδάσκουν 
τα όρια. Η μητέρα του νεαρού τρομοκράτη, αμέριμνη, 
σχολιάζει τα πάθια μιας Τουρκάλας ηθοποιού. Πα-
ρατηρεί τη συμπεριφορά του κανακάρη της, χωρίς να 
ανησυχεί. Κατά βάθος καμαρώνει, που είναι ο δυνατό-
τερος, ο αποφασιστικότερος. Σε ανταγωνιστική κοινω-



Λογοτεχνία του Facebook

128

νία, εξάλλου, θα κληθεί να διαπρέψει. «Παιδιά είναι, 
θα χτυπήσουν, θα κλάψουν, θα τσακωθούν» απαντά 
σε κάποιον διαμαρτυρόμενο.
Το έγκλημα έχει συντελεσθεί: ένας νέος μικροδι-

κτατορίσκος μορφοποιήθηκε, μια αθέλητη εξουσία 
διαμορφώθηκε, είτε ως ισχύς είτε ως μειονεξία. Και 
φυσικά άντλησε άμεση ενίσχυση από την πράξη του 
και έλαβε τους επαίνους της καλής μαμάς. Κι όμως, 
μια παραίνεση θα ήταν αρκετή.

Ερημιά 

Ερήμωσε, επιτέλους, η Αθήνα, αν και φέτος, προς με-
γάλη μου λύπη, αντιστάθηκε σθεναρά στη φυγή προς 
τα νησιά και την ηπειρωτική Ελλάδα.
Περήφανοι για την επέτειο της μεταπολιτευτικής 

δημοκρατίας μας, ακυρώσαμε την προσπάθεια της 
Χρυσής Αυγής να μοιράσει τρόφιμα μόνο σε Έλληνες, 
πράξη προκλητική, χωρίς ίχνος ανθρωπισμού.
Παράλληλα, όμως, δεχτήκαμε από τους εκλεγμέ-

νους να απολύσουν, να κλείσουν σχολεία και νοσοκο-
μεία, να επιβάλλουν φόρους, να καταληστεύσουν την 
αξιοπρέπειά μας.
Αλήθεια σκεφτήκατε ότι η επαρχία, το ψεύτικο 

πρόσωπο της οποίας θα απολαύσετε όσοι πάτε διακο-
πές, εγκαταλείπεται και κάθε προσπάθεια ανάπτυξης 
ακυρώνεται από την έλλειψη κατοίκων; 
Αναλογιστήκατε τι ακριβώς σημαίνει να αγωνιάς 

για το δικό σου πρόσωπο που χρειάζεται άμεση πε-
ρίθαλψη και να μην υπάρχουν ή να υπολειτουργούν 
νοσοκομεία;



129

Σκέψεις στο διαδίκτυο

Τι θα πει να κοιτάς σχολεία ερειπωμένα, σχολικά 
κτήρια να σαπίζουν και αγριόχορτα στις αυλές τους 
τη στιγμή που χιλιάδες παιδάκια μετέχουν της παιδεί-
ας, εξαιτίας του φιλότιμου μερικών εκπαιδευτικών;
Πότε ξανά νεκροφιλήσατε τόσο αδιάφορα τα ιδα-

νικά σας;
Οι πολιτικοί μας και όσοι κωφεύουμε στο ξεπού-

λημα της πατρίδας μας απλά εγκαθιδρύουμε τον νέο 
φασισμό.
Και φέτος, αν και λίγοι έδωσαν σημασία, η επέτει-

ος αυτή δεν ήταν παρά η ταφόπλακα των αξιών που 
αντιστάθηκαν στη δικτατορία.
Τελικά, ευτυχώς που υπάρχει η ακροδεξιά, για να 

υποκρινόμαστε πως αντιστεκόμαστε και δεν ακούμε 
τους πιο αδίστακτους εκπορνευτές της λαϊκής κυριαρ-
χίας να εκφωνούν πανηγυρικούς για τη δημοκρατία.
Με έφεραν σε σένα όσα εγώ δεν είχα (ή που ήξερα 

πως ποτέ δεν θα αποκτήσω).
Αλλά με κράτησαν δίπλα σου εκείνα που μου 

έμοιαζαν.
Αναπολώ τα πρώτα και επαναπαύομαι στα δεύτε-

ρα.
Μα καμιά φορά αναρωτιέμαι αν τα χρόνια που κα-

ταφθάνουν θα επικυρώσουν τις επιλογές μου ή αν οι 
μέρες τους θα απαξιώσουν τον ίδιο μου τον εαυτό.
Γιατί μαζί με αυτόν και σένα, που τόσο απλόχερα 

μ’ άφησες να σε οικειοποιηθώ, θα αποκηρύξουν

Τα νοσοκομεία του καλοκαιριού 

Το πιο ακριβό γιατρικό στο νοσοκομείο ήταν το χα-
μόγελό της. Σπάνιο, υπεροπτικό, αδιάφορο, ειρωνικό. 



Λογοτεχνία του Facebook

130

Εγκάρδιο, πλατύ και προκλητικό μόνο όταν μιλούσε 
στο κινητό ή σε κάποιους νεαρούς γιατρούς, εξάπτο-
ντας τον φθόνο, το μυστήριο, τον πόθο, τα πικρόχολα 
σχόλια και τη φημολογία.
Όλοι επιχειρούσαν μια επαφή μαζί της, εφευρίσκο-

ντας απίθανες αφορμές, φανταστικούς πόνους και 
αδιαθεσίες, πλάθοντας καταφανέστατες δικαιολογίες 
και εκστομίζοντας κατάπτυστα ψέματα.
Η ματιά της, διατρητική, σαν τις ενέσεις και τους 

καθετήρες, που με περισσή μαεστρία έμπηγε, γαλά-
ζια, σαν το πρωινό Αιγαίο, ανηλεής όπως η επιμονή με 
την οποία έδιωχνε τους επισκέπτες από τον θάλαμο 
και τα δωμάτια των ασθενών.
Τα λόγια της χωρίς υπαινιγμούς, τυπικά, άχρωμα, 

επαγγελματικά, ανεπηρέαστα από την αδηφάγο λα-
γνεία και τον ίμερο που την περιέλουζε. Οποιαδήποτε, 
εξάλλου, απόκλιση, ο παραμικρός ενθουσιασμός από 
μέρους της, θα ευθυνόταν για την κήρυξη ενός νέου 
πολέμου υποθέσεων, προσδοκιών, επίπλαστων επι-
τευγμάτων και χαιρεκακίας.
Μα όσο κι αν επιχειρούσε να είναι αυστηρή και 

άτεγκτη, τόσο η πορφύρα των χειλιών της μέλωνε και 
ζωγράφιζε τις λέξεις, έτσι ώστε και η πιο ανυποχώρη-
τη προσταγή της να φέρει τη μελωδία της ελπίδας και 
της παραίσθησης.
Με δυσκολία εκμαιεύσαμε το όνομά της από έναν 

προδοτικό υπάλληλο του γραφείου κίνησης, αλλά οι 
παλαιότεροι θαμώνες του ιδρύματος όρκο έπαιρναν 
ότι ήταν αδέσμευτη και ανοιχτή σε κάθε ενδεχόμε-
νο.
Και πώς να αγνοήσεις τη σοφία ανθρώπων βασα-

νισμένων, ταλαιπωρημένων, πλην νικητών, που άντλη-
σαν την αξία και τη θέση στην άτυπη ιεραρχία των 



131

Σκέψεις στο διαδίκτυο

ασθενών από τη βαρύτητα της αρρώστιας και τη σο-
βαρότητα ή τη διάρκεια της εγχείρησης.
Κάτω από τη στολή της διαγραφόταν ένα αέρινο 

κορμί, στήθη παλλόμενα, πόδια που δονούνταν πίσω 
από τα κενά των κουμπιών, ακροδάχτυλα πλασμένα 
για θωπείες και χάδια από καιρό λησμονημένα.
Οίστρος και σάστισμα επικρατούσε στους διαδρό-

μους όταν είχε βάρδια, και γενναίοι σταυροφόροι των 
χειρουργείων, κουβαλώντας σαν δόρατα τους ορούς 
και τα σακουλάκια με τα απονέρια της τομής, περι-
διάβαιναν τις ατραπούς του νοσοκομείου, περνώντας 
καμαρωτά από μπροστά της, έτοιμοι να ξεσκίσουν 
τους δράκους και τον Αράπη που θα την απειλούσε.
Πιο άτυχος εγώ, που ακόμη δεν μπορούσα να συ-

νέλθω από τη νάρκωση και παρέμενα κλινήρης, απο-
καμωμένος και δυστυχής να περιεργάζομαι τα κου-
μπάκια του κρεβατιού, την ενοικιαζόμενη τηλεόραση 
και να αναδεύω τα κουταλάκια στον πλαδαρό πουρέ 
και τον μέλανα φιδέ που μου προσέφεραν.
Μα ετούτη η βραδιά η καλοκαιρινή ήταν από εκεί-

νες που τα όνειρα ζωντανεύουν και τα στοιχειά παίρ-
νουν ανθρώπινη λαλιά και οι συλλογικές αμφιβολίες 
γίνονται βεβαιότητες.
Η οπτασία της κυριάρχησε στις σκιές, ξιφούλκησε 

με την αδυναμία και αναπτέρωσε το πεσμένο ηθικό 
μου. Το σώμα της ήταν η επιτομή όλων όσων είχα 
λαχταρήσει, η σύνοψη των ανομολόγητων επιθυμιών, η 
συνισταμένη όλων των γυναικών που θέλησα.

– Έμαθα πως είστε ψυχολόγος και ήρθα να μιλή-
σουμε λίγο, ψιθύρισε, με τόση δόση ενοχής, ώστε να 
γίνει αισθησιακή.

– Συνήθως δεν ανοίγομαι σε άτομα, που δεν γνω-
ρίζω, αλλά, ξέρετε, οι άλλοι δεν καταλαβαίνουν τις 



Λογοτεχνία του Facebook

132

ευαισθησίες μου. Κι εσείς, που είστε ειδικός, θα μου 
εξηγήσετε γιατί αυτό μου προκαλεί μεγάλη στεναχώ-
ρια και κυκλοθυμία... Εγώ κατά βάθος...
Συνέχισε τη ληρωδία της, ενώ η σκέψη μου περιφε-

ρόταν αλήτικα στις γραμμές της και οι αισθήσεις μου 
αφουγκράζονταν θορύβους πίσω από την πόρτα, πι-
θανότατα των εμβρόντητων ασθενών, που δεν με είχαν 
υπολογίσει ως φέρελπι αντίπαλο.

– Λοιπόν, τι λέτε κι εσείς; κατέληξε. Δεν έχω δίκιο 
που δίνω έμφαση στο συναίσθημα και όχι τη λογική;

– Μα είναι προφανές πως διαθέτετε μια σπάνια 
προσωπικότητα με δαιδαλώδη ανικανοποίητα αιτήμα-
τα, που οι άλλοι παρερμηνεύουν, της απάντησα.
Παρατήρησα βαριεστημένα την απόλυτη αποδοχή 

της κοινοτυπίας που άκουσε. Και ξανάπεσα για πολ-
λοστή φορά στο βαθύ χάσμα που χωρίζει τη σκέψη 
των γυναικών από εκείνη των ανδρών. Άλλο ένα όνει-
ρο είχε απομυθοποιηθεί.

Απορία 

Οι άνθρωποι του πνεύματος σε κάθε ιστορική περίοδο 
συνήθιζαν να δίνουν το στίγμα τους και να στρατεύ-
ουν την τέχνη τους στον κοινό αγώνα. Σχεδόν πάντοτε 
αποτελούσαν πηγή έμπνευσης, επαναστατικής φλόγας, 
αντίστασης. Οι σημερινοί, εάν υπάρχουν, υπνώττουν 
τον πιο ανεξέγερτο και ένοχο ύπνο των αιώνων, μη 
τολμώντας να ψελλίσουν την πασίγνωστη παραδοχή: 
πως ένα κράτος που δεν μπορεί να διασφαλίσει την 
παιδεία, την υγεία, την ιδιοκτησία, την ποιότητα ζωής, 
την εργασία, την ασφάλεια, την ασφάλιση και δεν 
ενσωματώνει αποτελεσματικά τις ευπαθείς ομάδες, 



133

Σκέψεις στο διαδίκτυο

αλλά αντίθετα στηρίζει την επιβίωσή του στην εξαθλί-
ωση των πολιτών δεν είναι εγγύηση σταθερότητας και 
συνοχής, αλλά απλώς ένας νταβατζής απροκάλυπτος, 
ένας εχθρός των λαού και βιαστής της συμφωνίας που 
εκφράζεται με το Σύνταγμα.
Αλλά, αλήθεια, πού ακριβώς βρίσκονται αυτοί οι 

περιβόητοι πνευματικοί άνθρωποι; Σίγουρα όχι στα 
πανεπιστήμια, όπου εδώ και δεκαετίες η φαυλότητα, 
ο ραγιαδισμός, οι μικροεξουσίες, οι σατράπηδες των 
αμφιθεάτρων μιαίνουν τις καρδιές των φοιτητών, που 
είτε μπαίνουν στο κλίμα των αυλικών, για να το διαι-
ωνίσουν, είτε αποσύρονται εντελώς από κάθε μη κομ-
ματική προσπάθεια αλλαγής.
Σίγουρα όχι στις τάξεις των δημοσιογράφων που 

αναλώθηκαν στην προβολή, συνηγόρησαν με τους δυ-
νάστες και σιώπησαν στα συμφέροντα της εξουσίας, 
άσχετα αν τώρα εμφανίζονται ως τιμητές της. Βλέπε-
τε, όταν η πηγή του μηνύματος δεν είναι η ίδια ενάρε-
τη, μολύνει και το περιεχόμενό του ή, με απλά λόγια, 
δεν πείθει παρά μόνον τους αφελείς.
Οι πνευματικοί άνθρωποι στην Ελλάδα άρχισαν να 

αφανίζονται τη δεκαετία του ’80, όταν ο λαϊκισμός, 
η ψευτοκουλτούρα, ο νεοπλουτισμός εισήλασαν βρυ-
χώμενοι, για να προσηλυτίσουν στις απαξίες τους και 
τον τελευταίο αντιστασιακό. Η εκθρόνιση συνεχίστηκε 
αμείωτη και τα επόμενα χρόνια με μεθοδολογία προ-
παγανδιστική και ευφυέστατη. Το παραδοσιακό μετο-
νομάστηκε σε αναχρονιστικό, σκοταδισμός κλήθηκε η 
επιμονή στο κλασικό, συντηρητισμός αναγορεύτηκε η 
ταυτότητα του Έλληνα, ως ακρότητα καταδικάστηκε 
η καινοτομία. Κάθε ανάχωμα λογικής ισοπεδώθηκε ή 
τιμωρήθηκε σε αφάνεια και σιωπή.



Λογοτεχνία του Facebook

134

Οι πνευματικοί άνθρωποι, όσοι απέμειναν, βρίσκο-
νται σε προχωρημένο γήρας και οι φυσικές τους δυνά-
μεις δεν αρκούν. Εξάλλου, είχαν μάθει να αντιμετω-
πίζουν τον τύραννο κατά μέτωπο. Κι αυτός από τότε 
κρύφτηκε στις καρδιές μας και τις εξουδετέρωσε. Οι 
δυνητικά πνευματικοί υπέκυψαν στην πανδημία της 
πολιτιστικής χολέρας, που σάρωσε τον τόπο και στη 
σήψη έγιναν σκουλήκια, που την απομυζούν.
Μην τους περιμένετε. Αυτόκλητοι, μικροπρεπείς 

και εφήμεροι προβλήθηκαν ως πνευματικοί, επειδή εί-
ναι ανάξιοι να πράξουν. Εσείς είστε που θα ανάψετε 
το φιτίλι της ορμητικής αναγέννησης.

«Αυτό λέγεται, λογιότατε, έργον, ότι χάλασε τον 
τοίχον.» (Μακρυγιάννης)

Θέατρο 

Γεννήθηκες σε μια σκηνή. Άκουσες ηθοποιούς να 
απαγγέλουν ρόλους, να παριστάνουν, να θρυμματί-
ζονται, να αποθεώνονται, να λησμονούνται. Ακόμη κι 
όταν αποχωρούσαν, όμως, η απουσία τους καθόριζε 
την πλοκή, την προσωδία και τον απόηχο της δικής 
σου ποίησης.
Ακατάληπτη η υπόθεση στην αρχή, τα λόγια ξένα. 

Όλες σου οι επιλογές σκηνοθετημένες, οι γραμμές σου 
εμπνευσμένες από άλλους. Όσους οι άνθρωποι γεραί-
ρουν, τους χλευάζει ο Θεός και τους περιγελά η πραγ-
ματική ιστορία.
Κοίταξες κάτω να διακρίνεις το κοινό. Μα δεν 

υπήρχε. Πρωταγωνιστές οι θεατές έπαιζαν δίπλα σου, 
ερωτεύονταν, συνομιλούσαν, συνωμοτούσαν. Κάποτε 



135

Σκέψεις στο διαδίκτυο

αναρωτήθηκες ποιος, λοιπόν, θα βρίσκεται στα εδώλια, 
στις κερκίδες, τα διαζώματα να σε χειροκροτήσει.
Σου αποκάλυψαν, όταν μεγάλωσες, πως θα μπορού-

σες να αλλάξεις το σενάριο, αλλά έτσι θα διακυβεύ-
σεις τις πολύτιμες ισορροπίες. Οι επιλογές σου κάθε 
στιγμή γίνονται πεπρωμένο. Και χτίζουν τα στεγανά 
που θα σε περικλείσουν.
Ψέμα τα όνειρα που δεν πραγματοποιήθηκαν, φε-

νάκες οι λιγοψυχισμένοι πόθοι, ανέστιο αίμα οι πρά-
ξεις οι ημιτελείς. Και έτσι πονούσες, επειδή δεν κατα-
λάβαινες αν έπαιζες σε δράμα ή σε φάρσα.
Τα πάντα σου παραδόθηκαν συνετά και μετρημέ-

να: ο τόπος, η διάρκεια, τα πλαίσια, οι κανόνες, τα 
όρια, οι φόρμες, οι προσδοκίες. Κι ακόμη χειρότερα, 
τα κίνητρα, οι αιτίες, οι ερμηνείες. Σου απέμειναν οι 
συμπεριφορές και οι αφορμές για τη δική σου πα-
ραλλαγή. Αυτήν που θα σε έκανε μοναδικό μέσα σε 
τόση υποκρισία. Εκείνη που θα σε διέκρινε από τους 
κομπάρσους και τους υποταγμένους.
Στο τέλος σταμάτησες να κοιτάς τους ουρανούς και 

σε μαυραγορίτες της αγάπης ξεπούλησες τα κληροδο-
τήματά σου. Για μία πρόσκαιρη αγκαλιά δέχτηκες να 
εξαργυρώσεις την ενοχή των κριματισμένων.
Κι όμως κάθε συναίσθημα που ζεις, με τόσους τρό-

πους ήδη βιώθηκε, που μόνο αν γίνει πανανθρώπινο, 
συνηγορεί στην αρμονία. Και κάθε σκέψη έτσι δικαι-
ώνεται, αν κατορθώσει να ενωθεί με τους λογισμούς 
τους αρχαίους και τους μελλούμενους.
Σου δίδαξαν πως η ελευθερία κερδίζεται όχι με την 

ανατροπή, μα με τη σωφροσύνη, την καρτερία, τη νη-
νεμία. Εσύ όμως θα αντάλλαζες την ευτυχία για τις 
δυσεύρετες φλέβες της αλήθειας, για μια ελάχιστη 
υπόνοια του σκοπού ετούτης της πορείας.



Λογοτεχνία του Facebook

136

Πολύ νωρίς ενέδωσες στην εμμονή της αποχώρησης 
από την αθέλητη κι ανούσια και άχαρη παράσταση. Οι 
τετριμμένοι ρόλοι δεν σου ταιριάζουν και οι προκατα-
σκευασμένες στιχομυθίες δεν εξυφαίνουν την αφήγηση 
της ύπαρξής σου. Ίσως επειδή παραδέχτηκες, μέσα 
από την οδύνη, την ήττα, το πείσμα και το σφάλμα 
πως μία είναι η επική διέξοδος, που αντιπαλεύει τη 
σκευωρία και δονεί τους αλγεινούς δυνάστες σου: η 
άρνηση να παίξεις σε τραγωδίες χωρίς κάθαρση και 
χωρίς τη Νέμεση να αποκαθιστά την άχρονη Δικαιο-
σύνη.
Όσο κι αν ο ρομαντικός έρωτας αρνείται την υπο-

ψία, τόσο η αμφιβολία κάποτε θα εξεγερθεί για να τον 
αφανίσει. Σαν το παρελθόν, που σαν αγνοηθεί, μαχαί-
ρια θα βγάλει να εξοντώσει το αγέννητο μέλλον. Και 
όπως τα όνειρα μιας αθωότητας που παραδόθηκαν 
στην ενοχή, επειδή προοιώνιζαν την πάλη με την πιο 
στυγνή πραγματικότητα.

Εκτός δικτύου 

Ορδές εφηβικών προφίλ κατακλύζουν το Facebook, 
μαίνονται το Instagram, σαρώνουν το foursquare (στο 
twitter λογαριασμούς ενεργούς, πλήρεις επιγραμματι-
κών ανοησιών και πομφολυγισμών και έπαρσης διατη-
ρεί όποιος θεωρεί τον εαυτό του επώνυμο ή έχει βγει 
έστω μία φορά σε πάνελ τηλεοπτικής εκπομπής) και 
τα άλλα μέσα κοινωνικής δικτύωσης.
Τάξεις ολόκληρες γυμνασίων και λυκείων εγγρά-

φονται μαζικώς, ανταλλάσσουν φωτογραφίες, τρα-
γούδια, εκφράζουν συναισθήματα, γνωστοποιούν τις 
γεωγραφικές τους συντεταγμένες, διαδίδουν άνοστα 



137

Σκέψεις στο διαδίκτυο

ανέκδοτα, αψηφώντας το όριο ηλικίας και τους διε-
στραμμένους. 
Η ίδια ανάγκη που έκανε τις προηγούμενες γενιές 

να φτιάχνουν λευκώματα, ημερολόγια, ραβασάκια..
Η ίδια, αλήθεια; 
Ξυπνώ το πρωί και αφού βίωσα τη γαλήνη των δι-

αβεβαιώσεων του πλανητάρχη, διαβάζω στην αρχική 
σελίδα..

«Τώρα στα 14 και σέρνεσε (κρατώ την ορθογραφία) 
στα 4, λογικά στα 18 θα τον τρως από 8» έγραψε ένα 
15χρονο κοριτσάκι στη φίλη της «Τι λες μωρή που...» 
απαντά η άλλη. 
Παρακάτω ασύντακτες οδηγίες για το πώς οφείλει 

μια ανήλικη νεαρά να σουφρώνει τα χείλη της στις 
φωτογραφίες, γιατί στα αγόρια αρέσει ο στοματικός 
έρωτας (δεν ανέφερε έτσι τον όρο) ή να τονίζει το βυζί 
της, όπως έγραφε, στην παραλία, βρέχοντας το μπλου-
ζάκι. (Γιατί εγώ θυμάμαι το «Για σένα το ασχημάτι-
στο στήθος των δώδεκα χρονώ… Το στραμμένο στο 
μέλλον με τον κρατήρα κόκκινο...» του Ελύτη.)
Πόζες πανομοιότυπες, προκλητικές, ημίγυμνες. Και 

να τα likes και τα σχόλια και οι ανταπαντήσεις και οι 
αντεγκλήσεις και οι σεξουαλικοί υπαινιγμοί…
Τολμήστε να φτιάξετε ένα γυναικείο προφίλ, όσοι 

είστε αρσενικοί, και σύντομα θα νιώσετε αηδία για 
το φύλο μας, δεδομένου ότι θα βομβαρδιστείτε, σαν 
το Σαράγεβο, από εκατοντάδες αιτήματα στερημένων, 
ανώμαλων και ψυχικά αρρώστων, ακόμη κι αν κοινο-
ποιείτε καταφανώς πως είστε δεκαέξι ετών. Αλήθεια, 
πόσες γυναίκες υποκύπτουν σε εικόνες από τσόντες, 
ορθωμένα πέη, βωμολοχίες και ύβρεις. Κι αν ναι, οι 
φιλόλογοι στο σχολείο γιατί δάκρυζαν εκείνα τα χρό-
νια απαγγέλλοντας: 



Λογοτεχνία του Facebook

138

«Το σώμα σου στη στάση του πεύκου του μοναχι-
κού
Μάτια της περηφάνιας και του διάφανου
βυθού μέσα στο σπίτι με το σκρίνιο το παλιό
Τις κίτρινες νταντέλες και το κυπαρισσόξυλο (Μο-

νόγραμμα)
…ακόμη κι αν εμείς κρυφά διαβάσαμε τον Μέγα 

Ανατολικό… (Το άγγιγμα τούτο ήτο σαν μία θωπεία 
εραστού εις τα βυζιά, ή το αιδοίον, μίας κόρης δια 
πρώτην φοράν θωπευομένης, ή εις τούς μαστούς και τό 
αιδοίον μίας γυναικός ερωτευμένης, που, κατόπιν μα-
κράς αναμονής, συνευρίσκεται με τον εραστήν της).
Η γενιά του ‘70 και του ‘80 αντιτάχθηκε στον σε-

ξουαλικό συντηρητισμό των προηγούμενων και ξε-
πάτωσε ανηλεώς κάθε αισθητική, ανακηρύσσοντας 
ως κυρίαρχες τις δικές της καθηλώσεις και εμμονές 
(θυμάστε την επιχειρηματολογία και το προφίλ των 
πρασινοφρουρών, τη νεοπλουτίστικη κουλτούρα της 
βιντεοκασέτας, τις ιεροσυλίες κατά της τέχνης των ελ-
ληνικών ταινιών της εποχής).
Η υποκρισία χαρακτηριστικό μας: ακόμη και ο γρά-

φων μέμφεται το Facebook μέσα από αυτό…
Αλλά ας βρεθεί κάποιος να πει στα κορίτσια τα 

σημερινά, που ασχημονούν και δέχονται να τις υποβι-
βάζουν τόσο απροκάλυπτα λόγια όχι σαν τ’ άλλα μα 
κι αυτά με ένα μοναδικό τους προορισμόν: εσένα (Με 
την πρώτη σταγόνα της βροχής).

Ο πανδαμάτωρ χρόνος 

Πολλές φορές αναρωτιέμαι τι νόημα έχει η φράση 
«Φέρσου ως ενήλικος» σε μια κοινωνία που ξοδεύ-



139

Σκέψεις στο διαδίκτυο

ει εκατομμύρια για να φαίνεται νεότερη και που τα 
πρότυπά της σε όλους τους τομείς κερδίζουν προβολή 
όταν δρουν ανώριμα, πέρα από στεγανά, συμβατικό-
τητες, κανόνες, ακριβώς σαν τα κακομαθημένα παιδιά 
που θα αποποιηθούν κάθε ευθύνης αργότερα.
Από τον συγχωρεμένο αιώνιο έφηβο Σαμαράκη μέ-

χρι τις αγέραστες ηθοποιούς και τους αειθαλείς πο-
λιτικούς, η ωριμότητα σπάνια συνδέεται με τη χρο-
νολογική ηλικία, αλλά ούτε και με τη δέσμευση, την 
αποδοχή των συνεπειών για κάθε πράξη, τη συντροφι-
κότητα και την απόκτηση παιδιών ή περιουσίας.
Όλα αυτά οδηγούν σε καταστάσεις ανελευθερίας, 

ειδικά αν αποφασίζονται ως κοινωνικά επιθυμητές 
ιδιότητες κι όχι ως ενσυνείδητες επιλογές μέσα από 
χίλιες άλλες.
Και ποια η μεγαλύτερη ένδειξη παιδικότητας από 

το να αποφασίζει κάποιος άλλος για μας, οι θεσμοί, η 
συνήθεια, οι εξαρτήσεις, οι εχέφρονες, οι κρατούντες. 
Η ωριμότητα δεν είναι κατάλογος συμπεριφορών, που 
έτσι κι αλλιώς κανείς δεν τις υιοθετεί σε όλους τους 
τομείς. Κάποιοι είναι άριστοι οικογενειάρχες με μη 
ώριμη επαγγελματική ζωή, άλλοι διαθέτουν κοινωνι-
κές δεξιότητες μα ταλανίζονται από παιδικές καθηλώ-
σεις και άλλοι αυτοκτονούν με τον τρόπο ζωής τους ή 
καταστρέφουν το περιβάλλον. Ποιος μπορεί να είναι 
ενήλικος σε κάθε έκφανσή του;
Τελικά αυτό που ενηλικιώνει τον άνθρωπο –και ει-

δικά το πνεύμα του, γιατί η ψυχή είναι άχρονη και 
εσαεί νέα– είναι η ανάγκη και οι εμπειρίες, εφόσον 
οδηγούν σε μάθηση.
Μα πάνω από όλα η αντίληψη του θανάτου, επειδή 

αν δεν έχεις συνομιλήσει μαζί του δεν εκτιμάς τη με-
γαλοσύνη της κάθε στιγμής και δεν μπορείς μέσα από 



Λογοτεχνία του Facebook

140

το θνητό και το πεπερασμένο να προϊδεάζεσαι για το 
άφθαρτο και να γεύεσαι το αιώνιο. Αυτό που αρέ-
σκεται να κρύβεται στη λεπτομέρεια, στο ασήμαντο, 
στο γέλιο του παιδιού και την οπτασία μιας όμορφης 
γυναίκας.
Η επαχθέστερη ανωριμότητα είναι να παραπλανάς 

τον εαυτό σου, να αυταπατάσαι με μηχανισμούς άμυ-
νας και να μη διαβλέπεις τις εσχατολογικές περιπέ-
τειες της ύπαρξης. Γιατί σοφία δεν είναι να θεωρείς 
πως είσαι ασύνορος με άπειρες δυνατότητες, αλλά να 
μεγαλουργείς μέσα στα όριά σου.

Στο ξεψύχισμα του Αυγούστου 

Σε τούτα τα σπίτια δεν ήταν ο άνεμος που ξέβαφε το 
χρώμα ούτε η βροχή, καθώς χάραζε ανεξίτηλα καφέ 
ρυάκια στους ασβέστες και στους τοίχους. Από τα κε-
ραμίδια μέχρι τη ρίζα της πόρτας σαν δάκρυ στάλαζε 
η φθορά. Μπροστά φύτρωναν αφρόντιστα λουλούδια 
και σύδεντρα. Ψήλωναν και περιπλέκονταν να φρά-
ξουν την είσοδο, να μη μπει η χαρά και η λύπη. Έντο-
μα και αράχνες διεκδικούσαν απρόσκλητα το μερτικό 
τους, στα μπαούλα με τα κεντήματα, στο εικονοστάσι 
με το βλέμμα της Παναγίας, στα λόγια που είχαν ει-
πωθεί, σε κάθε πολύτιμο, που εξέπιπτε, γιατί κανείς 
δεν βρισκόταν να καταλάβει την αξία του.
Μήτε καν οι χειμώνες δεν αποτολμούσαν τόση βε-

βήλωση. Αγριεμένοι ξεπάτωναν τα δοκάρια, χαλά-
ρωναν τους αρμούς, έσειαν τα θεμέλια. Σκάλιζαν τις 
παγωνιές τους, όπως ο χρόνος τις ρυτίδες: κάθε τόσο 
θώπευε τα μέτωπά τους και τους πλάνευε με το ξεψύ-
χισμα της ώρας - θα περάσει κι αυτό. Εκείνοι έπαιρ-



141

Σκέψεις στο διαδίκτυο

ναν για παρηγοριά το απαλό το χάδι. Και δεν έβλεπαν 
πως έτσι έκλεβε τη μνήμη των καλών και των κακών, 
που τους έκανε ανθρώπους και μόλευε τη γεύση των 
περασμένων, το μόνο που τους είχε απομείνει.
Από τα σπίτια αυτά είχε περάσει ο θάνατος. Η 

δόξα η αλλοτινή είχε πάρει τη μυρωδιά της κλειδωμέ-
νης ανάμνησης. Και ξαφνικά, ενώ άνοιγες την πόρτα, 
μετά από τόσο διάστημα, φτερούγισε και σε περιέ-
λουσε και εμπότισε τις ανάσες σου, μέχρι που έγινε 
λυγμός και ανέστησε την ψυχή σου. Ήταν η λαμπρή 
εκείνη αύρα που ανθίζει στην ποίηση και στις γιορ-
τές και στους καημούς των απλών ανθρώπων και στα 
παιχνίδια των παιδιών, που δεν διηγείται μεγαλεία, 
αλλά σιγοτραγουδά τη μεγαλοσύνη των ασήμαντων 
και την απεραντοσύνη των ταπεινών.
Η σκάλα αντήχησε το φοβισμένο σου βήμα, επειδή 

εκεί μέσα καιροφυλαχτούσε το μικρό κοριτσάκι που 
αρνήθηκες, για να υποκριθείς την ενηλικίωση και να 
συναινέσεις στις συμβάσεις, που σε έκαναν αποδε-
κτή. Στο τζάκι επάνω, στα διαζώματα, στους τοίχους 
φωτογραφίες, σαν αυτές που στόλιζαν τις ξεχωριστές 
στιγμές, στιγμιότυπα και σκιές που έμειναν, για να 
θυμίζουν τη λεηλασία του χάρου. Εκεί ήσουν πέντε 
χρονών στα γόνατα του παππού, εδώ η πρώτη σου 
παρέλαση, το σχολείο, ο γάμος των γονιών. Πιο πολύ 
και από το τέλος πονά η προδοσία που το προξένη-
σε.
Πόζες αλλόκοτες, μόδες λησμονημένες, σκηνές από 

πανηγύρια, τον στρατό, με συγγενείς, από ταξίδια. 
Όλοι τόσο απόκοσμα νέοι και χαμογελαστοί. Όλοι 
τόσο ανίδεοι, τόσο τρωτοί στο μέλλον που τους επιφυ-
λάχθηκε. Και συ το γνωρίζεις καλά, γιατί έγινε μοίρα 
και ενσαρκώθηκε και καθόρισε τις επιλογές σου.



Λογοτεχνία του Facebook

142

Αόρατα τα νήματα που δένουν τις γενιές. Καθά-
ρια η ματιά όσων τα βλέπουν και τα τιμούν, γιατί 
έτσι καταλαβαίνουν πως ό,τι μοιάζει με αιτία στην 
πραγματικότητα δεν είναι παρά μια λεπτομέρεια που 
προετοιμάζει τον σκοπό.
Κι έρχεται πάντα η ώρα η βλοσυρή, που θα περι-

διαβούμε στα ερειπωμένα σπίτια του βίου μας, εκεί 
που κάποτε ξαπόσταιναν οι ελπίδες, οι αγαπημένοι 
και τα όνειρα και θα κρατήσουμε τρέμοντας τις φω-
τογραφίες τους, άλλοτε χαρούμενοι γιατί τους μοιά-
ζουμε κι άλλοτε με δέος, επειδή δεν αναγνωρίζουμε τη 
μορφή μας που απεικονίζουν.
Έκλεισες πίσω σου την πόρτα και τη λύτρωση, τη 

στιγμή που ο Αύγουστος συνωμοτούσε με τα πρώτα 
σκοτάδια. Οι μέρες άρχιζαν πάλι να μικραίνουν, όπως 
οι εναλλακτικές σου.
Το πρόβλημα με την αγάπη είναι ότι όλοι επιχει-

ρούν να της δώσουν το σχήμα του εαυτού τους και 
παραπονιούνται κατόπιν, όταν διαπιστώνουν πως δύ-
σκολα ταιριάζει στους υπολοίπους. Γιατί η μορφή της 
και το μέγεθος είναι σχεδιασμένα στα μέτρα της αν-
θρωπότητας και όποιος βιάζεται να την οικειοποιηθεί, 
αν δεν προτίθεται να αλλάξει τα δικά του καλούπια, 
γρήγορα καταλήγει να φαίνεται ασουλούπωτος γελω-
τοποιός. Κι έτσι, ενώ ο καθείς δηλώνει έτοιμος να την 
προσφέρει, να τη διαπραγματευτεί, να τη ζητιανέψει, 
να την κερδίσει, να την εκποιήσει, οι περισσότεροι λη-
σμονούν πρώτα να μοιάσουν στον συνάνθρωπό τους.
Ισχνό το συννεφάκι στ’ Αυγούστου την πανσέληνο, 

του φθινοπώρου κηλίδα. Αναίτιος στης αγκαλιάς σου 
τη βεβαιότητα ο αναστεναγμός, της παγωνιάς, που θα 
μου φέρεις, προμήνυμα. Πάντα έτσι όλα τελείωναν, 
την ώρα που αιώνια πήγαιναν να μοιάσουν: ριπές απ´ 



143

Σκέψεις στο διαδίκτυο

το μηδέν βεβήλωναν το απόγειο της νιότης σου. Σαν 
κάποιες στιγμές ευτυχίας, που αργότερα καταλάβαι-
νες ότι περιέκλειαν το καρτέρι του χρόνου.
Όσο γαλήνιος είναι ο κόλπος της Γέρας στη Λέσβο, 

τόσο ο βούρκος των ανθρώπων τον ρυπαίνει. Ήθελα 
να ήξερα, όταν τα ίδια αυτά νερά θα τα ταράζουν οι 
μελλοντικοί βοριάδες, πού θα βρίσκονται τα υπολείμ-
ματα, τα συναισθήματα και οι μικρότητες του καθενός 
μας.
Σπαταλώ τον χρόνο μου διαβάζοντας τις αναλύσεις 

του CNN για τη Συρία. Μιλούν για τις συνέπειες, για 
αθώους που θα χάσουν τη ζωή τους, για κοριτσάκια 
με κομμένα πόδια, που θα χρησιμοποιηθούν από τους 
Σύριους ως πρόσχημα, για εταιρείες πυραύλων μέσου 
βεληνεκούς, που θα αποκομίσουν εκατομμύρια και δεν 
αναφέρουν καν την πιθανότητα να μην αναμιχθούν..
Οι Αμερικανοί πολίτες δεν πιστεύουν στις ανθρωπι-
στικές βόμβες και είναι διχασμένοι, αλλά το διεθνές 
κεφάλαιο παίρνει μόνο του τις αποφάσεις... Η δημο-
κρατική, αποικιοκρατική Γαλλία, που φιλοξένησε και 
τα δικά μας αστέρια της μεταπολίτευσης, μαζί τους... 
Οι Τούρκοι, που έχουν κατακλύσει την προκυμαία της 
Μυτιλήνης με τις χανούμικες επιγραφές, ευκαιρία ψά-
χνουν… Σήμερα νίκησε και η Καλλονή στο πρωτάθλη-
μα, τι σπουδαιότερο για το φρόνημα... Χάνω τον χρό-
νο μου πιστεύοντας ότι οι άνθρωποι θα αποτινάξουν 
την ηλιθιότητα… Κάποτε το δίδασκα κιόλας… Αυτή, 
όμως, αναπαράγεται σαν καρκίνος.
Σπαταλώ τον χρόνο μου διαβάζοντας CNN… Καλο-

καίρι είναι, εξάλλου, ακόμη. Σε λίγο θα ακούσω και 
τους δικούς μας ραγιάδες να μιλούν για ανάπτυξη...



Λογοτεχνία του Facebook

144

Συναισθηματικές επιλογές 

Όταν οι συνέπειες των μη αποτελεσματικών επιλογών 
σάς ακολουθούν και στο νέο πλαίσιο, που από τα ερεί-
πια καταφέρατε να δημιουργήσετε, και αν η εμπειρία, 
που αποκτήσατε δεν είναι αξιοποιήσιμη, τότε επιχει-
ρήστε να διευρύνετε τα κοινωνικά σας δίκτυα και να 
γνωρίσετε ανθρώπους με άλλες προσωπικές και πολι-
τιστικές αναφορές, οι οποίοι δεν θα αναπαράγουν τις 
παλιές μνήμες. Η διαφορετικότητα είναι αυτή που θα 
σας βγάλει από το αδιέξοδο.

Καθυστερημένη ή άμεση ικανοποίηση... 
Ένα δίλημμα χωρίς νικητές 

Αν κάτι διακρίνει τους χειραφετημένους ενήλικες από 
εκείνους, που ως φυλαχτό διατηρούν την παιδική τους 
προσωπικότητα είναι, μεταξύ άλλων, και η ικανότητα 
για αναστολή της άμεσης ικανοποίησης των επιθυμι-
ών και η αναμονή αργοπορημένης, αλλά μεγαλύτερης 
αμοιβής.
Πραγματικά, τα ανώριμα άτομα τις περισσότερες 

φορές δεν μπορούν να κατευνάσουν τις επιθυμίες 
τους και χειραγωγούνται από αυτές. Σαν τα παιδιά 
απαιτούν το δώρο τους εδώ και τώρα, φωνάζουν αν 
δεν τους χαριστεί άμεσα και το πετούν, αν φτάσει 
καθυστερημένα.
Κατά συνέπεια οι επιλογές που κάνουν αποσκο-

πούν στην άμεση ενίσχυση και οι στόχοι τους σπάνια 
είναι μακροπρόθεσμοι. Κάποιος θα υποστήριζε ότι 
κάλλιο πέντε και στο χέρι, όμως κάποιοι ειδικοί, όπως 
ο Walter Mischel, ανακάλυψαν πως όσοι διαθέτουν 



145

Σκέψεις στο διαδίκτυο

ανάλογη προσωπικότητα, πολύ ευκολότερα ρέπουν 
προς τον ηδονισμό, την εξάρτηση, τη χαμηλή αυτοε-
κτίμηση και την κατάχρηση.
Αντίθετα εκείνοι που μπορούν να κυριαρχήσουν 

στις ενορμήσεις τους, οι εγκρατείς και οι εχέφρονες, 
σχεδιάζουν αποτελεσματικότερα, έχουν καλύτερη 
επαγγελματική και ακαδημαϊκή επίδοση, αυτοέλεγχο, 
ρεαλιστικότερες εκτιμήσεις και αξιολογήσεις και πιο 
συνειδητή κοινωνική συμπεριφορά.
Σκεφτείτε κι εσείς αν θα αναβάλλετε μια αγορά, 

για να την πραγματοποιήσετε φθηνότερα αργότερα, 
αν θα προσποιηθείτε πως δεν βλέπετε τη σοκολάτα, 
που σας καλεί, προς χάρη της δίαιτας, που αρχίσατε, 
αν δεν θα αποδεχθείτε την άσχετη με τα ενδιαφέροντά 
σας εφήμερη δουλειά, που προέκυψε, για να σχεδιά-
σετε την πορεία σας προς την επαγγελματική επιτυ-
χία, που πάντα ονειρευόσαστε.
Οι έρευνες έχουν δείξει ότι όσοι αντιστέκονται στη 

βραχυπρόθεσμη απόλαυση γίνονται επιτυχημένοι επι-
χειρηματίες, επειδή διακινδυνεύουν τα κεφάλαιά τους, 
που θα μπορούσαν να είχαν ξοδέψει άμεσα, επενδύουν 
σε χρόνο και κόπο, για να έχουν μεγαλύτερες απολα-
βές στο μέλλον. Πόσοι από σας ως φοιτητές αποστρα-
φήκατε «κάθε απόλαυσιν ερώτων της ρουτίνας», επι-
μένοντας σε ποιοτικές σχέσεις ή αρνηθήκατε ηδονές, 
για να εισέλθετε στα άδυτα της επιστήμης. Πόσες φο-
ρές δεν συγκρουστήκατε με το σύντροφό σας, επειδή 
πάραυτα δεν έσπευσε να διαχειριστεί τα θέλω σας.
Ας αγνοήσουμε όμως τους Αμερικανούς ψυχολό-

γους και τα πορίσματά τους για μια ευδαιμονιστική 
κοινωνία, όπου η επίτευξη παίζει βαρύνοντα ρόλο και 
ας επικεντρωθούμε σε μια μεταβλητή, που άπτεται 
του συστήματος αξιών.



Λογοτεχνία του Facebook

146

Είναι προφανές ότι σε χώρες που οι νόμοι δε δι-
ασφαλίζουν τον πολίτη και που οι αλληλεπιδράσεις 
του με τους άλλους διέπονται περισσότερο από το 
φιλότιμο, την ευαισθησία, το μεράκι και άλλα υποκει-
μενικά κριτήρια παρά από κανονισμούς και αρχές, η 
καχυποψία και η έλλειψη κοινωνικής εμπιστοσύνης εί-
ναι παράμετροι, που αναγκάζουν τους ανθρώπους να 
επιζητούν την άμεση ικανοποίηση παρά την προσδο-
κία μεγαλύτερου κέρδους αργότερα. Είναι λογικότε-
ρο, σε μια πολιτεία, που καταληστεύει τον πληθυσμό, 
τα αντανακλαστικά των πολιτών να είναι αμεσότερα, 
ανταγωνιστικότερα, οι αποφάσεις πιο εγωκεντρικές 
και η επιβίωση να αφορά την καθημερινότητα και όχι 
ένα γενικό και αόριστο πλαίσιο.
Δυστυχώς, η κρίση γεννά ανομία και οδηγεί σε επι-

λογές, που πρόσκαιρα μόνο διασφαλίζουν την ποιό-
τητα ζωής. Η δυσπραγία στα πρώτα στάδιά της αλ-
λοιώνει το χαρακτήρα ενός λαού και μιαίνει τα ήθη 
του. Και οι Έλληνες δεν είναι καμωμένοι για τέτοιους 
συμβιβασμούς.
Αν κάτι νικά την ομορφιά, είναι η ματαιοδοξία.

Ερείπια 

Σε ερείπια και πανηγυρικούς δεν αναζήτησα την αρ-
χαία σοφία. Ούτε σε τρούλους εκκλησιών και σε βασι-
λικές το βυζαντινό το μεγαλείο. Σε μελωδίες των αν-
θρώπων, σε τρόπους χωρικών και παιδικά σκιρτήματα 
ανακάλυψα εγώ τις αυτοκρατορίες.
Ολόρθες να ακμάζουν μέσα στα βλέμματα. Με έθι-

μα που χάνονται ιστόρησα τους απαράλλακτους καη-
μούς των αιώνων. Με στίχους ποιημάτων ερωτικών 



147

Σκέψεις στο διαδίκτυο

τους δελφικούς χρησμούς αποκρυπτογράφησα. Και 
με το Νέαρχο συμπλέω στον Ινδό και στον Ευφράτη, 
ξανά στην οικουμένη το φως να φέρω.
Κίονες δωρικοί οι σάπιοι πάσσαλοι σε περιβόλια 

ρημαγμένα και παγωμένους ελαίωνες. Κι ο μόχθος 
που επιστρέφει το χειμωνιάτικο δείλι στο επαρχιακό 
χαμόσπιτο, θυρεός μεγαλοσύνης ελληνικής απερίγρα-
πτης.
Της φυλής μου τα κατορθώματα δεν χωρέσανε σε 

έπη και κομπορρημοσύνες. Στα τοπία συνοψίστηκαν, 
που τα σμίλεψε ο ήλιος και σε ευχές γονιών απολι-
θώθηκαν, καθώς αποχαιρετούσαν τα παιδιά τους. 
Τα διηγείται ο κισσός, ενώ μεταμορφώνει τη φθορά. 
Κι ένας αιολικός λυγμός φέρνει την κάθαρση, όταν η 
ύβρις περισσεύει και η αλαζονεία.
Τις αυτοκρατορίες εγώ στου κορμιού σου την αρ-

μονία ανακάλυψα.
Σε ψαλμούς δεητικούς και παρακλήσεις και πα-

ροιμίες και παραμύθια. Σε ύμνους και δεήσεις και 
απόδειπνα, σαν να μην τούρκεψαν ποτέ, το νου να 
διαφεντεύουν. Άλλοτε με το Λόγο, άλλοτε με την πυγ-
μή και πάντα με την αλήθεια.
Πόσο απλό και δύσκολο να αποκαλείσαι Έλληνας.

Διαδηλώσεις 

Γιατί κάθε φορά που παρίσταμαι σε διαδηλώσεις με 
σουβλάκια, επαίτες, τραγούδια, συνδικαλιστές και ερ-
γατοπατέρες, μεγάλα λόγια και προκατασκευασμένες 
επαναστάσεις, γυναίκες με βαθιά ντεκολτέ και τακού-
νια, βαμμένες σε στυλ στάσης του Νίκα, καφετέριες 
γεμάτες και διάχυτο φολκλόρ, στο νου μου έρχονται 



Λογοτεχνία του Facebook

148

όσοι πάντα ανήκαν στο περιθώριο, ναρκομανείς, άτο-
μα με βαριές αναπηρίες, απάτριδες, γέροντες χωρίς 
βοήθεια στο σπίτι, ξεχασμένες πόρνες της επαρχίας, 
παιδιά κακοποιημένα, φυλακισμένοι και όλοι όσοι 
ποτέ δεν είχαν το δικαίωμα να εισακουστούν από την 
κοινωνία. Πότε θα γίνει μια διαδήλωση για τα δίκαια 
του άλλου

Θεσσαλονίκη 

Γυναίκα που πόθησα στην αρχή της νιότης μου η 
Θεσσαλονίκη, μα ποτέ δεν τόλμησα να το ομολογή-
σω... Την απαρνήθηκα, τη λησμόνησα, τη λοιδόρησα, 
τη σύγκρινα και την απάτησα... Μα καμιά φορά, σαν 
λατρεμένη, έρχεται τις φθινοπωρινές βραδιές να μου 
υπενθυμίσει ποιος θα μπορούσα να είμαι. Σα μια πι-
θανότητα, που δεν αξιώθηκε της εκπλήρωσης... και οι 
δυο ακαδημίες εκεί, μια κολακεία στην αδοκίμαστη 
ομορφιά της..

Silver alert 

Εξαφανίστηκε η ομόνοια και η αδελφοσύνη από την 
Ελλάδα. Την τελευταία φορά που εθεάθη ήταν στεφα-
νωμένη με όνειρα για δημοκρατία, ισότητα, προκοπή.
Η εσθήτα της είχε σημάδια από σκληρή δουλειά, 

αξιοπρέπεια, πείσμα, αξίες, ταπεινοφροσύνη και κηλί-
δες από αίμα αμέτρητων αγώνων.
Εκφράζονται φόβοι πως εκτελέστηκε από τη σημε-

ρινή γενιά Ελλήνων, αφού πρώτα βιάστηκε κατά συρ-
ροή από πολιτικούς.



149

Σκέψεις στο διαδίκτυο

Μαρτυρίες αναφέρουν πως η εγκληματική ενέργεια 
ήταν προσχεδιασμένη, ενώ βρέθηκαν ίχνη από αναξιο-
κρατία, ανομία, ραγιαδισμό, νεοπλουτισμό.
Παρακαλούνται όσοι γνωρίζουν πού βρίσκεται να 

αρχίσουν να φέρονται ως άνθρωποι θέτοντας τον εαυ-
τό τους στην υπηρεσία της κοινωνίας και διδάσκοντας 
το μέτρο στους εξαγριωμένους βανδάλους ΟΛΩΝ των 
κομματικών αποχρώσεων

Τι άλλο είναι φασισμός 

Φασισμός είναι:
Να εκφράζεις άποψη περί πάντων, ακόμα και αν 

δεν έχεις ιδέα για τίποτα
Να ασκείς κριτική, ενώ το μόνο που δικαιούσαι να 

αναφωνείς είναι μου αρέσει ή όχι
Να αγανακτείς με τους ακραίους, τη στιγμή που 

θέριεψαν με την αδιαφορία σου
Να γίνεσαι ακραίος για να κρύψεις τη μειονεξία σου

Να συμμαχείς με πλειοψηφίες, που επιβάλλουν δικτα-
τορίες της κοινής γνώμης 
Να θαυμάζεις όσα δεν κατανοείς και να φοβάσαι 

όσα δεν καταλαβαίνεις
Να προφασίζεσαι ότι ανέχεσαι τις μειοψηφίες και 

το διαφορετικό, ενώ ποτέ δεν βρήκες χρόνο να μάθεις 
λεπτομέρειες για τους τρόπους και τα ήθη των αλλο-
τρίων
Να προφυλάσσεις τα παιδιά σου από τη συνανα-

στροφή με ό,τι δε σου μοιάζει
Να επικαλείσαι και να καπηλεύεσαι αγώνες άλλων, 

στους οποίους δε συμμετείχες
Να θεωρείς ότι οι εμπειρίες σου περιγράφουν το 



Λογοτεχνία του Facebook

150

σύνολο και ότι το άθροισμα μοιάζει με τα αξιώματά 
σου
Να κρίνεις άλλους πολιτισμούς με τα στενά κριτή-

ρια του μικρόκοσμου σου
Να αντλείς αυτοεκτίμηση από ομάδες, γκρουπ, μό-

δες και μορφώματα έξω από τον εαυτό σου
Να κατακρίνεις ιστορικές περιόδους συγκρίνοντας 

με τα σημερινά ήθη
Να βασίζεις την αξία σου σε αντικείμενα «κοινωνι-

κού στάτους» και σε ιδέες αντιγραμμένες
Να υποτιμάς όσα ο χρόνος καταξίωσε (ακόμα και 

τους ηλικιωμένους)
Να νομίζεις ότι κατέχεις οποιαδήποτε αλήθεια

Ετυμολογία 

Με λέξη θα ήθελα ο έρωτας σου να μοιάζει πανάρ-
χαια. Κάτι σαν λείριον και δόρπος και αυδή και λέ-
χος και εμαιόμαν. Χαμένη μες της λήθης τα ερείπια. 
Απρόφερτη για αιώνες κι εξαγνισμένη. Αγνοημένη κι 
απρόσιτη από τους καθημερινούς, ελάχιστους ανθρώ-
πους. Μα από εκείνες που κάθε στιγμή γεννούν όσα 
η μια κοινή, λογική ή γλώσσα ή αντίληψη, ποτέ δε θα 
κατανοήσουν..

Ωδή στο θάνατο 

Εξαιτίας σου το φιλί της γυναίκας στιγμή ανεξάληπτη 
έγινε. Επειδή υπάρχεις, τη ζωή μου στα άκρα έφε-
ρα και διακύβευσα όσα οι άλλοι πολύτιμα ονομάζουν. 
Για χάρη σου τους ισχυρούς του κόσμου διακωμώδη-



151

Σκέψεις στο διαδίκτυο

σα και την έπαρση των ανθρώπων με πείσμα χλεύασα. 
Εσύ μου ξεχώρισες το ουσιαστικό από το ανώφελο, το 
πρόσκαιρο από το αιώνιο, το ατόφιο από το κίβδηλο, 
το απέριττο από το πομπώδες. Μέσα από το Μηδέν 
για το Θεό μου μίλησες και τις δεήσεις μου προς Εκεί-
νον κατεύθυνες. Εσύ ο εξάντας και ο οδηγός και το 
όριο.
Σαν με πλησίασες, δε σε φοβήθηκα, μα καρτερικά 

ανέπνευσα την προοπτική σου. Όταν σε είδα το πρό-
σωπό σου γνώριμο μου φάνηκε και οικείο και απαλό. 
Το κάλεσμά σου νόστος προς την αρχέγονη πατρίδα, 
που πάντα περίμενα, μια νέα γέννηση χωρίς φθορά 
και τρόμο και αγωνία. Και σαν ανεξήγητα μου χαρί-
στηκες, στη ζωή καινούρια νοήματα ανακάλυψα. Εσύ 
μου δίδαξες πως την αγάπη μόνο συνταξιδιώτισσα δέ-
χεσαι. Κι έτσι συνοδοιπόρος σου έγινα χωρίς να τρέ-
μω την ορμή σου και δίχως να αναζητώ τις αιτίες σου. 
Κι όμως, δε σε φοβάμαι, επειδή είσαι δικός μου. Κι 
όμως μου έμαθες να οδύρομαι και να πενθώ από πριν 
για όλους τους θανάτους των άλλων.

Τι είναι Δημοκρατία 

Λοιπόν, το ένα άκρο κλείστηκε φυλακή... το άλλο άκρο 
να ξεριζώσουμε (κι αν δε βρούμε πρόσχημα, έτοιμο 
είναι να κατευθυνθεί προς τα πλάγια κι αυτό) και το 
μέσον θα ξαναθριαμβεύσει... έστω και χωρίς μεσαία 
τάξη...Αδέλφια, μόνο δύο δημοκρατίες υπάρχουν, μη 
γελιέστε... Στην πρώτη οι πολίτες είναι τόσο ηθικοί, 
που αυτορυθμίζονται και διεκδικούν την αμεσότητα 
στη λήψη αποφάσεων. Στην άλλη θριαμβεύουν οι νό-
μοι, που προκύπτουν από τις ανάγκες του λαού κι 



Λογοτεχνία του Facebook

152

όχι από νομοθέτες άσχετους με την κοινωνία... Κι αν 
μοιάζουν ανέφικτα, σε ένα πράγμα βασίζονται... στην 
ΠΑΙΔΕΙΑ.

Η Κοινωνική Ψυχολογία με απλά λόγια 

Συζήτηση: Ποια από τα παρακάτω ερμηνεύουν την 
αντιμετώπιση της κρίσης στην Ελλάδα ή γιατί δεν γί-
νεται επανάσταση
Η συνοχή της ομάδας, οι δυναμικές σχέσεις, δηλαδή, 

που ενώνουν τα μέλη, εξαρτάται από τον αριθμό των 
συμμετεχόντων, τις επιτυχίες που αυτή η συλλογική 
προοπτική επιφέρει, το είδος της επικοινωνίας, τη μεί-
ωση της αμφιβολίας και την παροχή απλών ερμηνειών 
των γεγονότων, τους συναισθηματικούς δεσμούς που 
αναπτύσσονται, τους τρόπους που αντιμετωπίζει τις 
απειλές, τους εξωτερικούς κινδύνους, την δυνατότη-
τα να μειώνει το άγχος και να προσφέρει προσωπική 
ταυτότητα και αυτοεκτίμηση.
Όσο περισσότερο επενδύει κάποιος σε μια ομάδα, 

τόσο η δέσμευσή του αυξάνεται. Για το λόγο αυτό οι 
ιεροτελεστίες μύησης, τα σύμβολα, ο ιδιαίτερος γλωσ-
σικός ή ενδυματολογικός κώδικας, η άτυπη κουλτού-
ρα και οι έξεις δημιουργούν την αίσθηση μεγαλύτερης 
συνοχής. Το μέλος, που έχει πρόσβαση στην πληροφο-
ρία, παράγει και διαδίδει πληροφορία και ξέρει πώς 
την αξιοποιεί συνήθως εκλέγεται αρχηγός.
Η εξωτερική απειλή ενώνει τα μέλη της ομάδας, 

περιορίζει τα αιτήματα ανάδειξης της ατομικότητας 
μέσα σε αυτήν, παραχαράσσει το μέγεθος του κινδύ-
νου, παγιώνει μια ετοιμοπόλεμη επικοινωνία, υποτι-
μά όσους δεν ανήκουν στην εσω-ομάδα, σκεπάζει τις 



153

Σκέψεις στο διαδίκτυο

φωνές των διαφωνούντων, τονίζει τις ακραίες τοποθε-
τήσεις και γενικά συσπειρώνει τους ανήκοντες σε αυ-
τήν. Εμφανίζονται φαινόμενα οπαδισμού και λατρείας 
προς έναν ηγέτη με ενωτικό, απόλυτο και ριψοκίνδυνο 
χαρακτήρα. Εάν η αντίληψη του κινδύνου είναι δια-
φορετική για κάθε μέλος δημιουργείται ταχύτατα μια 
παραφιλολογία, η οποία θα ομογενοποιήσει τις από-
ψεις.
Αντίθετα, περίοδοι κατά τις οποίες δεν διαφαίνεται 

κάποια εξωτερική απειλή, οι αλληλεπιδράσεις –και 
κατά συνέπεια η επικοινωνία- με άλλες ομάδες αυξά-
νεται, κοινά στοιχεία εντοπίζονται, αναζητούνται ομοι-
ότητες παρά διαφορές, αλλότρια ήθη και καινοτομίες 
μεταλλάσσουν την κουλτούρα, η ανάγκη ύπαρξής της 
ομάδας αμφισβητείται και η συνοχή διακυβεύεται.
Περισσότεροι διεκδικούν το δικαίωμα στην ηγεσία 

και τη λήψη απόφασης και υπο-συστήματα διαφωνού-
ντων σχηματίζονται.

Ενηλικίωση 

Το καλό με το πέρασμα της ηλικίας είναι ότι χρειά-
ζομαι ολοένα και λιγότερα άτομα για να αισθανθώ 
εξίσου χάλια ή όμορφα. Θα ξαναγίνω σταδιακά όσο 
πλούσιος ήμουν παιδί.

Κοινωνία σε Κρίση 

Κοινωνία σε κρίση είναι εκείνη, που κάποτε δεν κα-
τόρθωσε να ενσωματώσει τις αλλαγές, όπως δυο σύ-
ντροφοι, που δεν υπολόγισαν ότι οι ανάγκες τους θα 



Λογοτεχνία του Facebook

154

εξελιχθούν με διαφορετικούς ρυθμούς. Κοινωνία σε 
κρίση είναι εκείνη, που υποκατέστησε άκριτα τις αξί-
ες, που παλιότερα αποτελούσαν εγγύηση της συνο-
χής της, με ιδανικά, τα οποία δεν άρμοζαν στην ψυ-
χοσύνθεσή της. Κοινωνία σε κρίση είναι εκείνη που 
μετέτρεψε την αμφιβολία σε καχυποψία, την άμιλλα 
σε ανταγωνισμό, τη Δημοκρατία σε αυθαιρεσία, την 
παράδοση σε αναχρονισμό, την καινοτομία σε ρίσκο, 
την Παιδεία σε κοινωνικό status. Κοινωνία σε κρίση 
είναι εκείνη, που οι περιστάσεις και οι θλίψεις και οι 
κίνδυνοι δεν συμφιλιώνουν τα μέλη της, αλλά τα κα-
τακρημνίζουν σε ολοένα και μεγαλύτερη ατομικότητα, 
ενώ τα υποδείγματά της είναι φορείς της σήψης. Και 
τελικά κοινωνία σε κρίση είναι εκείνη, που εξακολου-
θεί να διδάσκει στα παιδιά της τις ίδιες ακριβώς στρε-
βλώσεις, που την οδήγησαν στην παρακμή..
Δυστυχώς, η εμπιστοσύνη, η ηθική και η εγκράτεια, 

αν εκποιηθούν μία φορά, για πάντα έχουν ξεπουλη-
θεί..
Το πόσο άδικος μπορείς να γίνεις απέναντι σε ένα 

πρόσωπο που δεν αγαπάς, είναι ακριβώς ανάλογο της 
δυνατότητας να εθελοτυφλείς μπροστά σε κάποιον, με 
τον οποίο είσαι ερωτευμένος..

Όρια 

Οι περισσότεροι άνθρωποι δεν τολμούν ή δεν μπορούν 
να κάνουν πράγματα πιο ψηλά από το μπόι τους. Ο 
νους τους όμως ονειρεύεται, οικοδομεί πύργους, που 
δεν καταρρέουν, γιατί είναι αέρινοι και άπιαστοι και 
απρόσιτοι και ουτοπικοί. Εκεί μέσα εγκλωβίζουν την 
πραγματική ζωή. Κι αυτό το ονομάζουν όνειρο.



155

Σκέψεις στο διαδίκτυο

Υπάρχουν κάποιοι που τολμούν. Μα σαν το κα-
λοεξετάσουν, καταλαβαίνουν πως δεν αγαπούν τον 
αγώνα, αλλά την απήχηση που εκείνος έχει. Ετούτη η 
κατηγορία ανθρώπων ρίχνει την πραγματική ζωή στο 
επίπεδο των κινήτρων και των ενστίκτων. Παλεύει όχι 
επειδή πιστεύει στο σκοπό, αλλά για να ανατροφο-
δοτήσει το εγώ της. Κι αυτό το ονομάζουν μερικοί 
επανάσταση
Και οι δύο δεν αντιλαμβάνονται την παγίδα, που 

μία τη στήνει το μυαλό και την άλλη το κορμί.
Σπάνιοι αυτοί που κυνηγούν τον καλό σκοπό, που 

δε διαφαίνεται από την αρχή, αλλά άλλαζει μορφές 
και παίρνει το σχήμα των ανθρώπων και της αγά-
πης. 
Γι’ αυτό αναλλοίωτος και απαράλλαχτος παραμέ-

νει στους αιώνες. Επειδή πλάθεται από τις ανάγκες 
τις αλλότριες κι όχι από τις ονειροφαντασιές ή τις 
καθηλώσεις και τα απωθημένα.
Δύσκολα που κινείται η ιστορία. Δεν αρκούν οι βου-

λήσεις των λαών, αλλά δυσεύρετοι είναι και εκείνοι, 
που μπορούν κάθε στιγμή να αψηφούν, όσα το πε-
πρωμένο και οι υπεκφυγές των άλλων έχουν ορίσει.

Είδωλο 

Μου είπες σ’ αγαπώ και ζήτησες να κατοπτρίσω φευ-
γαλέα την ιδεατή εκδοχή σου. Κι έτσι μετά από λίγο 
με μίσησες, επειδή το τέλειο είδωλό σου δεν άντε-
χες να αντικρίζεις, καθώς με της καθημερινότητας την 
αποφορά είχες μάθει να το θαμπώνεις...



Λογοτεχνία του Facebook

156

Τα ανθρωπάκια 

Οι άνθρωποι, μόλις σε συναντήσουν, σε αναμετρούν, 
σε λογαριάζουν, σε περιεργάζονται. Η αμφιβολία τους 
τρελαίνει, η υποψία τους κάνει επιθετικούς. Και τά-
χατες επικοινωνούν για να τα απαλύνουν. Τα μάτια 
τους λαίμαργα για ιδιότητες και προσχήματα. Πεινα-
σμένα για το διαφορετικό, αδηφάγα για το φαντα-
χτερό, ανοιχτά μόνο για το ιριδίζον. Ποιος είσαι, τι 
κατάφερες, πώς έφτασες μέχρι εδώ, γιατί τόλμησες 
να σηκώσεις κεφάλι. Και σε συγκρίνουν με τον ιδεατό 
τους εαυτό, με τα ασήμαντα, γελοία όριά τους και 
με όσα εκείνοι δεν μπόρεσαν να αγγίξουν. Επειδή τα 
κουράγια τους και οι ιδεαλισμοί σωθήκαν γύρω στα 
τριάντα και πνίγηκαν στην ασφάλεια της κοινοτυπίας 
ή στο βόρβορο του βραχυπρόθεσμου, αποθεώνουν τα 
προκατασκευασμένα είδωλά τους και περιχαρακώνο-
νται στις μικροεξουσίες τους.
Και γι’ αυτό πάντα η κρίση τους για σένα βγαί-

νει μείον. Έτσι αποκτούν ταυτότητα, υπόσταση, αξία. 
Με την απαξίωση του άλλου. Όσο περισσότερα ξέ-
ρουν για την καταγωγή σου, τόσο τα όρια κονταίνουν 
ή ψηλώνουν ανάλογα, εφόσον ο νους πρώτα έλκεται 
από σύμβολα και συμβάσεις και κατηγοριοποιήσεις κι 
έπειτα αναθαρρεύει από συμπεριφορές. Υποθηκεύουν 
το θαυμασμό τους με χίλιες προδοσίες και όλο αυτό 
το ονομάζουν κοινή λογική. Γιατί μόνο κάτι κοινό μπο-
ρούν να προσπελάσουν.
Ο κόσμος δύσκολα εξελίσσεται. Αλλάζει περίβλη-

μα, ντύνεται την πρόοδο, την επιστήμη και σαν καρ-
νάβαλος προσπαθεί να σκεπάσει το ζώο που κρύβει. 
Κάποιες μικρές στιγμές τον καθαγιάζουν, μα δεν αρ-
κούν να αναβαπτίσουν την ανθρωπότητα.



157

Σκέψεις στο διαδίκτυο

Χιλιάδες πεθαμένες γενιές και δεν μπόρεσαν να 
εξιλεώσουν το κτήνος.

Αθέλητες Αλλαγές 

Θα ήθελα να είχα τη δύναμη να αλλάζω όσα με κρα-
τούν καθηλωμένο. Αλλά κυρίως να ήξερα τον τρόπο 
να διαχειρίζομαι τις αλλαγές, που γίνονται χωρίς να 
το καταλάβω. Αυτές που με κάνουν να μην μπορώ να 
αναγνωρίσω πια τον εαυτό μου.

Ανέφικτο 

Δεν μπορείς να αγαπάς τους ανθρώπους, αν δεν επι-
κοινωνείς μαζί τους.
Δεν μπορείς να επικοινωνείς, αν ο λόγος σου φτια-

σιδώνεται με ανούσια κοινωνικά προσχήματα και 
υπεκφυγές.
Δεν νικάς το ανούσιο, αν η γλώσσα μολεύεται με 

λέξεις φθαρμένες από τη χρήση και με φράσεις χωρίς 
ιστορία και νόημα.
Δεν μπορείς να ανασκευάζεις τη φθορά, αν η συμ-

βατικότητα γίνεται υποκρισία, που αποκρύπτει τις 
αιτίες των πραγμάτων και τα κίνητρα των συμπερι-
φορών.
Δεν μπορείς να αναγνωρίζεις τις αιτίες, αν δεν κα-

ταλαβαίνεις πόσο εύκολα μεταμορφώνονται σε σκο-
πούς.
Δεν μπορείς να επαναστατήσεις στη μοίρα, αν τους 

σκοπούς δεν μάθεις να τιθασεύεις.



Λογοτεχνία του Facebook

158

Δεν έχεις μερίδιο στην αλήθεια, αν το πεπρωμένο 
δεν προσπαθήσεις να εκτρέψεις με τη γνώση και τη 
φωτιά.
Δεν μπορείς παρά να ψεύδεσαι, αν δεν αγαπάς όσα 

γνωρίζεις και δε γνωρίζεις, όσα αγαπάς
Δεν μπορείς να μην ενδώσεις στο ψέμα, παρά μονά-

χα αν επικοινωνείς.

Αφιέρωση 

..στην έμπνευση από την παρουσία σου, που μου ’μαθε 
το όμορφο στο άσχημο να βρίσκω.. στην έμπνευση από 
την απουσία σου, που μ’ έκανε τη θλίψη με πρόσχημα 
τη φυγή σου να εξωραΐζω... 

Καθημερινό καθ’ ομοίωσιν 

Αν για λίγο υποθέσουμε πως όσα παρατηρούμε γύρω 
μας δεν είναι τα ερεθίσματα, που οι αισθήσεις μετα-
φέρουν στον εγκέφαλο, αλλά αντίθετα οι εντολές του 
νου προς το σώμα, σχετικά με το αν, πώς, τι, πότε 
και με ποια ένταση και τρόπο να προσέξει και να ζή-
σει, καταλαβαίνουμε αμέσως πως η αντίληψη δεν εί-
ναι απλά μια μέθοδος κατανόησης του περιβάλλοντος, 
αλλά πολύ περισσότερο μια διαδικασία ενσωμάτωσης 
και προβολής της ύπαρξης στο ενιαίο πλαίσιο, που 
ονομάζουμε σύμπαν ή και το ακριβώς αντίθετο: μία 
αφομοίωση του κόσμου και μια διακαής επιθυμία για 
επαναδημιουργία του.
Αν η φυσιολογία του λογισμού και του οργανι-

σμού μας ουσιαστικά καθορίζει ποια αντανάκλαση 



159

Σκέψεις στο διαδίκτυο

της πραγματικότητας, ως άνθρωποι, μπορούμε προ-
σπελάσουμε, και οι ιδιομορφίες της συνείδησης του 
καθενός την προσωπική ουτοπία που επιλέγουμε να 
βιώσουμε, επιχειρήστε να διανοηθείτε με πόση περισ-
σότερη υποκειμενικότητα ή φαντασία αντιλαμβανό-
μαστε τα κοινωνικά και ψυχολογικά φαινόμενα. Σε 
τέτοιο βαθμό, που μπορούμε να υπαινιχθούμε πως η 
αγάπη, η φιλαυτία, η αλληλεγγύη, η συλλογικότητα, 
ο σεβασμός, η συνοχή, η βία, τα κοινωνικά δίκτυα, 
αλλά και η ατομικότητα, δεν είναι παρά καταστάσεις 
της συνείδησης, η οποία γεννά κάθε στιγμή «μεγάλες 
εκρήξεις», που σχηματίζουν νέες πραγματικότητες, με 
δικούς τους νόμους και λογικές. Υπό το πρίσμα αυτό 
δεν υπάρχει ψυχικό νόσημα ή φυσιολογική συμπερι-
φορά, νόμος, συμβάσεις, αξίες, αλλά συνειδήσεις, που 
σε μεγαλύτερο ή μικρότερο βαθμό, έχουν καταφέρει 
να εκδηλώσουν το κατ΄ εικόνα και καθ΄ ομοίωση στην 
καθημερινότητά τους.

Μια φωτογραφία 

Φωτογραφίες από σπίτια του εβδομήντα... Ίδιες κουρ-
τίνες, έπιπλα, κάδρα. Ίδια συναισθήματα- αυτά δεν 
αλλάζουν μήτε αγνοούνται. Ατόφια σα χρυσάφι βι-
ώνονται από κάθε γενιά σαν ικεσία, σα θυσία, σαν 
παράκληση, που φέρνει τον ούριο άνεμο ν’ αρχίσει το 
ταξίδι το μακρύ, το θαλασσινό. Ούτε τα πρόσωπα των 
ανθρώπων αλλάζουν. Επανεμφανίζονται μες τις επο-
χές με μικρές παραλλαγές, έτσι που πάντα κάποιον 
να θυμίζουν από τα περασμένα ή τα τωρινά. Ένας 
πατέρας καμαρώνει το κοριτσάκι του, μια μητέρα με 
ρούχα φανταχτερά υπομένει.



Λογοτεχνία του Facebook

160

Πλάνα αμήχανα, που στοιχειώνουν τη μνήμη, ακό-
μα κι αν θολά, όσοι απέμειναν, θα τα θυμούνται μες 
των καιρών τα τερτίπια και τις ανάγκες και τη φόρα. 
Αγαπημένοι, που για πάντα χαθήκαν κι άφησαν πα-
ρακαταθήκη μια απειροελάχιστη στιγμή μπροστά στο 
φακό. Κι αυτή ακόμη κάποτε θα συγκατανεύσει στο 
μηδέν.
Στο μάθημα κάποιος προσπαθεί να με πείσει με 

νέα επιστημονικά δεδομένα πως τίποτα δε μένει μετά. 
Ικανοποιημένοι να είμαστε που το σώμα γίνεται χώμα, 
λουλούδι, έντομο, πλανήτης σύμπαν. Και η συνείδηση! 
Ένα εγκεφαλικό καπρίτσιο, που σβήνει με το θάνατο, 
ένα game over, χωρίς δεύτερο νόμισμα στην τσέπη. Η 
ίδια η ζωή, ανερμήνευτο φαινόμενο, ένα αστείο, κα-
κόγουστο μερικές φορές. Και οι άνθρωποι αθύρματα 
των πιθανοτήτων.
Δεν θα συναινέσω ποτέ σε αυτή τη λογική. Το να 

πείσεις, εξάλλου, πως κάτι δεν υπάρχει είναι εξίσου 
χαλεπό με το να αποδείξεις την αλήθεια του. Οπότε 
πίστη και τεκμηρίωση είναι αδέλφια που αλληλοσκο-
τωθήκαν, σαν τότε με τους πρωτόπλαστους. Οι από-
γονοι του ενός μόνο θα συνεχίσουν.
Και η ηθική; Διατείνονται καμπόσοι πως τι σπου-

δαιότερο από το να είσαι ενάρετος, ενώ γνωρίζεις πως 
τίποτε παραπέρα δεν υπάρχει. Κι όμως κάνουν λάθος. 
Χωρίς το μετά η ίδια η ηθική δεν έχει νόημα. Δεν εί-
ναι συμφωνία μεταξύ των ανθρώπων, αλλά επιταγή 
του αιώνιου στην ανθρωπότητα. Αλλιώς, η καλή πράξη 
είναι πίνακας με ζωηρά χρώματα, που κανείς δε θα 
θαυμάσει ή θα εκτιμήσει. Θέα υπέροχη, που μάτια δεν 
θα τρυγήσουν.
Στο μάθημα κάποιος προσπαθεί με νέα δεδομένα 

να με κάνει να μην πιστεύω. Τον ακούω με ενδιαφέ-



161

Σκέψεις στο διαδίκτυο

ρον, αλλά ξέρω πως εκείνος βλέπει παντού αιτίες κι 
εγώ σκοπούς. Και το Λόγο, που όλα τα ζωοποιεί.

Η Επίδραση της εξωτερικής εμφάνισης 
στη δημιουργία κρίσεων και αναπαραστάσεων 

Σύμφωνα με τις άρρητες θεωρίες της προσωπικότη-
τας, οι άνθρωποι εξάγουν συμπεράσματα για τους 
άλλους βασιζόμενοι σε μερικά χαρακτηριστικά τους 
(Schneider, 1973). Αυτά τα χαρακτηριστικά δημιουρ-
γούν κοινωνικά στερεότυπα, τα οποία απευθύνονται 
στα άτομα. Οι άνθρωποι συχνά διατυπώνουν κρίσεις 
για τους άλλους έχοντας ως βάση ελάχιστες πληρο-
φορίες. Ο Brown (1986) πρότεινε ότι τέτοια συμπε-
ράσματα ακολουθούν ένα σταθερό τρόπο αξιολόγη-
σης σύμφωνα με τον οποίο ένα θετικό χαρακτηριστικό 
συνεπάγεται θετικά συμπεράσματα ενώ αντίθετα ένα 
αρνητικό χαρακτηριστικό συνεπάγεται αρνητικά συ-
μπεράσματα για άλλες ιδιότητες ή χαρακτηριστικά 
του ατόμου.
Αυτό το κύριο χαρακτηριστικό δηλώνει ότι η πρώ-

τη εντύπωση που δίνει κάποιο άτομο είναι ιδιαίτερα 
σημαντική για το σχηματισμό των εντυπώσεων που θα 
ακολουθήσουν σχετικά με το άτομό του.
Η αξιολόγηση της φυσικής έλξης ενός ατόμου θεω-

ρείται μία από τις πρώτες παρατηρήσεις που κάνουμε 
για τους άλλους. Η φυσική έλξη αποτελεί θέμα μα-
κράς συζήτησης ανάμεσα στους ερευνητές. Κατά τη 
διάρκεια των τελευταίων δεκαετιών, ένας σημαντικός 
αριθμός ερευνών που έχει διεξαχθεί σχετικά με αυτό 
το θέμα, εντάσσονται σε δύο κατηγορίες. Σύμφωνα με 
την πρώτη, οι άνθρωποι επηρεάζονται από τη φυσι-



Λογοτεχνία του Facebook

162

κή έλξη προκειμένου να διαμορφώσουν θετική άποψη 
για κάποιο άτομο (Dion, Berscheid & Walster, 1972; 
Cliff ord & Walster, 1973; Dion, 1972) και σύμφωνα 
με τη δεύτερη άποψη η φυσική έλξη ενός ατόμου δεν 
επηρεάζει καθόλου την κρίση τους για το άτομο αυτό 
(Feingold, 1992; Eagly, Ashmore, Makhijiani & Longo, 
1991). Ίσως το πιο σημαντικό κίνητρο κατά τις πρώτες 
φάσεις της επικοινωνίας ή δημιουργίας σχέσεων με 
κάποιο άτομο είναι η φυσική έλξη του άλλου ατόμου. 
Η φυσική έλξη είναι ιδιαίτερα εξέχον χαρακτηριστικό, 
τόσο γιατί είναι ιδιαίτερα εμφανής όσο και γιατί επι-
δρά σημαντικά στη διαδικασία σχηματισμού εντυπώ-
σεων, Επιπλέον, η φυσική έλξη ενός ατόμου συμβάλλει 
σημαντικά στην κοινωνική του εξέλιξη.
Οι έρευνες έχουν δείξει ότι συχνά έχουμε στερεό-

τυπα στην κρίση μας, ειδικότερα ένα «φυσικό στερε-
ότυπο έλξης». Οι άνθρωποι που έχουν φυσική έλξη 
διαθέτουν ένα τεράστιο κοινωνικό πλεονέκτημα στο 
δυτικό πολιτισμό μας. Πράγματι, οι άνθρωποι αυτοί 
αρέσουν περισσότερο, είναι περισσότερο πειστικοί, 
εξυπηρετούνται πιο εύκολα από τους άλλους, και, 
γενικότερα, θεωρούνται ότι διαθέτουν μεγαλύτερες 
ικανότητες προσωπικότητας (Cialdini, 1984). Αυτό το 
πλεονέκτημα οφείλεται στο φαινόμενο “halo eff ect”. Η 
επίδραση αυτή προκύπτει όταν ένα θετικό χαρακτηρι-
στικό ενός ατόμου, όπως η έλξη, θεωρείται κυρίαρχο 
στον τρόπο με τον οποίο βλέπουν οι άλλοι το άτομο 
αυτό (Dion, Berscheid & Walster, 1972). Αυτό σημαί-
νει ότι τα φυσικά κοινωνικά στερεότυπα υποδηλώνουν 
ότι τα άτομα με φυσική έλξη διαθέτουν περισσότερα 
επιθυμητά χαρακτηριστικά σε σχέση με τα άτομα που 
έχουν μικρότερη έλξη.
Οι μετα-αναλύσεις των Feingold (1992) και Eagly 



163

Σκέψεις στο διαδίκτυο

(1991), έδειξαν ότι η φυσική έλξη επιδρά στις αποδό-
σεις χαρακτηριστικών και στους άντρες και στις γυ-
ναίκες, όταν διατυπώνουν κρίσεις για την κοινωνική 
τους ικανότητα. Για παράδειγμα, οι όμορφοι άνθρω-
ποι θεωρούνται ότι είναι περισσότερο κοινωνικοί, δη-
μοφιλείς, χαρούμενοι και διεκδικητικοί σε σχέση με 
αυτούς που δεν είναι όμορφοι.
Πλήθος ερευνών τονίζουν ότι οι άνθρωποι αντιμε-

τωπίζουν με μεγαλύτερη εύνοια τους ανθρώπους που 
θεωρούν ελκυστικούς σε σχέση με αυτούς που δεν θε-
ωρούν ελκυστικούς. Στην πραγματικότητα, έχει απο-
δειχθεί ότι η φυσική έλξη επιδρά στην αναμενόμενη 
και αυτονόητη εκτέλεση εργασίας, στην επιλογή προ-
σωπικού, στον προσδιορισμό της κοινωνικά μη αποδε-
κτής συμπεριφοράς. Επίσης, έχει αποδειχθεί ότι η φυ-
σική έλξη συνδέεται με την ενεργό δραστηριότητα, την 
αξιολόγηση ενός έργου, τις προσδοκίες των εκπαιδευ-
τικών για τους μαθητές τους (Lerner & Lerner, 1977), 
καθώς και τις αποδόσεις χαρακτηριστικών σχετικά με 
την ικανότητα των μαθητών τους (Felson, 1984).
Οι επιδράσεις της φυσικής έλξης στην απόδοση χα-

ρακτηριστικών είναι έντονες, εάν κάνουμε μια επισκό-
πηση σε όλες τις όψεις των ανθρώπινων αλληλεπιδρά-
σεων, από τις κοινωνικές στις καθημερινές πρακτικές, 
την κοινωνικό-οικονομική κατάσταση και τις προκα-
ταλήψεις στο δικαστικό σύστημα. Επιπλέον, οι έρευ-
νες στο χώρο της Κοινωνικής Ψυχολογίας δείχνουν 
ότι υπάρχει θετική συσχέτιση ανάμεσα στην υψηλού 
βαθμού φυσική έλξη και τους βαθμούς κοινωνικότη-
τας, εξυπνάδας, επιτυχίας και αυτοεκτίμησης, ενός 
ατόμου, ενώ αντίθετα έχει βρεθεί αρνητική συσχέτι-
ση όσον αφορά στην ειλικρίνεια και το ενδιαφέρον 
για τους άλλους (Feingold, 1992; Jackson, Hunter & 



Λογοτεχνία του Facebook

164

Hodge, 1995). Τα ευρήματα αυτά τονίζουν την ύπαρ-
ξη ενός στερεότυπου στη φυσική έλξη. Σε σχέση με 
αυτό, ο Cialdini (1995) υποστηρίζει ότι τα άτομα που 
έχουν φυσική έλξη ασκούν επιρροή στη διαμόρφωση 
ή αλλαγή των απόψεων και των στάσεων των άλλων 
ανθρώπων. Επίσης, οι άνθρωποι αυτοί μπορούν και 
αποκτούν εύκολα αυτά που θέλουμε. Στο πλαίσιο 
αυτό, οι ελκυστικοί άνθρωποι τείνουν να κατέχουν πε-
ρισσότερο διακεκριμένες θέσεις, κερδίζουν περισσό-
τερα χρήματα και χαρακτηρίζουν τους εαυτούς τους 
ως ευτυχισμένους. Επιπρόσθετα, σύμφωνα με άλλους 
ερευνητές (Essess & Webster, 1988), τα άτομα που δεν 
είναι ελκυστικά θεωρούνται ως απειλητικά.
Υπάρχουν ενδείξεις ότι οι επιδράσεις του στερε-

ότυπου για τη φυσική έλξη ίσως να παρουσιάζονται 
σε ένα αρχικό στάδιο της ανάπτυξης του ατόμου. Η 
εξέταση της κοινωνιομετρικής συμπεριφοράς σε μια 
ομάδα παιδιών Νηπιαγωγείου απέδειξε ότι το επί-
πεδο φυσικής έλξης τους, σύμφωνα με την κρίση των 
ενηλίκων, συνδέεται με το βαθμό στον οποίο είναι δη-
μοφιλείς ανάμεσα στους ομηλίκους τους και το βαθμό 
στον οποίο το κάθε νήπιο εκδηλώνει συγκεκριμένες 
μορφές συμπεριφοράς στην αλληλεπίδρασή του με 
τους ομηλίκους του (Dion, Berscheid & Walster, 1971). 
Εμβαθύνοντας σε αυτή τη διαπίστωση, η μαρτυρία 
αυτή δηλώνει ότι το στερεότυπο για τη φυσική έλξη 
εκδηλώνεται σε ένα πρώιμο στάδιο της ανάπτυξης του 
ατόμου. Παρόλα αυτά, οι παράγοντες που διαμεσο-
λαβούν μέχρι την εκδήλωση του δεν είναι ξεκάθαροι. 
Πράγματι, υπάρχουν πολλές παρεμβαλλόμενες διαδι-
κασίες. Για παράδειγμα, ίσως οι μαθητές νηπιακής 
ηλικίας έχουν ενστερνιστεί το πολιτισμικό στερεότυπο 
των ενηλίκων και παραποιούν την αντίληψη των ομη-



165

Σκέψεις στο διαδίκτυο

λίκων τους ώστε να ταιριάζει σε αυτό το στερεότυπο. 
Το ίδιο συμβαίνει και με τη συμπεριφορά απέναντι σε 
ελκυστικούς και μη ελκυστικούς ομηλίκους, η οποία 
προκύπτει άμεσα από τις διαφορετικές συμπεριφορές 
που εκδηλώνουν οι ομήλικοι κατά την αλληλεπίδρασή 
τους. Αυτό προϋποθέτει ότι οι ενήλικες εκδηλώνουν 
διαφορετική μεταχείριση απέναντι σε ελκυστικά παι-
διά, ακόμα και κάτω από συνθήκες στις οποίες η συ-
μπεριφορά των παιδιών είναι όμοια (Dion, Berscheid 
& Walster, 1972).
Παρόλα αυτά, είναι προφανές, ότι τα προσωπικά 

χαρακτηριστικά ενός παιδιού ίσως να επηρεάζουν και 
τις αξιολογήσεις του ενήλικα για τη συμπεριφορά του 
παιδιού. Σύμφωνα με τις θεωρίες της γνωστικής συμ-
φωνίας, τα άτομα επιδιώκουν μια συμπεριφορά συνε-
πή με τις εντυπώσεις που έχουν οι άλλοι για αυτά. Ο 
Heider (1958) υποστήριξε ότι η γνώση του χαρακτήρα 
ενός ατόμου ίσως επηρεάζει τον τρόπο με τον οποίο 
οι υπόλοιποι ερμηνεύουν τη συμπεριφορά του. Ίσως 
τελικά να ερμηνεύουμε τις πράξεις ενός ατόμου κατ’ 
ένα τρόπο σύμφωνο με τις γνώσεις και τις προσδο-
κίες μας για τις προσωπικές διαθέσεις του ατόμου 
αυτού. Επομένως, εάν οι ενήλικες πιστεύουν ότι τα 
παιδιά που διαφέρουν στη φυσική έλξη, εκδηλώνουν 
διαφορετικά προσωπικά χαρακτηριστικά, αυτές οι 
προσδοκίες ίσως να επηρεάζουν την αξιολόγηση της 
συμπεριφοράς ενός ελκυστικού σε σχέση με ένα μη 
ελκυστικό παιδί.
Λαμβάνοντας υπόψη όλα τα προηγούμενα, θα 

μπορούσε κάποιος να υποθέσει ότι εάν οι άνθρω-
ποι και ειδικότερα οι ενήλικες ανταποκρίνονται και 
κρίνουν τους άλλους ανθρώπους από την εμφάνισή 
τους, τότε οι εκπαιδευτικοί θα ανταποκρίνονται και 



Λογοτεχνία του Facebook

166

θα μεταχειρίζονται διαφορετικά τους ελκυστικούς 
από τους μη ελκυστικούς μαθητές στη τάξη. Αυτό 
σημαίνει ότι είναι πιθανό το λιγότερο ελκυστικό παι-
δί να συμπεριφέρεται ως λιγότερο έξυπνο, απλά και 
μόνο εξαιτίας του γεγονότος ότι το μεταχειρίζονται 
ως τέτοιο.
Οι Cliff ord και Walster (1973), έδειξαν ότι οι εκ-

παιδευτικοί θεωρούν τα ελκυστικά παιδιά ως έξυπνα 
και επιτυχημένα στο σχολείο, πράγμα το οποίο με τη 
σειρά του θα μπορούσε να έχει περαιτέρω επιπτώ-
σεις αργότερα στη ζωή τους. Επιπλέον, τα εμφανίσιμα 
παιδιά τα μεταχειρίζονται ως κοινωνικά ανώτερα, διό-
τι το κοινωνικό στερεότυπο υπαγορεύει οι δημοφιλείς 
άνθρωποι να είναι εμφανίσιμοι. Αντίθετα, τα παιδιά 
τα οποία θεωρούνται ότι δεν είναι ελκυστικά συχνά 
τα μεταχειρίζονται ως κοινωνικά κατώτερα σε σχέση 
με τα υπόλοιπα παιδιά. Για παράδειγμα, σύμφωνα με 
τα αποτελέσματα μιας έρευνας (Patzer, 1985, pp.57): 
«Εάν οι εκπαιδευτικοί αναμένουν διαφορετικές μορ-
φές συμπεριφοράς από τους μαθητές τους ανάλογα 
με τη φυσική τους έλξη, οι μαθητές εξελίσσονται σύμ-
φωνα με τις προσδοκίες των εκπαιδευτικών τους». Το 
αποτέλεσμα είναι πολύ ευνοϊκό για εκείνους τους μα-
θητές που έχουν ωραία εξωτερική εμφάνιση, αντίθε-
τα όμως πολύ δυσμενές για όσους μαθητές υστερούν 
στην εξωτερική τους εμφάνιση. Και στις δύο πιθανές 
περιπτώσεις, τα παιδιά αρχίζουν να προσαρμόζουν 
την άποψη που έχουν για τον εαυτό τους σύμφωνα με 
τις απόψεις αυτών που αλληλεπιδρούν μαζί τους. Θα 
αλλάξουν ακόμα και τον τρόπο ντυσίματός τους. Έτσι 
ώστε να προσαρμοστούν με τις απόψεις των άλλων 
για το ‘άτομό τους. Τελικά, όταν η προσωπικότητα 
συμμορφώνεται με τις απόψεις των άλλων, ο κύκλος 



167

Σκέψεις στο διαδίκτυο

επαναλαμβάνεται αδιάκοπα, έτσι ώστε η προσωπικό-
τητα και η εξωτερική εμφάνιση διαμορφώνονται διαρ-
κώς ανάλογα με τις απόψεις των άλλων για το χαρα-
κτήρα και τη συμπεριφορά του ατόμου.
Σε έρευνα των Dion, Berscheid & Walster (1972), 

φοιτητές κολεγίου οι οποίοι σπούδαζαν το επάγγελμα 
του εκπαιδευτικού, ρωτήθηκαν να κρίνουν ένα παιδί, 
αφού προηγουμένως είχαν διαβάσει την αξιολόγηση 
για το μαθητή αυτό, την οποία είχε κάνει πιθανότα-
τα ο δάσκαλός του. Γινόταν περιγραφή μιας άσχημης 
συμπεριφοράς του παιδιού με άσχημο τρόπο. Σε κάθε 
περίπτωση επισυναπτόταν μια φωτογραφία ενός ελ-
κυστικού ή μη ελκυστικού παιδιού. Στην περίπτωση 
που το παιδί ήταν ελκυστικό, η αρνητική συμπεριφο-
ρά δικαιολογείτο ως ένα ασυνήθιστο παράπτωμα και 
ο μαθητής δεν κρινόταν αυστηρά. Το μη ελκυστικό 
παιδί, αντίθετα, κατηγορείτο για το παράπτωμα και 
η κακή συμπεριφορά θεωρείτο ότι χαρακτήριζε το συ-
γκεκριμένο παιδί. Σύμφωνα με αυτή την έρευνα, ένα 
σοβαρό παράπτωμα ενός ελκυστικού παιδιού ήταν λι-
γότερο πιθανό να αντιμετωπιστεί ως μία χρόνια αντι-
κοινωνική συμπεριφορά σε σχέση με τη συμπεριφορά 
ενός μη ελκυστικού παιδιού. Επιπλέον, τα υποκείμενα 
αξιολόγησαν τα ελκυστικά παιδιά τα οποία διέπρα-
ξαν κάποιο παράπτωμα ως πιο ειλικρινή και πιο ευ-
χάριστα από ότι τα μη ελκυστικά παιδιά.
Με βάση όλα όσα αναφέρθηκαν προηγουμένως, το 

στερεότυπο για τη φυσική έλξη υπάρχει ακόμα και 
ανάμεσα στα παιδιά Νηπιαγωγείου. Σύμφωνα με 
τους προηγούμενους ερευνητές, η επίδρασή του στις 
αντιλήψεις ενός ατόμου είναι μεγάλης σημασίας. Από 
την άλλη, άλλοι ερευνητές αργότερα έδειξαν ότι η επί-
δραση του στερεότυπου για τη φυσική έλξη δεν εί-



Λογοτεχνία του Facebook

168

ναι τόσο σημαντική όπως υποστηρίχθηκε παλαιότερα. 
Οι μετα-αναλύσεις των Eagly, Ashmore, Makhijani & 
Longo (1991), σύμφωνα με κάποιες έρευνες, δείχνουν 
ότι το στερεότυπο για τη φυσική έλξη δεν έχει τόσο 
ισχυρή επίδραση στις αντιλήψεις του ατόμου όσο δη-
λώνει η γνωστή σύντομη φράση «ότι είναι όμορφο εί-
ναι καλό». Παρότι τα υποκείμενα αυτών των ερευνών 
αποδίδουν περισσότερα θετικά χαρακτηριστικά της 
προσωπικότητας και περισσότερα αποτελέσματα μιας 
επιτυχούς ζωής σε ελκυστικούς, παρά σε μη ελκυστι-
κούς στόχους, ο μέσος όρος της επίδρασης της παρα-
πάνω φράσης ήταν μέτριος και το είδος της επίδρασης 
διέφερε σημαντικά από έρευνα σε έρευνα. Οι διαφο-
ρές στις αντιλήψεις των ατόμων για ελκυστικούς και 
μη ελκυστικούς στόχους ήταν μεγαλύτερες σε δείκτες 
για κοινωνικές ικανότητες, μέτριες για τη δυναμικότη-
τα, προσαρμογή και πνευματική ικανότητα. Αντίθετα, 
ήταν σχεδόν μηδενική όσον αφορά στην τιμιότητα και 
το ενδιαφέρον για τους συνανθρώπους τους. Επίσης, 
η δύναμη του στερεότυπου της φυσικής έλξης, ως μιας 
μεταβλητής άλλων χαρακτηριστικών ερευνών, ποικίλε 
σημαντικά συμπεριλαμβανόμενης της ύπαρξης εξατο-
μικευμένων πληροφοριών.
Επιπρόσθετα, η μετα-ανάλυση εξετάζει τα ευρή-

ματα σε δύο σχετικές περιοχές: πειραματική έρευνα 
για το στερεότυπο της φυσικής έλξης και έρευνες 
συσχέτισης των χαρακτηριστικών τα οποία συνδέο-
ντα με τη φυσική έλξη. Σύμφωνα με την πειραματική 
λογοτεχνία, οι άνθρωποι με φυσική έλξη θεωρούνται 
ως πιο κοινωνικοί, κυριαρχικοί, σεξουαλικά θερμοί, 
πνευματικά υγιείς, έξυπνοι και κοινωνικά επιδέξιοι 
σε σχέση με τους ανθρώπους οι οποίοι δεν διαθέτουν 
φυσική έλξη. Παρόλα αυτά, σύμφωνα με τη σχετι-



169

Σκέψεις στο διαδίκτυο

κή λογοτεχνία, υπάρχουν γενικά ασήμαντες σχέσεις 
ανάμεσα στη φυσική έλξη, τα μέτρα προσωπικότη-
τας και τη νοητική ικανότητα, αν και οι άνθρωποι 
που ήταν εμφανίσιμοι ήταν λιγότερο μοναχικοί, με 
λιγότερο άγχος, περισσότερο δημοφιλείς, με περισ-
σότερες κοινωνικές δεξιότητες και με περισσότερες 
σεξουαλικές εμπειρίες, σε σύγκριση με τους μη ελκυ-
στικούς ανθρώπους.
Συνεπώς, το στερεότυπο της φυσικής εμφάνισης 

έχει περιορισμένη ακρίβεια. Οι έρευνες δείχνουν ότι η 
ομορφιά δεν συνδέεται με αντικειμενικά μέτρα όσον 
αφορά την εξυπνάδα, προσωπικότητα, προσαρμογή 
ή αυτοεκτίμηση. Κατ’ αυτόν τον τρόπο, φαίνεται ότι 
οι δημοφιλείς αντιλήψεις μεγεθύνουν το μέγεθος των 
πραγματικών γεγονότων (Feingold, 1992b). Επίσης, 
φαίνεται ότι η συγκεκριμένη φύση του στερεότυπου 
εξαρτάται από τις πολιτισμικές αντιλήψεις περί «κα-
λού». Τελικά, άντρες και γυναίκες έχουν διαφορετικά 
γνωστικά σχήματα σχετικά με την έλξη που ασκεί το 
αντίθετο φύλο. Το γένος κάποιου δηλώνει τον τύπο 
των χαρακτηριστικών που θα κάνει για το άλλο άτο-
μο, και τον τρόπο που ο άλλος θα δει τη δική τους 
έλξη (Cialdini, 1984).
Όταν οι συνέπειες των μη αποτελεσματικών επι-

λογών σάς ακολουθούν και στο νέο πλαίσιο, που από 
τα ερείπια καταφέρατε να δημιουργήσετε, και αν η 
εμπειρία, που αποκτήσατε δεν είναι αξιοποιήσιμη, 
τότε επιχειρήστε να διευρύνετε τα κοινωνικά σας δί-
κτυα και να γνωρίσετε ανθρώπους με άλλες προσωπι-
κές και πολιτιστικές αναφορές, οι οποίοι δεν θα ανα-
παράγουν τις παλιές μνήμες. Η διαφορετικότητα είναι 
αυτή που θα σας βγάλει από το αδιέξοδο.



Λογοτεχνία του Facebook

170

Σοβαροφάνεια 

Ποτέ δεν άντεχα τους ανθρώπους που αγνοούσαν ότι 
σε τούτη τη ζωή τίποτα δεν είναι σοβαρό, παρά μόνο 
οι εσχατολογικές καταστάσεις.
Ποτέ δεν ανέχτηκα τα ξινισμένα μούτρα το πρωί, 

την οίηση όσων διατείνονταν πως κατείχαν τη γνώση, 
τη μωρία όποιων εθελοτυφλούσαν ενώπιον της ομορ-
φιάς και το φθόνο προς κάθε τι καινοτόμο.
Ποτέ δε θώπευσα το μελόδραμα των αποκλειστι-

κών συναισθημάτων, αυτών που χωρίς ρίζες και ορμή 
εκτόνωναν την έντασή τους στον ένα, ανήμπορα να 
γενικευτούν και να περικλείσουν τον κόσμο.
Αλλά και ουδέποτε συγχώρησα εκείνους που δια-

κωμώδησαν τις μικρές καθημερινές συμφορές και δεν 
αποδέχτηκα τα είδωλα και τις στερεοτυπίες και τις 
αστόχαστες ερμηνείες.
Εραστής της αγάπης, που ταπεινά εκδηλώνεται και 

θαυμαστής του πάθους, που απρόοπτα παρασύρει.
Ίσως όχι από παιδεία, αλλά από τη μόνιμη υπενθύ-

μιση του θανάτου, που από τα παιδικά χρόνια σύμφυ-
τη της πορείας παρουσιάστηκε.
Παράφοροι αυτοί που προχωρούν το ντουνιά και 

σχολαστικοί, όσοι στεριώνουν τις λεπτομέρειές του.
Αλλά ακόμα νωρίτερα μου φανερώθηκε πως οι 

ασήμαντες, αναίτιες εκτροπές εξυφαίνουν την προ-
διάθεση για το αδοκίμαστο, που αντιστρατεύεται τη 
συνήθεια:

– Κοιτάξτε στα μάτια τον διπλανό σας στο ασαν-
σέρ και περιεργαστείτε το κάλλος των προσφιλών, 
που τόσο δεδομένοι μοιάζουν.

– Πείτε ένα όμορφο ψέμα σε όσους το αποζητούν 
και ξεχάστε την ντόμπρη αλήθεια, που τίποτα παρά 
μια υποκειμενική, αστήριχτη δική σας κρίση είναι.



171

Σκέψεις στο διαδίκτυο

– Αθροίστε όλα τα λησμονημένα σ’ αγαπώ και σα 
δέηση απευθύνετέ τα σε όσους ο θάνατος κάποτε από 
σάς θα διεκδικήσει.

– Μαθητεύστε σε μικρά παιδιά και διδαχθείτε από 
εκείνους, που υποδεέστερους θεωρείτε.

– Υπόδουλοι όσοι είστε του αύριο, μεριμνήστε για 
τη στιγμή, που περνάει.

– Ενδώστε στο μύθο και στο παράξενο και μη φο-
βηθείτε το άγνωστο να φλερτάρετε.

– Χλευάστε τις νευρώσεις σας μέχρι απηυδισμένες 
να σας εγκαταλείψουν.

– Άξιοι είστε θαυμασμού μόνο και μόνο επειδή άν-
θρωποι γεννηθήκατε. Προορισμένοι εσείς να ποθείτε 
το αιώνιο και στο εφήμερο καθημερινά να θυσιάζετε.

– Εκπλήξτε τους γύρω σας με αντιδράσεις αλλιώ-
τικες, έτσι που απρόβλεπτοι στα μάτια τους –και στα 
δικά σας– να φανείτε.
Και τέλος αφεθείτε στο ατόφιο συναίσθημα και μην 

παραπλανάστε από τις λογικές επεξεργασίες του.

Στην κόρη μου 

Τι γλυκόπικρο να κοιμάσαι δίπλα στα ματάκια, που 
δεν υποψιάζονται πως κάποτε θα δακρύσουν για το 
θάνατό σου...

Ιδεολογία 

Ο κίνδυνος κάθε ιδεολογίας είναι να γίνει life style, 
συρμός, κοινωνική ταυτότητα. Πάντα με ενθουσίαζαν 
οι άνθρωποι που μέσα από το περίβλημα της καθη-



Λογοτεχνία του Facebook

172

μερινής ανάγκης, κοινοτυπίας και αγώνα, με μια μια 
ταπεινή δημοσίευση ακόμα και στο Facebook ή συ-
ζήτηση στο καφενείο, γεννούσαν την προδιάθεση για 
το νέο κόσμο που θα έλθει: αδιόρατο, προσιτό και 
ανατρεπτικό. Και πόσο απογοητεύτηκα από εκείνους, 
που με τυμπανοκρουσίες και πομφολυγισμούς επιχει-
ρούσαν να πείσουν, ενώ απλώς ικέτευαν για λίγη αυ-
τοεκτίμηση



173

Κεφάλαιο 3 
Τύποι ανθρώπων 

Φαλλοκρατική ωδή στις καταθλιπτικές, 
παντρεμένες καλλονές της καθημερινότητας 

ενός ανέραστου 

Κουβαλούν βαρύ και επικό παρελθόν, το οποίο όμως, 
φράγμα επισφαλές και κατακρημνιζόμενο, αδιαφιλο-
νίκητα αδυνατεί να ανακόψει τον βλοσυρό και απαι-
τητικό χείμαρρο της καθημερινότητάς τους. Ό,τι έχει 
απομείνει από τις ένδοξες εποχές των προηγούμενων 
δεκαετιών, υπνώττει λήθαργο βαθύ ανεξομολόγητων 
αμαρτημάτων, ονείρων που διολισθαίνουν, ορμών κα-
θηλωμένων στη λαίλαπα της πεζότητας και ρομαντι-
σμού που αναλίσκεται σε καταναλωτικές μανίες και 
σε υφαρπαγές ζωών που δεν έζησαν, και επιλογών 
που δεν αξιώθηκαν της προτίμησης.
Φλερτάρουν με την κατάθλιψη και ακροβατούν στα 

όρια της διαταραχής και των κρίσεων πανικού, καθώς 
διαπιστώνουν πως η αυτοεικόνα τους ελάχιστα συνά-
δει με τον τρόπο που αντιμετωπίζονται στην ερωτική 
κονίστρα και δεν εξαργυρώνεται πλέον εύκολα στα 
αδηφάγα και ανελέητα χρηματιστήρια του πάθους. 
Εξάλλου, ο πιο λατρεμένος εραστής, εκείνος ο πυρί-



174

Λογοτεχνία του Facebook

μορφος γητευτής, που με τις υποσχέσεις του χρύσωνε 
την ανεμελιά της νεότητας, ο χρόνος, αποδείχτηκε ο 
ζοφερότερος Εφιάλτης, που καταλήστευσε την ικμάδα, 
δημοπράτησε τις ελπίδες και συνέτριψε τους μηχανι-
σμούς άμυνας, καταλείποντας ένα πλάσμα νευρωτικό, 
έρμαιο στο πέρασμα του καιρού, στην εκεχειρία της 
μοναξιάς και στις ρυτίδες που επελαύνουν. Μα, πάνω 
απ’ όλα, συνήψε ανίερες συμμαχίες και φροϋδικές 
ταυτίσεις με το πρόσωπο που κάποτε κατάφερε να 
ενσαρκώνει την ανάγκη για αλλαγή, τον σύζυγο. Τον 
σύντροφο της ζωής, ο οποίος είναι τόσο αλλαγμένος, 
ώστε αρνείται να αλλάξει μαζί της ή να καταλάβει τις 
αλλαγές στα θέλω της.
Προκαλούν την απέχθεια των ανελέητων νεαρών 

κοριτσιών, εκείνων που πολύ νωρίς εισήλθαν στον 
στίβο της φιλαρέσκειας, χωρίς ταμπού, διεξόδους και 
ονειροπολήσεις, και δίχως πρίγκιπες να απευθύνουν 
τα βραχύβια «Σ’ αγαπώ». Η απαξίωση περικλείεται 
σε μία μόνο φράση, που συνήθως εκστομίζεται από 
πρόσωπα πολύτιμα, μα αλλοτριωμένα από το εφήμε-
ρο του Facebook και το επιφανειακό του διαδικτύου, 
τους γιους και τις κόρες, που ακόμη δεν τολμούν να 
αντικρύσουν τον εαυτό τους μέσα στα παρακλητικά 
μάτια της μητέρας τους. «Εγώ δεν θα γίνω ποτέ σαν 
κι εσένα.»
Το παρελθόν και το μέλλον τις πληγώνει. Κι έτσι 

πείστηκαν να διαφεντεύουν το παρόν με τρόπους δυ-
ναστικούς και αδιατάρακτους, με εμμονές στα θε-
μέλια των διαδικασιών που επιβάλλουν παντού: στο 
σπίτι, στην καθαριότητα, στις εξόδους, στην εργασία, 



175

Τύποι ανθρώπων

στα οράματα, στην αυθαιρεσία και την αυθεντία, κα-
θώς κρίνουν, συγκρίνουν, ζηλεύουν, επιλέγουν ρούχα, 
ανατρέφουν παιδιά, επωμίζονται τις ενοχές, αντέχουν 
στις παραζάλες, ερωτοτροπούν ή αφήνονται ή δέονται. 
Απλώνουν τα καλλυντικά στο πρόσωπο, στο κορμί, 
στις σχέσεις τους, στα συναισθήματά τους, όχι βαυ-
καλιζόμενες πώς θα συμφιλιωθούν με τη φθορά, αλλά 
σαν αδιαπέραστη μεμβράνη, που θα καμουφλάρει τον 
εσωτερικό τους κόσμο από τους αδαείς και όσους δεν 
έχουν τη δύναμη να εισχωρήσουν στα μύχια της ύπαρ-
ξής τους.
Επιζητούν την προσοχή, έχοντας ξοδέψει την ψυχή 

τους ανησυχώντας για όλους. Είναι ευάλωτες στη φι-
λοφρόνηση, στον έπαινο, στη θωπεία, στην αγάπη, στη 
γνώση, στο μυστικό και το μυστήριο, στον ψίθυρο, 
όχι ως θύματα και ως αφελείς εθισμένοι στα άσμα-
τα των Σειρήνων, αλλά ως ενσυνείδητοι αναζητητές 
του μοναδικού, του ατόφιου, του αυθεντικού, εκείνου 
που θα ορμήσει σαν κύμα βρυχώμενο και σαρωτικό 
και θα αποτελέσει την τελική λύση. Κι έτσι απιστούν 
και διαλύουν τα οικοδομήματα μιας ζωής, ενδίδοντας 
σε αυτόν που θα προσφέρει τα αποτελεσματικότερα 
προσχήματα, θυμίαμα στο θυσιαστήριο των Ερινυών 
και των προσδοκιών που κάποτε τους χρέωσαν: πως η 
ευτυχία μπορεί να περικλειστεί σε ένα μόνο άτομο.
Γυναίκες της σύγκρουσης και της αντινομίας, τολμη-

ροί εξερευνητές, που οι άγκυρές σας μπλέχτηκαν στα 
αβαθή, μα οι εξάντες σας εκλιπαρούν για το άγνωστο, 
το ποθεινό, το απροσπέλαστο. Γυναίκες σύζυγοι, μη-
τέρες, ερωμένες, εργαζόμενες, γυναίκες ιμερτές, που 



176

Λογοτεχνία του Facebook

απατηθήκατε και νομίσατε πως η λίμνη της καθημερι-
νότητάς σας είναι ωκεανός.

Τα Παιδιά 

Από τον πηλό της πρώτης δημιουργίας είναι οι καρ-
διές των παιδιών και καλοδέχονται τα πάντα. 
Δίνουν ζωή στο άψυχο, στη λεπτομέρεια το Σύμπαν 

ανακαλύπτουν, το περαστικό το χρωματίζουν με του 
αιώνιου τη διάρκεια. 
Και πασχίζουν οι γονείς και οι δάσκαλοι, που τόση 

αθανασία και απεραντοσύνη τη φοβούνται ή τη λη-
σμόνησαν, να τις πλάσουν στης κοινωνίας τα μέτρα 
και τα όρια και τους κανόνες. 
Όσο περισσότερο ταιριάξει στα καλούπια, όσο χρω-

ματιστεί με το γκρι και την κατήφεια της συμβατικής 
γνώσης, τόσο πιο αγνώριστες θα γίνουν. 
Και θα έχουν απολέσει το λαμπρό φως της αδάμα-

στης αυτενέργειας.
Και με καμάρι τότε λένε, τον έκανα σωστό άνθρω-

πο, αγνοώντας πως η καρδιά έχει τις δικές της συμ-
φωνίες με τη μοίρα συνάψει. 
Σωστό, αλλά όχι ευτυχισμένο. Γιατί το αποδεκτό 

και το φρόνιμο συνοδοιπορεί με το συγκυριακό, το 
πεπερασμένο και την υποκρισία. 
Προσπαθήστε, έστω για αλλαγή, να χωρέσετε τον 

κόσμο στο σχήμα και στα όρια των παιδιών σας. 
Ακόμη κι αν δεν πετύχει, θα έχετε σταδιακά δημι-

ουργήσει μία κοινωνία με πλαστικότητα.



177

Τύποι ανθρώπων

Τα παιδιά ως πρόσχημα 

Το πιο υποκριτικό κοινωνικό πρόσχημα στην Ελλά-
δα είναι τα παιδιά. Γι’ αυτά παλεύουμε, απατούμε, 
αδικούμε, βεβηλώνουμε, γελοιοποιούμαστε, ασχημο-
νούμε. Στο όνομά τους δικαιολογούμε τις ανομίες, τις 
παρεκκλίσεις, τις ενοχές μας, τη ματαιοδοξία, τη δει-
λία μας.
Επιτέλους, ας κάνει κάποιος το ελάχιστο για τα 

παιδιά των άλλων, τα αγέννητα και τα πεθαμένα, τα 
παιδιά που θάψαμε μέσα μας μαζί με τη νεότητα, κι 
ας αφήσουμε τα δικά μας απλά να είναι ευτυχισμένα.

Αν ήμουν παιδί 

Αν ήμουν παιδί, η πλάση τόσο για χάρη μου θα λι-
γόστευε, που στο βαρύ συρτάρι με τους μαιάνδρους, 
τα ρούχα και τα ολογράμματα, ακέραια και ατόφια, 
θα δραπέτευε, για να την ξετυλίξω. Και της ευτυχίας 
προσκυνητές οι στιγμές οι ασήμαντες θα συναθροίζο-
νταν -λάφυρα πρωτόφερτα-, στη μνήμη μου ανεξάλει-
πτα το πεπρωμένο να μου αποτυπώσουν. Ο χρόνος 
ο αλχημιστής, σύμμαχος τότε, συμπολεμιστής πιστός 
και γενναιόδωρος, τις διορίες του θα εξακόντιζε στη 
θλίψη, στον καημό και στην οδύνη, να μη συνθλίψουν 
τη χαρά, την προσμονή, την ικεσία. Η πανδαισία της 
οικουμένης της αφανέρωτης, το χαμόγελο της μητέρας 
μου θα ντυνότανε, στίγμα πριν γίνει αδυσώπητο κι 
αλύγιστο και θάνατος.



178

Λογοτεχνία του Facebook

Κατοπτρική η θάλασσα, κι η κλίνη μου στο λίκνι-
σμά της θα απεικόνιζε του Θεού την επιδοκιμασία. Αν 
ήμουν παιδί, κάθε παιχνίδι μια λέξη απρόφερτη θα 
μου ψιθύριζε και ζώα του μύθου με πάθη ανθρώπινα 
στα όνειρά μου θα φωτοβολούσαν. Και τ’ αντικείμενα 
-θυμίαμα στην ορμή-, το σχήμα, το χρώμα, το άγγιγμα, 
τις μελωδίες τους για χάρη μου θα κρυφοτραγουδού-
σαν.
Αν ήμουν παιδί, στις τολμηρές πορείες μου εξάντες 

άγγελοι θα συνοδοιπορούσαν. Το Σύμπαν θα διαστελ-
λόταν σε κάθε μου κίνηση και το αιώνιο θα μεθούσε 
στο αβέβαιο βήμα. Και ξωτικά αόρατα και άυλα, ίχνη 
ψηφιδωτά και στέρεα στο χώμα των ταξιδιών μου θα 
σμιλεύανε, την επιστροφή την ανέφελη και την υπήνε-
μη να μου εγγυηθούν.
Αν ήμουν παιδί, οι ίσκιοι στο ταβάνι και οι φόβοι 

μου, στο φως του καντηλιού χορεύοντας, την παραμυ-
θία στην αγκαλιά του ύπνου και του νανουρίσματος θα 
δέονταν και θα εκλιπαρούσαν. Και τα νοήματα, κλη-
ροδοτήματα αφτιασίδωτα, αγνά, αληθινά και καθαγι-
ασμένα. Αν ήμουν παιδί, τα πρόσωπα των προσφιλών 
σφραγίδες της λατρείας και της αγάπης τα αντίθετα, 
εφιάλτης, που ήξερα πως γρήγορα θα περάσει.
Αν ήμουν παιδί, τους παραστάτες της ζωής μου θα 

ξανάβλεπα, τα ακριβά τα «Σ’ αγαπώ», τα σπάνια, που 
λησμόνησα ή ντράπηκα να πω, να τους ομολογήσω.
Αν ήμουν παιδί, σ’ ανθρώπους επηρμένους, δοκη-

σίσοφους δεν θα καταδεχόμουν να μιλήσω, σαν τώρα, 
που η μωρία και η φαυλότητα μ’ έσπρωξε στο ταπεινό 
και το ελάχιστο τη σοφία να ξαναναζητήσω.



179

Τύποι ανθρώπων

Θέλουμε ανθρώπους 

Θέλουμε ανθρώπους που πρώτα διακρίνουν το καλό 
σε καθετί, και στο σκοτάδι ακόμη, κι έπειτα το κακό 
και το ανάποδο με σύνεση αλλάζουν. Που δεν σκώ-
πτουν, ειρωνεύονται και διακωμωδούν, αν εναλλακτι-
κές δεν έχουν οι ίδιοι να προτείνουν.
Ανθρώπους που αυτοσατιρίζονται, προτού το δι-

καίωμα να κρίνουν θεμελιώσουν, πρωτοπόροι για να 
γίνουν και παραδείγματα στην αλλαγή που οραματί-
στηκαν και τεκμηριώνουν.
Πρόσωπα που δεν απομυζούν τη δύναμη από ομά-

δες, συντεχνίες και σινάφια, αλλά ατόφια την αυτοε-
κτίμηση από μέσα τους αντλούνε. 
Συναξαριστές εμπειριών τους θέλουμε κι όχι καθη-

λωμένους σε τόπους, σε συνήθειες, στα περασμένα.
Του διαφορετικού εραστές και του πρωτόγνωρου 

θιασώτες.
Πρόσωπα που η γνώση της ματαιότητας, πείσμα 

ενάντια στο μηδέν τους δίνει.
Που τα παιδιά, την οικογένεια, την ηθική ως πρό-

σχημα για την αδράνεια, τη χλεύη, τη φιλαυτία δεν 
παρουσιάζουν.
Ανθρώπους που ποτέ δεν λένε αυτό το ξέρω, αλλά 

θα το μάθω καλύτερα ακόμη.
Παράσιτα δεν στέργουμε, που την ανασφάλεια προ-

φασιζόμενα, ρουφούν τη δύναμη του άλλου και ευθύς 
μόλις τον ξεράνουνε, καινούργια θύματα γυρεύουν να 
προσκολληθούνε.
Παράφορους τους οραματιζόμαστε και πάντα ερω-

τευμένους με την οικουμένη.



180

Λογοτεχνία του Facebook

Ιδανικούς μέσα στις ήττες τους και στις συγκυρίες 
με επίγνωση γενναίους.
Ανθρώπους που κερνούν κρασί τον Χάροντα, την 

ασθένεια, τον πόνο, την οδύνη.
Θέλουμε πλάσματα τραγικά και αποφασισμένα, 

που στον Θεό «Σ’ αγαπώ», αντί για προσευχές ψελ-
λίζουν.
Κι εκείνους που παλεύουν για το αδύνατο, επειδή 

γνωρίζουν πως έτσι ξεριζώνεται το χάος.
Θέλουμε ανθρώπους που την καθημερινότητα σε 

καινούργιο θαύμα μετατρέπουν.
Και δεν μεμψιμοιρούν ή παραδίδονται, γιατί στο 

ελάχιστο και στο ασήμαντο διάλεξε ο Πλάστης να 
κρύψει το Σύμπαν όλο.
Ανθρώπους που γεννήθηκαν και οι αποφάσεις τους 

οι μικρές αλλάζουν την ιστορία και τη μοίρα.

Είμαστε πλασμένοι εμείς 

Είμαστε πλασμένοι εμείς για ταξίδια κοντινά κι εφή-
μερα.
Καθισμένοι στην πλώρη υποκρινόμαστε πως η θά-

λασσα, που τις ματαιώσεις εξιλεώνει, απέραντη σαν 
τη ζωή μας θα είναι, και η απόδρασή μας εν τέλει 
παντοτινή. 
Κι όμως, καλά γνωρίζουμε πως, όσο κι αν θεριεύει 

η παραζάλη, δίπλα προσμένει το φιλόξενο λιμάνι των 
προσχημάτων μας, σαν την καλοκαιρινή ουτοπία ενός 
νησιού που θα μας σώσει, αν τα κύματα εξαγριώσει η 



181

Τύποι ανθρώπων

έπαρσή μας κι οι θλίψεις κάνουν ρεσάλτο στην ύπαρ-
ξή μας.
Είμαστε γλάροι εμείς, που τα πλοία της φυγής σαν 

επαίτες ακολουθούμε. 
Ορμώντας με σθένος και πυγμή κρώζουμε την ήττα 

του νερού να προσεταιριστεί, καθώς υποταγμένο τον 
θρίαμβο των πανιών μας επικυρώνει. 
Μα σαν τη στεριά θαμπώσει η μακρότητα και οι 

προπέλες τον τρόμο και τη νοσταλγία αναδεύσουν, με 
πανικό και βιάση και απόγνωση φροντίζουμε από του 
καραβιού τις ωδίνες να απαλλαγούμε, κατευνάζοντας 
των προδομένων ιδανικών τα πέλαγα με σπονδές σε 
αναλαμπές φάρων ποντισμένων.
Και πολύ περισσότερο προσποιούμαστε πως αγνο-

ούμε ότι και η ζωή μας ατέλειωτη δεν είναι. 
Αλλά τη νύχτα, όνειρα και σχέδια και ρότες ανύ-

παρκτες χαράσσουμε, σε χάρτες που αυλακώνουν του 
νου το ατελέσφορο, τινάζοντας από πάνω τους κονι-
ορτούς καθημερινής φαυλότητας από τα ερείπια των 
λεηλατημένων πόθων μας και την αφλογιστία των συ-
ναισθημάτων.
Κι αδιαφορούμε που ο θάνατος παραμονεύει το 

αβέβαιο σκαρί μας να σπαράξει, μην υπολογίζοντας 
λιμάνια με το αμετάκλητο τετελεσμένο του και τις 
ριπές των απρόσμενων νοτιάδων του.
Είμαστε εμείς τα καράβια και οι χάρτες και οι θά-

λασσες.
Στις κακοτοπιές του απείρου ακατάπαυστα σμι-

λεύουμε αυτό που υπάρχει κι εκείνο, που με λάφυρο 
την ύπαρξή μας θα υπάρξει.



182

Λογοτεχνία του Facebook

Μα σαν στους ύφαλους του χρόνου προσαράξου-
με και το μηδέν απατήσει τους εξάντες, με πόνο κι 
οιμωγές και δάκρυα στων καιρών το απροσπέλαστο 
σκευωρούμε, χαράσσοντας ανεξάλειπτα κι αθόρυβα τ’ 
αρχικά μας και της φουρτούνας ενορχηστρώνοντας το 
πένθιμο τραγούδι.

Θεέ μου, μη δώσεις στον φτωχό πόρτα 
και παραθύρι 

Τους αναγνωρίζεις με την πρώτη ματιά. Υπερφίαλοι, 
εγωκεντρικοί, ανασφαλείς, καλύπτονται πίσω από μι-
κροεξουσίες, διαδικασίες, δεοντολογίες.
Προφασίζονται την ηθική για να πράξουν τα φαύλα, 

χρονοτριβούν συζητώντας για το πλαίσιο, προσκολλώ-
νται στις λεπτομέρειες, για να μολέψουν την ουσία, 
προτάσσουν τα όρια ώστε να καλύψουν την ανικανό-
τητά τους για δράση.
Άκαμπτοι στις δογματικές τους απόψεις, τυπολά-

τρες, εριστικοί προς τους αδυνάτους και κόλακες προς 
τους ανωτέρους, ύπουλοι και δολοπλόκοι, οργανώνουν 
με επιμέλεια τις ενέδρες τους ενάντια σε κάθε νεωτε-
ρισμό, καινοτομία, πρωτοτυπία.
Η παιδεία και η κουλτούρα τους αποσπασματική, 

μονόπλευρη, εξειδικευμένη, άχρηστη. Αποκαλύπτεται 
από την άγνοιά τους στη χρήση της ελληνικής γλώσ-
σας, από την παντελή ή κατά σύμβαση γνώση της 
ιστορίας, από την εχθρική τους στάση προς τη θρη-



183

Τύποι ανθρώπων

σκεία, από την απέχθειά τους για τη λογοτεχνία, την 
ποίηση, τη μουσική. Η τέχνη περιορίζεται σε life style 
και χρησιμοποιείται για κοινωνική επίδειξη και φαν-
φαρονισμό.
Διαστρεβλώνουν ή υποτιμούν τις αξίες των υπολοί-

πων, νιώθουν βαθύτατη απέχθεια προς τον διάλογο, 
το διαφορετικό, και εξοργίζονται με οτιδήποτε εκλαμ-
βάνουν ως απειλή. Πολλές φορές ενδύονται το προ-
σωπείο του προοδευτικού, του politically correct, όχι 
επειδή είναι ανεκτικοί, αλλά για να συγκαλύψουν τον 
φασισμό της καθημερινότητάς τους και τις αγυρτείες 
του βίου τους.
Ομιλούν για το δέον και περνούν ώρες μπροστά 

στον υπολογιστή παρακολουθώντας πορνοταινίες. Σε-
ξουαλικά στερημένοι, ανίκανοι ή αποκλίνοντες, κατη-
γορούν τους αλητήριους νέους για την ημιμάθειά τους 
και τη ροπή τους προς το ακραίο.
Δημιουργούν αυλές υπόδουλων, περιμαζεύουν πορ-

νίδια, που τα προάγουν ανάλογα με τη χυδαιότητα 
των υπηρεσιών που προσφέρουν, ζουν παράλληλες 
ζωές, μεμψιμοιρούν, υπονομεύουν, παραχαράσσουν, 
λιποτακτούν, πάντα μέσα στα πλαίσια του κοινωνικά 
ανεκτού.
Είναι αυτοδημιούργητοι, μα ετερόφωτοι, και πι-

στεύουν πως αυτό επικυρώνει τα ανοσιουργήματα 
που διέπραξαν για να ανελιχθούν. Διαθέτουν αμυντι-
κή αυτοεκτίμηση: επιτίθενται σε οιονδήποτε τους αμ-
φισβητήσει, συνθέτουν φιλιππικούς ώστε να πείσουν 
για την αξία τους, ξεκινούν κάθε πρόταση με το εγώ, 
για να επισκιάσουν την ανασφάλειά τους.



184

Λογοτεχνία του Facebook

Είναι επικίνδυνοι, επειδή αναρριχώνται, ως ξε-
νιστές, σε κάθε παραγωγικό κομμάτι της κοινωνίας, 
απομυζώντας κάθε ικμάδα και ζωτικότητα.
Αν ήδη τους αναγνωρίσατε, προσέξτε καλά: Αν δεν 

σκολέψετε νωρίς τα αγριόχορτα και τους βάτους, σύ-
ντομα θα πνίξουν τα δέντρα που παράγουν καρπούς.

Τα σμαζώματα 

Υπάρχουν κάποιοι οφειλέτες του πνεύματος και ρα-
κοσυλλέκτες των αξιών που κυκλοφορούν ανάμεσά 
μας, ενδεδυμένοι με την υποκριτική χλιδή της επιστη-
μοσύνης, απρόσιτοι και απόμακροι, δήθεν, μέσα στην 
εσωστρέφεια των συλλογισμών και δειλοί αναχωρητές 
από μία κοινωνία που ταλανίζεται, οι οποίοι ποτέ δεν 
κατάλαβαν πως η επιστήμη είναι συνυφασμένη με την 
αρετή.
Υπάρχουν κάποιοι ριψάσπιδες των ιδανικών, που αν 

και μαζεύτηκαν κάποτε -πένητες και αξιολύπητοι στην 
αιολική γη που τους ανέδειξε- δεν προσέφεραν σε αυ-
τήν το παραμικρό και αποκόπηκαν από τους ντόπιους 
ή τους εκμεταλλεύτηκαν, επειδή νόμισαν πως υψώνο-
ντας χάρτινα τείχη θα κερδίσουν κύρος και αίγλη.
Υπάρχουν κάποιοι δοσίλογοι του αγαθού, που στη-

ρίζουν την άνοδό τους σε ερωτικές περιπτύξεις στα 
κρεβάτια της εξουσίας και την ισχύ τους στην άγνοια 
των συμπολιτών μας, που θεωρούν πως οι βιοπαλαι-
στές δεν είναι παρά αριθμοί και υποκείμενα στις προ-
κατασκευασμένες και αναξιόπιστες έρευνές τους.



185

Τύποι ανθρώπων

Υπάρχουν κάποιοι ποταποί επαίτες, που μηρυκά-
ζουν ανούσιες και βαρύγδουπες φράσεις, επιχειρώντας 
να επισκιάσουν τη λαμπερή αλήθεια της απλότητας 
και δυσανασχετούν, όταν οι πραγματικοί επιστήμονες 
τους αξιολογούν.
Υπάρχουν κάποια καρκινικά εξαμβλώματα, μιαρά 

και επιθετικά, που ο λεσβιακός λαός δεν τα ξερίζωσε 
όταν έπρεπε και τώρα πρέπει να υποστούν τις πολλα-
πλές χημειοθεραπείες της κάθαρσης.
Υπάρχουν κάποιοι κίβδηλοι αριστείς των γραμμά-

των που βιάζουν καθημερινά την ελληνική γλώσσα, το 
μεγαλείο της οποίας ποτέ δεν υποψιάστηκαν.
Υπάρχουν κάποιοι προοδευτικοί των γραφείων και 

κόλακες των διαδρόμων που ιοβόλο χύνουν το φαρμά-
κι στους αδύναμους, επιχαίροντας με τη φαυλότητα 
και συμμαχώντας με την αδικία.
Υπάρχουν κάποια σμαζώματα, που λένε στην Αγιά-

σο, που δεν γνωρίζουν πως έφτασε η ώρα της κρίσης 
τους και η φοβερή στιγμή της αποκάλυψης.
Ζουν ανάμεσά μας. Βρείτε τους και αφανίστε τους, 

σαν τα αγκάθια πριν από το λιομάζωμα.

Τον γνωρίζετε; 

Δημιουργεί, όπως ο Μέτερνιχ, μία κουλτούρα συνω-
μοσίας για κάθε περίσταση. Αφήνει να διαρρεύσουν 
μόνο όσες πληροφορίες τον εξυπηρετούν, διαστρεβλώ-
νοντας, αναπλάθοντας, προσθαφαιρώντας, ανάλογα 
με τις σκοπιμότητες.



186

Λογοτεχνία του Facebook

Σκηνοθετεί προσωπικές ιστορίες έντασης, παθών, 
συμφορών, άγχους, δολοπλοκιών, στις οποίες το Σύ-
μπαν, οι συνάδελφοι, οι συγγενείς μετέρχονται πλή-
θους μηχανών και σχεδίων, για να τον εξοντώσουν, να 
επιβουλευθούν την πολύτιμη και δυσκόλως αποκτη-
θείσα θέση του, να διασπάσουν τη συνοχή της οικογέ-
νειάς του, να λοιδορήσουν τα επιτεύγματά του.
Όλοι δυνητικά μπορούν να λογιστούν ως αντίπαλοι 

και κατηγορούμενοι στα αόρατα εδώλια που, ως φα-
νατικός ιεροεξεταστής, παντού στήνει.
Κρύβεται επιμελώς πίσω από ανωτέρους του, τους 

οποίους τεχνηέντως ωθεί στη σύγκρουση ή τη συν-
διαλλαγή, παρουσιάζοντας την τελική απόφαση ως 
αποκλειστική τους ευθύνη. Καθίσταται έτσι ιδανικός 
αντιπρόεδρος, αναπληρωτής, δεύτερος στην ιεραρχία, 
καλυπτόμενος και δρώντας στη σκιά των πρώτων. Ευ-
θυνόφοβος, μέτριος και ανεπαρκής σε όλα, η φύση τον 
προίκισε με πολλή κοινωνική ευφυΐα για να τα καμου-
φλάρει.
Σε εξορκίζει να μην αποκαλύψεις τα πολύτιμα 

μυστικά που σου εμπιστεύθηκε, ενώ ο ίδιος ήδη έχει 
εκδώσει δελτίο Τύπου γι’ αυτά. Νίπτει, ως άλλος Πι-
λάτος, τας χείρας του, για πράξεις, έπεα και συμπερι-
φορές, για τις οποίες ο ίδιος είναι ηθικός αυτουργός. 
Μελοδραματικός, σαν ταινία του ελληνικού κινηματο-
γράφου, διηγείται μοιρολογώντας τις κακουχίες του 
και περιβάλλεται το κλέος της υπέρβασής τους. Εφευ-
ρίσκει εξωφρενικά ψέματα για να αποφύγει καταστά-
σεις, θεωρώντας πως όσο πιο απίθανη είναι η απόκλι-
ση από την αλήθεια, τόσο πιο εύπεπτη γίνεται. Χει-



187

Τύποι ανθρώπων

ριστικός, κόλακας, δουλοπρεπής στους ανωτέρους και 
τιμωρός, επικριτής αμείλικτος στους υφισταμένους. 
Αν κάποιος ξεσκεπάσει την καθημερινή φαρσοκωμω-
δία του, προσφεύγει στη μόνιμη επωδό μιας κοινωνίας 
που τον αδίκησε.
Συμπλεγματικός και με παράφορα αρνητικά συναι-

σθήματα, που τα διοχετεύει σε ένα προσωπείο μεμψι-
μοιρίας, γκρίνιας και απαξίωσης. Οι γονείς του ποτέ 
δεν του πρόσφεραν τον αναγκαίο σεβασμό, αναγνώ-
ριση και αυτοεκτίμηση, καταδικάζοντάς τον εφ’ όρου 
ζωής να κυνηγά την καταξίωση και τον έπαινο από 
τον οποιοδήποτε. Δυστυχής και ανικανοποίητος, μετα-
βιβάζει τη μειονεξία σε όσους τον ανέχονται.
Προσέξτε τον. Ζει παρασιτικά και τρέφεται από 

τις αδυναμίες των άλλων, μη δείχνοντας έλεος στην 
πιθανή πτώση όσων τον ανέδειξαν.

Σατραπεία 

Υπάρχει ένας τύπος ανθρώπου εριστικός, φίλαυτος 
και επηρμένος, που σαν τον Σίσυφο κουβαλά τον 
βράχο των ανασφαλειών του, βασανίζοντας με τη συ-
μπεριφορά του όσους ηθελημένα ή ακούσια τον συ-
ναναστρέφονται. Είναι σε τέτοιο βαθμό προσηλωμέ-
νος στο πληγωμένο του εγώ, που αναλώνει τις πιο 
δημιουργικές στιγμές του, επιχειρώντας να αποδεί-
ξει στους υπόλοιπους την αδιαμφισβήτητη αξία του. 
Ίσως, κατά τα κρίσιμα χρόνια της παιδικής ηλικίας, 
δεν κατάφερε να κερδίσει τον σεβασμό, την αγάπη 



188

Λογοτεχνία του Facebook

και την αμέριστη προσοχή των γονέων ή επιδόθηκε σε 
κάποια ανούσια μάχη εξουσίας και ανταγωνισμού με 
τα αδέλφια του.
Το θέμα είναι πως το έλλειμμα αυτό το σεργια-

νά διογκωμένο, άλυτο, υπερτροφικό στην ενήλικη ζωή, 
επικυρώνοντας κάθε στιγμή την απόλυτη εξάρτησή 
του από τη γνώμη των άλλων.
Αξία προς ικανότητες είναι ο απλός ορισμός της 

αυτοεκτίμησης που οριοθετεί το πρόβλημα: ο άνθρω-
πος που εξετάζουμε, ενώ δεν διαθέτει αρκετές δεξιό-
τητες, αν και δεν διακρίνεται για τις εξαιρετικές του 
επιδόσεις, έχει με μαεστρία εξυφάνει έναν αστήριχτο 
μύθο αυταξίας και πομπώδους αυτοαναφοράς.
Κόλακας προς τους ανωτέρους (εξάλλου πάντοτε 

αυτοί ταυτίζονταν με τους απορριπτικούς γονείς), ζη-
λωτής προς τους ισότιμους και τυραννικός προς όσους 
εκλαμβάνει ως κατώτερους, ομιλεί πάντοτε προτάσ-
σοντας το εγώ, απαιτεί προσοχή, θαυμασμό, αδια-
πραγμάτευτη αποδοχή, υποτιμά κάθε πρωτοβουλία 
που δεν εκπορεύεται από τον ίδιο, παγιδεύει τους 
υποτελείς σε ατελεύτητες ψυχαναγκαστικές διαδι-
κασίες, αναστέλλει αποφάσεις, για να ταλανίσει τους 
υφισταμένους, διατρανώνει την ισχύ του με ληρωδίες, 
ενώ σε κάθε ευκαιρία και περίσταση δρα με γνώμονα 
την αυτοπροβολή. Πολλές φορές πείθει τους άλλους ή 
εκμεταλλεύεται το σύστημα, για να κερδίσει διευθυ-
ντικές θέσεις και να διαλαλήσει το περίφημο: «Ξέρεις 
ποιος είμαι εγώ, ρε;». Η δύναμή του τεκμηριώνεται με 
επιτηδευμένα κηρύγματα και φιλιππικούς, οι οποίοι 
συνθέτονται εν ριπή οφθαλμού και εκφωνούνται στην 



189

Τύποι ανθρώπων

αόρατη Πνύκα της υπομονής και του ραγιαδισμού των 
θυμάτων του.
Αλίμονο σε εκείνον που θα τον αμφισβητήσει ή θα 

εκφράσει διαφορετική άποψη, ουαί σε όσους δεν υπο-
μείνουν την a priori ηγεμονία του: σατραπικός στην 
ιδεολογία και μακιαβελικός στην επιβολή, θα μεταχει-
ριστεί κάθε μέσο, ηθικό και μη, για να εκμηδενίσει τον 
αντίπαλο. Λοιδορίες, όνειδος, συκοφαντία μερικά από 
τα προσφορότερα όπλα του. Η χαμηλή, αμυντική του 
αυτοεκτίμηση τον καθιστά επικίνδυνο, τον καθηλώνει 
σε γνώσεις και διαδικασίες που γνωρίζει καλά, ώστε 
να αποδεικνύει την αυθεντία του, τον απομονώνει από 
το καινοτομικό, το νέο, το αναζωογονητικό. Διαστρέ-
φει την αλήθεια που δεν συντελεί στην εδραίωση της 
μεγαλομανίας του, υποβιβάζει κάθε κοινωνικά ανα-
γνωρισμένο πρόσωπο, εγκλωβίζει τους συνεργάτες 
του σε ατέρμονες προφάσεις δημοκρατίας, τετριμμέ-
νων αξιών και επαναλήψεων.
Η νοσηρότητά του δεν αντιμετωπίζεται παρά με 

ψυχοθεραπεία, με χειρισμό, με την άνωθεν αποκά-
λυψη ή με κάποιο εσχατολογικό γεγονός που θα τον 
κλονίσει. Οι τλάμονες συγγενείς, συνάδελφοι και υφι-
στάμενοι, είτε θα προκρίνουν την αποφυγή, είτε τη 
σύγκρουση, είτε -συνηθέστερα- τη συμμόρφωση. Αλλά 
πάντοτε η προσωπικότητά του θα μαρτυρά αυτό που 
ήταν ανέκαθεν γνωστό: πως η αυτοεκτίμηση κερδίζε-
ται σωρευτικά, κυρίως κατά την παιδική ηλικία και 
πως οποιαδήποτε απόκλιση θα διαιωνίζει την αρνητι-
κή έκβαση μέχρι τον θάνατο.



190

Λογοτεχνία του Facebook

Οι νταβατζήδες των επαρχιών 

Κι ενώ άπαντες ασχολούνται με τον κατήφορο της πα-
τρίδας και αναζητούν λύσεις άμεσες και δραστικές, 
δύσκολα κανείς μπορεί να διακρίνει πως το σύνολο 
δεν είναι ένα απλό άθροισμα λεπτομερειών, αλλά η 
χαοτική παράθεση των σχέσεων των μερών, που καθι-
στά την ιμερτή λύση ακόμη πιο απροσπέλαστη.
Πραγματικά, σε κάθε τοπική κοινωνία αναπαράγο-

νται πολύ πιο φανερά οι τοξικές αντιλήψεις, αλληλεπι-
δράσεις και νομές εξουσίας που οδήγησαν την Ελλάδα 
στην εκπόρνευση, οι οποίες όμως αποσιωπούνται με 
τρόπο υποκριτικό και αφελή.
Ακόμη θυμάμαι τον δήμαρχο, που προσφωνώντας 

στην εναρκτήρια ομιλία της Ακαδημίας, δήλωσε πως 
στην περιοχή του δεν υφίστανται παθογένειες και 
φαινόμενα παρακμής. Μέχρι το τέλος, οι περισσότε-
ροι στο ακροατήριο τον διέψευσαν, μιλώντας για την 
ανεργία που ταλανίζει τον τόπο, τα ναρκωτικά και 
τους γνωστούς-άγνωστους εμπόρους, τη βία κατά των 
γυναικών, τους συμβατικούς γάμους, την κατάθλιψη, 
τα χαρτοπαίγνια και την πορνεία. Η όμορφη επαρχία 
σκεπάζει με τη σαγήνη της τη σήψη και την παρακμή, 
και φορά βαριά αρώματα, για να αντέξει την αποφο-
ρά της καθομολογούμενης, αλλά κρυφής πραγματικό-
τητας. 
Οι νταβατζήδες των επαρχιών είναι άνθρωποι κα-

θημερινοί, απτοί, συγγενείς, γείτονες. Όλοι τους γνω-
ρίζουν, αλλά κανείς δεν τολμά να τους καθαιρέσει. 
Εξάλλου, ποιο το νόημα της αποπομπής, αφού θα 



191

Τύποι ανθρώπων

αντικατασταθούν αμέσως από νέα γενιά παραπτω-
ματιών και ζιζανίων, ανθεκτικότερης στα κοινωνικά 
αντισώματα και εκπαιδευμένης σε περιπλοκότερους 
τρόπους διαφυγής;
Δημοσιογράφοι, πρώην αποτυχημένοι, αγράμματοι, 

λαϊκιστές, παιδόφιλοι, υπάλληλοι εφοριών, δικηγόροι, 
καθηγητές, τσιράκια πολιτικών, ιερείς, ιδιοκτήτες κα-
φετεριών και νυχτερινών κέντρων, αστυνομικοί, γενι-
κές συνελεύσεις τμημάτων και πρυτανείες, ο καθείς 
που δημιουργεί τη δική του τυραννία και την επιβάλ-
λει αρχικά στην οικογένειά του και αργότερα σε όσους 
προσκυνήσουν. Πώς να ευδοκιμήσει η δημοκρατία, τη 
στιγμή που κανείς δεν ανατρέφεται δημοκρατικά, κι 
ενώ ο φόβος, ο φθόνος και η υστεροβουλία καθορίζουν 
τις σχέσεις;
Όλοι ασχολούνται με όλους, όλοι σχετίζονται με τα 

πάντα, αλλά τολμούν να εναντιωθούν στη βαρβαρό-
τητα, μόνο αφού θυσιαστούν τα πρώτα εξιλαστήρια 
θύματα. Αλλιώς επικρατεί η απέραντη σιωπή και η 
μοναξιά, σαν μια ομίχλη, που προφυλάσσει το ανεκ-
παίδευτο μάτι από τη θέα της φαυλότητας και τη σκο-
τεινιά της ανομίας. Σε ένα κράτος που οι θεσμοί δεν 
προστατεύουν ή το κάνουν επιλεκτικά, γιατί να εμπι-
στευτεί κάποιος το ασαφές δίκαιο και τους πομφολυ-
γισμούς των δασκάλων.
Ευτυχώς, υπάρχει το διαδίκτυο, που εκτονώνει το 

πάθος, που διαχέει τη σεξουαλικότητα και δημιουργεί 
στρατιές εξαρτημένων, στερημένων και αηδιασμένων 
που αναζητούν διέξοδο. Γιατί ταυτόχρονα, αν και άκο-
σμα, ανοίγει παράθυρα στην ανθρωπότητα και άθελά 



192

Λογοτεχνία του Facebook

του φωτίζει το έρεβος του «Μην μπλέκεσαι», «Δεν εί-
ναι δική σου δουλειά» και «Δεν θα βγάλω εγώ το φίδι 
από την τρύπα». Και τελικά εξανεμίζει σταδιακά την 
αιτία όλων των δεινών και του σκοταδισμού: τη μικρό-
τητα του τοπικού, που υπερισχύει του οικουμενικού.
Εμπρός, λοιπόν, ραγιάδες, σκύψτε κι άλλο, σκύψτε 

βαθιά, όχι μόνο στην τρόικα, αλλά και στις χούντες 
που επιτρέψατε να εγκαθιδρυθούν μέσα στα σπίτια 
σας και στις συνένοχες καρδιές σας. Υποκλιθείτε με 
σεβασμό στους νταβατζήδες των χωριών και στους δι-
κτατορίσκους της ημιμάθειας.

Δάσκαλος 

Είμαι από τους τυχερούς εκείνους που όσα διδάχτηκα 
και δίδαξα αξιώθηκα να τα δω να γίνονται πράξη. 
Λόγια ποιητών με συνόδευαν και φιλοσόφων παραινέ-
σεις μου μιλούσαν. Και γύρω μου ένα νησί, ο μπαξές 
της αυτοκρατορίας.
Να τα αγγίξω, να τα αισθανθώ, να τα αναπλάσω 

όλα ήθελα, σαν να ήταν πηλός και ζύμη και στιγμές. 
Γιατί ζωντανή και η θλίψη και η χαρά, και το καλό 
και το κακό, μέσα στην ύπαρξή μου εισχώρησαν και 
παλεύουν ακόμη ποιο θα την καθορίσει.
Είδα και μαθητές μου να προκόβουν, να γίνονται 

καλύτεροι από μένα. Και είπα: «Θεέ μου, με βοήθησες 
να λέγομαι δάσκαλος». Μα άκουσα και μαθητές μου 
να δυστυχούν. Και σκέφτηκα: «Θεέ μου, βλαστήμησα. 
Δεν είμαι παρά ένας επηρμένος».



193

Τύποι ανθρώπων

Κάποτε ξύπνησα δίπλα σε τόση ομορφιά, που είπα: 
«Θεέ μου, σε ευχαριστώ για όσα έζησα. Γιατί με έπλα-
σες να κυνηγώ τις εμπειρίες, τον κίνδυνο, την έξαψη, 
το παράφορο. Μόνο μένει να με καλέσεις πια κοντά 
Σου». Κι ο Θεός μου έστειλε την αρρώστια και την 
απόγνωση, και την ελπίδα να τη νικήσω.
Και τότε κατάλαβα πως τόσο καιρό, κυνηγώντας το 

ανέλπιστο, ξέχασα την εικόνα των ανθρώπων και την 
ομορφιά που είχα δίπλα μου.
Μεγαλώνω, και η κακία -τώρα που μπορώ να την 

προβλέπω- με πληγώνει περισσότερο. Γιατί η εμπει-
ρία χαϊδεύει τον νου, αλλά πια πονά η ψυχή μου.
Πολλοί λίγοι όμως ξέρουν πως ο δάσκαλος ο πα-

θιασμένος 
το μάθημα που εμπνέει, καθηλώνει, εξεγείρει, 
πάντα σε ένα πρόσωπο το αφιερώνει, 
σε κάποια μορφή σιγανή αλλά ακέραια, 
σε μια άκρη καθισμένη, που τον παρακολουθεί.
Κανείς δεν το αντιλαμβάνεται… ούτε αυτή. 
Μα κάθε λέξη από την ανημποριά 
του ανομολόγητου έρωτα εκπορεύεται 
και γίνεται για χάρη της μόνο τρανή. 
Και στην ομορφιά εκείνης της αόριστης και ιδανι-

κής μαθήτριας
είναι ταγμένη.

Η περιπέτεια της γνώσης 

Ποιος μεγαλύτερος πόθος από την έλλειψη που οδηγεί 
στη γνώση; Ποια ανήκεστη επιθυμία τους ζηλωτές της 



194

Λογοτεχνία του Facebook

ορίζει, ώστε στο καθημερινό να διακρίνουν το απρό-
σμενο, στη λεπτομέρεια την πρωταρχική σύλληψη και 
στο ακαθόριστο τον σχεδιασμό ατόφιο; Ποιος έρωτας 
παράφρονας στο ασήμαντο αποκαλύπτει την υπόσχε-
ση, στο παρωχημένο διαφυλάσσει την εξέλιξη και στο 
ελάχιστο κωδικοποιεί τον σκοπό ανόθευτο;
Ακατέργαστη δύναμη ο νους, ανάγκη έχει να μετα-

γλωττίζει τα σημάδια του κόσμου, να ερμηνεύει τους 
οιωνούς της καρδιάς και να αναπλάθει με τα ανθρώ-
πινα μέτρα τις θελήσεις του Αιώνιου. Κι ίσως αυτό να 
είναι η πεμπτουσία της παίδευσης, η ύστατη ελπίδα 
της ύλης να καταχραστεί την απεραντοσύνη του πνεύ-
ματος. Και ο πολιτισμός η μόνη απολογία για το καθ’ 
ομοίωση.
Τη βεβηλώσαμε στους καιρούς μας την έννοια, από 

τότε που την αναγάγαμε σε θεσμό, σε βιοπορισμό και 
σε αξία, γιατί οι κανόνες δεν είναι παρά ρυθμίσεις χω-
ρίς ψυχή, οδηγίες ανενημέρωτες, που παλιώνουν και 
οδηγούν σε ατραπούς αδιέξοδες, καθώς γεννούν Προ-
μηθείς που λυγίζουν μπροστά στον Καύκασο.
Ιδιότροπη ερωμένη η γνώση. Την αδιαπραγμάτευ-

τη, εκούσια δέσμευση απαιτεί και στην ελαφρότητα 
του εφήμερου ανενδοίαστα ενδίδει. Συγκομιδές πλού-
σιες υπαινίσσεται και με τα απρόβλεπτα χαλάζια της 
απελπίζει. Λιτά κοσμεί τις αλήθειες της και στα παζά-
ρια της οικουμένης φτιασιδωμένη περιφέρεται. Σαλώ-
μη… τα πέπλα της απερίσκεπτα απεκδύεται, σε όσους 
την καρδιά φάρο αμόλευτο στην ενόραση έθεσαν και 
πεισματικά τα κάλλη της αποκρύπτει από εκείνους 
που λυσσαλέα και συστηματικά τα αποζήτησαν. Στη 



195

Τύποι ανθρώπων

γλώσσα την πανανθρώπινη συνδιαλέγεται, πύργους 
της Βαβέλ καθώς θεμελιώνει. Με την απλότητα σα-
γηνεύεται, στης έπαρσης τα μέλαθρα ενώ κατοικεί. 
Σε όσους δεν την κολάκευσαν παραδίδεται και στους 
δοκησίσοφους απροσπέλαστη φανερώνεται.
Με χίλιες μορφές της αρμονίας τη μελωδία σιγο-

τραγουδά στους αυθεντικούς και τους ανεπιτήδευ-
τους, που με την αρετή ζυμώνουν τις προσδοκίες της. 
Στις παραδόσεις και τους μύθους των λαών η καθέ-
δρα της και στου παιδιού την άγνοια τα απεικάσματά 
της. Στης απορίας της ενδόμυχης τα είδωλα και στην 
αστραπή της έμπνευσης τα πολλαπλά προσωπεία της. 
Ερμηνείες εναλλακτικές μηχανεύεται, την οδό τη μο-
ναδική στου μηδενός το χάος καθώς χαράσσει.
Και αυτό ας είναι το πραγματικό μας όνειρο και 

χρέος: σε εκείνους που οι περιστάσεις και οι συγκυρί-
ες από αυτήν τους απέκοψαν, με τρόπους νηφάλιους 
και διορατικούς της γνώσης τη μέθεξη να εγγυηθού-
με.

Η εικόνα Σου 

Θυμάμαι τον πατέρα να με σηκώνει για να σε φιλήσω. 
Κι αργότερα, στις μύτες των ποδιών ψηλώνοντας, να 
σε φτάσω πάσχιζα. Μόνος, χωρίς τη βοήθεια των με-
γάλων, να ακουμπήσω τ’ ακρόχειλα στο περίγραμμά 
σου. Τα χέρια μου γαντζωμένα τρυγούσαν το βασιλι-
κό, το τριαντάφυλλο και τη συμπόνια. Τα μάτια σου 
δέονταν την παράκλησή μου και τόσο γλυκιά μου φαι-



196

Λογοτεχνία του Facebook

νόσουν, που ποτέ δεν μπόρεσα να σου ψελλίσω παρά 
«Σ’ αγαπώ».
Με τις ιστορίες της ζωής σου καθόριζα τις στιγμές 

μου, το καλοκαίρι, την άνοιξη, τον χειμώνα, το φθι-
νόπωρο, τις διακοπές, το σχολείο, την εναλλαγή. Και 
χωρίς να το καταλάβω, με τις μεταβολές των καιρών 
ανεξίτηλα συνδέθηκες. Κι έγινες σύντροφος στην από-
γνωση, στη θλίψη, στο μεγαλείο και στην ταπείνωση.
Σε ονειρεύτηκα πολλές φορές. Ντυνόσουν ήχους, 

χρώματα, πρόσωπα, μουσικές, μνήμες. Έγινες μητέ-
ρα στη θέση όλων των μανάδων, πατρίδα που πάντα 
πύρωνε τον νου, φίλη στις ξένες πολιτείες, απαντοχή 
στην απελπισία, έπαινος στην καταφρόνια, αχτίδα στο 
θανατερό σκοτάδι. Εκεί που οι άνθρωποι, η γνώση, η 
επιστήμη, η καρδιά λιγοψυχούσαν, στεκόσουν παρα-
στάτης ανυπέρβλητος. Κι όταν οι νεκροί μου πάλευαν 
με τη λήθη, γινόσουν το άσβεστο καντήλι που έφεγγε 
τη συνέχειά τους.
Κι έτσι έμαθα να σου μιλάω. Να σου διηγούμαι 

τους βοριάδες των παθών μου και να μου δωρίζεις τις 
νηνεμίες της γαλήνης σου. Τα δάκρυά σου να κατα-
καίνε τις αμφιβολίες και το χαμόγελό σου να διαλύει 
τις παγωνιές και τις προδοσίες. Κι έτσι έμαθα να ικε-
τεύω για τη μεγαλοσύνη σου. Σε αεροπλάνα την ώρα 
της δίνης, σε πέλαγα που στροβιλίζονταν να κατα-
πιούν τα πλοία, σε ιατρεία την ώρα που ανακοίνωναν 
τη φριχτή ετυμηγορία.
Κι έτσι μου δίδαξες να σε ψάχνω σε κάθε άνθρωπο. 

Στον φονιά, στον ερημίτη, στον γέρο και στον εξό-
ριστο. Στα μάτια των παιδιών τα δεητικά και στην 



197

Τύποι ανθρώπων

καταισχύνη την αμετάκλητη. Στην ψυχρότητα των 
αλαζόνων και στις παραμυθίες τις απρόσμενες. Στα 
κίνητρα και στις συμπεριφορές, στην απαίτηση, στην 
επίδειξη, στην εξάντληση και στην ανάνηψη.
Και τώρα, που ο χρόνος διεκδικεί όσους αγάπησα 

κι εμένα, αφήνω την κόρη μου, τα πόδια ψηλώνοντας 
μόνη της, να σε φτάσει. Χωρίς βοήθεια, με σκαλοπάτι 
μοναδικό την αθωότητα και την αλήθεια.
Αυτήν που γέννησες, Παναγία μου, και που στη ζωή 

μου την υπόλοιπη θα αναζητώ.








