

















































ο δάσκαλος και ο καθρέφτης






Ο δάσκαλος και ο καθρέφτης



4

Κώστας Θερμογιάννης
Ο δάσκαλος και ο καθρέφτης

ISBN: 978-618-81493-7-3
© Κώστας Θερμογιάννης
Λαμία 2015
e-mail: kthermoyiannis@outlook.com

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης

e-mail: ekdoseis@tovivlio.net

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων Ο δάσκαλος και ο καθρέφτης εκτυ-
πώθηκε σε περιορισμένο αριθμό αντιτύπων και διανέμεται
ελεύθερα στο διαδίκτυο με άδεια Creative Commons. 
Επιτρέπεται ελεύθερα η αναδημοσίευση και η αποσπα-
σματική παρουσίαση διηγημάτων. Η αναφορά του ονό-
ματος του συγγραφέα είναι υποχρεωτική και το έργο δια-
τίθεται μόνο για μη εμπορική χρήση.

http://tovivlio.net/


5

Ο δάσκαλος και ο καθρέφτης

ISBN: 978-618-81493-7-3 
© Κώστας Θερμογιάννης

Λαμία 2015

http://tovivlio.net/


6



7

στη μάνα μου



Κώστας Θερμογιάννης

8



9

ΠΕΡΙΕΧΟΜΕΝΑ
Η ψυχή του ανθρώπου

Η δίκη
Το φτερό

Ο δάσκαλος και ο καθρέφτης
Άνθρωπος. Άρα;

Υλικά στιγμών
Η τελευταία πόρτα

Σκηνή 1η
Λήψη Ι

Λήψη ΙΙ
Σκηνή 2η

Λήψη Ι
Λήψη ΙΙ

Σκηνή 3η
Λήψη Ι

Λήψη ΙΙ

11
15
21
37
51
57
61

69
77

85
93

99
105



Κώστας Θερμογιάννης

10



Η ψυχή του ανθρώπου

ΤΕΤΑΡΤΗ ΠΡωΙ, ωΡΑ 09:47
Το αεροπλάνο σηκώθηκε με ορμή στον ουρανό. Την

ένιωσα μέσα στα σωθικά μου τούτη την ωμή δύναμη γι’
ακόμα μια φορά αλλά δεν έδωσα σημασία. Έχω συνηθίσει
πια. Το Παρίσι από ψηλά μοιάζει λιγότερο ρομαντικό απ’ όσο
νομίζει κανείς. Τέταρτη φορά εδώ, τέσσερις επιτυχημένες
αποστολές. Και κάθε φορά αισθάνομαι ολοένα και περισσό-
τερο το κρύο να με κυριεύει, αυτό το αναθεματισμένο κρύο
που έχει αρχίσει να με κάνει να πονάω. Με πονάνε πια τα με-
λίγγια μου, με σφίγγει το κεφάλι μου, δεν αντέχεται πια όλο
αυτό… Θα σηκωθώ να φύγω, θα φύγω, θα τα παρατήσω όλα
και θα πάω κάπου μακριά.

ΤΕΤΑΡΤΗ βΡΑΔΥ, ωΡΑ 23:57.
βλέπω τα παιδιά μου που μεγάλωσαν πια να παίρνουν

το δρόμο τους και νιώθω τόσο ξένος, σαν να μην είναι δικά
μου παιδιά. Σαν να μην είναι καρπός δικός μου, δυο όμορφα
κορίτσια, δυο κοπέλες στο άνθος της νιότης τους κι εγώ να
μη νιώθω τίποτα. Δυο άνθρωποι που μου είναι εντελώς
αδιάφοροι. Κι η γυναίκα μου, ακόμα πιο ξένη αυτή, την κοι-
τάζω κι αναρωτιέμαι αν ένιωσα ποτέ τίποτα… Μια ύπαρξη
εντελώς αδιάφορη που δεν πρόσθεσε τίποτα σ’ αυτόν τον

11



κόσμο, ένας πειθήνιος άνθρωπος που δεν τόλμησε ποτέ να
σηκώσει το κεφάλι του… μια ζωή σκυμμένη και υποταγ-
μένη, σκλάβα του καθωσπρεπισμού και της γνώμης του πε-
ρίγυρού της. Δεν τόλμησε ποτέ της ούτε να ονειρευτεί.
Νομίζει πως είμαι εμπορικός αντιπρόσωπος, τόσα χρόνια κι
ούτε καν πονηρεύτηκε ποτέ ποια είναι η αληθινή μου δου-
λειά. Άραγε την αγάπησα αυτή τη γυναίκα; Πάω για ύπνο,
είμαι κουρασμένος, αύριο έχω να κάνω πολλά πράγματα.

ΠΕΜΠΤΗ ΠΡωΙ, ωΡΑ 11:17.
Τούτος ο καφές είναι σκέτο νερόπλυμα. Κοιτάζω απέ-

ναντι τα γραφεία της υπηρεσίας και δε νιώθω τίποτα. Τριά-
ντα χρόνια μπαινόβγαινα σαν τον κλέφτη εκεί μέσα κι όμως
δε νιώθω τίποτα. Μυστικές υπηρεσίες… ας γελάσω. Ένας
παρατηρητικός καταλαβαίνει αμέσως πως αυτά τα γραφεία
μόνο εμπορικά δεν είναι. Πάει παραιτήθηκα. Κι όμως αυτό
το κρύο δε λέει να φύγει από μέσα μου, κάτι μου λέει πως
στο τέλος θα μου στρίψει καμιά βίδα και θα τρελαθώ. Αν
προλάβω δηλαδή… Είναι κατακαλόκαιρο κι εγώ κρυώνω,
απ’ έξω σκάω από τον καύσωνα κι από μέσα είμαι λες και
κάνω βόλτα στην Αλάσκα… Δεν είμαι καλά… Φεύγω.

ΠΕΜΠΤΗ ΜΕΣΗΜΕΡΙ, ωΡΑ 12:37.
Θα σου τα πω όλα, παπά, αλλά μη με διακόψεις. Κι ελ-

πίζω ο Αη Γιώργης που μας βλέπει -του Αη-Γιώργη δεν είναι
η εκκλησία;- αν μας βλέπει δηλαδή, κάτι να κάνει… Από
αμαρτίες έχω πολλές, ούτε θυμάμαι πια πόσες. Οι χειρότερες
όμως είναι δυο. Η πρώτη είναι πως μάλλον δεν αγάπησα
ποτέ. Ούτε καν τη γυναίκα μου και τα παιδιά μου. Δεν ξέρω
γιατί, δεν ήμουν έτσι πάντα. Η άλλη είναι πως έχω σκοτώσει
πολλούς ανθρώπους… Μη με κοιτάς έτσι, δε σου κάνω
πλάκα, παπά. Έχω σκοτώσει 67 ανθρώπους, αυτή ήταν η
δουλειά μου. Στο όνομα της πατρίδας και της δημοκρατίας

Κώστας Θερμογιάννης

12



και μπλα μπλα μπλα. Με προσέλαβε η Πολιτεία όταν ήμουν
είκοσι χρονών για να κάνω τον πράκτορα. Και μετά μου
έδωσε ένα όπλο και μου είπε: Σκότωσε, είναι για το συμφέ-
ρον των παιδιών σου. Κι εγώ σκότωνα. Και ξέρεις κάτι; Την
πρώτη φορά ένιωσα δυνατός, ένιωσα σα θεός όταν είδα
εκείνο το γεροδεμένο κορμί να σωριάζεται κάτω. Θυμάμαι
που κούνησα το κεφάλι μου πάνω κάτω σε μια κίνηση επι-
δοκιμασίας μόλις σιγουρεύτηκα πως η σφαίρα του είχε ξε-
σκίσει τις σάρκες. Μετά όλα ήταν θέμα ρουτίνας πια. Εγώ
πίσω από ένα κομμάτι γυαλί με χαραγμένο ένα σταυρόνημα
κι από την άλλη μεριά ένα κομμάτι κρέας που έπρεπε να α-
χρηστευτεί. Και μια σκανδάλη που μου χάριζε ηδονή, παπά,
μια σκανδάλη που ερωτοτροπούσα μαζί της. Κι όσο περνού-
σε ο καιρός, τίποτα πια δε με γέμιζε τόσο όσο η σκανδάλη
που ήθελα να τη χαϊδεύω ολοένα και περισσότερο. Πάντα
στο όνομα της πατρίδας και των παιδιών μου. Μόνο που κάτι
μέσα μου άρχισε να αλλάζει, κάτι με έκανε να αισθάνομαι
ολοένα και περισσότερο κρύο μέσα μου, παπά. Αυτό ήρθα
να μου διορθώσεις σήμερα, θέλω κάτι να κάνεις, δεν μπορώ
άλλο πια. Παπά, τα βράδια κοιμάμαι σκεπασμένος με δυο
κουβέρτες, ακόμα και το καλοκαίρι, το καταλαβαίνεις; Όμως
οι κουβέρτες δεν κάνουν τίποτα, το κρύο παραμένει εκεί…
Παπά, ξέρεις ποιο είναι το πιο κρύο μέρος στον κόσμο; Ξέ-
ρεις; Η ψυχή, παπά, είναι το πιο κρύο μέρος, η ψυχή, τ’ ακούς;
Μπορείς να κάνεις την ψυχή μου να ζεσταθεί; Μπορείς; Τι με
κοιτάς έτσι; Ε; Κατάλαβα, τίποτα δεν μπορείς να κάνεις ούτε
εσύ, παπά, παραμύθια είναι όλα αυτά… Ξέρεις τι μου είπαν
σήμερα μόλις πήγα και τους είπα πως θέλω να παραιτηθώ;
Ξέρεις, παπά; Πως δε γίνεται, πως υπάρχει μια τελευταία
αποστολή, παπά. Να το ξανακάνω, να πάω να σκοτώσω.
Αλλά τους έφτυσα στα μούτρα κι έφυγα, τους πέταξα ένα
κομμάτι χαρτί που έγραφε πως τελείωσα μαζί τους κι έφυγα,
παπά. Και ξέρεις τι θα γίνει τώρα; Ξέρεις, παπά; Μάλλον δε

13

Ο δάσκαλος και ο καθρέφτης



θα προλάβω να πάω στο σπίτι μου, τώρα πια εγώ είμαι το
κρέας που θα το σφάξουν, παπά. Όταν ήμουν μικρός είχα
ένα ξύλινο αεροπλανάκι με κόκκινο έλικα. Το άφηνα στον
αέρα κι ονειρευόμουν όταν μεγαλώσω να γίνω αεροπόρος,
να πετάω εκεί ψηλά, πιο ψηλά από τα σύννεφα. Όμως έγινα
φονιάς. Κάτι όμως μου λέει όμως πως σήμερα θα ταξιδέψω
εκεί ψηλά, παπά. Γι’ αυτό σου λέω, κάνε την ψυχή μου να ζε-
σταθεί, δεν μπορώ να πάω έτσι, δε γίνεται να φύγω μ’ όλο
τούτο το κρύο στην ψυχή. Η ψυχή είναι το πιο κρύο μέρος
στον κόσμο, παπά, να το θυμάσαι αυτό. Κάνε ό,τι είναι να κά-
νεις, εγώ φεύγω τώρα.

ΠΕΜΠΤΗ ΑΠΟΓΕΥΜΑ, ωΡΑ 17:07
Ο παπάς δεν έκανε τίποτα, τι να κάνει κι αυτός; Τους

έχουνε εκεί για βιτρίνα τους περισσότερους, για να τους δί-
νουν ένα ξεροκόμματο και να παριστάνουν τους πνευματι-
κούς… Δε βαριέσαι, άμα προλάβω μπορεί να ψάξω να βρω
κανέναν από αυτούς τους χαρισματικούς παπάδες να δω τι
θα μου πει. Μπα, τι βλέπω; Τα καλόπαιδα με βρήκαν κιό-
λας… Ας μην τους κάνω τη ζωή δύσκολη, ας πάω προς το
μέρος τους. Αχ… Οξύς ο πόνος της σφαίρας τελικά, αλλά
νιώθω να με γλυκαίνει. Ας τους χαμογελάσω, να τους δείξω
πως τους ευχαριστώ για το καλό που μου κάνουν…
Κρυώνω, αλλά τούτη τη φορά απ’ έξω, από μέσα ζεσταίνο-
μαι… Λες να έκανε τελικά δουλειά ο παπάς; Γλυκιά που είναι
ετούτη η ζέστη…

ΠΕΜΠΤΗ ΑΠΟΓΕΥΜΑ, ωΡΑ… ΔΕΝ ΥΠΑΡΧΕΙ…
Εκείνο το αεροπλάνο με τον κόκκινο έλικα πετάει, τι

όμορφα που είναι εδώ πάνω, παπά…

Κώστας Θερμογιάννης

14



Η δίκη

«ΠΕΝΗΝΤΑ ΤΡΙΑ ΧΡΟΝΙΑ ΕΙΧΑ ΝΑ ΣΕ Δω… τόσος καιρός πέρασε
και δεν έχεις αλλάξει καθόλου. Ίδιος κι απαράλλαχτος έμει-
νες.»

«Εσύ άλλαξες… Άλλαξες κι απ’ έξω κι από μέσα» του είπε
κουνώντας το κεφάλι του αργά πάνω κάτω θέλοντας να το-
νίσει τα λόγια του.

«Δεν άλλαξα εγώ, ο κόσμος γύρω μας άλλαξε» του είπε.
«Ο κόσμος αλλάζει κάθε μέρα, κάθε ώρα, εσύ όμως

φρόντισες να τον κάνεις χειρότερο, παλιέ καλέ μου φίλε Χρή-
στο. Εσύ και όλο το σκυλολόι που έχεις γύρω σου.»

«Κάποιος πρέπει να παίρνει τις αποφάσεις για τους άλ-
λους… Κι αυτό δεν είναι εύκολο… Ο καθένας έχει τις δικές
του ανάγκες και δεν είναι δυνατόν να ικανοποιηθούν όλοι…
Έτσι είναι κι ας μην το καταλαβαίνεις, Χάρη, έτσι είναι…»

«Χρήστο, θυμάσαι τότε που ήμασταν μικρά παιδιά; Τότε,
στο νησί μας, που περιμέναμε κάθε καλοκαίρι να έρθει η
Νάνσυ από την Αθήνα για να της κάνουμε τα γλυκά μάτια;»
ρώτησε χωρίς να περιμένει την απάντηση και συνέχισε,
«εσύ, εγώ κι ο συγχωρεμένος ο Νικολάκης που τον πήρε η
κάτω βόλτα με την παλιαρρώστια... Τότε που μοιραζόμα-
σταν και τη μπουκιά μας. Πως κατάντησες έτσι;… Να γίνεις
άνθρωπος της νύχτας χωρίς αισθήματα;»

15



«Τα αισθήματα είναι άχρηστα στη δουλειά μου, μόνο
μπελάδες φέρνουν.»

«Κι όταν έδωσες εντολή να σκοτώσουν το γιο μου; Ούτε
τότε δε σκέφτηκες για μια στιγμή πως είναι γιος του ανθρώ-
που που μεγάλωσες μαζί του; Δε σου πέρασε καθόλου από
το μυαλό αυτό;» του είπε κι έκανε να σηκωθεί από την κα-
ρέκλα αλλά το μετάνιωσε κι έμεινε ακίνητος με το πιστόλι
στραμμένο προς το βρωμερό πάτωμα.

«Ο γιος σου έπαιξε κι έχασε. Κι έπρεπε να τιμωρηθεί. Αλ-
λιώς θα μου σήκωναν όλοι το κεφάλι κι άντε να τους μαζέ-
ψω. Η τιμωρία είναι το καλύτερο υπνωτικό φάρμακο, Χάρη,
κακά τα ψέματα, κοιμίζει τα μυαλά όσων τα μάτια φοράνε
παρωπίδες και δεν τολμούν να τα σηκώσουν από χάμω… Ο
φόβος είναι άλλωστε αυτός που κυβερνάει και πάντα κυβερ-
νούσε, μην το ξεχνάς ποτέ αυτό!»

«Πάψε!» έκανε προσπαθώντας να συγκρατήσει την έν-
ταση της φωνής του. Ήξερε πως τα πρωτοπαλλήκαρά του
με το παραμικρό θα έμπαιναν μέσα και θα τον τελείωναν
πριν προλάβει να αντιδράσει. Παρατήρησε πως ο παιδικός
του φίλος δεν έμοιαζε να ανησυχεί, η ηρεμία του τον εξόρ-
γισε ακόμα περισσότερο. «Δε φοβάσαι; Κρατάω όπλο και σε
σημαδεύω κι εσύ είσαι ήρεμος… Πώς γίνεται αυτό;» ρώτησε
σηκώνοντας το όπλο ψηλά.

Εκείνος γέλασε. «Στη δουλειά μου ένα πράγμα μόνο έχω
μάθει, πως το αύριο είναι πολύ μακριά…»

Ο Χάρης τον σημάδεψε ανάμεσα στα μάτια. Μια σιωπή
απλώθηκε μέσα στους τέσσερις ξεφτισμένους τοίχους εκεί-
νου του άθλιου δωματίου που έμοιαζε με γραφείο. Ο Χρή-
στος κούνησε ελαφρώς το κεφάλι και κάρφωσε το βλέμμα
του στα μάτια του ανθρώπου που είχε σκοπό να τον σκοτώ-
σει. Η σιωπή, που κράτησε πολύ, έκανε τους ανθρώπους του
απ’ έξω να ανησυχήσουν.

Κώστας Θερμογιάννης

16



«Όλα εντάξει αφεντικό;» ακούστηκε μια βραχνή φωνή
μαζί με δυο τρία χτυπήματα στην σαρακοφαγωμένη πόρτα.

«Εντάξει» φώναξε ο Χρήστος, «να μη μπει κανείς μέσα,
αν δεν το πω εγώ» συνέχισε με αυστηρή φωνή.

Η σιωπή απλώθηκε ξανά στο χώρο…
«Λοιπόν, δεν έχεις τα κότσια να με σκοτώσεις; Θα περι-

μένω πολύ;» του είπε με ύφος ειρωνικό χωρίς να πάρει τα
μάτια από πάνω του.

«Σκότωσες το γιο μου και δε δίστασες ούτε μια στιγμή,
λες να με ενδιαφέρει αν περιμένεις ή όχι; Το πράγμα θα τε-
λειώσει όποτε θέλω εγώ…»

«Νομίζεις πως έχεις το πάνω χέρι επειδή κρατάς ένα
όπλο; Έτσι νομίζεις, φίλε μου; Ξέρεις πόσες φορές με έχουν
σημαδέψει; Μάλλον όχι! Μάθε λοιπόν πως αυτοί που με ση-
μάδεψαν τώρα κάνουν παρέα με το γιόκα σου… Κι αν νομί-
ζεις πως φοβάμαι κάνεις λάθος, ο φόβος έχει φύγει από μέσα
μου εδώ και χρόνια…»

«Πάψε, δε θέλω να σε ακούω άλλο» του απάντησε ο Χά-
ρης και πετάχτηκε από την καρέκλα του απότομα. Τον έπια-
σε από το γιακά με το αριστερό του χέρι κι έφερε το ψυχρό
μέταλλο της κάνης με το άλλο του χέρι πάνω από το δεξί του
μάτι. «Τελείωσες» του είπε…

Ο Χρήστος έμεινε ατάραχος να τον κοιτάζει, χαμογέλασε
αμυδρά λες κι ανακουφίστηκε από την αποφασιστικότητα
του παλιού γνώριμού του.

Λίγες στιγμές αργότερα ο Χάρης κατέβασε το όπλο, το
έβαλε μέσα στο σακάκι του και γύρισε προς την πόρτα.

«Πού πας;» του φώναξε ο Χρήστος.
«Φεύγω, βρωμάει εδώ μέσα… Κι εσύ βρωμάς, δεν αν-

τέχω άλλο τη μπόχα σου» του είπε κι έπιασε το ξεφλουδι-
σμένο πόμολο.

«Στάσου» του φώναξε επιτακτικά εκείνος. «Αν ανοίξεις

Ο δάσκαλος και ο καθρέφτης

17



την πόρτα θα πεθάνεις… Έχω δώσει εντολή…» του είπε.
«Έχεις δώσει εντολή να σκοτώσουν κι εμένα;» γύρισε και

του απάντησε.
«Όχι ακόμα, αλλά αν ανοίξεις την πόρτα θα δώσω. Κανείς

δε φεύγει αν δε το πω εγώ» του είπε και ξέσπασε σε γέλια.
«Δεν είσαι τίποτα άλλο παρά ένα αξιολύπητο ανθρωπάκι
που δεν αξίζει να περπατάει πάνω στη γη… Άλλωστε, Χάρη,
χάρη θα σου κάνω, θα πας να συναντήσεις το γιόκα σου…»
του είπε και συνέχισε να γελάει.

Ο Χάρης έβγαλε ξανά το όπλο από το σακάκι του. Τρε-
μόπαιξε το δάχτυλό του στη σκανδάλη για λίγο…

«Κανένας δε με έχει προσβάλει κι έχει ζήσει μετά την
προσβολή» του είπε ο Χρήστος. «Οπότε ή με σκοτώνεις και
σε σκοτώνουν οι άλλοι απ’ έξω ή απλώς… σε σκοτώνουν οι
άλλοι απ’ έξω.»

«Παλιο…» πήγε να τον βρίσει, αλλά σάστισε γιατί ο Χρή-
στος σηκώθηκε όρθιος.

«Άντε, τι περιμένεις;» του είπε, λες και ήθελε να τον ωθή-
σει στα άκρα, λες και ήθελε να πεθάνει εκείνη τη μέρα.

Ο Χάρης κοίταξε ολόγυρά του. Ζύγισε τις επιλογές του.
Όλα έμοιαζαν με μονόδρομο, το όπλο στα χέρια του ήταν
ανίκανο να τον βγάλει από τη δύσκολη θέση. Κατάλαβε πως
αν ήθελε να σωθεί, έπρεπε να δράσει γρήγορα. Κοίταξε την
πόρτα που οδηγούσε στο θάνατο κι ύστερα, σχεδόν ασυναί-
σθητα, γύρισε το βλέμμα του στο παράθυρο που έβλεπε
στον ακάλυπτο. Με μια απότομη δρασκελιά έπιασε το πό-
μολο και το άνοιξε απότομα. Σχεδόν το ξεκόλλησε από τη
θέση του. Πήδηξε χωρίς να το σκεφτεί, άλλωστε ο ακάλυ-
πτος ήταν στο ίδιο ύψος με το βρώμικο δωμάτιο που στέ-
γαζε τις βρωμιές του παιδικού του φίλου. «Δε θα σε λυτρώ-
σω εγώ για ό,τι έχεις κάνει» του φώναξε από την έξω μεριά
πια, «η συγχώρεση είναι καλύτερη από την τιμωρία, αυτό να
το θυμάσαι» του είπε κι άρχισε να τρέχει μέσα στο σκοτάδι.

Κώστας Θερμογιάννης

18



«Κάνεις λάθος» του φώναξε εκείνος χωρίς να τον βλέπει
πια.

Δυσκολεύτηκε να κινηθεί μέσα στον στενό ακάλυπτο
χώρο. Είδε μια σκάλα μπροστά του κι αποφάσισε να ανέβει.
Μόλις πάτησε το πόδι του στο πρώτο σκαλοπάτι άκουσε
έναν έντονο ήχο από τη μεριά του γραφείου του Χρήστου,
έναν πυροβολισμό. Σάστισε αλλά κατάλαβε τι είχε γίνει. Σχε-
δόν αμέσως άκουσε εκείνη τη βραχνή φωνή να ουρλιάζει.
«Πιάστε τον… εδώ κοντά είναι… τον έφαγε το Χρήστο…».
Κοίταξε το φεγγάρι που έφεγγε στον ουρανό και του μίλησε.

«Θα με κυνηγήσουν… Δώσε φιλιά στο γιο μου… Κι αν
γλυτώσω σου υπόσχομαι πως αύριο κιόλας παραιτούμαι
από Δικαστής… δεν μπορώ άλλο πια να κοιτάζω τους αν-
θρώπους στα μάτια…»

19

Ο δάσκαλος και ο καθρέφτης



Κώστας Θερμογιάννης

20



Το φτερό

ΞΕΚΙΝΗΣΕ ΧωΡΙΣ ΝΑ ΤΟ ΣΚΕΦΤΕΙ. Ήξερε πως η απόφασή της
ήταν από εκείνες που χωρίζουν τη ζωή στα δύο, στο πριν
και στο μετά, αλλά ένιωθε πως ήταν μονόδρομος, πως δεν
είχε άλλη επιλογή. Τα βήματα που έκανε ήταν βαριά, άφηναν
πίσω τους τη σκόνη και τη θολούρα του μυαλού της οδη-
γώντας την μπροστά στη βαριά ξύλινη πόρτα της ηγουμέ-
νης.

Στάθηκε ακίνητη πολύ ώρα κοιτώντας το παλιό χερούλι
της πόρτας χωρίς να μπορεί να ξεκολλήσει το βλέμμα της
από το μέταλλο. Νόμιζε πως θα είχε άγχος ή ταχυπαλμία
μόλις έφτανε εκεί, αλλά έκανε λάθος, ήταν εξαιρετικά ήρεμη.
Μόνο η ακατάστατη ανάσα της πρόδιδε τη μάχη που γινό-
ταν στο μυαλό της. Μέσα στην απέραντη βουβαμάρα της
στιγμής γύρισε απότομα το κεφάλι της μια προς τα δεξιά και
μια προς τα αριστερά. «Τώρα είναι η ώρα» είπε γεμάτη αυ-
τοπεποίθηση και χτύπησε την πόρτα.

Ήταν Μάρτιος, πρώτη Μαρτίου για την ακρίβεια, μια
δροσερή ανοιξιάτικη ημέρα όταν η αδερφή Αθανασία έγινε
ηγουμένη της μονής. Πέρασαν ακριβώς δέκα χρόνια από
εκείνη τη μέρα, την ίδια μέρα που ένα μικρό δεκαπεντά-
χρονο κορίτσι της ζήτησε να τη δεχτεί ως δόκιμη μοναχή.

21



Τα μάτια εκείνης της κοπέλας παρόλο που ήταν δακρυσμένα
από τη συγκίνηση έλαμπαν, σκόρπιζαν το γαλάζιο χρώμα
τους ολόγυρα θαμπώνοντας όσους την κοιτούσαν. Το ανέ-
γγιχτο εφηβικό δέρμα της, γεμάτο χνούδι και όνειρα, ήθελε
να το καλύψει με το μαύρο ένδυμα, να διαθέσει τη ζωή της
σε εκείνο που η παιδική καρδιά της έβλεπε ως υπέρτατη δύ-
ναμη. Η αδερφή Αθανασία είδε τον ερχομό της μικρής την
ίδια μέρα που έγινε ηγουμένη ως σημάδι από τον ουρανό
και την καλοδέχτηκε με μητρική αγάπη. Έγινε η μάνα που η
μικρή δεν είχε γνωρίσει ποτέ.

Τα χρόνια κύλησαν ήσυχα, η δεκαπεντάχρονη με τα γα-
λανά μάτια έγινε μοναχή, η αδερφή Ευδοκία, που με τα μει-
λίχια λόγια της έγινε η αγαπημένη όλων των υπάρξεων μέσα
κι έξω από τη μονή. Ο λόγος της θεράπευε σαν το βάλσαμο
τις πληγωμένες ψυχές που συνέρρεαν ασταμάτητα για να
γευτούν λίγη από τη γλύκα της. Τα μάτια της θαρρείς και κοι-
τούσαν απ’  ευθείας μέσα στην καρδιά του ανθρώπου ενώ
το άγγιγμά της είχε μια δύναμη πρωτόγνωρη,  σχεδόν έξω
από την ανθρώπινη λογική. Χαιρόταν κάθε φορά που
έβλεπε να φεύγουν από τη μονή οι άνθρωποι χαμογελαστοί
και λυπόταν κάθε φορά που διάβαζε στα πρόσωπα των επι-
σκεπτών τη λύπη και την αγωνία. Λιτοδίαιτη κι ολιγαρκής
στα είκοσι πέντε της η λεπτοκαμωμένη φιγούρα της πρό-
διδε τη βαθιά πίστη της, το πρόσωπό της όμως είχε μαζί με
τη σεμνότητα και μια γλυκιά θηλυκή ομορφιά!

Η πόρτα έκλεισε βαριά πίσω της, βαριά σαν την ψυχή
της. Η γερόντισσα είχε πάνω στο τραπέζι δυο αδειανά πο-
τήρια, μια φέτα μουχλιασμένο ψωμί κι ένα φτερό από αρσε-
νικό παγόνι. Παραξενεύτηκε αλλά συγκρατήθηκε, έσκυψε
το κεφάλι και προχώρησε.

«Σε περίμενα, Ευδοκία, κάθισε, κόρη μου» είπε η ηγου-
μένη.

Κώστας Θερμογιάννης

22



«Την ευχή σου δώσε μου πρώτα» απάντησε εκείνη.
«Δεν μπορώ να δώσω την ευχή μου σε κάποιον που πρέ-

πει να ζητήσω ευχή. Παρόλα αυτά την έχεις μέσα από την
καρδιά μου. Κάτσε όμως, έχουμε πολλά να πούμε.»

Η Ευδοκία έκατσε στο τραπέζι και το βλέμμα της καρ-
φώθηκε στο φτερό από το παγόνι. Όση ώρα έκανε η ηγου-
μένη να καθίσει απέναντί της, δεν έβγαλε μιλιά, ίσως ούτε
καν να κουνήθηκε.

«Λοιπόν;» ρώτησε η ηγουμένη.
«Ξέρεις… Το όνειρο… Ήρθε πάλι το όνειρο…» Τα μάτια

της βούρκωσαν. «Εξομολογήθηκα… αλλά το όνειρο ήρθε
ξανά… Είμαι ανάξια…»

«Το όνειρο βρίσκεται μέσα σου και το μυαλό σου σού το
φανερώνει για κάποιο λόγο, εκεί είναι το μυστικό» απάντησε
εκείνη και συνέχισε, «Παιδί μου, όλα γίνονται γιατί υπάρχει
κάποια αιτία, τίποτα δε συμβαίνει στην τύχη.»

«Και ποια είναι η αιτία που βλέπω αυτό το άσεμνο όνειρο
ξανά και ξανά;» τη διέκοψε απότομα πέφτοντας στα πόδια
της κι αγκαλιάζοντάς την σε μια σπαρακτική προσπάθεια να
εξιλεωθεί.

«Καλό μου παιδί, σήκω πάνω. Έλα, κάτσε να μιλήσουμε,
έχουμε πολλά να πούμε»

Σκούπισε τα δάκρυά της κι έκατσε με τα χέρια σταυρω-
μένα στο κάθισμά της. Η ηγουμένη, πριν μιλήσει ξανά, άφη-
σε να περάσουν μερικές στιγμές για να της δώσει το χρόνο
να ηρεμήσει. Έπιασε την κανάτα και γέμισε ένα από τα δυο
αδειανά ποτήρια. Το άδειο ποτήρι το έσπρωξε προς το
μέρος της. «Πιες λίγο για να ηρεμήσεις» της είπε.

Εκείνη γύρισε τη ματιά της προς το αδειανό ποτήρι και
σαστισμένη τη ρώτησε: «Πώς να πιω, αφού είναι άδειο;»

«Ακριβώς. Τα μάτια σου είδαν πως το ποτήρι είναι άδειο
οπότε κατάλαβες πως είναι μάταιο να αναζητάς νερό σε ένα
αδειανό ποτήρι. Πώς λοιπόν θα ξεδιψάσεις αν δε γεμίσει το

Ο δάσκαλος και ο καθρέφτης

23



ποτήρι ή αν δεν αφήσεις κάποιον να γεμίσει το ποτήρι για
σένα; Πόσο θα αντέξεις χωρίς νερό;»

«Δεν καταλαβαίνω…» ψέλλισε.
«Η ψυχή σου, κόρη μου, διψάει, τη στέγνωσε το όνειρο

που βλέπεις. Κι όσο αφήνεις την ψυχή σου ξερή τόσο περισ-
σότερο θα έρχεται το όνειρο και θα την καταντήσει στο
τέλος σαν το φθινοπωρινό φύλλο που το τρίβει ο αέρας και
το σκορπίζει στους πέντε ανέμους.»

«Δεν καταλαβαίνω, είσαι σα μάνα μου τόσα χρόνια,
πάντα οι συμβουλές σου ήταν θησαυρός αλλά τώρα, για
πρώτη φορά δεν καταλαβαίνω τι μου λες.»

«Ησύχασε. Πες μου τι ακριβώς βλέπεις.»
«Δεν μπορώ ούτε να το σκεφτώ, όχι να το εκστομίσω κιό-

λας, τι είναι αυτό που μου ζητάς;»
«Πες μου, κόρη μου αγαπημένη, άσε το βάρος της ψυχής

σου να φύγει από μέσα σου» επέμεινε εκείνη.
Η Ευδοκία έβαλε τα κλάματα. Σήκωσε τις παλάμες της κι

έκρυψε πίσω τους το πρόσωπό της, ένιωσε πως ήθελε να πε-
θάνει. Εκείνο που ευχόταν ολόψυχα ήταν να σκίσει τα σω-
θικά της στα δυο και να χαθεί με μιας στο σκοτάδι.

Η μητρική φιγούρα σηκώθηκε αργά και της χάιδεψε το
μέτωπο. Έμειναν έτσι για πολύ ώρα, ο ήλιος άρχισε να κρύ-
βεται πίσω από τα μεγάλα έλατα που ομόρφαιναν τη
γραμμή που χώριζε τη γη από τον ουρανό.

Ήταν σχεδόν πέντε χρόνια η Ευδοκία στη μονή όταν
εκείνο το καλοκαιρινό μεσημέρι βρέθηκε στην είσοδο να
κοιτάζει έναν άντρα πεσμένο στα γόνατα να έχει πιάσει το
κεφάλι του και να κλαίει. Τον πλησίασε και τον κοίταζε χωρίς
να του μιλήσει. Όταν εκείνος αισθάνθηκε την παρουσία της
γύρισε και την κοίταξε στα μάτια. «Δεν είμαι άξιος να μπω
μέσα σ’ αυτόν τον ιερό χώρο» της είπε.

«Σηκωθείτε πάνω, σας παρακαλώ» απάντησε εκείνη προ-

Κώστας Θερμογιάννης

24



τείνοντάς του το χέρι της, «δεν υπάρχει άνθρωπος που να
μην είναι άξιος να μπει μέσα».

Εκείνος ακούγοντας τον ήρεμο τόνο της φωνής της και
βλέποντας το πράο χαμόγελό της σηκώθηκε ασυναίσθητα.
Προχώρησε με δισταγμό προς το κατώφλι της μονής και
μπήκε μέσα. Δεξιά κι αριστερά ήταν γεμάτο παρτέρια με
λουλούδια και μερικά διάσπαρτα παγκάκια συμπλήρωναν
το σκηνικό. Έκατσε στο πρώτο που βρήκε, ήταν αδύναμος
και δυσκολευόταν ακόμα και να ανασάνει.

«Τι σας συμβαίνει;» τον ρώτησε η Ευδοκία που είχε κα-
θίσει δίπλα του.

«Έκανα ένα μεγάλο σφάλμα, μεγάλη αμαρτία…» είπε και
διπλώθηκε σύγκορμος γύρω από τα γόνατά του.

«Θέλετε να μου τα πείτε κι εμένα για να αλαφρώσει η
ψυχή σας;» τον ρώτησε.

Εκείνος δεν απάντησε παρά παρέμενε ακίνητος και αμί-
λητος.

«Όταν ο άνθρωπος κάνει λάθος και το καταλάβει είναι
το ίδιο πράγμα σαν να πάει στο σχολείο!» του είπε. «Μοναχά
από τα λάθη μας μαθαίνουμε, μήπως κάνουμε και τίποτα
σωστά; Μερικές φορές κλείνουμε τα μάτια μας και σαν τυ-
φλοί τραβάμε τον κακό το δρόμο μέχρι που ανοίγουν τα
σφαλισμένα μας βλέφαρα κι ανακαλύπτουμε ότι είμαστε σε
λάθος προορισμό. Άλλες φορές πάλι χάνουμε τα αυτιά μας
και δεν ακούμε τίποτα. Όχι μόνο τους ανθρώπους, ούτε το
όμορφο κελάηδισμα που κάνουν τα πουλιά δεν ακούμε. Το
χειρότερο βέβαια είναι όταν χάνουμε την καρδιά μας. Τότε,
καλέ μου κύριε, τα πράγματα είναι δύσκολα γιατί ο άνθρω-
πος είναι η καρδιά του κι άνθρωπος χωρίς καρδιά δεν είναι
άνθρωπος. Οπότε καταλαβαίνετε τι κακό μπορεί να γίνει
τότε». Σταμάτησε για λίγο κι έσκυψε προς το μέρος του. Τον
ακούμπησε στην πλάτη και τον ρώτησε: «Θέλετε να σηκω-
θείτε και να μου μιλήσετε;» αλλά απάντηση δεν πήρε, το

Ο δάσκαλος και ο καθρέφτης

25



μόνο που άκουσε ήταν οι λυγμοί του.
Πέρασε λίγη ώρα χωρίς να μιλήσει κανείς. «Καμιά φορά

λοιπόν, ο άνθρωπος κάνει λάθη. Αυτό δεν είναι κακό, καθό-
λου κακό, ίσα ίσα που πρέπει να συμβαίνει κιόλας. Ξέρετε
γιατί; Αν δεν το ξέρετε θα σας το πω εγώ. Επειδή όταν γίνει
το λάθος, ξεχωρίζει ο καλός άνθρωπος από τον κακό άν-
θρωπο. Ο καλός το μετανιώνει, ο κακός όχι. Ο καλός σκέφτε-
ται πώς να το διορθώσει, ο κακός όχι. Το σημαντικότερο
όμως είναι ότι ο καλός δεν το επαναλαμβάνει, ενώ ο κακός
το ξανακάνει. Α, και κάτι που ξέχασα, ο καλός κλαίει. Κλαίει
όπως κλαίτε κι εσείς τώρα, καλέ μου κύριε. Το μετανιώσατε,
έτσι δεν είναι; Και θέλετε να διορθώσετε το λάθος που κά-
νατε, αλλά μπροστά σας μάλλον βλέπετε ένα τοίχο και νο-
μίζετε ότι δε διορθώνεται τίποτα. Αυτό που ξεχνάτε είναι
πως ο τοίχος κάπου τελειώνει κι άμα φτάσετε στο τέλος θα
μπορέσετε να βρεθείτε πίσω, εκεί που ήσασταν. Κανένα εμ-
πόδιο δεν είναι ανυπέρβλητο όταν υπάρχει θέληση κι αγνή
πρόθεση, αυτό να μην το ξεχνάτε ποτέ. Μου το υπόσχεστε
ότι δε θα το ξεχάσετε ποτέ;»

«Άφησα τη γυναίκα μου… το παιδί μου…», είπε βουρ-
κωμένος…

«Δε χρειάζεται να μου πείτε, το ξέρω» του απάντησε
ήρεμα εκείνη, «αυτό που θέλω είναι να μου υποσχεθείτε πως
δε θα επιτρέψετε από εδώ κι εμπρός σε κανένα εμπόδιο να
σας διώξει από το στόχο σας. Θα μου την κάνετε αυτή τη
χάρη;»

«Έχω αμαρτήσει… το παιδί μου ήταν άρρωστο κι εγώ…
κι εγώ γύριζα με μια άλλη…»

«Όλα διορθώνονται, καλέ μου κύριε, όλα.»
«Πρέπει να…»
«Όχι δεν πρέπει. Την αμαρτία τη δικιά σας την έχω πάρει

εγώ, εσείς είστε ελεύθερος τώρα πια. Σας περιμένει το παιδί
σας και η γυναίκα σας. Σηκωθείτε και πείτε μου μόνο πως

Κώστας Θερμογιάννης

26



γύρω σας δεν υπάρχει τίποτα που θα σας εμποδίσει να κά-
νετε αυτό που πρέπει» είπε και τον έπιασε από το μπράτσο.

Εκείνος σηκώθηκε διστακτικά. «Μα η οικογένειά μου δε
θα με θέλει πίσω…»

«Αν δε τη θέλεις εσύ, δε θα σε θέλει κι εκείνη» τον διέ-
κοψε. «Πήγαινε στο παιδί σου, δεν έχεις καμιά δουλειά εδώ,
ό,τι ήταν να γίνει έγινε» του είπε και τον οδήγησε στην πόρ-
τα. Εκείνος ξεμάκρυνε αλαφρωμένος, θυμήθηκε πως δεν της
είχε πει ευχαριστώ μόνο όταν έφτασε στην εξώπορτα του
σπιτιού του.

«Τι έλεγες τόση ώρα μ’ αυτόν τον άνθρωπο;» ρώτησε την
Ευδοκία η ηγουμένη Αθανασία που είχε παρακολουθήσει τι
είχε συμβεί. Η αδερφή της εξιστόρησε τα πάντα με κάθε λε-
πτομέρεια.

«Τι έκανες;» τη ρώτησε με αυστηρό ύφος. «Πήρες εσύ
την αμαρτία του και δεν τον άφησες να εξομολογηθεί;»

«Συγχώρα με, αδερφή μου, αλλά εξομολογήθηκε…»
«Όχι δεν εξομολογήθηκε, πώς εξομολογήθηκε και σε

ποιον εξομολογήθηκε; Ποια είσαι εσύ που κρίνεις ποιος εξο-
μολογήθηκε και ποιος όχι; Και δίνεις και άφεση αμαρτιών.
Στο κελί σου γρήγορα μέχρι να αποφασίσω την τιμωρία σου.
Υπέπεσες σε σφάλμα μεγάλο, αδερφή Ευδοκία, σε σφάλμα
μεγάλο.»

Εκείνη γύρισε χωρίς να πει κουβέντα και πήρε το δρόμο
για το κελί της. Η ηγουμένη τη σταμάτησε. «Ξέρεις, παιδί μου
τι έκανες; Πες μου ξέρεις; Έχεις κατανοήσει ότι μ’ αυτά τα
πράγματα δεν παίζουμε;»

«Συγχώρα με, αδερφή μου, μάνα μου, σε έχω και σε σέ-
βομαι περισσότερο από καθετί άλλο σε τούτο τον κόσμο,
αλλά ο άνθρωπος αυτός ήταν πεσμένος μπροστά στην πόρ-
τα της μονής κι έκλαιγε. Δεν είχε το θάρρος να μπει μέσα.
Νόμισα πως τη στιγμή εκείνη συνειδητοποίησε το μέγεθος
του σφάλματός του και πως του δόθηκε η συγχώρεση, αλλά

Ο δάσκαλος και ο καθρέφτης

27



καλού κακού προσευχήθηκα και ζήτησα την αμαρτία του να
την πάρω τώρα πια εγώ, εκείνος το χρέος του το είχε κάνει.
Γι’ αυτό και τον έστειλα στην οικογένειά του, τι θα ωφελούσε
μια τιμωρία ακόμα; Τι θα ωφελούσε να άφηνε τη γυναίκα του
χωρίς άντρα και το παιδί του χωρίς πατέρα;»

«Άλλη είναι, παιδί μου, η δουλειά η δικιά μας. Εμείς έχου-
με ένα σκοπό, έχουμε αφιερώσει τη ζωή μας σε κάτι ανώ-
τερο. Το καταλαβαίνεις αυτό;»

«Το καταλαβαίνω και ζητώ ταπεινά να συγχωρεθώ, αλλά
άμα ο άνθρωπος δε συγχωράει τον άνθρωπο τότε ποια είναι
η ουσία της συγχώρεσης;»

«Η συγχώρεση, παιδί μου, δεν προέρχεται από τον άν-
θρωπο αλλά από Εκείνον στον οποίο έχουμε αφιερώσει τη
ζωή μας.»

«Τρανή συγχώρεση αυτή, η τρανότερη απ’ όλες, τη ζητώ
κι εγώ τούτη τη στιγμή που μιλάμε από Εκείνον για την αμαρ-
τία που έκανα σήμερα, αλλά άμα δε συγχωρέσει ο άνθρω-
πος πρώτα…» κόμπιασε για μια στιγμή αλλά πίεσε τον εαυτό
της και συνέχισε,  «… αυτός που δε δίνει τη συγχώρεσή του,
αυτός που δε συγχωράει δεν κάνει μεγαλύτερη αμαρτία;
Έτσι δεν είναι; Ή μήπως οι σκέψεις μου είναι τόσο λανθα-
σμένες;»

«Ο άνθρωπος συγχωράει μόνο για ό,τι του έχουν κάνει,
όχι για ό,τι έχουν κάνει σε άλλους παιδί μου.»

«Γι’ αυτό κι εγώ πήρα την αμαρτία πάνω μου, για να ζη-
τήσω εγώ συγχώρεση για τις αμαρτίες του ανθρώπου αυτού
από Εκείνον. Άλλωστε η δουλειά μου θα είναι εύκολη, τα δά-
κρυά του πότισαν τον κήπο μας πολύ, άρα δεν ήταν ψεύτικα,
έτσι δεν είναι; Στο κάτω κάτω αυτός έχει οικογένεια και παιδί
για να φροντίσει, εγώ έχω μόνο τη σάρκα μου. Δε θα ήταν
εγωιστικό από μέρους μου να μην τον αλαφρώσω από αυτό
το μικρό βάρος; Ποιος ξέρει πόσα άλλα βάρη κουβαλάει,
καλή μου ηγουμένη…»

Κώστας Θερμογιάννης

28



«Πήγαινε, παιδί μου, στο κελί σου και θα τα ξαναπούμε»
της είπε στοργικά αλλά θυμωμένα, όπως ακριβώς θα έκανε
μια μάνα στο παιδί της. Μέσα της πάλευε το δόγμα με το μη-
τρικό ένστικτο που ένιωθε για εκείνη.

Ανήμερα των Χριστουγέννων εκείνης της χρονιάς ο
άγνωστος άντρας που είχε βρει η Ευδοκία να κλαίει στην εί-
σοδο της μονής παρακολούθησε τη λειτουργία κρατώντας
αγκαλιά ένα μικρό παιδί. Δίπλα του στεκόταν μια όμορφη
κυρία η οποία λίγο αργότερα την πλησίασε.

«Χρόνια πολλά, αδερφή. Είμαι η σύζυγος…» πήγε να πει
στην Ευδοκία αλλά εκείνη τη διέκοψε.

«Το κατάλαβα» της είπε.
«Θα ήθελα…»
«Όχι εμένα» τη διέκοψε ξανά, «τον εαυτό σας να ευχαρι-

στήσετε που τον συγχωρέσατε, αλλά κι εκείνον που κατά-
λαβε το σφάλμα του και μετάνιωσε ειλικρινά. Χρόνια σας
πολλά και να έχετε πάντα κατά νου ότι αν δεν υπήρχε η συγ-
χώρεση δε θα υπήρχε και το λάθος, δε θα υπήρχε και η
αμαρτία. Αυτό είναι το μεγαλείο, η σοφία και η ομορφιά Του.
Να πάτε στην ευχή του Θεού και να χαίρεστε το όμορφο παι-
δάκι σας» της είπε χαμογελαστά κι απομακρύνθηκε.

Η ηγουμένη που άκουσε τα λόγια της χαμογέλασε, μια
γλυκιά πνοή νόμισε πως διαπέρασε το κορμί της, το ίδιο
ένιωσε και η σύζυγος εκείνου του άγνωστου άντρα. Από
τότε και μετά, σιγά σιγά και χωρίς κανείς να το καταλάβει,
άρχισαν να έρχονται άνθρωποι από όλη τη γύρω περιοχή
για να εκμυστηρευτούν τον πόνο και τα σφάλματά τους
στην αδερφή Ευδοκία, κι εκείνη, παρά τις αντιρρήσεις της
ηγουμένης, τους αλάφρωνε με τα λόγια και τις ευχές της.

«βλέπω το κορμί μου γυμνό και δίπλα υπάρχει ένας άν-
τρας, χωρίς ρούχα κι αυτός. Αυτό βλέπω συνέχεια, αυτό με
στοιχειώνει κάθε βράδυ. Κι ό,τι κι αν κάνω, όσο κι αν παρα-

Ο δάσκαλος και ο καθρέφτης

29



καλέσω οι εικόνες αυτές έρχονται και ξανάρχονται…»
«Ηρέμησε παιδί μου, ηρέμησε» της είπε η ηγουμένη που

την είχε πια στην αγκαλιά της.
«Κάτι έχω κάνει, κάποιο κακό κρύβεται μέσα μου…» είπε

προσπαθώντας να κρύψει τους λυγμούς της. Όταν μετά από
λίγο ηρέμησε κοίταξε το μουχλιασμένο ψωμί. «Γιατί το έχεις
αυτό εδώ;» ρώτησε.

«Για πες μου, τι βλέπεις σ’ αυτό το κομμάτι ψωμί;» της
απάντησε η ηγουμένη με ερώτηση.

«Μούχλα» είπε σουφρώνοντας το μέτωπό της, «μούχλα
και βρωμιά.»

«Και είναι κακό αυτό;»
«Και βέβαια είναι κακό, έχεις δει μούχλα να είναι καλή;»

απάντησε με σιγουριά.
«Άμα δεν ήταν η μούχλα όμως, το ψωμί θα παρέμενε

αναλλοίωτο, έτσι δεν είναι;»
«Έτσι είναι, αλλά δεν καταλαβαίνω τι θες να πεις»
«Θέλω να πω πως όλα τα πράγματα πρέπει να κάνουν

τον κύκλο τους. Το σιτάρι γίνεται αλεύρι, το αλεύρι ψωμί και
το ψωμί που περισσεύει το κάνει η μούχλα λίπασμα για το
καινούριο σιτάρι που θα μας δώσει το καινούριο ψωμί. Τί-
ποτα δεν πάει χαμένο και τίποτα δε γίνεται χωρίς λόγο, έτσι
λοιπόν η μούχλα που σε εμάς φαίνεται αηδιαστική, είναι
μέρος της αλυσίδας κι έχει το σκοπό της, όπως κι αυτό που
σου συμβαίνει τον τελευταίο καιρό και σου φαίνεται αηδια-
στικό και πρόστυχο. Έχεις, παιδί μου, φορτωθεί πολλά, έχεις
πάρει πάνω σου τα σφάλματα πολλών ανθρώπων και δεν
αντέχεις άλλο. Αυτό φανερώνει η γύμνια που βλέπεις στα
όνειρά σου. Πρέπει να ξεφορτωθείς το βάρος…»

«Κι ο γυμνός άντρας;» τη διέκοψε, «…ο γυμνός άντρας
δεν είναι τίποτα άλλο παρά η απόδειξη της αναξιότητάς μου.
Δεν είμαι ικανή να κοιμηθώ ήρεμα γιατί δεν είμαι άξια να
κοιμηθώ ήρεμα, δεν είμαι άξια ούτε για να υπάρχω. Μέσα

Κώστας Θερμογιάννης

30



μου είμαι κι εγώ γεμάτη μούχλα. Κι η μούχλα αυτή μου δεί-
χνει το δρόμο, μου λέει πως θα γίνω όπως ήμουν πριν έρθω
εδώ, έτσι δεν είπες; Για να κλείσει ο κύκλος.»

«Αν νομίζεις παιδί μου πως έτσι πρέπει να γίνει, τότε ας
γίνει. Αλλά θυμήσου πως από τη μούχλα κάποτε σώθηκε
πολύς κόσμος…» είπε κουνώντας το κεφάλι.

«Τι εννοείς;» ρώτησε γεμάτη περιεργαζόμενη το χαλα-
σμένο ψωμί.

«Από τη μούχλα δεν έφτιαξαν την πενικιλίνη; Από τη
μούχλα, κόρη μου, φτιάξανε φάρμακο, έτσι είσαι κι εσύ νο-
μίζω, φάρμακο είναι η ύπαρξη και τα έργα σου. Έχεις πια ξε-
περάσει τα όρια που εμείς οι στενόμυαλοι δεν μπορούμε
ούτε καν να δούμε κι όσο μένεις εδώ στερούμε τον κόσμο
από αυτό που πρέπει να έχει.»

«Τι εννοείς;» ρώτησε ξανά χρησιμοποιώντας τις ίδιες λέ-
ξεις και το ίδιο ύφος χωρίς να το καταλάβει.

Η ηγουμένη χαμογέλασε, την κοιτούσε και έβλεπε στην
πραγματικότητα ένα μικρό παιδί, ένα παιδί που ρωτάει ξανά
και ξανά “γιατί” προσπαθώντας να κατανοήσει περισσότερο
τον κόσμο μέσα του παρά ολόγυρά του.

«Παιδί μου, ξέρω γιατί είσαι εδώ. Ξέρω ότι θες να μου
πεις κάτι που δεν τολμάς να μου το πεις! Γι’ αυτό θα σε διευ-
κολύνω. Θες να φύγεις έτσι δεν είναι;»

«Πώς… πώς το ξέρεις;»
«Το έχω καταλάβει από καιρό…»
«Καλή μου μάνα, υπάρχει κάτι άλλο ακόμα πιο τρο-

μερό…» είπε βουρκώνοντας ξανά.
«Το έχω καταλάβει κι αυτό» είπε με τα μάτια κόκκινα η

γερόντισσα.
«Δηλαδή ξέρεις ότι θέλω να …», μια απόκοσμη σιγή γέ-

μισε το κελί, δεν τόλμησε να το πει.
«Να γίνεις λαϊκή, πες το…» είπε η ηγουμένη και ξέσπα-

σαν και οι δυο σε κλάματα.

Ο δάσκαλος και ο καθρέφτης

31



Ήταν μέσα Ιανουαρίου, δυο, μπορεί και τρία χρόνια πριν,
δεν μπορούσε να θυμηθεί με ακρίβεια, όταν χρειάστηκε να
κατεβεί στην πόλη για να αγοράσει προμήθειες για τη μονή.
Το χιόνι είχε καλύψει τα πάντα εκείνο το χειμώνα και οι με-
τακινήσεις ήταν δύσκολες. Αγόρασαν τα βασικά, λίγο ρύζι,
μακαρόνια, όσπρια και λίγα μυρωδικά. Στο δρόμο της επι-
στροφής κι ενώ ήταν φορτωμένες με τα ψώνια οι τέσσερις
αδερφές έγιναν μάρτυρες ενός τροχαίου ατυχήματος. Μπρο-
στά στα μάτια τους ένα αυτοκίνητο γλίστρησε και χτύπησε
με δύναμη μια γυναίκα που προσπαθούσε να περπατήσει
πάνω στο παγωμένο πεζοδρόμιο. Η άτυχη εκείνη γυ- ναίκα
έπεσε καταγής και καθώς ήταν γεμάτη αίματα αναζητούσε
βοήθεια με τρεμάμενη και σοκαρισμένη φωνή. Όλα γύρω
πάγωσαν ακόμα πιο πολύ χωρίς να φταίει ο κρύος αέρας
που φυσούσε εκείνη τη στιγμή, η σαστιμάρα των λιγοστών
περαστικών μεταμορφώθηκε ακαριαία σε αμηχανία.

«Κρατήστε τις σακούλες» φώναξε η Ευδοκία στις άλλες
αδερφές κι ούτε καν κατάλαβε πως πριν καλά καλά τις πιά-
σουν οι άλλες τις είχε αφήσει να πέσουν στο πεζοδρόμιο.
Έτρεξε δίπλα στη γυναίκα.

«Μη φοβάσαι» της είπε χαμογελαστά πιάνοντάς την από
το κεφάλι, «τώρα που είμαι εγώ εδώ όλα θα πάνε καλά.»

«Κρυώνω και πονάω» της είπε εκείνη.
«Καλά κάνεις και κρυώνεις και πονάς, είναι δείγμα ότι

όλα είναι εντάξει. Μόνο μη φοβάσαι, τώρα είσαι σε καλά χέ-
ρια κι όλα θα πάνε καλά. Απλώς πρέπει να περιμένουμε λίγο
μέχρι να έρθουν να μας πάρουν.»

«Πονάω» είπε εκείνη σφίγγοντας τα μάτια της. «Πονάω
πολύ.»

«Πονάς γιατί χτύπησες, αλλά μη φοβάσαι, να πιάσε το
χέρι μου, εγώ είμαι εδώ για σένα». Της έσφιξε το χέρι δυνατά
θέλοντας να πει στο σώμα της να κάνει υπομονή, να κρατη-
θεί στη ζωή μέχρι να έρθει η βοήθεια, γιατί το μυαλό της βρι-

Κώστας Θερμογιάννης

32



σκόταν κάπου αλλού, ίσως και να προστάτευε τη συνείδησή
της από τα τραύματα που είχε υποστεί. Το αίμα γύρω είχε
σχηματίσει σχεδόν μια λίμνη, τρόμαξε μόλις είδε όλη εκείνη
την κόκκινη ζωηφόρα ουσία που είχε σκορπιστεί μάταια έξω
από το κορμί της χτυπημένης γυναίκας. «Πώς σε λένε;» ρώ-
τησε θέλοντας να την κάνει να μη χάσει τις αισθήσεις της.

«Μαρία» απάντησε εκείνη. «Μαρία. Πονάω. Κρυώνω.»
«Μαρία, δεν κρυώνεις τώρα πια, είμαι εγώ δίπλα σου, με

νιώθεις;»
«Σε νιώθω… Πονάω…»
«Πες μου πού πονάς να διώξω τον πόνο. Πες μου.»
«Παντού» απάντησε εκείνη με φωνή που ίσα ίσα ακού-

στηκε.
Η Ευδοκία ακούμπησε το ελεύθερο χέρι της πάνω στην

καρδιά της Μαρίας. «Έχω το χέρι μου στην καρδιά σου κι
όσο το χέρι μου είναι εκεί μη φοβάσαι τίποτα. Είμαι εδώ για
σένα, το καταλαβαίνεις;»

«Ναι… ακούμπα με…»
«Εδώ είμαι, Μαρία, και δεν πρόκειται να φύγω, μαζί θα

φύγουμε από εδώ, με ακούς;»
Η ώρα πέρασε, αργά μεν αλλά πέρασε, και η βοήθεια

έφτασε. Το ασθενοφόρο παρέλαβε τις δυο γυναίκες που κεί-
τονταν αγκαλιά στο παγωμένο πεζοδρόμιο. Η Ευδοκία πήρε
το χέρι της από την καρδιά της Μαρίας μόνο όταν ο γιατρός
έκλεισε την πόρτα του χειρουργείου πίσω του. Αργότερα η
Μαρία έμαθε πως κανονικά έπρεπε να μη ζει, τα χτυπήματα
ήταν πολύ σοβαρά και η ποσότητα του αίματος που είχε
χάσει ήταν μεγάλη. Δε θυμόταν καθόλου την παρουσία της
Ευδοκίας, αλλά κάτι μέσα της οδήγησε τα βήματά της έξω
από τη μονή μερικούς μήνες αργότερα. Η Ευδοκία τη θυμή-
θηκε αλλά δεν της είπε τίποτα, μόνο το χαμόγελο και την
ευχή της τής χάρισε απλόχερα, όπως έκανε με όλους τους
επισκέπτες της μονής.

Ο δάσκαλος και ο καθρέφτης

33



«Ντρέπομαι να σε κοιτάξω, ντρέπομαι ακόμα και που το
σκέφτηκα αυτό» είπε η Ευδοκία αγκαλιάζοντας σφιχτά τη
γερόντισσα.

«Κόρη μου, μην κλαις, τίποτα δεν πάει χαμένο, στο ξα-
νάπα. Άκουσε με όμως πολύ προσεκτικά. Εγώ είμαι γριά, τα
έφαγα τα ψωμιά μου και τώρα που κοντεύω να φύγω, τώρα
κατάλαβα πόσα λάθη έχω κάνει, ειδικά με εσένα. Δεν έβλεπα
μπροστά μου, κόρη μου, είχα το θαύμα μπροστά μου και δεν
το έβλεπα. Μετά κατάλαβα πως τα θαύματα κανείς δεν μπο-
ρεί να τα φυλακίσει και πως θα ήθελες να ανοίξεις τα φτερά
σου και να μοιράσεις στον κόσμο αυτά για τα οποία έχεις
προοριστεί να μοιράσεις. Αν πρέπει να γίνεις λαϊκή για να
γίνει αυτό, τότε να γίνεις και με την ευχή μου. Όπως είναι
γραμμένο να γίνει ας γίνει. Το βλέπεις τούτο το φτερό πόσο
όμορφο είναι; Το παγόνι δε χρειάζεται να προσπαθήσει να
γίνει όμορφο, είναι από τη φύση του έτσι. Το ίδιο είναι και η
ανθρώπινη ψυχή. Όμως οι άνθρωποι δεν το καταλαβαίνουν
αυτό και τη μαυρίζουν, τη χαλάνε. βάζουνε πρώτα το μίσος
και μετά την αγάπη. Πρώτα το κακό και μετά το καλό. Κι έτσι
το πιο όμορφο πράγμα το καταστρέφουν. Όπου κι αν είσαι
από αύριο να έχεις πάντα μαζί σου αυτό το φτερό, να σου
θυμίζει ότι η ψυχή είναι το πιο όμορφο δημιούργημα της
φύσης κι ο άνθρωπος πρέπει να την κρατάει όμορφη σε όλη
του τη ζωή. Δεν είναι δύσκολο να αποκτήσεις ψυχή, το δύ-
σκολο είναι να την κρατήσεις αμόλυντη κι υπέροχη, όπως
αυτό το όμορφο φτερό από το παγόνι. Να πας, κόρη μου,
όπου σε οδηγήσουν τα βήματά σου, μα να θυμάσαι πάντα
την ψυχή σου. Τράβα τώρα να ηρεμήσεις, σε περιμένει δου-
λειά από εδώ κι εμπρός. Κι όσο για τις αμαρτίες που έχεις και
που σε βασανίζουν, να μην ανησυχείς πια. Τις πήρα πάνω
μου εγώ κι εσύ είσαι ελεύθερη πια. Τράβα τώρα να ησυχά-
σεις, αλλά πριν φύγεις πιες μια γουλιά νερό, το ποτήρι σου

Κώστας Θερμογιάννης

34



είναι πια γεμάτο.»
Γύρισε προς το τραπέζι και είδε και τα δυο ποτήρια γε-

μάτα. Ούτε καν αναρωτήθηκε πώς γέμισε το δικό της. Ήπιε
και ξεδίψασε. Έπιασε το φτερό κι έκανε να φύγει.

«Κόρη μου, άλλαξα γνώμη, το φτερό άφησέ το, θα το πά-
ρεις αύριο από τα χέρια μου στο κελί σου, στο δικό σου κελί,
να το θυμάσαι αυτό» της είπε η γερόντισσα και την ξεπρο-
βόδισε έχοντας ένα ζεστό χαμόγελο ζωγραφισμένο στο
πρόσωπό της βλέποντάς την να ξεμακραίνει. Εκείνη δεν είπε
κουβέντα, υπέθεσε πως η ηγουμένη θα της το έφερνε την
άλλη μέρα στο κελί της.

Το βράδυ το όνειρο ήρθε ξανά στον ύπνο της. Γυμνή
από ρούχα εκείνη και πιο δίπλα ένας άντρας γυμνός κι εκεί-
νος. Αντί να πανικοβληθεί ένιωσε μια απέραντη ηρεμία. Ση-
κώθηκε ήρεμα και πήρε ένα σεντόνι που βρισκόταν δίπλα
της, δεν το είχε δει ξανά εκείνο το σεντόνι τις προηγούμενες
φορές ή ίσως και να μην το είχε προσέξει. Το έριξε στον
άντρα και του είπε: «Όποιος κι αν είσαι δεν είσαι γυμνός πια.
Σε συγχώρεσα, σε έντυσα και μπορείς να φύγεις. Μπορώ
τώρα πια να φύγω κι εγώ, όπως βλέπεις είμαι ντυμένη. Μόνο
που οι δρόμοι μας θα είναι διαφορετικοί, αντίθετοι, και δεν
πρόκειται να συναντηθούμε ξανά. Να πας στο καλό» του
είπε και ξύπνησε από τον ύπνο γεμάτη με μια ήρεμη και γλυ-
κιά αίσθηση γαλήνης. Αμέσως μόλις συνειδητοποίησε πως
το όνειρο δεν ήταν εφιάλτης πια πετάχτηκε όρθια. «Η μάνα
μου» φώναξε κι ανοίγοντας διάπλατα τα μάτια της έτρεξε
κατευθείαν στο κελί της ηγουμένης. Άνοιξε την πόρτα χωρίς
να χτυπήσει. Τη βρήκε με ένα ήρεμο χαμόγελο να ταξιδεύει
στο δημιουργό της. Στο χέρι της κρατούσε το φτερό από το
παγόνι, τώρα πια έμοιαζε ακόμα πιο όμορφο… Ήταν στο
κελί της ηγουμένης, δικό της πια κελί… 

35

Ο δάσκαλος και ο καθρέφτης



Κώστας Θερμογιάννης

36



Ο δάσκαλος και ο καθρέφτης

ΤΟ ΠΑΓωΜΕΝΟ ΝΕΡΟ ΕΤΡΕΞΕ ΜΕ ΔΥΝΑΜΗ στο πρόσωπό του. Δεν
τον ένοιαξε αν βρεχτούν τα μαλλιά του ή γίνει μούσκεμα το
κουστούμι και η γραβάτα του. Το μόνο που αποζητούσε
εκείνη τη στιγμή ήταν να σταματήσει το χρόνο που τον
ένιωθε ψυχρό κι αδυσώπητο για να μπορέσει να σκεφτεί με
ψυχραιμία. Ήθελε να κοιταχτεί στο λερωμένο καθρέφτη
αλλά ήξερε πως απέναντί του θα αντίκριζε όχι το πρόσωπό
του αλλά κάτι άλλο, τη συνείδησή του ίσως, μπορεί και κάτι
μεγαλύτερο… Οι τουαλέτες των δικαστηρίων εκτός από τη
μυρωδιά της κοινόχρηστης λειτουργίας τους ανέδιναν κι ένα
αίσθημα βαριάς και αποπνικτικής κλεισούρας που δυσκό-
λευε όχι μόνο την ανάσα αλλά και τη σκέψη του εκείνη τη
στιγμή. 

-Λοιπόν παιδιά, σήμερα έχω ετοιμάσει ένα δύσκολο
πρόβλημα! Για να δούμε ποιος θα τα καταφέρει να το λύσει
πρώτος; Είστε έτοιμοι; 

-Έτοιμοι! φώναξαν όλα μαζί τα παιδιά της έκτης τάξης.
-Γράψτε λοιπόν, τους είπε κι άρχισε την εκφώνηση. «Ο

κυρ-Θανάσης ο βοσκός, είχε περιουσία όλη κι όλη δεκαεννιά
πρόβατα. Όταν αρρώστησε βαριά, φώναξε τα τρία του παι-
διά και τους είπε: Εσύ, Μανώλη, που είσαι ο μεγαλύτερος

37



θέλω να πάρεις το ½ από τα πρόβατα. Εσύ, Δημήτρη, το ¼
κι εσύ, Γιώργο, που είσαι κι ο μικρότερος, θα πάρεις το 1/5 α-
πό αυτά. Όμως θέλω να μου υποσχεθείτε πως δε θα σφάξετε
κανένα από τα ζωντανά, θέλω να τα μοιράσετε όπως είναι,
ακέραια». Λοιπόν, θα τα καταφέρετε να το λύσετε το πρό-
βλημα,αγαπημένα μου παιδιά;

-Κύριε, κύριε… πετάχτηκε ο Αντρέας. Εγώ, κύριε…
-Κάτσε κάτω, Αντρέα παιδί μου, κάτσε κάτω.
-Μα την ξέρω την απάντηση κύριε, να το πω;… να το

πω;…
-Όχι Αντρέα, να μην το πεις, του απάντησε με αυστηρό

ύφος.
-Μα γιατί, κύριε; Αφού το ξέρω, δέκα θα πάρει ο μεγά-

λος, πέντε ο μεσαίος κι τέσσερα ο μικρός.
-Αντρέα, σου είπα να μη μιλήσεις! 
Το ύφος του είχε αλλάξει με μιας,  το βλέμμα του έγινε

σκληρό και τα μάγουλά του κοκκίνισαν απότομα. Ολόκληρη
η τάξη κοκάλωσε, τα κεφάλια χαμήλωσαν και οι ανάσες πε-
ριορίστηκαν στις απολύτως απαραίτητες. Η σιωπή απλώ-
θηκε παντού, μια σιωπή από εκείνες που πέφτει βαριά και
είναι δύσκολο να την αντέξει κανείς, ειδικά αν είναι μικρό
παιδί. Μονάχα την καρδιά του άκουγε ο Αντρέας που χτυ-
πούσε πότε με ρυθμό και πότε όχι, πάντα όμως δυνατά
τραντάζοντας τα στήθια του που κόντευαν να σπάσουν από
την αγωνία.

-Γιατί; Σε ρωτάω γιατί; ήταν οι αιχμηρές λέξεις που βγή-
καν από το στόμα του δασκάλου και μπήχτηκαν κατευθείαν
μέσα στα μηλίγγια του.

Δεν απάντησε, δεν τόλμησε καν να σηκώσει το βλέμμα
του παραπάνω από μερικά εκατοστά μέχρι το σημείο εκείνο
που το θρανίο ήταν χαραγμένο σε μια εσοχή για να στέκον-
ται τα μολύβια. Ο ενθουσιασμός του, μιας και γνώριζε ήδη

Κώστας Θερμογιάννης

38



την απάντηση αφού ο παππούς του την προηγούμενη κιό-
λας μέρα του είχε βάλει το ίδιο πρόβλημα και το είχαν λύσει
μαζί, μετατράπηκε σε μια στιγμή σε κάτι άλλο, κάτι άσχημο
που του ανακάτευε το στομάχι. Δεν ήταν φόβος, ήταν κάτι
χειρότερο. Είχε προδώσει την εμπιστοσύνη του δασκάλου
του που τον θεωρούσε καλό μαθητή. Κι αυτό ήταν κάτι που
δε διορθωνόταν πια, το γυαλί είχε σπάσει και δεν υπήρχε πι-
σωγύρισμα. Ένιωσε να πνίγεται, το μετάνιωσε, το μετάνιωσε
βαθιά μέσα στην ύπαρξή του, μέχρι το τελευταίο του κύτ-
ταρο αλλά πώς να το δείξει στο δάσκαλο του; Πώς να του
πει πως όλο αυτό ήταν μιαν ανόητη παρόρμηση; Πώς; Δυο
δάκρυα μονάχα ξέφυγαν από τα άδολα παιδικά του μάτια.
Προσπάθησε να τα σκουπίσει με μια αδέξια κίνηση που τον
πρόδωσε άθελά του. Δεν απάντησε, κράτησε το στόμα του
σφαλισμένο.

-Γιατί; ξαναρώτησε ο δάσκαλος. Θα μου πεις γιατί δε με
άκουσες και ήθελες να το παίξεις έξυπνος;

Αυτή η κουβέντα, που βγήκε από το στόμα του ανθρώ-
που που είχε ως ίνδαλμα, τον πλήγωσε ακόμα περισσότερο.
βρήκε το κουράγιο να μαζέψει όποια ψευτοδύναμη του είχε
απομείνει μόνο και μόνο για να ψελλίσει ένα ξεψυχισμένο
“συγγνώμη”.

Δεν κατάφερε να κοιτάξει τον καθρέφτη, δεν το ήθελε.
Γύρισε απότομα προς τα πίσω και βγήκε στο διάδρομο. Συ-
νάδελφοί του δικηγόροι κι ένα σωρό άλλος κόσμος πηγαι-
νοερχόταν ασταμάτητα στους διαδρόμους των δικαστη-
ρίων. Μερικοί ήταν προφανές πως είχαν υποθέσεις να δικά-
σουν, αλλά μαζί ήταν κι εκείνοι οι αργόσχολοι που σκοτώ-
νουν την ώρα τους παρακολουθώντας τις δίκες λες και είναι
κάποιο θέαμα! Το μυαλό του βούιζε, τριγύριζαν οι λέξεις και
στροβιλίζονταν μέσα του, μη μπορώντας να ηρεμήσει. «Εγώ
τη σκότωσα, πλάκα δεν έχει να ξεγελάς τη δικαιοσύνη;». Οι

Ο δάσκαλος και ο καθρέφτης

39



άνθρωποι συνέχιζαν να περπατούν στους διαδρόμους μόνο
που τώρα πια έμοιαζαν σαν ασπρόμαυρες μαριονέτες που
τις κινεί ένα αόρατο νήμα αδιαφορώντας για τη δικιά τους
βούληση. Με γρήγορα βήματα βγήκε από το κτήριο, ήθελε
να ανασάνει και οι άλλοι εκεί μέσα του στερούσαν το οξυ-
γόνο. Κατέβηκε τις σκάλες γρήγορα και βρέθηκε κάτω από
τη σκιά ενός δέντρου. Πιάστηκε από τον κορμό του κι
έσκυψε το κεφάλι πάνω στο τεντωμένο του χέρι. Και τώρα;
αναρωτήθηκε.

-Λοιπόν, καλέ μου δικηγόρε, καλά μου είχαν πει πως
είσαι σαΐνι!

-Τη δουλειά μου κάνω, κύριε Αγγελόπουλε, και τίποτα
παραπάνω.

-Αν έκαναν όλοι τη δουλειά τους όπως την κάνεις εσύ, ο
κόσμος θα ήταν διαφορετικός φίλε μου! Εσύ άμα συνέχιζες
λίγο ακόμα θα τους έκανες να κλάψουν και τους δικαστές
και τους ενόρκους! Γι’ αυτό και μόνο θα σου δώσω κι ένα
έξτρα δωράκι, έτσι για να με θυμάσαι.

-Δεν είναι απαραίτητο…
-Όταν λέω κάτι, φίλε μου, είναι νόμος. Κι ο νόμος πρέπει

να τηρείται! Θα το πάρεις το δωράκι σου.
-Μα, σας είπα, τη δουλειά μου έκανα. Δεν υπάρχουν

αποδεικτικά στοιχεία κι αυτά που προσκόμισαν οι διωκτικές
αρχές δεν είναι ισχυρά, δεν μπορούν καν να σταθούν αξιο-
πρεπώς μέσα σε τούτη την αίθουσα. Άλλωστε έχετε κι ακλό-
νητο άλλοθι…

Ο Αγγελόπουλος ξέσπασε σε γέλια, τόσο πολύ που ο Αν-
τρέας σάστισε. Οι αστυνομικοί της συνοδείας σταμάτησαν
τη συνομιλία τους. Πέρασαν τις χειροπέδες στον κατηγο-
ρούμενο πελάτη του και τον σήκωσαν για να πάρουν το
δρόμο για το μεταγωγών. Εκείνος γύρισε και του ψιθύρισε
στο αυτί. Όλα αγοράζονται! Και ξέρεις ποιο είναι το καλύτερο;
Εγώ τη σκότωσα, πλάκα δεν έχει να ξεγελάς τη δικαιοσύνη; Τον

Κώστας Θερμογιάννης

40



κοίταξε στα μάτια και ο κόσμος όλος χάθηκε κάτω από τα
πόδια του.

Ο δάσκαλος όταν χτύπησε το κουδούνι για το σχόλασμα,
έδιωξε όλα τα παιδιά, αλλά φώναξε  τον Αντρέα στο γραφείο
του.

-Λοιπόν; Έχεις κάτι να πεις;
-Ξέρετε… κύριε… να εγώ… ο παππούς μου δηλαδή…,

είπε και σταμάτησε. Ένας κόμπος είχε σταθεί στο λαιμό του
και δεν τον άφηνε να αρθρώσει άλλη λέξη. Ήταν και τα μάτια
του που άρχισαν ξανά να υγραίνονται και δεν τολμούσε να
τα σηκώσει από το πάτωμα.

-Ναι;
-… να… ξέρετε…
-Πες μου. Πες μου ό,τι θέλεις χωρίς να φοβάσαι. Μόνο

που θέλω να με κοιτάς στα μάτια όταν μου μιλάς.
-Μα…, κάτι προσπάθησε να πει αλλά και πάλι δεν τα κα-

τάφερε.
-Στα μάτια είπαμε.
-Ξέρετε, κύριε, είπε σηκώνοντας δειλά το κεφάλι του και

τα κόκκινα μάτια του συνάντησαν εκείνα του δασκάλου του,
ξέρετε, χτες το απόγευμα μου το έβαλε αυτό το πρόβλημα
ο παππούς μου. Καθόμασταν στη βεράντα και δεν είχαμε τι
να κάνουμε και…

-Και το έλυσες;
-Ναι, αλλά για να λέμε την αλήθεια όχι μόνος μου, απάν-

τησε συνειδητοποιώντας πως για ακόμα μια φορά είχε σκύ-
ψει το κεφάλι του κάτω.

-Να με κοιτάς στα μάτια, του είπε ξανά ο δάσκαλος.
-Δεν μπορώ, κύριε.
-Γιατί δεν μπορείς;
-Γιατί… δεν ξέρω, κύριε.
-Μήπως αισθάνεσαι ντροπή; τον ρώτησε.

Ο δάσκαλος και ο καθρέφτης

41



-Δεν ξέρω, κύριε, μπορεί…, δεν ξέρω.
-Κοίτα με, του είπε και του σήκωσε το κεφάλι. Κάτσε σ’

αυτή την καρέκλα, θέλω να σου πω κάτι, αλλά θέλω να με
ακούσεις με μεγάλη προσοχή. Εντάξει;

-Μάλιστα! του απάντησε νιώθοντας πως αν κάνει όπως
του έλεγε ίσως να ελάφρυνε λίγο τη θέση του και να κέρδιζε
ξανά μερικά ψήγματα εκτίμησης από εκείνα που είχε χάσει
όταν πετάχτηκε μπροστά σε όλη την τάξη και προσπάθησε
να φανεί πως είναι έξυπνος.

-Άκουσέ με λοιπόν καλέ μου Αντρέα. Το κατάλαβα πως
ήξερες την απάντηση, άλλωστε το πρόβλημα ήμουν σίγου-
ρος πως αργά ή γρήγορα θα το έλυνες, είτε με βοήθεια είτε
όχι. Για άλλο λόγο όμως σε φώναξα τώρα εδώ κι αυτό που
έγινε σήμερα ήταν η καλύτερη αφορμή. Τόσα χρόνια είμαι
δάσκαλός σου, σε έχω μάθει πια. Ξέρεις κι εσύ, όπως ξέρω κι
εγώ, πως είσαι ένας από τους καλύτερους μαθητές, ίσως και
ο καλύτερος απ’ όλους. Σε λίγο τελειώνουν τα σχολεία και
θα φύγεις από το χωριό για να πας στο Γυμνάσιο, τα έχω ήδη
συζητήσει με τον πατέρα σου. Εκεί τα πράγματα είναι πιο δύ-
σκολα, θα έχεις να αντιμετωπίσεις όχι μόνο τα μαθήματα
αλλά και τη ζωή την ίδια. Εκεί θα είσαι μόνος σου. Και πί-
στεψέ με, τα πράγματα δεν είναι τόσο εύκολα όσο φαίνον-
ται. Όπως σου είπα, έχεις γερές βάσεις, είσαι καλός μαθητής
και είμαι σίγουρος πως θα τα καταφέρεις. Δεν είναι όμως
μόνο τα μαθήματα που έχουν σημασία, είναι κι ο χαρακτή-
ρας αλλά και η εμπειρία στη ζωή. Γι’ αυτά τα δυο θέλω να
σου μιλήσω. Γι’ αυτά τα πράγματα που ακόμα δεν τα κατα-
λαβαίνεις γι’ αυτό και ό,τι πω θα το πω όσο πιο απλά γίνεται. 

»Είσαι ένα παιδί συνεσταλμένο, μερικές φορές μου δίνεις
την εντύπωση πως φοβάσαι. Και δεν ξέρω τι είναι αυτό που
φοβάσαι περισσότερο, τον εαυτό σου ή τους άλλους; Η ζωή
όμως δε συγχωράει κι έχει δείξει πως τους αδύναμους ή
όσοι μοιάζουν πως να είναι αδύναμοι τους πετάει στην

Κώστας Θερμογιάννης

42



άκρη. Γι’ αυτό λοιπόν θα πρέπει να γίνεις δυνατός ή τουλά-
χιστον να φαίνεσαι έτσι. Κι ο καλύτερος τρόπος για να γίνει
αυτό είναι να κοιτάς τους ανθρώπους στα μάτια. 

Σταμάτησε για λίγο και κοίταξε έξω από το παράθυρο,
τα μεγάλα πεύκα έξω από το σχολείο φάνταζαν μεγαλο-
πρεπή στα μάτια όχι μόνο των παιδιών αλλά και του δασκά-
λου. Ποιος ξέρει τι ιστορίες έχουν ακούσει αυτοί οι κορμοί…
μουρμούρισε μέσα από τα χείλια του. Γύρισε και κοίταξε
ξανά τον Αντρέα.

-Τα μάτια παιδί μου, θα το έχεις ακούσει φαντάζομαι,
λένε πως είναι ο καθρέφτης της ψυχής. Στα μάτια φαίνονται
όλα, φαίνεται η χαρά αλλά και η λύπη, η μετάνοια αλλά και
η συγχώρεση, φαίνεται η δύναμη και η αδυναμία. Φαίνεται
όμως και κάτι ακόμα, αν και είναι δύσκολο να το διακρίνει
ένα μικρό παιδί όπως εσύ, φαίνεται η ειλικρίνεια. Το ξέρω
λοιπόν πως έχεις μετανιώσει για την παρόρμησή σου σή-
μερα, το είδα στα δακρυσμένα σου μάτια. Αυτό, Αντρέα μου,
θα πρέπει να κάνεις κι εσύ, να κοιτάς όσους βρίσκονται απέ-
ναντί σου στα μάτια. Έτσι θα δείχνεις πως ξέρεις τι κάνεις,
θα φαίνεσαι δυνατός ακόμα κι αν δεν είσαι. Ποτέ, αγόρι μου,
να μη σκύβεις το κεφάλι, και το θεό σου ακόμα στα μάτια να
τον κοιτάς. Όχι βέβαια με υπεροψία, αλλά με αυτοπεποί-
θηση. Η δύναμη θέλει αυτοπεποίθηση. Το καταλαβαίνεις
αυτό που σου λέω;

-Ναι,… δηλαδή, κύριε, νομίζω πως το κατάλαβα… του
απάντησε έχοντας ακόμα το βλέμμα στραμμένο στα λυμένα
κορδόνια των παπουτσιών του.

-Αν το κατάλαβες, Αντρέα, γιατί δε με κοιτάς στα μάτια;
-Μα,… ξέρετε, κύριε,… δεν μπορώ…
-Μπορείς, Αντρέα. Γύρισε το κεφάλι σου και κοίταξέ με. 
-Σας κοιτάω,… μουρμούρισε εκείνος δειλά σηκώνοντας

αργά το βλέμμα του μέχρι που οι ματιές τους διασταυρώθη-

Ο δάσκαλος και ο καθρέφτης

43



καν.
-Να το θυμάσαι αυτό, παιδί μου, τα μάτια δεν είναι μόνο

για να βλέπει ο άνθρωπος, είναι και για να τον βλέπουν!
-Δεν το καταλαβαίνω αυτό, κύριε, του απάντησε δειλά.
-Θα το καταλάβεις μόλις μεγαλώσεις λίγο. Όμως είναι και

κάτι ακόμα που θέλω να σου πω, Αντρέα μου. Όταν κοιτάς
κάποιον στα μάτια καταλαβαίνεις τι θέλει, όπως σου είπα, η
ψυχή του ανθρώπου είναι τα μάτια του. Τι γίνεται όμως με
τη δική μας την ψυχή;

-Δηλαδή, κύριε;
-Ξέρω πως αυτά που σου λέω μοιάζουν δύσκολα για να

τα καταλάβεις. Άκουσέ με όμως προσεκτικά. Το τι θέλουμε
πραγματικά να κάνουμε, το τι σκεφτόμαστε, Αντρέα μου,
φαίνεται στα μάτια μας. Εμείς όμως οι ίδιοι δεν μπορούμε
να δούμε τα μάτια μας. Είδες τι περίεργο πράγμα που είναι
αυτό; Να μπορούμε να τα βλέπουμε όλα ολόγυρά μας αλλά
να μην μπορούμε να δούμε τα ίδια μας τα μάτια, να μη μπο-
ρούμε δηλαδή να κοιτάξουμε την ψυχή μας κατάματα, να
μην μπορούμε να δούμε μέσα μας, του είπε και το βλέμμα
του χάθηκε για μια στιγμή πάλι έξω από το παράθυρο.

-Δηλαδή, κύριε;
-Δηλαδή…, είπε μηχανικά και σταμάτησε, η ερώτηση

του μαθητή του τον επανέφερε στην πραγματικότητα από-
τομα. Δηλαδή παιδί μου, μπορούμε να δούμε τους άλλους
και να τους κρίνουμε, ενώ τον εαυτό μας μπορούμε μόνο
στον καθρέφτη να τον κοιτάξουμε! Μόνο στον καθρέφτη
μπορούμε να δούμε τα μάτια μας και ό,τι αυτά θέλουν να
μας πουν. 

Η διακοπή αυτή τη φορά ήταν μεγαλύτερη. Με αργές κι-
νήσεις σηκώθηκε από το γραφείο και πήγε στο παράθυρο
γυρίζοντας την πλάτη του στον Αντρέα που έμεινε σιωπηλός
να τον κοιτάζει. Η ώρα περνούσε και σκέφτηκε τη μάνα του

Κώστας Θερμογιάννης

44



που θα άρχιζε να ανησυχεί για την αργοπορία του. Ο δάσκα-
λος έμεινε να κοιτάζει έξω έχοντας σταυρώσει τα δυο του
χέρια στη μέση του. Ούτε που τόλμησε ο μικρός μαθητής να
διακόψει το συλλογισμό του δασκάλου του. Όμως, ο μεγα-
λοπρεπής, όπως τον έβλεπαν τα παιδιά μάτια του μικρού μα-
θητή, άντρας δεν άργησε να γυρίσει. Έκατσε πάλι στο
γραφείο του κι άνοιξε το πρώτο συρτάρι. Έβγαλε από μέσα
ένα σκούρο πράσινο τετράγωνο αντικείμενο και το έφερε
μπροστά στο πρόσωπό του. Μετά με μια κοφτή κίνηση το
πρότεινε με το χέρι του στον Αντρέα.

-Έλα και πάρ' το, του είπε.
-Ορίστε; ρώτησε ο Αντρέας.
-Πάρ' το, είναι δώρο. 
-Σας ευχαριστώ, κύριε, είπε διστακτικά και έμεινε έκπλη-

κτος όταν διαπίστωσε πως πρόκειται για έναν καθρέφτη!
-Ξέρω πως στο μυαλό σου όλα όσα σου είπα μοιάζουν

περίεργα. Γι’ αυτό θα σου τα κάνω απλά και θα σου πω δυο
πράγματα και να τα θυμάσαι σε όλη σου τη ζωή. Το πρώτο
είναι να κοιτάς τους ανθρώπους στα μάτια, ακόμα κι όταν
είσαι σε δύσκολη και μειονεκτική θέση, έτσι θα δείχνεις πως
είσαι δυνατός. Και το δεύτερο είναι πως όταν δεν ξέρεις τι
να αποφασίσεις, όταν βρίσκεσαι σε αδιέξοδο, να βγάζεις
από την τσέπη σου αυτόν τον καθρέφτη και να κοιτάς βαθιά
μέσα στα μάτια σου, αυτά θα σου δώσουν την απάντηση
που γυρεύεις.

-Μα κύριε, δεν μπορώ να…
-βεβαίως και μπορείς. Είναι δικός σου πια. Ούτε που

ξέρω πώς ξέμεινε στα χέρια μου αυτός ο καθρέφτης… Πή-
γαινε τώρα, άργησες. Και πες στον πατέρα σου άμα σε ρω-
τήσει πως εγώ σε καθυστέρησα. 

-Μάλιστα, κύριε, είπε και κράτησε δυνατά μέσα στη
μικρή παιδική του χούφτα τον πράσινο καθρέφτη.

Ο δάσκαλος και ο καθρέφτης

45



Και τώρα; Αναρωτήθηκε ξανά σηκώνοντας το κεφάλι.
Τώρα τι πρέπει να κάνω; Το μυαλό του άρχισε να θολώνει κι
αυτό φαινόταν στα χέρια του που άρχισαν να τρέμουν. Αλλά
ούτε και τα πόδια του μπορούσαν πια να κρατήσουν όλο
αυτό το βάρος. Σύρθηκε μέχρι το καφέ στην απέναντι γωνιά
του δρόμου κι άφησε όλες του τις δυνάμεις να φύγουν μέσα
από το ταραγμένο του κορμί πέφτοντας κυριολεκτικά στην
πρώτη αδειανή καρέκλα που βρήκε μπροστά του. Ένιωσε
λες κι εκείνες τις στιγμές ο χρόνος του έπαιζε παιχνίδια, από
τη μια έμοιαζε να τρέχει γρήγορα κι από την άλλη του φαι-
νόταν πως είχε κολλήσει σ’ εκείνο το καταραμένο δευτερό-
λεπτο που ο Αγγελόπουλος παραδέχτηκε πως ήταν ένοχος.
Οι ανάσες που έπαιρνε ήταν γρήγορες, τόσο γρήγορες που
ο σερβιτόρος ανησύχησε μόλις τον είδε.

-Είστε καλά, κύριε; τον ρώτησε έχοντας σχεδόν σκύψει
από πάνω του.

-Ε; έκανε εκείνος έχοντας ανοίξει διάπλατα τα μάτια του
προσπαθώντας να συνειδητοποιήσει που βρίσκεται.

-Είστε καλά; Φαίνεστε χλωμός, θέλετε να σας φέρω λίγο
νεράκι να πιείτε;

-Ναι,… ναι… απάντησε κουνώντας καταφατικά το κε-
φάλι.

Λίγες στιγμές αργότερα το νερό που είχε κυλήσει μέσα
του τον έκανε να συνέλθει κι ο παγωμένος καφές με τη ζά-
χαρη τον τόνωσε κάνοντάς τον να αρχίσει να σκέφτεται πιο
καθαρά. Λοιπόν, οι επιλογές μου είναι… Ποιες είναι άραγε;
αναρωτήθηκε. Ήξερε πως τον δεσμεύει το απόρρητο. Ήξερε
επίσης πως σε καμία περίπτωση δε θα μπορούσε να μαρτυ-
ρήσει το φοβερό μυστικό γιατί θα έχανε την άδεια του δικη-
γόρου. Το πειθαρχικό θα ήταν αμείλικτο, χώρια που
κινδύνευε με ποινή φυλάκισης. Μέσα του όμως ένιωθε σαν
καζάνι που βράζει! Ήταν η πρώτη φορά στη ζωή του που
μέσα στα σωθικά του είχε ανοίξει ένα τόσο μεγάλο ρήγμα

Κώστας Θερμογιάννης

46



που ήταν αδύνατο να μπορέσει να το ξεπεράσει. Κάτι πρέπει
να γίνει και μάλιστα γρήγορα, σκέφτηκε. Από την άλλη όμως
η ψυχραιμία είναι ο καλύτερος σύμβουλος. Μάλλον θα πρέ-
πει να ηρεμήσω και μετά να αποφασίσω τι θα γίνει. Τώρα
απλώς θα πρέπει να το ξεχάσω όλο αυτό και να καθίσω εδώ
ήσυχα ήσυχα για να απολαύσω τον καφέ μου.

Τα επόμενα λεπτά κύλησαν πιο ήρεμα, οι παλμοί της
καρδιάς του βρήκαν το ρυθμό τους κι όλη εκείνη η πίεση
που ένιωθε στους κροτάφους του έμοιαζε να έχει φύγει. Η
καφεΐνη και ο κόσμος που περνούσε από μπροστά του τον
έκαναν να ξεχαστεί, όχι όμως για πολύ. Άνοιξε τη δερμάτινη
τσάντα του, ήθελε να ρίξει μια ματιά στη δικογραφία. Το
βλέμμα του όμως έπεσε στη μικρή θήκη, δίπλα από τις εσο-
χές που είχε τοποθετημένα τα στυλό και τα μολύβια του.
Αμέσως κατάλαβε πως εκεί βρίσκεται η λύση του προβλή-
ματος, ήθελε να ανοίξει αυτή τη θήκη αλλά προς στιγμή δί-
στασε.

Δυο φορές βρέθηκαν οι γονείς του στην Αθήνα, δεν
άφηναν το χωριό τους με τίποτα. Η πρώτη ήταν όταν πήρε
το πτυχίο του και ορκίστηκε. Η μάνα του ήθελε να τον κα-
μαρώσει με το πτυχίο στο χέρι. Είχε ζήσει μια ζωή δύσκολη
και στερημένη κι ο μοναχογιός της ήθελε να προκόψει. Το
χωριό δεν είχε τίποτα να του προσφέρει, οι δουλειές ήταν
μετρημένες αλλά το χειρότερο απ’ όλα ήταν πως ήταν και
κακοπληρωμένες. Άλλα τα χρόνια τα δικά της, δύσκολοι και-
ροί αλλά οι άνθρωποι έβραζαν όλοι στο ίδιο καζάνι κι έκα-
ναν υπομονή σφίγγοντας δυνατά τα χείλια και στύβοντας
ακόμα και τις πέτρες για να ζήσουν, για το γιο της ούτε κου-
βέντα δεν ήθελε να ακούσει πως θα έμενε εκεί και θα γινό-
ταν βοσκός ή εργάτης. Από μικρό όταν ήταν, τον έβλεπε στα
όνειρά της με γραβάτα και κουστούμι. Καθηγητή ή γιατρό
ήθελε να τον κάνει αλλά και δικηγόρος που έγινε ήταν μια

Ο δάσκαλος και ο καθρέφτης

47



χαρά. Η δεύτερη φορά που τον επισκέφτηκαν ήταν όταν πια
τελείωσε την πρακτική κι άνοιξε το δικό του γραφείο. Ο πα-
τέρας του, ένας άντρας γεροδεμένος και ψηλός, μόλις τον
είδε να κάθεται πίσω από το βαρύ ξύλινο έπιπλο του γρα-
φείου βούρκωσε. Σηκώθηκε κι έφυγε, δεν ήθελε να τον δουν
δακρυσμένο, μια ζωή έστεκε με το κεφάλι του ψηλά, αγέρω-
χος σα βράχος, τώρα θα άφηνε να προδοθεί πως είχε καρδιά
μικρού παιδιού; Δεν άργησε όμως να γυρίσει κρατώντας και
μια πανάκριβη δερμάτινη τσάντα, από αυτή που κρατούσαν
οι μεγαλοδικηγόροι που έβλεπε κι αυτός στα όνειρά του από
τότε που ο γιος του πέρασε στη νομική. Ήταν άλλωστε και
μια δικαιολογία για την ξαφνική φυγή του! 

Μέσα στη θήκη αυτή βρίσκεται η απάντηση που γυρεύω
αλλά τελικά μου φαίνεται πως δεν έχω τα κότσια να την
ανοίξω…, σκέφτηκε. Μια ρουφηξιά καφές που κύλησε στη
γλώσσα του απάνω του άφησε την περίεργη αίσθηση πως
ήταν πικρός! Η εικόνα του δασκάλου του που τόσο πολύ τον
είχε αγαπήσει του ήρθε στο μυαλό. Ποιος ξέρει πού να βρί-
σκεται; Αναρωτήθηκε. Αν ζει ή όχι. Η συνείδησή του άρχισε
πάλι να τον βαραίνει. Δε θα μπορούσε να το δεχτεί ποτέ πως
έκρυψε την αλήθεια όσο κι αν αυτό του κόστιζε. Άνοιξε τη
θήκη και τράβηξε από μέσα τον πράσινο καθρέφτη. Τον γύ-
ρισε κι έφερε στα μάτια του… τα μάτια του! Η αλήθεια που
βρισκόταν εκεί μέσα ξεχύθηκε μπροστά του και χωρίς δεύ-
τερη σκέψη μάζεψε τα πράγματα και το κουράγιο του και
σηκώθηκε όρθιος. Σχεδόν μηχανικά τράβηξε από την τσέπη
του μερικά κέρματα και τα άφησε πάνω στο τραπέζι κοιτών-
τας προς τη μεριά των δικαστηρίων. Πέρασε γρήγορα το
δρόμο κι ανέβηκε από τις σκάλες στον πρώτο όροφο. Το μο-
ναδικό πράγμα που τον χώριζε από τον Πρόεδρο του δικα-
στηρίου ήταν η βαριά ξύλινη πόρτα με το ασημένιο πόμολο.
Οι φωνές τριγύρω του σώπασαν μαγικά και βουβάθηκαν οι

Κώστας Θερμογιάννης

48



άνθρωποι. Μιλούσαν πια μοναχά με τα μάτια. Χτύπησε δυο
φορές την πόρτα και την άνοιξε πριν καλά καλά ακούσει τη
φωνή του δικαστή…

49

Ο δάσκαλος και ο καθρέφτης



Κώστας Θερμογιάννης

50



Άνθρωπος. Άρα;

-ΠΟΥ βΡΙΣΚΟΜΑΙ;
-Καλωσήλθες.
-Ποιος μιλάει; Δε βλέπω κανέναν…
-Σιγά σιγά θα δεις, προς το παρόν τα μάτια σου βλέπουν

μόνο ό,τι νομίζει η λογική πως είναι δυνατόν να δουν. Μη
βιάζεσαι.

-Μα, αυτό δεν έχει λογική.
-Ακριβώς!
-Ποιος είσαι τέλος πάντων;
-Είμαι εκείνος που θα σε οδηγήσει.
-Πού;
-Εδώ, σ’ αυτόν τον κόσμο που ήρθες.
-Ναι, αλλά ακόμα δεν μπορώ να δω τίποτα. Γιατί; Έχουν

κάτι τα μάτια μου;
-Όχι, τα μάτια σου είναι μια χαρά, αλλά δεν είναι αυτά

που βλέπουν παρά το μυαλό σου που πρέπει να καταλάβει
τι υπάρχει έξω από αυτό.

-βλέπει το μυαλό;
-βλέπει.
-Δε μου είπες όμως, πώς σε λένε;
-Όπως θέλεις, διάλεξε ένα όνομα και φώναξέ με με αυτό.

Αν και μόλις με γνωρίσεις καλύτερα θα ξεχάσεις πως υπάρ-

51



χω, οπότε μην παιδεύεσαι πολύ με το όνομα που θα διαλέ-
ξεις για μένα.

-Πώς γίνεται να σε ξεχάσω;
-Δε θα καταλάβεις ακόμα κι αν σου το πω…
-Κι εγώ σου λέω πως θα καταλάβω!
-Εντάξει τότε. Είμαι μέσα σου αλλά εσύ νομίζεις πως δεν

είμαι. Κι όταν καμιά φορά θες να με συμβουλευτείς για κάτι,
με ρωτάς σαν να ρωτάς κάποιον άλλο και όχι τον εαυτό σου,
αλλά την ερώτηση την απευθύνεις σε σένα!

-Και πώς γίνεται αυτό; Τελικά είσαι μέσα μου ή όχι.
-Αυτό θα το αποφασίσεις εσύ. 
-Πώς; Πότε;
-Όταν καταλάβεις πως υπάρχω κι απλώς θέλεις να ξεχά-

σεις πως υπάρχω!
-Πάλι δεν το κατάλαβα.
-Αφού σου είπα πως είναι δύσκολο να το καταλάβεις.
-Μα είναι δυνατόν να είσαι μέσα μου και να θέλω να σε

ξεχάσω;
-Είναι. Αλλά εσύ θα αποφασίσεις αν θα με θυμάσαι κά-

που κάπου ή θα με ξεχάσεις εντελώς.
-Και τώρα πώς μου μιλάς; Και το κυριότερο… γιατί μου

μιλάς;
-Γιατί εσύ το ζήτησες.
-Πότε έγινε αυτό και δεν το κατάλαβα;
-Την πρώτη στιγμή που συνειδητοποίησες πως υπάρχεις

και ρώτησες πού βρίσκεσαι.
-Αλήθεια, πού βρίσκομαι;
-Για προσπάθησε να δεις.
-Η αλήθεια είναι πως κάτι αρχίζουν τα μάτια μου να δια-

κρίνουν. Κάποιες αχνές γραμμές, όλο αυτό το αδιαπέραστο
άσπρο, αυτή η φωτεινή και κατάλευκη ουσία που βρίσκεται
μπροστά μου αρχίζει να αποκτά σχήματα.

-Μη βιάζεσαι, έχεις ακόμα καιρό για να προσαρμοστείς

Κώστας Θερμογιάννης

52



σε όλα αυτά που θα δεις εδώ σ’ αυτόν τον κόσμο που ήρθες.
-Τι θες να πεις; Τι σημαίνει η λέξη “κόσμος” που χρησιμο-

ποίησες;
-Έχεις έρθει κάπου που είναι πολύ ωραία, υπέροχα θα

έλεγε κανείς, κι όλα γύρω είναι θαυμαστά και όμορφα, αρκεί
το μυαλό σου να μπορεί να τα δει. 

-Σε ρώτησα ξανά, αλλά δεν κατάλαβα την απάντησή
σου. Τελικά το μυαλό βλέπει ή τα μάτια;

-Τα μάτια απλώς συλλαμβάνουν εικόνες, το μυαλό είναι
εκείνο που τις μεταμορφώνει σε αξίες.

-Αξίες;
-Ναι, αξίες. Καθετί που θα βλέπεις θα έχει την αξία του.
-Δεν το καταλαβαίνω αυτό.
-Είναι νωρίς ακόμα…
-Νωρίς;… Μου μιλάς με αινίγματα. Αλλά ακόμα κι αυτή

η συνομιλία μας είναι ένα αίνιγμα. Αφού μιλάω με κάποιον
που δεν ξέρω και βρίσκομαι σε ένα περιβάλλον που όλα
γύρω είναι θολά.

-Το αντίθετο θα έλεγα! Μιλάς με κάποιον που ξέρεις
πολύ καλά, απλώς δεν τον έχεις γνωρίσει ακόμα και βρίσκε-
σαι σε ένα μέρος που κανείς δε θέλει να φύγει!

-Μα πώς είναι δυνατόν να σε ξέρω καλά χωρίς να σε έχω
γνωρίσει;

-Είναι θέμα αντίληψης.
-Αντίληψης; Πάλι με μπερδεύεις. Τελικά θα μου πεις πού-

βρίσκομαι; Τόση ώρα σε ρωτάω κι ακόμα δε μου έχεις απαν-
τήσει. Και γιατί βρίσκομαι εδώ; Τι συνέβη; Γιατί τα μάτια μου
είναι θαμπωμένα;

-Μα ήδη σου είπα, βρίσκεσαι σε έναν κόσμο τον οποίο
δεν είχες συνείδηση πως υπάρχει, κανένας και τίποτα άλλω-
στε δεν μπορεί να συνειδητοποιήσει πως υπάρχει αυτός ο
κόσμος μέχρι να βρεθεί σ’ αυτόν και βεβαίως μέχρι να με
γνωρίσει.

Ο δάσκαλος και ο καθρέφτης

53



-ωραία. Τότε γιατί ήρθα εδώ; Τι συνέβη; Θα μου πεις;
-Γιατί απλώς τώρα πια καταλαβαίνεις πως υπάρχει αυτός

ο κόσμος. Και πως υπάρχω κι εγώ, που τόση ώρα μιλάμε.
-Εσύ… που δεν έχεις όνομα. Και που σε ξέρω καλά χωρίς

να έχω μιλήσει ποτέ ξανά μαζί σου… Αλλά αν σε κάτι συμ-
φωνούμε, αυτό είναι πως πράγματι καταλαβαίνω πως υπάρ-
χει αυτό το μέρος στο οποίο βρέθηκα ξαφνικά χωρίς να
ξέρω ή να θυμάμαι για ποιο λόγο.

-Ο λόγος… Δεν υπάρχει προς το παρόν λόγος!
-Άλλο πάλι και τούτο. βρίσκομαι κάπου χωρίς να υπάρχει

λόγος! Μα αν κάτι είναι σίγουρο, αυτό δεν είναι άλλο πως
πρέπει να υπάρχει κάποιος λόγος που γίνονται τα πράγματα
έτσι όπως γίνονται.

-Συμφωνώ, έτσι είναι συνήθως αλλά σε τούτη την περί-
πτωση τα πράγματα είναι διαφορετικά! Πρώτα θα γίνουν τα
πράγματα κι ύστερα θα υπάρξει ο λόγος που έγιναν! Κι αυτό
είναι εξ’ ολοκλήρου στο χέρι σου. Εσύ θα αποφασίσεις το
λόγο ανάλογα με το πώς θα συμπεριφερθείς σε μένα!

-Τώρα με μπέρδεψες ακόμα περισσότερο… Ο λόγος
που βρίσκομαι εδώ… δεν υπάρχει ακόμα αλλά θα εξαρτηθεί
από το πώς θα συμπεριφερθώ σε σένα… που δε σε ξέρω
αλλά σε γνωρίζω! Τέτοιο αίνιγμα δεν μπορεί να το λύσει κα-
νείς!

-Κι όμως θα το λύσεις, είναι πολύ απλό.
-Για σένα ίσως να είναι.
-Αν είναι για μένα, που είμαι μέρος δικό σου, τότε θα

είναι και για σένα. Αρκεί να δεις τα πράγματα έτσι όπως είναι
και όχι όπως νομίζεις πως είναι.

-Δηλαδή, μου λες πως είναι δυνατόν κάποιο πράγμα να
είναι διαφορετικό απ’ ό,τι φαίνεται;

-Αυτό κι αν είναι σίγουρο. Αλλά ακόμα απλώς δεν μπο-
ρείς να το καταλάβεις. Το κακό όμως είναι πως ακόμα κι όταν
το καταλάβεις, μάλλον δε θα βλέπεις τη διαφορά.

Κώστας Θερμογιάννης

54



-Μπορείς να μου δώσεις ένα παράδειγμα; Γιατί νομίζω
πως τόση ώρα ακούω πράγματα τα οποία όχι μόνο δεν είναι
λογικά αλλά είναι τόσο παράλογα που απλώς δεν είναι δυ-
νατόν να υπάρχουν!

-Θες ένα παράδειγμα, λοιπόν. ωραία, θα σου το δώσω.
Κάποτε θα βρεθείς μπροστά σε κάτι πολύ ωραίο, κάτι που
έγινε από μόνο του έτσι όπως είναι χωρίς την παρέμβαση τη
δική σου ή κάποιου άλλου, και καθώς θα σου κόβεται η
ανάσα από την ομορφιά του εσύ αντί να το θαυμάζεις και
να σκέφτεσαι πόσο πολύτιμο είναι, θα κοιτάς να το εκμεταλ-
λευτείς ακόμα κι αν χρειαστεί να το αλλοιώσεις και να το κά-
νεις πιο άσχημο.

-Μα πώς είναι δυνατόν κάτι όμορφο να θέλω να το κάνω
άσχημο;

-Είναι. Κάθε φορά που θα με ξεχνάς θα σου είναι πολύ
εύκολο να το κάνεις, ενώ αν με θυμάσαι θα δυσκολεύεσαι.
Γι’ αυτό σου είπα πως σύντομα θα με ξεχάσεις και θα με θυ-
μάσαι πολύ σπάνια.

-Ξέρω πως όσο κι αν επιμείνω δεν πρόκειται να μου πεις
ποιος είσαι. Δεν έχω δίκιο;

-Όχι. Ήδη ξέρεις ποιος είμαι…
-Στάσου. Τα μάτια μου… Τα μάτια μου… Εκείνο το φω-

τεινό πράγμα που υπήρχε μπροστά μου άρχισε ξαφνικά να
σκουραίνει. Και σκουραίνει πολύ. Γιατί; Τι έπαθα; Γιατί όλα
τώρα είναι σκοτεινά; Τι έκανα;…

-Ηρέμησε. Τίποτα δεν έκανες. Αυτή ήταν μια καθορι-
στική στιγμή για σένα. Τώρα πια δεν υπάρχει πισωγύρισμα.

-Δηλαδή τώρα θα είμαι αναγκασμένος να ζω μέσα στο
σκοτάδι; Προτιμούσα το λευκό κι ας μου τύφλωνε τα μάτια.

-Αυτό να το θυμάσαι και να μην το ξεχάσεις ποτέ. Πάν-
τως μη φοβάσαι, δεν πρόκειται να ζήσεις μέσα στο σκοτάδι.

-Μα πώς; Όλα γύρω μου είναι τώρα πια σκοτεινά. Φοβά-

55

Ο δάσκαλος και ο καθρέφτης



μαι.
-Ο φόβος είναι το πρώτο συναίσθημα… Είσαι σε καλό

δρόμο.
-Ποιο δρόμο, τι εννοείς;
-Θα δεις, μην είσαι βιαστικός.
-Μα, σε παρακαλώ, πες μου πού βρίσκομαι είμαι; Πού;
-Είσαι. Αυτό έχει σημασία.
-Δεν το καταλαβαίνω. Σε παρακαλώ, διώξε το φόβο από

μέσα μου.
-Ο φόβος θα φύγει από μόνος του…
-Πώς;…
-Θα το δεις. Αλλά προς το παρόν πρέπει να φύγω.
-Σε παρακαλώ, μη φεύγεις. Μη με αφήνεις μόνο μου…
-Πρέπει να φύγω, δε γίνεται αλλιώς.
-Σε παρακαλώ…
-Μη φοβάσαι, κάποια στιγμή θα βρεθώ και πάλι κοντά

σου.
-Πριν φύγεις, πες μου… ποιος είσαι και πού βρίσκομαι;
-Εντάξει, θα σου το πω, αλλά να ξέρεις πως σύντομα θα

το ξεχάσεις και θα αργήσεις να το θυμηθείς…
-Πες μου…
-Είμαι η συνείδησή σου κι εσύ βρίσκεσαι στον κόσμο

των ανθρώπων. Σε λίγο καιρό θα γεννηθείς…

Κώστας Θερμογιάννης

56



Υλικά στιγμών

ΗΤΑΝ ΑΦΗΡΗΜΕΝΗ ΕΚΕΙΝΟ ΤΟ ΠΡωΙ, οι σκέψεις έκαναν το
μυαλό της να χάνεται μέσα στη φαντασία. Η προηγούμενη
βραδιά ήταν κάτι πρωτόγνωρο, κάτι σχεδόν μαγικό αλλά και
απερίσκεπτο μαζί. Άφησε το μαχαίρι και ξέπλυνε πρόχειρα
τα χέρια της. Σκουπίστηκε και πήγε μπρος στο παράθυρο
που κοιτούσε τον κάμπο απέναντι. Άφησε τη ματιά της να
περιπλανηθεί στις εναλλαγές των χρωμάτων της γης και το
μυαλό της κάπου ακόμα πιο μακριά, κάπου απροσδιόριστα.
Η καρδιά της άρχισε να χτυπά πιο γρήγορα στη σκέψη της
προηγούμενης νύχτας.

Μια αστραπή στον ορίζοντα ήταν αρκετή για να τη γυ-
ρίσει πίσω στο σήμερα. Τα μαύρα σύννεφα που πλησίαζαν
την πόλη φωτίστηκαν από την έντονη λάμψη και μέσα τους
διέκρινε μια άγρια ομορφιά, μια ομορφιά που δεν υπάρχει
στον ήρεμο γαλάζιο ουρανό. Κοίτα να δεις που όταν τα
πράγματα ξεφεύγουν από το κανονικό μπορεί και να είναι
πιο όμορφα! συλλογίστηκε έχοντας πάντα καρφωμένο το
βλέμμα στις αστραπές που ολοένα και πύκνωναν. Αν και
ήταν φθινόπωρο κι ο καιρός ήταν ακόμα ζεστός ένιωσε μια
κρυάδα να διαπερνά το κορμί της και σχεδόν ασυναίσθητα
δίπλωσε τα χέρια στο κορμί της προσπαθώντας να το αγκα-
λιάσει. Δεν έπρεπε όμως να το κάνω αυτό… δεν έπρεπε, είπε

57



φωναχτά κουνώντας δεξιά κι αριστερά το κεφάλι σφίγγον-
τας τα δόντια της. Δεν έπρεπε…

Γύρισε στην κουζίνα, τα λαχανικά για την πίτα περίμεναν
καρτερικά το άγγιγμα από το κοφτερό μαχαίρι. Τα κοίταξε
κι αποφάσισε να τα παρατήσει όλα, να φύγει από το σπίτι,
να πάει κάπου, δεν ήξερε το πού, αλλά να φύγει από εκεί. Η
ατμόσφαιρα έγινε ξαφνικά αποπνικτική. Ντύθηκε γρήγορα
γρήγορα και βγήκε στο δρόμο. Σταμάτησε το πρώτο ταξί
που βρήκε μπροστά της και μπήκε μέσα.

-Καλημέρα, της είπε ο οδηγός. Πού πάμε;
-Δεν ξέρω, όπου θες…
-Συγγνώμη; έκανε εκείνος ευγενικά.
-Δεν ξέρω, πάμε όπου να ’ναι αρκεί να φύγουμε από ’δω,

του είπε. Ξεκίνα!
Μέσα στην κίνηση και τη βουή του δρόμου προσπά-

θησε να κρύψει τις ενοχές της, αλλά μάταια. Μόλις πέρασαν
έξω από το σταθμό των τρένων σταμάτησε το ταξί και κα-
τέβηκε. Πήγε στις αποβάθρες, ανακατεύτηκε με τον κόσμο,
στάθηκε ανάμεσά τους κι ευχήθηκε να είχε ένα μαγικό εισι-
τήριο που θα την έπαιρνε μακριά από τον εαυτό της! Οι ανα-
κοινώσεις από τα μεγάφωνα έκαναν τους ανθρώπους να
κινούνται αδιάκοπα προς όλες τις κατευθύνσεις κι εκείνη
ήταν εκεί, ακίνητη, λες κι είχε παγώσει ο χρόνος και δεν την
ήθελε συνοδοιπόρο του στο μέλλον. Λες και το ταξίδι της
ζωής της είχε σταματήσει εκεί, σ’ έναν βρώμικο σταθμό ανά-
μεσα σε άγνωστους και βιαστικούς ανθρώπους, λαθρεπιβά-
της μιας ζωής που σε μια νύχτα τα άλλαξε όλα.

Έσκυψε το κεφάλι και για μερικές στιγμές ένιωσε την αλ-
μύρα από το δάκρυ να χαράζει τα μάγουλά της. Πήρε μερι-
κές βαθιές ανάσες και βγήκε στο δρόμο. Τα αυτοκίνητα
περνούσαν μπροστά της εντελώς αδιάφορα, μια επαναλαμ-
βανόμενη και μονότονη χορογραφία που γέμιζε δηλητήριο
τον αέρα που έφτανε στα πνευμόνια της. Ένιωσε ξανά να

Κώστας Θερμογιάννης

58



μην μπορεί να ανασάνει, ένιωσε τα πόδια της αδύναμα. Γύ-
ρισε και κοίταξε προς τον ουρανό που άρχισε να κλαίει μαζί
της, είχε πια μαυρίσει εντελώς, έμοιαζε με την ψυχή της. Κι
ύστερα όλα σκοτείνιασαν κι οι αστραπές σβήστηκαν με μιας
από μπροστά της.

Όταν άνοιξε τα μάτια της, το λευκό από τους τοίχους του
νοσοκομείου την έκανε να κλείσει τα βλέφαρά της σχεδόν
ασυναίσθητα. Έριξε μια διερευνητική ματιά ολόγυρα προ-
σπαθώντας να ξεθολώσει το βλέμμα της. Μια απροσδιόρι-
στη φιγούρα ήταν εκεί, ακίνητη να κοιτάζει προς το μέρος
της. Αν και δεν μπορούσε να τη διακρίνει καλά, κατάλαβε
αμέσως πως ήταν ο άντρας της. Έκανε να του απλώσει το
χέρι, αλλά το τράβηξε προς τα πίσω απότομα. Δε θα τολ-
μούσε να τον αντικρίσει ξανά, δεν ήταν δυνατόν. Τα μάτια
της βούρκωσαν κι όταν προσπάθησε να τα σκουπίσει με το
άλλο της χέρι ένιωσε τη βελόνα που έχυνε μέσα στις φλέβες
της τον ορό. Το κλάμα δυνάμωσε κι άλλο, δεν μπορούσε να
το συγκρατήσει. Δίπλα της στεκόταν ο άντρας της κι όχι εκεί-
νος ο άλλος που το χτεσινό βράδυ είχε γίνει περαστικός
ένοικος στα σεντόνια της. Μια ένοχη νύχτα, μια άγρια νύχτα,
μια νύχτα με πάθος παράνομο που την έκανε να σκιρτά στα
έμπειρα χέρια εκείνου του ηλιοκαμένου νεαρού που δεν είχε
δει ξανά στη ζωή της. Αλλά στο δωμάτιο του νοσοκομείου
ήταν άφαντος, μονάχα ο άντρας της έστεκε γεμάτος αγωνία
λίγα εκατοστά πάνω από το κεφάλι της. Και συνέχισε να
κλαίει, ένιωθε βρώμικη, ένοχη, καταδικασμένη σε θάνατο
από το χειρότερο δικαστήριο του κόσμου, τη συνείδησή της.
Και συνέχισε να κλαίει, έδωσε ένα κομμάτι του εαυτού της
σε μια στιγμή που θα της στερούσε την υπόλοιπη ζωή της.
Και συνέχισε να κλαίει, είχε προδώσει τον άνθρωπο που αγα-
πούσε περισσότερο κι από τη ζωή της. Και συνέχισε να
κλαίει, ήθελε πια να πεθάνει.

-Είσαι καλά, ψυχή μου;

59

Ο δάσκαλος και ο καθρέφτης



Η φωνή του έσπασε τη σιωπή. Μέσα κι έξω της. Εκείνος
την αποκαλούσε “ψυχή μου” κι εκείνη τον είχε προδώσει.

-Είσαι καλά; ρώτησε ξανά.
Πετάχτηκε πάνω κι απ’ τα βουρκωμένα της μάτια δεν

μπορούσε να δει τίποτα παρά μόνο σκοτάδι. Έμοιαζε χα-
μένη, σε άλλο μέρος, σε άλλο τόπο. Φοβήθηκε. Κι ύστερα
άρχισε να συνειδητοποιεί πως το περιβάλλον είναι οικείο.
Ήταν στην κρεβατοκάμαρά της! Γύρισε προς το μέρος του
και τον αγκάλιασε όσο πιο τρυφερά μπορούσε.

-Είδες εφιάλτη, ψυχή μου;
-Σσσς… Μη μιλάς, του απάντησε ψιθυριστά στο αυτί.

Μόνο αγκάλιασέ με και μη με αφήσεις όλο το βράδυ…

Κώστας Θερμογιάννης

60



Η τελευταία πόρτα

ΘΑ ΗΤΑΝ ΑΚΟΜΑ ΕΞΙ ΤΟ ΠΡωΙ αλλά παρά την καλοκαιρινή
ζέστη μια δροσερή αύρα τον έκανε να ανατριχιάσει. Με το
τσιγάρο στο στόμα είχε χαθεί στους δρόμους της πόλης, μα-
κριά και ξεχασμένος από όλους μα πιο πολύ από την ίδια του
τη μάνα. Έστριψε στη γωνία των δρόμων που προσπαθού-
σαν να ξυπνήσουν κι εκείνοι και να αποκτήσουν ζωή, με μια
παγωμένη αδιαφορία για τα πάντα, στο πίσω μέρος του μυα-
λού του είχε σκοπό να τους πληγώσει όλους ακόμα κι αν
χρειαζόταν να κάνει κακό στον εαυτό του. Τράβηξε μια γερή
ρουφηξιά από το τσιγάρο κι έσπρωξε τον καπνό μαζί και το
βάρος των σκέψεών του να βγει από μέσα του βίαια, λες κι
αναζητούσε τη λύτρωση στο γκρίζο σύννεφο της εκπνοής
του.

Το πάρκο στην απέναντι πλευρά ήταν αδειανό, έρημο κι
αυτό σαν κι εκείνον, ξεχασμένο από τους ανθρώπους και τα
γέλια των παιδιών. Διέσχισε τον ήσυχο δρόμο και πέρασε
απέναντι. Έκατσε στο παγκάκι, πέταξε το μισοτελειωμένο
τσιγάρο κι άναψε άλλο. Η ματιά του είχε καρφωθεί στα βρώ-
μικα πλακάκια και περιπλανήθηκε ανάμεσα στα ανάγλυφα
σχέδιά τους κάτω από το κίτρινο φως της λάμπας. Οι δικοί
του άνθρωποι τον είχαν απογοητεύσει, είχαν απορρίψει τα
όνειρά του και τον έσπρωχναν να ακολουθήσει το δρόμο

61



του πατέρα του, να γίνει δικηγόρος, ακόμα κι η μάνα του που
μέχρι τότε ήταν πάντα στο πλευρό του. «Ανάθεμά την ώρα
και τη στιγμή που έδωσα εξετάσεις και πέρασα στη Νομική»
ψιθύρισε κι έφερε το αριστερό του χέρι στο μέτωπο προ-
σπαθώντας να το στηρίξει. Το δεξί του χέρι σχεδόν έτρεμε,
ήταν άμαθος στη νικοτίνη και τον τάραξε. Μέσα στη ζάλη
του προσπάθησε να σηκώσει λίγο το κεφάλι του για να
πάρει μια βαθιά ανάσα αλλά δεν το κατάφερε. Μετά από
λίγο προσπάθησε και πάλι, τούτη τη φορά όμως γύρισε και
κοίταξε τον ουρανό!

Όταν συνήλθε κατάλαβε πως στο παγκάκι, στην απέ-
ναντι μεριά της πλατείας δυο μάτια είχαν καρφωθεί πάνω
του. Δυο γέρικα μάτια που με το ζόρι μπορούσαν να διακρί-
νουν καθαρά τον κόσμο δυο μέτρα μακριά τους. Στην αρχή
τράβηξε το βλέμμα του και χάθηκε ξανά στον κόσμο του τσι-
γάρου και των σκέψεών του. Η δροσιά του πρωινού και ο
καπνός του τσιγάρου ήταν ένας ασυνήθιστος συνδυασμός,
δεν τον είχε δοκιμάσει. Είχε αρχίσει να πεινάει, από το μεση-
μέρι της προηγούμενης μέρας που έφυγε από το σπίτι δεν
είχε βάλει τίποτα στο στόμα του. Η ζάλη άρχισε να τον κυρι-
εύει και κατέβασε το κεφάλι του ξανά στα πλακάκια που
έμοιαζαν τώρα πια ακόμα πιο βρώμικα. Η περιέργειά του
όμως νίκησε τη ζάλη και γύρισε το βλέμμα του στο απέναντι
παγκάκι. Οι ματιές των δύο ανθρώπων γέμισαν την άδεια
πλατεία, αυτή η ανύπαρκτη γραμμή που ένωνε τις κόρες των
ματιών τους έλαμψε στιγμιαία και φώτισε τα πρόσωπά τους!

Πέταξε την κιτρινισμένη γόπα από το τσιγάρο και την
πάτησε με δύναμη κάτω από το παπούτσι του. Σηκώθηκε
ρουφώντας όσο περισσότερο αέρα μπορούσε και με διστα-
κτικά βήματα την πλησίασε. Κοιτάχτηκαν χωρίς να μιλήσουν,
ένα μόνο νεύμα για να καθίσει δίπλα της τάραξε τη σκηνή
που έμοιαζε παγωμένη κι ακίνητη. Κι εκείνος έκατσε χωρίς
να μιλήσει, παρά μόνο δίπλωσε το κεφάλι μέσα στα χέρια

Κώστας Θερμογιάννης

62



του.
-Πονάς; τον ρώτησε.
-Πολύ, απάντησε εκείνος.
-Σήκωσε, παιδί μου, το κεφάλι σου να σε βλέπω, του είπε

με βραχνή φωνή. 
-Τι να δεις; έκανε αλλά υπάκουσε στην προτροπή της και

γύρισε να την κοιτάξει.
-Τι έχεις;
-Τίποτα. Αυτό ακριβώς… τίποτα.
-βάσανα, ε;
-Πες το κι έτσι.
-Θες να μου μιλήσεις;
-Μπα. Δεν έχω και τίποτα σπουδαίο να πω…
-Τότε θες να ακούσεις;
-Τι να ακούσω; τη ρώτησε.
-Μια ιστορία.
-Δεν τις μπορώ τις ιστορίες… είπε αδιάφορα.
-Καλά τότε, κάτσε εσύ εκεί κι εγώ εδώ μέχρι να ξημερώ-

σει καλά. Κι ύστερα εσύ να τραβήξεις το δρόμο σου κι εγώ
το δικό μου. Ποιο δικό μου δρόμο δηλαδή;… Εμένα ο δρό-
μος μου τελείωσε, του είπε η γριούλα και σταμάτησε να μι-
λάει.

-Γιατί; ρώτησε εκείνος μετά από δυο τρία λεπτά βουβα-
μάρας και σιωπής.

-Έχεις οικογένεια; τον ρώτησε.
-Έχω. Είχα… Ξέρω κι εγώ;
-Κατάλαβα, του απάντησε. Εγώ είχα οικογένεια αλλά

τώρα είμαι μόνη.
-Πέθαναν; ρώτησε με δισταγμό αλλά και μια μεγάλη

δόση περιέργειας εκείνος.
-Πέθαναν μέσα μου…
-Δηλαδή;
-Είναι εκείνη η ιστορία που είπες πως δεν μπορείς να

Ο δάσκαλος και ο καθρέφτης

63



ακούσεις. Οπότε… ας μη σε κουράσω, του απάντησε και
σταμάτησε πάλι να μιλάει.

-Έλα τώρα, πες μου…, της είπε και την κοίταξε στα μάτια.
-Όταν γεννήθηκα, η μάνα μου ήθελε να με κρατήσει,

αλλά ο πατέρας μου με έδωσε σε έναν ξάδερφό του που δεν
είχε παιδιά. Άλλοι καιροί τότε… Είχα άλλα έξι αδέρφια, πώς
να ταΐσει τόσα στόματα;… Αυτοί που με μεγάλωσαν στην
αρχή μου συμπεριφέρθηκαν καλά. Με έστειλαν και στο δη-
μοτικό, μεγάλο πράγμα τότε ένα κορίτσι να πάει στο σχο-
λείο. Στην Τετάρτη όμως με σταμάτησαν. Φύγαμε από το
χωριό, ο πατριός μου είχε κάτι οικονομίες κι αγόρασε ένα
μαγαζί στην πόλη. Τον πρώτο καιρό μέναμε σε ένα καμαράκι
στο πίσω μέρος του μαγαζιού, γρήγορα όμως βρήκαμε ένα
σπίτι, στην αρχή με ενοίκιο, μετά το αγόρασαν οι δικοί μου
γιατί οι δουλειές πήγαιναν καλά. Με έστειλαν δίπλα σε μια
μοδίστρα, να μάθω την τέχνη. Μετά από δυο τρία χρόνια ο
πατριός μου πέθανε, η φυματίωση τότε δε συγχωρούσε. Η
μητριά μου, που δεν ήταν και πολύ πιστή στον άντρα της
γρήγορα έμπασε άλλον στην θέση του. Εκείνος με έβλεπε
με άλλο μάτι, ήθελε κι εμένα κι εκείνη. Κάποια μέρα λοιπόν,
βρήκα την πόρτα του σπιτιού κλειστή. Η μητριά μου ούτε
που καταδέχτηκε να με ακούσει, δε με λυπήθηκε καν μικρό
κορίτσι που ήμουν. Μάζεψα δυο αλλαξιές ρούχα, δεν είχα
και τίποτα άλλο, κι έψαξα να βρω ένα κεραμίδι να βάλω το
κεφάλι μου και μια δουλειά. Η μοδίστρα που πήγαινα δεν
ήθελε ούτε να με δει, ποιος ξέρει τι της είχε πει η μητριά μου.
Είχα μείνει νηστική τρεις τέσσερις μέρες μέχρι που βρέθηκε
ένας παπάς και μου έδωσε ένα κομμάτι ψωμί να χορτάσω
την πείνα μου. Με έστειλε σε κάτι κυρίες να με προσέχουν,
αλλά αποδείχτηκε πως ήθελαν να με εκμεταλλευτούν. Με
έβαζαν και καθάριζα σπίτια όλη μέρα και μου έδιναν ένα ξε-
ροκόμματο το βράδυ. Είχα μετατραπεί σ’ ένα κομμάτι σάρ-
κας που έσερνε την ύπαρξή του μόνο και μόνο από πείσμα

Κώστας Θερμογιάννης

64



για ζωή. Ώσπου δεν άντεξα κι έφυγα. Γύριζα πάλι μονάχη και
πεινασμένη τις νύχτες και τις μέρες, προσπαθώντας να βρω
έστω κι αποφάγια για να χορτάσω την πείνα μου. Ένα από-
γευμα, αποκαμωμένη αποκοιμήθηκα μέσα σε μια αυλή. Για
καλή μου τύχη εκεί έμενε ένα ζευγάρι με δυο μικρά παιδιά,
εκείνος ήταν δάσκαλος στο σχολείο, η γυναίκα του δε δού-
λευε αλλά καταπιανόταν με τα κεντήματα. Μου έδωσαν ένα
πιάτο φαΐ και με έβαλαν να μείνω σε μια μικρή κάμαρη που
είχαν άδεια. Με τον καιρό άρχισα να τη βοηθάω και με τις
γνώσεις που είχα αποκτήσει κοντά στη μοδίστρα φτιάχναμε
μαζί αληθινά αριστουργήματα και τα πουλούσαμε στις γυ-
ναίκες της γειτονιάς. Σιγά σιγά η πελατεία μεγάλωσε κι έτσι
μάζεψα ένα καλό κομπόδεμα, το κρατούσα στην άκρη για
καμιά δύσκολη στιγμή. Τα χρόνια πέρασαν κι όταν έγινα εί-
κοσι δυο χρονών ήρθε το προξενιό. Ένας λεβέντης άντρας,
στα τριάντα του, γεροδεμένος και ψηλός ίσαμε την κορφή
των δέντρων. Ούτε που ξέρω τι ζήλεψε σε μένα, πάντως ο
γάμος δεν άργησε να γίνει. βρήκαμε ένα σπιτάκι, βάλαμε και
μερικά έπιπλα κι αρχίσαμε τη ζωή μας. Εκείνος στην οικο-
δομή κι εγώ στο κέντημα και τη μοδιστρική. Ήρθε στη ζωή
μας το πρώτο παιδί κι ύστερα το δεύτερο, η ευτυχία τότε ξε-
χείλιζε από παντού. Άναβα το καντήλι κάθε πρωί και παρα-
καλούσα όλους τους θεούς και τους αγίους που υπάρχουν
να μας έχουν καλά… Το κακό όμως δεν άργησε να γίνει. Μια
σκαλωσιά έσπασε και τον έριξε στο κενό. Είπαν πως δεν πό-
νεσε, πως έφυγε ακαριαία… Κι εγώ έμεινα με δυο παιδιά που
ακόμα δεν είχαν ξεκολλήσει απ’ τη φούστα μου. Έγινα και
μάνα και πατέρας μαζί, αλλά οι καιροί ήταν δύσκολοι. Το
ψωμί δύσκολα έβγαινε, μεσολάβησε κι ο πόλεμος και τα κα-
τάστρεψε όλα…

Σταμάτησε να μιλάει, τα μάτια της είχαν κοκκινίσει και
τα δάκρυα κυλούσαν πάνω στο χαραγμένο από τον καιρό
πρόσωπό της καίγοντάς την. Με τα τρεμάμενα χέρια της

Ο δάσκαλος και ο καθρέφτης

65



προσπάθησε να σκουπίσει την αξιοπρέπειά της αλλά δεν τα
κατάφερε. Οι αδέξιες κινήσεις της την έκαναν να δακρύσει
ακόμα πιο πολύ.

-Σε παρακαλώ…, της είπε, σε παρακαλώ… μην κλαις…
Οι στιγμές βάρυναν πολύ, η μέρα που άρχισε να χαράζει

δεν μπορούσε να ρίξει φως στην ψυχή της. Κανείς δεν τόλ-
μησε να διακόψει το βουβό κλάμα της, ούτε καν ο ήχος των
πρώτων αυτοκινήτων που διέσχιζαν το πρωινό.

-Ύστερα, τα πράγματα ηρέμησαν, ο πόλεμος πέρασε…,
συνέχισε με τρεμάμενη φωνή. Οι δυσκολίες όμως έμειναν.
Έγινα καθαρίστρια για να ζήσω τα παιδιά μου. Άνοιγα ξένες
πόρτες κι έμπαινα σε ξένα σπίτια. Άλλοι μου συμπεριφέρθη-
καν καλά κι άλλοι όχι. Τι να σου λέω τώρα… Οι θεοί δεν
άκουσαν τις προσευχές και τα παρακάλια μου…

Σταμάτησε και πάλι και προσπάθησε να ανασάνει. Κοί-
ταξε τον ουρανό που είχε γίνει πια γαλάζιος και συνέχισε.

-Τα παιδιά μεγάλωσαν. Οι ξένες πόρτες μας έδιναν μια
μπουκιά ψωμί να φάμε. Να φάνε δηλαδή γιατί τις περισσό-
τερες φορές δεν περίσσευε για μένα. Εγώ χόρταινα να τους
βλέπω να μεγαλώνουν. Ο μεγαλύτερος που ήταν ίδιος ο πα-
τέρας του, έγινε ξυλουργός. Στην αρχή έκανε μόνο κάτι μι-
κροδουλειές και μερεμέτια αλλά κατάφερε να ανοίξει δικό
του μαγαζί. Ύστερα παντρεύτηκε την κόρη ενός μαυραγο-
ρίτη και μεγαλοπιάστηκε. Έκανε μεγάλη ζωή και τη μάνα του
την ξέχασε τελείως… Ο μικρός από την άλλη δε με ξέχασε
ποτέ. Αλλά τον κέρδισε η θάλασσα, μπάρκαρε στα καράβια
και ταξίδεψε ολόκληρο τον κόσμο, ώσπου ένα λιμάνι τον
κέρδισε κι έμεινε εκεί. Για πολλά χρόνια έπαιρνα τα γράμ-
ματά του, έστελνε και λίγα λεφτά πού και πού, αλλά ξαφνικά
σταμάτησαν κι αυτά. Έψαξα να τον βρω αλλά χωρίς αποτέ-
λεσμα. Έγραψα, ξανάγραψα αλλά τίποτα. Πήγα στην πρε-
σβεία αλλά ούτε εκεί είχα τύχη. Μίλησα και στον αδερφό του
αλλά εκείνος αδιαφόρησε τελείως. Κι ύστερα τσακωθήκαμε

Κώστας Θερμογιάννης

66



και με έδιωξε από το σπίτι του. Έχω να τον δω χρόνια… Ούτε
τα εγγόνια μου τα έχω δει…

Η πλατεία γέμισε με περαστικούς που περπατούσαν βια-
στικά χωρίς να κοιτούν τριγύρω. Γέμισαν και τα μάτια της
ξανά δάκρυα, αλλά τούτη τη φορά τα άφησε να κυλήσουν
χωρίς να προσπαθήσει να τα κρύψει. Ο νεαρός που καθόταν
δίπλα της είχε βουρκώσει κι εκείνος, δυο ζευγάρια άγνωστα
μάτια που έκλαιγαν χωρίς ντροπή, άλλωστε κανείς δεν τους
έβλεπε ακόμα κι αν τους κοιτούσε, μονάχα ο ήλιος που είχε
πια ανέβει πιο ψηλά από τις στέγες των σπιτιών τους παρα-
κολουθούσε με κομμένη την ανάσα.

-Κι έμεινα μόνη… Τόσα χρόνια μόνη. Να καθαρίζω σπί-
τια για να ζήσω. Άλλο καλό δεν είδα στη ζωή μου… Κι όταν
τα χρόνια πέρασαν μου έδωσαν μια σύνταξη απορίας. Κι
απάνω που είχα ηρεμήσει κι είπα πως θα πεθάνω μόνη αλλά
ήσυχη στο σπίτι που είχα ζήσει όλα μου τα χρόνια, εκεί που
γεύτηκα τη χαρά της ζωής με τον άντρα μου κι ανάστησα τα
παιδιά μου, ήρθε ο δήμος και μου το πήρε. Για να περάσει ο
δρόμος από εκεί, έτσι μου είπαν. Μου έδωσαν διορία μέχρι
χτες… Ο δήμαρχος είπε πως θα μου δώσει μια θέση στο γη-
ροκομείο για να μη μείνω στο δρόμο. Λες και δεν τον ξέρω
το δρόμο… Αγόρι μου, ό,τι κι αν σου συμβαίνει να θυμάσαι
πάντα πως η ζωή έχει πολλές πόρτες και ποτέ δεν ξέρεις τι
θα γίνει μέχρι να ανοίξεις και την τελευταία. Έλα τώρα,
βοήθα με να κουβαλήσω τούτη τη βαλίτσα μέχρι απέναντι
που είναι το γηροκομείο. Σπίτι δεν έχω πια, μου το γκρέμι-
σαν…

Η σιωπή κάλυψε τη βουή του δρόμου που είχε ζωντανέ-
ψει για τα καλά πια. Μέσα τους μονάχα η θλίψη τους κρα-
τούσε να μη πέσουν ο ένας στην αγκαλιά του άλλου και να
μείνουν εκεί για πάντα. Σηκώθηκαν με αργές κινήσεις και με
βήματα που έμοιαζαν πιο βαριά κι από το βάρος της γης
ολάκερης έφτασαν μπροστά στο γηροκομείο. Δυο νοσοκό-

67

Ο δάσκαλος και ο καθρέφτης



μες βγήκαν αμέσως έξω και την πήραν από τα χέρια του.
-Μην μπεις μέσα, γιε μου…, του είπε κι εκείνος έμεινε να

κοιτάζει το χαραγμένο απ’ τη ζωή πρόσωπό της. Σε ευχαρι-
στώ πολύ για όλα, του είπε κι έκλεισε την πόρτα πίσω της.
Την τελευταία πόρτα της ζωής της…

Εκείνο το γερασμένο πρόσωπο πίσω από μια ξεχαρβα-
λωμένη ξύλινη πόρτα έμελε να γίνει το μεγαλύτερο έργο
ενός σπουδαίου ζωγράφου…

Κώστας Θερμογιάννης

68



Σκηνή 1η

Λήψη Ι

ΟΙ ΣΦΑΙΡΕΣ ΠΕΦΤΟΥΝ βΡΟΧΗ. Από το πρωί το μόνο που ακού-
γεται ανάμεσα στα χαλάσματα της πόλης είναι τα ουρλιαχτά
των τραυματισμένων φαντάρων και οι ριπές των πολυβό-
λων που σπέρνουν τους μολυβένιους κι ανίερους πόθους
των ανθρώπων με τα μισερά όνειρα της απόλυτης κυριαρ-
χίας, δημιουργώντας μόνο χαλάσματα στα τσιμέντα και τις
ψυχές. Αραιά και που ακούγονται κι εκρήξεις, σπίτια και κτή-
ρια και όνειρα παραδίνονται στο χάος, ερείπια γεμίζουν τους
δρόμους και τους κάνουν αδιάβατους, το μέλλον μοιάζει να
έχει παγιδευτεί εκεί μέσα και στάσιμο πια έχει αρχίσει να
αναδίδει άσχημες μυρωδιές.

-Ούτε διακόσια μέτρα δεν είναι ο εχθρός, άντε, κουράγιο
παιδιά, θα τους φάμε και θα τους στείλουμε στον άλλο
κόσμο… Κουράγιο.

-Λοχαγέ, τελειώνουν τα πυρομαχικά, τι θα κάνουμε;
-Στείλε δυο άντρες πίσω να πάνε να πάρουν σφαίρες και

πες στο λοχία να πάρει τους άντρες του πιο δεξιά, πίσω από
εκείνο το γκρεμισμένο κτήριο να έχει του νου του, είμαστε
αφύλακτοι από ’κει.

-Μάλιστα, του είπε κι έφυγε τροχάδην.

69



Δώδεκα άντρες είχαν σκοτωθεί σήμερα κι η ώρα ήταν
ακόμα δέκα και μισή. Οι εχθροί απέναντι είχαν σκυλιάσει,
τους σφυροκοπούσαν ανελέητα και κατά πως φαίνεται είχαν
ενισχύσεις. Δεν ήταν μόνο το μέτωπο που υπήρχε μπροστά
τους, στη μεγάλη και ζωντανή κάποτε λεωφόρο που είχε με-
τατραπεί σε σκακιέρα του παραλόγου, ήταν κι οι ελεύθεροι
σκοπευτές που από τα μισογκρεμισμένα κτήρια μοίραζαν
απλόχερα το θάνατο σε όποιον τολμούσε να σηκώσει κε-
φάλι. Μαζί με το αίμα των νεκρών, που μολυσμένο πια από
τον αέρα και τα σκουλήκια της γης έτρεφε το φόβο των ζων-
τανών θεριεύοντάς τον, πεταμένα και χαμένα προσωπικά
αντικείμενα των στρατιωτών θύμιζαν πως το τοπίο και όλον
αυτόν το χαλασμό μόνον οι άνθρωποι θα μπορούσαν να τον
έχουν σκηνοθετήσει. Μια παλιά ξεθωριασμένη φωτογραφία,
τσαλακωμένη και μπλεγμένη ανάμεσα σε κάτι σκουρια-
σμένα σίδερα, έδειχνε μια γυναίκα που κρατούσε στην αγ-
καλιά της ένα μικρό παιδί. Ποιος να ξέρει, άραγε να ήταν η
γυναίκα κάποιου φαντάρου ή η μάνα του που τον κρατούσε
σαν ήταν μικρό παιδί; Κι η χαρά της μάνας έγινε μαύρο
δάκρυ, ο πόλεμος άλλωστε δυο πράγματα μονάχα κάνει,
σπέρνει τη δυστυχία στους ανώνυμους και στους πολλούς
από τη μια κι από την άλλη κάνει κάποιους άλλους επώνυ-
μους, να τους γράφουν οι ιστορίες κατά πως θέλουν οι ιστο-
ρικοί κι οι νικητές! Λες και το αίμα το ανθρώπινο ξεχνιέται
άμα το πίνει η γη και χάνεται στο σκοτάδι.

Ο λοχίας τα βρήκε σκούρα. Με μια αποδεκατισμένη δι-
μοιρία προσπαθούσε να κρατήσει με νύχια και με δόντια τη
δεξιά πλευρά χωρίς να υποχωρήσει. Έριχνε συνέχεια κλε-
φτές ματιές προς το μέρος του λοχαγού ελπίζοντας πως θα
του στείλει ενισχύσεις. Μάταια όμως, το ήξερε αυτό. Οι ά-
ντρες του είχαν αρχίσει να κουράζονται πολύ, ακόμα και η
αδρεναλίνη που κυλούσε στις φλέβες τους δεν ήταν ικανή
να τους συνεφέρει. Ούτε καν ο φόβος του θανάτου δεν τους

Κώστας Θερμογιάννης

70



πτοούσε πια, το καταλάβαινε πως ήταν μια ανάσα από το να
τα παρατήσουν όλα και να σηκωθούν όρθιοι, προτιμούσαν
βλέπεις πια μια σφαίρα στο κεφάλι παρά την παρατεταμένη
αγωνία. 

Τι είναι άλλωστε η ζωή και πόσο απέχει από το θάνατο;
Μια στιγμή μόνο, ένα απειροελάχιστο κλάσμα του δευτερο-
λέπτου και θα χανόταν στην απεραντοσύνη του σύμπαντος,
απαλλαγμένοι από ολάκερο αυτό το συρφετό της σκόνης
και της αηδίας που οι συνάνθρωποί τους είχαν δημιουργή-
σει στο όνομα ενός τάχα ιδανικού, ξεχνώντας πως το μεγα-
λύτερο ιδανικό είναι ο ίδιος ο άνθρωπος και ο σεβασμός της
ύπαρξής του. 

Ο λοχίας άφησε στο πόδι του ένα νεαρό παιδί που μόλις
εχτές τον έκαναν δεκανέα και κινήθηκε απότομα τρέχοντας
σκυμμένος πίσω από ένα γκρεμισμένο τοίχο. Ανέβηκε στη
σκάλα κι έφτασε στο δεύτερο όροφο. Κρύφτηκε πίσω από
τα χαλάσματα κι από εκεί είχε μια πανοραμική άποψη του
πεδίου της μάχης. Έβαλε το όπλο του κι άρχισε να σημα-
δεύει. Ένας, αργότερα κι άλλος ένας και μετά ένας ακόμα
είχαν αφήσει την τελευταία τους πνοή από τις σφαίρες του.
Σταμάτησε για να αλλάξει γεμιστήρα. 

Μια βαθιά επιθυμία τον πλημμύρισε για να μείνει εκεί
όπως ήταν, ακίνητος, για να ξεκουραστεί. Είχε ανάγκη από
ξεκούραση, είχε ανάγκη να φύγει μακριά από όλα αυτά. Μια
σκέψη του καρφώθηκε στο μυαλό. Πως αυτοί που μόλις λίγο
πριν σκότωσε είχαν μάνες. Άρχισε να κλαίει, θυμήθηκε τη
δική του μάνα και το κλάμα έγινε γοερό, δεν τον ένοιαζε αν
τον ακούσουν, ίσως και να το ήθελε, ίσως να ήθελε τη λύ-
τρωση να έρθει από τη φονική σφαίρα του εχθρού, ενός
άλλου παιδιού μιας άλλης μάνας. Τα χέρια του άρχισαν να
τρέμουν, οι σφαίρες του έπεφταν, δεν μπορούσε πια να τις
βάλει μέσα στη θανατηφόρα γεμιστήρα. Έκλαψε χωρίς να
καταλάβει για πόση ώρα. Στον πόλεμο ο χρόνος είναι ιδιό-

Ο δάσκαλος και ο καθρέφτης

71



μορφος, άλλοτε σταματάει τελείως κι άλλοτε τρέχει γρηγο-
ρότερα κι από τη σκέψη.

Και τότε συνειδητοποίησε πως τα όπλα είχαν σιγήσει,
από μακριά μονάχα ακούγονταν εκρήξεις και ριπές. Ανησύ-
χησε, είχε μέρες να ακούσει τόση ησυχία. Γύρισε με μιας και
δειλά κοίταξε προς τα έξω. Κοίταξε πρώτα τους άντρες του,
δυο ορόφους κάτω στη δεξιά πλευρά της λεωφόρου και
τους είδε να είναι μισοσκυμμένοι και μισοόρθιοι. Σάστισε,
δεν μπορούσε να καταλάβει γιατί είχαν σταματήσει να πυ-
ροβολούν κι είχαν εκθέσει τον εαυτό τους στον εχθρό. Γύ-
ρισε προς το μέρος του λοχαγού, στο κέντρο της παράταξης.
Το ίδιο κι εκεί, οι άντρες είχαν σηκωθεί σχεδόν όρθιοι κοι-
τώντας προς το μέρος του εχθρού κι εκείνοι.

Γύρισε το βλέμμα του απέναντι κι αντίκρισε ένα πολύ πε-
ρίεργο θέαμα, πρωτόγνωρο για πεδίο μάχης. Στο μέσο πε-
ρίπου της απόστασης από τους εχθρούς ένας λευκοντυμέ-
νος άντρας, κρατώντας λευκές σημαίες και κάτι άλλο απροσ-
διόριστο στη γυμνή του ματιά, προχωρούσε αγέρωχος στη
λεωφόρο. Στάθηκε στο μέσο της, ανάμεσα στα χαλάσματα
και στερέωσε όρθιο αυτό που κρατούσε στα χέρια του. Οι
εχθροί απέναντι, μισοσκυμμένοι κι αυτοί παρακολουθούσαν
χωρίς να αντιδρούν.

Έβγαλε τα κιάλια από τη θήκη και τα έφερε στα μάτια
του. Εστίασε στον λευκοντυμένο άνθρωπο στη μέση της λε-
ωφόρου κι αυτό που είδε τον ξάφνιασε ακόμα περισσότερο.
Είχε στήσει ένα καβαλέτο και πάνω σ’ αυτό έναν καμβά! Δεν
μπορούσε όμως να διακρίνει τίποτε άλλο μιας και ο παράξε-
νος εκείνος άντρας το είχε στήσει με τέτοιο τρόπο που ούτε
εκείνος αλλά ούτε οι εχθροί του μπορούσαν να δουν, το
μόνο που έβλεπαν ήταν οι ακμές του καμβά! Ο λευκοντυμέ-
νος άντρας είχε στο δεξί του χέρι εκείνους και στο αριστερό
του τους εχθρούς. Κι έτσι απλά πήρε τα πινέλα του κι άρχισε
να ζωγραφίζει.

Κώστας Θερμογιάννης

72



Οι άσπρες σημαίες που είχε στηρίξει μπροστά και πίσω
του έμοιαζαν με παραφωνία στο τοπίο, η αγνότητα του λευ-
κού ερχόταν σε πλήρη αντίθεση με τον πολεμικό κουρνια-
χτό της ανθρώπινης ματαιοδοξίας που είχε καταστρέψει μια
όμορφη πόλη αλλά και την αγνότητα των παιδικών ψυχών
άμα τη γνωρίζουν.

Ο άντρας συνέχισε ατάραχος να ζωγραφίζει. Η απόκο-
σμη για τα δεδομένα του πολέμου ηρεμία δεν διακόπηκε
όσο εκείνος άπλωνε τα χρώματα πάνω στο μουσαμά. Και σε
τακτά χρονικά διαστήματα κοιτούσε πότε τους μεν και πότε
τους δε χαμογελώντας και φέρνοντας το δεξί του χέρι στο
μέρος της καρδιάς. Κανείς δεν τολμούσε ούτε καν να κου-
νηθεί, η μοναδική κίνηση ήταν μονάχα να τραβήξουν το δά-
χτυλο από τη σκανδάλη. Ο λοχίας σύρθηκε προς τα πίσω και
κατέβηκε κάτω. Με κοφτές κινήσεις μέσα από τα χαλάσματα
έφτασε στο λοχαγό.

-Τι είναι αυτό; ρώτησε;
-Πού θες να ξέρω, ρε λοχία; Κάποιος τρελός με άσπρα…
-Και τι κάνει; Ζωγραφίζει;
-Ξέρω ’γω… μάλλον.
-Κι εμείς τι κάνουμε;
-Τι θες να κάνουμε; Τι με ρωτάς, ρε λοχία; Ε; Τι με ρωτάς;
-Έτσι θα κάτσουμε; Με σταυρωμένα τα χέρια;
-Έχεις καμιά καλύτερη ιδέα; 
-Όχι, αλλά εγώ δεν παίρνω τις αποφάσεις…
-Σσσς…, έκανε ο λοχαγός και σήκωσε το κεφάλι του λίγο

πιο πάνω.
Πέρασε αρκετή ώρα έτσι, φίλοι κι εχθροί δεν μπορού-

σαν να αποφασίσουν αν πρέπει να πυροβολήσουν ή όχι, αν
οι εχθροί εξακολουθούσαν να είναι εχθροί ή τα πινέλα του
άγνωστου άντρα είχαν αλλάξει τις συνθήκες, αν το χρώμα
ήταν ικανό να επιβληθεί στο γκρίζο του τοπίου. Κάποια

Ο δάσκαλος και ο καθρέφτης

73



στιγμή ο λευκοντυμένος άντρας άφησε τα πινέλα του κατα-
γής και παίρνοντας τη μια από τις δυο λευκές σημαίες εξα-
φανίστηκε πίσω από τα χαλάσματα, από το σημείο που είχε
έρθει. Άφησε πίσω του το καβαλέτο με τον καμβά στη μέση
του πεδίου της μάχης κι έφυγε, τόσο ξαφνικά όσο ήρθε. Ο
λοχαγός κοίταξε το λοχία στα μάτια. Ήταν σαν να του έλεγε
Και τώρα; Τι κάνουμε τώρα; αλλά από το στόμα του δε βγήκε
μιλιά. Οι δυο άντρες κάρφωσαν το βλέμμα τους στην ακμή
εκείνου του καμβά και ήθελαν όσο τίποτε άλλο να δουν τι
απεικόνιζε εκείνο το άψυχο κομμάτι μουσαμά, που κανείς
δεν τολμούσε να στρέψει το όπλο του, σε αντίθεση βεβαίως
με τους συνανθρώπους του! Η ώρα περνούσε και κανένα
από τα δυο στρατόπεδα δεν αναλάμβανε την πρωτοβουλία
να κάνει την πρώτη κίνηση. Κανείς δεν ήξερε το γιατί, ίσως
όμως βαθιά μέσα τους να το αποζητούσαν όλοι αυτό το διά-
λειμμα. Ήταν ήδη περασμένο μεσημέρι.

Από απέναντι ένας φαντάρος με λευκή σημαία σηκώ-
θηκε πίσω από τα χαλάσματα, αφού πρώτα την κούνησε αρ-
κετές φορές για να τη δούνε όλοι. Ύστερα άρχισε σιγά σιγά
να προχωράει προς το καβαλέτο. Σχεδόν ταυτόχρονα, από
τα δεξιά, ένας από τους άντρες του λοχία, χωρίς να έχει πάρει
εντολή, έβγαλε τη φανέλα του και την κούνησε ψηλά στον
αέρα. Το ποτισμένο με ιδρώτα λευκό ύφασμα ξεχώρισε στο
μαυρισμένο τοπίο. Σηκώθηκε όρθιος μέσα στη βουβαμάρα
της στιγμής κι άρχισε κι εκείνος να περπατάει προς το ίδιο
σημείο με τον εχθρό του. Κανείς δε μίλησε, ούτε ο λοχαγός
ούτε ο λοχίας ούτε οι άλλοι φαντάροι. Όλοι μέσα τους εύ-
χονταν να είναι στη θέση του, να είχαν το κουράγιο για να
περπατήσουν γυμνόστηθοι απέναντι από τις γεμάτες κάνες
που αδημονούσαν να σπείρουν την καταστροφή.

Οι στιγμές έμοιαζαν αιώνες, κάθε βήμα των φαντάρων
που πλησίαζε ο ένας τον άλλον έμοιαζε σχεδόν θεϊκό, σα να
δρασκέλιζαν όχι τον τόπο, ούτε καν τις διαφορές τους, μα

Κώστας Θερμογιάννης

74



τη ζωή την ίδια που θέλησε να φτάσει στην κορύφωσή της
μέσα στων ανθρώπων τη συνείδηση. Κι ύστερα, όταν ο
τόπος και ο χρόνος τους συναντήθηκαν μπροστά τον πί-
νακα, έμειναν να τον κοιτάζουν αποσβολωμένοι. Δυο ανώ-
νυμες κι ασήμαντες υπάρξεις της ιστορίας και του
σύμπαντος βρέθηκαν μπροστά σε έναν πίνακα ζωγραφικής,
σε ένα έργο τέχνης, στην ίδια την Τέχνη μπροστά, στον
τρόπο που η ψυχή επέλεξε για να φανερώσει πως υπάρχει.
Και δυο λεπτά αργότερα, ο λοχίας είδε μέσα από τα κιάλια
του κάτι εκπληκτικό.

Ο εχθρός πρώτος πέταξε το κράνος του στο χώμα. Και
μετά τις εξαρτύσεις του. Κι έβγαλε το χιτώνιό του και κοίταξε
τον άλλον στα μάτια και περίμενε. Όχι όμως για πολύ, σε
λίγο, γυμνωμένος από τη στρατιωτική του αμφίεση κι ο
άλλος, βρέθηκε στην αγκαλιά του. Έσφιξε ο ένας τον άλλο
τόσο δυνατά που ακούστηκε το κλάμα τους παραπάνω κι
από τις εκρήξεις που συνεχίζονταν χωρίς σταματημό μακρύ-
τερα από εκείνο το μέρος, σε κάποιο άλλο ματωμένο μέ-
τωπο. Κι έμειναν εκεί, αγκαλιασμένοι να προστατεύει ο ένας
τον άλλον με το κορμί του.

Ο λοχαγός κοιτάχτηκε πάλι με το λοχία που μόλις είχε
ελευθερώσει τα ξαφνιασμένα του μάτια από τους προσο-
φθάλμιους φακούς.

-Μη ρωτήσεις τίποτα, δεν ξέρω τι να σου απαντήσω, τον
πρόλαβε. Τα εγχειρίδια του πολέμου δεν τις έχουν προβλέ-
ψει αυτές τις καταστάσεις.

Ο λοχίας όμως δε μίλησε. Σηκώθηκε όρθιος, πέταξε τα
όπλα του κάτω και μαζί το κράνος και το χιτώνιό του. Σή-
κωσε τα χέρια του και τα ακούμπησε πάνω στο κεφάλι του
κι άρχισε να προχωρά προς το μέρος των δυο αντρών που
ακόμα παρέμεναν αγκαλιασμένοι. Στην αρχή δειλά αλλά
όσο προχωρούσε τα βήματά του γινόταν ολοένα και πιο σί-

Ο δάσκαλος και ο καθρέφτης

75



γουρα. Είδε απέναντι να σηκώνονται κι άλλοι από αυτούς
που πριν λίγο αποκαλούσε εχθρούς και τους είχε εγκλωβι-
σμένους μέσα στο στόχαστρο, να προχωράνε προς το μέρος
του. Αυτό που δεν είδε είναι πως πίσω του, οι άντρες του τον
ακολουθούσαν. Και πίσω από αυτούς κι άλλοι άντρες. Κι
έφτασε στον πίνακα μπροστά. Ο λευκοντυμένος άντρας είχε
ζωγραφίσει δυο άντρες να αγκαλιάζονται έχοντας στα πόδια
τους ριγμένα τα όπλα τους κι ένα σωρό εικόνες με παιδιά. Κι
ολόγυρα λουλούδια! Στο βάθος ένα γαλάζιο ουρανό κι έναν
μονάχα ήλιο που χαμογελούσε…

Κώστας Θερμογιάννης

76



Λήψη ΙΙ

ΣΗΜΕΡΑ ΕΙΝΑΙ ΜΙΑ ΣΗΜΑΝΤΙΚΗ ΜΕΡΑ, συμπληρώνω πέντε χρόνια
στην πόλη, σκέφτηκε πηγαίνοντας στη δουλειά. Ο πονοκέ-
φαλος όμως που τον ταλαιπωρεί από τότε σχεδόν που πά-
τησε το πόδι του σε τούτο το συνταίριασμα τσιμέντου κι
ανεκπλήρωτων ονείρων, τον είχε κυριεύσει σήμερα για τα
καλά. Τα κορναρίσματα των αυτοκινήτων και οι σειρήνες
από τα ασθενοφόρα και τα περιπολικά της αστυνομίας επι-
δεινώνουν την κατάστασή του ενώ ο κόσμος που περνάει
δίπλα του με βήματα γρήγορα και αγχωμένα τον κάνουν να
σφίγγει νευρικά τις γροθιές του κι απλώς να προχωρά μηχα-
νικά προς το μαγαζί, το μοναδικό μέρος που νιώθει ασφαλής
όταν βγαίνει από το σπίτι. Αριστερά και δεξιά ψηλά κτήρια
που κρύβουν τον ουρανό και την έμπνευση από τους αν-
θρώπους, τα καλώδια που κρέμονται πάνω από το δρόμο
και οι διαφημιστικές πινακίδες πληγώνουν το γαλάζιο βά-
ναυσα χωρίζοντάς το σε κομμάτια. Χωρίζεται όμως ο ουρα-
νός σε κομμάτια; σκέφτηκε και στάθηκε ακίνητος απέναντι
από το κόκκινο φανάρι μαζί όλους εκείνους τους άγνωστους
αλλά όχι ξένους συγκατοίκους του στην πόλη. Μπροστά του
τα αυτοκίνητα προχωρούσαν με θυμό για να φτάσουν στον
προορισμό τους, στριμωγμένα από άλλα αυτοκίνητα κι απ’
το ασφυκτικό πρόγραμμα της καθημερινότητας. 

Το πράσινο άναψε και το συνωστισμένο πλήθος άρχισε
να περπατάει με τα μάτια κολλημένα κάπου στο άπειρο ή
στο πρόγραμμα της ημέρας ή ακόμα και στο ρολόι που

77



έσφιγγε όχι μόνο τον καρπό τους αλλά κυρίως τις σκέψεις
τους. Απέναντι, μια άλλη ορδή είχε ξεχυθεί απειλητικά προς
το μέρος τους και στη μέση του δρόμου που συναντήθηκαν
δεν αντάλλαξαν ούτε καν μια ματιά, άνθρωποι απλώς προ-
σπερνούσαν ανθρώπους, μια ζούγκλα από εξημερωμένα
θηρία που το πρόγραμμα και η καθημερινότητα είχαν αντι-
καταστήσει τα σιδερένια κλουβιά. Ένας διαρκής μηχανικός
κι απροσδιόριστος ήχος έφτανε στα αφτιά των κατοίκων της
πόλης χωρίς σταματημό και μαζί πολύχρωμα διαφημιστικά
μηνύματα, δηλητήρια κι αυτά για τις αδειανές τους ψυχές,
δηλητήριο όπως κι ο αέρας που φτάνει στα πνευμόνια τους.
Κι ολοένα μεγάλωνε η πόλη, ολοένα κόσμος πήγαινε κι ερ-
χόταν, ο ουρανός όμως ήταν ένας, κι ας ήταν κομματιασμέ-
νος από τα καλώδια και τις κορυφές των ψηλών κτηρίων
που επιμελώς τον έκρυβαν από τα μάτια των ανθρώπων. 

Το γκρι της πόλης είχε απλωθεί μέσα στην ψυχή του, τα
πολύχρωμα όνειρά του έμειναν στην εντυπωσιακή ταμπέλα
στην είσοδο που καλωσόριζε τους ανθρώπους, μόνο που το
ξεθώριασμα έγινε λίγο λίγο και δεν το κατάλαβε. Κανείς δεν
μπορούσε να το καταλάβει άλλωστε, έτσι ήταν φτιαγμένο
τούτο το πράμα, να τρώει τα μέσα των ανθρώπων κύτταρο
το κύτταρο για να μην το καταλαβαίνουν παρά μόνο όταν
καμιά φορά σήκωναν τα μάτια για να αντικρύσουν το μονα-
δικό κομμάτι φύσης που δεν μπορούσαν να εξαφανίσουν
τα τσιμέντα κι οι πολυεθνικές, τον ουρανό. Σαν το σαράκι
τον έτρωγε η πόλη τούτα τα πέντε χρόνια χωρίς να το κατα-
λαβαίνει.

Ήθελε να γίνει μουσικός αλλά τα παράτησε, δεν υπήρχε
χώρος για έναν άγνωστο τραγουδοποιό ακόμα. Κατέληξε
σερβιτόρος στο “Classic”, μια καφετέρια που το βράδυ γινό-
ταν μπαρ και σέρβιρε ποτά φωτίζοντας με το λιγοστό του
φως τη μια γωνία της διασταύρωσης της λεωφόρου Ελπίδας
με την Ανεξαρτησίας. Τι ειρωνεία κι αυτό, σκεφτόταν κάθε

Κώστας Θερμογιάννης

78



φορά που συνειδητοποιούσε πως η Ελπίδα με την Ανεξαρ-
τησία διασταυρώνονταν και στις τέσσερις γωνίες υπήρχαν
τρεις τράπεζες κι ένα μπαρ!

Τα βράδια ήταν καλά, ο κόσμος ήταν πιο χαλαρός, έπινε
το ποτό του και συζητούσε λες και το αύριο ήταν μέρες μα-
κριά! Νεαρά κορίτσια επιδείκνυαν με νάζι τα καλλίγραμμα
κορμιά τους αναζητώντας συντροφιά, έστω και της μιας
βραδιάς. Το κενό άλλωστε που ανοίγει η ασημαντότητα
μέσα στην πόλη δύσκολα γεμίζει κι ο καθένας αναζητά την
πλήρωση σε διαφορετικά πράγματα, το συνηθέστερο όμως
είναι η βιτρίνα! Η λαχτάρα για μια καλή κουβέντα, ένα κο-
πλιμέντο ή ακόμα κι ένα εφήμερο χάδι μετά από λόγια τρυ-
φερά, ακόμα κι αν είναι ψεύτικα, αρκούν για να καλύψουν
τα χάσματα και τις ρωγμές έστω κι επιφανειακά, γι’ αυτό και
τα βράδια κυρίως όλοι κουβαλούσαν μαζί τους μια βιτρίνα,
εκείνη του υποτιθέμενου καλού τους εαυτού!

Η πρωινή βάρδια ήταν πιο δύσκολη. Οι πελάτες έμπαι-
ναν κι έβγαιναν με ρυθμό γρήγορο, δύσκολα τους προλά-
βαινε. Ήταν κι εκείνοι που ήθελαν τον καφέ τους στο χέρι,
μια μερίδα καφεΐνης για να τονώσει τη χαμένη τους αυτοπε-
ποίθηση πηγαίνοντας στη δουλειά. Κι ανάμεσα σε όλους αυ-
τούς και μερικοί χαρτογιακάδες, στελέχη των τραπεζών που
είχαν καταλάβει τις τρεις από τις τέσσερις γωνίες της δια-
σταύρωσης, γεμάτοι παραξενιές και παράλογες απαιτήσεις.
Άλλος ήθελε καφέ με μαύρη ζάχαρη, άλλος με ξανθή κι
άλλος με ζάχαρη από το υπερπέραν, λες κι είχαν διαφορά
στη γεύση! Ήταν το στυλ που είχαν όταν έδιναν την παραγ-
γελία και τίποτα άλλο, αμφιβάλλω αν στο σπίτι τους είχαν
μαύρη ζάχαρη ή αν είχαν ζάχαρη γενικώς, είπε μια φορά στο
αφεντικό κι εκείνος του έκανε επίπληξη χωρίς καν να του πει
κουβέντα, απλώς τον κοίταξε αυστηρά στα μάτια. Είχε ξεχά-
σει πως ο πελάτης έχει πάντα δίκιο. Το μαγαζί όμως του πα-
ρείχε κάτι άλλο, κάτι μεγαλύτερο. Την αίσθηση εκείνη πως

Ο δάσκαλος και ο καθρέφτης

79



είναι χρήσιμος στην κοινωνία, πως κάτι έκανε γι’ αυτή, πως
ήταν ένας από τους κρίκους της. Κι αυτό τον έκανε να νιώθει
ασφαλής! Θα μπορούσε να δουλεύει ακόμα και με τα μισά
λεφτά, αρκεί να δουλεύει, αρκεί να είναι κρίκος της αλυσί-
δας. 

Τα βήματά του τον οδήγησαν εκεί, μηχανικά περπάτησε
εφτά τετράγωνα μέχρι να φτάσει, είχε συναντήσει πολλούς
ανθρώπους στο διάβα του χωρίς να ξέρει κανέναν, χωρίς να
πει ούτε ένα καλημέρα, μπαίνοντας όμως μέσα στο Classic
μίλησε σε όλους, πελάτες και συναδέρφους, στολίστηκε με
το καλύτερο χαμόγελό του και πήγε πίσω για να φορέσει τα
ρούχα της δουλειάς. Άραγε χαμογελάμε από ανάγκη ή επειδή
το θέλουμε; αναρωτήθηκε βάζοντας την ποδιά του, οι σκέ-
ψεις του όμως γρήγορα χάθηκαν μέσα στις παραγγελίες και
την εξυπηρέτηση των πελατών. 

-Ένα εσπρέσο σκέτο κι ένα τοστ με ψωμάκια ολικής άλε-
σης και τυρί χαμηλών λιπαρών κατά προτίμηση όχι πολύ αλ-
μυρό.

-βεβαίως. Νερό;
-Δεν έχω ιδιαίτερη προτίμηση, ένα φτωχό σε νάτριο θα

ήταν εντάξει.
-Μάλιστα.
Πήρε την παραγγελία από τον κουστουμαρισμένο κύριο

εντελώς μηχανικά χωρίς να τον κοιτάξει στα μάτια. Μονάχα
το χαμόγελο έπρεπε να συνοδεύει κάθε επαφή, όλα τα υπό-
λοιπα ήταν περιττά. Έτσι ήταν οι ρητές εντολές του επιχει-
ρηματία. Οι σερβιτόροι ήταν εκεί για να περνούν απαρατή-
ρητοι, μόνο στην παραγγελία έπρεπε να κάνουν αισθητή την
παρουσία τους, μετά έπρεπε να υπάρχουν χωρίς να φαίνον-
ται! Ελίχθηκε ανάμεσα στα τραπέζια και τους όρθιους πελά-
τες με απόλυτη σιγουριά. Το οικοσύστημα εκείνο ένιωθε
πως ήταν προέκταση του εγώ του, λες και είχε γεννηθεί εκεί

Κώστας Θερμογιάννης

80



μέσα. Ακούμπησε στην μπάρα ψάχνοντας ολόγυρα το επό-
μενο ανυπόμονο νόημα από τον επόμενο πελάτη που ήθελε
να παραγγείλει ή να πληρώσει, τον επόμενο άνθρωπο που
θα διασταύρωνε για μερικά δευτερόλεπτα το βλέμμα και τη
ζωή του, τον επόμενο κρίκο της αλυσίδας που θα τον γέμιζε
αυτοπεποίθηση!

Κάτι όμως ήταν διαφορετικό εκείνη την ώρα, κάτι
απροσδιόριστο έμοιαζε να του αλλάζει την καθιερωμένη
ροή των γεγονότων, δεν μπορούσε όμως να καταλάβει τι
ήταν αυτό. Έκλεισε για μια στιγμή τα μάτια κι αφουγκρά-
στηκε το περιβάλλον. Μαζί με την αδιάφορη μουσική που
γέμιζε την αίθουσα για να καλύπτει τις κουβέντες των θα-
μώνων, ο ήχος της πόλης ακουγόταν διαφορετικός. Συνει-
δητοποίησε πως ασυνήθιστα πολλά κορναρίσματα γέμιζαν
τη διασταύρωση Ελπίδας και Ανεξαρτησίας. Άνοιξε απότομα
τα μάτια κι έστρεψε το κεφάλι του προς τα έξω. Το ίδιο έκα-
ναν σχεδόν ταυτόχρονα οι περισσότεροι από τους πελάτες,
οι οποίοι σηκώθηκαν όρθιοι για να διακρίνουν καλύτερα.
Κάποιο ατύχημα θα έγινε, σκέφτηκε κι όρθωσε ασυναίσθητα
το ανάστημά του προσπαθώντας να ρίξει τη ματιά του πάνω
από τους πελάτες προς το κέντρο της διασταύρωσης. Μά-
ταια όμως, το οπτικό του πεδίο ήταν μπλοκαρισμένο. Οι πε-
λάτες άρχισαν να βγαίνουν έξω σχεδόν ταυτόχρονα, λες και
ήταν συνεννοημένοι, το ίδιο και οι συνάδερφοί του, μονάχα
εκείνος έμεινε κολλημένος στην μπάρα, στην ασφάλεια! Η
περιέργειά του όμως λίγες στιγμές αργότερα τον έκανε να
βγει κι εκείνος έξω αντικρίζοντας το πιο περίεργο θέαμα που
είχε δει μέχρι τότε στην πόλη.

Ένας λευκοντυμένος άντρας στεκόταν καταμεσής της
διασταύρωσης έχοντας ένα καβαλέτο στημένο και ζωγρά-
φιζε, αδιαφορώντας για τα αυτοκίνητα που περνούσαν αφη-
νιασμένα δίπλα του. Ο κόσμος είχε μαζευτεί στα πεζοδρόμια
ολόγυρα και τον κοιτούσε αποδοκιμάζοντάς τον. Οι χειρο-

Ο δάσκαλος και ο καθρέφτης

81



νομίες και οι βωμολοχίες έδιναν κι έπαιρναν ενώ τα αυτοκί-
νητα ήταν αναγκασμένα να στριμώχνονται μόλις έφταναν
στο κέντρο της διασταύρωσης, χωρίς όμως να έχει δημιουρ-
γηθεί ουρά ή μποτιλιάρισμα. Ο λευκοντυμένος άντρας που
έμοιαζε να αγνοεί τις αποδοκιμασίες και τα κορναρίσματα,
συνέχισε να ζωγραφίζει. 

Ο πονοκέφαλός του άρχισε να υποχωρεί, μάλλον η συγ-
κέντρωσή του στο περίεργο θέαμα τον έκανε να ξεχαστεί.
Ο λευκοντυμένος άντρας άφησε το καβαλέτο και γυρνώντας
προς την οδό Ελπίδας χάθηκε από το οπτικό του πεδίο. Η
ροή των αυτοκινήτων συνεχίστηκε με τον ίδιο ρυθμό, οι άν-
θρωποι όμως στα πεζοδρόμια ολόγυρα σίγησαν μονομιάς.
Η σειρήνα από το περιπολικό της τροχαίας τον έκανε να γυ-
ρίσει το βλέμμα του προς το μέρος της. Ένας τροχονόμος
πετάχτηκε από το όχημα και κατευθύνθηκε προς το καβα-
λέτο. Το άρπαξε και μαζί με τον καμβά σχεδόν τα πέταξε
μπροστά του. Ο λευκοντυμένος άντρας είχε απεικονίσει
έναν αετό να πετάει μπροστά από ένα ψηλό βουνό, μια υπέ-
ροχη απεικόνιση της φύσης, σχεδόν ένιωσε τον κρύο αέρα
με τη φρεσκάδα του υψομέτρου να του χαϊδεύει τα μαλλιά.
Δεν πρόσεξε περισσότερες λεπτομέρειες, ο άντρας της τρο-
χαίας έπιασε τον πίνακα με απάθεια και τον πέταξε με το κα-
βαλέτο στο πορτμπαγκάζ του περιπολικού, το οποίο
εξαφανίστηκε στη βοή της πόλης.

Τα πεζοδρόμια άδειασαν, τα αυτοκίνητα συνέχισαν την
πορεία τους, οι πελάτες επέστρεψαν στο Classic, το ίδιο κι ο
πονοκέφαλός του. Η ροή της μέρας συνεχίστηκε χωρίς
καμία διαφορά από τις άλλες παρά το συμβάν με τον τρελό
ζωγράφο,  όπως χαρακτήρισε μέσα του τον λευκοντυμένο
άντρα. Στάθηκε ξανά με την πλάτη στην μπάρα κι έριξε το
βλέμμα του στην αίθουσα, όλοι εκείνοι οι άγνωστοι αλλά όχι
ξένοι άνθρωποι ήταν εκεί, στο γκρίζο φόντο της Ελπίδας και
Ανεξαρτησίας γωνία! Και πόλεμος να γίνει, οι τράπεζες, το

Κώστας Θερμογιάννης

82



Classic και η διασταύρωση δεν πρόκειται να αδειάσουν
ποτέ…, σκέφτηκε σερβίροντας την επόμενη παραγγελία.

Ο δάσκαλος και ο καθρέφτης

83



Κώστας Θερμογιάννης

84



Σκηνή 2η

Λήψη Ι

«ΤΙ ωΡΑ ΕΙΝΑΙ;… ΤΙ ΜΕΡΑ;… ΠΟΥ βΡΙΣΚΟΜΑΙ;» Οι ανάσες του
ήταν βαριές αλλά γρήγορες, τα μάτια του προσπαθούσαν
να προσαρμοστούν στο περιβάλλον αλλά εκείνο το ψυχρό
μέρος δεν του θύμιζε τίποτα. Το κρεβάτι ήταν σκληρό, το
δωμάτιο πολύ μικρό, μικρό και γκρίζο. Έκανε να σηκωθεί
αλλά το κορμί του δεν μπόρεσε να ακολουθήσει την
επιθυμία του. Σάστισε! Σήκωσε σιγά σιγά την κουβέρτα κι
αντίκρισε ένα σώμα ξένο και μαζί τόσο οικείο αλλά και τόσο
διαφορετικό! Η ματιά του έπεσε στα χέρια του, ρυτιδιασμένα
και γέρικα, γεμάτα κόμπους και ρόζους, αδύναμα και σχεδόν
σκελετωμένα. Μα τι συμβαίνει; ρώτησε και η φωνή του
χτυπώντας στους τοίχους του στενού δωματίου και γύρισε
πίσω στα τρομαγμένα του αυτιά. Ένας ψυχρός μεταλλικός
ήχος ακούστηκε σχεδόν αμέσως, γύρισε απότομα και είδε
μια βαριά μεταλλική πόρτα να ανοίγει.

-Καλημέρα, μπαρμπα-βαγγέλη, σηκώθηκες νωρίς σή-
μερα, ε;

-Ποιος είσαι ’συ; Πού είμαι;
-Τι έπαθες, μπαρμπα-βαγγέλη, δεν είσαι καλά; Σήμερα

που βγαίνεις;

85



-βγαίνω; Από πού βγαίνω;
-Από ’δω βέβαια!
-Από ’δω; Δεν καταλαβαίνω! Πού είμαι; είπε και κοίταξε

ολόγυρά του. Από τη μια η μεταλλική πόρτα κι από την άλλη
ένα παράθυρο με κάγκελα. Σε τρελάδικο είμαι; αναρωτή-
θηκε. Αλλά εκείνος ο άντρας με τη στολή δεν ταιριάζει με το
τρελάδικο, κάτι άλλο συμβαίνει!

-Μπαρμπα-βαγγέλη, άκουσα που φώναξες πριν κι άνοι-
ξα να δω αν είσαι καλά. Αλλά βλέπω πως κάτι συμβαίνει, θες
να φωνάξω το γιατρό;

-Καλά είμαι. Δηλαδή δεν είμαι καλά!... Δεν ξέρω που
είμαι, δεν ξέρω γιατί είμαι εδώ και δεν ξέρω γιατί είμαι έτσι
όπως είμαι!

-Δηλαδή;
-Δηλαδή δεν ξέρω τίποτα! Μόνο το όνομά μου ξέρω και

πως πριν να ξυπνήσω ήμουν υλοτόμος. Και μάλιστα ετοιμα-
ζόμουν να παντρευτώ! Τώρα… δεν ξέρω τίποτα…

-Κάτσε, μπαρμπα-βαγγέλη, να φωνάξω να έρθει ο για-
τρός, του είπε κι έκλεισε τη μεταλλική πόρτα πίσω του.

Με μεγάλη προσπάθεια κατάφερε να σηκωθεί όρθιος.
Κοίταξε τα κάγκελα στο παράθυρο και μετά πρόσεξε πως
λίγο πιο δίπλα του υπήρχε μια μεταλλική λεκάνη τουαλέτας,
ένας μεταλλικός νιπτήρας κι ένας καθρέφτης από γυαλι-
στερό μέταλλο κι εκείνος κι όχι από τους κλασσικούς καθρέ-
φτες. Σαν κάτι να ένιωσε μέσα του εκείνη τη στιγμή και
τεντώθηκε απότομα, κατάλαβε πως βρισκόταν στο κελί κά-
ποιας φυλακής. Περπάτησε σιγά σιγά και βρέθηκε μπροστά
στον καθρέφτη, μια γέρικη φιγούρα με γκρίζα μαλλιά και
κουρασμένα μάτια τον αντίκρισε. Ποιος είσαι εσύ; ρώτησε
αλλά προσπαθώντας να συνειδητοποιήσει την απάντηση
συνέχισε, Εγώ είμαι αυτή η καρικατούρα που βλέπω ή με γε-
λάνε τα μάτια μου; Κούνησε δεξιά κι αριστερά το κεφάλι του,

Κώστας Θερμογιάννης

86



ένα βροντόφωνο “όχι” ξεχύθηκε από μέσα του αλλά δεν το
άκουσε κανείς, ούτε καν ο ίδιος, ήταν τόσο βουβό που σχε-
δόν εξαϋλώθηκε πριν καν υπάρξει. Πισωγύρισε κι έκατσε σ’
εκείνο το πράγμα που έμοιαζε με κρεβάτι. Έσκυψε κι έφερε
το πρόσωπο στα χέρια του, δυο αδύναμα στηρίγματα που
προσπαθούσαν να κρατήσουν ένα ασήκωτο βάρος. Κι αμέ-
σως μετά άρχισαν τα γιατί! Γιατί είμαι εδώ; Γιατί μπήκα στη
φυλακή; Γιατί; Πόσο καιρό είμαι εδώ μέσα; Πότε μπήκα; Τι
έκανα; Πότε θα… Σταμάτησε απότομα. Τούτη ήταν η μονα-
δική ερώτηση που ήξερε την απάντησή της. Εκείνος ο φύ-
λακας του είπε πως σήμερα θα έβγαινε. Ένιωσε το βάρος
στην ψυχή του να ελαφραίνει, κάτι σαν εκείνο το ποθητό
ανοιξιάτικο αεράκι που χαϊδεύει το δέρμα τις νύχτες και
κάνει τα όνειρα πιο γλυκά.

Ο μεταλλικός ήχος της σιδερένιας πόρτας ακούστηκε
ξανά. Αυτή τη φορά μαζί με το φύλακα είχε έρθει κι ένας νε-
αρός, ασπροντυμένος και ξερακιανός, σχεδόν δυο μέτρα
ψηλός. Σίγουρα είναι ο γιατρός, είπε μέσα του και σχεδόν
ασυναίσθητα χαμογέλασε.

-Μπαρμπα-βαγγέλη, είσαι καλά; τον ρώτησε με ύφος λες
κι απευθυνόταν σε κανένα μικρό παιδί που φοβάται το για-
τρό.

-Καλά είμαι, του απάντησε κοφτά.
-Ο φύλακας μου είπε πως κάτι έχεις. Θέλεις να μου πεις;
-Η αλήθεια είναι πως δε θυμάμαι πού είμαι και γιατί είμαι

εδώ. Αν και κατάλαβα πως είμαι στη φυλακή… Δεν ξέρω και
τι μέρα είναι…

-Κάτσε να σου μετρήσω την πίεση μια στιγμή, του είπε ο
γιατρός και κάθισε δίπλα του.

Όση ώρα εκείνος ο ξανθός ξερακιανός τον κοιτούσε απ’
την καλή κι απ’ την ανάποδη πρόσεξε τα δυο ράφια στον
τοίχο. Το πάνω ήταν εντελώς άδειο, στο κάτω υπήρχε μια

Ο δάσκαλος και ο καθρέφτης

87



φωτογραφία, ακουμπισμένη όρθια, σκέτη, χωρίς κάδρο ή
κάποιο στήριγμα. Δεν μπορούσε να διακρίνει όμως τη φι-
γούρα που απεικόνιζε. Ο φύλακας που κατάλαβε πως του
είχε κεντρίσει την προσοχή, την έπιασε και του την έδωσε
στο χέρι, ενώ κοίταξε το γιατρό στα μάτια κάνοντάς του
νόημα. Η καλή σου, του είπε μονάχα και περίμενε την αντί-
δρασή του. Εκείνος την έπιασε με το ελεύθερο χέρι του και
την έφερε μπρος στο πρόσωπό του. 

-Η Μαρία, είπε όλο λαχτάρα. Πού είναι η Μαρία μου;
Είναι καλά;

-Τη θυμάσαι βλέπω, του απάντησε ο φύλακας που κοί-
ταξε πάλι το γιατρό.

-Τι άλλο θυμάσαι; πετάχτηκε ο γιατρός.
-Θυμάμαι πως θα παντρευόμασταν… Πως τα είχαμε

κλείσει με τον πατέρα της κι είχαμε πει το καλοκαίρι να τε-
λειώνουμε. Θυμάμαι πως είχα πάει στην πόλη να πάρω κου-
στούμι για το γάμο…

Κάτι μέσα του άρχισε να ζωντανεύει. Ένιωσε πως ο κό-
σμος άρχισε πια να έχει νόημα, μονάχα την εξήγηση γιατί
βρισκόταν στη φυλακή δεν μπορούσε να βρει ακόμα. Οι
μνήμες άρχισαν να έρχονται η μια πίσω από την άλλη. Το
χωριό, η Μαρία που έκανε ετοιμασίες για το γάμο… κι ο Αν-
τώνης με το σκυλολόι του που τη μαγάρισαν δυο μέρες πριν
το γάμο. Την ήθελε διαολεμένα ο άτιμος κι όταν του αρνή-
θηκε τη χάλασε. Πρώτος αυτός και μετά όλη η παρέα του…
Τη βρήκαν στο κακό της το χάλι. Κι ύστερα το φονικό. Πρώτα
σκότωσε το Θανάση το Μακρή. Πίσω από τη βρύση… Μετά
τον άλλον το Θανάση, του Μακρυγιώργη του έμπορα το γιο.
Ύστερα το Μήτσο, το γιο του παπά μαζί με τον κολλητό του
το Γιωργάκη τον Μαυρίδη. Και στο τέλος εκείνο το τέρας,
τον Αντώνη που του άνοιξε την κοιλιά με το χασαπομάχαιρο
και τον άφησε να σφαδάζει καταγής μέχρι να ψοφήσει σαν

Κώστας Θερμογιάννης

88



το σκυλί. Κι ύστερα τον έπιασαν, τρεις φορές ισόβια είχε πει
ο δικαστής και καμιά εικοσαριά χρόνια από πάνω λες και θα
ζούσε τέσσερις ζωές για να προλάβει! Και μετά τίποτα, ολά-
κερη η μνήμη του ένα μαύρο κενό χωρίς την παραμικρή
αχτίδα φωτός, λες κι όλα σβήστηκαν με μιας και χάθηκαν
στο χρόνο.

-Θυμάμαι γιατρέ,… θυμάμαι. Αλλά μέχρι τη στιγμή που
μπήκα στη φυλακή, μετά δε θυμάμαι τίποτα. Απολύτως τί-
ποτα…

-Μπαρμπα-βαγγέλη, πρέπει να σε πάρω στο ιατρείο.
Αλλά σήμερα είναι η μέρα της αποφυλάκισής σου κι αν μεί-
νεις στο ιατρείο δε θα βγεις. Έχεις κανένα συγγενή για να ει-
δοποιήσουμε να έρθει να σε πάρει και να σε πάει σε κάποιο
νοσοκομείο;

-Πες μου γιατρέ…, είπε αγνοώντας τα όσα του είχε πει,
πόσο χρονών είμαι;

-Εξήντα, εξήντα πέντε, του απάντησε χωρίς όμως να
είναι σίγουρος κι αυτό φάνηκε στη διστακτικότητα της
φωνής του.

-Εξήντα; Η φιγούρα που είχε αντικρίσει στον καθρέφτη
έμοιαζε πολύ μεγαλύτερη, εβδομήντα, ίσως κι ογδόντα χρο-
νών! Και πόσα χρόνια είμαι μέσα;

-Σαράντα χρόνια περίπου, του απάντησε ο νεαρός φύ-
λακας αυτή τη φορά.

-Σαράντα χρόνια…, έκανε κουνώντας το κεφάλι. Δη-
λαδή είμαι στη φυλακή περισσότερα χρόνια από όσο έχω
ζήσει ελεύθερος. Τα λόγια του έμοιαζαν σα μονόλογος σε
θεατρικό μονόπρακτο με πρωταγωνιστή τον ίδιο και θεατές
τους δυο άντρες που βρισκόταν στο κελί του. Σαράντα χρό-
νια…, είπε ξανά. Κι όλα αυτά τα χρόνια βρίσκομαι σ’ αυτό το
κελί; ρώτησε ξανά.

-Όχι βέβαια. Έχεις αλλάξει πολλές φυλακές, του απάν-
τησε ο φύλακας. Στην αρχή ήσουν σε υψίστης ασφαλείας

Ο δάσκαλος και ο καθρέφτης

89



αλλά μετά επειδή ήσουν ήρεμος και δεν προκαλούσες προ-
βλήματα ήρθες εδώ. Περίπου τέσσερα ιδρύματα άλλαξες
και κατέληξες εδώ, νομίζω δώδεκα χρόνια τώρα. Αλλά δεν
είμαι σίγουρος, σου λέω ό,τι θυμάμαι από το φάκελό σου
που έριξα κάποτε μια ματιά.

-Και τι έκανα όλα αυτά τα χρόνια; Γιατί δε θυμάμαι τί-
ποτα;

-Έχεις ένα κλασικό πρόβλημα με τη μνήμη σου… είναι
πολύπλοκο για να σου το εξηγήσω αυτή τη στιγμή, του είπε
ο γιατρός. Πάντως, δεν έχεις κάποιο άλλο πρόβλημα, όλα
φαίνονται να είναι μια χαρά.

-Και τώρα;
-Τώρα πρέπει να σε ετοιμάσουμε για να φύγεις

μπαρμπα-βαγγέλη, ήρθε η ώρα να βγεις πάλι έξω στον
κόσμο, του είπε ο φύλακας. Να φωνάξουμε όμως κάποιον
δικό σου για να έρθει να σε πάρει.

-Και να με πάει πού; Δεν έχω κανέναν, δε θυμάμαι του-
λάχιστον να έχω…

-Κάτι θα κάνουμε, μην ανησυχείς, του είπε ο γιατρός και
τον χτύπησε φιλικά στην πλάτη.

-Η Μαρία ζει; Ξέρετε πού είναι; ρώτησε όλο αγωνία αλλά
οι δυο άντρες απλώς σήκωσαν αμήχανα τους ώμους τους.
Αφήστε με λίγο μόνο τους είπε κι έσκυψε ξανά πάνω στα
αδύναμα χέρια του.

Ο ήλιος είχε πια ανέβει ψηλά, έριχνε τις ακτίνες του μέσα
στο θολό τζάμι. Το φως του έμοιαζε να παίρνει τη μαυρίλα
από μέσα του. Ένιωθε σαν να έχει ξυπνήσει από έναν μεγάλο
ύπνο. Η ζωή του είχε σταματήσει τη στιγμή που πέρασε το
κατώφλι της φυλακής. Είκοσι χρονών παιδί, αφήνοντας απ’
έξω τα όνειρα και το μέλλον του. Το παρόν του έμεινε για
χρόνια κλεισμένο έξω από τις φυλακές να τον περιμένει καρ-
τερικά, η ελπίδα πάντα υπήρχε στο πίσω μέρος του μυαλού

Κώστας Θερμογιάννης

90



του και τον κρατούσε ζωντανό, ο εγκλεισμός όμως και η στέ-
ρηση του μέλλοντος δεν του άφηναν πολλά περιθώρια. Τότε
συνειδητοποίησε πως για να έχει κανείς παρόν θα πρέπει να
έχει και μέλλον, ειδάλλως ο χρόνος μένει στάσιμος, αέναα
ακίνητος! Πίεσε το κορμί του και σηκώθηκε όρθιος, βρέθηκε
ξανά μπροστά στον καθρέφτη. Έριξε λίγο νερό στο πρό-
σωπό του και κοίταξε βαθιά μέσα στα μάτια του. Μέχρι χτες
δεν ήμουν εγώ εδώ μέσα, κάποιος άλλος ήταν, από σήμερα το
μέλλον είναι δικό μου, μόνο δικό μου, είπε όλο νόημα στην αν-
τανάκλασή του. Πήγε στην πόρτα και τη χτύπησε, φώναξε
το φύλακα με όση δύναμη είχε απομείνει στη φωνή του.
Εκείνος δεν άργησε να έρθει.

-Μπαρμπα-βαγγέλη, είσαι καλά τώρα; τον ρώτησε.
-Μια χαρά είμαι. Δυο πράγματα θέλω μόνο κι αν μπορείς

κάνε μου τη χάρη να μη μου πεις όχι.
-Πες μου, μπαρμπα-βαγγέλη, τι είναι αυτά που θες;
-Το πρώτο είναι να μου πεις, με το χέρι στην καρδιά ό-

μως, αν όλο αυτό το διάστημα που είμαι εδώ έχω πειράξει
κανέναν άνθρωπο, φυλακισμένο ή φύλακα.

-Όχι, μπαρμπα-βαγγέλη, δεν έχεις πειράξει κανένα. Ή-
σουν τόσο ήσυχος που μερικές φορές αναρωτιόμασταν όλοι
αν είσαι ζωντανός ή όχι. Περπατούσες στο προαύλιο και το
βλέμμα σου ήταν πάντα στο χώμα, δε σε θυμάμαι να κοίτα-
ξες καμιά φορά στον ουρανό. Κι όταν σου λέγαμε κάτι πάντα
το έκανες χωρίς αντίρρηση. Γιατί με ρωτάς όμως; Πού θέλεις
να καταλήξεις;

-Γιατί…, είπε και σταμάτησε απότομα. Ποιο είναι το
όνομά σου;

-βαγγέλη με λένε κι εμένα, το ξέχασες;
-Γιατί, βαγγέλη, κατάλαβα ένα πράγμα μόλις πριν από

λίγο. Πως όλα αυτά τα χρόνια δεν ήμουν εγώ που βρισκό-
μουν πίσω από τα σίδερα αλλά κάποιος άλλος, κάποιος που

Ο δάσκαλος και ο καθρέφτης

91



δεν μπορώ να σου περιγράψω. Κάποιος που είχε μαζέψει
αυτά τα σαράντα χρόνια σε μια στιγμή, κάποιος που δεν είχε
μέλλον άρα δεν είχε και παρόν. Γι’ αυτό και δε θυμάμαι τί-
ποτα. Τώρα όμως έχω μέλλον, έχω κάτι να ελπίζω. Ξέρω πως
είναι δύσκολα εκεί έξω, πως δεν υπάρχει κανείς να με περι-
μένει, πως θα βρεθώ σε ένα δύσκολο περιβάλλον που δύ-
σκολα θα προσαρμοστώ. Θα έχω όμως μέλλον, βαγγέλη, θα
έχω σε κάτι να ελπίζω. Και θα το παλέψω, ακόμα κι αν το
αδύναμο κορμί μου δεν είναι ικανό για ακολουθήσει την
ορμή μου, θα το αναγκάσω. Δε θα αφήσω να χαθεί καμία
στιγμή, απόκτησα ξανά μέλλον, το καταλαβαίνεις αυτό; Αρ-
κετά όμως. Θέλω κάτι ακόμα, θέλω να κάνω ένα μπάνιο, να
ξεπλύνω από πάνω μου όλη τη βρωμιά του χρόνου, να βγω
έξω καθαρός, φρέσκος. Θα μου την κάνεις αυτή τη χάρη; Θα
μου την κάνεις βαγγέλη;

Ο αέρας ήταν δροσερός, οι πρώτες μέρες της Άνοιξης
είχαν ακόμα μέσα τους το κρύο του χειμώνα που έφευγε. Γέ-
μισε τα πνευμόνια του με αέρα όταν έκανε το πρώτο βήμα
έξω από τη φυλακή. Αλλιώτικος αέρας αυτός, συλλογίστηκε
κι έκλεισε για μερικές στιγμές τα μάτια του. Έμεινε ακίνητος,
δεν ήξερε προς τα πού να πάει. Δεξιά ή αριστερά; Ή μήπως
ευθεία; Στην τσέπη του δεν είχε ούτε μια δραχμή, είχε όμως
κάτι άλλο, κάτι πιο σημαντικό, το σημαντικότερο ίσως απ’
όλα, είχε παρόν και μέλλον. Είχε να διαλέξει, αριστερά ή
δεξιά… ίσως κι ευθεία…

Κώστας Θερμογιάννης

92



Λήψη ΙΙ

Η ΑΠΟΠΝΙΧΤΙΚΗ ΑΤΜΟΣΦΑΙΡΑ ΑΠΟ ΤΟΝ ΚΑΠΝΟ είχε κάνει το δω-
μάτιο να μοιάζει απόκοσμο, σχεδόν εξωπραγματικό. Τα τσι-
γάρα άναβαν κι έσβηναν το ένα πίσω από το άλλο και το
κλειστό παράθυρο κρατούσε μέσα όλο το δηλητήριο που
περίμενε καρτερικά να κάνει τη ζημιά στο πρώτο αδύναμο
σημείο που θα συναντούσε. Τρία αγόρια και δυο κορίτσια,
πεσμένα άλλα κατάχαμα κι άλλα πάνω στο κρεβάτι κοιτού-
σαν με τα απλανή βλέμματά τους την αφίσα του τραγουδι-
στή που έσπαγε την κιθάρα του στο πάτωμα, μια σκηνή
αποτυπωμένη από το φωτογραφικό φακό σε κάποια συναυ-
λία. Πάνω στο τραπέζι ένας σωρός αδειανά μπουκάλια και
μερικά λερωμένα ποτήρια, το αλκοόλ είχε ποτίσει για τα
καλά τους τέσσερις τοίχους εκείνου του δωματίου.

-Δε μου λες, ρε Δήμητρα, τελείωσαν όλα; Δεν υπάρχει τί-
ποτα άλλο να πιούμε;

-Τέλος. Στράγγιξαν τα μπουκάλια! Και το μαγαζί θα έχει
κλείσει τέτοια ώρα… Αλήθεια, τι ώρα είναι; του απάντησε.

-Ώρα… για να κάνουμε σοβαρή σχέση!
-Ώρα… για να σταματήσεις να λες βλακείες, Γιώργο.
-Γιατί, ρε Δήμητρα; Γιατί δε σου αρέσω; Αφού είμαι τρε-

λός για σένα και το ξέρεις…
-Γιατί είσαι φαφλατάς, Γιώργο, γι’ αυτό. Και γιατί είσαι…

κάπως!
-Κάπως;

93



-Ναι, ρε Γιώργο, κάπως. Είσαι στραβόξυλο, πώς το λένε;
Δε μου κάνεις, μάτια μου, εγώ είμαι για άλλα… λιμάνια, του
είπε και ξέσπασε σε γέλια. 

Ολόκληρη η παρέα άρχισε να γελάει, μονάχα ο Γιώργος
έμεινε σκυφτός και παραπονεμένος να βρίσκει παρηγοριά
στον καπνό του τσιγάρου. Το ξενύχτι, το αλκοόλ και το άδειο
του στομάχι τον έκαναν να έχει χάσει κάθε αίσθηση του χρό-
νου και του τόπου που βρισκόταν. Το μόνο που ήθελε ήταν
εκείνη, ήθελε το φιλί της, ήθελε το κορμί της, τα ήθελε όλα
όμως εκείνη είχε διαφορετική γνώμη. Τον κορόιδευε, αυτό
ήταν φανερό, και τώρα ολόκληρη η παρέα γελούσε εις
βάρος του. Πέταξε τη γόπα στο πάτωμα και την πάτησε με
μανία. Σηκώθηκε όρθιος τους κοίταξε όλους με το μίσος ζω-
γραφισμένο στη ματιά του και χωρίς άλλη κουβέντα έφυγε
κλείνοντας με ορμή την πόρτα πίσω του.

Το κρύο ήταν τσουχτερό, η παγωμένη νύχτα δεν άφηνε
περιθώρια για να μείνει κανείς πολύ έξω, έπρεπε να βρει
γρήγορα ένα κατάλυμα. Το σπίτι του ήταν πολύ μακριά, ούτε
λόγος να περπατήσει μέχρι εκεί. Οι συγκοινωνίες τέτοια ώρα
δεν είχαν δρομολόγιο ενώ στην τσέπη του δεν υπήρχαν πα-
ρά μερικά ψιλά που δεν έφταναν για ταξί. Άρχισε να περπα-
τάει πιο γρήγορα μέσα στο αχνό φως από τις λάμπες έχοντας
για οδηγό του την οργή και το αλκοόλ που κυλούσε στις
φλέβες του. Με τα χέρια στις τσέπες και το κεφάλι κατεβα-
σμένο έσκιζε τον παγωμένο αέρα καθώς είχε χαθεί μέσα στα
άγνωστα σοκάκια της πόλης, μιας πόλης που έμοιαζε σαν
παράδεισος δυο χρόνια πριν όταν πέρασε στο πανεπιστήμιο
αλλά που είχε μετατραπεί σε κόλαση μέσα σε μια στιγμή,
μέσα από τα μάτια και την άρνηση της Δήμητρας.

Η ανάσα του πάγωσε κι αυτή μαζί με τη νύχτα του Γε-
νάρη, με όση λογική του είχε απομείνει προσπάθησε να βρει
ένα ζεστό μέρος για να προφυλαχτεί από το κρύο. Τίποτα

Κώστας Θερμογιάννης

94



όμως δεν ήταν διαθέσιμο, συναντούσε μονάχα  κλεισμένες
πόρτες κι αφιλόξενες πολυκατοικίες, κι αυτός εκεί, να τρέμει
στο κρύο προσπαθώντας να κρύψει την απελπισία του. Το
φως από μια τράπεζα τον τράβηξε σα μαγνήτης, το ήξερε
αυτό το κατάστημα! Μια αναλαμπή στο θολωμένο του
μυαλό τον οδήγησε μέχρι την πόρτα, ήταν τυχερός, είχε το
μηχάνημα ανάληψης μετρητών σε χώρο που ήταν μέσα στο
κτήριο και όχι κάπου στην πρόσοψή του. Άνοιξε και μπήκε
μέσα χωρίς να το σκεφτεί. Έβγαλε ασυναίσθητα τα χέρια
από τις τσέπες και τα έφερε μπροστά στο πρόσωπό του φυ-
σώντας τα όσο πιο δυνατά μπορούσε. Η οθόνη από το μη-
χάνημα έδειχνε εκείνη τη στιγμή μια χαμογελαστή οικογέ-
νεια σε ένα λιβάδι και μειδίασε, ονειρεύτηκε σχεδόν ακαρι-
αία τη Δήμητρα στην αγκαλιά του με φόντο εκείνη την ει-
κόνα. 

Ο χώρος ήταν ζεστός ή τουλάχιστον έτσι του φάνηκε.
Έκατσε κατάχαμα με διπλωμένα τα πόδια στο στέρνο του κι
έβγαλε από την τσέπη του μπουφάν το πακέτο με τα τσι-
γάρα. Άναψε μηχανικά ένα και τράβηξε μια τζούρα με
πάθος, λες κι ήθελε εκείνος καπνός να μη βγει ποτέ από
μέσα του. Το μυαλό του, ακόμα θολωμένο από το αλκοόλ
ζωγράφιζε πάνω στον καπνό του τσιγάρου τη μορφή της,
την έβλεπε παντού, ακόμα κι εκεί που δεν υπήρχε. Κοίταξε
έξω, ο αδειανός δρόμος έμοιαζε με την ψυχή του, σκοτεινή
κι αδειανή κι εκείνη. Κοίταξε ψηλά ακολουθώντας την πο-
ρεία του καπνού και η ματιά του έπεσε πάνω στην κάμερα
ασφαλείας. Της χαμογέλασε λες κι ήταν άνθρωπος.

-Εσύ βλέπεις πολλά πράγματα, έτσι δεν είναι;… Έτσι
είναι. Μόνο που τα βλέπεις απ’ έξω, μέσα δεν μπορείς να
δεις. Δεν μπορείς να δεις τον καημό του ανθρώπου… Καη-
μένη κάμερα… Αν ήξερες τον καημό των ανθρώπων θα
έλιωνες και θα ντρεπόσουν να μας κοιτάξεις στα μάτια. Αλλά
ξέχασα, εσένα η δουλειά σου είναι άλλη… είναι να μας κα-

Ο δάσκαλος και ο καθρέφτης

95



τασκοπεύεις, έτσι δεν είναι; Για λόγους ασφαλείας τάχα…
Λες και χρειαζόμαστε εσένα… και μόνοι μας μπορούμε να
προφυλαχτούμε, εσύ το μόνο που κάνεις είναι να μας κατα-
σκοπεύεις. Αλλά δε σε παρεξηγώ, τη δουλειά σου κάνεις. Κι
εγώ αν με είχανε καρφώσει εκεί πάνω δε θα είχα τι άλλο να
κάνω και θα κοιτούσα τους ανθρώπους… Και τώρα που το
σκέφτομαι, καλά κάνεις και βλέπεις τους ανθρώπους μόνο
απ’ έξω, από μέσα είναι… χάλια. Εμένα τώρα… για παράδει-
γμα,… παράδειγμα λέω… άμα μπορούσες να δεις τα μέσα
μου δε θα έβλεπες εμένα αλλά μια γυναίκα… ναι, ναι… μια
γυναίκα. Όχι, δεν είμαι γυναίκα αλλά θέλω μια γυναίκα. Ορί-
στε, μια κουβέντα είπα και μπερδεύτηκες αμέσως… δεν
είσαι εσύ για φιλοσοφίες, εσύ είσαι μόνο για να κοιτάς απ’
έξω… όπως κοιτάει και η Δήμητρα. Κι αυτή έτσι είναι, δεν
μπορεί να δει τίποτα πιο μέσα… τουλάχιστον εσύ το ξέρεις
αυτό, εκείνη νομίζει πως… Τι να σου λέω τώρα; Μήπως και
καταλαβαίνεις;… Ξέρεις πόσο ευτυχισμένη είσαι; Εσύ ζεις
μονάχα για το τώρα, δεν καταλαβαίνεις ούτε από παρελθόν
ούτε από μέλλον… Τι σε νοιάζει άλλωστε το αύριο; Άμα δεν
έχεις κάποιο όνειρο για να κοιτάς μπροστά, ούτε το σήμερα
σε νοιάζει ούτε το αύριο… αν έχεις δηλαδή και σήμερα και
αύριο… γιατί μπορεί και να μην έχεις τίποτα! Απλώς να μην
υπάρχεις κι ας ζεις…

Το κρύο άρχισε να υποχωρεί μέσα του, ο διάλογος με
την κάμερα τον έκανε να νιώθει σημαντικός, σημαντικότε-
ρος από το τίποτα που τον έβλεπε εκείνη. Ο εναλλασσόμε-
νος φωτισμός από την οθόνη του μηχανήματος που πια δεν
έβλεπε παρά μόνο τις αντανακλάσεις της στο τζάμι απέ-
ναντι, τον έκαναν να ανοίξει διάπλατα τα μάτια του και να
επικεντρωθεί ακριβώς εκεί. Στην αντανάκλαση του μηχανή-
ματος που κρατούσε φυλαγμένα τα λεφτά και τα μοίραζε
μονάχα σε όσους είχαν μέλλον, εκείνος το είχε πάρει από-

Κώστας Θερμογιάννης

96



φαση πως πια ανήκε ολοκληρωτικά στο παρελθόν, στη
στιγμή που αντίκρισε για πρώτη φορά τα μάτια της. Χρήμα,
σκέφτηκε, ο χρόνος είναι χρήμα! 

-Το μέλλον είναι χρήμα, τα αισθήματα είναι χρήμα, ο
έρωτας είναι χρήμα ακόμα και οι φίλοι είναι χρήμα. Εδώ
μέσα κινείται ολόκληρη η ανθρωπότητα Γιώργο, είπε στον
εαυτό του φωναχτά. Όλα εδώ κινούνται τελικά, ένα μηχά-
νημα που βγάζει χρήμα είναι αρκετό για να κάνει τον κόσμο
να κουνηθεί… Αυτό και μια κάμερα στην άλλη άκρη. Ο άν-
θρωπος που βρίσκεται στη μέση άραγε έχει σημασία;…

Άναψε κι άλλο τσιγάρο. Ο καπνός της πρώτης ρουφη-
ξιάς βγήκε από μέσα του πυκνός και πήρε το δρόμο προς τα
πάνω, προς την κάμερα που τον κοιτούσε ψυχρά. Το μυαλό
του άδειασε ξαφνικά λες κι η νικοτίνη του έπνιξε τα όνειρα.
Ένιωσε το χρόνο να σταματά, χωρίς εκείνη τίποτα δεν έχει
σημασία πια, σκέφτηκε μονάχα και χάθηκε ξανά μέσα στην
άβυσσο της αδειανής του ψυχής. Το μάτι του έπεσε σ’ ένα
φορτηγό που πέρασε απ’ έξω και τάραξε την ησυχία της πα-
γωμένης νύχτας. Αμέσως στο μυαλό του κάτι σαν κεραυνός
εν αιθρία του έβαλε τη μακάβρια σκέψη. Μιας και δεν είχε
μέλλον μαζί της, δε θα είχε και παρόν, τι να το κάνει άλλωστε;
Το επόμενο φορτηγό θα έδινε λύση στο πρόβλημά του. Γύ-
ρισε για να βλέπει καλύτερα το δρόμο, περίμενε να εμφανι-
στούν τα φώτα που θα διέλυαν τη μονοτονία της νύχτας και
τον ίδιο. Και δεν άργησαν να έρθουν, λίγα λεπτά αργότερα
ξεπρόβαλε ένα μεγάλο φορτηγό στην άκρη του δρόμου. Πε-
τάχτηκε έξω χωρίς δεύτερη σκέψη και περίμενε να τον πλη-
σιάσει. Η απόφαση είχε ληφθεί ανάμεσα στο κρύο της
νύχτας, στον καπνό του τσιγάρου, το αλκοόλ και την απο-
γοήτευσή του. Το τελευταίο πράγμα που άκουσε είναι οι
στριγγλιές από τα λάστιχα που πάσχιζαν πάνω στην άσφαλ-
το να σταματήσουν τον τεράστιο όγκο του φορτηγού. Κι ύ-
στερα μια απόκοσμη γαλήνη τον έκανε να χάσει κάθε αί-

Ο δάσκαλος και ο καθρέφτης

97



σθηση πως υπάρχει. 

-Κύριε, κύριε…
Μια φωνή διέκοψε την ανυπαρξία του, σάστισε επανερ-

χόμενος στην πραγματικότητα.
-Κύριε, είστε καλά;
Δεν μπόρεσε να συνειδητοποιήσει αμέσως που βρισκό-

ταν μόλις άνοιξε τα μάτια του, το τελευταίο πράγμα που θυ-
μόταν ήταν τα δυνατά φώτα από το φορτηγό…

-Κύριε, σηκωθείτε…
-Πού είμαι;
-Σηκωθείτε, σας πήρε ο ύπνος.
Το βλέμμα του έπεσε στο μηχάνημα ανάληψης μετρη-

τών κι αμέσως μετά στην κάμερα απέναντι. Χαμογέλασε και
κούνησε το κεφάλι του σαν να απαντούσε στον κύριο απέ-
ναντί του που προσπαθούσε να τον ξυπνήσει. Σηκώθηκε
αργά αργά και βγήκε έξω, η μέρα είχε χαράξει, το κρύο όμως
παρέμενε τσουχτερό. Όλα έμοιαζαν πιο καθαρά εκείνη τη
στιγμή, πιο φωτεινά. Ένιωσε πως ζούσε ξανά, πως το μέλλον
που είχε ξεχάσει ήταν εκεί μπροστά του και τον περίμενε.
Συνειδητοποίησε πως χρειάστηκε το κρύο μιας νύχτας και
τα φώτα ενός φορτηγού, χρειάστηκε να αυτοκτονήσει έστω
και στο μεθυσμένο του όνειρο για να καταλάβει πως είναι
ζωντανός και πως το αύριο περνάει από το σήμερα. Καλη-
μέρα σε όλους, είπε δυνατά ξαφνιάζοντας τους λιγοστούς
διαβάτες και ξεχύθηκε στους δρόμους της πόλης ανάλα-
φρος και χαμογελαστός, παρά τον πονοκέφαλο που του βά-
ραινε το κεφάλι, άλλωστε αυτό ήταν ένα πρόβλημα που
λύνεται απλώς με μια ασπιρίνη. Μήπως τελικά κάθε πρό-
βλημα έχει την ασπιρίνη του; σκέφτηκε, μήπως τα προβλή-
ματα λύνονται πολύ  πιο εύκολα από όσο θέλουμε να
πιστεύουμε;… Η μέρα είχε ξαφνικά γίνει πολύ πιο όμορφη
κι οι άνθρωποι που έβλεπε στο δρόμο πιο χαμογελαστοί!

Κώστας Θερμογιάννης

98



Σκηνή 3η

Λήψη Ι

-ΛΟΙΠΟΝ, ΑΝΤΡΕΑ, ΣΕ ΑΚΟΥω. βολεύτηκες βλέπω στον κα-
ναπέ!

-Ο καναπές αυτός έχει γίνει η αδυναμία μου, γιατρέ μου!
Για ποιο θέμα πρέπει να μιλήσουμε σήμερα;

-Εσύ για ποιο θα ήθελες;
-Δεν ξέρω… για όποιο να ’ναι…
-ωραία. Να μιλήσουμε για τη σύζυγό σου και τη σχέση

σας;
-Δύσκολο θέμα!
-Δύσκολο αλλά πρέπει να το συζητήσουμε κι αυτό κά-

ποια στιγμή.
-Εντάξει. Κάποτε θα μιλούσαμε και γι’ αυτό το θέμα, ας

το κάνουμε τώρα…, του απάντησε και σούφρωσε τα χείλια.
Άφησε να περάσουν μερικές στιγμές και συνέχισε. Οπότε ας
ξεκινήσουμε…, ας ξεκινήσουμε από τη Νατάσσα λοιπόν κι
όπου καταλήξουμε, έκανε σκεφτικός ακουμπώντας το δεξί
δείκτη του χεριού στο μέτωπό του. Θα με ρωτήσεις κάτι ή
απλώς θα αρχίσω πάλι να μιλάω μόνος μου; της είπε και χα-
μογέλασε ρίχνοντας το βλέμμα του στα λευκά λουλούδια
που στόλιζαν το τραπεζάκι απέναντι.

99



-Όπως θέλεις, του απάντησε η γιατρίνα σημειώνοντας
κάτι στο χαρτί που είχε μπροστά του.

-Η Νατάσσα είναι μια γυναίκα που έχει την εξής ιδιομορ-
φία γιατρέ μου. Όσο περνάει ο καιρός γίνεται ολοένα και πε-
ρισσότερο γυναίκα! Περίεργο δεν είναι;

-Τι εννοείς;
-Εννοώ πως όταν τη γνώρισα, ήταν απλώς μια περιπέ-

τεια, μια γυναίκα που θα μπορούσε ίσως και να περάσει απα-
ρατήρητη από δίπλα μου, όσο περνούσε όμως ο καιρός
διαπίστωνα πως είναι περισσότερο θηλυκό από όσο ένας
άντρας μπορεί να αντέξει. 

-Δηλαδή, μπορείς να μου περιγράψεις με περισσότερες
λεπτομέρειες αυτή σου την αίσθηση;

-Ναι… αν και είναι δύσκολο… Ο τρόπος που περπατάει
είναι θηλυκός, ο τρόπος που μιλάει είναι θηλυκός, ο τρόπος
που σκέφτεται… είναι θηλυκός, ο τρόπος που αγγίζει το
κορμί μου είναι θηλυκός ακόμα και ο τρόπος που παίζει με
το μυαλό μου είναι θηλυκός.

-Θηλυκός ο τρόπος της σε όλα λοιπόν, αλλά αυτό γιατί
είναι κάτι το ιδιαίτερο για σένα αφού έτσι κι αλλιώς είναι γυ-
ναίκα;

-Άλλο πράγμα, γιατρέ μου, να είναι γυναίκα κι άλλο να
είναι θηλυκό…

-ωραία, το δέχομαι αυτό, αλλά θέλω να μου πεις ποιες
είναι οι διαφορές μεταξύ μιας γυναίκας κι ενός “θηλυκού”
έτσι όπως το περιγράφεις. 

-Αν η Νατάσσα ποθήσει κάποιον άντρα, εκείνος θα το
καταλάβει στο βλέμμα της, γιατρέ μου, τα μάτια της ξέρει
και τα κάνει να μιλάνε. Περισσότερα λόγια λένε αυτά παρά
τα χείλη της, που όταν τα σουφρώνει και κάνει πως τα δαγ-
κώνει, έτσι έντονα κόκκινα και σαρκώδη που είναι, προκα-
λούν και αγίους ακόμα.

-Σε προκαλεί δηλαδή;

Κώστας Θερμογιάννης

100



-Κάθε στιγμή. Γι’ αυτό είναι θηλυκό κι όχι απλώς μια γυ-
ναίκα. 

-Θεωρείς πως μια γυναίκα πρέπει να προκαλεί διαρκώς
τον άντρα της;  Κι αυτό επειδή το θέλει ή απλώς γιατί έχει
την ικανότητα να το κάνει;

-Κανονικά ναι, αλλά… δεν ξέρω. Εξαρτάται κι από το τι
έχει στο μυαλό της. Αν έχει σκοτούρες με το σπίτι της, τη
δουλειά της ή δεν ξέρω κι εγώ με τι άλλο πως θα μπορέσει
να επικεντρώσει την προσοχή της στον άντρα;

Η γιατρός δε μίλησε, κατάλαβε πως έφτασε η ώρα της
εξομολόγησης και τον άφησε να μονολογεί με εκείνον τον
χαρακτηριστικό αργό στην εκφορά του λόγο.

-Η Νατάσσα δεν έχει τέτοια πράγματα να τη βασανίζουν.
Είναι ανεξάρτητη, είναι σαν το ελεύθερο πουλί στον ουρανό.
Με κοιτάζει κι έχει διαβάσει κάθε επιθυμία μου πριν ακόμα
τη σκεφτώ. Ξέρει τι θέλω και φροντίζει να μου το δίνει όταν
το θέλω, ούτε πριν ούτε μετά! Με ακουμπάει και κάθε φορά
νιώθω πως περνάει μέσα μου ρεύμα, ξέρω πως με θέλει γι’
αυτό που είμαι, γι’ αυτό που σκέφτομαι κι όχι για κάτι άλλο.
Όταν μου δίνεται οι στιγμές είναι μαγικές… ίσως και κάτι πα-
ραπάνω. Τα χέρια της ξέρουν που να με ακουμπήσουν, που
να με χαϊδέψουν, πόσο δυνατά ή απαλά να πιέσουν κάθε
μου κύτταρο για να μου προσφέρει ηδονή. Χάνομαι κυριο-
λεκτικά στον έρωτά της, χάνομαι πάνω της, μέσα της, χάνω
τον κόσμο, είναι λες και δεν υπάρχω, γιατρέ! Ο κόσμος μοι-
άζει να είναι εντελώς διαφορετικός μαζί της, να είναι τέλειος,
αψεγάδιαστος. Και κάθε φορά γίνεται καλύτερος! Δεν είναι
όμως μόνο η επαφή μαζί της που με τρελαίνει… είναι και το
μυαλό της. Ελεύθερο κι ασυμβίβαστο, ο στόχος της είναι μο-
νάχα το απόλυτο, το τέλειο, δεν μπορεί να αντέξει τίποτα λι-
γότερο από αυτό. Συζητάμε για διάφορα ζητήματα και είναι
πάντα ενημερωμένη, παρακολουθεί την επικαιρότητα και οι
τοποθετήσεις της είναι πάντα εύστοχες. Μου δίνει ιδέες και

Ο δάσκαλος και ο καθρέφτης

101



με κάνει να σκέφτομαι διαφορετικά, μακριά από την πεπα-
τημένη, ίσως είναι ο εξυπνότερος άνθρωπος που έχω γνω-
ρίσει. Αλλά το καλύτερο είναι πως της αρέσει η τέχνη κι αυτό
φαίνεται σε κάθε λεπτομέρεια της ζωής της, από το σπίτι
μέχρι το ντύσιμό της. Απλή αλλά φινετσάτη, δεν περνάει
απαρατήρητη από των αντρών τα μάτια. Κι αυτό με τρελαί-
νει, γιατρέ… Να, τις προάλλες που πίναμε καφέ ένας τύπος
την κοιτούσε πολύ επίμονα και το κατάλαβε. Γυρίζει και μου
λέει: Σίγουρα με φαντασιώνεται γυμνή πάνω στο κρεβάτι…
αλλά δεν νομίζω πως είναι άξιος να κουμαντάρει μια γυναίκα
όπως εσύ, την ηδονή ούτε τη χαρίζεις ούτε την εκβιάζεις,
πρέπει να τη δίνεις με την κατάλληλη δοσολογία… όσο αν-
τέχει κανείς, παραπάνω θα τον βλάψει, παρακάτω θα του
γίνει εμμονή! Κι ύστερα από αυτό, γιατρέ μου, ο εγωισμός
μου τινάχτηκε στον ουρανό, γύρισα και τον κοίταξα τον κα-
κομοίρη και γέλασα… γέλασα γιατί ήταν λίγος μπροστά μου,
γιατρέ! Ξέρει να παίζει με το μυαλό μου… δεν παίζει απλώς
εδώ που τα λέμε, το διαλύει, το κάνει κομμάτια και μετά το
φτιάχνει όπως γουστάρει. Κι αυτό είναι που με τρελαίνει πε-
ρισσότερο.

Η γιατρίνα παρακολουθούσε με απόλυτη προσήλωση
τα λεγόμενα του ασθενή της, καταλάβαινε πολύ περισσό-
τερα από όσο εκείνος νόμιζε. Της φαινόταν όμως περίεργο
πως ένας οξυδερκής άνθρωπος, όπως εκείνος, που είχε ξεκι-
νήσει από το μηδέν κι είχε φτιάξει μια τεράστια περιουσία
έχοντας στην κατοχή του ένα σωρό επιχειρήσεις, είχε κατα-
φέρει να δίνεται άνευ όρων στη γυναίκα του και μάλιστα να
την περιγράφει με τόσο θερμά λόγια. Ίσως και να ζήλεψε κά-
ποια στιγμή όταν εντελώς υποσυνείδητα μπήκε στη θέση
της! Θα μπορούσε άραγε ποτέ ο σύζυγός της να την περι-
γράψει με τα ίδια θερμά λόγια όπως ο Αντρέας; Θα μπο-
ρούσε να τον εμπνέει, να γίνει το ίνδαλμά του. Εκείνη ήταν

Κώστας Θερμογιάννης

102



άνθρωπος μετρημένος, στο νου της είχε τα παιδιά, το νοι-
κοκυριό και τη δουλειά της, μια δύσκολη δουλειά με πελάτες
ψυχικά διαταραγμένους που προσπαθούσε να γιατρέψει. Ο
άντρας της ήταν πολλές φορές σε δεύτερη μοίρα, όχι γιατί
το ήθελε αλλά γιατί έτσι την ανάγκαζαν οι υποχρεώσεις της.
Ποτέ δεν του είχε δοθεί με τον τρόπο που περιέγραφε ο Αν-
τρέας, ολοκληρωτικά και χωρίς ενδοιασμούς, πάντα λίγο η
ντροπή και λίγο ο φόβος την έκαναν να κρατιέται. Υπήρχαν
μέρες που η μοναδική κουβέντα που αντάλλαζαν ήταν ένα
κουρασμένο καληνύχτα γυρίζοντας την πλάτη ο ένας στον
άλλο. Κι ο έρωτας; Που είχε χαθεί ο έρωτας; Μάλλον κάπου
ανάμεσα στα παιδιά και τις υποχρεώσεις, κάπου στην καθη-
μερινότητα που γινόταν ολοένα και πιο πνιγηρή. Ένιωσε την
ανάγκη να γίνει ποθητή, ένιωσε πως ήθελε εκείνη κιόλας τη
στιγμή αν ήταν δυνατόν να πιάσει τον άντρα της και να τον
κλείσει μέσα της για πάντα, με τον τρόπο που εκείνη ήθελε,
ξεχνώντας τα πάντα ολόγυρά της, να ταξιδέψει μέσα του,
πάνω του, στα μάτια και το μυαλό του. Ήθελε να γίνει δικιά
του, να του παραδοθεί και να τα σβήσει όλα τα υπόλοιπα
που πια στο μυαλό της δεν είχαν καμιά αξία. Ήθελε να πάρει
τη θέση της μούσας του, τη μούσας ενός ανθρώπου, της έμ-
πνευσης αλλά και της λατρείας. Κατάλαβε πως παρασύρ-
θηκε στις σκέψεις της κι έχασε ένα κομμάτι από τα λεγόμενα
του Αντρέα. Αμέσως μάζεψε το μυαλό της κι επικεντρώθηκε
στον ασθενή ο οποίος έμοιαζε να απολαμβάνει την εξομο-
λόγησή του.

-…Κι ύστερα υπάρχει ακόμα κάτι πιο μεγάλο. Κάτι που
ή το έχεις ή δεν το ’χεις. Η φινέτσα. Κι από αυτήν η Νατάσσα
έχει τόσο πολύ που τις περισσεύει κιόλας. Ακόμα κι ο τρόπος
που ανασαίνει έχει φινέτσα, γιατρέ μου! Μιλάει με φινέτσα,
σκέφτεται με φινέτσα, γελάει με φινέτσα, περπατάει με φι-
νέτσα, ντύνεται με φινέτσα… και ομοίως… γδύνεται με φι-

Ο δάσκαλος και ο καθρέφτης

103



νέτσα! Η γυναίκα είναι πολλές κλάσεις πιο πάνω από εμάς
τους απλούς θνητούς… Και τα μάτια της… Αυτά τα καστανά
μάτια τρελαίνουν όποιον τα κοιτάξει! Είναι αλλιώτικα… δεν
ξέρω αν μπορέσω να βρω τις κατάλληλες λέξεις για να τα
περιγράψω, της είπε και σταμάτησε ξαφνικά έχοντας χαθεί
ονειροπολώντας με οδηγό τη Νατάσσα.

-Δεν υπάρχει τίποτα που να σε προβληματίζει στη σχέση
σου με εκείνη; ρώτησε η γιατρός περισσότερο από περιέρ-
γεια κι όχι από επιστημονική ανάγκη. Η καθημερινότητα, για
παράδειγμα, ή το σπίτι ή κάτι άλλο;

-Η καθημερινότητα;… Όχι. Σπίτι; Ποιο σπίτι; Όχι, όχι…
Αλλά ναι υπάρχει κάτι… μερικές φορές γίνεται πολύ πιε-
στική…

-Πιεστική ως προς τι;
-Με πιέζει να πάρω διαζύγιο! Και μιας και ανέφερα το

διαζύγιο, ας έρθουμε στο προκείμενο τώρα, στη σύζυγό
μου.

-Μα καλά Αντρέα, τόση ώρα μου μιλούσες για κάποια
άλλη κι όχι για τη σύζυγό σου;

-Ναι, δεν ήμουν σαφής ε; Ήταν ο πρόλογος… Η γυναίκα
μου δεν έχει σχέση με τη Νατάσσα αλλά για να μιλήσω για
κείνη, για τη Μαρία, έπρεπε να έχω ένα μέτρο σύγκρισης,
έτσι δεν είναι, γιατρέ μου; ρώτησε.

Η γιατρίνα πήρε το μολύβι της κι έγραψε με μεγάλα
γράμματα στο χαρτί που κρατούσε τις σημειώσεις της.
«Πόσο αφελής είμαι, Θεέ μου;…»

Κώστας Θερμογιάννης

104



Λήψη ΙΙ

ΤΟ ΧΙΟΝΙ ΔΥΟ ΜΕΡΕΣ ΤωΡΑ έσπερνε ασταμάτητα τη λευκή βου-
βαμάρα του σ’ ολόκληρο το χωριό, στην αυλή ο πλίθινος
φράχτης είχε παραχωθεί στο άσπρο τοπίο και χάθηκε, είχε
χαθεί μαζί κι εκείνος ο αδέσποτος σκύλος που περιφερόταν
μέχρι χτες τριγύρω κι αλυχτούσε κάθε λίγο και λιγάκι λες κι
έβγαζε από μέσα του ένα μυστικό παράπονο ξεχασμένος
από θεούς κι ανθρώπους. Κάπου θα είχε μαζευτεί προσπα-
θώντας να ζεσταθεί, δεν ήταν η πρώτη φορά που αντιμετώ-
πιζε το κρύο και το χιόνι. Το έλατο έστεκε περήφανο στη μια
γωνιά κι αγνάντευε το στενό σοκάκι. Είχε να περάσει άνθρω-
πος μέρες τώρα, όλοι είχαν αμπαρωθεί στα σπίτια τους προ-
σπαθώντας να αφήσουν το κρύο απ’ έξω μαζί με όσες
υποχρεώσεις δεν ήταν επιτακτικές, άλλωστε οι περισσότε-
ροι ήταν αυτάρκεις και προετοιμασμένοι για το βαρύ χει-
μώνα. Τα τζάκια νύχτα-μέρα πάσχιζαν να ζεστάνουν τα κρύα
σπίτια, μάταια όμως, τις περισσότερες φορές το κρύο έβρι-
σκε πάντα τον τρόπο να τρυπώσει μέσα από τις ταλαιπωρη-
μένες πόρτες και τα σκεβρωμένα παραθυρόφυλλα που
έκρυβαν την ασχήμια τους μόνο χάρη στις κεντημένες κουρ-
τίνες.

-Είσαι καλά, Θωμίνα μου; ρώτησε με φωνή τρεμάμενη ο
ασπρομάλλης γέροντας που κρατούσε στα χέρια του ένα
ξύλο για να το ρίξει στη φωτιά.

-Καλά είμαι, Θωμά μου, του απάντησε με φωνή μισοσβη-

105



σμένη, καλά είμαι μην ανησυχείς.
-Να ρίξω λίγο τραχανά στο τσουκάλι να γίνεται για να

φάμε το βράδυ;
-Θα σηκωθώ εγώ, άντρα μου, και θα σου φτιάξω να φας.

Πεινάς, να σηκωθώ τώρα;
-Κυρα-Θωμίνα, να κάτσεις στ’ αβγά σου εσύ, θα φτιάξω

εγώ να φάμε, εσύ είσαι άρρωστη. Πες μου μονάχα που έχεις
το βάζο με τον τραχανά γιατί κοίταξα στο μεσιανό δωμάτιο
και δεν το βρήκα.

-Εκεί είναι, είπε και κόμπιασε. Με δυσκολία έπαιρνε ανά-
σα πια. Τα πνευμόνια της ήταν αδύναμα κι ο κρύος αέρας δε
βοηθούσε την κατάσταση, η υγρασία τη δυσκόλευε αφάν-
ταστα. Πήρε μερικές απανωτές κοφτές ανάσες και συνέχισε.
Εκεί είναι, στο ντουλάπι πάνω πάνω…

Ο κυρ-Θωμάς έπιασε το μπαστούνι του και σιγά σιγά
τράβηξε για το μεσιανό δωμάτιο, για το ντουλάπι, ένα ντου-
λάπι υπήρχε άλλωστε κι ήταν παραφορτωμένο! Ο γέροντας
σταμάτησε λίγο κι έριξε το βλέμμα του στην εξώπορτα, μια
βαριά ξύλινη κατασκευή που έκλεινε τον κρύο κόσμο έξω
από τη θαλπωρή του σπιτιού του. Μετά κοίταξε την πόρτα
από το άλλο δωμάτιο, το καλό. Τρία δωμάτια ήταν όλο κι όλο
το σπίτι. Το αριστερό με το τζάκι που κοιμόντουσαν τα δυο
γεροντάκια και πέρναγαν εκεί όλη τη μέρα τους, το δεξί, το
καλό δωμάτιο με το διπλό κρεβάτι και τη μεγάλη ντουλάπα
που το κρατούσαν πάντα καθαρό κι έτοιμο για όποιον επι-
σκέπτη ήθελε να κοιμηθεί το βράδυ σπίτι τους και το με-
σιανό, ένα μικρό δωμάτιο ανάμεσα στα άλλα που ήταν μισό
αποθήκη και μισό κουζίνα. Πόσα χρόνια έχει να κοιμηθεί
εκεί άνθρωπος; αναρωτήθηκε. Ούτε τα παιδιά έρχονται πια
ούτε τα εγγόνια, γέμισαν με υποχρεώσεις και ξέχασαν ακόμα
και τη μάνα τους! Τα μάτια του θόλωσαν αλλά κανείς δεν
ήταν εκεί για να τα δει και να τα παρηγορήσει. Συμμάζεψε

106



τις σκέψεις του και με το μπαστούνι βοηθό γύρισε στο με-
σαίο δωμάτιο. Έψαξε και βρήκε το βάζο με τον τραχανά κι
όπως έκανε να κλείσει το ντουλάπι είδε το σκουροπράσινο
μεταλλικό κουτί! Σάστισε, είχε χρόνια να το δει, το είχε για
χαμένο. Τούτη τη φορά δε βάσταξαν τα μάτια του όλο το
βάρος της συγκίνησης κι άφησαν ένα χείμαρρο να τρέξει για
να ξαλαφρώσουν.

Θα ήταν εβδομήντα χρόνια πριν, μπορεί και παραπάνω,
δε θυμόταν καλά πια, οι μνήμες του άρχισαν να συγχέονται
και να τον προδίδουν, γερασμένες κι αυτές σαν τ’ ασπρι-
σμένα του μαλλιά, όταν την αντίκρισε για πρώτη φορά. Είχε
έρθει στο χωριό μαζί με τον πατέρα και τη μάνα της για τους
γάμους της δεύτερης ξαδέρφης του, της Λενιώς. Ήταν απ’ το
σόι του γαμπρού, κουμπάροι του αδερφού του. Ήταν Μάης
μήνας κι ο αέρας εκείνες τις μέρες δεν είχε αφήσει τίποτα
στη θέση του. Η Μαρίνα, έτσι είναι το όνομά της το πραγμα-
τικό, μετά το γάμο τη “βάφτισαν” με το όνομα το δικό του,
Θωμίνα, είχε μακριά μαλλιά με μπούκλες κι ο άνεμος της τα
ανακάτευε και τα έκανε ακόμα πιο όμορφα. Η εικόνα έχει χα-
ραχτεί μέσα στο μυαλό του, σαν και τώρα την έβλεπε που
στεκόταν μπροστά στην εκκλησιά προσπαθώντας να τα
συμμαζέψει με κινήσεις όλο νεύρο. Τα μελιά της μάτια ξεχώ-
ριζαν στο ανοιχτόχρωμο πρόσωπό της που ήταν κεντημένο
με διάσπαρτες φακίδες κάνοντάς την να μοιάζει με οπτασία.
Την άλλη μέρα κιόλας η κυρα-Στέλλα, η προξενήτρα, είχε
πιάσει δουλειά. Τι κι αν ήταν δεκάξι χρονώ, λίγο τον ένοιαξε
κι εκείνον και τον πατέρα του, ο πατέρας της Θωμίνας όμως
είχε βέβαια τις αντιρρήσεις του στην αρχή, αλλά σαν έμαθε
πως ο άντρας που θα έπαιρνε την κόρη του είχε πενήντα
στρέμματα χωράφια κι εξήντα κεφάλια ζωντανά δεν έκανε
δεύτερη σκέψη. Το πράγμα συμφωνήθηκε στα γρήγορα κι
ο γάμος δεν άργησε να γίνει. Δυο μήνες αργότερα, της έπια-

Ο δάσκαλος και ο καθρέφτης

107



νε για πρώτη φορά το χέρι και καμάρωνε σαν περπατούσε
στο χωριό με τη γυναίκα του ντυμένη στα λευκά, νυφούλα
από τις πιο όμορφες που είχε δει ποτέ το Πάνω Γραμματικό.
Έβλεπε στα μάτια της έναν άνθρωπο αγνό, έναν άγγελο που
κατέβηκε στην αγκαλιά του μόνο και μόνο για να του θυμίζει
κάθε μέρα πως η ζωή είναι ωραία και πως χρωστούσε ευ-
γνωμοσύνη στην καλή του τύχη. Ήθελε να μην την πικράνει
ποτέ, μονάχα να τη γλυκάνει! Γι’ αυτό αλλά είχε κάνει μυστικά
μια παραγγελία και την περίμενε γεμάτος αγωνία. Σαν ήρθε
ο πραματευτής λίγο καιρό αργότερα έτρεξε να το παραλά-
βει, ήταν εκείνο το σκουροπράσινο μεταλλικό κουτί που
ήταν παραγεμισμένο μπισκότα με γεύση κανέλας απ’ την
πόλη!

Η Θωμίνα δεν ήθελε να τελειώσουν ποτέ εκείνα τα μπι-
σκότα, η γλύκα τους ήταν αλλιώτικη, αλλού πουθενά δεν
μπορούσε να τη βρει παρά μονάχα τις Κυριακές το από-
γευμα που ήταν σχόλη, στο λάγνο βλέμμα του αντρός της.
Ένα ένα με ευλάβεια τα έπαιρνε και τα μοιραζόταν με τον
κύρη της, τίποτα δεν ήταν αποκλειστικά δικό της πια, όλα
έπρεπε να τα δοκιμάζουν μαζί, είτε γλυκά ήταν αυτά είτε
πικρά, είτε κλάμα ήταν είτε γέλιο. Κάποτε όμως έφαγαν και
το τελευταίο μπισκότο και στον ουρανίσκο της έμεινε μόνο
η ανάμνησή τους. Τότε λοιπόν ήταν που αποφάσισε να κλεί-
σει όλες τις αναμνήσεις της ζωής τους εκεί, μέσα στο μεταλ-
λικό κουτί από τα μπισκότα. Το καθάρισε προσεκτικά κι
έβαζε μέσα καθετί σημαντικό, τα στέφανά τους, κάτι παλιές
ξεθωριασμένες φωτογραφίες, τους σταυρούς που είχε για
τα παιδιά της, το απολυτήριο του Θωμά όταν γύρισε από τον
πόλεμο μαζί μ’ εκείνο το μετάλλιο ανδρείας για τη σφαίρα
που είχε καρφωθεί στο πόδι του και τον είχε σχεδόν κουτσά-
νει, ακόμα και μια τούφα από τα μαλλιά των παιδιών της
όταν τα κούρεψε για πρώτη φορά. Όλη τους η ζωή σε περί-
ληψη βρισκόταν μέσα στο σκουροπράσινο κουτί που κά-

Κώστας Θερμογιάννης

108



ποτε ήταν γεμάτα με τα γλυκύτερα μπισκότα κανέλας του
κόσμου!

Η Θωμίνα έμεινε έγκυος τρεις μήνες μετά το γάμο. Μόλις
το κατάλαβαν ο άντρας της δεν την άφησε να ζυγώσει στα
χωράφια ή στα ζωντανά, την είχε σπίτι να ξεκουράζεται,
ήταν εκείνος αρκετά δυνατός και για τους δυο. Η χαρά τους
όμως δεν κράτησε πολύ, ξέσπασε ο πόλεμος. Από το ένα μέ-
τωπο στο άλλο τον έστελναν κι είχε αφήσει πίσω γυναίκα
ετοιμόγεννη. Μονάχη της τα έβγαλε πέρα, χωράφια, ζώα και
τη γέννα. Όταν υποδέχτηκε τον άντρα της εκείνος δεν ήταν
ίδιος, το θανατικό που είχε αντικρύσει και η σφαίρα στο πόδι
τον είχαν αλλάξει, τον είχαν κάνει αλλιώτικο, πιο ψυχρό. Με
την υπομονή και την αγάπη της του γιάτρεψε τις πληγές κι
ύστερα έμεινε έγκυος ξανά. Κι απάνω που άρχισε να βλέπει
τα πράγματα να παίρνουν το δρόμο τους, οι αντάρτες της
τον έκλεψαν. Παρά το γεγονός πως ήταν σχεδόν σακάτης, η
γνώση που είχε για την περιοχή και τα μονοπάτια τους ήταν
πολύτιμη  Μόνη γέννησε για δεύτερη φορά, μόνη έκανε
κουμάντο και στο βιος τους που κατάφερε μέσα σ’ όλο αυτό
το κακό και τη συμφορά να το κρατήσει ακέραιο. Στο χρόνο
πάνω εκείνος το ’σκασε και γύρισε πίσω, βρήκε δυο παιδιά
αυτή τη φορά να τον περιμένουν. Το κρύο όμως κι ο μελι-
ταίος πυρετός που του ’λαχε πάνω στα βουνά τον είχαν σα-
κατέψει κι άλλο, μισός επέστρεψε, το παλικάρι που έστυβε
τις πέτρες με τη δύναμή του είχε χαθεί κάπου ανάμεσα στις
σφαίρες των εχθρών και τον παραλογισμό των ανθρώπων.

Η Θωμίνα έγινε και άντρας και γυναίκα του σπιτιού, μάνα
μαζί και πατέρας για όλους, ο άντρας της λίγα πράγματα
μπορούσε να προσφέρει πια. Η αγάπη τους όμως φούντωνε
μέρα με τη μέρα, οι ψυχές τους πλησίασαν πολύ η μια την
άλλη, μια ματιά τους μόνο έφτανε για να ανταλλάξουν χίλιες
σκέψεις. Τα παιδιά μεγάλωσαν, ήταν καλοί μαθητές και με
χίλια βάσανα σπούδασαν, ο μεγάλος έγινε γεωπόνος και διο-

Ο δάσκαλος και ο καθρέφτης

109



ρίστηκε στο Υπουργείο Γεωργίας και ο μικρός τους πήγε στη
σχολή Ευελπίδων κι έγινε αξιωματικός. Μοναχοί τους πέρα-
σαν από τότε που φύγαν τα παιδιά τόσους χειμώνες, μοναχοί
τους και τις αρρώστιες. Η Θωμίνα αρρώστησε όταν γεννή-
θηκε ο πρώτος της εγγονός. Πνευμονία είπαν οι γιατροί στην
αρχή αλλά μετά χειροτέρεψε. Με το παραμικρό της κοβόταν
η ανάσα, έκανε δυο βήματα κι έπρεπε να κάτσει να ξεκου-
ραστεί. Δεν το έβαζε όμως κάτω, το πάλευε όσο μπορούσε.
Ο Θωμάς ανέλαβε ξανά το ρόλο του, παρέα με το μπαστούνι
του στα χωράφια και στα ζώα που τον δυσκόλευαν ολοένα
και περισσότερο, είχαν περάσει και τα χρόνια πια. Τα φέρναν
βόλτα δύσκολα στην αρχή, μετά όμως που του έδωσαν μια
μικρή σύνταξη για την προσφορά του στην Αντίσταση τα
πράγματα καλυτέρεψαν. Η κυρά του όμως εξακολουθούσε
να βασανίζεται, η υγεία της είχε κλονιστεί βαριά. Τώρα τε-
λευταία με το ζόρι μπορούσε να σηκωθεί από το κρεβάτι, το
οξυγόνο στις ανάσες της ήταν λίγο για να την κρατήσει
όρθια. Ο Θωμάς κατάλαβε πως ο χειμώνας τούτος θα ήταν
δύσκολος, πολύ πιο δύσκολος από όσο θα μπορούσε το εύ-
θραυστο κορμί της να αντέξει.

Έκλεισε στο σκουροπράσινο κουτί τις φωτογραφίες των
παιδιών και τις αναμνήσεις του, δεν μπορούσε να αντέξει
άλλη συγκίνηση. Η Θωμίνα ήταν πολύ ήσυχη όλη εκείνη την
ώρα που αυτός ταξίδευε στις αναμνήσεις κι αυτό τον ανη-
σύχησε. Με το κουτί στη μασχάλη του γύρισε στο δωμάτιο.
Την είδε να βαριανασαίνει και να τον κοιτάζει επίμονα. Του
έκανε νόημα κι εκείνος την πλησίασε κι έκατσε δίπλα της. 

-βρήκες το κουτί; τον ρώτησε και προσπάθησε να χαμο-
γελάσει.

-Δεν ήξερα πως το είχες κρατημένο, της απάντησε εκεί-
νος χαϊδεύοντάς της το μέτωπο.

-Τα κρατούσα όλα για να τα θυμάμαι… για…, η ανάσα

Κώστας Θερμογιάννης

110



της κόπηκε. Για να φυλάξω μαζί με το δώρο σου… όλα τα
δώρα που μου έκανες…

-Μη μιλάς, τη μάλωσε κρατώντας δυνατά το χέρι της.
-Απ’ όλα τα πράγματα που γνώρισα στη ζωή δυο είναι τα

μεγαλύτερα… η αγάπη στα παιδιά, είπε και κόμπιασε αλλά
συνέχισε παρά την αδυναμία της, και κάτι… μπορεί και πιο
μεγάλο απ’ την αγάπη… η έγνοια και συνήθεια… η ανάγκη
μου για σένα. Χωρίς εσένα δε θα μπορούσα να φανταστώ
τούτη τη ζωή… 

-Θωμίνα…, είπε ψιθυριστά, Θωμίνα…;
Απάντηση δεν πήρε, το χέρι της γυναίκας του ήταν κρύο

σαν το χιόνι που έπεφτε έξω. Τα μάτια της έκλεισαν κι η
ανάσα της σταμάτησε, ο χρόνος δεν είχε πια καμιά σημασία
για κείνη. Ο Θωμάς έμεινε για αρκετή ώρα να της χαϊδεύει
το μέτωπο, τα δάκρυά του έκρυβαν μέσα τους κι από μια
ανάμνηση, μια εικόνα της, έναν ήχο. Κοίταξε το γαλήνιο πρό-
σωπό της και του φάνηκε πως χαμογελούσε. Έβγαλε από το
κουτί τον καλό της το σταυρό και της τον φόρεσε, μετά έριξε
μερικά ξύλα ακόμα στη φωτιά κι ύστερα ξάπλωσε δίπλα της. 

-Χωρίς εσένα δε θα μπορούσα να φανταστώ ούτε την
άλλη ζωή, της είπε και την αγκάλιασε.

Δυο μέρες αργότερα ο κυρ Τάκης ο γείτονας βρήκε δυο
σώματα αδειανά από ψυχές μα γεμάτα από αγάπη!

Ο δάσκαλος και ο καθρέφτης

111



Κώστας Θερμογιάννης

112



113

Ο Κώστας Θερμογιάννης
γεννήθηκε το καλοκαίρι

του 1973.
Ζει και εργάζεται

στη Λαμία.

Γράφει ερασιτεχνικά, αλλά πάντα με πάθος.
Το Μάρτιο του 2013 δημιούργησε
το διαδικτυακό τόπο τοβιβλίο.net

ως καλλιτεχνικό βήμα έκφρασης
σε κάθε δημιουργό .

Έχει γράψει το “Παράδρομος στο χρόνο”
και το παραμύθι

“Ταντίνιο, το χαμογελαστό κοχύλι” 

Έχει συμμετάσχει στα συλλογικά βιβλία
“Μια εικόνα… Χίλιες λέξεις!”, 

“Ιστορίες με δύο όψεις”,
“Ένα ταξίδι… αλλιώς”, “33 – τριάντα τρία”,

#TWEET_STORIES και “Μια παράξενη Κυριακή” .
Ιστορίες του έχουν δημοσιευτεί

σε πολλές ιστοσελίδες. 
Άρθρα του έχουν δημοσιευτεί

στην ηλεκτρονική έκδοση της εφημερίδας
ΤΟ βΗΜΑ, στο protagon.gr, 

στο tvxs.gr καθώς και στο Λαμιακό Τύπο.



Κώστας Θερμογιάννης
Ο δάσκαλος και ο καθρέφτης

ISBN: 978-618-81493-7-3
© Κώστας Θερμογιάννης
Λαμία 2015
e-mail: kthermoyiannis@outlook.com

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης

e-mail: ekdoseis@tovivlio.net

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων Ο δάσκαλος και ο καθρέφτης εκτυ-
πώθηκε σε περιορισμένο αριθμό αντιτύπων και διανέμεται
ελεύθερα στο διαδίκτυο με άδεια Creative Commons. 
Επιτρέπεται ελεύθερα η αναδημοσίευση και η αποσπα-
σματική παρουσίαση διηγημάτων. Η αναφορά του ονό-
ματος του συγγραφέα είναι υποχρεωτική και το έργο δια-
τίθεται μόνο για μη εμπορική χρήση.

http://tovivlio.net/




Η έννοια της χαράς και του πόνου, της αγάπης και
του μίσους, του χτες και του αύριο, της δημιουργίας
αλλά και της καταστροφής είναι εκείνες που μέσα στη
συνείδηση του ανθρώπου εναλλάσσονται δημιουρ-
γώντας αισθήματα, αισθήσεις, ίσως και παραισθήσεις,
μα το κυριότερο, δημιουργούν τον αισθητό κόσμο
μέσα στον οποίο ζει.

Η συνείδηση όμως δεν περιορίζεται μόνο στη γνώση
της ύπαρξης. Διαχέεται εντός της και γίνεται αναπό-
σπαστο κομμάτι κι οδηγός της. Άλλοτε δρα ως κινητή-
ριος δύναμη, άλλοτε ως δικαστής κι άλλες φορές ως
θεατής μιας ζωής που περνά και χάνεται ή που περνά
και μένει.

Το σπουδαιότερο όμως, θα μπορούσε να πει κανείς,
είναι πως από τη μια η συνείδηση δεν είναι ίδια σε
όλους τους ανθρώπους κι αυτή η διαφορετικότητά της
είναι τελικά που την κάνει μοναδική κι από την άλλη
πως δεν είναι στατική αλλά εξελίσσεται μαζί με τον άν-
θρωπο και το χρόνο!

http://tovivlio.net

