








































Microsoft Word - lampros9965.docx




  



 3 

 

ΒΑΣΙΛΗΣ ΚΑΛΦΑΣ 
Καθηγητής Φιλοσοφίας 

 
 
 
 
 
 
 
 
 

Η φιλοσοφία του Αριστοτέλη 
 
 
 
 
 
 
 
 
 
 
 
 
 
 
 
 
 
 
 
 



 4 

Τίτλος Ηλεκτρονικού Συγγράµµατος 
 

Συγγραφή  
Βασίλης Κάλφας 

 

Κριτικός αναγνώστης 
Παναγιώτης Θανασσάς 

Συντελεστές έκδοσης 
ΓΛΩΣΣΙΚΗ ΕΠΙΜΕΛΕΙΑ: Λάµπρος Σπηλιόπουλος 

ΓΡΑΦΙΣΤΙΚΗ ΕΠΙΜΕΛΕΙΑ: Παναγιώτης Μεταλληνός 

ΤΕΧΝΙΚΗ ΕΠΕΞΕΡΓΑΣΙΑ: Παναγιώτης Μεταλληνός 

 
 
 

Copyright © ΣΕΑΒ, 2015 
 

 
 

  
Το παρόν έργο αδειοδοτείται υπό τους όρους της άδειας Creative Commons Αναφορά Δηµιουργού - Μη 
Εµπορική Χρήση - Παρόµοια Διανοµή 3.0. Για να δείτε ένα αντίγραφο της άδειας αυτής επισκεφτείτε τον 

ιστότοπο https://creativecommons.org/licenses/by-nc-sa/3.0/gr/ 
 

 
 
 

ΣΥΝΔΕΣΜΟΣ ΕΛΛΗΝΙΚΩΝ ΑΚΑΔΗΜΑΪΚΩΝ ΒΙΒΛΙΟΘΗΚΩΝ 

Εθνικό Μετσόβιο Πολυτεχνείο 

Ηρώων Πολυτεχνείου 9, 15780 Ζωγράφου 

 
www.kallipos.gr 

 
 

ISBN:978-960-603-278-3 
 



 5 

Στον Σίµο και στην Ήλια 

 
  



 6 

Πίνακας περιεχοµένων 

Πίνακας περιεχοµένων ......................................................................................................................... 6	

Πρόλογος ............................................................................................................................................... 8	

ΜΕΡΟΣ ΠΡΩΤΟ: ΕΙΣΑΓΩΓΗ ΣΤΗ ΦΙΛΟΣΟΦΙΑ ΤΟΥ ΑΡΙΣΤΟΤΕΛΗ .................................. 9	
Κεφάλαιο 1ο Ο Αριστοτέλης και η εποχή του .................................................................................................................. 10	
1.1. Το νέο πρόσωπο της φιλοσοφίας του 5ου αιώνα π.Χ. .............................................................................................. 11	
1.2. Μια φιλοσοφία αθηναϊκή; .......................................................................................................................................... 14	
1.3. O Πλάτων, η πολιτική και η Ακαδηµία .................................................................................................................... 17	
1.4. Αριστοτέλης, ο σύγχρονός µας .................................................................................................................................... 19	
1.5. Η ζωή του Αριστοτέλη ................................................................................................................................................ 21	
Κεφάλαιο 2ο Ο χαρακτήρας της αριστοτελικής φιλοσοφίας .......................................................................................... 24	
2.1. Από τα Στάγειρα στο Πανεπιστήµιο του Πλάτωνα .................................................................................................. 24	
2.2. Ο Αριστοτέλης και η προγενέστερη φιλοσοφία ........................................................................................................ 27	
2.3. Τα γραπτά του Αριστοτέλη ......................................................................................................................................... 32	
2.4. Το ύφος και η γλώσσα του Αριστοτέλη ..................................................................................................................... 36	
Κεφάλαιο 3ο Λογική και µεταφυσική στον Αριστοτέλη ................................................................................................. 39	
3.1. Λογική και πραγµατικότητα ....................................................................................................................................... 39	
3.2. O συλλογισµός και η επιστηµονική γνώση ............................................................................................................... 41	
3.3. H αριστοτελική επαγωγή ............................................................................................................................................ 43	
3.4. Η διαίρεση των επιστηµών ......................................................................................................................................... 46	
3.5. O χαρακτήρας της αριστοτελικής µεταφυσικής ....................................................................................................... 48	
3.6. Η αριστοτελική θεολογία ............................................................................................................................................ 51	
Κεφάλαιο 4ο Η αριστοτελική φυσική ............................................................................................................................... 54	
4.1. Φυσική και µεταφυσική στον Αριστοτέλη ................................................................................................................ 54	
4.2. Τα τέσσερα αίτια ......................................................................................................................................................... 57	
4.3. Βασικές έννοιες της φυσικής του Αριστοτέλη .......................................................................................................... 59	
4.4. O αριστοτελικός φυσικός κόσµος .............................................................................................................................. 63	
4.5. H φυσική φιλοσοφία του Αριστοτέλη ........................................................................................................................ 66	
4.6. Η τελεολογία του Αριστοτέλη .................................................................................................................................... 69	
4.7. H ανθρώπινη ψυχή ...................................................................................................................................................... 73	
Κεφάλαιο 5ο Η πρακτική φιλοσοφία του Αριστοτέλη .................................................................................................... 75	
5.1. «Ποίηση» και «πράξη» ................................................................................................................................................ 75	
5.2. Η ανθρώπινη κατάσταση. Πολιτική .......................................................................................................................... 77	
5.3. Η ανθρώπινη κατάσταση. Ηθική ............................................................................................................................... 79	
Κεφάλαιο 6ο Η επιβίωση του Αριστοτέλη ........................................................................................................................ 82	
6.1. Η µεταθανάτια φήµη του Αριστοτέλη ....................................................................................................................... 82	
6.2. Γιατί ο Αριστοτέλης είναι τόσο σηµαντικός ............................................................................................................. 86	



 7 

Επιλογή Βιβλιογραφίας ...................................................................................................................................................... 88	
Γλωσσάρι βασικών όρων του Αριστοτέλη ....................................................................................................................... 92	

ΜΕΡΟΣ ΔΕΥΤΕΡΟ: ΑΝΘΟΛΟΓΙΟ ΚΕΙΜΕΝΩΝ ΚΑΙ ΜΕΤΑΦΡΑΣΕΩΝ ΤΟΥ 
ΑΡΙΣΤΟΤΕΛΗ ................................................................................................................................... 96	
H ιστορία της φιλοσοφίας .................................................................................................................................................. 98	
Τι είναι ουσία Ι .................................................................................................................................................................. 104	
Τι είναι ουσία ΙΙ ................................................................................................................................................................ 115	
Ύλη και µορφή .................................................................................................................................................................. 122	
Η µέθοδος της έρευνας ..................................................................................................................................................... 125	
Η γνώση των αρχών Ι ....................................................................................................................................................... 127	
Η γνώση των αρχών ΙΙ ..................................................................................................................................................... 130	
Η διαίρεση των επιστηµών .............................................................................................................................................. 133	
Τι είναι η πρώτη φιλοσοφία ............................................................................................................................................ 137	
Θεολογία ............................................................................................................................................................................ 142	
Τα τέσσερα αίτια .............................................................................................................................................................. 146	
Τα τέσσερα αίτια στη φύση ............................................................................................................................................. 152	
Βασικές φυσικές έννοιες – Κίνηση .................................................................................................................................. 154	
Βασικές φυσικές έννοιες – Τόπος .................................................................................................................................... 159	
Βασικές φυσικές έννοιες – Χρόνος .................................................................................................................................. 162	
Το Κινούν Ακίνητο Ι ......................................................................................................................................................... 166	
Το Κινούν Ακίνητο ΙΙ ....................................................................................................................................................... 174	
Ο κύκλος της γενέσεως και της φθοράς ......................................................................................................................... 176	
Η έρευνα στον ουράνιο χώρο ........................................................................................................................................... 182	
Τελεολογία Ι ...................................................................................................................................................................... 187	
Τελεολογία ΙΙ ..................................................................................................................................................................... 193	
Τελεολογία στα έµβια όντα .............................................................................................................................................. 198	
Ο ποιητικός νους ............................................................................................................................................................... 200	
Η τέχνη της ρητορικής ..................................................................................................................................................... 202	
Η αρετή .............................................................................................................................................................................. 208	
Η φρόνηση ......................................................................................................................................................................... 212	
Η θεωρητική ζωή ............................................................................................................................................................. 215	
Η πόλη ................................................................................................................................................................................ 220	
Ο πολίτης ........................................................................................................................................................................... 225	

 
  



 8 

Πρόλογος 

Η σκέψη για τη δηµιουργία ενός τόµου που θα µπορούσε να στηρίξει την πανεπιστηµιακή διδασκαλία για τη 

φιλοσοφία του Αριστοτέλη είναι αρκετά παλιά. Η βασική ιδέα ήταν εξαρχής ο συνδυασµός εισαγωγικών 

αναλύσεων για τις πολλές πλευρές του έργου του Αριστοτέλη µε µια επιλογή από βασικά αριστοτελικά 

κείµενα, στο πρωτότυπο και σε µετάφραση. Ο διδάσκων µπορεί να κάνει τη δική του επιλογή ανάλογα µε το 

θέµα της διδασκαλίας. 

Το βιβλίο έχει διαιρεθεί σε δύο ισοβαρή µέρη: Α. Εισαγωγή στη φιλοσοφία του Αριστοτέλη. Β. 

Αριστοτελικά κείµενα. Το υλικό της Εισαγωγής αντλήθηκε από παλαιότερες δηµοσιεύσεις µου και 

συµπληρώθηκε µε την ευκαιρία της παρούσης έκδοσης. Είναι ωστόσο αναπόφευκτο η προσέγγιση στο 

πολύπλοκο έργο του Αριστοτέλη να αντανακλά ως έναν βαθµό τα ενδιαφέροντα του γράφοντος. Στη δική µου 

περίπτωση η φυσική και η µεταφυσική προβάλλονται περισσότερο από τη λογική ή την ηθική του 

Αριστοτέλη. Το πλεονέκτηµα µιας ηλεκτρονικής έκδοσης είναι ότι δίνει τη δυνατότητα (και την υπόσχεση) 

της µελλοντικής αναπροσαρµογής και συµπλήρωσης. 

Οι περισσότερες µεταφράσεις είναι δικές µου. Όταν ο µεταφραστής είναι άλλος, αναφέρεται το 

όνοµά του. Διευθύνοντας την έκδοση των Απάντων του Αριστοτέλη στα νέα ελληνικά (µε τον Παντελή 

Μπασάκο, από τις εκδόσεις Νήσος και το Ίδρυµα Σταύρου Νιάρχου) είχα τη δυνατότητα να αξιοποιήσω 

κάποιες αδηµοσίευτες µεταφράσεις, πάντοτε µε την ευγενική άδεια των συναδέλφων µεταφραστών. Τους 

ευχαριστώ θερµά, όπως και τον Λάµπρο Σπηλιόπουλο που είχε τη φιλολογική επιµέλεια του βιβλίου. 

 

Βασίλης Κάλφας 

 

  



 9 

 

ΜΕΡΟΣ ΠΡΩΤΟ: ΕΙΣΑΓΩΓΗ ΣΤΗ ΦΙΛΟΣΟΦΙΑ ΤΟΥ 

ΑΡΙΣΤΟΤΕΛΗ 

  



 10 

Κεφάλαιο 1ο Ο Αριστοτέλης και η εποχή του 
 

Χρονολόγιο Αριστοτέλη 

469 Γέννηση του Σωκράτη 

462 Πολιτικές µεταρρυθµίσεις Εφιάλτη  

460 Γέννηση του Δηµόκριτου 

457-451 Πολιτικές µεταρρυθµίσεις Περικλή 

432 Θάνατος του Εµπεδοκλή 

431-404 Πελοποννησιακός πόλεµος 

429 Θάνατος του Περικλή 

428 Γέννηση του Πλάτωνα. Θάνατος του Αναξαγόρα 

427 Επίσκεψη του Γοργία στην Αθήνα 

423 Ο Αριστοφάνης ανεβάζει τις Νεφέλες 

415 Θάνατος του Πρωταγόρα 

415-413 Σικελική εκστρατεία 

404 Οριστική ήττα των Αθηναίων στον Πελοποννησιακό Πόλεµο 

404-403 Οι Τριάκοντα στην εξουσία στην Αθήνα 

403 Αποκατάσταση της δηµοκρατίας στην Αθήνα 

399 Καταδίκη και θάνατος του Σωκράτη 

384 Γέννηση του Αριστοτέλη στα Στάγειρα της Μακεδονίας 

370 Γέννηση του Θεόφραστου 

367-365 Δεύτερο σικελικό ταξίδι του Πλάτωνα 

367 Ο Αριστοτέλης φθάνει στην Αθήνα και εισέρχεται στην Ακαδηµία. Γνωριµία µε τον 
Εύδοξο 

362 Μάχη της Μαντίνειας. Θάνατος του Επαµεινώνδα. Τέλος της κυριαρχίας των Θηβαίων 

360-347 Ο Πλάτων γράφει τον Σοφιστή, τον Πολιτικό, τον Τίµαιο, τον Φίληβο και τους Νόµους 

360 Θάνατος Αντισθένη και Αισχίνη 

359 Ο Φίλιππος ο Β' στον θρόνο της Μακεδονίας 

356 Γέννηση του Μεγάλου Αλεξάνδρου 

348 Κατάληψη της Ολύνθου από τον Φίλιππο. Ο Δηµοσθένης στην εξουσία στην Αθήνα 

347 Θάνατος του Πλάτωνα. Σχολάρχης στην Ακαδηµία ο Σπεύσιππος. Ο Αριστοτέλης 
εγκαταλείπει την Αθήνα 

347-345 Ο Αριστοτέλης στην Άσσο της Μ. Ασίας και στη Λέσβο. Γνωριµία µε τον Θεόφραστο 

343 Ο Φίλιππος ζητά από τον Αριστοτέλη να αναλάβει την εκπαίδευση του Αλέξανδρου 

341 Θάνατος του Ερµία. Ο Αριστοτέλης παντρεύεται την Πυθιάδα. Γέννηση του Επίκουρου 

339 Θάνατος του Σπεύσιππου 

338 Μάχη της Χαιρώνειας. Ο Ξενοκράτης σχολάρχης της Ακαδηµίας 

336 Δολοφονία του Φιλίππου. Ο Αλέξανδρος Βασιλιάς των Μακεδόνων 



 11 

335 Καταστροφή της Θήβας από τον Αλέξανδρο. Ο Αριστοτέλης επιστρέφει στην Αθήνα και 
αρχίζει να διδάσκει στο Λύκειο. Γέννηση του Ζήνωνα 

334 Ο Αλέξανδρος ξεκινά την εκστρατεία του. Μάχη του Γρανικού 

331 Νίκη των Μακεδόνων στα Γαυγάµηλα 

323 Θάνατος του Αλέξανδρου. Ο Αριστοτέλης φεύγει από την Αθήνα για τη Χαλκίδα 

322 Θάνατος του Αριστοτέλη στη Χαλκίδα. Θάνατος του Δηµοσθένη 

318 Ο Θεόφραστος οργανώνει το Λύκειο σε φιλοσοφική Σχολή 

314 Θάνατος του Ξενοκράτη 

310 (περίπου) Στοιχεία του Ευκλείδη 

306 Ο Επίκουρος ιδρύει τη σχολή του στην Αθήνα 

301 Ίδρυση της Στοάς στην Αθήνα 
 

1.1. Το νέο πρόσωπο της φιλοσοφίας του 5ου αιώνα π.Χ. 
 

Ο Αριστοτέλης γεννήθηκε στα Στάγειρα της Μακεδονίας το 384 π.Χ., αρκετά µακριά από το κέντρο των 

εξελίξεων στην Ελλάδα και από τα δραµατικά γεγονότα του τέλους του 5ου αιώνα. Ο Πελοποννησιακός 

πόλεµος έχει τελειώσει 20 χρόνια πριν, η δηµοκρατία έχει αποκατασταθεί στην Αθήνα, η ανάµνηση όµως του 

άδικου τέλους του Σωκράτη είναι πολύ ζωντανή. 

Ο Πλάτων είναι ήδη 45 χρονών, έχει µόλις ιδρύσει την Ακαδηµία και αγωνίζεται να αποκαταστήσει 

τη µνήµη του δασκάλου του, εµφανίζοντάς τον ως πρωταγωνιστή σε ένα περίεργο είδος φιλοσοφικών 

κειµένων, που θυµίζουν θεατρικά έργα και γνωρίζουν µεγάλη επιτυχία. Ο Αντισθένης, ο Ευκλείδης, ο 

Φαίδων, ο Αρίστιππος –οι άλλοι βασικοί µαθητές του Σωκράτη– διεκδικούν για λογαριασµό τους την 

πνευµατική του κληρονοµιά ιδρύοντας στην Αττική φιλοσοφικά κινήµατα και σχολές. Η Αθήνα δεν είναι η 

µεγαλύτερη δύναµη στην Ελλάδα, είναι ωστόσο η αδιαµφισβήτητη πνευµατική πρωτεύουσα του ελληνισµού. 

Κι αν ο Δηµόκριτος, που ζει ακόµη, επιµένει να αντιστέκεται στην έλξη της Αθήνας προσπαθώντας να 

διατηρήσει ζωντανό το πνεύµα των Προσωκρατικών, βρίσκεται σαφώς εκτός εποχής – λένε ότι είπε, «ήρθα 

λοιπόν στην Αθήνα και κανείς δεν µε γνώρισε» (B116), όταν κάποτε την επισκέφτηκε. Για έναν νεαρό 

επαρχιώτη µε φιλοσοφικά ενδιαφέροντα και µεγάλη όρεξη για µάθηση, η κάθοδος στην Αθήνα είναι 

µονόδροµος. 

Κάποιους διαλόγους του Πλάτωνα ο Αριστοτέλης θα πρέπει να τους διάβασε σε πολύ πρώιµη ηλικία, 

πριν ακόµη φθάσει στην Αθήνα. Ας φανταστούµε ποια εικόνα του µετέδωσαν. Θα µεταφέρθηκε κι αυτός, 

όπως ο σηµερινός αναγνώστης, στην Αθήνα του τέλους του 5ου αιώνα π.X., για να παρακολουθήσει γνωστά 

πρόσωπα της εποχής να συζητούν µε εντυπωσιακή επιµονή και πάθος ηθικά και πολιτικά προβλήµατα. Πιο 

συγκεκριµένα. O σκηνικός χώρος των πλατωνικών διαλόγων είναι η αγορά της Αθήνας, ένα γυµναστήριο ή 

ένα πλούσιο αθηναϊκό σπίτι. O δραµατικός χρόνος είναι η εποχή του Περικλή και του Πελοποννησιακού 

Πολέµου. O ένας πρωταγωνιστής είναι σχεδόν πάντοτε ο Σωκράτης και οι συνοµιλητές του είναι είτε 

διάσηµοι Σοφιστές (ο Πρωταγόρας, ο Γοργίας, ο Ιππίας, ο Θρασύµαχος) είτε σηµαντικά πρόσωπα της 



 12 

αθηναϊκής πολιτικής σκηνής (ο Αλκιβιάδης, ο Νικίας, ο Κριτίας, ο Χαρµίδης). Τα θέµατα που συζητούνται 

είναι φλέγοντα ζητήµατα της ζωής σε µια οργανωµένη πολιτεία: τι καθορίζει την ηθική συµπεριφορά του 

ατόµου, ποια είναι η σωστή διαπαιδαγώγηση των πολιτών, ποιο πολίτευµα είναι προτιµότερο, ποια είναι η 

σηµασία των νόµων. O τρόπος διεξαγωγής, τέλος, της συζήτησης θυµίζει περισσότερο εικόνα σεµιναρίου ή 

δικαστηρίου παρά ανταλλαγή απόψεων σε φιλική παρέα: συνεχείς ερωτήσεις και απαντήσεις, διαδοχικές 

προσπάθειες ορισµού εννοιών, προβολή και απόρριψη επιχειρηµάτων. 

Οι πλατωνικοί διάλογοι δεν είναι βέβαια ιστορικά ντοκουµέντα. Είναι λογοτεχνικά κείµενα, που 

στόχο έχουν να προβάλουν φιλοσοφικές θέσεις και όχι να αναπαραστήσουν πραγµατικές συναντήσεις 

ιστορικών προσώπων. Ωστόσο, µας δίνουν µια εικόνα για τον τρόπο άσκησης της φιλοσοφίας στη 

δηµοκρατική Αθήνα του 5ου αιώνα. H εικόνα αυτή δεν είναι δηµιούργηµα µόνο του Πλάτωνα. Προκύπτει και 

από τα φιλοσοφικά έργα του Ξενοφώντα, από αποσπάσµατα χαµένων διαλόγων άλλων συγγραφέων του 4ου 

αιώνα, αλλά και από τις Νεφέλες του Αριστοφάνη, που σατιρίζουν τον Σωκράτη και τους Σοφιστές. Ίσως 

µάλιστα ο Αριστοφάνης να είναι η πιο αξιόπιστη πηγή µας, αφού ανεβάζει τις Νεφέλες το 423 π.X., στην 

εποχή δηλαδή της µεγάλης ακµής του Σωκράτη και της σοφιστικής κίνησης. 

Αν εξαιρέσουµε την ταύτιση του Σωκράτη µε τους Σοφιστές, η αριστοφάνεια περιγραφή είναι το 

κωµικό συµπλήρωµα της πλατωνικής. Επιβεβαιώνει την υποψία µας ότι η φιλοσοφία έχει αποκτήσει αυτά τα 

χρόνια έναν εντελώς νέο ρόλο στην πνευµατική ατµόσφαιρα της Αθήνας, είναι πλέον ένας σηµαντικός 

παράγοντας της κοινωνικής ζωής, τόσο ώστε να προκαλεί το ενδιαφέρον και την περιέργεια του ευρύτερου 

κοινού και να αποτελεί αντικείµενο λαϊκής σάτιρας. 

Πού εντοπίζονται όµως οι καινοτοµίες σε σχέση µε την παλαιότερη πρακτική; 

Πρώτον, ο φιλόσοφος εγκαταλείπει το βάθρο του αποµονωµένου σοφού, που χαρακτήριζε τους 

προσωκρατικούς στοχαστές, και γίνεται πια ο άνθρωπος της διπλανής πόρτας. Συναναστρέφεται τους απλούς 

ανθρώπους, τριγυρνά στους δρόµους και στα στέκια της πόλης, µετέχει στους θεσµούς της, βρίσκεται σε 

άµεση επαφή µε τους πολιτικούς της ιθύνοντες. 

Δεύτερον, η φιλοσοφία για πρώτη φορά παρουσιάζεται σαν κάτι το χρήσιµο. Στον φιλόσοφο 

εξακολουθούν να προσφεύγουν όσοι προβληµατίζονται για τη σωτηρία της ψυχής τους και για τα ηθικά 

θεµέλια της ανθρώπινης συµπεριφοράς. Τώρα όµως ο φιλόσοφος δείχνει να έχει λύσεις και σε πρακτικά 

προβλήµατα. Είναι ο δάσκαλος της έντεχνης χρήσης του λόγου, της ρητορικής, η οποία παρουσιάζεται ως το 

κλειδί της επιτυχίας σε ποικίλους τοµείς της κοινωνικής ζωής. Για να πείσει κανείς τους συµπολίτες του στην 

Εκκλησία του Δήµου, για να υπερασπίσει τον εαυτό του στο δικαστήριο, ακόµη και για να διοικήσει σωστά 

το νοικοκυριό του και να αναθρέψει τα παιδιά του, χρειάζεται τη φιλοσοφική παιδεία. H συστηµατική 

µαθητεία στους φιλοσόφους αρχίζει να λειτουργεί ως µια µορφή ανώτατης εκπαίδευσης στον αρχαίο κόσµο. 

Τρίτον, η θεµατική της φιλοσοφίας αλλάζει. Το ενδιαφέρον για τη φύση και το σύµπαν, σ’ αυτήν τη 

γενιά των φιλοσόφων, παραµερίζεται, και οι φιλόσοφοι στρέφονται αποφασιστικά προς τα πολύπλοκα 

προβλήµατα που δηµιουργεί η ζωή του ατόµου µέσα στις πόλεις. Σύµφωνα µε την περίφηµη ρήση του 

Kικέρωνα, πρώτος ο Σωκράτης (και οι Σοφιστές, θα προσθέταµε εµείς) κατέβασε τη φιλοσοφία από τον 



 13 

ουρανό και την εγκατέστησε στις πόλεις και στα σπίτια των ανθρώπων. Από θεωρία του κόσµου, η φιλοσοφία 

γίνεται τέχνη του βίου. 

Τέταρτον, η φιλοσοφία δείχνει να διεκδικεί µια δική της µέθοδο. H µέθοδος αυτή δεν είναι εύκολο να 

προσδιοριστεί ούτε εµφανίζεται µε ενιαίο τρόπο στους φιλοσόφους της εποχής. Στοιχεία πάντως της νέας 

µεθόδου είναι ο διαλογικός τρόπος έκθεσης των φιλοσοφικών προβληµάτων, η διατύπωση αντιθετικών 

θέσεων σε κάθε ζήτηµα, η αναζήτηση ορισµών, η κριτική απόρριψη των δογµατικών αποφάνσεων. 

Αυτή είναι λοιπόν η νέα αντίληψη της φιλοσοφίας, στην οποία µυείται ο 17χρονος Αριστοτέλης στην 

Ακαδηµία του Πλάτωνα. 

  



 14 

1.2. Μια φιλοσοφία αθηναϊκή; 
 

Θα προσέξατε τις πολλαπλές αναφορές που κάναµε ήδη στην Αθήνα µιλώντας για τη νέα τροπή που πήρε η 

φιλοσοφία κατά τον 5ο αιώνα. Πράγµατι, είναι σχεδόν αδύνατο να φανταστούµε τη δράση του Σωκράτη και 

των Σοφιστών έξω από το αθηναϊκό κοινωνικό πλαίσιο. H εδραίωση αυτής της εικόνας µπορεί εν µέρει να 

οφείλεται και στο γεγονός ότι αντλούµε τις πληροφορίες για την πνευµατική κίνηση αυτής της εποχής από 

Αθηναίους συγγραφείς – τον Αριστοφάνη, τον Πλάτωνα, τον Ξενοφώντα, τον Ισοκράτη, τον Λυσία. Ωστόσο, 

παρά τη µονοµέρεια των πηγών µας, η κυριαρχία της Αθήνας στο πνευµατικό προσκήνιο της Ελλάδας δεν 

αµφισβητείται από κανέναν. Ειδικά η φιλοσοφία, η οποία ως τις αρχές του 5ου αιώνα αναπτυσσόταν στην 

περιφέρεια του ελληνικού κόσµου, θα εγκατασταθεί έκτοτε µονίµως στην αθηναϊκή επικράτεια. 

Πώς εξηγείται αυτή η εξέλιξη; Ως έναν βαθµό, η απάντηση είναι απλή. H φιλοσοφία ακολούθησε τις 

γενικότερες πνευµατικές και καλλιτεχνικές τάσεις της εποχής. Οι ίδιοι λόγοι που εξηγούν τη γέννηση της 

αρχαίας ελληνικής τραγωδίας, της κωµωδίας και της επιστηµονικής ιστοριογραφίας στην Αθήνα του 

Περικλή, εξηγούν και τη µετατόπιση του κέντρου βάρους της φιλοσοφικής αναζήτησης από τις ελληνικές 

αποικίες στην Αθήνα. 

Οι Περσικοί Πόλεµοι υπήρξαν αναµφίβολα η µεγάλη στιγµή της Αθήνας. H γενική αναγνώριση του 

καθοριστικού ρόλου των Αθηναίων στις νίκες του Μαραθώνα και της Σαλαµίνας και η δηµιουργία της 

Αθηναϊκής Συµµαχίας το 477 π.X. άλλαξαν ριζικά τη µοίρα της πόλης. Από σχετικά άσηµη πόλη, όπως ήταν 

καθ’ όλη τη διάρκεια των προηγούµενων αιώνων, η Αθήνα έγινε ξαφνικά η πιο ισχυρή, η πιο πλούσια και η 

πιο µεγάλη πόλη της Ελλάδας. Ακόµη πιο απότοµη ήταν η αλλαγή στην πνευµατική της ατµόσφαιρα. Ενώ 

µέχρι τότε η Αθήνα δεν είχε προσφέρει το παραµικρό στην πνευµατική ανάπτυξη της Ελλάδας, µέσα σε 

ελάχιστα χρόνια γίνεται το επίκεντρο µιας καλλιτεχνικής και διανοητικής κοσµογονίας. Ποιητές, καλλιτέχνες 

και σοφοί από τις αποικίες συρρέουν στην Αθήνα και έρχονται σε επαφή µε τη λαµπρή γενιά των Αθηναίων 

οµολόγων τους. Όσα στοιχεία κι αν επικαλεστούµε, δύσκολα µπορούµε να ερµηνεύσουµε την ταχύτητα των 

εξελίξεων, που φέρνει κατά την ίδια εποχή στην ίδια πόλη τους τρεις µεγάλοι τραγικούς ποιητές και τον 

Αριστοφάνη, τον Φειδία και τον Πολύκλειτο, τον Θουκυδίδη, τον Αναξαγόρα, τον Πρωταγόρα και τον 

Σωκράτη. 

Στη µεγάλη αίγλη της Αθήνας του Περικλή οφείλεται και η συνάντηση του Αθηναίου Σωκράτη µε 

τους προερχόµενους από τις αποικίες Σοφιστές. Για τη µορφή ωστόσο που πήρε η φιλοσοφία µε τη γενιά 

αυτή των στοχαστών, µια πλευρά της αθηναϊκής ιστορίας έπαιξε καθοριστικό ρόλο: η ανάπτυξη της 

δηµοκρατίας. 

Κατά τον 7ο και 6ο αιώνα η Αθήνα σπαράσσεται από έντονες εσωτερικές συγκρούσεις. H αδυναµία 

της να µετάσχει στον αποικισµό και ο περιορισµός της στο έδαφος της Αττικής οδήγησε σε οικονοµική κρίση 

και όξυνε τις κοινωνικές διαφορές. Για να φθάσουµε στην άµεση και διευρυµένη δηµοκρατία του 5ου αιώνα, 

όπου όλοι πλέον οι Αθηναίοι πολίτες µετείχαν στη διακυβέρνηση της πόλης, απαιτήθηκαν οι πολιτικές 

µεταρρυθµίσεις του Σόλωνα (592 π.X.), του Κλεισθένη (508 π.X.), του Εφιάλτη (462 π.X.) και του Περικλή 

(457-451 π.X.). Κοινό χαρακτηριστικό όλων των µεταρρυθµίσεων ήταν η προοδευτική αφαίρεση των 



 15 

προνοµίων των πλούσιων γαιοκτηµόνων προς όφελος του «δήµου». H εξουσία περνά από τον αριστοκρατικό 

Άρειο Πάγο στην Εκκλησία του Δήµου, το κυρίαρχο σώµα της δηµοκρατικής πολιτείας, όπου λαµβάνονται οι 

σηµαντικές πολιτικές αποφάσεις µε πάνδηµη συµµετοχή και µε την ισότιµη ψήφο των Αθηναίων πολιτών. 

Στην Αθήνα η πλήρωση όλων των δηµοσίων αξιωµάτων γινόταν µε κλήρωση – µόνο οι στρατηγοί 

εκλέγονταν από την Εκκλησία του Δήµου. Καθώς τα βασικά θεσµικά όργανα της δηµοκρατίας ήταν 

πολυπληθή, ένα πολύ µεγάλο τµήµα του πληθυσµού της Αθήνας ήταν ανά πάσα στιγµή απασχοληµένο µε τη 

διοίκηση της πόλης. Κάθε Αθηναίος, ανεξάρτητα από την καταγωγή, την περιουσία, τη µόρφωση ή το 

επάγγελµά του, είχε την ευκαιρία πολλές φορές στη ζωή του να περάσει από τη θέση του βουλευτή, του 

δικαστή, ακόµη και να κληρωθεί άρχοντας ή πρύτανης της Βουλής. O ρόλος του «πολίτη» γίνεται η πιο 

σεβαστή ανθρώπινη δραστηριότητα στο εσωτερικό της αθηναϊκής δηµοκρατίας. 

H ζωή του µέσου Αθηναίου αλλάζει ριζικά. H ουσιαστική συµµετοχή στα κοινά της ισχυρότερης 

ελληνικής πόλης, και µάλιστα στην κρίσιµη περίοδο του Πελοποννησιακού πολέµου, φέρνει τους πολίτες 

αντιµέτωπους µε νέα προβλήµατα. Είναι το δηµοκρατικό πολίτευµα καλύτερο από τα ολιγαρχικά 

πολιτεύµατα του παρελθόντος και των άλλων πόλεων; Ποια είναι τα όρια της δηµοκρατίας; Ποιοι πρέπει να 

ψηφίζουν και ποιοι να εκλέγονται; Πώς διασφαλίζεται η ορθότητα των αποφάσεων του Δήµου και η 

αποτελεσµατική άσκηση της εξουσίας; Πώς πρέπει να νοµοθετούµε, και πότε αλλάζουµε τους ισχύοντες 

νόµους; Πώς µπορούµε να περιορίσουµε τους εκάστοτε ισχυρούς; 

Νέα προβλήµατα αντιµετωπίζει όχι µόνο ο πολίτης που καλείται για πρώτη φορά να συµµετάσχει στα 

κοινά, αλλά και αυτός που χάνει τα προνόµιά του. Για τις παλιές αριστοκρατικές οικογένειες των Αθηναίων, 

από τις οποίες προερχόταν η συντριπτική πλειονότητα των ιθυνόντων ακόµη και στην εποχή της 

δηµοκρατίας, η πολιτική αποκτά εντελώς νέο νόηµα. H ευγενική καταγωγή και η µεγάλη ιδιοκτησία δεν 

εξασφαλίζουν πλέον την πρόσβαση στην εξουσία. Για να αποκτήσει κανείς δύναµη στη δηµοκρατική Αθήνα, 

ένας δρόµος µόνο υπάρχει: πρέπει να έχει µαζί του την πλειοψηφία των πολιτών στη Βουλή και στην 

Εκκλησία του Δήµου. Πρέπει δηλαδή να γνωρίζει πώς να πείθει τους συµπολίτες του για την ορθότητα της 

άποψής του, και µάλιστα όχι κάθε τέσσερα χρόνια, όπως γίνεται σήµερα, αλλά σε καθηµερινή βάση. Στην 

αθηναϊκή δηµοκρατία, στη δηµοκρατία των «λόγων», η τέχνη της πειθούς γίνεται η ύψιστη πολιτική αρετή. 

H τέχνη της πειθούς όµως είναι απαιτητική και δεν µαθαίνεται εύκολα. Δεν είναι σαν τις άλλες 

τέχνες, που περνούν από γενιά σε γενιά µε την άσκηση και την εµπειρία. H οικογένεια, όσο εξέχουσα κι αν 

είναι, δεν µπορεί να διασφαλίσει µια τέτοια µάθηση, και η πόλη της Αθήνας, όπως όλες οι ελληνικές πόλεις, 

δεν έχει θεσµούς δηµόσιας εκπαίδευσης. Τον ρόλο του δασκάλου της πολιτικής, σε αυτήν τη συγκυρία, θα 

διεκδικήσει ο ρήτορας και ο φιλόσοφος. 

Αντιλαµβανόµαστε τώρα γιατί η φιλοσοφία αλλάζει προσανατολισµό κατά τον 5ο αιώνα, και γιατί 

συνδέει τη µοίρα της µε την Αθήνα. Σε ένα περιβάλλον κοσµογονικών πολιτικών µεταβολών, θα ήταν 

παράλογο οι φιλόσοφοι να µείνουν ανεπηρέαστοι. H ανατροπή της παλαιάς τάξης πραγµάτων δεν αλλάζει 

απλώς τις κοινωνικές ισορροπίες, δηµιουργεί και κρίση αξιών. Τίποτα δεν είναι πλέον δεδοµένο όσον αφορά 

τη θέση του ανθρώπου µέσα στην κοινωνία και την αποδεκτή ηθική συµπεριφορά. H φιλοσοφία ανακαλύπτει 

µια νέα ήπειρο γόνιµου προβληµατισµού. Και στον φιλόσοφο δίνεται για πρώτη φορά η ευκαιρία να 



 16 

απευθυνθεί σε ένα διευρυµένο ακροατήριο και να διεκδικήσει έναν λειτουργικό ρόλο στο εσωτερικό της 

δηµοκρατικής πολιτείας. 

  



 17 

1.3. O Πλάτων, η πολιτική και η Ακαδηµία 
 

Η στροφή που συντελείται µε τον Σωκράτη και τους Σοφιστές θα ολοκληρωθεί µε τη φιλοσοφία του 

Πλάτωνα. O Πλάτων γεννήθηκε στην Αθήνα το 428 π.X. και ανδρώθηκε µέσα στην ταραγµένη περίοδο του 

Πελοποννησιακού πολέµου και των δραµατικών γεγονότων που ακολούθησαν την ήττα των Αθηναίων. H 

οικογένειά του ήταν µια από τις πιο γνωστές και παλιές οικογένειες της Αθήνας, µε ιδιαίτερη παρουσία στα 

πολιτικά πράγµατα, πάντοτε στο πλευρό των ολιγαρχικών. 

Λογικό είναι να υποθέσουµε ότι ο Πλάτων θα είδε κατ’ αρχήν µε ευνοϊκό µάτι την κίνηση των 

Τριάκοντα το 404 π.X., η οποία προωθούσε την εγκαθίδρυση ενός αριστοκρατικού καθεστώτος και απέδιδε 

την ήττα του πολέµου στον εκφυλισµό της αθηναϊκής δηµοκρατίας. H ωµή βία ωστόσο που επέβαλε το 

απολυταρχικό καθεστώς, και ο κύκλος του αίµατος στον οποίο οδήγησε έπεισαν τον Πλάτωνα ότι κανένα 

πολιτικό σύστηµα δεν µπορεί να θεµελιωθεί µόνο στον καταναγκασµό. H συναίνεση των πολιτών και ο 

σεβασµός των νόµων αποτελούν θεµέλια του δίκαιου πολιτεύµατος. Από την άλλη πλευρά, ο Πλάτων 

ουδέποτε αποδέχτηκε την εξισωτική λογική της άµεσης δηµοκρατίας, η οποία, κατά τη γνώµη του, 

αποµακρύνει τους έντιµους και τους άξιους πολίτες από την εξουσία και φέρνει στο προσκήνιο τους 

επιτήδειους και τους δηµαγωγούς. H αρνητική του γνώµη για τη δηµοκρατία εδραιώθηκε, όταν είδε τους 

ηγέτες της παλινόρθωσης, µετά τη πτώση των Τριάκοντα, να σέρνουν σε δίκη τον Σωκράτη το 399 π.X. και 

να τον οδηγούν στον θάνατο. 

Απογοητευµένος τόσο από τη δηµοκρατία όσο και από την υπαρκτή ολιγαρχία, ο Πλάτων θα 

µπορούσε να οδηγηθεί στην πολιτική αποχή. H φιλοσοφία άλλωστε, στην οποία από νωρίς στράφηκε, 

αποτελεί διαβατήριο για κάθε προσωπική διαδροµή. O φιλόσοφος, ακόµη κι αν ενδιαφέρεται για την πολιτική 

όπως ο Πλάτων, έχει πάντοτε τη δυνατότητα να καταφύγει στην ασφάλεια που προσφέρει η καθαρή θεωρία – 

η ιδανική πλατωνική πολιτεία είναι άραγε τίποτε περισσότερο από µια τολµηρή ουτοπία; Ωστόσο ο Πλάτων 

τουλάχιστον προσπάθησε να συνδέσει τη θεωρία και την πράξη. Αυτό µαρτυρούν τα αποτυχηµένα ταξίδια 

του στη Σικελία, όπου επιχείρησε να µυήσει τους τυράννους των Συρακουσών στη φιλοσοφία. Αυτό µαρτυρεί 

και η καθοριστική του απόφαση να ιδρύσει την Ακαδηµία. 

H αρνητική εµπειρία των σικελικών ταξιδιών έκανε τον Πλάτωνα να αναζητήσει µια εναλλακτική 

διέξοδο. Αν το όραµα του συνολικού µετασχηµατισµού της κοινωνίας έµοιαζε ανέφικτο, αφού θα 

προσέκρουε πάντοτε στα συµφέροντα των αντίθετων οµάδων και στις φιλοδοξίες των ισχυρών, θα µπορούσε 

τουλάχιστον να δηµιουργηθεί µια µικρογραφία της ιδανικής πολιτείας µέσα στην Αθήνα, ένας θύλακας 

αντίστασης στα επικρατούντα ήθη. Έτσι γεννήθηκε η ιδέα της ίδρυσης της πλατωνικής Ακαδηµίας το 387 

π.X, λίγο πριν τη γέννηση του Αριστοτέλη. 

H Ακαδηµία υπήρξε ένας θεσµός καινοτοµικός. Θα πρέπει να τη φανταστούµε σαν µια κλειστή 

οργάνωση οµοϊδεατών, που αποφάσισαν να ζήσουν από κοινού µια ζωή αφοσιωµένη στη φιλοσοφία και την 

επιστηµονική γνώση. Υπήρξε κατά κάποιον τρόπο το πρώτο πανεπιστήµιο της αρχαιότητας, µια κλειστή 

σχολή φιλοσοφίας: είχε ιεραρχική δοµή µε επικεφαλής έναν σχολάρχη, ειδικευµένους ερευνητές, δασκάλους 

και µαθητές, τακτικά και δόκιµα µέλη. Το γνωστικό ιδεώδες, η αναζήτηση της αλήθειας, λειτουργούσε ως 



 18 

συνεκτικός δεσµός των µελών της πλατωνικής Ακαδηµίας. Για τον Πλάτωνα ωστόσο η γνώση είχε αξία µόνο 

αν οδηγούσε στην ηθική βελτίωση των ατόµων και την ευδαιµονία του συνόλου. Το κυρίαρχο λοιπόν 

στοιχείο της Ακαδηµίας ήταν ο κοινός τρόπος ζωής των µελών της, η κοινή αναζήτηση, ο δηµιουργικός 

διάλογος, µέσα από τον οποίο η νέα γενιά των µαθητών έβρισκε τον δρόµο της. 

Στην Ακαδηµία συγκεντρώθηκαν ορισµένα από τα πιο δηµιουργικά µυαλά του 4ου αιώνα: ο 

µαθηµατικός Θεαίτητος, οι αστρονόµοι Eύδοξος, Κάλλιππος και Ηρακλείδης, οι φιλόσοφοι Σπεύσιππος, 

Ξενοκράτης, Φίλιππος και, φυσικά, ο Αριστοτέλης, ο οποίος πέρασε 20 ολόκληρα χρόνια στο εσωτερικό της 

Ακαδηµίας. Στο δηµιουργικό αυτό περιβάλλον βρήκε διέξοδο η ενεργητικότητα του Πλάτωνα µέχρι τον 

θάνατό του το 347 π.X. Με δεδοµένη την προτίµησή του για την προφορική επικοινωνία, υποθέτουµε ότι το 

µεγαλύτερο µέρος της δραστηριότητάς του αφιερώθηκε στη διδασκαλία και στη διάπλαση των µαθητών του. 

Λέγεται µάλιστα ότι τα πιο δύσκολα και κεντρικά ζητήµατα της πλατωνικής φιλοσοφίας, αν και αποτελούσαν 

αντικείµενο διδασκαλίας και συζήτησης σε στενό κύκλο προχωρηµένων µαθητών, δεν πήραν ποτέ γραπτή 

µορφή, για να µην προδοθούν τα νοήµατά τους. 

Για την ιστορία της αρχαίας ελληνικής φιλοσοφίας η ίδρυση και η εδραίωση της πλατωνικής 

Ακαδηµίας αποτελεί σηµείο καµπής. Έκτοτε είναι αδιανόητη η µοναχική άσκηση της φιλοσοφίας. Ήδη στο 

τέλος του 4ου αιώνα, λίγα χρόνια µετά τον θάνατο του Πλάτωνα, στην Αθήνα λειτουργούν άλλες τρεις 

σηµαντικές φιλοσοφικές σχολές, πλήρως οργανωµένες (το Λύκειο του Αριστοτέλη και του Θεόφραστου, η 

Στοά του Ζήνωνα και του Κλεάνθη και ο Κήπος του Επίκουρου), χωρίς να υπολογίσουµε τους πολυάριθµους 

κύκλους των Σωκρατικών, οι οποίοι µάλλον δεν απέκτησαν ποτέ κλειστό χαρακτήρα. O επίδοξος φιλόσοφος 

σπουδάζει λοιπόν σε κάποια σχολή, και, κατά κανόνα, διατηρεί τον δεσµό του µε τη σχολή αυτή. Ακόµη 

όµως κι αν είναι αυτοδίδακτος ή αν έχει διαρρήξει τους δεσµούς του µε τους δασκάλους του, αισθάνεται και 

τότε υποχρεωµένος να ενταχθεί σε µια οµάδα. H ιστορία της αρχαίας φιλοσοφίας γίνεται πλέον η ιστορία των 

αντιµαχόµενων φιλοσοφικών σχολών. 

Σ’ αυτό το πνευµατικό κλίµα, η επιλογή του νεαρού Αριστοτέλη να ενταχθεί στην πλατωνική 

Ακαδηµία φαίνεται απόλυτα φυσιολογική. 

  



 19 

1.4. Αριστοτέλης, ο σύγχρονός µας 
 

Παρά την αναµφισβήτητη γοητεία τους, ο Σωκράτης και ο Πλάτων µάς είναι ουσιαστικά ξένοι. H απόσταση 

που χωρίζει τον σύγχρονο άνθρωπο από τα πολύπλοκα προβλήµατα της αθηναϊκής κοινωνίας του 5ου και του 

4ου αιώνα π.X., από τα προβλήµατα που διαµόρφωσαν τη σωκρατική και την πλατωνική φιλοσοφία, είναι 

τεράστια και αγεφύρωτη. Εξακολουθούµε ακόµη και σήµερα να διαβάζουµε µε ενδιαφέρον τους πλατωνικούς 

διαλόγους, τους διαβάζουµε όµως περισσότερο σαν µια µορφή λογοτεχνίας, σαν ψηφίδες στο µωσαϊκό µιας 

εξωτικής εποχής που έχει οριστικά παρέλθει. H φιλοσοφία έχει γίνει για µας µια ατοµική αναζήτηση, 

προϋποθέτει την αποµόνωσή µας από τα τρέχοντα ζητήµατα και τις µέριµνες της καθηµερινής ζωής, 

στηρίζεται στην επίπονη σχέση του µοναχικού αναγνώστη µε το τυπωµένο κείµενο ενός βιβλίου. H 

φιλοσοφία είναι πρωτίστως κατανόηση και γνώση – δεν είναι πλέον ούτε ζωντανός διάλογος ούτε τέχνη του 

βίου. 

Με τον Αριστοτέλη, αντιθέτως, ο σύγχρονος αναγνώστης αισθάνεται περισσότερο οικείος. Πρώτα 

απ’ όλα, ο Αριστοτέλης γράφει µε έναν τρόπο που θυµίζει τον σηµερινό τρόπο γραφής της φιλοσοφίας· για 

την ακρίβεια, είναι αυτός που πρώτος καθιερώνει την επιστηµονική πραγµατεία ως όχηµα µετάδοσης της 

φιλοσοφίας. Στα αριστοτελικά κείµενα κυρίαρχος δεν είναι ο συγγραφέας ή τα λογοτεχνικά προσωπεία του, 

αλλά τα προβλήµατα που συζητούνται και οι θέσεις που εκτίθενται. Ένα συγκεκριµένο πρόβληµα αποτελεί 

την αφετηρία κάθε αριστοτελικής πραγµατείας. Πριν προχωρήσει στην έκθεση των δικών του θέσεων, ο 

Αριστοτέλης παραθέτει τις απόψεις των άλλων φιλοσόφων (πολλές φορές, και τις διαδεδοµένες αντιλήψεις 

των κοινών ανθρώπων), προχωρά στην ανάλυση και την κριτική τους, για να καταλήξει σε ορισµένες 

θεµελιώδεις απορίες – σε φιλοσοφικά και επιστηµονικά διλήµµατα. H δική του τώρα συµβολή παίρνει κατά 

κανόνα τη µορφή µιας αποδεικτικής διαδικασίας: προηγείται η διατύπωση των γενικών θέσεων, των «πρώτων 

αρχών» ή των αξιωµάτων κάθε επιστηµονικού κλάδου, και έπεται η εξαγωγή συµπερασµάτων από αυτές τις 

πρώτες αρχές µε έναν αυστηρό συλλογιστικό τρόπο. Διαβάζοντας τα γραπτά του Αριστοτέλη, 

παρακολουθούµε έναν ερευνητή που ανοίγει µια θεωρητική συζήτηση µε τους προγενεστέρους και τους 

συγχρόνους του, που δηλώνει µε σαφήνεια τις πηγές του και τις επιρροές του, που διαλέγεται µε επιµονή και 

ευρηµατικότητα µε τον ίδιο τον εαυτό του, και προσπαθεί να θεµελιώσει µια νέα αυστηρή µέθοδο. 

Το φάσµα τώρα των ενδιαφερόντων του είναι πραγµατικά εντυπωσιακό. Αν εξαιρέσει κανείς τα 

καθαρά µαθηµατικά και την τέχνη της ιατρικής, σε όλους τους άλλους γνωστικούς τοµείς ο Αριστοτέλης έχει 

καθοριστική συµβολή. Με σηµερινούς όρους, θα λέγαµε ότι ασχολήθηκε µε όλους τους κλάδους της 

φιλοσοφίας και τη λογική, µε όλες τις φυσικές επιστήµες, µε τη φυσιολογία, τη γεωγραφία και τη 

µετεωρολογία. Ακόµη µε τη ρητορική, τη θεωρία του επιχειρήµατος, τη γλώσσα και τη θεωρία της 

λογοτεχνίας, την ιστορία των θεσµών και των ιδεών, την πολιτική επιστήµη. 

Στη φιλοσοφία, ο Αριστοτέλης επιχειρεί τον επιτυχή συνδυασµό της πλατωνικής ηθικής και πολιτικής 

φιλοσοφίας µε τη φυσική φιλοσοφία των Προσωκρατικών, και εγκαινιάζει τον κλάδο της Λογικής. Στις 

επιστήµες, θέτει τις βάσεις για τη φυσική, τη χηµεία και τη µετεωρολογία, και αναδεικνύει τη σηµασία και τη 

κεντρική θέση της βιολογίας. Συστηµατοποιεί την πρακτική της ρητορικής, θεµελιώνει τη θεωρία της 



 20 

λογοτεχνίας (την «ποιητική») και ξεκινά ένα πρόγραµµα συστηµατικής καταγραφής των πολιτευµάτων και 

των θεσµών των ελληνικών πόλεων. 

Με δύο λόγια, τα αριστοτελικό έργο αντιπροσωπεύει την εγκυκλοπαίδεια των γνώσεων του 4ου 

αιώνα π.X. 

  



 21 

1.5. Η ζωή του Αριστοτέλη 
 

O Αριστοτέλης γεννήθηκε το 384 π.X. στα Στάγειρα της Χαλκιδικής, µια αποικία της Χαλκίδας, που βρέθηκε 

στην επικράτεια του κράτους των Μακεδόνων. Ο πατέρας του Nικόµαχος υπήρξε γιατρός του βασιλιά της 

Μακεδονίας Αµύντα. Στις ιατρικές καταβολές της οικογένειάς του αποδίδουν πολλές φορές την έλξη του 

Αριστοτέλη προς την παρατήρηση της φύσης και την εµπειρική έρευνα. 

Για τα παιδικά χρόνια του Αριστοτέλη δεν γνωρίζουµε πολλά πράγµατα. Ο πατέρας του πέθανε ενώ ο 

Αριστοτέλης ήταν ακόµη µικρός, και ο ίδιος µεγάλωσε υπό την εποπτεία του γαµπρού του, του Προξένου. Η 

οικογένειά του ήταν εύπορη και καλλιεργηµένη, και θα πρέπει να του έδωσε µια ολοκληρωµένη πρώτη 

µόρφωση. Παρά τις σχέσεις της οικογένειάς του µε τη µακεδονική αυλή, η παιδεία που πήρε ο νεαρός 

Αριστοτέλης ήταν σύµφωνη µε τα αρχαιοελληνικά ιδεώδη του 5ου αιώνα, που προέβαλαν την ελευθερία του 

ατόµου, την ισονοµία και τη συµµετοχή στην πολιτική κοινότητα. Τα ιδεώδη αυτά ο Αριστοτέλης τα 

ενστερνίστηκε πλήρως και τα ενσωµάτωσε στην πολιτική του φιλοσοφία, παραβλέποντας τα µηνύµατα των 

καιρών που έδειχναν προς άλλη κατεύθυνση. Στα χρόνια του κλείνει οριστικά µια µακρά περίοδος της 

ελληνικής πολιτικής ιστορίας: η πόλη-κράτος θα παρακµάσει κάτω από την µακεδονική ηγεµονία, οι 

αυτόνοµες ελληνικές πόλεις θα ενταχτούν σε εκτεταµένα ισχυρά κράτη µε απολυταρχική κεντρική εξουσία, 

και το επίκεντρο των πολιτικών και διανοητικών εξελίξεων θα µετατοπιστεί βαθµιαία από τον ελλαδικό χώρο 

προς την Ανατολή. O Αριστοτέλης δεν έδειξε να εντυπωσιάζεται από τις εξελίξεις αυτές, ούτε από το νέο 

µοντέλο διακυβέρνησης που εγκαινίασε ο Μέγας Αλέξανδρος µετά τις κατακτήσεις του, επιδιώκοντας τη 

µόνιµη συνύπαρξη Ελλήνων και «βαρβάρων» κάτω από το ίδιο νοµικό και πολιτικό πλαίσιο. Κατά τη δική 

του γνώµη, η φύση των Ελλήνων ήταν ριζικά διαφορετική από τη φύση των άλλων ανατολικών λαών, οπότε 

και η αντίθεση ανάµεσα στους ελληνικούς πολιτικούς θεσµούς και την ανατολική δεσποτεία παρέµενε 

ασυµφιλίωτη. Μάλιστα παραδίδεται ότι η συµβουλή που έδωσε στον Αλέξανδρο ήταν η εξής: «Στους 

Έλληνες να φέρεσαι σαν αρχηγός, στους βαρβάρους όµως σαν αφέντης. Τους πρώτους να τους νοιάζεσαι σαν 

φίλους και συγγενείς σου, τους άλλους όπως δίνει κανείς τροφή σε ζώα ή φυτά» (απόσπ. 658, Rose). Μάλλον 

λοιπόν θα πρέπει να συµπεράνουµε ότι ο Αριστοτέλης δεν είχε ιδιαίτερη επίδραση επάνω στον Αλέξανδρο, 

όταν, µετά από πρόσκληση του βασιλιά της Μακεδονίας Φίλιππου, ανέλαβε για 7 χρόνια την εκπαίδευση του 

13χρονου τότε διαδόχου του µακεδονικού θρόνου. 

Από τα 17 του χρόνια ο Αριστοτέλης εγκαθίσταται στην Αθήνα, και εντάσσεται στην Ακαδηµία του 

Πλάτωνα, το έργο του οποίου θα πρέπει να υποθέσουµε ότι ήδη γνώριζε. Τον καιρό που έρχεται ο 

Αριστοτέλης στην Αθήνα, το 361 π.Χ., ο Πλάτων βρίσκεται στη Σικελία και υπεύθυνος της Ακαδηµίας είναι 

ο Εύδοξος ο Κνίδιος, ο µεγαλύτερος µαθηµατικός και αστρονόµος του 4ου αιώνα π.Χ. Για τον Εύδοξο ο 

Αριστοτέλης θα διατηρήσει πάντοτε την καλύτερη γνώµη, όπως φαίνεται από τον τρόπο που αναφέρεται σ’ 

αυτόν στα έργα του. Με την επιστροφή του Πλάτωνα, η Ακαδηµία θα γνωρίσει τις µέρες της µεγαλύτερης 

ακµής της, ακριβώς την περίοδο που ο νεαρός Αριστοτέλης µυείται βαθµιαία στα µυστικά της φιλοσοφίας. 

H θεωρητική αντίθεση του Αριστοτέλη στα νέα ήθη που έφερε η µακεδονική κατάκτηση δεν ήταν 

αρκετή για να αναιρέσει τη δυσπιστία των Αθηναίων στο πρόσωπό του. Στην Αθήνα ο Αριστοτέλης 



 22 

παρέµεινε πάντοτε ένας ξένος, στενά συνδεδεµένος στα µάτια του κόσµου µε την αυλή των Μακεδόνων, 

οπότε ήταν φυσικό να αποτελέσει στόχο της αντιµακεδονικής παράταξης. Ουδέποτε απέκτησε πολιτικά 

δικαιώµατα, ακόµη κι όταν η φήµη του εδραιώθηκε τόσο ώστε να του ανατεθεί, σε συνεργασία µε τον µαθητή 

του Καλλισθένη, η καταγραφή των νικητών των Πυθικών αγώνων στο µαντείο των Δελφών. Οι Αθηναίοι 

κατά καιρούς τον χρησιµοποίησαν ως µεσολαβητή για να επιτύχουν προνόµια από τον Φίλιππο – λέγεται 

µάλιστα ότι έστησαν και στήλη προς τιµή του για να τον αποζηµιώσουν για τις υπηρεσίες του στην πόλη. 

Παρ’ όλα αυτά φαίνεται ότι αρκετές φορές αναγκάστηκε να φύγει από την Αθήνα, ανάλογα µε τις τροπές που 

πήρε η πολιτική αντιπαράθεση στην πόλη. Στην αρνητική φήµη του Αριστοτέλη ίσως να επέδρασαν, πέρα 

από τους πολιτικούς, και φιλοσοφικοί λόγοι, αφού πολλές φορές ενεπλάκη σε έντονες διαµάχες τόσο µε τη 

σχολή του Ισοκράτη όσο και τους διαδόχους του Πλάτωνα, τους Μεγαρικούς φιλοσόφους και τους Κυνικούς. 

Η κατάληψη της Ολύνθου από τους Μακεδόνες το 349 π.Χ. και η ανάληψη της εξουσίας στην Αθήνα 

από τον Δηµοσθένη και το αντιµακεδονικό στρατόπεδο δηµιούργησαν βαρύ κλίµα για τον Αριστοτέλη. Έτσι, 

µετά τον θάνατο του Πλάτωνα τον 347 π.Χ., ο Αριστοτέλης εγκαταλείπει την Αθήνα και ζει για τρία χρόνια 

στην Άσσο της Μικράς Ασίας, κοντά στον τύραννο και προστάτη των φιλοσόφων Eρµία, µε τον οποίο τον 

συνέδεαν οικογενειακοί δεσµοί. Οι δεσµοί αυτοί θα ενισχυθούν όταν ο Αριστοτέλης θα παντρευτεί την ανιψιά 

(ή την κόρη) του Ερµία, την Πυθιάδα, µε την οποία απέκτησε τα δύο παιδιά του. Από την Άσσο θα περάσει 

στη Μυτιλήνη. Εκεί θα µείνει για δύο χρόνια, θα συνδεθεί µε τον Θεόφραστο από την Ερεσό, τον κυριότερο 

µαθητή του και συνεχιστή του στο Λύκειο, και, όπως λέγεται, θα αφοσιωθεί στη συλλογή εµπειρικού υλικού 

για τις ζωολογικές του έρευνες. Θα επιστρέψει στη γενέτειρά του το 343 π.Χ., συνοδευόµενος από τον 

Θεόφραστο, και έναν χρόνο αργότερα θα αποδεχθεί την πρόσκληση του βασιλιά των Μακεδόνων Φιλίππου 

να αναλάβει την εκπαίδευση του διαδόχου του µακεδονικού θρόνου Αλέξανδρου. 

Για τη σχέση του Αριστοτέλη µε τον Αλέξανδρο σώζονται πολλοί θρύλοι και ελάχιστα στοιχεία. Η 

εικόνα της συνάντησης του νεαρού στρατηλάτη και του σοφού φιλοσόφου είναι ένα θέµα που εξάπτει τη 

φαντασία. Δυστυχώς όµως, για την πραγµατική σχέση που αναπτύχθηκε µεταξύ τους, µόνο υποθέσεις 

µπορούµε να κάνουµε. Ο Αλέξανδρος, όταν γνωρίστηκε µε τον Αριστοτέλη, ήταν 13 ετών και, αν κρίνουµε 

από την µετέπειτα εξέλιξή του, αρκετά ώριµος για την ηλικία του. Ο Αριστοτέλης, από την άλλη πλευρά, δεν 

ήταν ακόµη ο διάσηµος σοφός, και θα πρέπει να οφείλει την επιλογή του στη στενή του σχέση µε τη 

µακεδονική βασιλική οικογένεια. Η εκπαίδευση που επιδίωξε να δώσει ο Αριστοτέλης στον Αλέξανδρο θα 

πρέπει να ήταν σύµφωνη µε την κλασική ελληνική παράδοση, αφού λέγεται ότι ετοίµασε ένα αντίγραφο της 

Ιλιάδας για τον νεαρό διάδοχο, θεωρώντας, αντίθετα από τον Πλάτωνα, ότι η µεγάλη ποίηση µπορεί να 

διαµορφώσει σωστά το ήθος και τον χαρακτήρα. Εύλογη µπορεί ακόµη να θεωρηθεί η επίδραση του 

Αριστοτέλη στη διάπλαση του συστήµατος των ηθικών αξιών του Αλέξανδρου. Στην πολιτική ωστόσο 

θεωρία, όπως είπαµε, οι απόψεις του Αριστοτέλη και του ώριµου πλέον Αλέξανδρου παρέµειναν διαµετρικά 

αντίθετες. Θα µπορούσε µάλιστα κανείς να ισχυριστεί ότι η αποτυχία του Αριστοτέλη ως δασκάλου ήταν 

µάλλον ευεργετική για τον µαθητή του. Ο Αλέξανδρος δεν υπήρξε µόνο µεγάλος κατακτητής αλλά και ένας 

καινοτόµος πολιτικός αναµορφωτής. Το µοντέλο διακυβέρνησης που οραµατίστηκε για την αχανή του 

επικράτεια αποτέλεσε το πρότυπο για κάθε µελλοντική αυτοκρατορία· απλώς το µοντέλο αυτό δεν είχε καµία 



 23 

σχέση µε τα κλασικά αρχαιοελληνικά ιδεώδη. Αν ο Αλέξανδρος υιοθετούσε τις πολιτικές πεποιθήσεις του 

Αριστοτέλη, µάλλον δεν θα έφθανε ποτέ στον Ινδό ποταµό, αφού για µια ελληνική πόλη-κράτος η µόνιµη 

κατάκτηση µιας άλλης είναι αδιανόητη (µόνο οι Σπαρτιάτες παρέβησαν αυτόν τον κανόνα µε τους 

Μεσσήνιους)· και σίγουρα δεν θα είχε ποτέ σκεφθεί την εγκαθίδρυση ενός ενιαίου πολυεθνικού κράτους, στο 

οποίο θα συνυπήρχαν Έλληνες και «βάρβαροι». 

Ο Αριστοτέλης θα επιστρέψει στην Αθήνα το 335 π.X., και πάλι µε τον Θεόφραστο, όταν, µετά την 

ολοκληρωτική καταστροφή της Θήβας από τον βασιλέα πλέον Αλέξανδρο, η πόλη βρισκόταν κάτω από τον 

ζυγό των Μακεδόνων. Ο φίλος του Αντίπατρος είχε διοριστεί κυβερνήτης της Ελλάδας – οι στενοί δεσµοί του 

µε τον Αντίπατρο πιστοποιούνται από το γεγονός ότι ο Αριστοτέλης θα ορίσει τον Αντίπατρο ως εκτελεστή 

της διαθήκης του. Είναι η εποχή που ο Αριστοτέλης αρχίζει τη διδασκαλία του στο Λύκειο, και γράφει τα 

σηµαντικότερα έργα του. Για να είµαστε ακριβείς, δεν είναι απολύτως σίγουρο αν ο Αριστοτέλης, όσο ζούσε, 

ίδρυσε φιλοσοφική σχολή στο πρότυπο της πλατωνικής Ακαδηµίας. Μόνο µε τον Θεόφραστο, µετά το θάνατο 

του Αριστοτέλη, πιστοποιείται η λειτουργία του Λυκείου ως οργανωµένης σχολής. 

Με τον θάνατο του Αλεξάνδρου το 323 π.X., κατά τις ταραχές που ξέσπασαν στην Αθήνα, η ζωή του 

Αριστοτέλη απειλήθηκε σοβαρά, οπότε αναγκάστηκε να καταφύγει στην Χαλκίδα. Λέγεται ότι διατυπώθηκε 

εναντίον του κατηγορία για ασέβεια, και ότι φεύγοντας είπε ότι δεν θα επιτρέψει στους Αθηναίους να κάνουν 

δυο φορές το ίδιο έγκληµα κατά της φιλοσοφίας (Αιλιανός, Ποικίλη ιστορία ΙΙΙ 36) – εννοώντας φυσικά την 

καταδίκη και τον θάνατο του Σωκράτη. Στην αποµόνωση της Χαλκίδας θα πεθάνει τον επόµενο χρόνο, σε 

ηλικία 62 χρόνων. Ο θάνατος του οφείλεται σε κάποια διαδεδοµένη αρρώστια, και µάλλον δεν έχει τίποτε το 

ηρωικό. Πολύ αργότερα ωστόσο, στα χρόνια της ύστερης αρχαιότητας ή του Μεσαίωνα, θα αναπτυχθούν 

µύθοι για τις τελευταίες του ώρες και τις συµβουλές που έδωσε στους µαθητές τους πριν πεθάνει, κατά το 

πρότυπο του θανάτου του Σωκράτη στον Φαίδωνα. 

  



 24 

Κεφάλαιο 2ο Ο χαρακτήρας της αριστοτελικής φιλοσοφίας 
 

2.1. Από τα Στάγειρα στο Πανεπιστήµιο του Πλάτωνα 
 

O Αριστοτέλης είναι ο πρώτος Έλληνας φιλόσοφος µε πολυετείς συστηµατικές σπουδές – και σ’ αυτό ακόµη 

µας θυµίζει σύγχρονο φιλόσοφο. Από τα 17 του χρόνια εισάγεται στην πλατωνική Ακαδηµία και παραµένει 

µέλος της για 20 ολόκληρα χρόνια. Θα πρέπει να φανταστούµε ότι πέρασε από όλα τα στάδια της 

εκπαιδευτικής διαδικασίας· ξεκίνησε από δόκιµο µέλος, στη συνέχεια εντάχθηκε στον στενό κύκλο των 

µαθητών του Πλάτωνα που διατηρούσαν προσωπική σχέση µε τον δάσκαλο, και στα τελευταία χρόνια έγινε 

κι αυτός µέλος του διδακτικού προσωπικού της σχολής. Μάλιστα λέγεται ότι του είχε ανατεθεί ο ρόλος του 

«Αναγνώστη», του µέλους δηλαδή της σχολής, που αναλάµβανε να εισαγάγει τους υπολοίπους σε µια νέα 

θεωρία ή σε νέο σύγγραµµα. H θέση του στον πλατωνικό κύκλο ήταν σίγουρα ηγετική, αφού, µετά τον 

θάνατο του Πλάτωνα, λέγεται ότι διεκδίκησε τη θέση του σχολάρχη της Ακαδηµίας, χωρίς επιτυχία. Για την 

πρώτη εκλογή, του 347 π.X., όταν σχολάρχης έγινε ο Σπεύσιππος, ο ανιψιός του Πλάτωνα, είναι µάλλον 

απίθανο να είχε προβληθεί ως υποψήφιος ο νεαρός ακόµη Αριστοτέλης. Τη δεύτερη ωστόσο φορά, το 338 

π.X., ίσως ο Αριστοτέλης να είχε κάποιες πιθανότητες να εκλεγεί αντί του Ξενοκράτη, αν µπορούσε να 

επιστρέψει στην Αθήνα από τη Μακεδονία όπου βρισκόταν λόγω της πολιτικής κατάστασης. Θα πρέπει 

ωστόσο να οµολογήσουµε ότι ελάχιστες πληροφορίες διαθέτουµε για τον τρόπο επιλογής των σχολαρχών της 

Ακαδηµίας. 

Μετά την επιστροφή του στην Αθήνα το 335 π.Χ., ο Αριστοτέλης αποφάσισε να αποστασιοποιηθεί 

από την Ακαδηµία και να οργανώσει τον δικό του κύκλο µαθητών. H σχολή του Αριστοτέλη ιδρύθηκε στο 

Γυµνάσιο του Λυκείου, στην ανατολική πλευρά της Αθήνας, και πήρε, όπως είπαµε, την οριστική της µορφή 

µετά το θάνατο του φιλοσόφου, από τον Θεόφραστο, τον βασικό συνεργάτη και µαθητή του. Τα µέλη της 

Σχολής ονοµάστηκαν «Περιπατητικοί», γιατί, όπως λέγεται, η διδασκαλία γινόταν στο ύπαιθρο κατά τη 

διάρκεια περιπάτων. 

Είναι κρίµα ότι, αν εξαιρέσει κανείς τον Αριστοτέλη, γνωρίζουµε λίγα πράγµατα για τους άλλους 

σηµαντικούς φιλοσόφους του πλατωνικού κύκλου. Και από τα λίγα όµως πράγµατα που γνωρίζουµε 

προκύπτει ότι η πλατωνική σχολή δεν ήταν δογµατική ούτε ιδιαίτερα πιστή στο γράµµα της διδασκαλίας του 

ιδρυτή της. Το πιο πιθανό είναι ότι και ο ίδιος ο Πλάτων θα πρέπει να ενθάρρυνε τις θεωρητικές διαφωνίες 

και την ανεξαρτησία της σκέψης των µαθητών του. Δηµιουργήθηκε έτσι µια ζωντανή κοινότητα στοχαστών, 

που έδινε ερεθίσµατα τόσο στον ίδιο τον Πλάτωνα για την ανάπτυξη της τελευταίας φάσης της φιλοσοφίας 

του όσο και στους µαθητές τους για να ανοίξουν τα δικά τους φτερά. Όλοι λοιπόν ξεκινούσαν από κάποιο 

κοινό υπόβαθρο, από µια βασική εκδοχή της πλατωνικής φιλοσοφίας, στη συνέχεια όµως ακολουθούσαν 

αποκλίνουσες διαδροµές. Είναι χαρακτηριστικό ότι ο Αριστοτέλης στα πρώτα του γραπτά, ορισµένα µάλιστα 

από τα οποία είχαν διαλογική µορφή, µιλάει για τους Πλατωνικούς χρησιµοποιώντας το πρώτο πληθυντικό 

πρόσωπο. Από την αρχή ωστόσο κρατά µια κριτική απόσταση από τις θεωρίες του Πλάτωνα, και γρήγορα θα 



 25 

προχωρήσει στην απόρριψη της θεωρίας των Ιδεών και στην προβολή της δικής του σύλληψης της 

πραγµατικότητας. 

Δεν είναι εύκολο να σταθµίσει κανείς τι οφείλει ο Αριστοτέλης στην πλατωνική του εκπαίδευση και 

τι είναι αποκλειστικά δική του κατάκτηση. Γύρω απ’ αυτό άλλωστε το ζήτηµα –τον «πλατωνισµό» του 

Αριστοτέλη– έχει αναπτυχθεί µια τεράστια γόνιµη γραµµατεία. Το σίγουρο είναι ότι ο Πλάτων δεν ευνοούσε 

την πολυµάθεια, η οποία είναι βασικό χαρακτηριστικό της αριστοτελικής σκέψης. Στην πλατωνική Ακαδηµία 

η έµφαση δινόταν µόνο στη φιλοσοφία, ενώ από τις επιστήµες διδάσκονταν µόνο τα µαθηµατικά, στα οποία 

εντάσσονταν και η αστρονοµία. Όταν λοιπόν µαθαίνουµε από τη βιογραφική παράδοση ότι ο Πλάτων είχε 

αποδώσει στον Αριστοτέλη το προσωνύµιο «ο αναγνώστης», µπορεί ο χαρακτηρισµός αυτός να οφειλόταν σε 

κάποια λειτουργία της Ακαδηµίας, µπορεί όµως να είχε και ειρωνική χροιά. Για τον Πλάτωνα η εκτεταµένη 

και συστηµατική συλλογή υλικού, πάνω στην οποία στηρίχτηκε η βιολογία του Αριστοτέλη, µάλλον θα 

φαινόταν χαµένος χρόνος. Και σίγουρα δεν θα καταλάβαινε τι δουλειά είχε ένας φιλόσοφος να καταγράφει 

και να ταξινοµεί τα υπάρχοντα πολιτεύµατα ή να συντάσσει καταλόγους µε τους νικητές των Ολυµπιακών 

αγώνων ή των δραµατικών διαγωνισµών της αθηναϊκής δηµοκρατίας. 

Ο Αριστοτέλης ξεκίνησε τη συγγραφική του καριέρα γράφοντας διαλόγους, οι οποίοι δυστυχώς δεν 

έχουν σωθεί. Το λογοτεχνικό αυτό είδος, που καθιέρωσε µε την αξεπέραστη µαεστρία του ο ίδιος ο Πλάτων, 

θα πρέπει να λειτουργούσε ως πρότυπο γραφής για τους φιλοσοφικούς κύκλους της εποχής. Η θεµατολογία 

των αριστοτελικών διαλόγων, απ’ όσο γνωρίζουµε, µαρτυρεί κι αυτή πλατωνικές καταβολές: ηθική, 

ρητορική, κοσµολογία, θεωρία της ποίησης. Το ύφος του θα πρέπει να ήταν προσεγµένο, µε αναφορές και 

παραθέµατα από την ποιητική παράδοση, ιδίως από τον Ευριπίδη. Ο Κικέρων, που είχε άµεση πρόσβαση στα 

κείµενα αυτά, εξυµνεί το λογοτεχνικό ύφος του Αριστοτέλη, γεγονός που φαίνεται παράδοξο σε όσους 

γνωρίζουν µόνο τα διδακτικά του συγγράµµατα. 

Οι θέσεις ωστόσο που εξέφραζε ο Αριστοτέλης στην πρώιµη αυτή συγγραφική του δραστηριότητα 

σίγουρα δεν ήταν ακραιφνώς πλατωνικές. Πολύ νωρίς προχώρησε σε έντονη κριτική στη θεωρία των Ιδεών, 

ενώ προσπάθησε να θεµελιώσει δική του θεωρία για τη διαλεκτική, τη δοµή και τη λειτουργία του σύµπαντος, 

την εξέλιξη του πολιτισµού και τη γέννηση της φιλοσοφίας. Έδωσε ιδιαίτερη έµφαση στις λογικές διακρίσεις, 

στις συστηµατικές ταξινοµήσεις και στις συλλογές ποικίλων δεδοµένων. Προφανώς δεν έχει ακόµη 

διαµορφώσει τη συνολική του κοσµοθεώρηση, βρίσκεται όµως σε µια ιδιαίτερα δηµιουργική φάση, όπου οι 

ψηφίδες των θεωριών του σταδιακά συγκεντρώνονται. 

Αν επιχειρούσε κανείς να συνοψίσει εκείνα τα στοιχεία της πλατωνικής φιλοσοφίας, που ο 

Αριστοτέλης δεν απέρριψε ποτέ και που αποτελούν εποµένως σταθερές αφετηρίες του, θα κατέληγε στα εξής: 

1. Η έµφαση του Πλάτωνα στη διαλεκτική φύση της φιλοσοφικής σκέψης διατηρείται µε έναν 

ιδιάζοντα τρόπο και στον Αριστοτέλη. Από ένα σηµείο και µετά ο Αριστοτέλης δεν γράφει διαλόγους, στις 

πραγµατείες του όµως παραµένει ζωντανό το διαλογικό στοιχείο. Ο Αριστοτέλης διαλέγεται µε τους 

παλαιότερους στοχαστές, διαλέγεται µε τους φιλοσοφικούς του αντιπάλους στην Ακαδηµία, διαλέγεται 

κυρίως µε τον εαυτό του. Η ειδικότητά του είναι η ανάδειξη κρίσιµων προβληµάτων σε κάθε τοµέα της 

γνώσης, η συζήτηση εναλλακτικών λύσεων και η προβολή των καθοριστικών «αποριών», των φιλοσοφικών 



 26 

δηλαδή διληµµάτων από τα οποία κανείς δεν µπορεί εύκολα να διαφύγει. Η επιστήµη της Λογικής, η 

καθοριστική αυτή συµβολή του Αριστοτέλη στη µεταγενέστερη φιλοσοφία, εδράζεται επίσης στην πλατωνική 

διαλεκτική. 

2. Η θεώρηση των «όντων», δηλαδή των πραγµάτων που έχουν αυθεντική και ουσιαστική ύπαρξη –ο 

κλάδος που σήµερα αποκαλούµε «οντολογία» ή «µεταφυσική»– βρίσκεται στο επίκεντρο τόσο της 

πλατωνικής όσο και της αριστοτελικής φιλοσοφίας. Ο Αριστοτέλης θα ακολουθήσει τον Πλάτωνα στην 

αναζήτηση µιας πρωταρχικής γνώσης (η «πρώτη φιλοσοφία»), επάνω στην οποία θεµελιώνονται όλες οι 

επιστήµες και οι πρακτικές και από την οποία αντλείται το βασικό φιλοσοφικό οπλοστάσιο. Απλώς ο 

Αριστοτέλης δεν πιστεύει ότι η πρώτη φιλοσοφία εξαντλεί το σύνολο της άξιας λόγου ανθρώπινης γνώσης, 

όπως διατείνεται ο Πλάτων για τη δική του θεωρία των Ιδεών. 

3. Ο Αριστοτέλης ασπάζεται την πλατωνική πεποίθηση ότι έγκυρη γνώση (η «επιστήµη») µπορεί να 

υπάρξει µόνο για το καθολικό. Αν και στη δική του φιλοσοφία τα ατοµικά αισθητά όντα είναι τα µόνα 

υπαρκτά, –δεν υπάρχουν δηλαδή οι αυτόνοµες πλατωνικές Ιδέες–, εξακολουθεί να πιστεύει ότι η ακριβής 

γνώση αυτών των ατοµικών οντοτήτων δεν έχει φιλοσοφικό ενδιαφέρον. Η επιστήµη δεν προσπαθεί να 

συλλάβει τον επιµέρους άνθρωπο, τον Σωκράτη ή τον Αλκιβιάδη, αλλά τον άνθρωπο στη γενικότητά του. Θα 

πρέπει λοιπόν να εντοπίσουµε το καθολικό ή το ουσιαστικό στοιχείο που έχουν όλοι οι επιµέρους άνθρωποι: 

το «είδος» τους, στη γλώσσα του Αριστοτέλη, που στο σηµείο αυτό υιοθετεί έναν πλατωνικό όρο («είδος» και 

«ιδέα» είναι συνώνυµες έννοιες στον Πλάτωνα). 

  



 27 

2.2. Ο Αριστοτέλης και η προγενέστερη φιλοσοφία 
 

Είναι γεγονός ότι ο Αριστοτέλης εγκαινιάζει µια καινοφανή µέθοδο προσέγγισης των παλαιότερων γραπτών 

κειµένων. Κατά τον Düring ([1991], 51), ενώ «οι περισσότεροι από τους νεαρούς σπουδαστές της Ακαδηµίας 

‘άκουγαν’ βιβλία», ο Αριστοτέλης «διάβαζε βιβλία µε τον τρόπο που τα διαβάζουµε και εµείς». Στα Τοπικά 

συστήνει στον επίδοξο διαλεκτικό την εκµετάλλευση των γραπτών κειµένων του παρελθόντος για τη 

συναγωγή πινάκων, που θα αποτελέσουν µια εύχρηστη παρακαταθήκη έγκυρων απόψεων: 

 

Πρέπει να κάνουµε και επιλογή [προτάσεων] από τα γραπτά κείµενα, και να συνθέτουµε πίνακες για κάθε γένος 

όντων, τοποθετώντας εξαρχής το κάθε γένος ξεχωριστά, για παράδειγµα, «το αγαθό» ή «το έµβιο ον» – και 

µάλιστα «το αγαθό» ως προς όλες του τις πλευρές, ξεκινώντας από την ουσία. Πρέπει επίσης να σηµειώνουµε 

κάθε φορά και τις γνώµες των επωνύµων, όπως λ.χ. ότι ο Εµπεδοκλής υποστήριξε ότι τα στοιχεία των σωµάτων 

είναι τέσσερα· γιατί αυτό που έχει υποστηρίξει κάποιος διάσηµος µπορεί πιο εύκολα να γίνει αποδεκτό (Τοπικά 

105b12-18). 

 

H προσφυγή σε γενικά αποδεκτές πεποιθήσεις, σε αντιλήψεις που άντεξαν στο πέρασµα του χρόνου, δεν 

ενισχύει µόνο την πειθώ των λόγων µας, αλλά είναι και µια ένδειξη για την αλήθεια τους. Μιλώντας για τη 

θεϊκή φύση του ουρανού και την αιωνιότητά του, ο Αριστοτέλης θεωρεί αποφασιστική ένδειξη για την 

αλήθεια των θέσεών του το γεγονός ότι τις ίδιες απόψεις είχαν όλοι όσοι ασχολήθηκαν µε τα ουράνια, «και 

βάρβαροι και Έλληνες… στην ολότητα του παρελθόντος χρόνου, όπως φαίνεται από τις παραδόσεις που 

πέρασαν από τη µια γενιά στην επόµενη» (Περί ουρανού 270b5-15). Και αιτιολογεί τη σύµπτωση των 

απόψεων µε την πεποίθηση ότι οι ίδιες αλήθειες επανεµφανίζονται στην ανθρώπινη ιστορία, «φθάνουν και 

ξαναφθάνουν ως εµάς, όχι µια και δύο φορές αλλά απειράριθµες» (Περί ουρανού 270b19, η ίδια σκέψη 

διατυπώνεται επίσης στα Μετεωρολογικά 339b27, στα Μετά τα φυσικά Λ 1074b10, και στα Πολιτικά 

1329b25). 

Κατά τον Jaeger ([1948], 130), αυτή η πεποίθηση θα πρέπει να οδήγησε τον Αριστοτέλη στη σύνταξη 

µιας συλλογής ελληνικών παροιµιών, «µε τη σκέψη ότι αυτές οι λακωνικές και εντυπωσιακές εµπειρικές 

συµβουλές είναι αποµεινάρια µιας προ-λόγιας φιλοσοφίας» (βλ. και απόσπ. 13, Rose). Γνωρίζουµε επίσης ότι 

ο Αριστοτέλης είχε γράψει ξεχωριστές πραγµατείες για τους Πυθαγόρειους, για τον Δηµόκριτο, ίσως για τον 

Αλκµαίωνα και άλλους προσωκρατικούς φιλοσόφους, οι οποίες δυστυχώς χάθηκαν. Και έχουµε στα χέρια 

µας, από τα διασωθέντα έργα του, τους πολύτιµους προλόγους του, όπου αναφέρεται εκτενώς στις αντιλήψεις 

των παλαιότερων φιλοσόφων για το κάθε ζήτηµα που ο ίδιος προτίθεται να αναπτύξει. 

Η ανθρώπινη σκέψη λοιπόν θα µπορούσε να ιδωθεί υπό εξελικτικό πρίσµα, ως συνεχής επαναφορά 

των ίδιων βασικών ερωτηµάτων και βαθµιαία βελτίωση των απαντήσεών µας, ως διαδικασία συσσώρευσης 

γνώσεων και λύσεων. Υπάρχουν αριστοτελικά χωρία που όντως µαρτυρούν µια τέτοια προσέγγιση. 

 



 28 

Όλοι έχουν πει κάτι για τη φύση· και ενώ ο καθένας ξεχωριστά δεν προσφέρει τίποτε ή προσφέρει ελάχιστα σ’ 

αυτήν την έρευνα, όλοι µαζί σε συνδυασµό δηµιουργούν µια σηµαντική παρακαταθήκη (Μετά τα φυσικά α 

993b2-4). 

Το δίκαιο λοιπόν είναι να παίρνουµε υπόψη µας όχι µόνο τις γνώµες που κι εµείς µοιραζόµαστε, αλλά ακόµη 

και τις πιο επιπόλαιες, γιατί κι αυτές έχουν συµβάλει σε κάτι, αφού τουλάχιστον έχουν προετοιµάσει τη δική µας 

ερευνητική διάθεση (Μετά τα φυσικά α 993b13-15). 

 

Όπως επισηµαίνει ο Barnes ([2006], 33-34), «η στήριξη στην παράδοση ή η χρησιµοποίηση των παλαιότερων 

ανακαλύψεων αποτελεί φρόνιµη και αναντικατάστατη διαδικασία και πρακτική για κάθε επιστήµονα 

ερευνητή. Όµως στον Αριστοτέλη το ζήτηµα διαθέτει µεγαλύτερο βάθος. Είχε υψηλή επίγνωση της θέσης που 

κατείχε στο τέρµα µιας σειράς διανοητών, ενώ είχε πλήρη γνώση της ιστορίας του πνεύµατος και επίγνωση 

της δικής του θέσης µέσα σ’ αυτήν. Και η συµβουλή του να δίνουµε προσοχή στα «ένδοξα» [στις 

καθιερωµένες απόψεις] αποτελεί κάτι περισσότερο από µια συνετή απλώς προτροπή: στο κάτω κάτω όλοι οι 

άνθρωποι εκ φύσεως επιθυµούν να ανακαλύψουν την αλήθεια· η φύση δεν θα είχε προικίσει τον άνθρωπο µε 

µια τέτοια επιθυµία αν η ικανοποίησή της ήταν αδύνατη, και εποµένως, αν οι άνθρωποι γενικώς πιστεύουν 

κάτι, το γεγονός αυτό υποδηλώνει ότι είναι πιθανότερο η πεποίθηση αυτή να είναι αληθής παρά εσφαλµένη». 

Όπου υπάρχει λοιπόν προϋπάρχουσα γνώση πρέπει κατά κάποιον τρόπο να αξιοποιηθεί. Σε περιπτώσεις 

βέβαια εντελώς νέων ερευνητικών κλάδων, η έρευνα πρέπει να αρχίσει εξαρχής, και αυτό, κατά τον 

Αριστοτέλη, είναι το δυσκολότερο. Μιλώντας στους Σοφιστικούς ελέγχους για τη ρητορική και τη 

«συλλογιστική», αποδίδει την απαρχή της πρώτης σε προγενέστερους θεωρητικούς, ενώ δεν διστάζει να 

υπερηφανευτεί για τη δική του συµβολή στην εξαρχής θεµελίωση της δεύτερης (183b17 κ.ε.). 

Οι πολλαπλές αναφορές του Αριστοτέλη στους προγενέστερους φιλοσόφους και η διεξοδική ανάλυση 

των θέσεών τους µας επιτρέπουν να λέµε ότι από τον Αριστοτέλη ξεκινά η ιστορική σύλληψη της φιλοσοφίας 

– συχνά λέγεται ότι ο Αριστοτέλης είναι ο πρώτος ιστορικός της φιλοσοφίας. 

H πρωτιά του Αριστοτέλη θεµελιώνεται στη διαφορετική στάση του Πλάτωνα. H αλήθεια είναι ότι ο 

Πλάτων δεν έλκεται ιδιαίτερα από την ιστορία. Δεν διστάζει να καταφύγει σε ακραίους αναχρονισµούς, ενώ, 

όταν αναφέρεται στο παρελθόν, προσπερνά το κοντινό και ανασυνθέτει ένα απώτατο, εµφανώς µυθικό 

παρελθόν, ακολουθώντας την τάση των τραγικών ποιητών και των ρητόρων, που δεν διαχωρίζουν την ιστορία 

από τη µυθολογία. Αν εξαιρέσει κανείς τον Παρµενίδη, ελάχιστες είναι οι άµεσες αναφορές του Πλάτωνα 

στους Προσωκρατικούς. Για να δώσω ένα παράδειγµα, ο Πλάτων αναφέρει επωνύµως τον Εµπεδοκλή µόνο 2 

φορές, ενώ ο Αριστοτέλης 132. H αγωνία του Πλάτωνα είναι να οριοθετήσει τον ρόλο του φιλοσόφου 

απέναντι στους ανταγωνιστές του, απέναντι στον ποιητή, αλλά και στον πολιτικό, στον ρήτορα ή σε αυτόν 

που ο ίδιος βαφτίζει «σοφιστή». Στην ουσία ο Πλάτων ιδρύει τη φιλοσοφία. Το ενδιαφέρον του 

επικεντρώνεται στην εξασφάλιση µιας προνοµιακής γνωστικής περιοχής για τον νεοσύστατο κλάδο, όχι στη 

σκιαγράφηση της ιστορίας του. 

Από εντελώς διαφορετικό σηµείο ξεκινά ο Αριστοτέλης. Ως µέλος του πλατωνικού κύκλου, δεν έχει 

καµία αµφιβολία ή αγωνία για την ύπαρξη της φιλοσοφίας. Έχει από τα πρώτα χρόνια της µαθητείας του 



 29 

αποδεχτεί την ένταξή του σε µια σχολή, η οποία αποδέχεται την αυθεντία του Πλάτωνα και αναγνωρίζει ως 

ήρωές της τον Πυθαγόρα, τον Παρµενίδη και τον Σωκράτη. Το πρόβληµα την εποχή του Αριστοτέλη είναι 

ότι, πέρα από τους Πλατωνικούς, και άλλοι µιλούν πλέον εν ονόµατι της φιλοσοφίας: ο Ισοκράτης είναι 

σίγουρα ένας απ’ αυτούς, αλλά και ο Ξενοφών, ο Λυσίας, ο Aλκιδάµας, ο Αισχίνης. Νόηµα λοιπόν πλέον έχει 

να διευκρινιστεί η ειδικά πλατωνική προσέγγιση της φιλοσοφίας και η διαφοροποίηση της από άλλες 

σύγχρονες φιλοσοφικές προσεγγίσεις. Ο Αριστοτέλης θα εµπλακεί σε µια διαµάχη µε τους οπαδούς του 

Ισοκράτη, γράφοντας γύρω στο 360 π.Χ. ένα διάλογο, τον Γρύλο, αφιερωµένο στη σωστή αντίληψη της 

ρητορικής. Θα του απαντήσει ο Κηφισόδωρος, ένας µαθητής του Ισοκράτη, για να ακολουθήσει και νέο 

κεφάλαιο στη διαµάχη µε τον Προτρεπτικό του Αριστοτέλη και το Περί Αντιδόσεως του Ισοκράτη. Στο Περί 

Αντιδόσεως ο Ισοκράτης υποστηρίζει ότι η άξια λόγου φιλοσοφία δεν ταυτίζεται µε τις «τερατολογίες των 

παλαιών σοφιστών», δηλαδή των Προσωκρατικών, ούτε µε τους «τους εριστικούς λόγους όσων καταγίνονται 

µε την αστρονοµία και τη γεωµετρία και τους άλλους κλάδους των µαθηµατικών» (Περί Αντιδόσεως 261), 

δηλαδή των Πλατωνικών. Αντιθέτως, η πραγµατική φιλοσοφία έχει πολύ πιο προσιτή και ταπεινή αποστολή: 

δεν διαφέρει ιδιαίτερα από την καθιερωµένη παιδεία, την αποτελεσµατική χρήση του λόγου και την καλή 

διαχείριση των ιδιωτικών και δηµοσίων υποθέσεων (Περί Αντιδόσεως 271, 275, 285). 

O Προτρεπτικός του Αριστοτέλη, όπως µαρτυρεί και ο τίτλος του, είναι ένας δηµόσιος λόγος, 

γραµµένος από ένα µέλος του πλατωνικού κύκλου µε στόχο την υπεράσπιση της ακαδηµαϊκής αντίληψης της 

φιλοσοφίας. Στον λόγο αυτό ο Αριστοτέλης θα προβάλλει την κυρίαρχη θέση της φιλοσοφίας ως της 

κατεξοχήν ελεύθερης γνώσης, την αποδέσµευσή της από κάθε πρακτική χρησιµότητα, τη συγγένειά της µε τις 

µαθηµατικές επιστήµες. Τα ίδια ακριβώς γνωρίσµατα θα αποδώσει στη φιλοσοφία και στο 1ο βιβλίο (το Α) 

των Μετά τα φυσικά. Στο κείµενο µάλιστα αυτό θα επιχειρήσει µια εξιστόρηση της γέννησης και της εξέλιξης 

της φιλοσοφίας, αρχίζοντας από τον Θαλή και φθάνοντας ως τον Πλάτωνα και τους µαθητές του, σεβόµενος 

τη χρονική ακολουθία. Από το κείµενο αυτό έχει στην ουσία προκύψει η εικόνα του Αριστοτέλη ως ιστορικού 

της φιλοσοφίας. O Αριστοτέλης θα υπερασπιστεί µια φιλοσοφία καθαρά θεωρητική, µια φιλοσοφία 

προσανατολισµένη στη µελέτη των άυλων µορφών. Στην ιστορική της έκφανση η φιλοσοφία αυτή παίρνει 

µορφή µε τον Πλάτωνα και τους µαθητές του, µέσα στους οποίους συγκαταλέγει και τον εαυτό του. O 

Αριστοτέλης λοιπόν αναλαµβάνει να δείξει πώς αναδύθηκε βαθµιαία η φιλοσοφία της εποχής του ξεκινώντας 

από τα πρώτα βήµατα της θεωρητικής αναζήτησης στην Ιωνία του 6ου αιώνα π.X. 

O Αριστοτέλης ορίζει τη φιλοσοφία ως τη «θεωρητική γνώση των πρώτων αρχών και των πρώτων 

αιτιών» (Μετά τα φυσικά 982b9). Αν η φιλοσοφία είναι η θεωρητική γνώση των πρώτων αρχών και αιτιών, 

τότε το επόµενο ερώτηµα, που φυσιολογικά προκύπτει, είναι ποιες είναι αυτές οι πρώτες αρχές και αιτίες. Το 

ερώτηµα αυτό θα οδηγήσει τον Αριστοτέλη στην εξιστόρηση της προγενέστερης φιλοσοφίας. H 

δικαιολόγηση που δίνει ο Αριστοτέλης είναι η εξής: 

 

Τώρα όµως είναι η ώρα να στραφούµε και σε εκείνους που επιχείρησαν, πριν από εµάς, να προσεγγίσουν τα 

όντα και να φιλοσοφήσουν για την αλήθεια των πραγµάτων. Γιατί είναι φανερό ότι και εκείνοι κάνουν λόγο για 

κάποιες αρχές και αιτίες. H αναδροµή στο έργο τους θα είναι λοιπόν χρήσιµη για την πορεία της δικής µας 



 30 

έρευνας. Γιατί είτε θα ανακαλύψουµε κάποιο άλλο είδος αιτίας είτε θα βεβαιωθούµε ότι οι αιτίες που εµείς 

αναφέρουµε είναι οι σωστές (Μετά τα φυσικά 983b1-6). 

 

H αναδροµή στο παρελθόν δείχνει να είναι µια διαδικασία που επιζητεί να επικυρώσει µια αριστοτελική θέση. 

Το ότι η έκθεση αυτή παίρνει τελικά τη µορφή ιστορικής αφήγησης, δεν πρέπει να θεωρηθεί αυτονόητη 

επιλογή. Κανείς πριν τον Αριστοτέλη δεν είχε επιχειρήσει κάτι παρόµοιο. Κανείς δεν είχε προσπαθήσει να 

προσδιορίσει πότε ακριβώς γεννήθηκε η φιλοσοφία, ποια προβλήµατα αντιµετώπισε, από ποιους δρόµους 

πέρασε, πώς έφτασε ως το παρόν. Έχουµε εποµένως το πρώτο δείγµα γραφής της ιστορίας της φιλοσοφίας. O 

Αριστοτέλης θα ξεκινήσει από τον Θαλή και θα καταλήξει στον Πλάτωνα και τους µαθητές του. Το 

συµπέρασµα στο τέλος της ιστορικής διαδροµής επιβεβαιώνει, όπως άλλωστε αναµέναµε, την αριστοτελική 

προσέγγιση. 

 

Το συµπέρασµα που βγαίνει απ’ αυτή την επισκόπηση είναι ότι κανείς απ’ όσους µίλησαν για αρχές και αιτίες 

δεν ξέφυγε από το πλαίσιο που εµείς καθορίσαµε στα Φυσικά. Όλοι φαίνονται σαν να αγγίζουν κάπως τις δικές 

µας αρχές, µε τρόπο όµως συγκεχυµένο (Μετά τα φυσικά 988a20-23). 

Η µαρτυρία λοιπόν των προηγούµενων φιλοσόφων φαίνεται ότι ενισχύει την πεποίθησή µας ότι σωστά έχουµε 

καθορίσει τα αίτια, το πλήθος και τα είδη τους – καθώς όλοι αυτοί δεν µπόρεσαν να διακρίνουν κάποια άλλη 

αιτία. Επιπλέον, έγινε φανερό ότι πρέπει να αναζητήσουµε όλες τις αρχές µε τον τρόπο τον δικό µας ή µε 

κάποιον παρόµοιο  τρόπο (Μετά τα φυσικά 988b16-20). 

 

H ιστορία της φιλοσοφίας του Αριστοτέλη είναι συνοπτική - είναι ζήτηµα αν καλύπτει πάνω από 10 σελίδες 

ενός σηµερινού βιβλίου. Το σύντοµο αυτό κείµενο αποτελεί ωστόσο έναν σηµαντικό σταθµό στην ιστορία 

των ιδεών: είναι η πρώτη φορά που κάποιος επιχειρεί να καταγράψει συστηµατικά τις διανοητικές εξελίξεις 

του παρελθόντος. Δεν θα βρούµε στο κείµενο του Αριστοτέλη καµία προσπάθεια ακριβούς χρονολόγησης 

των παλαιότερων εξελίξεων. Το παρελθόν θα χωριστεί ουσιαστικά σε δύο περιόδους. H γέννηση της 

φιλοσοφίας συντελείται µε τον Θαλή, σε µια χρονική στιγµή που δεν προσδιορίζεται, αλλά από την οποία ο 

Αριστοτέλης µεταβαίνει άνετα στο δικό του παρόν, απαριθµώντας έναν σχετικά περιορισµένο κατάλογο 

επιγόνων. H «προϊστορία» τώρα της φιλοσοφίας περιλαµβάνει τον Όµηρο, τον Ησίοδο, και «τους 

παµπάλαιους θεολόγους» (983b28-29), δηλαδή τους ποιητές που διαµόρφωσαν την ελληνική µυθολογία. 

O Θαλής λοιπόν αποτελεί ένα σηµαντικό ορόσηµο: είναι ο ιδρυτής, λέει ο Αριστοτέλης, αυτής της 

φιλοσοφίας. Σηµατοδοτεί το πέρασµα από τον µύθο στον λόγο. Γιατί όµως ο Θαλής; Για τους συγχρόνους του 

Αριστοτέλη, ακόµη και για τον Πλάτωνα, ο Θαλής δεν είναι παρά ένας από τους Επτά Σοφούς, µια µορφή 

ανάµεσα στον µύθο και την πραγµατικότητα. Η τοποθέτηση του Θαλή στην αφετηρία της φιλοσοφίας 

αποτελεί λοιπόν µια θεωρητική κατασκευή του Αριστοτέλη – µια καινοτοµική απόφαση, που υιοθετείται 

ακόµη και σήµερα από όλες τις ιστορίες της αρχαίας ελληνικής φιλοσοφίας. Στο εσωτερικό τώρα της 

φιλοσοφίας η έκθεση του Αριστοτέλη ακολουθεί σε γενικές γραµµές τη χρονολογική εξέλιξη. Αν 

στηριχτούµε στα στοιχεία που παραθέτει, µπορούµε να στοιχειοθετήσουµε την ακόλουθη διαδοχή 



 31 

φιλοσόφων: Θαλής, άλλοι υλικοί µονιστές, Παρµενίδης, Εµπεδοκλής, Αναξαγόρας, Δηµόκριτος, 

Πυθαγόρειοι, Σωκράτης, Πλάτων. 

Γιατί όµως ο Αριστοτέλης επιχειρεί να οργανώσει το υλικό του χρονολογικά; Αν είχε σκοπό να 

ερευνήσει ένα ειδικό πρόβληµα, δεν θα είχε λόγο να επιµείνει στη χάραξη της ακριβούς ιστορίας του 

προβλήµατος. Εδώ όµως το θέµα του είναι η ίδια η φιλοσοφία. Σε έναν λόγο υπέρ της φιλοσοφίας, 

καταλυτικό επιχείρηµα είναι η κατάδειξη της αναγκαιότητάς της. O Αριστοτέλης ξεκινά από το αξίωµα ότι η 

βαθύτερη φύση του ανθρώπου είναι άρρηκτα συνδεδεµένη µε την αναζήτηση της γνώσης - η πρώτη φράση 

των Μετά τα φυσικά είναι ακριβώς ότι «όλοι οι άνθρωποι επιζητούν εκ φύσεως τη γνώση» (980a20). Και η 

φιλοσοφία, ως θεωρητική γνώση των πρώτων αρχών και αιτιών, «η πιο θεϊκή» επιστήµη» και «η πιο άξια» 

(983a5), είναι το τελευταίο στάδιο αυτής της γνωστικής αναζήτησης. Το εξελικτικό πρίσµα γίνεται κυρίαρχο. 

O Αριστοτέλης δείχνει πώς εξελίχθηκε η ίδια η φιλοσοφία, από τότε που «ψέλλιζε για τα πάντα, αφού ήταν 

ακόµη νέα και στα πρώτα της βήµατα» (993a15-16) µέχρι τη δική του εποχή. H φιλοσοφία αποκτά πλέον 

ιστορία. H ιστορία της φιλοσοφίας του Αριστοτέλη είναι ένα χρονικό διαδοχικών ανακαλύψεων προς τη 

βαθµιαία ανάδυση της αλήθειας, η χάραξη µιας διαδροµής, της οποίας γνωρίζει πολύ καλύτερα την κατάληξη 

παρά την αφετηρία. Γνωρίζοντας πού βρίσκεται, θα επιχειρήσει να πάει προς τα πίσω, αποδίδοντας και 

τίτλους τιµής σε εκείνους τους προγενέστερους στοχαστές που πρώτοι άνοιξαν δρόµους. 

Η ιστορία του Αριστοτέλη έχει κατά καιρούς κατακριθεί. Οι κριτικοί του επισηµαίνουν ότι δεν είναι 

πάντοτε και αντικειµενικός στις κρίσεις του, ότι υιοθετεί αναχρονισµούς, ότι εκείνο που τον ενδιαφέρει είναι 

να δείξει τη δική του ανωτερότητα ως φυσική κατάληξη των όσων είχαν προηγηθεί. Οι κριτικές αυτές δεν 

είναι άστοχες. Θα πρέπει ωστόσο να παραδεχτούµε η ιστορία του Αριστοτέλη είχε τόση δύναµη, ώστε ακόµη 

δεν έχει αντικατασταθεί το ερµηνευτικό του υπόδειγµα µε κάποιο καλύτερο. Αρκεί να συγκρίνει κανείς 

οποιαδήποτε σύγχρονη ιστορία της αρχαίας ελληνικής φιλοσοφίας µε την αριστοτελική ανασύνθεση για να 

δει την καταλυτική της επίδραση. Ακόµη και σήµερα τοποθετούµε τις απαρχές της φιλοσοφίας, το πέρασµα 

από τον µύθο στον λόγο, στην Ιωνία του 6ου αιώνα. Ακόµη και σήµερα θεωρούµε καθοριστική την κριτική 

του Παρµενίδη στη φυσική µεταβολή και βλέπουµε τα συστήµατα των ύστερων Προσωκρατικών ως 

προσπάθειες υπέρβασης της παρµενίδειας πρόκλησης. Ακόµη και σήµερα θεωρούµε καθοριστική τη 

σωκρατική στροφή στον άνθρωπο, η οποία οδηγεί τον Πλάτωνα στην εισαγωγή των Ιδεών ως νοητών και 

απόλυτων αξιών. Και το πιο σηµαντικό: δεν έχουµε συνειδητοποιήσει ότι, µετά τον Αριστοτέλη, είναι 

αδύνατον πλέον κανείς να σπουδάσει φιλοσοφία χωρίς τη γνώση της ιστορίας της. 

  



 32 

2.3. Τα γραπτά του Αριστοτέλη 
 

Όσο ζούσε ο Αριστοτέλης δηµοσίευσε έναν περιορισµένο αριθµό έργων, κάποια από τα οποία ήταν διάλογοι 

που απευθύνονταν στο ευρύ κοινό και κάποια άλλα πραγµατείες, συχνά µε επίκεντρο την πλατωνική θεωρία 

των Ιδεών. Από τα έργα αυτά κανένα δεν σώθηκε ολόκληρο (αν και σώθηκαν τρία ποιήµατά του, αφιερωµένα 

σε φίλους µε διάφορες αφορµές). Έφτασαν όµως στα χέρια µας τα αδηµοσίευτα διδακτικά του συγγράµµατα, 

ή µάλλον οι προσωπικές του σηµειώσεις επάνω στις οποίες στήριζε τη διδασκαλία στους µαθητές του. 

Οι αρχαίες πηγές µάς µεταφέρουν µια µυθιστορηµατική εκδοχή της διάσωσής τους. Τα χειρόγραφα 

του Αριστοτέλη (µαζί µε την πλούσια προσωπική του βιβλιοθήκη) κληροδοτήθηκαν µετά το θάνατό του 

στους διαδόχους του στο Λύκειο, µεταφέρθηκαν στη συνέχεια στη Σκήψη της Μικράς Ασίας όπου έµειναν 

θαµµένα σε κάποια σπηλιά και ξεχασµένα για περισσότερο από 200 χρόνια. Είναι πιθανόν ότι τα βιβλία του 

Αριστοτέλη κατέληξαν στη βιβλιοθήκη της Αλεξάνδρειας, όπως άλλωστε και του Θεόφραστου, όχι όµως και 

τα προσωπικά του χειρόγραφα. Χρωστούµε τη διάσωση των χειρογράφων στο συλλεκτικό πάθος ενός 

πλούσιου βιβλιόφιλου Αθηναίου, του Απελλικώντα. Ο Απελλικών έµαθε για την ύπαρξη του πολύτιµου 

αυτού υλικού, το αναζήτησε στη Σκήψη και τελικά το αγόρασε και το έφερε στην Αθήνα. Όλα αυτά γίνονται 

στις αρχές του 1ου αιώνα π.X. Μετά τον πρώτο µιθριδατικό πόλεµο, κατά τη διάρκεια του οποίου οι Αθηναίοι 

εξεγέρθηκαν εναντίον των Ρωµαίων, ο Σύλλας θα καταλάβει την Αθήνα το 86 π.X., και τα χειρόγραφα του 

Αριστοτέλη θα µεταφερθούν ως πολύτιµη λεία στη Ρώµη. 50 περίπου χρόνια αργότερα εκδόθηκαν από ένα 

προικισµένο φιλόλογο και γνώστη της φιλοσοφίας του Αριστοτέλη, τον Ανδρόνικο τον Ρόδιο. Με την έκδοση 

του Ανδρόνικου τα αριστοτελικά συγγράµµατα πήραν την οριστική τους µορφή, αυτήν που έχουµε και εµείς 

σήµερα µπροστά µας όταν διαβάζουµε τον Αριστοτέλη. 

Οι λεπτοµέρειες αυτής της ιστορίας δεν έχουν ιδιαίτερη σηµασία – δεν αποκλείεται να είναι σε έναν 

βαθµό φανταστικές. Είναι πάντως γεγονός ότι η µεγάλη διάδοση της σκέψης του Αριστοτέλη αρχίζει µόνο 

όταν εκδίδονται τα διδακτικά του συγγράµµατα, τρεις αιώνες µετά τον θάνατό του. Αν τα χειρόγραφα είχαν 

χαθεί, η ιστορία της µεταγενέστερης φιλοσοφίας θα ήταν διαφορετική, αφού το έργο του Αριστοτέλη 

αποτέλεσε τη βάση της φιλοσοφίας των Βυζαντινών, των Αράβων και των Σχολαστικών της Δύσης. Τα έργα 

του Αριστοτέλη συζητούνται και σχολιάζονται συστηµατικά σε όλη την ύστερη ελληνική αρχαιότητα. Η 

αριστοτελική παράδοση συνεχίζεται αµείωτη σε όλη τη βυζαντινή περίοδο, αλλά και µετά την Άλωση στον 

ελληνικό χώρο µέχρι τον 19ο αιώνα. Η µεγάλη ωστόσο φήµη του Αριστοτέλη οφείλεται στην κυριαρχική του 

θέση στη φιλοσοφία των Αράβων και του Δυτικού Μεσαίωνα. Τα βασικά έργα του Αριστοτέλη 

µεταφράζονται στα αραβικά ήδη από τον 9ο αιώνα µ.Χ. και γίνονται θεµέλιος λίθος της σκέψης των 

σπουδαίων Αράβων φιλοσόφων Αλ Φαράµπι, Αβικέννα και Αβερρόη. Μέσω των Αράβων θα γίνουν γνωστά 

στην Λατινική Δύση κατά τον 12ο αιώνα µ.Χ., οπότε και θα επιχειρηθεί η σύνθεση χριστιανικής θεολογίας 

και αριστοτελικής φιλοσοφίας στο σχολαστικό σύστηµα. Με τον Θωµά τον Ακινάτη (13ος αιώνας) η αίγλη 

του Αριστοτέλη θα φτάσει στο απόγειό της, και το αριστοτελικό σύστηµα θα αποτελέσει τη βάση της 

εκπαίδευσης στα ευρωπαϊκά πανεπιστήµια µέχρι τον 17ο αιώνα µ.Χ. 



 33 

Πιο σηµαντική όµως είναι µια άλλη συνέπεια της περίεργης αυτής ιστορίας. Το υλικό που έφτασε στα 

χέρια του Ανδρόνικου δεν προοριζόταν για δηµοσίευση. Φανταζόµαστε ότι περιείχε σηµειώσεις των 

µαθηµάτων του Αριστοτέλη, µε διάσπαρτες προσθήκες, αναθεωρήσεις και απορίες, κάποιες ηµιτελείς 

πραγµατείες, σχεδιάσµατα µελλοντικών έργων, συλλογές εµπειρικών δεδοµένων. Σκεφτείτε έναν καθηγητή 

που επανέρχεται χρόνο µε τον χρόνο στα ίδια βασικά θέµατα στις παραδόσεις του. Τι πιο φυσικό από το να 

χρησιµοποιήσει το υλικό που έχει συσσωρεύσει από τα προηγούµενα χρόνια, τροποποιώντας ωστόσο κάποια 

σηµεία ή προσθέτοντας νέες σκέψεις και αναλύσεις. Αν µάλιστα το κοινό του είναι ιδιαίτερα δεκτικό και 

δηµιουργικό, ο ίδιος µπορεί να επωφεληθεί από τον διάλογο που θα προκληθεί και να ενσωµατώσει και άλλα 

στοιχεία. Σε κάποια έργα οι ειδικοί διακρίνουν ίχνη συστηµατικής αναθεώρησης. Πρόκειται δηλαδή για ένα 

ανοµοιογενές υλικό, που ο Αριστοτέλης δεν έπαψε να επεξεργάζεται και να συµπληρώνει όσο ζούσε. 

O Ανδρόνικος λοιπόν συνένωσε τα διάφορα µαθήµατα και τις σηµειώσεις του Αριστοτέλη σε ενιαίες 

πραγµατείες µε κριτήριο την κοινότητα της θεµατολογίας τους. Όπως µας λέει ο Πορφύριος, ο Ανδρόνικος 

«συνένωσε σε ένα έργο κείµενα που πραγµατεύονται το ίδιο θέµα, και έτσι διαίρεσε τα έργα του Αριστοτέλη 

και του Θεόφραστου σε βιβλία» (Βίος Πλωτίνου 24,6-11). Σε κάποια έργα, όπως λ.χ. στα Τοπικά, για την 

τελική µορφή υπεύθυνος θα πρέπει να ήταν ο Αριστοτέλης. Πρόκειται όµως για εξαίρεση. Στα περισσότερα 

έργα του αριστοτελικού corpus την τελική µορφή την έδωσε ο Ανδρόνικος. Δεν αποκλείεται µάλιστα να 

συµπλήρωσε και ο ίδιος κάποια κενά ή να διόρθωσε γλωσσικές ατέλειες. Θα πρέπει λοιπόν να 

συνειδητοποιήσουµε ότι οι πραγµατείες του Αριστοτέλη πήραν τη µορφή και την ονοµασία που φέρουν και 

σήµερα όχι από τον ίδιο τον συγγραφέα τους αλλά από έναν µεταγενέστερο εκδότη. Έτσι, λ.χ., η πραγµατεία 

που ονοµάστηκε «Φυσικά» περιλαµβάνει τις παραδόσεις και τις σηµειώσεις που κατά καιρούς συνέθεσε ο 

Αριστοτέλης για τις έννοιες της φύσης, της κίνησης, του χρόνου, του χώρου, του απείρου κ.ο.κ. Οργανώθηκε 

λοιπόν το έργο του Αριστοτέλη σε µια πλειάδα αυτόνοµων συγγραµµάτων, η εµβέλεια των οποίων καλύπτει 

όλο το φάσµα των γνώσεων και η συνολική τους έκτασή είναι περίπου τρεις φορές µεγαλύτερη από τους 

διαλόγους του Πλάτωνα. 

H εικόνα που αποκοµίζει όποιος προσεγγίζει το µνηµειώδες αυτό έργο είναι ότι βρίσκεται µπροστά 

σε ένα πλήρες φιλοσοφικό σύστηµα, στην πρώτη συνεκτική θεωρία που ερµηνεύει κάθε πλευρά της 

πραγµατικότητας. Προηγούνται τα λογικά συγγράµµατα, στα οποία ο Ανδρόνικος έδωσε τον τίτλο 

«Όργανον», δηλαδή εργαλείο της γνώσης. Ακολουθούν τα φυσικά συγγράµµατα, καθένα από τα οποία 

αφιερώνεται σε έναν τοµέα φυσικών φαινοµένων: τα Φυσικά µελετούν τις γενικές αρχές της φυσικής 

επιστήµης· το Περί ουρανού, τα Μετεωρολογικά, και το Περί γενέσεως και φθοράς, µελετούν αντιστοίχως την 

κοσµολογία, την µετεωρολογία και τη δοµή της ύλης· το Περί Ψυχής την φυσιολογία του ανθρώπου· και τα 

πολυάριθµα βιολογικά του συγγράµµατα µελετούν τα έµβια όντα. Μετά τα φυσικά συγγράµµατα, ο 

Ανδρόνικος τοποθέτησε ένα έργο, που περιλαµβάνει τις γενικές αρχές της φιλοσοφίας του Αριστοτέλη, τις 

βασικές του θέσεις για τη φύση των όντων. Το ονόµασε «Μετά τα φυσικά», ακριβώς γιατί έρχεται µετά τη 

µελέτη της φύσεως – κι έτσι προίκισε τη µεταγενέστερη φιλοσοφία µε µια νέα θεµελιώδη έννοια, την έννοια 

της «µεταφυσικής». H πρακτική πλευρά της φιλοσοφίας, η µελέτη της ηθικής και πολιτικής συµπεριφοράς 

των ανθρώπων, καλύπτεται αντιστοίχως µε τα Ηθικά (Ηθικά Νικοµάχεια και Ηθικά Ευδήµεια) και τα 



 34 

Πολιτικά του Αριστοτέλη. Τέλος, το αριστοτελικό corpus συµπληρώνεται µε πραγµατείες που αφιερώνονται 

σε διάφορες τέχνες, όπως η Ρητορική, που καθορίζει τους τύπους της πειστικής επιχειρηµατολογίας, και η 

Ποιητική, που µελετά τη θεωρία της ποιητικής δηµιουργίας και ειδικότερα της αρχαίας τραγωδίας. 

 
ΤΑ ΕΡΓΑ ΤΟΥ ΑΡΙΣΤΟΤΕΛΗ 

ΛΟΓΙΚΑ ΜΕΤΑΦΥΣΙΚΑ – ΟΝΤΟΛΟΓΙΚΑ 

Ό 

ρ 

γ 

α 

ν 

ο 

ν 

Κατηγορίαι Τα µετά τα φυσικά 

Περί ερµηνείας ΗΘΙΚΑ 

Τοπικά [Ηθικά µεγάλα] 

Περί των σοφιστικών ελέγχων Ηθικά Ευδήµεια 

Αναλυτικά πρότερα Ηθικά Νικοµάχεια 

Αναλυτικά ύστερα ΠΟΛΙΤΙΚΑ 

ΦΥΣΙΚΑ – ΒΙΟΛΟΓΙΚΑ Πολιτικά 

Φυσικά (Φυσική ακρόασις) Αθηναίων Πολιτεία 

Περί ουρανού ΡΗΤΟΡΙΚΗ & ΠΟΙΗΤΙΚΗ 

Περί γενέσεως και φθοράς Ρητορική τέχνη 

Μετεωρολογικά Περί ποιητικής 

Περί τα ζώα ιστορίαι ΑΠΟΣΠΑΣΜΑΤΑ 

Περί ζώων µορίων Εύδηµος 

Περί ζώων γενέσεως Περί φιλοσοφίας 

Περί ζώων πορείας Περί ιδεών 

Περί ζώων κινήσεως Προτρεπτικός 

Περί ψυχής Περί αγαθού 

«Μικρά φυσικά»  

 

Είναι όµως η σκέψη του Αριστοτέλη τόσο συστηµατική όσο δείχνει η κατάταξη των έργων του; H µελέτη 

µιας αριστοτελικής πραγµατείας αρκεί για να αναιρέσει την εικόνα της συστηµατικότητας. H ειδικότητα του 

Αριστοτέλη, το ιδιαίτερο ταλέντο του, είναι η ανάδειξη κρίσιµων προβληµάτων. Από ένα πρόβληµα ξεκινά 

πάντοτε ο Αριστοτέλης, από ένα ζήτηµα που του δίνει την ευκαιρία να κρίνει τις υπάρχουσες απαντήσεις, να 

προχωρήσει σε λεπτές διακρίσεις και να εντοπίσει τον πυρήνα του σε ένα φιλοσοφικό δίληµµα, στην 

κατάλληλη «απορία». Ακολουθεί κατά κανόνα η δική του απάντηση, συχνά όµως προτείνονται περισσότερες 

από µια εναλλακτικές λύσεις, που αφήνονται ανοικτές. O Αριστοτέλης δείχνει να θεωρεί πιο σηµαντική τη 

συζήτηση που οδηγεί στη διατύπωση µιας φιλοσοφικής θέσης από την αξία της ίδιας της θέσης. Γι’ αυτό και 

πολύ συχνά οι µελετητές του έργου του διαφωνούν για την ουσία των αριστοτελικών θέσεων. 

Επιπλέον, ο Αριστοτέλης είναι πεπεισµένος ότι η κάθε επιστήµη έχει τις δικές της αρχές (τα δικά της 

αξιώµατα), τη δική της µέθοδο και, ως έναν βαθµό, τη δική της γλώσσα. Δεν µπορεί ούτε πρέπει λοιπόν 



 35 

κανείς να επιχειρήσει µια ενοποίηση της ανθρώπινης γνώσης πάνω σε ενιαία θεµέλια. H αριστοτελική ηθική, 

για παράδειγµα, δεν µπορεί να εναρµονιστεί µε την αριστοτελική φυσική, γιατί η ανθρώπινη πράξη δεν 

υπόκειται στη φυσική νοµοτέλεια και ρυθµίζεται από τους δικούς της ιδιαίτερους κανόνες. Αλλά και µέσα 

στον χώρο της φύσης, οι επιµέρους φυσικές επιστήµες διατηρούν την αυτονοµία και την αξία τους: η 

κοσµολογία έχει διαφορετικές αρχές και διαφορετική µέθοδο από τη βιολογία – και οι δύο όµως είναι εξίσου 

σηµαντικές: 

 

Και οι δύο έρευνες έχουν τη χάρη τους. Στην πρώτη περίπτωση η γνώση των αιωνίων ουσιών [των άστρων] 

έχει τόση αξία, ώστε ακόµη και η ελάχιστη επαφή µαζί τους προσφέρει µεγαλύτερη ικανοποίηση από κάθε άλλη 

γνωστή µας ηδονή, όπως ακριβώς και το να διακρίνεις έστω και µια φευγαλέα και αποσπασµατική εικόνα του 

έρωτά σου σού δίνει µεγαλύτερη χαρά από την πλήρη θέα πολλών άλλων και σπουδαίων πραγµάτων. Στη 

δεύτερη περίπτωση η διαφορά είναι ότι η γνώση µας είναι πολύ πιο έγκυρη, αφού γνωρίζουµε καλύτερα πολύ 

περισσότερες πλευρές των φθαρτών όντων [των ζώων και των φυτών]. Θα έλεγε κανείς ότι το γεγονός ότι είναι 

πιο κοντά µας, και η φύση τους µας είναι πιο οικεία, εξισορροπεί κατά κάποιο τρόπο την αξία της επιστήµης 

των θεϊκών ουσιών… Γιατί ακόµη και αυτά που δεν παρουσιάζουν την παραµικρή χάρη στην όψη, η φύση τα 

δηµιούργησε έτσι ώστε η θεωρία τους να προσφέρει ασύλληπτες ηδονές σε εκείνους που µπορούν να συλλάβουν 

τις αιτίες, σε όσους είναι πραγµατικοί φιλόσοφοι... Σε όλα τα έργα της φύσης υπάρχει κάτι αξιοθαύµαστο (Περί 

ζώων µορίων 644b22-645a23). 

 

Στο θαυµάσιο αυτό κείµενο, που δείχνει να έχει γραφεί µε επιµέλεια και έµπνευση, φαίνεται πολύ καθαρά η 

διαφορά της ερευνητικής ιδιοσυγκρασίας του Αριστοτέλη από τον Πλάτωνα και τους άλλους επιγόνους του 

Σωκράτη. Φαίνεται ακόµη γιατί ο Αριστοτέλης είναι τόσο κοντά στη σηµερινή αντίληψη της επιστηµονικής 

έρευνας. 

  



 36 

2.4. Το ύφος και η γλώσσα του Αριστοτέλη 
 

Τα γραπτά του Αριστοτέλη δεν είναι ιδιαίτερα ελκυστικά ούτε απευθύνονται στον µέσο αναγνώστη. H 

κατανόησή τους προϋποθέτει γνώση της προγενέστερης φιλοσοφικής παράδοσης αλλά και εξοικείωση µε το 

πυκνό, δύσβατο και ξηρό ύφος του φιλοσόφου. Ίσως τα χαµένα «εξωτερικά» έργα του Αριστοτέλη να ήταν 

διαφορετικά, αν πιστέψουµε τη µαρτυρία του Κικέρωνα. Τα κείµενα πάντως που έχουµε σήµερα στα χέρια 

µας απαιτούν για την κατανόησή τους τη µεγαλύτερη δυνατή προσπάθεια από τον αναγνώστη. Ο 

Αριστοτέλης είναι, χωρίς αµφιβολία, ένας από τους πιο δύσκολους φιλοσόφους. 

Ο Αριστοτέλης δεν παίζει µε τις λέξεις, πολύ σπάνια είναι ειρωνικός, και µάλλον δεν φαίνεται να έχει 

ιδιαίτερη αίσθηση του χιούµορ. Δείχνει να εκτιµά τον έντιµο συνοµιλητή και αντίπαλο, αυτόν που, όπως λέει, 

«είναι µε τέτοιο τρόπο προικισµένος από τη φύση, ώστε να αντιµετωπίζει µε τη σωστή αγάπη και το σωστό 

µίσος καθετί που του παρουσιάζουν· µόνο τότε µπορεί να κρίνει σωστά πιο είναι το καλύτερο» (Τοπικά 

163b12-16). Κατά κανόνα γράφει µε νηφαλιότητα, οι κρίσεις του είναι αντικειµενικές, και η προσπάθειά του 

είναι να πείσει µε επιχειρήµατα το ακροατήριό του. Πολλές φορές έχει εξαρθεί ο παιδαγωγικός τόνος των 

γραπτών του, που διανθίζονται από πληθώρα παραδειγµάτων. Όπως σηµειώνει ο Düring ([1991], 67-68), 

«στα καλύτερα έργα του ο Αριστοτέλης γράφει έναν σαφή επιστηµονικό πεζό λόγο που, παρ’ όλη τη λιτή 

αντικειµενικότητά του, διατηρεί, σχεδόν σε κάθε φράση, έναν τόνο καθαρά προσωπικό. Θαυµάζουµε τη 

σφιχτοδεµένη συντοµία και τη συχνά αµετάφραστη ακριβολογία της έκφρασής του, τη µεγάλη ποικιλία των 

λεκτικών µέσων µε τα οποία ντύνει τις προτάσεις και τους ισχυρισµούς του δίνοντάς τους µια µορφή 

αντίστοιχη προς το περιεχόµενό τους, και καταλαβαίνουµε τότε γιατί επαίνεσαν τη δύναµη που είχε ο λόγος 

του να πείθει. Δεν είναι υπερβολή να υποστηρίξουµε ότι ο Αριστοτέλης είναι ο δηµιουργός του 

επιστηµονικού λόγου και του επιστηµονικού τρόπου έκθεσης». 

Παρ’ όλα αυτά ο Αριστοτέλης µπορεί κατά περιπτώσεις να γίνει ιδιαίτερα επιθετικός. Κάποιοι 

στοχαστές, όπως ο Ηράκλειτος, ο Μέλισσος ή ο Αντισθένης προκαλούν σταθερά, για διάφορους λόγους, την 

αντίδραση και την περιφρόνησή του. Για τους διαδόχους του Πλάτωνα στην Ακαδηµία, τους παλιούς του 

συντρόφους, γράφει µε πολύ πάθος και δεν διστάζει να χρησιµοποιήσει εναντίον τους χαρακτηρισµούς 

βαρείς, όπως ότι η φιλοσοφία τους είναι «µοχθηρή τραγωδία» και ότι ο λόγος τους θυµίζει «λόγο των 

δούλων» (Μετά τα φυσικά Ν 1090b13-1091a22). Κυρίως του είναι αδιανόητο πώς κάποιοι µπορούν να 

αµφισβητούν τα αυτονόητα δεδοµένα του κοινού νου και της κοινής εµπειρίας. 

 

Είπαµε λοιπόν τι είναι η φύση και τι σηµαίνει ότι κάτι οφείλεται στη φύση και ότι είναι σύµφωνο µε τη φύση. Το 

να αποπειραθούµε να δείξουµε ότι υπάρχει η φύση θα ήταν γελοίο, αφού είναι φανερό ότι υπάρχουν πολλά όντα 

σαν κι αυτά που αναφέραµε. H προσπάθεια να αποδείξει κανείς το φανερό µέσω του µη φανερού χαρακτηρίζει 

τον άνθρωπο που δεν µπορεί να διακρίνει αυτό που γίνεται από µόνο του γνωστό από εκείνο που δεν γίνεται 

(Φυσικά 193a1-6). 

 



 37 

Ο Πλάτων είχε καταφέρει, µε την συγγραφή των διαλόγων του, να µεταφέρει στο εσωτερικό της φιλοσοφίας 

τη διαλεκτική αντιπαράθεση. Ο Αριστοτέλης δεν γράφει µε τον ίδιο τρόπο. O «αγών» όµως, ως θεµελιώδης 

τρόπος εκφοράς της αλήθειας είναι κοινός σε δάσκαλο και µαθητή, όπως και σε όλη, υποψιάζοµαι, την 

αρχαιοελληνική σύλληψη της πραγµατικότητας. O Αριστοτέλης φαίνεται να έχει πλήρη συνείδηση του 

«αγωνιστικού» χαρακτήρα της φιλοσοφικής γνώσης, αν και στα κείµενά του διαλέγεται µε αντίπαλες θέσεις 

που ο ίδιος ανασυγκροτεί και, βέβαια, µε τον ίδιο εαυτό του: 

 

Γιατί αυτή είναι µια συνήθεια που όλοι έχουµε: δεν διεξάγουµε µια έρευνα προσβλέποντας στο αντικείµενό της, 

αλλά έχοντας στον νου αυτόν που υποστηρίζει τα αντίθετα από µας. Ακόµη και όταν ερευνούµε µόνοι µας κάτι, 

φθάνουµε µέχρι εκείνο το σηµείο, όπου δεν έχουµε πλέον να αντιτάξουµε τίποτε στον εαυτό µας. Γι’ αυτό λοιπόν 

όποιος πρόκειται να ερευνήσει κάτι σωστά πρέπει να προβάλει εκείνες τις ενστάσεις που αρµόζουν στο ίδιο το 

αντικείµενό του, και αυτήν τη δεξιότητα την αποκτά όταν έχει εξετάσει όλες τις σχετικές διαφορές (Περί 

ουρανού 294b6-13). 

 

Όπως µας έδειξε ο Β. Snell [1989], η πρώιµη ελληνική φιλοσοφία, αλλά και γενικότερα η αφηρηµένη σκέψη, 

είχαν ωφεληθεί ιδιαίτερα από τη δυνατότητα της ελληνικής γλώσσας να χρησιµοποιεί το ουδέτερο οριστικό 

άρθρο για να µετατρέψει ρηµατικούς τύπους και επίθετα σε αφηρηµένα ουσιαστικά: το ποιείν, το πάσχειν, το 

γίγνεσθαι, το ον, το αγαθό κ.ο.κ. Το πλεονέκτηµα αυτό ήταν ιδιαίτερο σηµαντικό (έχει άλλωστε διατυπωθεί 

και η θεωρία ότι σ΄ αυτήν την ιδιότητα της ελληνικής γλώσσας θα πρέπει να αποδοθεί η ανάπτυξη 

επιστηµονικής και φιλοσοφικής σκέψης στην Ελλάδα). Αρκεί να σκεφτεί κανείς ότι οι Λατίνοι για να πουν 

«το αγαθό» θα πρέπει να χρησιµοποιήσουν την περίφραση quid est bonum. Στον χώρο της φιλοσοφίας, οι 

πρώτες φιλοσοφικές έννοιες –το «άπειρο» του Αναξίµανδρου, το «ον» του Παρµενίδη– δηµιουργήθηκαν µε 

αυτόν ακριβώς τον τρόπο, και η τάση αυτή γενικεύτηκε την εποχή του Πλάτωνα και του Αριστοτέλη. Η 

ελληνική γλώσσα εµπλουτίστηκε µε πολλούς νέους όρους. Είναι χαρακτηριστικό ότι, όταν ο Πλάτων στους 

πρώιµους διαλόγους του βάζει τον Σωκράτη να ρωτά «τι είναι το όσιο», ή «τι είναι το δίκαιο», ο συνοµιλητής 

του στην αρχή δεν καταλαβαίνει ότι αυτό που του ζητούν δεν είναι η απαρίθµηση όσιων ή δίκαιων πράξεων, 

αλλά ένας καθολικός ορισµός της οσιότητας και της δικαιοσύνης. Η φιλοσοφία σιγά σιγά κατακτά το 

λεξιλόγιό της. 

Η διαφορά της φιλοσοφικής γλώσσας του Πλάτωνα και του Αριστοτέλη είναι µεγάλη. Είναι αλήθεια 

ότι ο Πλάτων καθιερώνει στην ουσία τη γλώσσα της φιλοσοφίας. Η συνειδητή του όµως προσπάθεια είναι να 

µην κόψει απότοµα τις γέφυρες από τον κοινό άνθρωπο. Χρησιµοποιεί λοιπόν την καθηµερινή γλώσσα της 

εποχής του, µεταπλάθοντας κάποιες λέξεις και επεκτείνοντας τη σηµασία τους, αποφεύγει όµως να εισαγάγει 

νέους όρους. Για τη φιλοσοφική έννοια της «διαλεκτικής» θα χρησιµοποιήσει το πιο κατανοητό 

«διαλέγεσθαι»· θα χαρακτηρίσει τους Σοφιστές µε τα εύληπτα επίθετα «εριστικοί» ή «αντιλογικοί»· και για 

τη βασική του φιλοσοφική κατηγορία, θα υιοθετήσει µια λέξη που ήδη υπήρχε στα ελληνικά: «είδος» ή 

«ιδέα» (που, παραδόξως, παράγονται από τύπο του ρήµατος «ορώ»). 



 38 

O Αριστοτέλης τώρα, σε αντίθεση µε τον Πλάτωνα, δείχνει να µην εµπιστεύεται την καθηµερινή 

γλώσσα µε τις ασάφειες της και τα στολίδια της. Πιστεύει ότι για τη φιλοσοφία απαιτείται ειδικό λεξιλόγιο 

και ιδιαίτερος τρόπος έκφρασης, που στηρίζεται στη σαφήνεια. Τα κείµενα λοιπόν του Αριστοτέλη είναι 

γεµάτα από φιλοσοφικούς όρους, και είναι προφανές ότι απευθύνονται στο ειδικό κοινό των µαθητών και των 

οµοτέχνων του. Όπως λέει: 

 

Μερικές φορές είναι αναγκαίο να πλάθουµε καινούργιους όρους, όταν δεν υπάρχει λέξη που να µπορεί να 

αποδώσει σωστά κάποιο νόηµα (Kατηγορίαι 7a6-7). 

Όταν µας λείπουν οι όροι, πρέπει να προσπαθούµε να τους πλάθουµε οι ίδιοι, ώστε να γινόµαστε σαφείς και ο 

ακροατής να µπορεί εύκολα να µας παρακολουθεί (Ηθικά Νικοµάχεια 1108a17). 

 

Χαρακτηριστικό παράδειγµα επιτυχηµένου νεολογισµού είναι ο αριστοτελικός όρος «εντελέχεια». Ο 

Αριστοτέλης τον πλάθει, για να εκφράσει την ενδιάθετη τάση των όντων να πραγµατώσουν το «τέλος» τους, 

δηλαδή τον προδιαγεγραµµένο σκοπό τους. Χρησιµοποιεί συχνά ολόκληρες εκφράσεις ως όρους: «τὸ ὅτι» και 

«τὸ διότι», «τὸ οὗ ἕνεκα», «τὸ ὅθεν ἡ κίνησις», «τὸ τί ἐστιν» και «τὸ τί ἦν εἶναι». Την τελευταία αυτή έκφραση 

(που κατά λέξη θα µεταφράζαµε ως «τι ήταν να είναι»), αν και συντακτικά αδόκιµη, ο Αριστοτέλης δεν 

διστάζει να τη χρησιµοποιήσει ως φιλοσοφικό όρο, που σηµατοδοτεί την βαθύτερη ουσία ενός πράγµατος, 

αυτό που του έµελλε ή έπρεπε να είναι για να πραγµατώσει τη φύση του. 

Με τον Αριστοτέλη η γλώσσα της φιλοσοφίας αλλάζει οριστικά. Όπως και η ίδια η φιλοσοφία, που 

ακόµη στον Σωκράτη και στον Πλάτωνα διατηρούσε την επαφή της µε τον µέσο άνθρωπο, έτσι και η γλώσσα 

της για να γίνει κατανοητή προϋποθέτει µια εξοικείωση που προέρχεται µόνο από την ειδική εκπαίδευση. Η 

φιλοσοφία γίνεται η µήτρα των επιστηµών, και η γλώσσα της η έκφραση της επιστηµονικής γνώσης. Οι 

επίγονοι του Αριστοτέλη θα ακολουθήσουν την ίδια τάση. Αν και το βασικό αριστοτελικό λεξιλόγιο 

ενσωµατώνεται στις µεταγενέστερες φιλοσοφικές θεωρίες, άλλη είναι η ακριβής ορολογία των Στωικών, άλλη 

των Νεοπλατωνικών, άλλη των Σχολαστικών του Μεσαίωνα. Το γεγονός πάντως είναι ότι ένα πολύ µεγάλο 

µέρος από τη φιλοσοφική και την επιστηµονική ορολογία που χρησιµοποιούµε ακόµη και σήµερα έχει 

καθιερωθεί από τον Αριστοτέλη. Αρκεί να αναφέρουµε ένα απάνθισµα αριστοτελικών όρων: «ύλη», 

«δύναµη», «ενέργεια», «θεωρία», «εµπειρία», «κατηγορία», «συλλογισµός», «επαγωγή», «απόδειξη», 

«υποκείµενο», «γένος», «φυσική», «λογική», «ποιητική», «φαντασία», «εντελέχεια», «συµβεβηκός». Όλες οι 

λέξεις αυτές πήραν το ακριβές φιλοσοφικό τους νόηµα (ή ακόµη και επινοήθηκαν) από τον Αριστοτέλη. 

  



 39 

Κεφάλαιο 3ο Λογική και µεταφυσική στον Αριστοτέλη 
 

3.1. Λογική και πραγµατικότητα 
 

H Λογική αποτελεί προσωπική ανακάλυψη του Αριστοτέλη. Δεν είναι επιστήµη, αφού δεν έχει κάποιο 

συγκεκριµένο αντικείµενο µελέτης, αλλά καθορίζει ένα σύνολο κανόνων, καθολικής ισχύος, µε το οποίο 

σκεπτόµαστε, συνεννοούµαστε και επιχειρηµατολογούµε όταν εξετάζουµε οποιοδήποτε γνωστικό πεδίο. 

Πρωτίστως η Λογική αποτελεί συστηµατοποίηση της σωστής χρήσης της αρχαίας ελληνικής γλώσσας. Για 

τον Αριστοτέλη υπάρχει στενή σχέση γλώσσας και πραγµατικότητας: η σωστή χρήση της γλώσσας 

αντανακλά τη σωστή λειτουργία της σκέψης, και η σωστή λειτουργία της σκέψης αποκαλύπτει στοιχεία για 

την αντικειµενική δοµή του κόσµου. 

H αριστοτελική λογική ξεκινά από την ανάλυση των απλών προτάσεων της γλώσσας. Μια απλή 

πρόταση της µορφής «ο Σωκράτης είναι φιλόσοφος», δηλαδή µια πρόταση που συνδέει ένα υποκείµενο µε 

ένα κατηγορούµενο δίνοντάς µας µια πληροφορία, είναι το ελάχιστο στοιχείο της γλώσσας που παρουσιάζει 

λογικό και φιλοσοφικό ενδιαφέρον. Τι µπορεί όµως να βγάλει κανείς από την ανάλυση τέτοιων στοιχειωδών 

προτάσεων; O Αριστοτέλης πιστεύει ότι µπορεί να βγάλει πολλά. Πρώτα απ’ όλα µπορεί να παρατηρήσει ότι 

λέξεις όπως «Σωκράτης», «Γιάννης» ή «Ακαδηµία» µπορούν να έχουν µόνο τη θέση του υποκειµένου σε µια 

πρόταση. Αντιθέτως λέξεις όπως «φιλόσοφος», «ψηλός», «καθισµένος» κ.ο.κ. είναι συνήθως κατηγορήµατα. 

Μπορεί λοιπόν κανείς να αρχίσει να σκέφτεται σε τι διαφέρουν αυτές οι δύο οµάδες λέξεων. Και να 

αντιληφθεί ότι η διαφορά τους έγκειται στο γεγονός ότι ενώ η λέξη «Σωκράτης» δηλώνει κάτι ατοµικό –ένας 

είναι ο Σωκράτης–, η λέξη «φιλόσοφος» δηλώνει κάτι το γενικό – πολλοί είναι αυτοί που είναι ή νοµίζουν ότι 

είναι φιλόσοφοι. 

Οι προτάσεις λοιπόν συνδέουν συνήθως ένα ατοµικό υποκείµενο µε ένα γενικό κατηγορούµενο. O 

Αριστοτέλης, πεπεισµένος για τη στενή σχέση γλώσσας και πραγµατικότητας, θα προχωρήσει περισσότερο. 

Αφού οι προτάσεις µας αποτελούνται από ένα ατοµικό υποκείµενο και ένα γενικό κατηγορούµενο, αυτό 

σηµαίνει ότι και η σκέψη µας λειτουργεί µε δύο κατηγορίες εννοιών: τις ατοµικές και τις γενικές έννοιες. H 

στοιχειώδης λειτουργία της σκέψης συνίσταται στην απόδοση µιας ιδιότητας (µιας γενικής δηλαδή έννοιας) 

σε ένα άτοµο. Και αυτό πάλι σηµαίνει ότι και η ίδια η πραγµατικότητα αποτελείται από δύο κατηγορίες 

όντων: τα συγκεκριµένα πρόσωπα, ζώα και πράγµατα που µας περιτριγυρίζουν, όπως ο Σωκράτης (ο 

Αριστοτέλης τα ονοµάζει όλα αυτά «καθ’ έκαστον»)· και το σύνολο των χαρακτηριστικών και των ιδιοτήτων 

που αποδίδουµε σε αυτές τις ατοµικές οντότητες, λέγοντας λ.χ. ότι ο Σωκράτης είναι άνθρωπος, φιλόσοφος, 

Αθηναίος κ.ο.κ. (ο Αριστοτέλης αυτά τα ονοµάζει «καθόλου»). 

Εποµένως η γλώσσα χρησιµοποιεί υποκείµενα και κατηγορούµενα, η σκέψη λειτουργεί µε ατοµικές 

και µε γενικές έννοιες, και η πραγµατικότητα αποτελείται από «καθ’ έκαστον» και από «καθόλου». Η κύρια 

διαφορά ενός «καθ’ έκαστον» και ενός «καθόλου» είναι ότι το «καθ’ έκαστον» είναι ένα συγκεκριµένο και 

ατοµικό ον ενώ το «καθόλου» είναι ένας γενικός προσδιορισµός, που χαρακτηρίζει πολλά ατοµικά όντα. 



 40 

Υπάρχει όµως και µια βαθύτερη διαφορά. Για να υπάρξουν φιλόσοφοι, πρέπει πρώτα να έχουν υπάρξει 

άνθρωποι σαν τον Σωκράτη και τον Πλάτωνα. Χαρακτηρίζουµε «φιλοσόφους» µια οµάδα συγκεκριµένων 

ανθρώπων που συµπεριφέρονται και σκέφτονται µε έναν τρόπο που µας φαίνεται ενιαίος. Ενώ δηλαδή ο 

Σωκράτης και ο Πλάτων είναι αυθύπαρκτες οντότητες, πρόσωπα που κάποιος µπορούσε να συναντήσει στην 

αγορά της Αθήνας, τον «φιλόσοφο» δεν θα τον συναντήσει κανείς πουθενά. Ο «φιλόσοφος» είναι µια έννοια 

που συλλαµβάνουµε µε τη σκέψη µας και την αποδίδουµε σε κάποια πρόσωπα. Ο Αριστοτέλης θα εκφράσει 

αυτή τη διαφορά λέγοντας ότι µόνο τα «καθ’ έκαστον», τα συγκεκριµένα αισθητά πράγµατα και πρόσωπα 

που συναντούµε στην καθηµερινή µας ζωή, είναι «ουσίες». Οι γενικές έννοιες, τα «καθόλου», χρειάζονται τα 

«καθ’ έκαστον» για να υπάρξουν, όπως στη γλώσσα χρειάζονται τα υποκείµενα για να σταθούν. 

Η ουσία είναι η κυριότερη από τις «κατηγορίες» της αριστοτελικής λογικής. Δείχνει την προνοµιακή 

θέση του υποκειµένου σε µια στοιχειώδη πρόταση της µορφής «το Α είναι Β». H αριστοτελική ουσία όµως 

εκφράζει και µια οντολογική τοποθέτηση: οι µόνες αυθύπαρκτες οντότητες, οι µόνες ουσίες, είναι τα ατοµικά, 

αισθητά πρόσωπα και πράγµατα. Οι πλατωνικές Ιδέες δεν αποτελούν ένα ξεχωριστό βασίλειο του Όντος για 

τον Αριστοτέλη· είναι απλώς ιδιότητες των πραγµάτων, γενικές έννοιες που αποδίδονται σε ατοµικές ουσίες, 

κατηγορήµατα που αποδίδονται σε υποκείµενα. 

Η πλατωνική Ιδέα µετασχηµατίζεται σε «µορφή» ή «είδος» από τον Αριστοτέλη. Η αριστοτελική 

όµως µορφή δεν είναι αυθύπαρκτη οντότητα, που εδρεύει σε κάποιον νοητό ή υπερουράνιο τόπο, όπως οι 

Ιδέες, αλλά το σύνολο των βασικών ιδιοτήτων που ορίζουν µια τάξη συγκεκριµένων όντων – χωρίς τις οποίες 

τα όντα αυτά θα έπαυαν να είναι αυτό που είναι. Κάθε ατοµική ουσία είναι σύνθεση «µορφής» και «ύλης». H 

µορφή του Σωκράτη είναι οι γενικές του ουσιαστικές ιδιότητες, αυτές που τον καθορίζουν: το ότι είναι 

άνθρωπος, το ότι είναι φιλόσοφος. H ύλη του είναι ό,τι τον εξατοµικεύει: το ότι έχει αυτή τη σάρκα και αυτά 

τα οστά, το ότι η µύτη του είναι χαρακτηριστική, το ότι γεννήθηκε στον συγκεκριµένο χώρο και τη 

συγκεκριµένη στιγµή από τους συγκεκριµένους γονείς, το ότι είναι δάσκαλος του Πλάτωνα κ.ο.κ. 

Μια πρόταση µάς δίνει πάντοτε µια πληροφορία, σωστή ή λανθασµένη. Το είδος της παρεχόµενης 

πληροφορίας προσδιορίζεται από τις υπόλοιπες αριστοτελικές κατηγορίες: τον τόπο, τον χρόνο, τη σχέση, το 

ποιείν, το πάσχειν… Σε µια πρόταση όπως «ο Σωκράτης έζησε στην Αθήνα του 5ου π.χ. αιώνα», αποδίδονται 

στον Σωκράτη προσδιορισµοί (κατηγορήµατα) που ανήκουν στις κατηγορίες του πάσχειν («έζησε»), του 

τόπου («στην Αθήνα») και του χρόνου («του 5ου αιώνα π.Χ.»). Έχει υποστηριχτεί ότι οι αριστοτελικές 

κατηγορίες αντιστοιχούν στα γραµµατικά γένη της αρχαίας ελληνικής γλώσσας – και µάλλον είναι σωστό. Το 

σηµαντικό είναι να αντιληφθούµε ότι ενώ η αλήθεια ή το λάθος µιας πρότασης είναι θέµα περιεχοµένου και 

θα κριθεί από την εµπειρία, η σωστή δοµή της πρότασης δεν εξαρτάται από την εµπειρία, είναι θέµα λογικής. 

  



 41 

3.2. O συλλογισµός και η επιστηµονική γνώση 
 

Ό,τι ισχύει για τη δοµή της πρότασης, ισχύει και για τη δοµή του ανθρώπινου λόγου. Περιγράφουµε τον 

κόσµο, εκφέρουµε κρίσεις για πρόσωπα, πράγµατα και καταστάσεις, χρησιµοποιώντας σύνολα προτάσεων. 

Σε κάποιες µάλιστα περιπτώσεις ισχυριζόµαστε ότι οι κρίσεις µας αυτές είναι αληθείς, ότι είµαστε σε θέση να 

δώσουµε µια απολύτως βέβαιη περιγραφή και εξήγηση της πραγµατικότητας, ότι κατέχουµε έγκυρη γνώση. Ο 

λόγος µας, στις περιπτώσεις αυτές, φιλοδοξεί να είναι επιστηµονικός. 

Επιστήµη λοιπόν ονοµάζουµε ένα σύστηµα προτάσεων, που αναφέρεται σε µια περιοχή της 

πραγµατικότητας. Ο Αριστοτέλης προχώρησε πάρα πολύ στην κατανόηση της επιστήµης, σε τέτοιο σηµείο 

ώστε να θεωρούµε ακόµη και σήµερα τις αναλύσεις του καίριες και διαφωτιστικές. Αντιλήφθηκε λοιπόν ότι 

όλες οι προτάσεις της επιστήµης δεν είναι ισότιµες. Κάποιες προτάσεις έχουν τον ύψιστο βαθµό γενικότητας, 

διατυπώνουν τις πρώτες αρχές ή τους γενικούς νόµους κάθε επιστηµονικού κλάδου και έχουν απόλυτη ισχύ. 

Χωρίς αρχές είναι αδύνατη η επιστήµη. Αν δεν ορίσουµε τι είναι αριθµός, δεν µπορούµε να κάνουµε 

αριθµητική. Χωρίς τους νόµους του Νεύτωνα, δεν µπορεί να υπάρξει η νευτώνεια φυσική. Ξεκινώντας τώρα 

από τις πρώτες αρχές µπορούµε να φθάσουµε µε τον κατάλληλο τρόπο στις υπόλοιπες προτάσεις της 

επιστήµης, που είναι πλέον πιο ειδικές και αναφέρονται σε συγκεκριµένες πλευρές της πραγµατικότητας. 

Η µετάβαση από τις γενικότερες προτάσεις της επιστήµης στις ειδικότερες γίνεται µε έναν 

µηχανισµό, που ονοµάζεται επιστηµονικός ή αποδεικτικός «συλλογισµός». Ο συλλογισµός είναι ίσως η 

µεγαλύτερη ανακάλυψη του Αριστοτέλη. Το βασικό χαρακτηριστικό της επιστήµης, αυτό που την διακρίνει 

από κάθε άλλη µορφή γνώσης, είναι ότι καταλήγει στα συµπεράσµατά της µε έναν απολύτως ασφαλή τρόπο, 

το γεγονός ότι χρησιµοποιεί «αποδείξεις». Ο επιστήµονας έρχεται αντιµέτωπος µε µια πληθώρα φαινοµένων, 

και έργο του είναι η εξήγηση αυτών των φαινοµένων. Για να το επιτύχει θα χρησιµοποιήσει έγκυρους 

συλλογισµούς, µέσω των οποίων το επιµέρους φαινόµενο συνδέεται µε τους γενικά αποδεκτούς νόµους της 

αντίστοιχης επιστήµης. 

Τι είναι όµως ακριβώς ο συλλογισµός; 

 

Συλλογισµός είναι ένα είδος λόγου, όπου, όταν τεθούν ορισµένα πράγµατα, κάτι άλλο από αυτά που έχουν τεθεί 

ακολουθεί κατ’ ανάγκην, εξαιτίας αυτών ακριβώς που έχουν τεθεί (Τοπικά 100a25-27). 

Ονοµάζω απόδειξη τον επιστηµονικό συλλογισµό· και επιστηµονικό συλλογισµό αυτόν τον συλλογισµό δια 

µέσου του οποίου αποκτούµε έγκυρη γνώση (Αναλυτικά ύστερα 71b18-19). 

 

Υποθέστε ότι κάποιος σας δείχνει το βιβλίο που διαβάζετε αυτή τη στιγµή λέγοντας: «το βιβλίο αυτό είναι 

βαρετό». Στην ερώτησή σας γιατί είναι βαρετό, απαντά λέγοντας: «γιατί είναι φιλοσοφικό βιβλίο, και όλα τα 

φιλοσοφικά βιβλία είναι βαρετά». Εσείς µπορείτε να συµφωνείτε ή να διαφωνείτε µε τον ισχυρισµό του, δεν 

µπορείτε όπως να αµφισβητήσετε ότι ο άνθρωπος αυτός σας µίλησε λογικά, προσπάθησε δηλαδή να 

υποστηρίξει τη θέση του µε έναν σωστό τρόπο. Στην ουσία χρησιµοποίησε έναν αριστοτελικό «συλλογισµό», 

ένα σύστηµα δηλαδή τριών συνδεόµενων προτάσεων. 



 42 

1η πρόταση: «Όλα τα φιλοσοφικά βιβλία είναι βαρετά» 

2η πρόταση: «Το βιβλίο αυτό είναι φιλοσοφικό βιβλίο» 

3η πρόταση: «Το βιβλίο αυτό είναι βαρετό». 

 

Στον σωστό συλλογισµό, η 3η πρόταση –το «συµπέρασµα»– προκύπτει κατ’ ανάγκην από τις δύο πρώτες 

προτάσεις – τις «προκείµενες» του συλλογισµού. Αν ισχύουν δηλαδή οι προκείµενες, δεν µπορεί παρά να 

ισχύει και το συµπέρασµα. Ακόµη κι αν δεν γνωρίζατε την ακριβή σηµασία των λέξεων «βαρετό» και 

«επιστηµονικό βιβλίο», στην υποθετική περίπτωση που τα ελληνικά σας ήταν µέτρια, και πάλι θα 

αναγνωρίζατε ότι αυτός που σας µίλησε σας µίλησε λογικά, αφού το συµπέρασµά του προκύπτει από τις 

προκείµενες. Τότε βέβαια ο συλλογισµός του θα ήταν κάπως έτσι: 

 

1η πρόταση: «Όλα τα Α είναι Β» 

2η πρόταση: «Το Γ είναι A» 

3η πρόταση: «Το Γ είναι B». 

 

Οι τρεις αυτές προτάσεις, µολονότι περιέχουν σύµβολα που µας θυµίζουν την αφηρηµένη γλώσσα των 

µαθηµατικών, αποτελούν και πάλι έναν έγκυρο συλλογισµό. (Ας επισηµάνουµε µάλιστα ότι ο Αριστοτέλης 

είναι ο πρώτος που χρησιµοποίησε τα γράµµατα του αλφαβήτου ως σύµβολα στη λογική του, ικανοποιώντας 

ένα κριτήριο πνευµατικής οικονοµίας και καθολικότητας). Στους συλλογισµούς λοιπόν περισσότερη σηµασία 

έχει η κατασκευή των προτάσεων, ο τρόπος σύνδεσής τους, και λιγότερο οι πληροφορίες που µας δίνουν για 

τα πράγµατα (το εµπειρικό τους περιεχόµενο). 

Από τις δύο προκείµενες, η πρώτη («όλα τα φιλοσοφικά βιβλία είναι βαρετά», «όλα τα A είναι B») 

είναι πρόταση γενική, θυµίζει τους γενικούς νόµους της επιστήµης για τους οποίους µιλούσαµε. Δώσαµε 

λοιπόν µια εξήγηση ενός γεγονότος –γιατί το βιβλίο αυτό είναι βαρετό– συνδέοντάς το µέσω ενός 

συλλογισµού µε µια γενική αρχή, που θεωρήσαµε αποδεκτή. 

Κάτι παρόµοιο πρέπει να φανταστούµε ότι κάνει και ο επιστήµονας. Αν πέσω από τον πύργο της 

Πίζας θα φθάσω στο έδαφος σε 5 δευτερόλεπτα, γιατί και στη δική µου περίπτωσή ισχύει ο νόµος της 

ελεύθερης πτώσης του Γαλιλαίου. Αντιστοίχως ο γεωµέτρης θα αποδείξει ότι το άθροισµα των γωνιών ενός 

τριγώνου είναι 2 ορθές, εξάγοντας το ζητούµενο από πιο γενικά θεωρήµατα (από τον ορισµό του τριγώνου, 

από τα θεωρήµατα για την ισότητα των γωνιών). 

Ο Αριστοτέλης µάς έκανε να αντιληφθούµε ότι το µεγάλο µυστικό του επιστήµονα είναι ο τρόπος 

που σκέφτεται (ο τρόπος που συλλογίζεται, ο τρόπος που προβαίνει σε αποδείξεις). Αυτό βέβαια δεν σηµαίνει 

ότι οι γενικές αρχές της αριστοτελικής επιστήµης είναι επισφαλείς προτάσεις σαν τον ισχυρισµό ότι «όλα τα 

φιλοσοφικά βιβλία είναι βαρετά». O Αριστοτέλης δεν διανοήθηκε ποτέ να αποδεσµεύσει την επιστήµη του 

από την αλήθεια. Αντιθέτως, απαίτησε οι πρώτες αρχές της επιστήµης να είναι αληθείς, καθολικές και 

αναγκαίες. 

  



 43 

3.3. H αριστοτελική επαγωγή 
 

Εδώ όµως ανακύπτει ένα κρίσιµο ερώτηµα. Πώς φθάνει κανείς στη γνώση των πρώτων αρχών; Για να αρχίσει 

να λειτουργεί το δίκτυο των συλλογισµών και των αποδείξεων, πρέπει να έχουν ήδη τεθεί οι πρώτες αρχές της 

επιστήµης. Οι επιστηµονικοί συλλογισµοί µάς επιτρέπουν να εξηγήσουµε πλευρές της πραγµατικότητας µε 

βάση τις αρχές αυτές, δεν µπορούν όµως οι ίδιοι να µας οδηγήσουν στις αρχές. O Αριστοτέλης είχε το θάρρος 

να παραδεχτεί αυτό που, ακόµη και σήµερα, οι φιλόσοφοι και οι επιστήµονες διστάζουν να οµολογήσουν: οι 

αρχές κάθε επιστήµης, οι γενικότεροι νόµοι της, δεν µπορούν να αποδειχτούν – είναι προτάσεις «πρωταρχικές 

και αναπόδεικτες» (Αναλυτικά ύστερα 71b27). Στη γνώση µας λοιπόν, ακόµη και στην επιστηµονική γνώση 

και σίγουρα στη φιλοσοφική, θα υπάρχει πάντοτε ένα στοιχείο «αυθαιρεσίας» – και θέλει πραγµατικά τόλµη 

για να το παραδεχθεί κανείς αυτό. 

Μας χρειάζεται λοιπόν µια άλλη µέθοδος για να φθάσουµε στις πρώτες αρχές, µια µέθοδος 

αντίστροφη από τον συλλογισµό. Με τον συλλογισµό µεταβαίνουµε από το γενικό στο ειδικό, ενώ τώρα 

θέλουµε να δούµε πώς κάποιος φθάνει ακριβώς στη σύλληψη του γενικού. H µέθοδος αυτή ονοµάστηκε από 

τον Αριστοτέλη «επαγωγή». Επαγωγή, λέει ο Αριστοτέλης, είναι η «ἔφοδος» από τα «καθ’ έκαστον» στα 

«καθόλου» (Τοπικά 105a14) – η «ἔφοδος», δηλαδή η γρήγορη µετάβαση, από το επιµέρους στο καθολικό. Με 

την επαγωγή ο ερευνητής και ο φιλόσοφος ξεκινούν από τα περίπλοκα και ανοµοιογενή δεδοµένα της 

εµπειρίας του και καταφέρνουν να τα τιθασεύσουν ανακαλύπτοντας πίσω από αυτά γενικούς νόµους και 

αρχές. 

H επιστηµονική λοιπόν γνώση περιλαµβάνει δύο στάδια. 

Στο πρώτο στάδιο ο επιστήµων λειτουργεί ερευνητικά και επαγωγικά. Καταρχήν συλλέγει κάθε 

είδους παρατηρήσεις και εµπειρικά δεδοµένα ανάλογα µε τον τοµέα που µελετά. Ένα καλό παράδειγµα 

συλλογής εµπειρικού υλικού µας δίνουν τα βιολογικά έργα του Αριστοτέλη (ιδίως το Περί τα ζώα ιστορίαι), 

από τα οποία φαίνεται ότι ο Αριστοτέλης δεν περιφρόνησε καθόλου την επιτόπια εµπειρική έρευνα. O 

Αριστοτέλης µάλιστα θεωρεί ότι η πρωταρχική αυτή διερεύνηση δεν πρέπει να περιοριστεί στα στοιχεία που 

αποκοµίζει κανείς από τις αισθήσεις του. Ιδιαίτερα χρήσιµες και διαφωτιστές θα αποδειχτούν και οι 

προϋπάρχουσες κοινές αντιλήψεις για οποιοδήποτε θέµα, η συσσωρευµένη παλαιότερη γνώση, η πείρα του 

κοινού νου (τα λεγόµενα «ένδοξα»). Αλλά και η ίδια η γλώσσα κρύβει πολύτιµα µυστικά, αφού, όπως είδαµε, 

συνδέεται άρρηκτα µε τη σκέψη και την πραγµατικότητα. Αν, για παράδειγµα, κάποιος θέλει να µελετήσει 

την ανθρώπινη ψυχή, θα πρέπει να παρατηρήσει συστηµατικά την συµπεριφορά των ανθρώπων γύρω του, θα 

πρέπει όµως να αντλήσει στοιχεία και από τις αντιλήψεις της εποχής του για την ψυχή, όπως και από τον 

τρόπο που µιλάνε οι άνθρωποι για την ψυχή και τα ψυχικά φαινόµενα. 

Σε κάθε περίπτωση, ο επιστήµων δεν έχει το δικαίωµα να παραβλέψει τα εµπειρικά δεδοµένα. Ο 

Αριστοτέλης δηλώνει ότι προτιµά τη δηµοκρίτεια φυσική φιλοσοφία από την πλατωνική, γιατί η πρώτη είναι 

ακριβώς «φυσική» ενώ η δεύτερη «λογική». Με την πλατωνική «λογική» προσέγγιση δίνεται προτεραιότητα 

στις υποθέσεις έναντι των φαινοµένων, µια στάση που ο Αριστοτέλης θα χαρακτηρίσει ειρωνικά 

«πλασµατώδη» - δηλαδή περίπου «φαντασιόπληκτη» (Μετά τα φυσικά M 1082b3). Σε ένα µάλιστα χωρίο, που 



 44 

µοιάζει πολύ σύγχρονο, ο Αριστοτέλης θα κατηγορήσει τους Πυθαγορείους για λανθασµένη επιστηµονική 

µεθοδολογία: 

 

Δεν καταλήγουν στις θεωρίες τους και στις εξηγήσεις τους µε βάση τα φαινόµενα, αλλά αντιθέτως παραβιάζουν 

τα φαινόµενα και επιχειρούν να τα εναρµονίσουν µε ορισµένες θεωρίες και δοξασίες τους (Περί ουρανού 

293a25-27). 

Κι αν οπουδήποτε κάτι έλειπε, [οι Πυθαγόρειοι] δεν δίσταζαν να το προσθέσουν, για να γίνει συνεπής η 

συνολική θεώρησή τους. Για να δώσω ένα παράδειγµα, επειδή η δεκάδα θεωρείται κάτι το τέλειο και ότι 

εµπεριέχει την ολότητα της φύσης των αριθµών, λένε ότι και τα άστρα που περιφέρονται στον ουρανό είναι 

δέκα· καθώς όµως είναι ορατά µόνο εννέα τέτοια σώµατα, ως δέκατο προσθέτουν την «αντιγή» (Μετά τα 

φυσικά 986a6-12). 

 

O συστηµατικός παρατηρητής έχει ένα καλό υλικό στα χέρια του, δεν είναι όµως ακόµη επιστήµων. H 

επιστήµη και η φιλοσοφία είναι σύλληψη του καθολικού, και η συλλογή δεδοµένων δεν οδηγεί αυτοµάτως 

στις πρώτες αρχές. Απαιτείται ένα διανοητικό άλµα, η µετάβαση από τα πολλά και πολύµορφα στα λίγα και 

καθολικά, όπου δοκιµάζεται η κριτική ικανότητα και η φαντασία του ερευνητή. Το άλµα αυτό ο Αριστοτέλης 

το αποδίδει στη δηµιουργική ικανότητα του ανθρώπινου νου. Η µετάβαση στη γνώση δεν γίνεται πάντοτε µε 

τον ίδιο τρόπο. Άλλοτε θα συσσωρευτεί ένα υλικό, που θα δώσει τη δυνατότητα στον ερευνητή, ξεκινώντας 

από την αίσθηση, να φθάσει βαθµιαία µέσω της µνήµης και της εµπειρίας στις πρώτες αρχές της επιστήµης 

του. 

 

Από την αίσθηση δηµιουργείται η µνήµη, και από την επαναλαµβανόµενη µνήµη του ίδιου πράγµατος η εµπειρία. 

Γιατί οι πολυάριθµες µνήµες διαµορφώνουν µία εµπειρία. Από την εµπειρία τώρα, δηλαδή από την ολότητα του 

καθόλου που ακινητοποιείται στην ψυχή – το ένα σε σχέση µε τα πολλά, αυτό που ίδιο ενυπάρχει µέσα σε όλα 

εκείνα τα πολλά δηµιουργείται η αρχή της τέχνης και της επιστήµης… Είναι λοιπόν φανερό ότι κατ’ ανάγκην 

γνωρίζουµε τις πρώτες αρχές δια της επαγωγής. Γιατί η αίσθηση µε τον τρόπο αυτόν δηµιουργεί µέσα µας το 

καθολικό (Αναλυτικά ύστερα 100a4 κ.ε). 

 

Άλλοτε όµως η µετάβαση θα γίνει ακαριαία, µε ένα άλµα της φαντασίας, που ο Αριστοτέλης το θεωρεί δείγµα 

«αγχίνοιας»: 

 

 Η «αγχίνοια» είναι µια µορφή ευστοχίας στον εντοπισµό του µέσου όρου [ενός συλλογισµού] που συντελείται 

«εν ασκέπτω χρόνω». Έχοντας, λ.χ., κάποιος δει ότι η Σελήνη έχει πάντοτε το φωτισµένο τµήµα της προς τον 

ήλιο, κατάλαβε ταχύτατα γιατί συµβαίνει αυτό, ότι δηλαδή παίρνει το φως της από τον Ήλιο (Αναλυτικά ύστερα 

89b10 κ.ε). 

 



 45 

Το σίγουρο είναι ότι ο επιστήµων γενικεύει, ότι λειτουργεί επαγωγικά. Όλες όµως οι γενικεύσεις δεν 

είναι κατ’ ανάγκην σωστές. Οι πρώτες αρχές της επιστήµης πρέπει να είναι αληθείς και αναγκαίες, και 

επιπλέον να µπορούν να εξηγήσουν την ολότητα των φαινοµένων του σχετικού κλάδου (να είναι «αίτια»). 

Στο δεύτερο λοιπόν στάδιο της επιστηµονικής διαδικασίας θα κριθεί η αλήθεια και η επάρκεια των 

πρώτων αρχών. O επιστήµων θα χρησιµοποιήσει τις πρώτες αρχές για να διατυπώσει συλλογισµούς, που θα 

εξηγούν και θα ταξινοµούν τα επιµέρους φαινόµενα που έχει ήδη συγκεντρώσει. Αν οι πρώτες αρχές είναι 

κατάλληλες, θα αποτελέσουν το θεµέλιο για την οικοδόµηση του συστήµατος των προτάσεων της 

συγκεκριµένης επιστήµης. 



 46 

3.4. Η διαίρεση των επιστηµών 
 

Στην εγκυκλοπαίδεια της γνώσης του Αριστοτέλη, κάθε επιστήµη, τέχνη και δεξιότητα έχει τη θέση της. Όλες 

οι γνώσεις είναι σηµαντικές και χρήσιµες, δεν είναι όµως όλες ισότιµες. O Αριστοτέλης προτείνει λοιπόν µια 

τριµερή κατάταξη των γνώσεων: η ανθρώπινη γνώση διακρίνεται σε «ποιητική» (ή «παραγωγική»), 

«πρακτική» και «θεωρητική». 

Στο κατώτερο επίπεδο τοποθετούνται οι τεχνικές δεξιότητες που αποσκοπούν στην παραγωγή υλικών 

αντικειµένων και δράσεων. Εδώ εντάσσεται το σύνολο των τεχνών, από τις πιο ταπεινές ως τις πιο 

πολύπλοκες και αξιοσέβαστες, όπως η ιατρική. Όλες αυτές οι δεξιότητες στηρίζονται στη συσσωρευµένη 

εµπειρία των ανθρώπων και συνιστούν ένα σύνολο κανόνων, που θα πρέπει κανείς να διδαχτεί και να 

αφοµοιώσει για να τις ασκήσει. Στην κατηγορία της «ποιητικής» µάθησης ο Αριστοτέλης εντάσσει και την 

καλλιτεχνική δηµιουργία, ακολουθώντας την καθιερωµένη πρακτική των αρχαίων Ελλήνων που µε τη λέξη 

«τέχνη» περιέγραφαν τόσο τις κατασκευαστικές όσο και τις καλλιτεχνικές δραστηριότητες. 

Στη δεύτερη κατηγορία τοποθετούνται οι γνώσεις που έχουν αντικείµενο την ανθρώπινη 

συµπεριφορά. O Αριστοτέλης έχει στον νου του κυρίως την ηθική και πολιτική θεωρία, τη µελέτη δηλαδή της 

ανθρώπινης «πράξης» είτε σε ατοµικό είτε σε συλλογικό επίπεδο – γι’ αυτό οι γνώσεις αυτές ονοµάζονται 

«πρακτικές». Αν δει κανείς την «πρακτική» γνώση µε γνώµονα την ανθρώπινη συµβίωση και ευδαιµονία, η 

γνώση αυτή είναι η πιο σηµαντική – ο Αριστοτέλης ονοµάζει την πολιτική επιστήµη «κυριωτάτη και 

αρχιτεκτονική» (Ηθικά Nικοµάχεια 1094a26-27). Αν ωστόσο κριτήριο της έγκυρης γνώσης είναι η αλήθεια, η 

άµεση σχέση των πρακτικών επιστηµών µε τη σύνθετη και ευµετάβλητη ανθρώπινη συµπεριφορά δεν µπορεί 

παρά να επιδρά αρνητικά στην ακρίβεια και τη βεβαιότητα των συµπερασµάτων τους. 

Στο ανώτερο τέλος επίπεδο τοποθετούνται οι τρεις «θεωρητικές» επιστήµες: τα µαθηµατικά, η 

φυσική και η «θεολογία» ή «πρώτη φιλοσοφία»: «Εποµένως, τρεις θα είναι οι θεωρητικές φιλοσοφίες: τα 

µαθηµατικά, η φυσική και η θεολογική» (Μετά τα φυσικά E 1026a18-19). Το διακριτικό γνώρισµα της 

θεωρητικής γνώσης είναι η αυτονοµία της, η ανεξαρτησία της από κάθε εφαρµογή ή πρακτική χρησιµότητα. 

H αναζήτηση της αλήθειας, η κατανόηση της αντικειµενικής πραγµατικότητας είναι το µοναδικό κίνητρο του 

θεωρητικού επιστήµονα. Για τον Αριστοτέλη, η αναζήτηση της άδολης και καθαρής γνώσης χαρακτηρίζει την 

ίδια τη φύση του ανθρώπου. 

 

Όλοι οι άνθρωποι επιζητούν εκ φύσεως τη γνώση (Μετά τα φυσικά 980a21). 

Οι άνθρωποι άρχισαν για πρώτη φορά να φιλοσοφούν από περιέργεια και θαυµασµό. Στην αρχή θεώρησαν άξια 

θαυµασµού τα παράξενα της καθηµερινής ζωής και, προχωρώντας σιγά σιγά µε αυτόν τον τρόπο, άρχισαν να 

προβληµατίζονται και για τα πιο σηµαντικά... Αυτός όµως που απορεί και που θαυµάζει, αντιλαµβάνεται ότι 

αγνοεί… Εφόσον λοιπόν οι άνθρωποι φιλοσόφησαν για να ξεφύγουν από την άγνοιά τους, είναι φανερό ότι 

επιζήτησαν την επιστήµη για την ίδια τη γνώση και όχι χάριν κάποιας χρησιµότητας (Μετά τα φυσικά 982b12-

22). 



 47 

 

Από τις θεωρητικές επιστήµες, τα µαθηµατικά µάς προσφέρουν χωρίς αµφιβολία την ακριβέστερη γνώση. H 

αυστηρή µέθοδος των µαθηµατικών λειτουργεί ως υπόδειγµα για κάθε επιστήµη, και έχει επηρεάσει την 

αριστοτελική ανάλυση του αποδεικτικού συλλογισµού. O Αριστοτέλης ωστόσο δεν συµµερίζεται τον 

ανεπιφύλακτο ενθουσιασµό του Πλάτωνα και της Ακαδηµίας για τα µαθηµατικά, και δείχνει να ενοχλείται 

από την τάση των πλατωνικών φιλοσόφων της εποχής του να µετατρέψουν τη φιλοσοφία σε µαθηµατικά. 

 

Ενώ η φιλοσοφία αναζητεί το αίτιο των ορατών πραγµάτων, εµείς [οι Πλατωνικοί] εγκαταλείψαµε αυτή την 

αναζήτηση (αφού δεν λέµε τίποτε για την αιτία της προέλευσης της µεταβολής). Και ενώ ισχυριζόµαστε ότι 

µιλούµε για την ουσία των αισθητών, το µόνο που λέµε είναι ότι κάποιες άλλες ουσίες υπάρχουν, χωρίς όµως να 

λέµε το παραµικρό για το πώς οι ουσίες αυτές είναι ουσίες των αισθητών... Αντιθέτως, τα µαθηµατικά έχουν 

γίνει για τους φιλοσόφους του καιρού µας όλη η φιλοσοφία (Μετά τα φυσικά 992a24-33). 

 

O ίδιος πιστεύει ότι τα µαθηµατικά είναι απλές αφαιρέσεις, κατασκευές του ανθρώπινου µυαλού, αφού, όπως 

δεν υπάρχουν πλατωνικές Ιδέες, δεν υπάρχουν και αυτόνοµες µαθηµατικές οντότητες. Εποµένως, τα 

µαθηµατικά δεν µας µαθαίνουν κάτι για την πραγµατική δοµή του κόσµου. 

Τον ρόλο αυτό στη φιλοσοφία του Αριστοτέλη τον επωµίζεται η φυσική. Αυτή είναι η βασική 

επιστήµη, γιατί αυτή µελετά την αντικειµενική πραγµατικότητα, το σύνολο δηλαδή των µεταβαλλόµενων, 

αισθητών, ατοµικών ουσιών. Οι κλάδοι της αριστοτελικής φυσικής περιλαµβάνουν την κοσµολογία, την 

επίγεια µελέτη της κίνησης (όπου εντάσσονται και οι έννοιες του χρόνου, του χώρου, του συνεχούς), τη δοµή 

και τους µετασχηµατισµούς της ύλης (αυτό που σήµερα θα ονοµάζαµε «χηµεία»), τη µετεωρολογία, τη 

βιολογία και την ανθρώπινη φυσιολογία. Οι φυσικές επιστήµες βάζουν τάξη στους αντίστοιχους τοµείς του 

επιστητού προσφέροντας αιτιακές εξηγήσεις των φυσικών φαινοµένων. 

Και η φυσική όµως επιστήµη δεν είναι απολύτως αυτόνοµη. Τις βασικές έννοιες και κατηγορίες, µε 

τις οποίες προσεγγίζει την πραγµατικότητα (έννοιες όπως «αίτιο», «ουσία», «ύλη», «είδος», «τέλος», 

«ενέργεια», «δύναµη»), τις βρίσκει κατά κάποιον τρόπο έτοιµες. O προσδιορισµός αυτών των εννοιών είναι 

έργο της αριστοτελικής µεταφυσικής ή «πρώτης φιλοσοφίας». H πρώτη φιλοσοφία δεν µελετά κάποια 

συγκεκριµένη πλευρά της πραγµατικότητας, αλλά την ολότητα της ύπαρξης και όσα συνδέονται ουσιαστικά 

µε αυτήν – «το ον ως ον», όπως το διατυπώνει ο Αριστοτέλης (Μετά τα φυσικά 1003a21-22). H πρώτη 

φιλοσοφία «είναι η θεωρητική γνώση των πρώτων αρχών και των πρώτων αιτιών» της πραγµατικότητας 

(Μετά τα φυσικά 982b9-10). 

Η διαίρεση των επιστηµών στον Αριστοτέλη 

Θεωρητική επιστήµη Πρακτική επιστήµη Ποιητική [τέχνη] 

Πρώτη φιλοσοφία 

Μαθηµατικά 

Φυσική 

Ηθική 

Πολιτική 

Ρητορική 

Ποιητική 

Τέχνες διάφορες 

   



 48 

3.5. O χαρακτήρας της αριστοτελικής µεταφυσικής 
 

H λέξη «µεταφυσική» δεν υπάρχει στο λεξιλόγιο του Αριστοτέλη. O Αριστοτέλης, για να αναφερθεί στον 

φιλοσοφικό κλάδο που εµείς αποκαλούµε «µεταφυσική», θα χρησιµοποιήσει άλλοτε µια περίφραση – «πρώτη 

φιλοσοφία», δηλαδή η πρωταρχική ιεραρχικά φιλοσοφία· και άλλοτε έναν παρεξηγήσιµο όρο – «θεολογική», 

ένας όρος που, στα ίδια τα αριστοτελικά κείµενα, παραπέµπει πολλές φορές στον τρόπο που µιλούσαν για 

τους θεούς της ελληνικής µυθολογίας οι ποιητές της παράδοσης. 

H καταγωγή ωστόσο της λέξης «µεταφυσική» είναι σαφώς αριστοτελική. Προήλθε από τον τίτλο που 

δόθηκε στο σπουδαιότερο αριστοτελικό έργο, όταν εκδόθηκε για πρώτη φορά τρεις αιώνες µετά τον θάνατο 

του Αριστοτέλη. Το έργο αυτό ονοµάστηκε Μετά τα φυσικά, ίσως γιατί τοποθετείται ακριβώς µετά τα φυσικά 

συγγράµµατα, ίσως γιατί ασχολείται µε έννοιες που βρίσκονται υπεράνω των φυσικών εννοιών. 

H θέση που καταλαµβάνουν τα Μετά τα φυσικά στο αριστοτελικό corpus είναι ενδεικτική του 

χαρακτήρα τους: αντικείµενο µελέτης τους δεν είναι ούτε η φυσική πραγµατικότητα ούτε η ανθρώπινη πράξη. 

O Αριστοτέλης στο έργο αυτό δεν ασχολείται µε έναν καθορισµένο τοµέα φαινοµένων, αλλά µε την ολότητα 

της ύπαρξης. Οι έννοιες ωστόσο που εδώ εισάγει είναι απαραίτητες για όλες τις ειδικές επιστήµες. O 

Αριστοτέλης δηλώνει ρητώς ότι η ιεραρχικά ανώτερη γνώση, η «θεωρητική επιστήµη», διαιρείται σε τρεις 

κλάδους: στα µαθηµατικά, στη φυσική και στην «πρώτη φιλοσοφία» ή «θεολογία» (Μετά τα φυσικά E 

1026a18-19). H «πρώτη φιλοσοφία» είναι ιεραρχικά η ανώτερη γνώση, αφού µελετά το πραγµατικό ως όλο 

και όσα συνδέονται ουσιαστικά µε αυτό (Μετά τα φυσικά Γ 1003a21-22, Μετά τα φυσικά E 1026a18-23). H 

φυσική και τα µαθηµατικά εξαρτώνται από την πρώτη φιλοσοφία, αφού αυτή καθορίζει την ύπαρξη και τον 

ορισµό του αντικειµένου τους. Όπως ξεκαθαρίζει ο Αριστοτέλης, όλες οι επιστήµες 

 

περιγράφουν κάποιο πράγµα που υπάρχει ή κάποιο γένος του όντος, και γι’ αυτό µιλούν· δεν µιλούν όµως για το 

ον γενικά ή για το ον ως ον, ούτε διατυπώνουν τον ορισµό του «τι είναι». Αντιθέτως το θεωρούν δεδοµένο και 

εκκινούν από αυτό· και η µεν φυσική το καθιστά έκδηλο µέσω της αίσθησης, τα δε µαθηµατικά εκλαµβάνουν ως 

υπόθεση το «τι είναι», και αποδεικνύουν µε περισσότερο ή λιγότερο αυστηρό τρόπο όσα εξαρτώνται άµεσα από 

το γένος αυτό του όντος. Είναι λοιπόν φανερό ότι σ’ αυτή τη διαδικασία δεν υπάρχει καµία απόδειξη της ουσίας 

ή του «τι είναι», αλλά ο τρόπος της κατάδειξης είναι διαφορετικός. Παροµοίως, δεν µιλούν ούτε για το αν 

υπάρχει ή δεν υπάρχει το γένος του όντος µε το οποίο ασχολούνται· γιατί η απόδειξη του «τι είναι» και του «αν 

υπάρχει» ανήκει στην ίδια διανοητική έρευνα (Μετά τα φυσικά E 1025b8-19). 

 

Σκοπός λοιπόν της αριστοτελικής µεταφυσικής είναι να µιλήσει για την ίδια την πραγµατικότητα – για το ον 

στην καθαρότητά του, για το ον υπό την µοναδική ιδιότητα του όντος («ως ον»). Είναι προφανές ότι το έργο 

αυτό δεν µπορεί να το αναλάβει καµία ειδική επιστήµη, ακόµη κι αν είναι θεωρητική, αφού κάθε επιστήµη 

µελετά µια συγκεκριµένη περιοχή της πραγµατικότητας, ένα γένος του όντος. Επιπλέον, όµως, ανήκει στη 

µεταφυσική και ο ορισµός του αντικειµένου των ειδικών επιστηµών, αλλά και η πιστοποίηση ότι το 

αντικείµενο αυτό όντως υπάρχει. H µεταφυσική προετοιµάζει το έδαφος για τη θεµελίωση των επιµέρους 



 49 

κλάδων, καθορίζει τις θεωρητικές προϋποθέσεις τους. O φυσικός ερευνητής δεν έχει υποχρέωση να γνωρίζει 

τι υπάρχει γενικά, ούτε όµως και λογοδοτεί για τις συνθήκες ύπαρξης του κλάδου του. O αστρονόµος, λ.χ., θα 

προσπαθήσει να περιγράψει τις ακριβείς κινήσεις των ουρανίων σωµάτων στηριζόµενος στην παρατήρηση, 

χωρίς να ασχοληθεί µε το ζήτηµα αν υπάρχει όντως ο ουρανός ή, ακόµη, και αν ο ουράνιος χώρος είναι ριζικά 

διαφορετικός από τον επίγειο χώρο. O γεωµέτρης, από την άλλη µεριά, θα προσπαθήσει να αποδείξει τις 

ιδιότητες των σχηµάτων, ξεκινώντας από την υπόθεση ότι ο χώρος, το ένα και το πλήθος υπάρχουν και ότι η 

έννοιά τους έχει επαρκώς καθοριστεί. 

Αντιλαµβανόµαστε λοιπόν γιατί ο Αριστοτέλης επιλέγει να ονοµάσει τη µεταφυσική του «πρώτη 

φιλοσοφία». H επονοµασία όµως «θεολογία» πού οφείλεται; H αιτιολόγηση που δίνει ο Αριστοτέλης είναι ότι 

«αν υπάρχει κάπου το θείο, θα υπάρχει σε µια τέτοια φύση», «στο τιµιώτατο γένος του όντος», στα όντα που 

είναι «χωριστά και ακίνητα» (Μετά τα φυσικά E 1026a16-22). Υπάρχουν όµως τέτοια όντα; Και είναι έργο 

της µεταφυσικής να τα µελετήσει; 

 

Αν δεν υπήρχε καµία άλλη ουσία πέρα από τις ουσίες που έχουν συσταθεί από τη φύση, τότε η φυσική θα ήταν η 

πρώτη επιστήµη. Αν όµως υπάρχει κάποια ουσία ακίνητη, τότε η επιστήµη που την µελετά θα προηγείται της 

φυσικής και θα είναι η πρώτη φιλοσοφία· και θα είναι καθολική επιστήµη, ακριβώς γιατί είναι πρώτη. Σ’ αυτήν 

αρµόζει η µελέτη του όντος ως όντος, η µελέτη του «τι είναι» και των ιδιοτήτων του ως όντος (Μετά τα φυσικά 

E 1026a27-33). 

 

H θέση του Αριστοτέλη είναι ότι υπάρχει µία αιώνια και άυλη ουσία, καθαρή µορφή που αιτιολογεί τις 

κινήσεις του σύµπαντος, όντας η ίδια ακίνητη. Στην ουσία αυτή, στο «Κινούν Ακίνητο», θα αποδώσει την 

ιδιότητα του θείου. Και θα θεωρήσει έργο της πρώτης φιλοσοφίας τη µελέτη αυτού του «τιµιωτάτου» γένους 

του όντος. Με την έννοια αυτή η αριστοτελική µεταφυσική είναι λόγος περί του θείου, δηλαδή «θεολογία». 

H αριστοτελική λοιπόν µεταφυσική είναι ταυτοχρόνως καθολική επιστήµη, η επιστήµη που µελετά το 

όντα στην καθαρότητα και στην καθολικότητά τους, και, µε µια έννοια, ειδική επιστήµη, αφού µελετά µια 

περιοχή της πραγµατικότητας, την πιο σηµαντική, δηλαδή τις ακίνητες και άυλες ουσίες. O Αριστοτέλης 

αντιλαµβάνεται ότι ο συνδυασµός αυτός δεν είναι απλός: «Μια εύλογη απορία θα ήταν η εξής: τι από τα δύο 

ισχύει; η πρώτη φιλοσοφία είναι καθολική ή ασχολείται µε ένα γένος του όντος και µια συγκεκριµένη φύση;» 

(Μετά τα φυσικά E 1026a23-25). Την απάντησή του την είδαµε µόλις προηγουµένως: από τη στιγµή που 

υπάρχει µια πρώτη ακίνητη ουσία, τότε η επιστήµη που τη µελετά θα είναι η πρώτη φιλοσοφία, και ακριβώς 

επειδή είναι πρώτη, θα είναι και καθολική. H καθολικότητα της αριστοτελικής µεταφυσικής φαίνεται να 

απορρέει από την προτεραιότητα του αντικειµένου της. Πρόκειται για µια απάντηση που οµολογουµένως 

αφήνει κενά. Στην ιστορία του αριστοτελισµού, δεν υπάρχει πρόβληµα που να απασχόλησε περισσότερο τους 

σχολιαστές από την προσπάθεια να κατανοήσουν την απάντηση του Αριστοτέλη και να επιτύχουν έναν 

συµβιβασµό των δύο εκδοχών της αριστοτελικής µεταφυσικής. 

Συνήθως επιµένουµε στην απόλυτη διάκριση «καθολικής µεταφυσικής» και «ειδικής µεταφυσικής», 

θεωρώντας ότι στόχος της πρώτης είναι ο εντοπισµός των κοινών αρχών της πραγµατικότητας και στόχος της 



 50 

δεύτερης είναι η µελέτη µιας συγκεκριµένης περιοχής της πραγµατικότητας, την οποία καταλαµβάνουν οι 

άυλες µορφές. Ωστόσο οι άυλες µορφές δεν είναι απλώς ένα γένος του όντος, µια ξεχωριστή κατηγορία 

ουσιών· είναι πρωτίστως αρχές κινήσεως, αίτια της συνολικής τάξης του σύµπαντος. Υπάρχει εποµένως 

σχέση εξάρτησης ανάµεσα στις άυλες µορφές και στις µεταβολές που συντελούνται σε κάθε πλευρά της 

πραγµατικότητας. Συνεπώς, η γνώση των άυλων ουσιών είναι προϋπόθεση της κατανόησης οποιουδήποτε 

άλλου γένους του όντος. Μιλώντας για τα όρια της φυσικής επιστήµης, ο Αριστοτέλης σηµειώνει: 

 

Όσα πάλι δεν κινούνται, ξεφεύγουν από την αρµοδιότητα της φυσικής επιστήµης· πρόκειται για αυτά που, χωρίς 

να έχουν µέσα τους κίνηση ή αρχή κίνησης, κινούν, αλλά τα ίδια παραµένουν ακίνητα. Γι’ αυτό άλλωστε 

υπάρχουν τρεις διαφορετικές πραγµατείες: η πρώτη ασχολείται µε τα ακίνητα, η δεύτερη µε τα κινούµενα αλλά 

άφθαρτα και η τρίτη µε τα φθαρτά (Φυσικά 198a28-31). 

Οι αρχές όµως που προκαλούν τη φυσική κίνηση είναι δύο, και η δεύτερη από αυτές δεν είναι φυσική – γιατί δεν 

έχει µέσα της αρχή κίνησης. Τέτοιο είναι ό,τι κινεί χωρίς να κινείται, όπως αυτό που είναι εντελώς ακίνητο και 

προηγείται των πάντων, και ακόµη το «τι είναι κάτι» και η µορφή των όντων – γιατί αποτελούν ένα τέλος και 

έναν σκοπό (Φυσικά 198a35-b4). 

 

Και στο κείµενο αυτό η αναγκαιότητα της πρώτης φιλοσοφίας ανάγεται στην ύπαρξη µιας κατηγορίας όντων, 

που κινούν χωρίς να κινούνται. Τώρα όµως τα όντα αυτά ονοµάζονται αρχές που προκαλούν φυσική κίνηση, 

και συµπεριλαµβάνουν τόσο το κινούν ακίνητο, «που είναι εντελώς ακίνητο και προηγείται των πάντων», όσο 

και τη µορφή, το ένυλο είδος, των όντων. Στη δικαιοδοσία λοιπόν της πρώτης φιλοσοφίας ανήκει και η 

µελέτη των ένυλων ειδών, που είναι κι αυτά αρχές κινήσεως, αφού λειτουργούν στη φύση ως σκοποί των 

κινήσεων και των µεταβολών. Τα ένυλα είδη θα τα µελετήσει και ο φυσικός, ο οποίος ενδιαφέρεται για τις 

φυσικές κινήσεις και µεταβολές που αυτά προκαλούν. Εκείνο που ξεφεύγει από την αρµοδιότητα του φυσικού 

και εµπίπτει στην πρώτη φιλοσοφία είναι η µελέτη του είδους όχι ως προς τα αποτελέσµατα που προκαλεί 

αλλά ως πρώτη αρχή, στην καθολικότητα και την καθαρότητά του. Αυτό δηλώνεται στην πρώτη πρόταση του 

E των Μετά τα φυσικά. H πρώτη φιλοσοφία δεν µελετά απλώς το ον ως ον, αλλά και τις αρχές και τις αιτίες 

των όντων ως όντων (1025b4-5). 

  



 51 

3.6. Η αριστοτελική θεολογία 
 

Αν αναζητήσει κανείς τις ρητές αναφορές του Αριστοτέλη στον θεό ή στους θεούς, είναι εύκολο να 

διαπιστώσει ότι είναι πολλαπλάσιες στα ηθικά και στα πολιτικά του συγγράµµατα σε σχέση µε τα µεταφυσικά 

ή τα φυσικά. Ωστόσο, οι περισσότεροι µελετητές θα συµφωνούσαν ότι δεν έχει ιδιαίτερο ενδιαφέρον ο ρόλος 

που αποδίδει ο Αριστοτέλης στο θείο για τη θεµελίωση της σωστής ανθρώπινης συµπεριφοράς. Ο 

Αριστοτέλης υιοθετεί µια συµβατική στάση αποδοχής απέναντι στις κοινές πεποιθήσεις για τους θεούς της 

πόλης –θα µπορούσαν οι απόψεις αυτές να συνοψιστούν στο ότι οι θεοί είναι τέλεια έµβια όντα που 

µεριµνούν για τους ανθρώπους– και θεωρεί ύψιστο καθήκον της πόλης την «περὶ τὸ θεῖον ἐπιµέλειαν» 

(Πολιτικά 1328b). Στα Ηθικά Νικοµάχεια (1162a4) δεν θα διστάσει να δηλώσει, χωρίς ιδιαίτερο σχόλιο, ότι 

στους θεούς οφείλουµε τα πάντα: την ύπαρξη, την επιβίωση και την παιδεία µας. 

Αντιθέτως, οι ελάχιστες αναφορές του Αριστοτέλη στον θεό στο πλαίσιο της µεταφυσικής του έχουν 

σχολιαστεί εξαντλητικά και έχουν γενικά θεωρηθεί θεµελιώδεις για την οικοδόµηση µιας «φυσικής 

θεολογίας». Στο Λ των Μετά τα φυσικά, ο Θεός –σε ενικό αριθµό αυτήν τη φορά– ταυτίζεται µε το «πρῶτον 

κινοῦν ἀκίνητον», την αριστοτελική αρχή της κίνησης του σύµπαντος, ως µια ουσία υπερβατική, 

απαλλαγµένη πλήρως από ύλη, ως καθαρή νοητική ενέργεια, ως νόησις νοήσεως. Η ιστορία της φιλοσοφίας 

θέλει τον Αριστοτέλη υπέρµαχο του δόγµατος, που στην ύστερη αρχαιότητα θα ονοµαστεί theologia tripertita 

(ή tripartita): άλλοι οι θεοί των ποιητών (που ο φιλόσοφος περιφρονεί), άλλοι οι θεοί της πόλης (που ο 

φιλόσοφος τιµά και σέβεται), και άλλοι οι θεοί, ή µάλλον ο θεός, της φιλοσοφίας (ως σηµαντικό στοιχείο ενός 

φιλοσοφικού συστήµατος). 

Είναι µάλιστα εντυπωσιακό να σκεφτεί κανείς ότι η σχολαστική φιλοσοφία, δηλαδή η σύζευξη 

χριστιανισµού και αριστοτελισµού που θεµελιώνεται από τον Θωµά Ακινάτη, στηρίχθηκε ουσιαστικά σε ένα 

κεφάλαιο του Λ (το 7ο). Αποτελεί, κατά τη γνώµη µου, ανοικτό ερώτηµα πώς µπόρεσε να επιτευχθεί και να 

επιβληθεί αυτή η σύζευξη, όταν ο Αριστοτέλης αρνείται ρητώς βασικά δόγµατα του χριστιανισµού, κυρίως 

την αθανασία της ψυχής και τη δηµιουργία του κόσµου (αλλά και την ύπαρξη θείας πρόνοιας). Αν λοιπόν δεν 

υπήρχε το Λ7, τότε µάλλον ο Ακινάτης, ως µεγάλος φιλόσοφος που όντως είναι, υποθέτω ότι θα περιοριζόταν 

να εκφράσει τον θαυµασµό του για τη σκέψη του µεγαλύτερου εθνικού φιλοσόφου, και δεν θα επιχειρούσε να 

τον ενσωµατώσει στη χριστιανική δογµατική. 

Υπάρχει άραγε ρόλος για τον θεό στο αριστοτελικό σύµπαν; Για τους ανθρωποµορφικούς θεούς του 

ελληνικής µυθολογίας σίγουρα δεν υπάρχει. Ούτε όµως και για τον παντοδύναµο θεό-δηµιουργό της 

χριστιανικής θρησκείας, που έχει τη δυνατότητα να επεµβαίνει στον κόσµο. H φύση, για τον Αριστοτέλη, έχει 

τη δυνατότητα να αυτορυθµίζεται. Και όµως υπάρχουν κάποιες περιπτώσεις, όπου η µεταφυσική ονοµάζεται 

«θεολογική». O Αριστοτέλης δέχεται την ύπαρξη µιας οντότητας, πλήρως απαλλαγµένης από την κίνηση και 

την ύλη, την οποία ονοµάζει «κινούν ακίνητον», αλλά και κάποιες φορές «θεό». Οι λόγοι που επικαλείται για 

την αναγκαιότητα ύπαρξης µιας τέτοιας οντότητας είναι καθαρά λογικοί. Στη φύση παρατηρούµε µια συνεχή 

µετάδοση κινήσεων από σώµα σε σώµα, µια συνεχή ενεργοποίηση δυνατοτήτων. Πώς θεµελιώνεται λογικά 

αυτή η αλυσίδα των κινήσεων; Δεν θα πρέπει να υπάρχει µια αρχή, µια πρώτη αιτία της κίνησης; 



 52 

Το Πρώτο Κινούν Ακίνητο εισάγεται στα Φυσικά του Αριστοτέλη (χωρίς εκεί να επονοµάζεται 

«θεός»), σε µια προσπάθεια να αιτιολογηθεί η τακτική και συνεχής κυκλική περιφορά της σφαίρας των 

απλανών αστέρων, η οποία στα µάτια του Αριστοτέλη αντιπροσωπεύει την πρωταρχική και ιδανική µορφή 

κίνησης. Η εισαγωγή του Κινούντος Ακινήτου προκαλείται λοιπόν από ανάγκες που προέκυψαν στο 

εσωτερικό της αριστοτελικής φυσικής θεωρίας και εντάσσεται στην αριστοτελική φυσική. 

Ο Αριστοτέλης κάποια στιγµή καταλήγει στη θέση ότι κάθε κίνηση, που εξ ορισµού είναι µια 

µετάβαση από το δυνάµει στο ενεργεία, πρέπει να προκαλείται από ένα κινούν που το ίδιο πραγµατώνει την 

ενέργεια του κινουµένου. Η κίνηση του πρώτου ουρανού, της εξώτατης σφαίρας του σύµπαντος, θα πρέπει να 

προκαλείται από κάτι, που κατέχει ενεργεία όλα τα ουσιαστικά γνωρίσµατα του πρώτου ουρανού: την 

αιωνιότητα, τη συνέχεια, την οµαλότητα, την τάξη. Αν τώρα αυτό το κάτι κινούνταν, τότε θα έπρεπε να 

αιτιολογήσουµε την κίνησή του µε ένα άλλο κινούν. Άρα το Πρώτο Κινούν, το κινούν αίτιο του Πρώτου 

ουρανού είναι κατ’ ανάγκην ακίνητο. Αυτός είναι ο συλλογισµός του Αριστοτέλη στα Φυσικά. 

Στο Λ των Μετά τα φυσικά (µια πραγµατεία που δεν ανήκει στη φυσική, αλλά στην πρώτη φιλοσοφία, 

αφού το θέµα της είναι η ουσία) ο Αριστοτέλης επανέρχεται στο Πρώτο Κινούν Ακίνητο. Και εδώ είναι που 

θα συνδέσει το Κινούν Ακίνητο µε τον Θεό. Από τον αριστοτελικό θεό, ως πρώτη αρχή της κίνησης, 

εξαρτάται όλος «ὁ οὐρανὸς καὶ ἡ φύσις». 

 

Ο πρώτος ουρανός θα είναι αιώνιος. Υπάρχει όµως και κάτι που [τον] κινεί. Και επειδή αυτό που κινείται και 

κινεί είναι ενδιάµεσο, θα υπάρχει ένα κινούν που κινεί χωρίς να κινείται, κάτι που είναι αιώνιο, ουσία και 

ενέργεια. Και κινεί µε τον ίδιο τρόπο που κινούν το «ὀρεκτόν» και το «νοητόν»: κινούν χωρίς να κινούνται… 

Από µια τέτοια αρχή, λοιπόν, εξαρτάται «ὁ οὐρανὸς καὶ ἡ φύσις». Η διαγωγή της είναι όπως η άριστη δική µας, 

που εµείς ωστόσο απολαµβάνουµε σε σπάνιες περιστάσεις. Γιατί εκείνη βρίσκεται αιωνίως σ’ αυτήν την 

κατάσταση -πράγµα που εµείς δεν µπορούµε να πετύχουµε-, καθώς η ενέργειά της είναι και ηδονή… Η δική του 

ενέργεια είναι η άριστη και αιώνια ζωή. Και λέµε ότι ο θεός είναι έµβιο ον αιώνιο και άριστο, έτσι ώστε να 

υπάρχει σ’ αυτόν ζωή και διάρκεια συνεχής και αιώνια. Γιατί αυτό είναι ο θεός (Μετά τα φυσικά Λ 1072a23 

κ.ε.). 

 

Το Πρώτο Κινούν Ακίνητο και εδώ εισάγεται ως αρχή κίνησης. Κινεί χωρίς το ίδιο να θίγεται στο ελάχιστο, 

κινεί όπως το ὀρεκτόν και το νοητόν, κινεί ως ἐρώµενον. Εδώ όµως χαρακτηρίζεται επιπλέον µε µια σειρά 

θετικών κατηγορηµάτων: είναι καλόν, ἁπλοῦν, ἄριστον. Η ενέργειά του είναι η νόησις, αφού κινεί ως νοητόν. 

Νοεί όµως τον ίδιο του τον εαυτό και τίποτε άλλο, όντας νόησις νοήσεως. Ως ενέργεια και νόησις, το Πρώτο 

Κινούν χαρακτηρίζεται αιωνίως από διαγωγήν ἀρίστην. Η διαγωγή αυτή είναι ελάχιστα προσιτή στον 

άνθρωπο, είναι παρόµοια όµως µε την αιώνια, συνεχή και άριστη ζωή του θεού. Κατά συνέπειαν, το Πρώτο 

Κινούν είναι ο θεός. 

Το κείµενο του Λ7 είναι ένα µεικτό κείµενο. Εµπεριέχει βασικές φιλοσοφικές θέσεις του Αριστοτέλη, 

αλλά εµπεριέχει και ισχυρή δόση µεταφορικού λόγου, προτρεπτικού πιθανότατα περιεχοµένου. Η έµφαση δεν 

δίνεται στην εξήγηση των κινήσεων, αλλά στο γεγονός ότι το Κινούν Ακίνητο είναι ουσία. Υπάρχει µία 



 53 

τουλάχιστον ουσία, διαφορετική από τις αισθητές ουσίες, αφού είναι άυλη, ακίνητη, αιώνια και χωριστή. Μια 

ουσία που είναι καθαρή ενέργεια, από την οποία εξαρτάται όλος ὁ οὐρανὸς καὶ ἡ φύσις. Από τη στιγµή 

ωστόσο που ορίζεται µε αυτόν τον τρόπο, το Πρώτο Κινούν Ακίνητο καθίσταται ουσιαστικά άρρητο. Αυτό 

που είναι καθαρή ενέργεια, τι ακριβώς πραγµατώνει; Απλώς και µόνο την ύπαρξή του. Μόνο λοιπόν 

αρνητικούς προσδιορισµούς µπορούµε να του αποδώσουµε: είναι ακίνητο, άυλο, αγέννητο και ανώλεθρο, 

αµερές, αµέγεθες, αδιαίρετο. Μπορούµε απλώς να πούµε για το Κινούν Ακίνητο ότι ως καθαρή ενέργεια είναι 

επιπλέον νοητό. Αυτή είναι η κατάληξη της αποδεικτικής συλλογιστικής του Αριστοτέλη στο Λ7. Όλα τα 

άλλα, και είναι πολλά και µάλιστα τα πιο γνωστά, δεν είναι συλλογισµοί αλλά είναι εικόνες, επιβλητικές, 

όπως αποδείχτηκε στο πέρασµα του χρόνου, µεταφορές, που µας φέρνουν εγγύτερα στην άρρητη ενέργεια του 

Πρώτου Κινούντος. Το να πει κανείς, όπως εδώ ο Αριστοτέλης, ότι το Κινούν Ακίνητο ζει µια ευτυχισµένη 

ζωή, είναι απλώς µια µεταφορά. Μεταφορά είναι και το να πει κανείς ότι το Κινούν Ακίνητο είναι «θεός»: 

ένας θεός αυτάρκης και αγαθός, που ζει, σκέπτεται και αισθάνεται ηδονή. Δηλαδή ο θεός της ελληνικής 

παράδοσης, ο θεός της πόλης, ο οποίος ακριβώς είναι ένα τέλειο, έµβιο ον. 

Όποτε χρησιµοποιεί τον θεό ο Αριστοτέλης στα κείµενά του, είτε στα ηθικά είτε στα µεταφυσικά, τον 

χρησιµοποιεί µε την καθιερωµένη από την παράδοση αρχαιοελληνική έννοια του τέλειου έµβιου όντος. Η 

σύνδεση Κινούντος Ακινήτου και θεού δεν αποτελεί ταύτιση αλλά µεταφορική προσέγγιση. Το ίδιο ισχύει για 

την σύλληψη του Κινούντος Ακινήτου ως Νου που νοεί τον εαυτό του. 

Μπορούµε λοιπόν να συλλάβουµε τη δυνατότητα ύπαρξης µιας οντότητας, που θα προκαλεί κίνηση 

χωρίς η ίδια να κινείται, µια οντότητα που θα βρίσκεται έξω από τον κύκλο των µεταβολών. Αυτό είναι το 

αριστοτελικό «κινούν ακίνητο», ο θεός του Αριστοτέλη. Δεν δηµιουργεί το σύµπαν ούτε επεµβαίνει µε 

κανέναν τρόπο σ’ αυτό. Εγγυάται απλώς την αλυσίδα των µεταβολών. 

Αν ο θεός του Αριστοτέλη αποχωρούσε από το θέατρο του κόσµου, δεν θα έµενε κενός ένας 

πρωταγωνιστικός ρόλος. Θα ακυρωνόταν απλώς µια λογική δυνατότητα. 

  



 54 

Κεφάλαιο 4ο Η αριστοτελική φυσική 
 

4.1. Φυσική και µεταφυσική στον Αριστοτέλη 
 

Στην αριστοτελική εγκυκλοπαίδεια της γνώσης η επιστήµη που κατέχει την κυρίαρχη θέση είναι χωρίς 

αµφιβολία η «φυσική». Με τον καινοφανή αυτόν όρο ο Αριστοτέλης περιγράφει τη θεωρητική γνώση των 

αρχών και των αιτίων των φυσικών όντων και της διαρκούς µεταβολής τους. Αν λοιπόν σκεφτεί κανείς ότι για 

τον Αριστοτέλη τα µόνα όντα που υπάρχουν, οι µόνες «ουσίες», είναι οι ατοµικές συγκεκριµένες οντότητες, 

σαν τον Ήλιο, τον Σωκράτη ή αυτό εδώ το δέντρο, η φυσική µοιάζει να µελετά την ολότητα της ύπαρξης. Οι 

Ιδέες (πλατωνικές ή άλλες) δεν έχουν αυτόνοµη ύπαρξη για τον Αριστοτέλη, ενώ τα µαθηµατικά µεγέθη και 

οι µαθηµατικές έννοιες προκύπτουν µέσω αφαίρεσης από την αισθητή πραγµατικότητα. Μπορεί λοιπόν ο 

Αριστοτέλης να υποστηρίζει ότι είναι «τρεις οι θεωρητικές φιλοσοφίες: τα µαθηµατικά, η φυσική και η 

θεολογική [ή πρώτη φιλοσοφία]» (Μετά τα φυσικά Ε 1026a18-19), από αυτές όµως µόνο όµως η φυσική 

ασχολείται µε οντότητες υπαρκτές πέραν πάσης αµφιβολίας. 

Και όντως, στη φυσική ο Αριστοτέλης θα αφιερώσει το συντριπτικά µεγαλύτερο µέρος του έργου 

του. Τα φυσικά του συγγράµµατα ξεκινούν από τα Φυσικά, που θέτουν τις γενικές αρχές της έρευνας της 

φύσης, περιλαµβάνουν την κοσµολογία και την αστρονοµία (Περί ουρανού), τη µελέτη της φυσικής επίγειας 

µεταβολής (Περί γενέσεως και φθοράς) και των µετεωρολογικών φαινοµένων (Μετεωρολογικά), τη µελέτη 

των έµβιων όντων (τα βιολογικά του συγγράµµατα), για να καταλήξουν στον ανθρώπινο οργανισµό και τις 

λειτουργίες του (Περί ψυχής και Μικρά φυσικά). Δεν υπάρχει πλευρά της φυσικής πραγµατικότητας πάνω 

στην οποία να µην έχει σκύψει ο Αριστοτέλης µε ενδιαφέρον και προσοχή, κανένα φυσικό φαινόµενο δεν έχει 

θεωρηθεί ανάξιο λόγου και µελέτης (Περί ζώων µορίων 644b22-645a23). Η φυσική του Αριστοτέλη καλύπτει 

τα 2/3 του συγγραφικού του έργου. 

Αν έτσι έχουν τα πράγµατα, ποιος είναι ο ρόλος της λεγόµενης «πρώτης φιλοσοφίας»; Ποια είναι η 

σχέση της µε τη φυσική; Και γιατί τοποθετείται ιεραρχικά «πρώτη»; Το ότι εδώ υπάρχει ένα ζήτηµα, µια 

γνήσια απορία, µας το λέει ο ίδιος ο Αριστοτέλης: 

 

Αν δεν υπήρχε καµία άλλη ουσία πέρα από τις ουσίες που έχουν συσταθεί από τη φύση, τότε η φυσική θα ήταν η 

πρώτη επιστήµη. Αν όµως υπάρχει κάποια ουσία ακίνητη, τότε η επιστήµη που την µελετά θα προηγείται της 

φυσικής και θα είναι η πρώτη φιλοσοφία· και θα είναι καθολική επιστήµη, ακριβώς γιατί είναι πρώτη (Μετά τα 

φυσικά E 1026a27-32). 

 

Με κάποια δυσκολία, ο Αριστοτέλης θα απαντήσει θετικά στο δίληµµα που ο ίδιος θέτει. Η πρώτη φιλοσοφία 

υπάρχει, γιατί υπάρχει µία τουλάχιστον «ουσία ακίνητη», το περίφηµο Πρώτο Κινούν Ακίνητο. Η µελέτη της 

ουσίας αυτής υπερβαίνει την αρµοδιότητα της φυσικής επιστήµης, οπότε είναι ακριβώς η αριστοτελική πρώτη 

φιλοσοφία, η «µετα-φυσική», η οποία στο Λ των Μετά τα φυσικά θα προσδιορίσει το Κινούν Ακίνητο ως 



 55 

ὀρεκτόν και ἐρώµενον, ως νόησιν νοήσεως, ως ζώντα, ευτυχή και πλήρως αυτάρκη θεόν (1072a21 κ.ε.). Το 

γιατί τώρα αυτή η επιστήµη, η «θεολογική», είναι και καθολική γνώση, προσδιορίζει δηλαδή το ον στην 

γενικότητά του, είναι ένα ζήτηµα, που όπως είδαµε, είναι ανοικτό στην ερµηνεία της αριστοτελικής 

φιλοσοφίας. 

Θα έλεγε κανείς ότι ο Αριστοτέλης διατηρεί στην οντολογία του µία τουλάχιστον πλατωνική Ιδέα. Η 

Ιδέα αυτή, το Πρώτο Κινούν, είναι άυλη και υπεραισθητή, και εποµένως δεν µπορεί να συλληφθεί από την 

επιστήµη που µελετά τα φυσικά και αισθητά όντα. Χρειάζεται εποµένως µια επιστήµη του νοητού όντος, µια 

επιστήµη της καθαρής νόησης: η επιστήµη αυτή δεν έχει αντικείµενο µια περιοχή της αισθητής 

πραγµατικότητας ή «ένα γένος του όντος» (Μετά τα φυσικά E 1025b8), αλλά την ίδια την ύπαρξη - το ον, την 

ουσία. Κάθε επιστήµη όµως στηρίζεται σε κάποιες αρχές. Ποιες είναι λοιπόν οι αρχές της πρώτης 

φιλοσοφίας; Όταν θέτει αυτό το ερώτηµα, στην αρχή των Μετά τα φυσικά, ο Αριστοτέλης απαντά: η επιστήµη 

που αναζητούµε «είναι η θεωρητική γνώση των πρώτων αρχών και των πρώτων αιτιών» (Μετά τα φυσικά Α 

982b7-9)· και ως πρώτες αρχές φαίνεται να εννοεί τα τέσσερα αίτια: το είδος, την ύλη, την αρχή της κίνησης 

και το τέλος. Πρόκειται για τις δυνατές απαντήσεις στο ερώτηµα «γιατί», όταν τεθεί στην καθολικότητά του. 

Αυτό που επιδιώκουµε σε κάθε επιστήµη είναι να αναγάγουµε ένα γεγονός στα πραγµατικά του αίτια, αφού η 

επιστηµονική γνώση είναι γνώση του «διότι». Στην εξήγηση όµως ενός συµβάντος, ενός φαινοµένου ή ενός 

γεγονότος, τα αίτια που προσδιορίζουµε είναι πάντοτε συγκεκριµένα και, πολλές φορές, εξατοµικευµένα. 

Πότε λοιπόν τα αίτια µπορούν να θεωρηθούν καθολικές αρχές; Όχι όταν επιδιώκεται η εφαρµογή τους σε 

έναν τοµέα φαινοµένων, αλλά σε ένα προγενέστερο στάδιο, όταν αναζητείται ο ορισµός τους, η γενική τους 

σύλληψη. Το έργο αυτό ο Αριστοτέλης το αναθέτει στην «πρώτη φιλοσοφία». 

Υπάρχει λοιπόν µία τουλάχιστον νοητή οντότητα, το Κινούν Ακίνητο, η µελέτη της οποίας δεν 

εντάσσεται στον χώρο της αριστοτελικής φυσικής· και υπάρχει επίσης η αναγκαιότητα να τεθούν οι πρώτες 

αρχές, που αφορούν το ον στην καθολικότητά του και όχι µια κατηγορία φυσικών όντων. Αυτοί είναι οι λόγοι 

που καθιστούν τη φυσική ανεπαρκή ως «πρώτη φιλοσοφία». 

Αν ωστόσο αναζητήσει κανείς πως θεµελιώνεται στα κείµενα του Αριστοτέλη η ύπαρξη του 

Κινούντος Ακινήτου θα πρέπει να καταφύγει στο 8ο βιβλίο των Φυσικών. Στο ώριµο, δουλεµένο και εκτενές 

αυτό κείµενο ο Αριστοτέλης θα ξεκινήσει από τον ορισµό της κίνησης και των στοιχείων της (κινούν και 

κινούµενο), θα αποδείξει την προτεραιότητα, την πληρότητα και τη συνέχεια της κυκλικής κίνησης και θα 

αναγάγει την κυκλική κίνηση στην επίδραση ενός κινούντος που δεν µπορεί κι αυτό να κινείται, και εποµένως 

θα είναι ακίνητο. Ο υποψιασµένος αναγνώστης αντιλαµβάνεται ότι ο Αριστοτέλης έχει στον νου του την 

αιώνια κίνηση του σύµπαντος και την αιτιολόγησή της, το ίδιο το κείµενο όµως εκφέρεται στον ύψιστο βαθµό 

καθολικότητας: συλλαµβάνει την κίνηση ως µετάβαση του κινουµένου από το δυνάµει στο ενεργεία, δείχνει 

την αναγκαιότητα της ύπαρξης ενός κινούντος σε κάθε δυνατή κίνηση, αναφέρεται στα γενικά 

χαρακτηριστικά της κυκλικής κίνησης και εισάγει το κινούν ακίνητο ως ποιητικό αίτιο κάθε κυκλικής και 

συνεχούς κίνησης. Ο Αριστοτέλης φαίνεται να υπονοεί ότι, πριν από την εξειδικευµένη φυσική έρευνα (και 

εδώ πρόκειται για τη µελέτη των ουράνιων κινήσεων), απαιτείται µια γενικότερη αναζήτηση επάνω σε 

καθολικές έννοιες, σε αίτια και σε αρχές. Η εξήγηση της κίνησης του σύµπαντος προϋποθέτει τη διερεύνηση 



 56 

της καθόλου κίνησης, αλλά και των εννοιών του αιτίου, του συνεχούς, ακόµη και του ενός – και αυτό ακριβώς 

γίνεται στα Φυσικά. 

Το Κινούν Ακίνητο µπορεί να αποτελεί αντικείµενο της πρώτης φιλοσοφίας, συνιστά όµως 

ταυτοχρόνως ακρογωνιαίο λίθο της αριστοτελικής φυσικής. Είναι αυτό που προσδίδει στην εξώτατη σφαίρα 

των απλανών την οµαλή κυκλική της κίνηση, η κίνηση αυτή µεταφέρεται στους πλανήτες, και µέσω του 

Ήλιου επηρεάζει καθοριστικά τις επίγειες φυσικές µεταβολές, τον αέναο κύκλο της γέννησης και της φθοράς. 

Στα Φυσικά πρέπει επίσης να στραφεί ο αναγνώστης και όταν αναζητά τις πληρέστερες αριστοτελικές 

αναλύσεις για τα τέσσερα αίτια, για την ύλη και την κίνηση. Στο 1ο βιβλίο ο Αριστοτέλης υπερασπίζεται µια 

διµερή οντολογία, η οποία θέτει δίπλα στο (πλατωνικής προέλευσης) είδος την καινοφανή, δική του ύλη. Στο 

2ο βιβλίο δείχνει ότι η επιστηµονική εξήγηση σε κάθε τοµέα φαινοµένων πρέπει να κάνει χρήση των 

τεσσάρων αιτίων. Και στην αρχή του 3ου βιβλίου εισηγείται έναν γενικό ορισµό της κίνησης. Οι αναλύσεις 

αυτές θα µπορούσαν άνετα να είχαν συµπεριληφθεί στα Μετά τα φυσικά, καθώς ούτε η ύλη ούτε το αίτιο 

ανήκουν αποκλειστικά στη αριστοτελική φυσική. Αν εντάχθηκαν στα Φυσικά, είναι γιατί ο ίδιος ο 

Αριστοτέλης δηλώνει προγραµµατικά ότι το ενδιαφέρον του θα επικεντρωθεί στη µελέτη της φύσης (Φυσικά 

184a15, 190b17-18). Η προκαταρτική εργασία που οδηγεί στις πρώτες αρχές είναι ένα στάδιο γνώσης 

απαραίτητο στον φυσικό επιστήµονα, πριν ξεκινήσει την έρευνά του σε έναν τοµέα της επιστήµης του (στην 

κοσµολογία λ.χ. ή στη βιολογία). Οι ίδιες όµως αυτές αρχές είναι εξίσου απαραίτητες και σε όποιον πρόκειται 

να ασχοληθεί µε τη λογική (η ύλη του συλλογισµού είναι οι προκείµενές του, ισχυρίζεται ο Αριστοτέλης), µε 

την ηθική (όπου η ευδαιµονία ορίζεται ως το αγαθό και το τέλος της ανθρώπινης ζωής), και, οπωσδήποτε, µε 

τη µεταφυσική. 

Στα Φυσικά λοιπόν ο Αριστοτέλης εισάγει τις βασικές έννοιες, τις πρώτες αρχές, επάνω στις οποίες 

θα θεµελιωθεί η γνώση της φύσης. Κατά σειράν: ύλη, αιτιότητα, κίνηση, άπειρο, τόπος, κενό και χρόνος, είδη 

µεταβολής, συνέχεια, Κινούν Ακίνητο. Ο ερευνητής της φύσης, αν δεν κατέχει αυτές τις βασικές έννοιες, δεν 

µπορεί να επιτελέσει καµία ειδική έρευνα. Το γεγονός τώρα ότι κάποιες από αυτές τις αρχές είναι κοινές σε 

κάθε γνωστική αναζήτηση προκύπτει από την πεποίθηση του Αριστοτέλη ότι τα φύσει όντα καλύπτουν 

ουσιαστικά την ολότητα της υπαρκτής πραγµατικότητας. Οι αρχές της φυσικής επιστήµης είναι σε µεγάλο 

βαθµό και αρχές της εν γένει γνώσης. 



 57 

4.2. Τα τέσσερα αίτια 
 

Η επιστηµονική γνώση είναι καθολική γνώση, αλλά είναι και αιτιακή γνώση. «Γνωρίζουµε κάτι», λέει ο 

Αριστοτέλης, «µόνο όταν συλλάβουµε το γιατί του» (Φυσικά 194b19). Η απλή περιγραφή, η ταξινόµηση ή η 

απαρίθµηση δεν µπορούν να θεωρηθούν ολοκληρωµένες επιστηµονικές γνώσεις. 

Η αιτία όµως ενός συµβάντος ή ενός φαινοµένου δεν είναι µια και µοναδική. Ο Αριστοτέλης µάλιστα 

υποστηρίζει ότι, αν αναλύσουµε τον τρόπο µε τον οποίο εξηγούµε τα πράγµατα, θα διακρίνουµε τέσσερις 

µορφές αιτίων: την ύλη, το είδος, το ποιητικό και το τελικό αίτιο. Αν µελετήσουµε, για παράδειγµα, το 

φαινόµενο της γέννησης ενός ζώου, θα πρέπει να αναφερθούµε στις σάρκες και στα οστά του νεογνού (την 

ύλη του), αλλά και στο ζωικό είδος που αναπαράγεται. Θα πρέπει επίσης να προσδιορίσουµε ποιος γεννά το 

νεογνό, ποιοι είναι δηλαδή οι γεννήτορές του (το ποιητικό αίτιο). Τέλος, θα πρέπει να αναρωτηθούµε ποιος 

είναι ο σκοπός της συγκεκριµένης γέννησης, και µια πιθανή απάντηση θα ήταν ότι σκοπός είναι η διατήρηση 

του είδους (το τελικό αίτιο). Θα πρέπει βέβαια να τονίσουµε ότι, µε τον εντοπισµό των αιτίων, ο Αριστοτέλης 

δεν αναφέρεται απλώς στον τρόπο που οι άνθρωποι εξηγούν την πραγµατικότητα, αλλά και στο πώς είναι 

δοµηµένη αυτή η πραγµατικότητα. 

O προσδιορισµός και των τεσσάρων αιτίων είναι απαραίτητος σε µια επαρκή αιτιολόγηση 

οποιουδήποτε συµβάντος, αφού τα αίτια αναφέρονται σε πραγµατικές πλευρές και διασυνδέσεις του 

γεγονότος – αυτό τουλάχιστον θα απαιτήσει ο Aριστοτέλης ρητώς από τον ερευνητή της φύσης: 

 

Επειδή οι αιτίες είναι τέσσερις, χρέος του φυσικού είναι να τις γνωρίσει όλες, και ανάγοντας το «γιατί» και στις 

τέσσερις –στην ύλη, στο είδος, σε αυτό που προκάλεσε την κίνηση, στον σκοπό–, να είναι σε θέση να δώσει τη 

φυσική αιτιολογία (Φυσικά 198a22-23). 

 

Το υλικό αίτιο ορίζεται ως «το ενυπάρχον από το οποίο γίνεται κάτι» ή το «υπο-κείµενο», και περιλαµβάνει 

εκτός φυσικά από τα υλικά της σύνθεσης ή της κατασκευής ενός όντος και λιγότερο αυτονόητους «υλικούς» 

παράγοντες, όπως τα µέρη ενός όλου και τις προκείµενες του συµπεράσµατος. Για να συλλάβουµε το 

αριστοτελικό υλικό αίτιο πρέπει να αποδεσµευτούµε οριστικά από το κλασικό παράδειγµα του χάλκινου 

αγάλµατος που συναντούµε στα εγχειρίδια της φιλοσοφίας (το παράδειγµα κατάγεται από την ίδια την έκθεση 

του Αριστοτέλη), και να αντιληφθούµε την ύλη ως την αναγκαία συνθήκη ύπαρξης ενός πράγµατος ή ενός 

συµβάντος, µια συνθήκη που εµπεριέχει και τη δυνατότητα ύπαρξης αυτού του πράγµατος. H ύλη ενός όντος, 

λ.χ. του ανθρώπου, είναι αυτό από το οποίο ο άνθρωπος αποτελείται, δηλαδή τα όργανά του και, σε ένα 

βαθύτερο επίπεδο ανάλυσης, οι ιστοί του, αλλά και αυτό που προϋπήρχε ως δυνατότητα του ανθρώπου, 

δηλαδή κάποια µορφή του θηλυκού ωαρίου που παίρνει µορφή από το ανδρικό σπέρµα. 

Το δεύτερο αριστοτελικό αίτιο, το ειδικό αίτιο, ορίζεται ως «ο ορισµός της ουσίας» του (Φυσικά 

194b26-27) ή το «τι είναι κάτι» (Φυσικά 198a16) και είναι η άλλη όψη του υλικού αιτίου, αφού τα δύο αίτια 

συνδέονται όπως τα δύο σκέλη ενός ζεύγους. Και πάλι για να κατανοήσουµε το ειδικό αίτιο καλό θα είναι να 



 58 

ξεφύγουµε από την αισθητή µορφή ή το σχήµα ενός αντικειµένου προς την κατεύθυνση του ορισµού, της 

βαθύτερης δοµής, του όλου. Σε πιο σύνθετες υπάρξεις ή διαδικασίες καλύτερο είναι να προσεγγίσει κανείς το 

είδος µέσω της λειτουργίας ή του «έργου» που επιτελείται. Αν µείνει κανείς στο σχήµα ή στην εξωτερική 

µορφή δεν θα µπορέσει να διακρίνει πού έγκειται η διαφορά στο είδος ενός ανθρώπου και ενός πτώµατος 

(Περί ζώων µορίων 640b33-35). Γι’ αυτό στα Μετά τα φυσικά ο Αριστοτέλης χρησιµοποιεί κατά προτίµηση 

τις εκφράσεις «ενέργεια» ή «εντελέχεια» για να συλλάβει το είδος (λ.χ. Μετά τα φυσικά Θ 1050a22). 

Το ποιητικό ή κινητικό αίτιο ορίζεται πάντοτε περιφραστικά από τον Αριστοτέλη: στην πληρέστερη 

εκδοχή του ως «από όπου προέρχεται η µεταβολή ή η ακινητοποίηση» (Φυσικά 194b29-30), και συνήθως 

περιληπτικά ως «η προέλευση της κίνησης» («ὄθεν ἡ κίνησις»). Σηµατοδοτεί, όπως και τα αίτια της 

σύγχρονης φυσικής, τον δράστη µιας ενέργειας, το κινούν αίτιο ή τον φορέα µιας µεταβολής· µπορεί όµως να 

προσδιορίσει και την αφορµή µιας ενέργειας. Το ποιητικό αίτιο προηγείται πάντοτε του γεγονότος που 

καλείται να εξηγήσει. Είναι το είδος των αιτίων που εµπλέκονται σε κάθε διαδικασία µηχανικής µετάδοσης 

κινήσεων. 

Τέλος το τελικό αίτιο ισοδυναµεί µε τον σκοπό (το «οὗ ἕνεκα») ενός όντος ή γεγονότος. O 

Αριστοτέλης το ονοµάζει και «αγαθό» ή «βέλτιστο» (Φυσικά 195a24-26), εννοώντας ότι τέλος δεν είναι η 

οποιαδήποτε κατάληξη µιας µεταβολής, αλλά η επίτευξη ενός προϋπάρχοντος στόχου, το έσχατο σηµείο µιας 

διαδικασίας «όταν, σε µια µεταβολή που είναι συνεχής, υπάρχει κάποιο τέλος» (Φυσικά 194a29-30). Το 

αριστοτελικό τέλος ή αγαθό δεν πρέπει βέβαια να συγχέεται µε το απόλυτο πλατωνικό Αγαθό, αφού αυτό που 

ενδιαφέρει τον Αριστοτέλη είναι η πραγµάτωση µιας συγκεκριµένης δυνατότητας, η ολοκλήρωση µιας 

συγκεκριµένης διαδικασίας µεταβολής. 

Η θεωρία των τεσσάρων αιτίων είναι µια από τις πιο κεντρικές και τις πιο χαρακτηριστικές πλευρές 

της σκέψης του Αριστοτέλη. Για τη σύλληψή της, ο Αριστοτέλης αισθάνεται περήφανος, και δηλώνει ότι σε 

σχέση µε τη δική του ολοκληρωµένη αιτιότητα οι απόπειρες των προηγουµένων στοχαστών υπήρξαν ασαφείς 

και συγκεχυµένες, «απλά ψελλίσµατα» (Μετά τα φυσικά 993a15), «σαν τα χτυπήµατα που δίνουν οι 

αγύµναστοι στη µάχη» (Μετά τα φυσικά 985a13-14). Η θεωρία βρίσκει εφαρµογή σε όλο το φάσµα των 

αναλύσεών του. Με τα τέσσερα αίτια ο Αριστοτέλης θα προσπαθήσει να εξηγήσει τόσο τα φυσικά φαινόµενα 

όσο και την ανθρώπινη δηµιουργία και συµπεριφορά: την αναπαραγωγή ενός ζωντανού οργανισµού, την 

τροχιά ενός πλανήτη, αλλά και τη δηµιουργία των πόλεων και την εξέλιξη της τραγωδίας. 



 59 

4.3. Βασικές έννοιες της φυσικής του Αριστοτέλη 
 

Κίνηση 

Λέµε συνήθως ότι η κίνηση είναι η βασική έννοια της αριστοτελικής φυσικής. Η ύπαρξή της στον επίγειο και 

στον ουράνιο χώρο θεωρείται πλήρως εναργής και αυτονόητη. Ωστόσο, ενώ η ύπαρξη της κίνησης στο 

σύµπαν θεωρείται δεδοµένη, ο Αριστοτέλης συνειδητοποιεί ότι ο ορισµός και η ανάλυσή της είναι το στοιχείο 

που διαφοροποιεί τη δική του φυσική έρευνα από κάθε προγενέστερη. Αντιλαµβάνεται ότι έχει πλέον τη 

δυνατότητα να ορίσει την κίνηση – µια έννοια, δηλαδή, που και στα δικά του µάτια µοιάζει πρωταρχική. 

Ορισµός όµως σηµαίνει αναγωγή σε πιο πρωταρχικές έννοιες. Και οι έννοιες αυτές, των οποίων την εµβέλεια 

ίσως ο Αριστοτέλης συνειδητοποιεί για πρώτη φορά ενώ γράφει το κείµενο που µελετούµε, είναι το ζεύγος 

δυνάµει και ἐνεργείᾳ (ή ἐντελεχείᾳ).  

Η βασική σύλληψη του Αριστοτέλη είναι ότι η κίνηση µπορεί να οριστεί ως η µετάβαση από το 

δυνάµει στο ἐντελεχείᾳ, ως η µετάβαση του δυνάµει όντος στην εντελέχειά του. Θα το διατυπώσει επακριβώς 

µε τον περίφηµο ορισµό της κίνησης: «ἡ τοῦ δυνάµει ὄντος ἐντελέχεια, ᾗ τοιοῦτον, κίνησίς ἐστιν» (Φυσικά 

201a10-11) – η κίνηση είναι η εντελέχεια του δυνάµει όντος, ως τέτοιου, δηλαδή ως όντος δυναµένου να 

ενεργοποιηθεί µε τη συγκεκριµένη ενέργεια, ως κινητόν (Φυσικά 202a8, 29). Όταν µελετούµε έναν άνθρωπο 

που πηγαίνει από την Αθήνα στη Θήβα ή που ασπρίζουν τα µαλλιά του, δεν µας ενδιαφέρει η εντελέχειά του 

ως ανθρώπινου όντος αλλά η εντελέχειά του ως κινουµένου (η κίνηση δηλαδή προς τη Θήβα) ή ως 

αλλοιουµένου (το άσπρισµα των µαλλιών). Και, επιπλέον, η εντελέχεια του κινουµένου παύει να υφίσταται 

όταν έχει ολοκληρωθεί η κίνηση – µε την άφιξη στη Θήβα ο άνθρωπός µας δεν κινείται πλέον. Γι’ αυτό ο 

Αριστοτέλης θα προσθέσει στον ορισµό της κίνησης το σηµαντικό κατηγόρηµα «ἀτελής»: η κίνηση είναι 

ἀτελής εντελέχεια του δυνάµει όντος. 

Γιατί είναι σηµαντικός ο ορισµός του Αριστοτέλη; Γιατί είναι γενικός, ισχύει δηλαδή για κάθε είδος 

µεταβολής – τη γέννηση, την αύξηση, την ἀλλοίωσιν και την µετακίνηση (ή φοράν). Κυρίως όµως γιατί 

συνδέει την κίνηση µε την εντελέχεια, δηλαδή µε την πραγµάτωση του τέλους κάθε φυσικής µεταβολής. Οι 

ποικίλες φυσικές κινήσεις του σύµπαντος εντάσσονται µε τον τρόπο αυτό στην αριστοτελική τελεολογία. 

Αυτό που υπονοεί ο ορισµός είναι ότι κάθε φυσική κίνηση στο αριστοτελικό σύµπαν είναι µετάβαση προς ένα 

προδιαγεγραµµένο τέλος, πραγµάτωση ενός σκοπού. 

Ο Αριστοτέλης θα επιµείνει σε ένα ουσιώδες χαρακτηριστικό της κίνησης: ότι κάθε κίνηση 

προϋποθέτει πάντοτε ένα κινούν, που βρίσκεται σε εντελέχεια. Η θέση αυτή σηµαίνει αποµάκρυνση από τη 

γοητευτική πλατωνική προβολή της «αυτοκίνησης» των όντων, που εµµέσως και ο ίδιος είχε αξιοποιήσει 

όταν όριζε τα φυσικά όντα ως αυτά που έχουν µέσα τους την αρχή της κίνησης, δηλαδή ως αυτοκινούµενα 

όντα. Παρά τις πολλές δυσκολίες που του δηµιουργεί αυτή η προσέγγιση (η πιο σηµαντική είναι η εξήγηση 

της φυσικής κίνησης των σωµάτων, προς τα κάτω ή προς τα επάνω, όπου το κινούν είναι δυσδιάκριτο), ο 

Αριστοτέλης προκρίνει την αυθυπαρξία του κινούντος σε κάθε κίνηση. Το κέρδος από τη νέα προσέγγιση θα 



 60 

φανεί στο 7ο και το 8ο βιβλίο των Φυσικών, αφού µε βάση τη διάκριση κινούντος και κινουµένου θα 

θεµελιωθεί η ύπαρξη του Πρώτου Κινούντος Ακινήτου. 

Ο Αριστοτέλης τονίζει ακόµη ότι «κάθε κίνηση ξεκινά από κάτι και τελειώνει σε κάτι» (Φυσικά 

224a34-b1). Η έµφαση στην αφετηρία και στην κατάληξη της κίνησης µοιάζει αυτονόητη, αλλά είναι 

σηµαντική για τον Αριστοτέλη. Πρέπει να καταλάβουµε ότι ο Αριστοτέλης δεν έχει στον νου του 

απροσδιόριστες ή ατελείς µεταβολές που συντελούνται χωρίς σκοπιµότητα, αλλά αντικείµενό του είναι οι 

καθορισµένες και πλήρεις µεταβολές που όντως «ξεκινούν από κάτι [συγκεκριµένο] και τελειώνουν σε κάτι». 

Τέτοιες είναι οι µεταβολές στη φύση. Ίσως γι’ αυτό να προτιµά και τον όρο «κίνηση» από τον πιο ασαφή όρο 

της µεταβολής. Υπό την οπτική αυτή η αφετηρία και η κατάληξη της κίνησης είναι ενάντιες καταστάσεις για 

το κινούµενο, και η κίνηση είναι µια µετάβαση στο ενάντιο. Αυτό φαίνεται πιο καθαρά στη γέννηση, όπου 

µεταβαίνουµε από το µη ον στην αντιφατική του κατάσταση, στο ον, αλλά ισχύει µε τη µορφή της 

εναντίωσης και για τις άλλες µεταβολές. 

Τόπος 

Ο Αριστοτέλης ξεκινά από τη διαπίστωση ότι ο τόπος είναι κάτι που όλοι δέχονται ότι υπάρχει, αλλά κανείς 

δεν αναλύει. Πριν από τον ίδιο µόνο ο Πλάτων µίλησε για τον τόπο εισάγοντας στον Τίµαιο την «χώραν», την 

οποία ο Αριστοτέλης ταυτίζει µε τη δική του ύλη. Η ταύτιση του τόπου µε την ύλη δεν φαίνεται παράλογη 

στον Αριστοτέλη, αφού ο τόπος ενός σώµατος θα µπορούσε να προσδιοριστεί ως αυτό που περιέχεται µέσα 

στα όριά του· όπως θα µπορούσε να ταυτιστεί µε τη µορφή του σώµατος, αφού ο τόπος είναι κατά κάποιον 

τρόπο το πέρας του σώµατος. Ωστόσο, και η ύλη και η µορφή απορρίπτονται ως ισοδύναµα του τόπου, αφού 

ο τόπος είναι κάτι που διαχωρίζεται από το σώµα ενώ η ύλη και η µορφή δεν διαχωρίζονται. Ο τόπος λοιπόν 

δεν ανήκει στο σώµα, αν και είναι ίσος ως µέγεθος µε το σώµα. Εξού ο ορισµός του Αριστοτέλη, τόπος είναι 

το «πρῶτο περιέχον» (Φυσικά 209b1-2) ενός πράγµατος – κάτι σαν φάκελος ή δοχείο που περιέχει το πράγµα. 

Ο τόπος υπάρχει επειδή υπάρχουν και τα πράγµατα· δεν έχει ο ίδιος αυτόνοµη υπόσταση, αλλά ταυτίζεται µε 

το πέρας του σώµατος. Και επειδή κανένα σώµα δεν είναι µόνο του στο σύµπαν αλλά βρίσκεται ανάµεσα σε 

άλλα σώµατα, ο τόπος του είναι το «ακίνητο πέρας του περιέχοντος σώµατος» (Φυσικά 212a20). 

Ο ορισµός αυτός του τόπου αρκεί για να απορρίψει ο Αριστοτέλης την ύπαρξη του κενού. Χωρίς 

σώµα, δεν υπάρχει τόπος, και αφού κενό είναι ο στερηµένος σώµατος τόπος, το κενό δεν µπορεί να υπάρξει. 

Κενό θα υπήρχε σε ένα σύµπαν χωρίς σώµατα, τέτοιος όµως κόσµος δεν υφίσταται. Ο κόσµος του 

Αριστοτέλη είναι ένα συνεχές, που απ’ άκρη σε άκρη αποτελείται από σώµατα σε άµεση επαφή. 

Χρόνος 

Ένας µαθητής του Πλάτωνα που αποφασίζει να µιλήσει για τον χρόνο δεν µπορεί παρά να ξεκινήσει από την 

περίφηµη περιγραφή του χρόνου στον Τίµαιο ως µίας «ρυθµικά κινούµενης εικόνας της ακίνητης 

αιωνιότητας» (37d), που οδηγεί στην ταύτιση του χρόνου µε τις περιοδικές κινήσεις του ουρανού. Και 

πράγµατι από εκεί ξεκινά και ο Αριστοτέλης, και παρά τις αντιρρήσεις που θα προβάλλει, εκεί εµµέσως θα 

επανέλθει στο τέλος της πραγµατείας του. Στο κλειστό και αιωνίως κινούµενο αριστοτελικό σύµπαν ο χρόνος 

θα µετριέται µε βάση τις κυκλικές κινήσεις του ουρανού. 



 61 

Αυτό όµως που κυρίως ενδιαφέρει τώρα τον Αριστοτέλη δεν είναι ο απόλυτος κοσµικός χρόνος, αλλά 

ο χρόνος ως συνεχές φυσικό µέγεθος που «ακολουθεί» την κίνηση, όπως η ίδια κίνηση «ακολουθεί», δηλαδή 

προϋποθέτει, το µέγεθος. Αν αντιληφθούµε την κίνηση ως µεταβολή, καταλαβαίνουµε ότι κάθε κίνηση οδηγεί 

σε µεταβολή κάποιου προϋπάρχοντος µεγέθους – στην περίπτωση της µετακίνησης, στην κάλυψη µιας 

απόστασης, ενός διαστήµατος. Εποµένως το µέγεθος, η κίνηση και ο χρόνος είναι αλληλοσυνδεόµενες 

συνεχείς οντότητες. 

Τι είναι λοιπόν ο χρόνος; Δεν ταυτίζεται µε την κίνηση, αλλά είναι τί τῆς κινήσεως, είναι µια 

διάσταση της κίνησης. Δεν υπάρχει χρόνος χωρίς κίνηση (Φυσικά 218b21). Η κίνηση µετριέται µέσω της 

διάρκειάς της, δηλαδή µέσω του χρόνου. Και η κίνηση, όπως και ο χρόνος που της αντιστοιχεί, 

χαρακτηρίζονται από διαδοχή, το µετά διαδέχεται το πριν. Ο ορισµός που τελικά θα δώσει ο Αριστοτέλης 

είναι ότι «ο χρόνος είναι αριθµός της κίνησης σύµφωνα µε το πριν και το µετά (ἀριθµὸς κινήσεως κατὰ τὸ 

πρότερον καὶ τὸ ὕστερον)» (Φυσικά 219b1-2). Ο χρόνος είναι αριθµός, σπεύδει να διευκρινίσει ο Αριστοτέλης, 

όπως είναι αριθµός ο 56 ή τα 10 άλογα. Δεν είναι η µονάδα µέσω της οποίας µετριέται ένα σύνολο 

αντικειµένων, αλλά το ίδιο το αριθµήσιµο σύνολο των αντικειµένων. Άρα ο χρόνος δεν είναι το µέτρο της 

κίνησης, αλλά η διάρκεια που της αντιστοιχεί η οποία είναι µετρήσιµη, αριθµήσιµη. Επειδή µετριέται ο 

χρόνος ως αριθµήσιµη διάρκεια, µετριέται και η αντίστοιχη κίνηση. 

Ο χρόνος ως συνεχές µέγεθος είναι επ’ άπειρον διαιρετός· διαιρείται σε µικρότερους χρόνους. Η τοµή 

όµως του χρόνου, αυτή που τον διαιρεί σε µικρότερους χρόνους, είναι µια στιγµή χωρίς χρονική διάρκεια, την 

οποία ο Αριστοτέλης ονοµάζει «νῦν», δηλαδή «τώρα». Τα νῦν είναι άπειρα, όσες και οι δυνατές διαιρέσεις 

του χρόνου, δεν είναι όµως µέρη του χρόνου, αφού δεν έχουν διάρκεια. Και είναι αδιαίρετα, αφού δεν είναι 

µεγέθη και εποµένως είναι αδύνατον να διαιρεθούν. Το παρόν είναι κι αυτό ένα ειδικό νῦν: είναι αυτό που 

χωρίζει την ολότητα του χρόνου σε παρελθόν και σε µέλλον. Η ιδιοτυπία λοιπόν του χρόνου είναι ότι το µεν 

παρελθόν δεν υπάρχει πια, το µέλλον δεν υπάρχει ακόµη, ενώ το παρόν, που είναι το µόνο που υφίσταται, δεν 

είναι καν χρόνος (Φυσικά 217b33-34). 

Κάθε φυσική κίνηση και µεταβολή συντελούνται εντός του χρόνου· κάθε γεννητό και φθαρτό όν, 

κάθε κινούµενο ον, βρίσκεται εντός του χρόνου (Φυσικά 222b30-31). Εκτός χρόνου βρίσκεται µόνο ό,τι δεν 

ανήκει στη φυσική επιστήµη – τα άυλα όντα, που είναι αντικείµενο της πρώτης φιλοσοφίας, και τα «µη 

όντα», όπως οι αδύνατες προτάσεις της λογικής και των µαθηµατικών. 

Κινούν Ακίνητο 

Για την εισαγωγή του Κινούντος Ακινήτου ο Αριστοτέλης θα στηριχθεί στη διάκριση κινούντος και 

κινουµένου και στη θέση ότι όλα τα κινούµενα κινούνται από κάτι (άλλο). Η θέση αυτή ισχύει και για όσα 

κινούνται εκ φύσεως και για όσα κινούνται βιαίως. Ισχύει ακόµη και για όσα (φαίνονται) να κινούνται από 

µόνα τους, δηλαδή τόσο για τα έµβια όντα όσο και για τα βαριά και ελαφρά σώµατα. 

Εφόσον λοιπόν κάθε κινούµενο κινείται από κάτι, αυτό που πρωταρχικά κινεί το κινούµενο, το 

λεγόµενο πρῶτον κινοῦν, θα είναι κάτι που κινείται από µόνο του. Αλλιώς η αναγωγή θα πρέπει να συνεχιστεί 

επ’ άπειρον. Και στο αυτοκινούµενο όµως πρώτο κινούν, όπως σε όλα τα (φαινοµενικώς) αυτοκινούµενα, ένα 

µέρος θα κινεί και ένα µέρος θα κινείται. Το µέρος που κινεί, είτε θα κινείται και το ίδιο είτε θα είναι ακίνητο· 



 62 

αν κινείται, θα πρέπει να κινείται και πάλι από ένα µέρος του, κινούµενο ή ακίνητο. Εποµένως, για να µην 

έχουµε και πάλι άπειρη αναγωγή, τελικά θα πρέπει να υπάρχει ένα πρώτο κινούν που να είναι το ίδιο ακίνητο. 

«Αυτό που κινείται από µόνο του είναι αναγκαίο να αποτελείται: από ένα ακίνητο κινούν· και από ένα 

κινούµενο, το οποίο όµως δεν κινεί κατ’ ανάγκην αλλά ενδέχεται και να κινεί» (Φυσικά 258a6-8). 

Η «απόδειξη» του Αριστοτέλη δείχνει να ισχύει για κάθε προσέγγιση της κίνησης, και όχι ειδικά για 

το κινούν αίτιο του σύµπαντος. Γι’ αυτό το συµπέρασµά του εκφέρεται γενικά: «Είναι φανερό λοιπόν από τα 

παραπάνω ότι το κινούν ακίνητο µε την πρωταρχική έννοια υπάρχει (ἔστιν τὸ πρώτως κινοῦν ἀκίνητον)… Το 

κινούν µε την πρωταρχική έννοια θα είναι, για όλα τα κινούµενα, ακίνητο» (Φυσικά 258b4-9). Η προσοχή 

ωστόσο του Αριστοτέλη στέφεται στην κοσµική κίνηση. «Επειδή η κίνηση είναι αιώνια και δεν θα 

σταµατήσει ποτέ, είναι αναγκαίο να υπάρχει κάτι το αιώνιο, το οποίο πρώτο κινεί – είτε ένα είτε περισσότερα. 

Και είναι αναγκαίο το πρώτο κινούν να είναι ακίνητο» (Φυσικά 258b10-12). Εδώ η αναφορά δεν είναι στο 

πρωταρχικό αίτιο της κάθε κίνησης, αλλά στην αρχή κίνησης του σύµπαντος, στο Πρώτο Κινούν Ακίνητο. 

Το αν είναι ένα το Κινούν Ακίνητο ή περισσότερα, θα το αφήσει ανοικτό ο Αριστοτέλης. Ο 

Αριστοτέλης δίνει ένα επιχείρηµα υπέρ του ενός Κινούντος, µε βάση την απλότητα που χαρακτηρίζει τη 

φύση: «Θα πρέπει ωστόσο να προτιµούµε το ένα από τα πολλά, τα πεπερασµένα από τα απειράριθµα – γιατί 

απέναντι στα ίδια φαινόµενα, πρέπει πάντοτε να επιζητούµε να φθάσουµε σε πεπερασµένο αριθµό αιτίων, 

αφού στα φυσικά όντα έχει προτεραιότητα το πεπερασµένο και το καλύτερο, εφόσον είναι δυνατόν» (Φυσικά 

259a9-12). 

Το Κινούν Ακίνητο, ως πρώτη αρχή της κίνησης, προσδίδει κατ’ αρχήν κίνηση σε ένα πρώτο 

κινούµενο. Και επειδή το πρώτο κινούν είναι αιώνιο, αιώνια θα είναι και η κίνηση του πρώτου κινουµένου 

(Φυσικά 259b32-260a1). Πρώτο κινούµενο είναι το εξώτατο πέρας του σύµπαντος, η σφαίρα των απλανών, 

που στο γεωκεντρικό σύµπαν κινείται ακατάπαυστα και οµαλά συµπληρώνοντας µία περιστροφή κάθε 

ηµερονύκτιο. Για τη φυσική του Αριστοτέλη η κυκλική κίνηση του ουρανού είναι, κατά µίαν έννοια, πιο 

σηµαντική από την ύπαρξη του Κινούντος Ακινήτου. Μέσω της αιώνιας κυκλικής κίνησης της εξώτατης 

σφαίρας και της µετάδοσης αυτής της κίνησης στο εσωτερικό του σύµπαντος, ο Αριστοτέλης θα καταφέρει να 

εξηγήσει στα φυσικά του έργα τόσο τα ουράνια φαινόµενα όσο και την επίγεια διαρκή γέννηση και φθορά. 

Όλη η τάξη της φύσης εξαρτάται από την πρωταρχική κυκλική κίνηση. 

Είναι ενδιαφέρον ότι ορισµένα βασικά γνωρίσµατα του Κινούντος Ακινήτου δεν εµφανίζονται στα 

Φυσικά. Πουθενά το Κινούν Ακίνητο δεν ονοµάζεται «θεός», πουθενά δεν λέγεται ότι νοεί τον εαυτό του, ότι 

είναι αύταρκες και ευδαίµον, πουθενά ότι κινεί δια του έρωτος. Από την οπτική γωνία της αριστοτελικής 

φυσικής, αυτές οι διαστάσεις του κινούντος αιτίου είναι αδιάφορες. Το αν χρειάζονται στη αριστοτελική 

µεταφυσική, είναι ένα άλλης τάξης ερώτηµα. 

  



 63 

4.4. O αριστοτελικός φυσικός κόσµος 
 

H φυσική φιλοσοφία του Αριστοτέλη αποδείχτηκε ιδιαίτερα ανθεκτική στον χρόνο. Καθόρισε στην ουσία τον 

τρόπο µε τον οποίον οι άνθρωποι έβλεπαν τη φύση για 20 ολόκληρους αιώνες. H µεγάλη επιτυχία της 

οφείλεται στη συνοχή της, στο ότι κατάφερνε να εξηγεί µε έναν ικανοποιητικό τρόπο όλα τα γνωστά φυσικά 

φαινόµενα, οφείλεται όµως ως έναν βαθµό και στο γεγονός ότι βρισκόταν πολύ κοντά στον κοινό νου. O 

Αριστοτέλης έχει τη σπάνια ικανότητα να αξιοποιεί τις αντιλήψεις των κοινών ανθρώπων, ενσωµατώνοντάς 

τες σε συνεκτικά θεωρητικά πλαίσια. 

H κίνηση είναι η θεµελιώδης έννοια της αριστοτελικής φυσικής. O Αριστοτέλης χρησιµοποιεί την 

κίνηση µε µια διευρυµένη έννοια, που συµπεριλαµβάνει τη γέννηση και τη φθορά, την αύξηση και την 

µείωση, την ποιοτική αλλαγή (την «αλλοίωση») – στην ουσία η κίνηση ταυτίζεται µε τη µεταβολή. Ένα 

πράγµα µπορεί να µεταβληθεί είτε ως προς την ύπαρξή του (την «ουσία» του), να γεννηθεί δηλαδή ή να χαθεί 

οριστικά· είτε ως προς τις ιδιότητές του, να αλλάξει δηλαδή χρώµα, σχήµα, υφή κτλ.· είτε ως προς το µέγεθός 

του, δηλαδή ένα ζώο και ένα φυτό να µεγαλώσει ή µια ποσότητα υλικού να ελαττωθεί· και τέλος, µπορεί να 

µεταβληθεί ως προς τον τόπο, δηλαδή να µετακινηθεί. H κίνηση λοιπόν, µε αυτήν την έννοια, είναι το 

συστατικό γνώρισµα του φυσικού κόσµου, υπήρχε πάντοτε και θα υπάρχει πάντοτε, η ύπαρξή της µάλιστα 

είναι τόσο προφανής που δεν χρειάζεται απόδειξη. H ίδια η φύση ορίζεται ως η αιτία της κίνησης, ενώ τα 

φυσικά όντα είναι εκείνα τα όντα που έχουν τη δυνατότητα να κινούνται και να µεταβάλλονται (Φυσικά 

193b8-23). Ο ορισµός αυτός της κίνησης περιλαµβάνει και τα έµβια όντα, αφού κι αυτά µεταβάλλονται – 

γεννιούνται, αναπτύσσονται, αναπαράγονται, φθίνουν και πεθαίνουν. Κίνηση λοιπόν είναι, όπως λέει ο 

Αριστοτέλης, η ενεργοποίηση των δυνατοτήτων, η µετάβαση ενός όντος στην εντελέχειά του (Φυσικά 201b4-

5). 

Παρά την κυριαρχία της συνεχούς µεταβολής στη φύση, ο αριστοτελικός κόσµος ως σύνολο είναι 

αγέννητος και αιώνιος. Αιώνια είναι και τα φυσικά είδη που τον απαρτίζουν: τα είδη των ζώων και των 

φυτών, που όλοι γνωρίζουµε, οι σταθεροί συνδυασµοί της ανόργανης ύλης. H σταθερότητα των φυσικών 

ειδών δεν αποκλείει τη διαρκή αλλαγή στο εσωτερικό του κάθε είδους. Υπάρχουν δισεκατοµµύρια άνθρωποι 

στον κόσµο, κανένας άνθρωπος δεν είναι απολύτως όµοιος µε άλλον, όλοι έχουν γεννηθεί και κάποτε θα 

πεθάνουν, όλοι αλλάζουν διαρκώς σωµατικά, ψυχικά και πνευµατικά, και παρ’ όλα αυτά όλοι ανήκουν στο 

σταθερό είδος του ανθρώπου. Το κλειδί για την εξήγηση της σταθερότητας µέσα στην αλλαγή είναι το 

φαινόµενο της αναπαραγωγής: «άνθρωπος άνθρωπο γεννά», επαναλαµβάνει διαρκώς ο Αριστοτέλης. Και 

εννοεί ότι η φύση έχει προικίσει τον κάθε συγκεκριµένο άνθρωπο µε µια ενιαία µορφή (το είδος του, αυτό 

που καθορίζει τι είναι άνθρωπος), την οποία προσπαθεί να πραγµατώσει και να διαιωνίσει. Το έµβρυο έχει τις 

φυσικές προδιαγραφές για να γίνει ένας ώριµος άνθρωπος και για να αναπαραχθεί. Το έµβρυο, στη γλώσσα 

του Αριστοτέλη, είναι «δυνάµει» άνθρωπος. 

H φύση εποµένως λειτουργεί «τελεολογικά». Κάθε φυσικό ον τείνει να πραγµατώσει τον 

προδιαγεγραµµένο σκοπό του, το «τέλος» του. Πίσω απ’ αυτήν την πεποίθηση µπορεί κανείς να διακρίνει το 

βιολογικό πρίσµα, µέσα από το οποίο ο Αριστοτέλης προσεγγίζει όλη την πραγµατικότητα. Κατεξοχήν 



 64 

«ουσία» στην αριστοτελική φιλοσοφία είναι το επιµέρους έµβιο ον. Ο κύκλος της ζωής και της ανάπτυξης 

του εµβίου όντος, η βαθµιαία ενεργοποίηση της µορφής του, συµπυκνώνει, για τον Αριστοτέλη, το υπόδειγµα 

της ολοκληρωµένης και προδιαγεγραµµένης µεταβολής στη φύση. Στη µελέτη άλλωστε των ζωντανών 

οργανισµών, η οποία θα πρέπει να στηρίχθηκε και σε επιτόπια εµπειρική έρευνα, ο Αριστοτέλης αφιέρωσε το 

ένα τρίτο περίπου του συνολικού έργου του, και δικαίως θεωρείται ο εισηγητής της επιστήµης της βιολογίας. 

Και οι φυσικές όµως και ανεµπόδιστες κινήσεις των ανόργανων σωµάτων στην επιφάνεια της Γης 

είναι, κατά µία έννοια, τελεολογικές. Ο Αριστοτέλης υιοθετεί τη διάκριση των τεσσάρων στοιχείων (γη, νερό, 

αέρας και φωτιά), που εισήγαγε στην ελληνική φιλοσοφία ο Εµπεδοκλής, χωρίς ωστόσο να αρνείται τον 

αµοιβαίο µετασχηµατισµό τους. Κάθε σώµα αποτελείται από ένα µείγµα των τεσσάρων στοιχείων. Βαριά 

τώρα σώµατα είναι όσα αποτελούνται κατά κύριο λόγο από γη και νερό. Τα βαριά σώµατα τείνουν να 

καταλάβουν τη φυσική τους θέση στο κέντρο του σύµπαντος, και εποµένως, αν αφεθούν ελεύθερα, κινούνται 

κατακόρυφα προς τα κάτω. Υπάρχουν όµως και τα ελαφρά σώµατα, αυτά που αποτελούνται κυρίως από αέρα 

και φωτιά· τα σώµατα αυτά, αν αφεθούν ελεύθερα, ανεβαίνουν κατακόρυφα προς τα επάνω, γιατί τείνουν κι 

αυτά προς τη φυσική τους θέση που βρίσκεται στον ουράνιο θόλο. 

 

«Βαρύ» και «ελαφρό» ονοµάζουµε αυτό που έχει τη δυνατότητα να κινηθεί µε κάποια φυσική κίνηση... Η 

φυσική επιστήµη ασχολείται µε την κίνηση, και το βαρύ και ελαφρό εµπεριέχουν µέσα τους, όπως θα έλεγε 

κανείς, τα σπέρµατα της κίνησης... Από τα απλά σώµατα, τα µεν κινούνται πάντοτε αποµακρυνόµενα από το 

κέντρο, τα δε προς το κέντρο. Αυτό που αποµακρύνεται από το κέντρο λέω ότι κινείται προς τα «επάνω», ενώ 

αυτό που κινείται προς το κέντρο κινείται προς τα «κάτω» (Περί ουρανού 307b32 κ.ε.) 

 

Οι φυσικές λοιπόν κινήσεις των σωµάτων είναι πάντοτε ευθύγραµµες, είτε προς τα κάτω είτε προς τα επάνω. 

Οι περισσότερες πάντως κινήσεις στον επίγειο χώρο δεν είναι φυσικές και ελεύθερες, αλλά «βίαιες»: ένα 

κινούµενο σώµα επιδρά επάνω σε ένα άλλο σώµα, και του µεταδίδει την κίνησή του. Η εξήγηση της επίγειας 

κίνησης δείχνει την εξάρτηση του Αριστοτέλη από την εµπειρία και τον κοινό νου, και είναι προφανές ότι 

βρίσκεται πολύ µακριά από τη νευτώνεια σύλληψη της βαρύτητας. 

Το σύµπαν του Αριστοτέλη είναι σφαιρικό και κλειστό. Στο κέντρο του βρίσκεται η ακίνητη Γη, 

γύρω από την οποία περιστρέφονται οι πλανήτες και οι απλανείς αστέρες, στερεωµένοι σε οµόκεντρες 

σφαίρες. H σφαίρα της Σελήνης, του εγγύτερου πλανήτη, αποτελεί και το διαχωριστικό όριο ανάµεσα στο 

επίγειο και στο ουράνιο βασίλειο. O αριστοτελικός κόσµος είναι διαιρεµένος στα δύο. O επίγειος χώρος είναι 

ο χώρος της γέννησης και της φθοράς, των υλικών όντων που κινούνται µε όλες τις δυνατές κινήσεις και 

υφίστανται κάθε είδους µεταβολή. Στον ουρανό αντιθέτως επικρατεί τάξη και κανονικότητα. H µοναδική 

µεταβολή που παρατηρείται στον χώρο αυτόν είναι η κυκλική και οµαλή κίνηση των σφαιρών. Τα ουράνια 

σώµατα συνίστανται από ένα άφθαρτο υλικό, διαφορετικό από τα 4 επίγεια στοιχεία (ο Αριστοτέλης το 

ονοµάζει «πρώτο σώµα» ή «πέµπτη ουσία»), που επιτρέπει µόνο την κυκλική κίνηση. 

Παρά τον διαχωρισµό τους, ωστόσο, το ουράνιο και το επίγειο βασίλειο συνδέονται µε σχέσεις 

αναλογίας. Η αιώνια φύση των ουρανίων σωµάτων (το «είναι» τους) αντιστοιχεί στη διαρκή γέννηση και τη 



 65 

φθορά (στο «γίγνεσθαι αεί») των επίγειων όντων. Η κυκλική τους κίνηση αντιστοιχεί στους 

µετασχηµατισµούς των στοιχείων και των σύνθετων σωµάτων. Η οµαλότητα των κυκλικών κινήσεων 

αντιστοιχεί στη σταθερή εναλλαγή των επίγειων µεταβολών. Ό,τι λοιπόν είναι για τον Ουρανό η αιωνιότητα, 

είναι για τη Γη η συνέχεια και η διαρκής εναλλαγή. Τάξη όµως υπάρχει και στους δύο χώρους. 

Ο Αριστοτέλης θα εντοπίσει το ποιητικό αίτιο της διαρκούς γέννησης και φθοράς στην επίδραση της 

κίνησης του Ήλιου επί της Γης. Υιοθετώντας την αστρονοµική θεωρία του Εύδοξου, αποδίδει στον Ήλιο δύο 

ταυτόχρονες οµαλές κυκλικές κινήσεις: την ηµερήσια κίνηση όλων των ουράνιων σωµάτων γύρω από την 

κεντρική Γη, και µια ετήσια δική του «λοξή» κίνηση επί µιας νοητής γραµµής του ουρανού, που ονοµάστηκε 

«Εκλειπτική». Η συνεχής κίνηση του Ήλιου εξασφαλίζει µια ανάλογη συνέχεια στις επίγειες γεννήσεις· η 

διπλή κίνηση του Ήλιου εξηγεί την εναλλαγή γέννησης και φθοράς. Για µια ακόµη φορά, ο Αριστοτέλης θα 

αξιοποιήσει κοινές πεποιθήσεις. Όλοι γνωρίζουν ότι η σταθερή εναλλαγή των εποχών οφείλεται στην κίνηση 

του Ήλιου· όλοι συνδέουν τις αλλαγές του καιρού µε τις εποχές· και όλοι συνδέουν τον κύκλο της βλάστησης 

και της κυοφορίας µε τον καιρό και τις εποχές. Από τα αυτονόητα αυτά φαινόµενα ως τη γενίκευση, ότι κάθε 

γέννηση και φθορά διαγράφει εξαιτίας του Ήλιου έναν κύκλο, η απόσταση δεν είναι µεγάλη. Ο Αριστοτέλης 

θα καταφέρει να προσδώσει στον επίγειο χώρο κάτι από την αιωνιότητα του ουρανού. 

 

Η γέννηση και η φθορά θα είναι πάντοτε συνεχής, και ποτέ δεν θα εκλείψει, για την αιτία ακριβώς που 

προσδιορίσαµε. Και πράγµατι, αυτό είναι λογικό να συµβαίνει. Γιατί, όπως λέµε, η φύση πάντοτε επιθυµεί το 

καλύτερο, και το «είναι» είναι σίγουρα καλύτερο από το «µη είναι». Καθώς λοιπόν όλα τα όντα δεν µπορούν να 

µετέχουν στο είναι, γιατί βρίσκονται πολύ µακριά από την αρχή, ο θεός βρήκε τρόπο να συµπληρώσει τις 

ελλείψεις του σύµπαντος δίνοντας στη γέννηση αδιάλειπτη συνέχεια. Γιατί έτσι το είναι φθάνει στην ύψιστη 

συνοχή του, καθώς η γέννηση, ως αιώνιο γίγνεσθαι, έρχεται πάρα πολύ κοντά στην αυθεντική ύπαρξη (Περί 

γενέσεως και φθοράς 336b25-34). 

 

Στο απόσπασµα που παραθέσαµε διακρίνεται ένας θριαµβευτικός τόνος. Ο Αριστοτέλης δεν κρύβει την 

ικανοποίηση του, γιατί κατάφερε να βρει σηµεία σύγκλισης ανάµεσα στα δύο ριζικά διαφορετικά τµήµατα 

του φυσικού κόσµου. Παρά τις αντιθέσεις τους, ο Ουρανός και η Γη διατηρούν δεσµούς συνοχής. 

Ο Αριστοτέλης δείχνει εµπιστοσύνη στα φαινόµενα που του µεταδίδουν οι αισθήσεις, όπως και στις 

διαδεδοµένες πεποιθήσεις των κοινών ανθρώπων για τη φύση της πραγµατικότητας. Τα φαινόµενα δεν 

θεωρούνται από τη φύση τους απατηλά και ύποπτα, όπως στον πλατωνισµό, πρέπει απλώς να ενταχθούν σε 

ένα σύνολο φυσικών αρχών ανώτερης τάξης. Η φύση πάντως ως σύνολο διέπεται από τάξη. 

 

Η αταξία δεν είναι τίποτε άλλο από το «παρά φύσιν». Γιατί η τάξη είναι η οικεία φύση των αισθητών (Περί 

ουρανού 306b4-6). 

  



 66 

4.5. H φυσική φιλοσοφία του Αριστοτέλη 
 

Το εύρος της θεµατολογίας των φυσικών συγγραµµάτων του Αριστοτέλη είναι πραγµατικά εντυπωσιακό. Με 

τη σηµερινή ορολογία, τα γραπτά του καλύπτουν µε αξιώσεις πληρότητας την κοσµολογία, τη µετεωρολογία, 

τη φυσική, τη χηµεία, τη βιολογία, τη ζωολογία και τη φυτολογία. Δεν υπάρχει πλευρά της φυσικής 

πραγµατικότητας πάνω στην οποία να µην έχει σκύψει ο Αριστοτέλης µε ενδιαφέρον και προσοχή, κανένα 

φυσικό φαινόµενο δεν έχει θεωρηθεί ανάξιο λόγου και µελέτης (βλ. Περί ζώων µορίων 644b22-645a23). 

Το αριστοτελικό έργο αναβιώνει τη φυσιοκρατική παράδοση των προσωκρατικών φιλοσόφων και 

επιχειρεί να την ενσωµατώσει στην πρόσφατη πλατωνική κληρονοµιά. Σε όλους τους τοµείς της φυσικής 

έρευνας η αριστοτελική προσέγγιση θα αποδειχθεί καταλυτική. Όχι µόνο γιατί συστηµατοποιεί και 

προεκτείνει τις γνώσεις των προγενεστέρων υπερβαίνοντας εµφανώς κάθε παλαιότερη απόπειρα, αλλά και 

γιατί διαπνέεται από µια συνειδητή µέριµνα θεωρητικής θεµελίωσης, που οδηγεί στην τακτοποίηση των 

υπαρχόντων επιστηµονικών κλάδων και στην ίδρυση καινούργιων. H αριστοτελική διευρυµένη «φυσική» θα 

αποτελέσει τη θεωρητική αφετηρία για κάθε µελλοντική πραγµάτευση και θα καθορίσει ένα µέτρο σύγκρισης 

σε όλη τη διάρκεια της ύστερης αρχαιότητας και του Μεσαίωνα. 

Σε κάθε τοµέα φαινοµένων ο Αριστοτέλης προκρίνει µια πορεία έρευνας, η οποία, όπως λέει, ξεκινά 

από τα «γνωριµότερα και σαφέστερα σε εµάς» και πηγαίνει προς τα «σαφέστερα και γνωριµότερα στη φύση» 

(Φυσικά 184a16-17). Πρόκειται για σταδιακή µετάβαση από γνωστά γεγονότα σε άγνωστες ακόµη φυσικές 

αρχές και αιτίες. Έτσι για να αντιµετωπίσει την τεράστια ποικιλία ζωικών ειδών την οποία συναντά στις 

βιολογικές του έρευνες, και τη µεγάλη πολυπλοκότητα και διαφοροποίηση των οργανισµών τους, ο 

Αριστοτέλης δηλώνει ότι θα ξεκινήσει από το πιο γνωστό του ζώο και τα µέρη του, δηλαδή τον άνθρωπο. Ο 

άνθρωπος, οι λειτουργίες και τα µέλη του οργανισµού του, θα δώσουν στον ερευνητή των ζώων ένα πρότυπο 

και ένα µέτρο σύγκρισης. Με τον τρόπο αυτό θα αρχίζει να «συνδυάζει τον λόγο (δηλαδή, τη θεωρία) µε την 

εµπειρία των αισθήσεων». 

 

Πρώτα πρέπει να εξετάσουµε τα µέρη του ανθρωπίνου σώµατος. Γιατί όπως κάποιος εξετάζει [άγνωστα] 

νοµίσµατα συγκρίνοντάς τα µε όσα γνωρίζει, το ίδιο πρέπει να κάνουµε κι εµείς σε κάθε περίπτωση. Και φυσικά 

ο άνθρωπος είναι το ζώο, που γνωρίζουµε καλύτερα. Τα ανθρώπινα µέλη µάς είναι γνωστά από τις αισθήσεις. 

Θέλοντας ωστόσο να ακολουθήσουµε τη σωστή σειρά και να συνδυάσουµε τον λόγο µε την αίσθηση, θα 

προχωρήσουµε στην απαρίθµηση των µερών – πρώτα τα οργανικά µέρη και µετά τα κοινά. Τα κυριότερα µέρη 

λοιπόν στα οποία διαιρείται το σώµα είναι: το κεφάλι, ο αυχένας, ο θώρακας, τα δύο χέρια και τα δύο πόδια 

(Περί τα ζώα ιστορίαι 491a19-29). 

 

Στην εισαγωγή των Μετεωρολογικών, ο Αριστοτέλης σκιαγραφεί ένα συνολικό πρόγραµµα µελέτης της 

φυσικής φιλοσοφίας. Δηλώνει ότι έχει ήδη µιλήσει σε προηγούµενα έργα για τα πρώτα αίτια της φύσης, για 

τη φυσική κίνηση γενικά, για τις τροχιές των ουρανίων σωµάτων, για τα τέσσερα στοιχεία και την αµοιβαία 

µεταβολή τους και γενικά για τη γέννηση και τη φθορά. 



 67 

 

Έχουµε προηγουµένως µιλήσει για τα πρώτα αίτια της φύσης και για όλη τη φυσική κίνηση· επιπλέον, έχουµε 

µιλήσει για τα άστρα που διακοσµούν τον ουρανό και για τα στοιχεία τα σωµατικά, λέγοντας πόσα είναι και ποια 

είναι· και ακόµη για την αµοιβαία µεταβολή των στοιχείων, και για τη γέννηση και τη φθορά των πάντων 

(Μετεωρολογικά 338a20-24). 

 

Οι αναφορές του Αριστοτέλη φαίνονται συγκεκριµένες: παραπέµπει κατά σειρά στο 2ο βιβλίο των Φυσικών 

(αίτια της φύσης), στα βιβλία 3-6 των Φυσικών (φυσική κίνηση), στο πρώτο και στο δεύτερο µέρος του Περί 

ουρανού (κίνηση του ουρανού και των τεσσάρων στοιχείων αντιστοίχως) και στο Περί γενέσεως και φθοράς 

(αµοιβαία µεταβολή των στοιχείων). Ακολουθούν τα µετεωρολογικά φαινόµενα, τα οποία πρόκειται ακριβώς 

να µελετηθούν στο προλογιζόµενο έργο, και, όπως δηλώνεται, ο προσχεδιασµένος κύκλος θα ολοκληρωθεί µε 

τα βιολογικά έργα: 

 

Αφού πραγµατευτούµε αυτά, θα εξετάσουµε το ζήτηµα αν µπορούµε µε παρόµοιο τρόπο να µιλήσουµε για τα ζώα 

και τα φυτά, και γενικά και κατά περίπτωση. Όταν ολοκληρώσουµε όλα αυτά, έχουµε σχεδόν εκπληρώσει την 

αρχική µας προαίρεση (Μετεωρολογικά 339a6-9). 

 

Το κείµενο αυτό δείχνει ότι ο Αριστοτέλης συνέλαβε τη µελέτη όλης της φύσης ως ενιαίο σχέδιο. H φυσική 

έρευνα πρέπει να αρχίσει από την ανάλυση των αιτίων της φύσης· σε ένα δεύτερο στάδιο πρέπει να τεθεί το 

γενικό πρόβληµα της φυσικής κίνησης· και τέλος θα ακολουθήσει η µελέτη ειδικών τοµέων της φυσικής 

πραγµατικότητας: των ουρανίων σωµάτων, των στοιχείων, των µετεωρολογικών φαινοµένων και των εµβίων 

όντων. 

Στο κείµενο αυτό διακρίνεται όµως και ένα πρόβληµα µεθόδου, ένα πρόβληµα που έχει πολλές φορές 

επισηµανθεί από τους µελετητές της αριστοτελικής φιλοσοφίας. O Αριστοτέλης δεν φαίνεται να διαχωρίζει 

αυτό που σήµερα εµείς θα ονοµάζαµε φιλοσοφία των φυσικών επιστηµών από την επιστήµη της φυσικής. 

Σήµερα θεωρούµε ότι η µελέτη των φυσικών αρχών και της φυσικής αιτιότητας –και, ως έναν βαθµό, η 

µελέτη βασικών φυσικών εννοιών, όπως η κίνηση, το συνεχές, ο χώρος, ο χρόνος– ανήκει στη δικαιοδοσία 

του φιλοσόφου της επιστήµης. Από την άλλη µεριά, η κίνηση των ουρανίων σωµάτων, τα µετεωρολογικά 

φαινόµενα και η δοµή της ανόργανης και της οργανικής ύλης αποτελούν αντικείµενο µελέτης του ειδικού 

επιστήµονα – του αστρονόµου, του µετεωρολόγου, του χηµικού. Άρα, προγραµµατικά τουλάχιστον, ενώ τα 

Φυσικά εντάσσονται στη φιλοσοφία της επιστήµης, τα υπόλοιπα φυσικά συγγράµµατα του Αριστοτέλη θα 

έπρεπε να ενταχθούν στον χώρο των φυσικών επιστηµών. Χωρίς αµφιβολία, στα Φυσικά ο Αριστοτέλης δεν 

κάνει φυσική επιστήµη µε τη σηµερινή έννοια. Με την ίδια όµως έννοια, δεν κάνει αυστηρή επιστήµη και σε 

κανένα άλλο φυσικό του σύγγραµµα. Αυτό γίνεται αµέσως φανερό σε όποιον σηµερινό αναγνώστη 

επιχειρήσει να διαβάσει το Περί ουρανού ή το Περί γενέσεως και φθοράς. Δεν θα βρει στα έργα αυτά µια 

αστρονοµία και µια χηµεία, όπως τουλάχιστον τις φαντάζεται. Αλλά και τα βιολογικά έργα του Αριστοτέλη, 

που παλαιότερα θεωρούνταν περισσότερο εµπειρικά, σήµερα ερµηνεύονται από τους εγκυρότερους µελετητές 



 68 

ως µεθοδολογικά. O Αριστοτέλης περιορίζεται στον προσδιορισµό των βασικών αρχών κάθε εµπειρικού 

κλάδου, συζητά τις λανθασµένες ή ανεπαρκείς θεωρήσεις των προγενεστέρων του και συστήνει τις 

κατάλληλες µεθόδους. Εποµένως, όλο το φάσµα των µελετών που είδαµε να σκιαγραφεί ο Αριστοτέλης στα 

Μετεωρολογικά εντάσσεται σε αυτό που εµείς σήµερα ονοµάζουµε φιλοσοφία της επιστήµης. Απλώς τα 

Φυσικά ασχολούνται µε τα γενικά προβλήµατα µεθόδου κάθε φυσικής έρευνας, ενώ τα άλλα συγγράµµατα 

αναλύουν τις µεθόδους και τα προβλήµατα που συνδέονται κάθε φορά µε το συγκεκριµένο αντικείµενο. H 

διαπίστωση αυτή δεν έρχεται σε αντίφαση µε τη τάση του Αριστοτέλη να ονοµάζει τις µελέτες του φυσική 

«επιστήµη» – αρκεί να αντιληφθούµε ότι η αριστοτελική επιστήµη δεν ταυτίζεται µε τη σηµερινή. 

Ανεξάρτητα µε το πώς θα χαρακτηρίσουµε το συνολικό πρόγραµµα του Αριστοτέλη για την έρευνα 

της φύσης, το σίγουρο είναι ότι το πρόγραµµα αυτό θεµελιώνεται στον αυστηρό ορισµό της φύσης και της 

φυσικής αιτιότητας. H διερεύνηση των αιτίων των φυσικών όντων και γεγονότων είναι το πρώτο καθήκον του 

ερευνητή της φύσης. 

Αυτό που θα κερδίσει ο φυσικός επιστήµων από την προκαταρκτική αυτή εργασία είναι ορισµένες 

αρχικές βεβαιότητες. Οι βεβαιότητες αυτές θα του επιτρέψουν να στραφεί στην ειδική του έρευνα µε τον 

κατάλληλο εξοπλισµό. Και είναι στην ουσία µόνο τρείς: Πρώτον, ότι υπάρχει µια κατηγορία όντων –τα 

«φυσικά όντα»– που έχει ως διακριτικό γνώρισµα την έµφυτη τάση για µεταβολή. Δεύτερον, ότι οι πρώτες 

αρχές ή αιτίες της µεταβολής των φύσει όντων είναι τέσσερις: η ύλη, το είδος, η προέλευση της µεταβολής 

και το τελικό αίτιο. Τρίτον, ότι από τις τέσσερις αυτές αιτίες η καθοριστική είναι η τελική αιτία. Μίλησα για 

βεβαιότητες, γιατί οι τρεις αυτές θέσεις δεν αποδεικνύονται – γίνεται απλώς µια προσπάθεια να προβληθεί µε 

διαφόρους τρόπους η αλήθεια τους. Οι θέσεις αυτές δεν αποδεικνύονται, γιατί αποτελούν αρχές της φυσικής 

επιστήµης, και, κατά τον Αριστοτέλη, που είχε όπως όλοι οι Έλληνες της εποχής του το υπόδειγµα της 

γεωµετρίας στο µυαλό του, οι αρχές από τις οποίες ξεκινά µια επιστήµη είναι µη αποδείξιµες. Σύµφωνα µε τη 

θεωρία που αναπτύσσεται στα λογικά του έργα, κάθε επιστήµη πρέπει να ξεκινά από αληθείς, αναγκαίες και 

οικείες πρώτες αρχές και να προχωρά παραγωγικά στα συµπεράσµατά της (Bλ. Αναλυτικά πρότερα 46a17, 

Αναλυτικά ύστερα 71a37-40, 74b5 κ.ε., 75b37-40, 84b14-18). Οι αρχές αυτές δεν αποδεικνύονται, αλλά 

προκύπτουν επαγωγικά από την παρατήρηση των οικείων φαινοµένων κάθε επιστηµονικού κλάδου. 

Έτσι, αν και ο Αριστοτέλης κάνει µόνο κάποιες σχετικές νύξεις, είµαστε υποχρεωµένοι να δεχτούµε 

ότι οι βεβαιότητες που αναφέραµε είναι στηριγµένες στην εµπειρία και την επαγωγή. Μόνο που η εµπειρία 

για τον Αριστοτέλη απέχει πολύ από το σύνολο των ουδέτερων παρατηρησιακών δεδοµένων που υποτίθεται 

ότι απαιτεί η σύγχρονη φυσική επιστήµη. Περιλαµβάνει, εκτός από τα εναργή εµπειρικά φαινόµενα, και τις 

κοινά αποδεκτές πεποιθήσεις (φιλοσοφικές και µη) και τις κοινές γλωσσικές χρήσεις. 

Κατά τη γνώµη του, η ύπαρξη της φύσης προκύπτει από την ενάργεια των φύσει όντων. Τα αίτια πάλι 

προκύπτουν, κατά τον Αριστοτέλη, ως δυνατές απαντήσεις στο ερώτηµα (της καθηµερινής γλώσσας) «γιατί». 

Αλλά και η αριστοτελική τελεολογία, µολονότι το ζήτηµα είναι πιο σύνθετο, δεν αποδεικνύεται αυστηρά, 

αλλά προκύπτει επαγωγικά είτε από παραδείγµατα που αντλούνται από τη δράση και την αναπαραγωγή των 

εµβίων όντων, όπου είναι εµφανής η επίτευξη κάποιου σκοπού, είτε από την ανάλογη δοµή της λειτουργίας 

της τέχνης.   



 69 

4.6. Η τελεολογία του Αριστοτέλη 
 

H αριστοτελική τελεολογία οικοδοµείται επάνω στα θεµέλια της πλατωνικής. Από τον Πλάτωνα ο 

Αριστοτέλης κληρονοµεί το πλαίσιο της συζήτησης: η τελεολογία αναπτύσσεται πάντοτε σε ευθεία αντίθεση 

µε τη µηχανιστική θεώρηση των τελευταίων Προσωκρατικών – του Εµπεδοκλή, του Αναξαγόρα και κυρίως 

του Δηµόκριτου. Πλατωνική είναι και η προέλευση του βασικού κοινού αξιώµατος ότι η φύση είναι πεδίο 

έλλογης τάξης. Στις αριστοτελικές όµως αναλύσεις κάθε ηθική και πολιτική διάσταση απουσιάζει, αφού, σε 

αντίθεση µε τον Πλάτωνα, το ενδιαφέρον του Αριστοτέλη για τη δοµή και τη λειτουργία της φύσης είναι 

πρωτογενές και γνήσιο. 

Το πρόβληµα που αντιµετωπίζει ο Αριστοτέλης µπορεί να διατυπωθεί ως εξής: Πώς µπορεί να 

θεµελιωθεί η φυσική τελεολογία σε ένα σύµπαν χωρίς Δηµιουργό και χωρίς ψυχή; Το αριστοτελικό σύµπαν 

είναι αιώνιο και αγέννητο, εµπεριέχει έµβια όντα χωρίς το ίδιο να είναι έµβιο ον, νοµιµοποιείται από την 

παρουσία του Θεού µέσα του χωρίς να δέχεται την επέµβασή του. Και όµως είναι ολοφάνερο ότι το σύµπαν 

αυτό έχει οργάνωση, κανονικότητα και τάξη, όπως είναι επίσης φανερό (από την εµπειρία και την επαγωγή) 

ότι πάρα πολλά και σηµαντικά γεγονότα στη φύση γίνονται για την επίτευξη κάποιου σκοπού. 

H ανθρώπινη συµπεριφορά, αλλά και οι βασικές γραµµές της δράσης των ανωτέρων εµβίων όντων, 

δεν δηµιουργούν στον Αριστοτέλη κανένα ιδιαίτερο πρόβληµα. H απλή παρατήρηση δείχνει ότι πρόκειται για 

ενέργειες που κατατείνουν στην επίτευξη ενός σκοπού, και µπορούν εύκολα να αναχθούν σε ψυχικές 

διεργασίες. Στο Περί ζώων κινήσεως ο Αριστοτέλης θα προσδιορίσει ως αιτία της δράσης των ανωτέρων 

ζώων τη σύνθεση της επιθυµίας τους για ένα αντικείµενο και της σκέψης ή πεποίθησης που έχουν για το 

αντικείµενο αυτό (700b15-24). Στις περιπτώσεις αυτές είναι δυνατή η διατύπωση µιας τελεολογικής εξήγησης 

της συγκεκριµένης «κίνησης» ή ενέργειας, αφού είναι εύκολος ο προσδιορισµός του συγκεκριµένου τέλους 

ως αγαθού. 

Με ανάλογο τρόπο ο Αριστοτέλης θα εξηγήσει τελεολογικά και τις ουράνιες κινήσεις στον 

υπερσελήνιο χώρο ― αν και εδώ δεν µπορούµε να µιλήσουµε για επαγωγή. Το κινούν ακίνητο 

προσδιορίζεται ως αγαθό και τέλος της κίνησης των άστρων και των πλανητών. Κινεί ως αντικείµενο έρωτος, 

γιατί τα ουράνια σώµατα είναι έµβια όντα και έχουν εποµένως τη δυνατότητα να αναπτύξουν ψυχικές 

λειτουργίες. 

Το πρόβληµα της αριστοτελικής τελεολογίας εντοπίζεται στις περιπτώσεις όπου δεν αναλύεται η 

εµπρόθετη κίνηση ή δράση των ανώτερων ζώων αλλά οι γενικότερες φυσικές διαδικασίες, στις οποίες δεν 

µπορεί να µιλήσει κανείς για τη συνειδητή πρόθεση των εµπλεκοµένων µερών. Τι γίνεται µε τα κατώτερα 

ζώα και τα φυτά, που αναπαράγονται και αναπτύσσονται µε απόλυτη κανονικότητα; Πώς οργανώνεται στα 

έµβια όντα η σταθερή ανάπτυξη των κατάλληλων οργάνων και λειτουργιών; Πώς εξηγείται ο σταθερός 

κύκλος των µετεωρολογικών φαινοµένων; Σε όλες αυτές τις περιπτώσεις, αν θέλουµε να διατηρήσουµε την 

τελεολογική οπτική, θα πρέπει να αναζητήσουµε κάποιο υποκατάστατο της ψυχικής δράσης. 

Είναι αλήθεια ότι στα κείµενα που αφιερώνει στην τελεολογία ο Αριστοτέλης δεν προσδιορίζει 

επακριβώς τα κριτήρια που κάνουν την κατάληξη µιας φυσικής διαδικασίας οὗ ἕνεκα, αγαθό και τέλος. 



 70 

Δηλώνει βέβαια στο 2ο βιβλίο των Φυσικών ότι «φυσικά όντα είναι αυτά που ξεκινώντας από κάποια 

εσωτερική αρχή φθάνουν, κινούµενα συνεχώς, σε κάποιο τέλος» (199b15-17) και ότι «πράγµατι, όταν, σε µια 

µεταβολή που είναι συνεχής, υπάρχει κάποιο τέλος, αυτό το έσχατο σηµείο είναι και ο σκοπός της 

µεταβολής» (194a29-30). Όπως όµως σπεύδει αµέσως να παρατηρήσει, «τον ρόλο του τέλους δεν τον 

διεκδικεί κάθε έσχατο σηµείο, αλλά µόνο το βέλτιστο» (194a32-33). Ούτε ποτέ προσδιορίζει µε ακρίβεια την 

εµβέλεια και τα όρια των τελεολογικών του εξηγήσεων. Στη συντριπτική πλειονότητα των περιπτώσεων 

αντλεί τα παραδείγµατά του από την οργανική φύση, και ειδικά από τη διαδικασία της φυσικής 

αναπαραγωγής και της ανάπτυξης των µερών των ζώων. Αυτό άραγε σηµαίνει ότι δεν υπάρχει τελική 

σκοπιµότητα στην ανόργανη φύση; 

Ας επανέλθουµε στο κεντρικό ερώτηµα της αριστοτελικής τελεολογίας. Ποιο είναι το υποκατάστατο 

της πλατωνικής ψυχής σε ένα αιώνιο και τακτικό σύµπαν; H απάντηση, σε µια πρώτη προσέγγιση, είναι 

εύκολη. H αριστοτελική έννοια της «φύσεως» καλείται να αναλάβει τον ρόλο που έπαιζε η ψυχή στους 

ύστερους πλατωνικούς διαλόγους. Ενώ η πλατωνική ψυχή ταυτιζόταν µε την αυτοκίνηση και την αρχή όλων 

των άλλων κινήσεων, ο Αριστοτέλης ορίζει αυστηρά τη φύση ως «αρχή και αιτία της κίνησης και της στάσης 

σε εκείνα τα όντα όπου ενυπάρχει κατά τρόπο άµεσο και σύµφωνο µε την ίδια την ουσία τους» (Φυσικά 

192b21-22). Για τον Πλάτωνα, αυτοκινούµενα ήταν µόνο τα έµψυχα όντα. Για τον Αριστοτέλη, όλα τα 

φυσικά όντα (στα οποία περιλαµβάνονται και κάποια άψυχα, εφόσον αναφέρονται και τα τέσσερα στοιχεία) 

είναι αυτοκινούµενα, αφού «το καθένα έχει µέσα του µια αρχή κίνησης και στάσης» (Φυσικά 192b32). Και 

όπως η πλατωνική ψυχή κινούσε τα έµψυχα όντα προς την εκπλήρωση κάποιου σκοπού, έτσι και στον 

Αριστοτέλη, «η φύση είναι αιτία, και είναι αιτία µε την έννοια του σκοπού» (Φυσικά 199b32-33). 

H αριστοτελική εποµένως φυσική τελεολογία θεµελιώνεται στην καινοτοµική σύλληψη της φύσης, 

ως αυτοδύναµης αρχής της κίνησης και της µεταβολής των φύσει όντων προς την εκπλήρωση του τέλους 

τους. Πώς καθορίζεται όµως το τέλος των φύσει όντων; Αυτή είναι η πρώτη δυσκολία που αντιµετωπίζει ο 

µελετητής. O Αριστοτέλης είναι αλήθεια ότι δίνει κάποιες διευκρινίσεις. Επισηµαίνει ότι η κατάληξη µιας 

συνεχούς φυσικής διαδικασίας είναι τέλος, µόνο αν οδηγεί στο «βέλτιστο» (Φυσικά 194a32-33). Δεν 

χρειάζεται όµως αυτό το «βέλτιστο» να είναι απόλυτο· µπορεί απλώς να εξυπηρετεί τον συγκεκριµένο σκοπό 

µιας ενέργειας ή διαδικασίας. Εκείνο που έχει σηµασία είναι η συνάφεια του τέλους ως αγαθού µε την ουσία 

του εµπλεκόµενου όντος. O Αριστοτέλης επίσης διευκρινίζει ότι στη φύση το τέλος ταυτίζεται πάντοτε µε τη 

µορφή (Φυσικά 198a25-26). 

Συνδυάζοντας όλα τα παραπάνω, θα µπορούσε κανείς να πει ότι, για τον Αριστοτέλη, η φύση 

λειτουργεί ως αρχή της µεταβολής των όντων προς το τέλος τους, όπου το τέλος αυτό είναι η µορφή τους 

αλλά και κάθε αγαθή κατάληξη που συνάδει στη µορφή τους. 

H περιγραφή αυτή της αριστοτελικής τελεολογίας είναι αρκετά συνεκτική, αφήνει όµως ορισµένα 

ανοικτά ερωτήµατα. Το πρώτο ερώτηµα είναι αν η περιγραφή αυτή µπορεί να επεκταθεί σε όλη τη φύση ή αν 

πρέπει να περιοριστεί στα έµβια όντα. Για να εξηγήσει κανείς τελεολογικά ένα τακτικό φαινόµενο όπως οι 

χειµωνιάτικες βροχές θα πρέπει να το συνδέσει µε την εποχιακή αύξηση της χλωρίδας κ.ο.κ., θα πρέπει 

δηλαδή να επιδιώξει να εγκαθιδρύσει αιτιακές συνδέσεις ανάµεσα σε διαφορετικής τάξης φαινόµενα και 



 71 

φύσει όντα – και για τα ζητήµατα αυτά είναι γεγονός ότι τα αριστοτελικά κείµενα δεν είναι ιδιαίτερα σαφή 

και διαφωτιστικά. 

Αυτή η διάσταση των πραγµάτων µάς φέρνει σε ένα δεύτερο και πιο σηµαντικό ερώτηµα. Αν η 

αριστοτελική φύση συµπυκνώνει, όπως είδαµε, την ενδιάθετη τάση των φύσει όντων να πραγµατώσουν τη 

µορφή τους, πώς συνδέονται αυτές οι µορφές µεταξύ τους; H πεποίθηση του Αριστοτέλη ότι υπάρχει έλλογη 

τάξη στη φύση δεν θα έπρεπε να οδηγεί σε µια ιεραρχική και αιτιακή συνάρθρωση των διαφόρων µορφών σε 

ένα οργανωµένο όλο; Και ποιος είναι τελικά ο ρόλος του Κινούντος Ακινήτου στην εδραίωση της φυσικής 

τάξης; 

Πιστεύω ότι, σε µεγάλο βαθµό, η σιωπή του Αριστοτέλη είναι ένδειξη αµηχανίας. Είναι 

οµολογουµένως πάρα πολύ δύσκολο να θεµελιωθεί µια καθολική κοσµική τελεολογία σε ένα σύµπαν χωρίς 

Δηµιουργό, χωρίς Πρόνοια και χωρίς Ψυχή. Υπάρχουν βέβαια αρκετά χωρία του Αριστοτέλη, όπου φαίνεται 

να αποδίδει στο Κινούν Ακίνητο ευρύτερο ρόλο από την κίνηση των ουρανίων σφαιρών και τη νοµιµοποίηση 

κάθε κίνησης στο σύµπαν. Σε κάποια από αυτά ο Αριστοτέλης δηλώνει ότι η επίγεια µεταβολή και η 

αναπαραγωγή των έµβιων όντων µιµείται την τάξη και την αιωνιότητα των ουρανίων κινήσεων (Bλ. Περί 

γενέσεως και φθοράς 336b25-337a7, Μετά τα φυσικά Θ 1050b22-30, Περί ψυχής 415a26-b2). Σε άλλα πάλι 

αποδίδει στο Κινούν Ακίνητο την αρχή όλης της κοσµικής ζωής και όλων των ενεργοποιήσεων των µορφών 

(Περί ουρανού 279a22-30, Μετά τα φυσικά Θ 1050b5-6). Τέλος, στο πιο σηµαντικό απ’ όλα παροµοιάζει το 

σύµπαν µε έναν οργανωµένο στρατό ή ένα νοικοκυριό, όπου όλα τα µέλη και τα πράγµατα έχουν τη σωστή 

τους θέση, αφού το καθένα εκτελεί την αποστολή που του έχει ανατεθεί, και όλα µαζί συνεργάζονται για την 

επίτευξη του κοινού καλού (Μετά τα φυσικά Λ 1075a11-25). 

Θα µπορούσε κανείς να στηριχθεί στα λίγα αυτά αποσπάσµατα και να θεωρήσει ότι η τελική 

αιτιότητα του Κινούντος Ακινήτου επεκτείνεται σε όλη τη φύση, οργανική και ανόργανη, όπου λειτουργεί 

συµπληρωµατικά µε τα τέλη των φύσει όντων. H θεώρηση αυτή τυπικά τουλάχιστον δίνει κάποια δικαιοδοσία 

στο Κινούν Ακίνητο και έξω από τον χώρο του ουρανού. Kατ’ ουσίαν ωστόσο το Κινούν Ακίνητο ως τελικό 

αίτιο αυτοκαταργείται, αφού εκ προοιµίου δεν επεµβαίνει στην τελική αιτιότητα της εγγενούς φύσης του 

όντος. Μένει µόνο η νοµιµοποιητική λειτουργία του Κινούντος Ακινήτου ως αρχής κάθε κίνησης και 

ενεργοποίησης, ένας ρόλος που πρόθυµα θα του απέδιδαν και όσοι περιορίζουν την εµβέλεια της 

αριστοτελικής φυσικής τελεολογίας. 

Το αίτηµα όµως για τη θεµελίωση µιας καθολικής κοσµικής τελεολογίας είναι απολύτως νόµιµο στην 

αριστοτελική φιλοσοφία. Για τον Αριστοτέλη η αιωνιότητα και η τάξη του ουρανού επεκτείνονται και στον 

επίγειο κόσµο, όπου τόσο τα µετεωρολογικά φαινόµενα όσο και η δοµή και αναπαραγωγή των φυτών και των 

ζώων έχουν κανονικότητα και συνέχεια. O Αριστοτέλης φαίνεται να υπονοεί ότι η τάξη προκύπτει από τη 

σύγκλιση των διαφόρων µερών της φύσης που εκδηλώνουν τα σταθερά τους είδη, όπως δηλώνει η ποιητική 

αναλογία του στρατού ή του νοικοκυριού στο Λ.10 των Μετά τα φυσικά. H σχέση του ενός φυσικού είδους µε 

το άλλο, των τεσσάρων στοιχείων µεταξύ τους, των εποχών και των κλιµάτων µπορούν να ιδωθούν ως αιτίες 

µιας ισορροπίας που εξασφαλίζει τη διατήρηση του κόσµου. Πώς όµως ακριβώς γίνεται αυτό, και ποια είναι η 

ιεραρχική σχέση των διαφόρων µερών της φύσης, ο Αριστοτέλης δεν µας το διευκρίνισε ποτέ. Θα πρέπει 



 72 

εποµένως να παραδεχτούµε ότι δεν κατάφερε ποτέ να εξηγήσει ικανοποιητικά τη γενικευµένη τάξη του 

επίγειου βασιλείου – δεν κατάφερε ή δεν θέλησε να αναγάγει την τάξη σε κάποιες υψηλότερες αρχές. 

Απέφυγε να επεκτείνει την αιτιακή επίδραση του Κινούντος Ακινήτου στη Γη, θέλοντας κατά πάσα 

πιθανότητα να διαφοροποιηθεί από την πλατωνική σύλληψη του κοσµικού Δηµιουργού. Και προτίµησε να 

µας δώσει απλώς τη σχέση της επίγειας µεταβολής και της ουράνιας τελεολογικής τάξης µέσα από κάποιες 

λυρικές αναλογίες, όπως στο Περί ψυχής (415a26 κ.ε), όπου ο Αριστοτέλης θα ερµηνεύσει την τάξη που 

κυριαρχεί στην αναπαραγωγή των ζώων και των φυτών ως µια µορφή µετοχής στην αιωνιότητα. 

  



 73 

4.7. H ανθρώπινη ψυχή 
 

Η µελέτη της ανθρώπινης ψυχοσύνθεσης και συµπεριφοράς έχει στον Αριστοτέλη ένα ισχυρό βιολογικό 

υπόβαθρο. Είναι χαρακτηριστικό ότι ένα από τα πιο βασικά, και µάλλον τελευταία, έργα του, ενώ ονοµάζεται 

Περί ψυχής, είναι αφιερωµένο ουσιαστικά στην ανθρώπινη φυσιολογία. Η ανθρώπινη ψυχή για τον 

Αριστοτέλη δεν έχει καµία σχέση µε την πλατωνική ψυχή: ούτε αθάνατη είναι, ούτε ριζικά διαφορετική από 

το σώµα, ούτε, φυσικά, έχει τη δυνατότητα διαδοχικών µετενσαρκώσεων. Ο Αριστοτέλης θα αφιερώσει ένα 

µεγάλο µέρος της έρευνάς του στην κριτική αντιµετώπιση των παλαιότερων αντιλήψεων για την ψυχή, για να 

καταλήξει στον δικό του ορισµό. 

 

Η ψυχή είναι η πρώτη εντελέχεια ενός σώµατος φυσικού, που έχει τη δυνατότητα της ζωής. Και τέτοιο σώµα 

είναι αυτό που διαθέτει όργανα (Περί ψυχής 412a27-28). 

 

Τι δείχνει αυτός ο ορισµός; Ότι ο Αριστοτέλης συλλαµβάνει την ψυχή ως την ολοκλήρωση των δυνατοτήτων 

του σώµατος, από τη στιγµή που το σώµα αυτό δεν είναι νεκρό, αλλά έχει τη δυνατότητα να ζήσει, δηλαδή να 

αποκτήσει συγκεκριµένη οργάνωση και συγκεκριµένες λειτουργίες. Η αριστοτελική ψυχή ορίζεται ως η 

«µορφή» του σώµατος. Διατηρεί µε το σώµα µια άρρηκτη σχέση, η οποία στον Αριστοτέλη εκφράζεται µε το 

ζεύγος εννοιών «µορφή και ύλη», ή «ενέργεια και δύναµη». Η ψυχή είναι η πραγµάτωση της δυνατότητας του 

σώµατος να ζήσει. 

Άµεσο πόρισµα που προκύπτει απ’ αυτήν την προσέγγιση της ψυχής είναι ότι η ψυχή δεν µπορεί να 

υπάρξει χωρίς σώµα, όπως η µορφή δεν υπάρχει ποτέ χωρίς ύλη. Πράγµα που σηµαίνει ότι η ανθρώπινη ψυχή 

δεν επιβιώνει µετά τον φυσικό θάνατο του σώµατος. Η αριστοτελική ψυχή δεν είναι λοιπόν αθάνατη. 

Μιλώντας για τη ψυχή, ο Αριστοτέλης αναφέρεται τόσο στον άνθρωπο όσο και σε όλα τα έµβια όντα, 

στα όντα δηλαδή ακριβώς που διαθέτουν ψυχή. Δεν θα υποβαθµίσει την ιδιαιτερότητα του ανθρώπινου 

είδους, που εν πολλοίς οφείλεται στην ειδική φύση της ψυχής του, ούτε όµως θα εξαλείψει και το κοινό 

ψυχικό υπόβαθρο όλων των έµβιων όντων. Ο ορισµός της ψυχής, που µόλις παραθέσαµε, είναι έτσι 

διατυπωµένος ώστε να ισχύει για όλα τα έµβια είδη, τα φυτά, τα ζώα και τον άνθρωπο. Για τον Αριστοτέλη η 

ψυχή δεν διαθέτει µέρη, όπως υποστήριζε ο Πλάτων, αλλά δυνάµεις. Κοινή σε όλα τα φυτά και τα ζώα είναι η 

«θρεπτική» δύναµη της ψυχής και η αναπαραγωγική τους δυνατότητα, η ικανότητά τους δηλαδή να 

γεννιούνται, να τρέφονται, να αναπτύσσονται και να αναπαράγονται. Τα ζώα διαθέτουν επιπλέον «κινητική» 

δύναµη, µπορούν δηλαδή να µετακινούνται από τόπο σε τόπο, όπως διαθέτουν και «αισθητική» δύναµη, 

έχουν δηλαδή αντίληψη του περιβάλλοντος και «ορεκτική» δύναµη, δηλαδή αναπτύσσουν «επιθυµία και 

θυµό και βούληση» (Περί ψυχής 414b2). Η σκέψη, τέλος, η «διανοητική» δύναµη της ψυχής, χαρακτηρίζει 

µόνο το ανθρώπινο είδος. 

Ο Αριστοτέλης θα αφιερώσει πολλές σελίδες στην περιγραφή του φαινοµένου της ανθρώπινης 

αντίληψης. Θα διακρίνει την αίσθηση από την «φαντασία», που θα µπορούσαµε να ονοµάσουµε 

«παράσταση», αφού είναι η διατήρηση ενός αισθήµατος µέσα στην ψυχή. Θα τονίσει τη σηµασία της µνήµης, 



 74 

που είναι το σύνολο των παραστάσεων (των «φαντασιών») που εγγράφονται και παραµένουν στην ψυχή, και 

της εµπειρίας, που είναι η δηµιουργία των πρώτων απλών γενικεύσεων και στηρίζεται στη µνήµη. Η 

κυρίαρχη τάση που χρωµατίζει τις αναλύσεις του Αριστοτέλη για την αντίληψη και τη δηµιουργία της γνώσης 

είναι ο εµπειρισµός. Ακόµη και σύνθετες έννοιες όπως ο χρόνος και ο αριθµός, ο Αριστοτέλης θα τις 

αποδώσει στη λεγόµενη «κοινή αίσθηση», στην συνεργασία δηλαδή και τον συντονισµό των πέντε γνωστών 

αισθήσεων. 

Στην ανάλυση της διαδικασίας της νόησης, ο Αριστοτέλης είναι συνοπτικός και όχι ιδιαίτερα 

διαφωτιστικός. Προσεγγίζει κατ’ αρχήν τη νόηση κατ’ αναλογίαν προς την αίσθηση: όπως η αίσθηση 

αναφέρεται στα αισθητά, θα πρέπει να διακρίνουµε και µια αντιληπτική λειτουργία της ψυχής που 

συλλαµβάνει τα νοητά είδη. «Αν το νοείν είναι όπως το αισθάνεσθαι, θα πρέπει να υφίσταται κάποια επίδραση 

από το νοητό ή κάτι παρόµοιο» (Περί ψυχής 429a13-15). Είναι όµως η διαδικασία της νόησης εξίσου 

παθητική µε τη διαδικασία της αίσθησης; Τα νοητά υπάρχουν έξω από εµάς και ο ανθρώπινος νους απλώς τα 

συλλαµβάνει; Ή µήπως θα πρέπει να αποδώσουµε στον νου έναν πιο ενεργητικό ρόλο; Ο Αριστοτέλης 

φαίνεται να αµφιταλαντεύεται ανάµεσα στις δύο εκδοχές. Υπάρχουν κείµενά του όπου διακρίνει έναν 

«παθητικό νου», ο οποίος συνδέεται µε τη σωµατικότητα και ακολουθεί τη µοίρα του σώµατος, και έναν 

«ποιητικό νου», ο οποίος είναι η µοναδική πλήρως απαλλαγµένη από το σωµατικό στοιχείο ψυχική 

λειτουργία και εποµένως είναι, κατά µίαν έννοια, αθάνατος. Ο ποιητικός νους είναι καθαρή ενέργεια, δεν 

αναπτύσσεται µαζί µε τον οργανισµό, αλλά, όπως λέει ο Αριστοτέλης, εισέρχεται από έξω (θύραθεν) σε 

αυτόν, και διατηρεί κάτι το θεϊκό. 

 

Ο νους δεν είναι εύλογο να έχει αναµειχθεί µε το σώµα, γιατί τότε θα αποκτούσε ορισµένη ποιότητα, θα γινόταν 

ψυχρός ή θερµός, ή θα ήταν κάποιο όργανο όπως είναι οι αισθήσεις. Δεν είναι όµως τίποτε τέτοιο (Περί ψυχής 

429a24-27). 

Υπάρχει λοιπόν ένας νους, που µπορεί ο ίδιος να γίνει τα πάντα, και υπάρχει και ένας άλλος νους που τα 

πραγµατώνει όλα, σαν µια έξη, όπως το φως... Αυτός ο δεύτερος νους είναι «χωριστός και απαθής και αµιγής», 

όντας στην ουσία του καθαρή ενέργεια (Περί ψυχής 430a14-18). 

Αποµένει λοιπόν µόνο η δυνατότητα ο νους να εισέρχεται από έξω (θύραθεν) και να είναι µόνο αυτός θεϊκός. 

Γιατί η σωµατική δραστηριότητα δεν έχει καµία σχέση µε τη λειτουργία αυτού του νου (Περί ζώων γενέσεως 

736b27-29). 

 

Είναι εµφανές ότι ο ποιητικός νους του Αριστοτέλη είναι επηρεασµένος από την πλατωνική σύλληψη της 

αθάνατης ψυχής. Καθώς όµως τα στοιχεία που µας δίνει ο Αριστοτέλης γι' αυτήν την ύψιστη ψυχική 

λειτουργία είναι ελάχιστα, η νόηση θα αποτελέσει ένα από τα θέµατα που θα απασχολήσουν ιδιαίτερα όλη τη 

µεταγενέστερη αριστοτελική παράδοση, από τον Αλέξανδρο Αφροδισιέα µέχρι τον Αβερρόη και τον Θωµά 

Ακινάτη. 

  



 75 

Κεφάλαιο 5ο Η πρακτική φιλοσοφία του Αριστοτέλη 
 

5.1. «Ποίηση» και «πράξη» 
 

Είδαµε ότι ο Αριστοτέλης διαιρεί τις γνώσεις και τις πρακτικές σε τρεις γενικές κατηγορίες. Εκτός από τη 

«θεωρητική» επιστήµη, που αποτελεί την κορωνίδα της ανθρώπινης γνώσης, ο Αριστοτέλης διακρίνει επίσης 

τις «ποιητικές» ή «παραγωγικές» δεξιότητες, και την «πρακτική» γνώση που έχει αντικείµενο την ανθρώπινη 

συµπεριφορά. Ίδιον της θεωρητικής γνώσης είναι η ανεξαρτησία της από οποιαδήποτε πρακτική 

χρησιµότητα, σε αντίθεση µε τις «παραγωγικές» και τις «πρακτικές» δεξιότητες, που έχουν µια άµεση 

επίδραση στο περιβάλλον. Οι τέχνες στηρίζονται στη συσσωρευµένη εµπειρία και παράγουν προϊόντα που 

βελτιώνουν τη ζωή των ανθρώπων, ενώ η πρακτική δράση επηρεάζει άµεσα το πλέγµα των ανθρώπινων 

σχέσεων αποσκοπώντας στην ευτυχισµένη ζωή. 

Από τα έργα του Αριστοτέλη, στην πρακτική φιλοσοφία ανήκουν τα Ηθικά Ευδήµεια, τα Ηθικά 

Νικοµάχεια και τα Πολιτικά (τα Ηθικά Μεγάλα δεν θεωρούνται από τους περισσότερους µελετητές γνήσιο 

έργο του Αριστοτέλη). Στην κατηγορία της παραγωγικής γνώσης ανήκει το Περί ποιητικής, ενώ η Ρητορική 

συνδέεται µε την αριστοτελική διαλεκτική και την αριστοτελική ψυχολογία, αλλά συστήνει και ένα σύνολο 

κανόνων που θα πρέπει κανείς να διδαχτεί και να αφοµοιώσει για να ασκήσει τη ρητορική τέχνη. 

Ο Αριστοτέλης δεν έγραψε, από όσο γνωρίζουµε, κάποιο σύγγραµµα για την ιατρική, για µια τέχνη 

που θεωρείται στην αρχαιότητα καθιερωµένη και αποδεκτή. Είναι ενδιαφέρον, ωστόσο, ότι διακρίνει την 

τέχνη της ιατρικής, που πρέπει να διαθέτει µια συνεπή θεωρία, από µορφές πρακτικής ιατρικής, που 

ενδεχοµένως ήταν σε θέση να επιτύχουν αποτελεσµατική ίαση. 

 

H τέχνη γεννιέται όταν από πολλές διαπιστώσεις της εµπειρίας δηµιουργείται µια καθολική αντίληψη για τα 

όµοια πράγµατα. Το να αντιλαµβάνεσαι ότι αυτό το φάρµακο θα κάνει καλό στον Καλλία, που πάσχει από τη 

συγκεκριµένη αρρώστια, και το ίδιο στον Σωκράτη, και το ίδιο σε πολλές άλλες µεµονωµένες περιπτώσεις, είναι 

θέµα εµπειρίας. Είναι όµως θέµα τέχνης το να αντιλαµβάνεσαι ότι το φάρµακο κάνει καλό σε όλους εκείνους 

τους ανθρώπους, οι οποίοι ανήκουν σε ένα καθορισµένο είδος, και πάσχουν από τη συγκεκριµένη αρρώστια – 

λ.χ. στους φλεγµατώδεις ή χολώδεις τύπους ανθρώπων που πάσχουν από υψηλό πυρετό. (Μετά τα φυσικά 

981a5-12). 

 

Ακόµη λοιπόν και στις τέχνες η επιτυχία δεν είναι το ύψιστο κριτήριο, αλλά κάποια µορφή γενικής γνώσης. 

Στην πράξη, λέει ο Αριστοτέλης 

 

βλέπουµε τους ανθρώπους της εµπειρίας να επιτυγχάνουν περισσότερο από όσους διαθέτουν θεωρία χωρίς τη 

σχετική εµπειρία. Αυτό οφείλεται στο ότι η εµπειρία είναι γνώση των επιµέρους, ενώ η τέχνη γνώση των 

καθολικών... Παρ’ όλα αυτά πιστεύουµε ότι η γνώση και κατανόηση ανήκουν στην τέχνη παρά στην εµπειρία, 



 76 

και θεωρούµε πιο σοφούς τους κατέχοντες µια τέχνη από τους ανθρώπους της εµπειρίας (Μετά τα φυσικά 

981a12-26). 

 

Έτσι, όταν στρέφεται στην ανάλυση της ποίησης, στο Περί ποιητικής, δεν προβάλλει τους δηµοφιλείς ποιητές 

ούτε ασχολείται µε όλα τα είδη ποίησης, αλλά υποστηρίζει ότι η αθηναϊκή τραγωδία είναι η ύψιστη µορφή 

ποιητικής τέχνης (και, σύµφωνα µε την τελεολογική του οπτική, η φυσική κατάληξη παλαιότερων µορφών 

ποίησης) και προσπαθεί να οικοδοµήσει µια θεωρία της τραγικής δηµιουργίας. Στην οπτική του Αριστοτέλη η 

τραγωδία, στην ιδανική της µορφή, έχει συγγένεια µε τη φιλοσοφία (περισσότερο από όσο η ιστορία), αφού 

«έργο του ποιητή δεν είναι να λέει αυτό που συνέβη πράγµατι, αλλά κυρίως αυτό που θα µπορούσε να 

συµβεί, σύµφωνα µε την πιθανή ή την αναγκαία σύνδεση των γεγονότων» (Περί ποιητικής 1451a36 κ.ε.). Ο 

τραγικός λοιπόν ποιητής παρουσιάζει εξιδανικευµένες ανθρώπινες καταστάσεις στη σκηνική δράση (οι 

αρχαίοι ελληνικοί µύθοι προσφέρονται για το έργο αυτό), υιοθετεί τις κατάλληλες για την περίσταση 

ποιητικές τεχνικές και ρυθµούς, προκειµένου να έχει µια άµεση επίδραση στην συναισθηµατική κατάσταση 

των θεατών του δράµατος προς την κατεύθυνση της διαµόρφωσης του χαρακτήρα τους. Με τα λόγια του 

Αριστοτέλη, επιτυγχάνει την «δι’ ἐλέου και φόβου... κάθαρσιν» του θεατή (Περί ποιητικής 1449b27-28). 

Η πρακτική φιλοσοφία, από την άλλη, αναλύει την ανθρώπινη πράξη, που στην ιδανική εκδοχή, 

προϋποθέτει την εσωτερική διαβούλευση και την έλλογη απόφαση (την βούλευσιν και την προαίρεσιν) και 

στοχεύει στην «ευδαιµονία». Η ανθρώπινη πράξη δεν παράγει κάποιο αυτόνοµο προϊόν, δεν αποτελεί 

κάποιου είδους «ποίηση», αλλά εµπεριέχει στην επιτέλεσή της τον ίδιο τον σκοπό της, αφού η επιτυχής πράξη 

συµβάλλει σε τελική ανάλυση σε µια ευτυχισµένη ζωή. Η ευδαιµονία, που είναι ο σκοπός της πράξης, δεν 

«παράγεται» από τις πράξεις ενός σωστού ανθρώπου· αποτελεί µια ολοκλήρωση στη ζωή, που δεν είναι παρά 

το σύνολο των πράξεων που επιλέγει κανείς να κάνει επειδή ακριβώς πιστεύει ότι αυτό είναι το σωστό και το 

δίκαιο. 

Η πρακτική γνώση δεν πρέπει όµως να συγχέεται µε τη θεωρητική γνώση. Η ηθική και πολιτική δεν 

φθάνουν ποτέ στην ακρίβεια και την βεβαιότητα των θεωρητικών επιστηµών, γιατί το αντικείµενό τους 

εµπεριέχει πάντοτε έναν απροσδιόριστο παράγοντα. Οι προτάσεις λοιπόν της πρακτικής φιλοσοφίας δεν είναι 

προτάσεις που ισχύουν πάντοτε και κατ’ ανάγκην, αλλά ισχύουν µόνο στις περισσότερες περιπτώσεις – είναι 

κατά κανόνα αληθείς (ὡς ἐπὶ τὸ πολύ). Επιπλέον, η βασική επιδίωξη της πρακτικής γνώσης δεν είναι 

θεωρητική, δεν είναι η απόκτηση γνώσης για τη γνώση, αλλά η επιτυχία στην πράξη. Εδώ κυρίως εντοπίζεται 

η ριζική διαφοροποίηση των δύο τοµέων, που καθιστά τις επιτεύξεις τους µη συγκρίσιµες: 

 

«H έρευνά µας δεν στοχεύει, όπως οι άλλες έρευνες, στην καθαρή θεωρία. Επιχειρούµε τη διερεύνησή µας όχι 

για να γνωρίσουµε τι είναι η αρετή, αλλά για να γίνουµε οι ίδιοι αγαθοί (Ηθικά Nικοµάχεια 1103b26-28). 



 77 

5.2. Η ανθρώπινη κατάσταση. Πολιτική 
 

Οι διαφορές του Πλάτωνα και του Αριστοτέλη φαίνονται καθαρότερα από παντού στο πεδίο της πολιτικής 

και της ηθικής θεωρίας. H στάση του Αριστοτέλη διέπεται γενικά από µετριοπάθεια και ρεαλισµό. Στην 

ιδανική πλατωνική πολιτεία ο Αριστοτέλης αντιπαραθέτει ένα πολιτικό σύστηµα που συνδυάζει κάποιες 

βασικές αρχές της δηµοκρατίας µε την αριστοκρατική αξιοκρατία. Και στις απόλυτες ηθικές αξίες του 

Πλάτωνα ένα σύστηµα αρετών µε βασικό γνώρισµα την αποφυγή των ακραίων στάσεων. 

H πρακτική φιλοσοφία του Αριστοτέλη είναι προσαρµοσµένη στα δεδοµένα της ελληνικής πόλης-

κράτους και απευθύνεται σε έναν µόνο τύπο ανθρώπου: στον µέσο ελεύθερο πολίτη. Το σύστηµα αξιών που 

επεξεργάζεται ο Αριστοτέλης δεν εφαρµόζεται ούτε στον δούλο, ούτε στον αλλοεθνή ούτε στη γυναίκα. H 

αρετή του πολίτη επηρεάζεται κατ’ αρχήν από τη βούλησή του να συµµετέχει στα κοινά. Δεν υπάρχει 

δικαίωση του ανθρώπου έξω από την κοινωνική και πολιτική ζωή. Η αποµόνωση του µοναχικού ανθρώπου 

δεν είναι κατάσταση επιθυµητή, αντιθέτως είναι πηγή δεινών και σφαλµάτων. Με την έννοια αυτή, ο 

άνθρωπος ορίζεται από τον Αριστοτέλη ως «ζώο πολιτικό». 

 

Για τον µοναχικό άνθρωπο η ζωή είναι δύσκολη, γιατί δεν είναι εύκολο µένοντας µόνος να βρίσκεται κανείς σε 

συνεχή δράση. Μαζί µε άλλους όµως αυτό είναι πολύ πιο εύκολο (Hθικά Nικοµάχεια 1170a5-6). 

Είναι φανερό ότι η πόλις είναι κάτι το φυσικό, και ότι ο άνθρωπος είναι από τη φύση του πολιτικό ζώο 

(Πολιτικά 1253a9-11). 

 

H µετάβαση από τις πρωτόγονες µορφές ζωής στην κοινωνική συµβίωση, η ανάπτυξη της οικογένειας, της 

κώµης, της πόλεως και της πολιτικής ζωής, αποτελεί φυσική διαδικασία για τον Aριστοτέλη, διέπεται από 

ανάλογη αναγκαιότητα µε τη βιολογική ανάπτυξη των ειδών. Η µετάβαση από τη µια µορφή κοινωνικής 

οργάνωσης στην επόµενη είναι µια πορεία προδιαγεγραµµένη, αφού αποτελεί µια µορφή πραγµάτωσης 

δυνατοτήτων. Ο άνθρωπος στην πληρότητά του είναι ο ελεύθερος πολίτης, ο οποίος ζει σε µια σωστή πόλη, 

τόσο ως προς το µέγεθός της που, κατά τον Αριστοτέλη δεν πρέπει να είναι ούτε πολύ µικρό ούτε πολύ 

µεγάλο, όσο και ως προς το πολίτευµά της. Ο πολίτης πρέπει να έχει το δικαίωµα του εκλέγειν και του 

εκλέγεσθαι, αλλά να συµµετέχει και στην απόδοση της δικαιοσύνης, όπως περίπου γινόταν στην Αθήνα του 

5ου και του 4ου αιώνα π.Χ. Άρα είναι πολίτης είτε µιας δηµοκρατίας είτε µιας αξιοκρατικής ολιγαρχίας, στην 

οποία και ο ίδιος συµµετέχει. 

 

Επειδή η πόλις είναι ένα σύνολο πολιτών, πρέπει πρώτα να σκεφτούµε ποιον πρέπει να αποκαλούµε πολίτη και 

πώς ορίζεται ο πολίτης (Πολιτικά 1274b37-1275a2). 

Ο πολίτης κατά κύριο λόγο ορίζεται από το ότι µετέχει στη δικαστική κρίση και στην άσκηση της εξουσίας 

(Πολιτικά 1275a22-23). 

 



 78 

Για τις πολιτικές προτιµήσεις του Αριστοτέλη έχουν γραφεί πολλά, χωρίς να έχει επιτευχθεί απόλυτη 

συναίνεση. Ως βασικές µορφές πολιτευµάτων ο Αριστοτέλης διακρίνει τη µοναρχία, την ολιγαρχία και τη 

δηµοκρατία. Αφιερώνει µεγάλο µέρος των αναλύσεων του στο να προσδιορίσει τις αρετές και τις αδυναµίες 

της καθεµιάς – από την αριστοτελική άλλωστε σχολή προέρχεται µια µεγάλη συλλογή των πολιτευµάτων των 

ελληνικών πόλεων, από την οποία έχει φθάσει στα χέρια µας η πολύτιµη για τις πληροφορίες της Αθηναίων 

Πολιτεία. Τη συγκριτική τους αποτίµηση την διατυπώνει µε µορφή «αποριών» στο 3ο βιβλίο των Πολιτικών. 

Από τα λεγόµενα του φαίνεται ότι, αν και εξετάζει την πιθανότητα να είναι καλό πολίτευµα µια µοναρχία 

(όταν δηλαδή ο µονάρχης τυχαίνει να είναι απόλυτα ξεχωριστός ως προς την αρετή άνθρωπος), δείχνει 

µάλλον να κλίνει προς τις υπαρκτές µορφές δηµοκρατίας, µε τη λογική ότι κατά κανόνα οι πολλοί έχουν 

περισσότερο δίκαιο από τον έναν ή τους λίγους (τους άριστους η τους πλούσιους). 

 

Ότι κυρίαρχο πρέπει να είναι µάλλον το πλήθος και όχι οι άριστοι αλλά λίγοι, θα µπορούσε να εξαχθεί µε ένα 

επιχείρηµα, που ίσως είναι και αληθές. Γιατί οι πολλοί, εκ των οποίων ο καθένας δεν είναι σπουδαίος, 

ενδέχεται όταν συνέλθουν σε σώµα να είναι καλύτεροι από τους λίγους, όχι ο καθένας ατοµικά αλλά ως σύνολο, 

όπως τα συµπόσια που διοργανώνονται από πολλούς µαζί. Καθώς καθένας από τους πολλούς διαθέτει κάποιο 

µόριο αρετής και φρονήσεως, όταν συνέρχονται σε σώµα γίνονται ως προς το ήθος και τη σκέψη σαν ένας 

άνθρωπος µε πολλά χέρια, πολλά πόδια και πολλές αισθήσεις. Γι’ αυτό άλλωστε και κρίνουν καλύτερα οι πολλοί 

τα έργα της µουσικής και της ποίησης (Πολιτικά 1281b1-8). 

 

Υποστηρίζεται λοιπόν συνήθως ότι ο Αριστοτέλης, αντίθετα από τον Πλάτωνα, ήταν οπαδός της 

δηµοκρατίας. Θα πρέπει ωστόσο να επισηµάνουµε ότι µε τον όρο «δηµοκρατία» δεν εννοούµε την άµεση 

δηµοκρατία της Αθήνας του Περικλή, για τους βασικούς θεσµούς της οποίας (κυρίως για την κλήρωση των 

αρχόντων και τον µισθό των πολιτών) ο Αριστοτέλης είχε πολλές αντιρρήσεις. Ίσως να ευνοούσε κάποια 

µορφή κοινοβουλευτικής δηµοκρατίας, σαν τις σηµερινές, αφού επέµεινε ότι οι κυβερνώντες πρέπει να 

εκλέγονται και όχι να κληρώνονται. Και η επιλογή όµως αυτή του Αριστοτέλη γινόταν όχι από κάποια 

πεποίθηση στην ισότητα των πολιτών, αλλά από πολιτικό ρεαλισµό: η δηµοκρατία έµοιαζε το λιγότερο άδικο 

από τα υπάρχοντα πολιτεύµατα. Όταν πάντως στα τελευταία βιβλία των Πολιτικών αναπτύσσει τις σκέψεις 

του για το ιδανικό πολίτευµα, δείχνει να προτιµά έναν αριστοκρατικό τρόπο διακυβέρνησης, όπου οι άριστοι 

κυβερνούν µε τη συναίνεση του πλήθους. 



 79 

5.3. Η ανθρώπινη κατάσταση. Ηθική 
 

O ελεύθερος πολίτης, αυτός που έχει τη δυνατότητα να άρχει και να άρχεται, αυτός που έχει τη δυνατότητα 

να ζει όπως θέλει και όχι να καθορίζεται από άλλους (Πολιτικά 1317b12), θα επιδιώξει την ευδαιµονία µέσα 

στους θεσµούς της πόλεως. Θα επιδιώξει το «αγαθό», που δεν έχει καµία σχέση µε το απόλυτο Aγαθό του 

Πλάτωνα, αλλά συνίσταται στη µετρηµένη και έλλογη ζωή που τον καθιστά ικανό να ασκήσει σωστά τα 

κοινωνικά του καθήκοντά και του διασφαλίζει εκτίµηση, φιλία και αναγνώριση από τους οµοίους του. 

H ύψιστη αρετή του πολίτη είναι η «φρόνηση», που είναι µια µορφή πρακτικής σοφίας. H φρόνηση 

είναι «διανοητική» αρετή, συνίσταται στην ικανότητα του ατόµου να διαχωρίζει µε ορθή κρίση τη σωστή από 

τη λανθασµένη πράξη, το καλό από το κακό. Δεν ταυτίζεται µε την έγκυρη γνώση (την επιστήµη), γιατί έχει 

άµεση σχέση µε την ανθρώπινη πρακτική, και εποµένως ενέχει κάτι το ενδεχοµενικό. Είναι η εύστοχη 

εκτίµηση των περιστάσεων, περιλαµβάνει αποφάσεις που αφορούν τόσο το καθολικό όσο και το επιµέρους. H 

αριστοτελική φρόνηση θυµίζει το δελφικό «µηδέν άγαν» ή την σωκρατική τέχνη του βίου: κατευθύνει την 

ανθρώπινη συµπεριφορά συλλαµβάνοντας σε κάθε περίσταση το σωστό µέτρο, προσφέρει ένα κριτήριο 

σωστού προσανατολισµού στη ζωή. 

 

Πιστεύουµε ότι το χαρακτηριστικό του φρονίµου ανθρώπου είναι να µπορεί να σκέφτεται και να αποφασίζει 

σωστά για αυτά που είναι καλά και συµφέροντα για τον ίδιο, όχι όµως γι’ αυτά που είναι εν µέρει καλά (τι είναι 

καλό για την υγεία του ή την ισχύ του), αλλά γι’ αυτά που συµβάλλουν εν γένει στην καλή ζωή (Hθικά 

Nικοµάχεια 1140a25-28). 

Η φρόνηση είναι µια σταθερή συνήθεια (ἕξις), που ακολουθεί τον ορθό λόγο και είναι προσανατολισµένη στην 

πράξη, και έχει να κάνει µε το τι είναι καλό και κακό για τους ανθρώπους (Hθικά Nικοµάχεια 1140b4-6). 

 

Οι υπόλοιπες αρετές έχουν ηθικό χαρακτήρα. Και αυτές είναι «έξεις», δηλαδή σταθερές συνήθειες του 

χαρακτήρα µας και όχι απλώς σύνολα συναισθηµάτων ή προδιαθέσεις (µολονότι σχετίζονται µε τα 

συναισθήµατα και τις ανθρώπινες επιθυµίες). Εποµένως οι αρετές δεν είναι έµφυτες, αλλά αποκτώνται µε την 

εξάσκηση και την εκπαίδευση, καθώς ο άνθρωπος έχει εκ φύσεως τη δυνατότητα να τις αποκτήσει. Ενάρετος 

γίνεται κανείς µε την πράξη και την εξάσκηση και όχι τόσο µε τη διδασκαλία. Άρα, για την εµπέδωση της 

αρετής, το πρώτο βήµα είναι η σωστή καθοδήγηση από την παιδική ηλικία µέσα από τις αξίες και τις 

πρακτικές, που καθιερώνει ο δηµόσιος χώρος στην πόλη. Με την ωρίµανση του ανθρώπου η αρετή δεν 

έρχεται αυτοµάτως ως προϊόν συνήθειας αλλά στηρίζεται σε έλλογες αποφάσεις, που προϋποθέτουν σκέψη 

και εκούσια απόφαση. Ο φόβος και ο εξωτερικός καταναγκασµός δεν αποτελούν συνιστώσες των ενάρετων 

πράξεων. 

Οι ηθικές αρετές ορίζονται πάντοτε ως «µεσότητες» ανάµεσα σε δύο άκρα: στην «υπερβολή» και 

στην «έλλειψη». Έτσι η ανδρεία βρίσκεται στο µέσο ανάµεσα σε µια υπερβολή, που είναι το θράσος, και σε 

µια έλλειψη, που είναι η δειλία. Είναι προφανές ότι ο Αριστοτέλης συνδέει την αρετή µε το µέτρο, ενώ µε το 



 80 

σχήµα της µεσότητας βρίσκει τον τρόπο να ενσωµατώσει όλο το φάσµα των γνωστών αρετών της ελληνικής 

παράδοσης – τη σωφροσύνη, την ανδρεία, τη δικαιοσύνη, τη φιλία, τη γενναιοδωρία, την πραότητα κ.ο.κ. 

 

Έτσι λοιπόν, αρετή είναι µια σταθερή διάθεση (µία ἕξις), που συνδέεται µε την προαίρεση και αποτελεί µια 

µεσότητα σχετική µε εµάς, που καθορίζεται από τον λόγο – µε τον λόγο που θα την όριζε ο άνθρωπος που 

διαθέτει πρακτική σοφία (φρόνησιν) (Hθικά Nικοµάχεια 1106b36-1107a2). 

 

O ενάρετος πολίτης αποκτά, µε την προσωπική του άσκηση στον αυτοέλεγχο και µε την καθοριστική 

συµβολή της παιδείας, µια «έξη», δηλαδή µια σταθερή στάση ζωής που του επιτρέπει να υποτάσσει τις 

ακραίες επιθυµίες και τα πάθη του. Επιλέγει την ηθική στάση ζωής, µε κριτήριο, λέει ο Αριστοτέλης, «τον 

λόγο του φρονίµου» (Hθικά Nικοµάχεια 1107a1-2). O Αριστοτέλης εποµένως δεν φαίνεται να πιστεύει σε 

αντικειµενικούς και απόλυτους ηθικούς κανόνες. H ηθική του είναι µάλλον επικεντρωµένη στην ανάδειξη 

ενός ιδεώδους τύπου πολίτη, του «φρονίµου», που αποτελεί υπόδειγµα και µέτρο της ηθικής συµπεριφοράς. 

Η πρακτική φιλοσοφία του Αριστοτέλη στηρίζεται στην αναγκαία σύνδεση διανοητικής και ηθικής 

αρετής. Ο φρόνιµος αποτελεί κριτήριο της ηθικής αρετής, ενώ η έλλειψη µιας αρετής ή γενικότερα η 

διαταραγµένη συναισθηµατική κατάσταση επηρεάζει κατ’ ανάγκην την κρίση µας. 

 

Το έργο του ανθρώπου συντελείται τόσο σύµφωνα µε τη φρόνηση όσο και µε την ηθική αρετή. Γιατί η αρετή 

είναι αυτή που καθιστά σωστό τον σκοπό, ενώ η φρόνηση καθιστά σωστά τα µέσα γι’ αυτόν τον σκοπό (Hθικά 

Nικοµάχεια 1144a6-9). 

 

Ο ενάρετος άνθρωπος µπορεί να προσανατολίσει σωστά τον εαυτό του στους σωστούς σκοπούς του βίου, ενώ 

η έλλειψη αρετής µας αποπροσανατολίζει και µας εξαπατά – δεν µας επιτρέπει να κρίνουµε σωστά τις 

καταστάσεις και να επιδιώκουµε αυτό που όντως αξίζει να επιδιώκουµε. Έτσι εξηγείται και η ανθρώπινη 

ηθική αδυναµία. Σε αντίθεση µε τον Σωκράτη (και ως έναν βαθµό τον Πλάτωνα), που είχε υποστηρίξει ότι η 

αρετή είναι γνώση, και εποµένως κακός γίνεται κάποιος µόνο από άγνοια και ποτέ µε τη θέλησή του, ο 

Αριστοτέλης δεν θα αρνηθεί το οφθαλµοφανές γεγονός της «ακρασίας», της ηθικής αδυναµίας. Πολλές φορές 

παρασυρόµαστε από έντονες επιθυµίες και µε τη θέλησή µας κάνουµε κάτι που γνωρίζουµε ότι είναι κακό. Ο 

Αριστοτέλης θα προσπαθήσει να συνδυάσει τη δική του αντίληψη ότι η ενάρετη πράξη προϋποθέτει σκέψη 

και συνειδητή απόφαση µε την πεποίθηση του κοινού νου ότι η αδυναµία της θέλησης είναι µια πολύ 

διαδεδοµένη ανθρώπινη κατάσταση. 

Παρά την έµφαση στη µετρηµένη και σωστή ζωή που διατρέχει τα ηθικά συγγράµµατα του 

Αριστοτέλη, στην ευδαιµονία που εξασφαλίζει η άσκηση των αρετών και η φρόνηση, τα Ηθικά Νικοµάχεια 

κλείνουν µε ένα εγκώµιο στον βίο του σοφού και όχι του φρονίµου. Ένα εγκώµιο στην καθαρά θεωρητική 

δραστηριότητα, που παρουσιάζεται ως ο µόνος ελεύθερος, αυτάρκης και πραγµατικά ηδονικός βίος, ο βίος 

της «σχόλης», µιας γνωστικής αναζήτησης απαλλαγµένης από κοινωνικές υποχρεώσεις. Η ευδαιµονία που 

µπορεί να επιτύχει ο σοφός µπορεί να παροµοιαστεί µόνο µε τη θεϊκή ευδαιµονία. 



 81 

 

Αν λοιπόν η ευδαιµονία είναι ενέργεια που ακολουθεί την αρετή, είναι εύλογο να ακολουθεί την ύψιστη αρετή – 

και αυτή θα είναι η αρετή του άριστου µέρους µας. Είτε ο νους είναι αυτό είτε κάτι άλλο, αυτό που θεωρούµε ότι 

εκ φύσεως άρχει και ηγείται και έχει γνώση για τα καλά και τα θεϊκά, είτε γιατί είναι και το ίδιο θεϊκό είτε γιατί 

είναι το πιο θεϊκό πράγµα που έχουµε µέσα µας, η δική του ενέργεια, η σύµφωνη µε την αρετή που του 

αντιστοιχεί, θα είναι η πλήρης ευδαιµονία. Ότι είναι στην ουσία της θεωρητική, έχει ήδη ειπωθεί… Σωστά 

πιστεύουµε ότι η θεωρία είναι η µόνη που αγαπιέται για την ίδια. Από αυτήν δεν προκύπτει τίποτε άλλο εκτός 

από την ίδια την άσκηση της θεωρίας, ενώ από τις πρακτικές ενασχολήσεις προσποριζόµαστε και κάτι επιπλέον, 

µικρότερο ή µεγαλύτερο, εκτός από την ίδια την πράξη (Hθικά Nικοµάχεια 1177a12 κ.ε.). 

 

Ορισµένοι ερµηνευτές θεωρούν ότι ο βίος του φρονίµου και ο βίος του σοφού δεν είναι ασυµβίβαστοι, αφού ο 

ένας τύπος ανθρώπου δεν αποκλείει τον άλλο. Άλλοι πάλι υποστηρίζουν ότι ο βίος της θεωρίας είναι ένα 

πλατωνικό κατάλοιπο, από το οποίο ο Αριστοτέλης δεν θέλησε ή δεν µπόρεσε ποτέ να απαλλαγεί. 

  



 82 

Κεφάλαιο 6ο Η επιβίωση του Αριστοτέλη 
 

6.1. Η µεταθανάτια φήµη του Αριστοτέλη 
 

Μετά τον θάνατο του Αριστοτέλη το 323 π.Χ., το Λύκειο οργανώθηκε από τον στενό του συνεργάτη 

Θεόφραστο σε φιλοσοφική σχολή – πιθανόν στο πρότυπο της παλαιότερης πλατωνικής Ακαδηµίας. Λίγο 

αργότερα, στο πέρασµα ακριβώς από τον 4ο στον 3ο αιώνα, ο Κήπος του Επίκουρου και η Στοά του Ζήνωνα 

του Κιτιέα ήρθαν να προστεθούν στο φιλοσοφικό στερέωµα της Αθήνας. Οι τέσσερις σηµαντικές 

φιλοσοφικές σχολές θα συνεχίσουν κατά τον 3ο αιώνα π.Χ. τη συνύπαρξη και τον ανταγωνισµό τους, 

διατηρώντας ζωντανή τη φήµη της Αθήνας ως φιλοσοφικού κέντρου του αρχαίου κόσµου. 

Εκτός από τον Θεόφραστο, γνωρίζουµε αρκετά ακόµη µέλη της σχολής του Αριστοτέλη: τον Εύδηµο, 

τον Δηµήτριο τον Φαληρέα, τον Στράτωνα, τον Δικαίαρχο, τον Κλέαρχο, τον Σωτίωνα, τον Λύκωνα. Από τα 

λίγα κείµενά τους που διασώθηκαν, µπορούµε να συµπεράνουµε ότι ο προσανατολισµός του Περιπάτου ήταν 

κατά κύριο λόγο φυσιογνωστικός. Αυτό που διαφοροποιούσε τους Περιπατητικούς από τους άλλους 

φιλοσόφους της εποχής τους ήταν η έµφαση στην προτεραιότητα της µελέτης της φύσης, η συστηµατική 

συλλογή δεδοµένων κάθε είδους, η συγγραφή καταλόγων και «ιστοριών» (της αστρονοµίας, των 

µαθηµατικών, της ιατρικής, της φυσικής επιστήµης και φιλοσοφίας). Από την τάση για αποθησαύριση 

γνώσεων των επιγόνων του Αριστοτέλη διασώθηκαν οι περισσότερες από τις αποσπασµατικές πληροφορίες 

που σήµερα διαθέτουµε για την προσωκρατική σκέψη (η λεγόµενη «δοξογραφία») και την πρώιµη ιστορία 

της ελληνικής επιστήµης. Προς το τέλος του 3ου αιώνα το Λύκειο θα παρακµάσει. Μέλη του αριστοτελικού 

κύκλου θα πείσουν τον βασιλιά της Αιγύπτου Πτολεµαίο τον Α΄ να ιδρύσει στην Αλεξάνδρεια τη µεγάλη 

βιβλιοθήκη της πόλης και το Μουσείο, που θα γίνει σύντοµα επίκεντρο της ανάπτυξης της ελληνιστικής 

επιστήµης. 

Είδαµε την περίεργη µοίρα που είχαν τα γραπτά του Αριστοτέλη. Για τρεις περίπου αιώνες 

παρέµειναν απρόσιτα στο αναγνωστικό κοινό. Την τύχη των γραπτών του ακολούθησε σε µεγάλο βαθµό και 

η µεταθανάτια φήµη του ίδιου του Αριστοτέλη. Έτσι η ελληνιστική εποχή δεν είναι περίοδος ακµής για τον 

αριστοτελισµό. Ο στωικισµός έγινε βαθµιαία η κυρίαρχη φιλοσοφική τάση, µε αξιόλογους αντιπάλους την 

επικούρεια φιλοσοφία και τον σκεπτικισµό, που αναπτύχθηκε τον 3ο και τον 2ο αιώνα π.Χ. στην πλατωνική 

Ακαδηµία. Αυτό βέβαια δεν σηµαίνει ότι η φιλοσοφία του Αριστοτέλη λησµονήθηκε. Οι περιπατητικοί 

φιλόσοφοι εξακολουθούσαν να προπαγανδίζουν τις ιδέες του, ενώ κάποια έργα του κυκλοφορούσαν – τα 

έργα που ο ίδιος είχε δηµοσιεύσει όσο ζούσε, αλλά και ορισµένα έργα του που θα πρέπει να είχαν εκδώσει οι 

συνεχιστές του στο Λύκειο. Αυτό φαίνεται από το γεγονός ότι ο Επίκουρος αναφέρεται σε µερικά από τα 

βασικά συγγράµµατα του Αριστοτέλη, και εποµένως έχει άµεση πρόσβαση σ’ αυτά. Αλλά και η ίδια η 

φιλοσοφική ορολογία των ελληνιστικών σχολών έχει αναπτυχθεί επάνω στα ευδιάκριτα ίχνη της γλώσσας του 

Αριστοτέλη. 



 83 

Η µεγάλη φήµη του Αριστοτέλη θα εδραιωθεί µετά την έκδοση του Ανδρόνικου τον 1ο αιώνα π.Χ., 

όταν θα παραδοθεί στο κοινό ολοκληρωµένο το επιβλητικό σύστηµα των έργων του, που καλύπτουν όλους 

τους τοµείς του επιστητού. Η τάση των ρωµαϊκών χρόνων για συγγραφή εγχειριδίων, συνόψεων της 

παλαιότερης φιλοσοφίας, και σχολιαστικών κειµένων επάνω στα πρωτότυπα φιλοσοφικά κείµενα θα ευνοήσει 

ιδιαίτερα τη διάδοση της σκέψης του Αριστοτέλη, η οποία, όπως µπορεί να διαπιστώσει ο καθένας ακόµη και 

σήµερα, χρειάζεται βοήθεια για την προσπέλασή της. Από τον 2ο αιώνα µ.Χ. µέχρι το συµβατικό τέλος της 

αρχαιότητας στον 6ο αιώνα µ.Χ. θα αναπτυχθεί µια πλούσια γραµµατεία «Υποµνηµάτων» και 

«Παραφράσεων» των βασικών έργων του Αριστοτέλη, η οποία σε ένα µεγάλο ποσοστό έχει διασωθεί. Η 

µελέτη των υποµνηµάτων του Αλέξανδρου του Αφροδισιέα (γύρω στο 200 µ.Χ.), του Θεµίστιου (4ος αι. µ.Χ.), 

του Σιµπλίκιου (6ος αι. µ.Χ.) και του Ιωάννη Φιλόπονου (2ος αι. µ.Χ.) µαρτυρεί ότι η φιλοσοφία των 

Σχολιαστών του Αριστοτέλη είναι υψηλού επιπέδου – ακόµη και σήµερα είναι απαραίτητη για την κατανόηση 

της αριστοτελικής φιλοσοφίας. Οι Σχολιαστές γράφουν σε µια εποχή φιλοσοφικού εκλεκτικισµού. 

Αναλαµβάνουν τη βασική αποστολή να καταστήσουν προσιτή τη σκέψη του Αριστοτέλη, χρησιµοποιούν 

ωστόσο αυτή την οδό για να επιχειρήσουν ενδιαφέρουσες συγκλίσεις ανάµεσα στην αριστοτελική, την 

πλατωνική και την στωική παράδοση, ενώ αναπτύσσουν πολλές φορές και δικές τους εντελώς πρωτότυπες 

ιδέες (ο «ενεργητικός νους» του Αλέξανδρου και η «θεωρία της ορµής» του Φιλόπονου θα αποδειχτούν 

ιδιαίτερα γόνιµες προσεγγίσεις στη φιλοσοφία του Μεσαίωνα). Η εκτεταµένη γραµµατεία των αριστοτελικών 

Σχολιαστών δείχνει ότι στην ύστερη αρχαιότητα ο Αριστοτέλης θεωρείται σταθµός στην ιστορία της 

φιλοσοφίας. 

Η µελέτη του Αριστοτέλη θα συνεχιστεί και στο Βυζάντιο. Ο Αριστοτελισµός, κατά κύριο λόγο, και, 

ως έναν βαθµό, ο Πλατωνισµός θα καταφέρουν να επιβιώσουν στο πνευµατικό περιβάλλον του 

Χριστιανισµού. Με τον Ιωάννη Δαµασκηνό, κατά τον 8ο αιώνα µ.Χ., έχουµε µια πρώτη προσπάθεια 

συνδυασµού της αριστοτελικής φιλοσοφίας και της χριστιανικής θεολογίας. Η συνδυαστική αυτή τάση δεν θα 

διακοπεί σε όλη τη διάρκεια της Βυζαντινής περιόδου. Η φιλοσοφία του Αριστοτέλη διδάσκεται σταθερά στις 

Σχολές της Κωνσταντινούπολης ενώ και από την περίοδο αυτή έχουµε σηµαντικά δείγµατα σχολιαστικής 

γραµµατείας. 

Η αίγλη ωστόσο του Αριστοτελισµού θα κορυφωθεί στον δυτικό Μεσαίωνα. Κρίσιµος κρίκος για τη 

διάδοση των έργων του Αριστοτέλη στη λατινική Δύση είναι οι Άραβες, και ειδικά η συνύπαρξή τους µε τους 

Χριστιανούς στη µεσαιωνική Ισπανία. Η αραβική φιλοσοφία και επιστήµη φθάνει σε µεγάλο βαθµό 

ανάπτυξης µετά τον 9ο αιώνα µ.Χ., και είναι εξαρχής αποφασιστικά αριστοτελική. Οι Άραβες µεταφράζουν, 

είτε άµεσα από τα ελληνικά είτε µέσω των συριακών και των εβραϊκών, ένα µεγάλο µέρος της ελληνικής 

επιστηµονικής και φιλοσοφικής παραγωγής. Εξοικειώνονται λοιπόν µε τα έργα του Ευκλείδη, του 

Πτολεµαίου και του Γαληνού, αλλά και µε τη φυσική φιλοσοφία του Αριστοτέλη και την αριστοτελική 

σχολιαστική παράδοση. Γρήγορα θα αναπτύξουν τις δικές τους πρωτότυπες θεωρίες, ιδίως στους τοµείς των 

µαθηµατικών, της ιατρικής και της αλχηµείας, και θα ερµηνεύσουν µε έναν δηµιουργικό τρόπο τα έργα του 

Αριστοτέλη. Με τον Αβερρόη (1126-1198), κατά τον 12ο αιώνα µ.Χ., ο αραβικός αριστοτελισµός φθάνει στο 



 84 

απόγειό του. Ο Αριστοτέλης δεν αποκαλείται πλέον µε το όνοµά του, αλλά µε την επονοµασία «ο 

Φιλόσοφος», έναν τίτλο που θα διατηρήσει ως το τέλος του Μεσαίωνα. 

Ο 12ος αιώνας µ.Χ. έχει µείνει στην ιστορία των ιδεών ως ο αιώνας των Μεταφράσεων. Με κέντρο 

την Ισπανία, όπου ακριβώς ήταν το όριο της αραβικής επικράτειας προς τη Δύση, ξεκινά ένα εκτεταµένο 

πρόγραµµα µεταφοράς της ελληνικής φιλοσοφικής και επιστηµονικής γραµµατείας στα Λατινικά. Οι 

µεταφράσεις των ελληνικών κειµένων δεν γίνονταν απευθείας από τα ελληνικά, αφού ελάχιστοι Δυτικοί 

γνώριζαν ελληνικά εκείνη την εποχή. Πιο απλή ήταν η δίοδος µέσω των αραβικών µεταφράσεων. Έτσι από 

δεύτερο χέρι (ή και από τρίτο πολλές φορές χέρι, όταν οι µεταφραστές ήταν γλωσσοµαθείς Εβραίοι) έγινε για 

πρώτη φορά γνωστός στη Δύση ένας θησαυρός γνώσεων. Σε αυτό το κύµα των µεταφράσεων ο Αριστοτέλης 

είχε την τιµητική του. Στις αρχές του 13ου αιώνα όλα τα βασικά έργα του Αριστοτέλη είναι πλέον 

µεταφρασµένα στα Λατινικά. Και, όπως είχε γίνει στο Βυζάντιο, έτσι και στη Δύση επιχειρείται η 

δηµιουργική σύνθεση Αριστοτελισµού και Χριστιανισµού, που θα µείνει γνωστή ως Σχολαστική Φιλοσοφία. 

Κύριος εκφραστής αυτής της σύνθεσης είναι ο Θωµάς Ακινάτης (1225-1274). Στο έργο του Θωµά Ακινάτη 

γίνεται µια συστηµατική προσπάθεια να απαλυνθούν οι εντάσεις ανάµεσα στη χριστιανική θρησκεία και σε 

βασικά αριστοτελικά δόγµατα. Τα κυριότερα σηµεία τριβής ήταν η αθανασία της ψυχής, την οποία ο 

Αριστοτέλης δεν αποδεχόταν, και η αιωνιότητα του αριστοτελικού κόσµου, που έθετε υπό αµφισβήτηση τη 

δηµιουργική δράση του Θεού. Αν και τα σηµεία αυτά ήταν κεντρικά στις δύο κοσµοθεωρήσεις, η σύνθεση 

του Θωµά Ακινάτη αποδείχθηκε επιτυχηµένη και κυριάρχησε στις µεσαιωνικές θεολογικές Σχολές και τα 

Πανεπιστήµια µέχρι την Αναγέννηση. 

Για τρεις αιώνες η αριστοτελική φιλοσοφία παρέµεινε απολύτως κυρίαρχη. Ήταν λοιπόν φυσικό, 

όταν ξέσπασε η ανατρεπτική καταιγίδα της Αναγέννησης να συµπαρασύρει και τον Αριστοτέλη. Η 

αποκαθήλωση του µεσαιωνικού κοσµοειδώλου σήµαινε αυτοµάτως και αποκαθήλωση του Αριστοτέλη. Ο 

Μπρούνο, Γαλιλαίος, ο Κέπλερ, ο Μπέικον, ο Ντεκάρτ –οι πρωταγωνιστές της επιστηµονικής επανάστασης 

του 16ου και 17ου αιώνα– είναι όλοι αντιαριστοτελικοί. Παρά την επιβίωση πολλών αριστοτελικών 

αντιλήψεων (η έµφαση λ.χ. στην εµπειρία και την παρατήρηση της φύσης που χαρακτηρίζει τη νέα επιστήµη 

έχει εµφανώς αριστοτελική καταγωγή), η νεωτερική εποχή θα αντιµετωπίσει τον Αριστοτέλη ως τον κύριο 

εχθρό της. 

Στο σηµείο αυτό αξίζει κανείς να θέσει το ερώτηµα πού οφείλεται η ικανότητα της αριστοτελικής 

φιλοσοφίας να προσαρµόζεται σε εντελώς διαφορετικές συνθήκες από τις συνθήκες γέννησης της. Παρά το 

γεγονός ότι ο Αριστοτέλης έζησε τον 4ο αιώνα π.Χ. και επηρεάστηκε από τις αξίες της εποχής του (τα ιδεώδη 

της ελληνικής πόλεως-κράτους), η φιλοσοφία του κατάφερε να επιβληθεί σε κοινωνίες όπως το θεοκρατικό 

Βυζάντιο, ο Αραβικός κόσµος ή η µεσαιωνική Δύση. Καµία άλλη φιλοσοφική παράδοση δεν επέδειξε 

παρόµοια προσαρµοστικότητα. Θεωρώ ότι ένα µέρος της απάντησης εντοπίζεται στην εκπληκτική 

δυνατότητα του Αριστοτέλη να µετατρέπει σε φιλοσοφική θεωρία την εµπειρία του µέσου ανθρώπου και τις 

παραδοχές του κοινού νου. Οι κοινές αυτές «υπολήψεις», όπως θα τις χαρακτήριζε ο Αριστοτέλης, φαίνεται 

ότι είναι οικουµενικές, δεν επηρεάζονται δηλαδή σηµαντικά από την εποχή, την πνευµατική ατµόσφαιρα και 

τον τόπο. Επιπλέον, η αριστοτελική φιλοσοφία είναι κατά κύριο λόγο επικεντρωµένη στη φυσική 



 85 

πραγµατικότητα, αντίθετα λ.χ. από την πλατωνική, που είναι ουσιαστικά πολιτική φιλοσοφία. Και ενώ οι 

πολιτικές συνθήκες αλλάζουν ριζικά από εποχή σε εποχή και από πολιτισµό σε πολιτισµό, η µελέτη της 

φύσης είναι κοινό µέληµα κάθε φιλοσοφικά σκεπτόµενου ανθρώπου, ανεξάρτητα από φυλή, θρήσκευµα ή 

εποχή – αρκεί βέβαια να έχει εµπιστοσύνη στον ορθό λόγο. Σε τέτοιου είδους ανθρώπους, η σκέψη του 

Αριστοτέλη προσέφερε πάντοτε ασφαλές καταφύγιο και αφετηρία προβληµατισµού. 

  



 86 

6.2. Γιατί ο Αριστοτέλης είναι τόσο σηµαντικός 
 

1. Ο Αριστοτέλης αποτελεί το θεµέλιο όλης της µεταγενέστερης φιλοσοφίας. Σύµφωνα µε τη διατύπωση του 

Barnes ([2006], 1), «κανένας πριν από αυτόν δεν είχε συνεισφέρει τόσο πολύ στη γνώση και κανένας µετά 

από αυτόν δεν µπορεί να φιλοδοξεί να συναγωνιστεί τα επιτεύγµατά του». Μέχρι τον 17ο αιώνα η ιστορία της 

φιλοσοφίας ταυτίζεται ουσιαστικά µε τη διάδοση, την ερµηνεία και την κριτική του αριστοτελισµού. Η 

εµβέλεια και η συστηµατικότητα της αριστοτελικής σκέψης την έκαναν να λειτουργεί ως πρότυπο για τη 

φιλοσοφία της ύστερης ελληνικής αρχαιότητας, του Βυζαντίου, των Αράβων και του Δυτικού Μεσαίωνα. 

Θαυµαστή είναι εποµένως η προσαρµοστικότητα της αριστοτελικής σκέψης σε κάθε εποχή και σε κάθε 

πολιτισµό. Αυτό σηµαίνει ότι οι άνθρωποι αναγνώριζαν πάντοτε θεµελιώδεις αλήθειες στο αριστοτελικό 

σύστηµα σκέψης. 

 

2. Ο Αριστοτέλης είναι ο πρώτος που σχεδίασε, ιεράρχησε και υλοποίησε µια πλήρη εγκυκλοπαίδεια της 

γνώσης. Καθιέρωσε τη διαίρεση της φιλοσοφίας και της επιστήµης στους κλάδους που και σήµερα 

µελετούµε. Είχε σηµαντική συµβολή σε όλα τα γνωστικά πεδία, δεν περιφρόνησε καµία γνώση ή δεξιότητα, 

ενώ είναι ο ιδρυτής πολλών νέων επιστηµονικών αντικειµένων: η λογική, η φυσική, η µετεωρολογία, η 

βιολογία και η ποιητική είναι δικά του δηµιουργήµατα. Επιπλέον, αντιλήφθηκε την ανάγκη να καταγραφούν 

σηµαντικές κατακτήσεις του παρελθόντος µε συστηµατικό τρόπο: τα ποικίλα πολιτεύµατα και οι νόµοι των 

ελληνικών πόλεων, η ιστορία των επιστηµονικών κλάδων, οι νικητές των ολυµπιακών αγώνων (που για τους 

αρχαίους προσέφεραν και ένα µέτρο της χρονικής διαδοχής). Χάρη στην εργασία αυτή του Αριστοτέλη και 

της Σχολής του, διασώθηκαν οι περισσότερες πληροφορίες που σήµερα διαθέτουµε για την πρώιµη 

αρχαιοελληνική σκέψη. 

 

3. Ο Αριστοτέλης εγκαινίασε τον σύγχρονο τρόπο γραφής της φιλοσοφίας και εµπλούτισε όσο κανείς άλλος 

το λεξιλόγιό της. Οι αριστοτελικές πραγµατείες ως προς την οργάνωση και τη λογική τους θυµίζουν 

σύγχρονα επιστηµονικά συγγράµµατα. Είναι οργανωµένες κατά θέµα, αξιοποιούν τις κατακτήσεις των 

προγενεστέρων, εντοπίζουν σε κάθε τοµέα φαινοµένων τα σηµαντικά προβλήµατα, ενσωµατώνουν τη 

διαλεκτική αντιπαράθεση. Και διέπονται από αντικειµενικότητα και νηφάλιο πνεύµα. Η πλειονότητα άλλωστε 

των σύγχρονων φιλοσοφικών, λογικών και επιστηµονικών όρων έλκει την καταγωγή της από τον Αριστοτέλη: 

ύλη, δύναµη, αρχή, τέλος, ουσία, κατηγορία, υποκείµενο, θεωρία, πράξη, επαγωγή, συλλογισµός, ορισµός, 

γένος, είδος, φυσική, ποιητική, εντελέχεια, µεσότητα, είναι µερικοί από τους όρους που έπλασε ή µεταποίησε 

ο Αριστοτέλης για να αποκτήσει η επιστηµονική γνώση το όργανό της. 

 

4. Ολόκληρα τµήµατα της φιλοσοφίας του Αριστοτέλη διατηρούν και σήµερα την ισχύ και την επικαιρότητά 

τους. Η τυπική λογική είναι αριστοτελική, η φιλοσοφία της επιστήµης και του δικαίου στηρίζονται στις δικές 

του βασικές διακρίσεις, ενώ η αριστοτελική ηθική έχει αναβιώσει στην εποχή µας και διατηρεί σηµαντικούς 

υποστηρικτές. Διαβάζοντας σήµερα τον Αριστοτέλη, δυσκολεύεται κανείς να συνειδητοποιήσει ότι τα 



 87 

κείµενά του γράφηκαν πριν από 2500 χρόνια. Δεν είναι λοιπόν παράλογο ότι σε όποια χώρα του κόσµου 

υπάρχει γραπτή παράδοση, θα βρει κανείς ακόµη και σήµερα διακριτά ίχνη της επίδρασης του Αριστοτέλη. 

 

5. Η επίδραση της αριστοτελικής σκέψης είναι οικουµενική – υπερβαίνει εµφανώς τα όρια της καταγωγής 

της, τόσο ως προς τον τόπο όσο και ως προς τον χρόνο. Ίσως µάλιστα ο Αριστοτέλης να είναι το καλύτερο 

παράδειγµα για να αντιληφθεί κανείς τι πραγµατικά σηµαίνει οικουµενικός στοχαστής. Δεν νοµίζω ότι 

υπάρχει στην ιστορία των ιδεών άλλη περίπτωση, όπου ένα σύστηµα σκέψης υιοθετήθηκε από τόσο πολλούς 

και τόσο διαφορετικούς λαούς και πολιτισµούς, ή που άντεξε τόσο πολύ στο πέρασµα των αιώνων. 

  



 88 

Επιλογή Βιβλιογραφίας 
 

Εκδόσεις, µεταφράσεις, σχόλια 

Αριστοτέλης, Κατηγορίαι. Περί ερµηνείας, µετάφραση-εισαγωγή-επιµέλεια Π. Καλλιγάς, Αθήνα 2011. 

― Ηθικά Νικοµάχεια, εισαγωγή-µετάφραση Δ. Λυπουρλής, Θεσσαλονίκη 2006. 

― Μετά τα φυσικά Α, εισαγωγή-µετάφραση-σχόλια Β. Κάλφας, Αθήνα 2009. 

― Μικρά φυσικά, µετάφραση-εισαγωγή-επιµέλεια Ηλ. Γεωργούλας, Αθήνα 2014. 

― Περί γενέσεως και φθοράς, εισαγωγή-µετάφραση-επιµέλεια Β. Κάλφας, Αθήνα 2012. 

― Περί φύσεως. Το 2ο βιβλίο των Φυσικών, εισαγωγή-µετάφραση-υπόµνηµα Β. Kάλφας, Αθήνα 1999. 

― Περί ψυχής, εισαγωγή-µετάφραση Β. Τατάκης, Αθήνα χ.χ. 

― Φυσικά, εισαγωγή-µετάφραση-επιµέλεια Β. Κάλφας, Αθήνα 2015. 

Diels, H., Die Fragmente der Vorsokratiker, 6η έκδ.· αναθ. W. Kranz, 3 τόµοι, Βερολίνο 1952. 

Πλάτων, Τίµαιος, εισαγωγή-µετάφραση-σχόλια B. Κάλφας, Αθήνα 1995. 

Rose, V. (εκδ.), Aristotelis qui ferebantur librorum fragmenta, Λειψία 1886. 

 

Μελετήµατα 

Adler, M.J. Ο Αριστοτέλης για όλους: Δύσκολος στοχασµός σε απλοποιηµένη µορφή, µτφ. Π. Κοτζιά-Παντελή, 

Αθήνα 1996. 

Aubenque, P., Le problème de l’être chez Aristote, Essai sur la problématique aristotélicienne, Παρίσι 1962. 

Barnes, J., Aριστοτέλης. Όλα όσα πρέπει να γνωρίζετε γι’ αυτόν, µτφ. Ελ. Λεοντσίνη, Aθήνα 2006. 

Barnes, J. (επιµ.), The Cambridge Companion to Aristotle, Kέµπριτζ 1995. 

Barnes, J. (επιµ.), The Complete Works of Aristotle: The Revised Oxford Translation, Πρίνστον 1984. 

Bodéüs, R., Aristotle and the Theology of Living Immortals, µτφ. από τα γαλλικά, Albany N.Y. 2000. 

Bodéüs, R., Aristote, Παρίσι 2002. 

Cauquelin, A. Αριστοτέλης. Η ζωή και το έργο του, µτφ. Σ. Βλοντάκης, Αθήνα 1996. 

Cherniss, H., Aristotle’s Criticism of Plato and the Academy, Βαλτιµόρη 1944. 

Cooper, J., Reason and Human Good in Aristotle, Κέµπριτζ 1975. 



 89 

Crubellier, M. και P. Pellegrin, Aristote. Le philosophe et les savoirs, Παρίσι 2002· ελλ. µτφ. Ελ. Περδικούρη, 

Αθήνα 2011. 

De Gandt, F. και P. Souffrin (επιµ.), La Physique d’Aristote et les conditions d’une science de la nature, 

Παρίσι 1991. 

Devereux D.T. και P. Pellegrin (επιµ.), Biologie, logique et métaphysique chez Aristote, Παρίσι 1990. 

Dillon. J., The Heirs of Plato, Οξφόρδη 2004. 

Düring, I. Ο Αριστοτέλης, 2 τόµοι, µτφ. Π. Κοτζιά-Παντελή, Α. Γεωργίου-Κατσιβέλα, Αθήνα 1991, 1994. 

Düring, I. και G.E.L. Owen (επιµ.), Aristotle and Plato in Mid-Fourth Century, Γκέτεµποργκ 1960. 

Falcon, A., Aristotle and the science of nature: Unity without uniformity, Kέµπριτζ 2005. 

Field, G., Ο Πλάτων και η εποχή του, µτφ. Α. Σακελλαρίου, Αθήνα 2000. 

Gerson, L.P., Aristotle and other Platonists, Λονδίνο 2005. 

Gigon, O., Βασικά προβλήµατα της αρχαίας φιλοσοφίας, µτφ. Ν. Σκουτερόπουλος, Αθήνα 1991. 

Gigon, O., Σωκράτης. Η εικόνα του στην ποίηση και την ιστορία, µτφ. Α. Γεωργίου, Αθήνα 1995. 

Gotthelf, A. (επιµ.), Aristotle on Nature and Living Things, Πίτσµπουργκ και Μπρίστολ 1985. 

Gotthelf, A. και G. Lennox (επιµ.), Philosophical Issues in Aristotle’s Biology, Kέµπριτζ 1987. 

Grube, G., Ο Αριστοτέλης για την ποίηση και το ύφος, µτφ. Γ. Χρυσάφης, Αθήνα 1995. 

Guthrie, W.K.C., A History of Greek Philosophy, VI, Aristotle, An Encounter, Kέµπριτζ 1981. 

Guthrie, W.K.C., Οι Έλληνες φιλόσοφοι από το Θαλή ως τον Αριστοτέλη, µτφ. Α. Σακελλαρίου, Αθήνα 1987. 

Guthrie, W.K.C., Ο Σωκράτης, µτφ. Τ. Νικολαΐδης, Αθήνα 1990. 

Hadot, P., Τι είναι η αρχαία ελληνική φιλοσοφία;, µτφ. Ά. Κλαµπατσέα, Αθήνα 2002. 

Halliwell, S., Aristotle’s Poetics, Λονδίνο 1986. 

Hughes, G.J., Ηθικά Νικοµάχεια, ένας οδηγός ανάγνωσης, µτφ. Π. Γκολίτσης, Αθήνα 2012. 

Irwin, T.H., Aristotle’s First Principles, Οξφόρδη 1988. 

Irwin, T., Η κλασική σκέψη, µτφ. Γ. Βογιατζής, Αθήνα 2005. 

Jaeger, W., Aristotle. Fundamentals of the History of his Development, αγγλ. µτφ., 2η έκδ., Οξφόρδη 1948. 

Jaeger, W., Παιδεία. H µόρφωσις του Έλληνος ανθρώπου, ελλ. µτφ., Aθήνα χ.χ. 

Johnson, M.R., Aristotle on Teleology, Oξφόρδη 2005. 

Judson, L. (επιµ.), Aristotle Physics. A Collection of Essays, Οξφόρδη 1991. 



 90 

Kάλφας, B., Φιλοσοφία και επιστήµη στην αρχαία Ελλάδα, Αθήνα 2005. 

Kάλφας, B. και Γ. Zωγραφίδης, Αρχαίοι έλληνες φιλόσοφοι, Θεσσαλονίκη 2006. 

Kerferd, G.Β., Η σοφιστική κίνηση, µτφ. Π. Φαναράς, Αθήνα 1986. 

Kirk, G.S., J.E. Raven και M. Schofield, Οι προσωκρατικοί, µτφ. Δ. Κούρτοβικ, Αθήνα 1988. 

Κόντος, Π., Η αριστοτελική ηθική και οντολογία, Αθήνα 2000. 

Κοτζιά-Παντελή, Π., Περί του µήλου ή περί της Αριστοτέλους τελευτής, Θεσσαλονίκη 2008. 

Κουλουµπαρίτσης, Λ., Η φυσική του Αριστοτέλους, Αθήνα 2012. 

Κουσούλης, Σ., Η Αριστοτελική Συλλογιστική, Αθήνα 2002. 

Kullmann, W., Η πολιτική σκέψη του Αριστοτέλη, µτφ. Α. Ρεγκάκος, Αθήνα 1996. 

Lear, J., Aristotle. The Desire to Understand, Κέµπριτζ 1988. 

Leunissen, M., Explanation and Teleology in Aristotle’s Science of Nature, Kέµπριτζ 2010. 

Lloyd, G.E.R., Aristotelian Explorations, Kέµπριτζ 1996. 

Long, A.A., Η ελληνιστική φιλοσοφία, µτφ. Σ. Δηµόπουλος, Μ. Δραγώνα-Μονάχου, Αθήνα 1990. 

Mansion, A., Intoduction à la physique aristotélicienne, Λουβέν 1945. 

Mansion, S. (επιµ.), Aristote et les problèmes de méthode, Λουβέν 1961. 

Modrak, D., Aristotle’s Theory of Language and Meaning, Kέµπριτζ 2001. 

Moraux, P., Les listes anciennes des ouvrages d’ Aristote, Λουβέν 1951. 

Οικονόµου, Γ., Η άµεση δηµοκρατία και η κριτική του Αριστοτέλη, Αθήνα 2007. 

Pellegrin, P., Le vocabulaire d’Aristote, Παρίσι 2001. 

Patzig, G., Die aristotelische Syllogistik, 3η εκδ., Γκέτιγκεν 1969. 

Randall, J.H., Aristotle, Νέα Υόρκη 1960. 

Rapp, Ch., Εισαγωγή στον Αριστοτέλη, µτφ. Η. Τσιριγκάκης, Αθήνα 2012. 

Ross, W.D., Aristotle’s Metaphysics. A Revised Text with Introduction and Commentary [1924]. 2η έκδ., 

Oξφόρδη 1958. 

Ross, W.D., Αριστοτέλης, µτφ. Μ. Μητσού, Αθήνα 1993. 

Σκαλτσάς, Θ., Ο χρυσούς αιών της αρετής: Αριστοτελική ηθική, Αθήνα 1993. 

Σκουτερόπουλος, Ν., Οι αρχαίοι κυνικοί: Αποσπάσµατα και µαρτυρίες, επιµέλεια κειµένων-µετάφραση-

σχολιασµός, Aθήνα 1998. 



 91 

Σκουτερόπουλος, Ν., H αρχαία Σοφιστική: Τα σωζόµενα αποσπάσµατα, επιµέλεια κειµένων-µετάφραση-

σχολιασµός, Aθήνα 1991. 

Sedley, D., Creationism and Its Critics in Antiquity, Μπέρκλεϊ 2007. 

Shields, C. (επιµ.), The Oxford Handbook on Aristotle, Οξφόρδη 2008. 

Snell, B., Η ανακάλυψη του πνεύµατος, µτφ. Δ. Ιακώβ, 3η εκδ., Αθήνα 1989. 

Solmsen, F., Aristotle’s System of the Physical World: A Comparison with his Predecessors, Ιθάκα 1960. 

Sorabji, R. (επιµ.), Ο Φιλόπονος και η απόρριψη της αριστοτελικής επιστήµης, µτφ. Χ. Μπάλλα, Αθήνα 2006.  

Taylor, A.E., Πλάτων: O άνθρωπος και το έργο του, µτφ. Ι. Αρζόγλου, Αθήνα 1992. 

Vegetti, M., Ιστορία της αρχαίας φιλοσοφίας, µτφ. Γ.Χ. Δηµητρακόπουλος, Αθήνα 2000. 

Vlastos, G., Σωκράτης: ειρωνευτής και ηθικός φιλόσοφος, µτφ. Π. Kαλλιγάς, Aθήνα 1993. 

Wieland, W., Die aristotelische Physik, 2η έκδ., Γοττίγγη 1970. 

Williams, B., Πλάτων, η επινόηση της φιλοσοφίας, µτφ. Ε. Κεκροπούλου, Αθήνα 2001. 

Wolff, F., Ο Αριστοτέλης και η πολιτική, µτφ. Κ.Ν. Πετρόπουλος, Αθήνα 1995. 

 

Αφιερώµατα επιστηµονικών περιοδικών 

Ζωγραφίδης, Γ. (επιµ.), «Αφιέρωµα στα Ηθικά Νικοµάχεια του Αριστοτέλη», Υπόµνηµα στη φιλοσοφία 8, 

2009. 

Κόντος, Π. (επιµ.), «Αριστοτελική ηθική. Φαινοµενολογικές προσεγγίσεις», Δευκαλίων 17/2, 1999. 

  



 92 

Γλωσσάρι βασικών όρων του Αριστοτέλη 
 

ἀδιαίρετον αδιαίρετο 

ἀδύνατον (συµβαίνει) αξεπέραστο πρόβληµα 

αἴτιον ἀκρότατον ακραίο αίτιο 

ἀκρασία αδύνατη βούληση, ηθική αποτυχία 

ἀκολουθῶ έποµαι 

ἄκων χωρίς τη θέλησή του, ακουσίως 

ἀλλοίωσις µεταλλαγή 

ἁµαρτία λάθος 

ἀντικείµενον αντίθετο 

ἀνώµαλον ανώµαλο 

ἀόριστος ακαθόριστος, απροσδιόριστος 

ἁπλῶς απολύτως 

ἀποδίδωµι προσδιορίζω 

ἀπορία απορία, δυσκολία, πρόβληµα 

ἀπόφασις άρνηση 

ἀρετή αρετή, τελειότητα 

ἀρχή αρχή, αφετηρία 

ἀστρολογία αστρονοµία 

ἄτοπον παράδοξο, άτοπο 

αὔξησις αύξηση  

αὐτοκίνητον αυτοκινούµενο 

αὐτόµατον  αυτοµάτως 

βούλευσις εξέταση, προβληµατισµός 

βούλησις θέληση 

γένεσις ἁπλῆ απόλυτη γέννηση 

γένεσίς τις σχετική γέννηση 

γενητόν αυτό που µπορεί να γεννηθεί 

γένος γένος (του όντος) 

γνώριµον γνώριµο, γνωστό, αντιληπτό 

διάθεσις διάταξη, διάθεση 

διαίρεσις διαίρεση 

διάκρισις διαχωρισµός 

διάµετρος διαγώνιος, διάµετρος 

διάνοια σκέψη, διάνοια 



 93 

διορίζειν οριοθετώ, ξεκαθαρίζω 

δυνάµει δυνάµει 

δύναµις δύναµη 

ἐκών µε τη θέλησή του, εκουσίως 

εἶδος είδος, µορφή 

εἰς ἄπειρον ἰέναι προχωρώ επ’ άπειρον 

ἕν ἀριθµῷ αριθµητικά ένα 

ἐνάντιον ενάντιο 

ἐνδελεχής µε αδιάλειπτη συνέχεια 

ἔνδοξον αποδεκτή πεποίθηση 

ἐνέργεια ενέργεια 

ἐνεργείᾳ ενεργεία 

ἐντελέχεια εντελέχεια 

ἐντελεχείᾳ εντελεχεία, ενεργεία, στην εντελέχειά του 

ἕξις κατάσταση 

ἐξ οὗ προέλευση, αφετηρία, το υλικό 

ἐπαγωγή επαγωγή 

ἐπιστητόν προσιτό στη γνώση 

ἠρέµησις ακινητοποίηση 

ἔργον έργο, λειτουργία 

εὐδαιµονία ευτυχία, ευδαιµονία 

ἠδονή ευχαρίστηση, απόλαυση 

ἠρεµία ηρεµία 

θεωρία θεώρηση, θεωρία 

ἴδιον ιδιαίτερο γνώρισµα 

καθ’ ἕκαστον  επιµέρους, καθέκαστον 

καθόλου (τό) γενικό, καθολικό 

κατὰ λόγον αναλόγως, λογικά 

κατὰ συµβεβηκός κατά συµβεβηκός 

κατηγορία κατηγορία του όντος 

κίνησις κίνηση 

κινητικόν κινητικό, κινητικό αίτιο 

κινοῦν κινούν (αίτιο) 

κινοῦν ἀκίνητον Κινούν Ακίνητο 

κόσµος κόσµος 

κοῦφον ελαφρό 

κύκλῳ φορά κυκλική κίνηση 



 94 

λογικῶς λογικής τάξης, αφαιρετικά 

λόγος ορισµός, αναλογία, λόγος  

µαθήµατα µαθηµατικά 

µέθοδος πεδίο έρευνας 

µεταβολή µεταβολή 

µετακίνησις µετατόπιση 

µόριον  µέρος 

ὁµαλή κίνησις οµαλή κίνηση 

ὁµοιοµερές οµοιοµερές 

ὄρεξις επιθυµία, τάση 

ὅρος όριο, όρος 

οὐρανός ουρανός, σύµπαν 

οὐσία ουσία 

πάθηµα ποιότητα 

πάθος ποιότητα, ιδιότητα 

πάντῃ πέρα ως πέρα, παντού 

παράδειγµα υπόδειγµα 

πάσχω παθαίνω, υφίσταµαι επίδραση 

περαίνω ολοκληρώνω, οριοθετώ 

περιφορά κυκλική περιφορά 

ποιεῖν καὶ πάσχειν ποιείν και πάσχειν 

ποιόν  ποιότητα 

ποιοῦν  ποιούν 

πολλαχῶς λεγόµενον αυτό που λέγεται µε πολλούς τρόπους 

ποσόν  ποσότητα 

πραγµατεία πραγµατεία, έρευνα 

προαίρεσις προαίρεση, απόφαση, επιλογή 

πρὸς τι σχετικό, σχέση 

προσηγορία ονοµασία 

πρότερον καὶ ὕστερον πριν και µετά, πρότερο και ύστερο 

πρῶτος πρώτος, πρωταρχικός 

ροπή ροπή 

σκέψις διερεύνηση 

στέρησις στέρηση (του είδους) 

στιγµή σηµείο 

στοιχεῖον στοιχείο 

σύγκρισις συνένωση 



 95 

συµβεβηκός ιδιότητα, «συµβεβηκός» 

σύµπτωµα σύµπτωση 

σύνθεσις σύνθεση 

συνώνυµον ταυτόσηµο 

σωφροσύνη εγκράτεια, σωφροσύνη 

τάξις  διάταξη 

τέλειον τέλειο, πλήρες 

τελείωσις τελείωση 

τέλος σκοπός, τέρµα 

τί ἐστιν «τι είναι κάτι» 

τί ἦν εἶναι «τι ήταν να είναι» 

τόδε τι συγκεκριµένο ον 

τοδί αυτό το πράγµα 

ὑπάρχω ισχύω, συµβαίνω 

ὑπερβάλλω υπερβαίνω 

ὑπερέχει είναι µεγαλύτερο 

ὑπεροχή υπεροχή 

ὑπόθεσις βασική θέση 

ὑποκείµενον υποκείµενο, υποκείµενη φύση 

ὑποµένω παραµένω (το ίδιο), διατηρούµαι 

φάσις έκφραση, ισχυρισµός 

φέροµαι κινούµαι, κατευθύνοµαι 

φερόµενον κινούµενο, µετακινούµενο 

φθίσις µείωση 

φθορά φθορά, αφανισµός 

φορά µετακίνηση (φορά)  

φρόνησις φρόνηση, πρακτική σοφία 

φύσει εκ φύσεως 

φυσικός (ὁ) φυσικός φιλόσοφος 

φυσικῶς φυσικά, από τη σκοπιά του φυσικού, 

φυσιολόγοι φυσιολόγος 

φωνή ήχος, φωνή 

χωρίζω διαχωρίζω 

χωριστόν µε ξεχωριστή ύπαρξη, ξεχωριστό 

  



 96 

 

ΜΕΡΟΣ ΔΕΥΤΕΡΟ: ΑΝΘΟΛΟΓΙΟ ΚΕΙΜΕΝΩΝ ΚΑΙ 

ΜΕΤΑΦΡΑΣΕΩΝ ΤΟΥ ΑΡΙΣΤΟΤΕΛΗ 

  



 97 

Κατάλογος κειµένων 
 

 
1. H ιστορία της φιλοσοφίας, Μετά τα φυσικά Α.3 
2. Τι είναι ουσία Ι, Κατηγορίαι 4,5 
3. Τι είναι ουσία ΙΙ, Μετά τα φυσικά Ζ.1-3 
4. Ύλη και µορφή, Φυσικά Α.9 
5. Η µέθοδος της έρευνας, Φυσικά Α.1 
6. Η γνώση των αρχών Ι, Μετά τα φυσικά Α.1 
7. Η γνώση των αρχών ΙΙ, Αναλυτικά ύστερα B.19 
8. Η διαίρεση των επιστηµών, Μετά τα φυσικά E.1  
9. Τι είναι η πρώτη φιλοσοφία, Μετά τα φυσικά Α.2 
10. Θεολογία, Μετά τα φυσικά Λ.7 
11. Τα τέσσερα αίτια Φυσικά Β.3 
12. Τα τέσσερα αίτια στη φύση Φυσικά Β.7 
13. Βασικές φυσικές έννοιες – Κίνηση Φυσικά Γ.1 
14. Βασικές φυσικές έννοιες – Τόπος Φυσικά Δ.2,4 
15. Βασικές φυσικές έννοιες – Χρόνος Φυσικά Δ.11 
16. Το Κινούν ακίνητο Ι, Φυσικά Θ.5,6 
17. Το Κινούν ακίνητο ΙΙ, Φυσικά Θ.10 
18. Ο κύκλος της γενέσεως και της φθοράς, Περί γενέσεως και φθοράς Β.10 
19. Η έρευνα στον ουράνιο χώρο, Περί ουρανού Β.4 
20. Τελεολογία Ι, Φυσικά Β.8 
21. Τελεολογία ΙΙ, Περί ζώων µορίων Α.1 
22. Τελεολογία στα έµβια όντα, Περί ζώων µορίων Α.5 
23. Ο ποιητικός νους, Περί ψυχής Γ.5 
24. Η ρητορική τέχνη, Ρητορική Α.1,2 
25. Η αρετή, Ηθικά Νικοµάχεια Β.4,5 
26. Η φρόνηση, Ηθικά Νικοµάχεια Ζ.5 
27. Η θεωρητική ζωή, Ηθικά Νικοµάχεια Κ.7 
28. Η πόλη, Πολιτικά Α.1 
29. Ο πολίτης, Πολιτικά Γ.1 

  



 98 

H ιστορία της φιλοσοφίας 
 

Μετά τα φυσικά Α.3 

 

τεθεώρηται µὲν οὖν ἱκανῶς περὶ αὐτῶν ἡµῖν ἐν τοῖς περὶ φύ- 

983b.1 

σεως, ὅµως δὲ παραλάβωµεν καὶ τοὺς πρότερον ἡµῶν εἰς  

ἐπίσκεψιν τῶν ὄντων ἐλθόντας καὶ φιλοσοφήσαντας περὶ  

τῆς ἀληθείας. δῆλον γὰρ ὅτι κἀκεῖνοι λέγουσιν ἀρχάς τινας  

καὶ αἰτίας· ἐπελθοῦσιν οὖν ἔσται τι προὔργου τῇ µεθόδῳ τῇ νῦν·  

983b.5 

ἢ γὰρ ἕτερόν τι γένος εὑρήσοµεν αἰτίας ἢ ταῖς νῦν λεγο- 

µέναις µᾶλλον πιστεύσοµεν.  – τῶν δὴ πρώτων φιλοσοφησάν- 

των οἱ πλεῖστοι τὰς ἐν ὕλης εἴδει µόνας ᾠήθησαν ἀρχὰς  

εἶναι πάντων· ἐξ οὗ γὰρ ἔστιν ἅπαντα τὰ ὄντα καὶ ἐξ οὗ  

γίγνεται πρώτου καὶ εἰς ὃ φθείρεται τελευταῖον, τῆς µὲν  

983b.10 

οὐσίας ὑποµενούσης τοῖς δὲ πάθεσι µεταβαλλούσης, τοῦτο στοι- 

χεῖον καὶ ταύτην ἀρχήν φασιν εἶναι τῶν ὄντων, καὶ διὰ  

τοῦτο οὔτε γίγνεσθαι οὐθὲν οἴονται οὔτε ἀπόλλυσθαι, ὡς τῆς  

τοιαύτης φύσεως ἀεὶ σωζοµένης, ὥσπερ οὐδὲ τὸν Σωκράτην  

φαµὲν οὔτε γίγνεσθαι ἁπλῶς ὅταν γίγνηται καλὸς ἢ µουσι- 

983b.15 

κὸς οὔτε ἀπόλλυσθαι ὅταν ἀποβάλλῃ ταύτας τὰς ἕξεις,  

διὰ τὸ ὑποµένειν τὸ ὑποκείµενον τὸν Σωκράτην αὐτόν, οὕτως  

οὐδὲ τῶν ἄλλων οὐδέν· ἀεὶ γὰρ εἶναί τινα φύσιν ἢ µίαν ἢ  

πλείους µιᾶς ἐξ ὧν γίγνεται τἆλλα σωζοµένης ἐκείνης. τὸ  

µέντοι πλῆθος καὶ τὸ εἶδος τῆς τοιαύτης ἀρχῆς οὐ τὸ αὐτὸ  

983b.20 

πάντες λέγουσιν, ἀλλὰ Θαλῆς µὲν ὁ τῆς τοιαύτης ἀρχηγὸς  

φιλοσοφίας ὕδωρ φησὶν εἶναι (διὸ καὶ τὴν γῆν ἐφ' ὕδατος  

ἀπεφήνατο εἶναι), λαβὼν ἴσως τὴν ὑπόληψιν ταύτην ἐκ τοῦ πάν- 

των ὁρᾶν τὴν τροφὴν ὑγρὰν οὖσαν καὶ αὐτὸ τὸ θερµὸν ἐκ τούτου  

γιγνόµενον καὶ τούτῳ ζῶν (τὸ δ' ἐξ οὗ γίγνεται, τοῦτ' ἐστὶν  

983b.25 

ἀρχὴ πάντων) – διά τε δὴ τοῦτο τὴν ὑπόληψιν λαβὼν ταύτην  

καὶ διὰ τὸ πάντων τὰ σπέρµατα τὴν φύσιν ὑγρὰν ἔχειν,  



 99 

τὸ δ' ὕδωρ ἀρχὴν τῆς φύσεως εἶναι τοῖς ὑγροῖς. εἰσὶ δέ   

τινες οἳ καὶ τοὺς παµπαλαίους καὶ πολὺ πρὸ τῆς νῦν γενέ- 

σεως καὶ πρώτους θεολογήσαντας οὕτως οἴονται περὶ τῆς φύ- 

983b.30 

σεως ὑπολαβεῖν· Ὠκεανόν τε γὰρ καὶ Τηθὺν ἐποίησαν τῆς  

γενέσεως πατέρας, καὶ τὸν ὅρκον τῶν θεῶν ὕδωρ, τὴν καλου- 

µένην ὑπ' αὐτῶν Στύγα [τῶν ποιητῶν]· τιµιώτατον µὲν γὰρ  

τὸ πρεσβύτατον, ὅρκος δὲ τὸ τιµιώτατόν ἐστιν. εἰ µὲν οὖν  

984a.1 

ἀρχαία τις αὕτη καὶ παλαιὰ τετύχηκεν οὖσα περὶ τῆς φύ- 

σεως ἡ δόξα, τάχ' ἂν ἄδηλον εἴη, Θαλῆς µέντοι λέγεται  

οὕτως ἀποφήνασθαι περὶ τῆς πρώτης αἰτίας (Ἵππωνα γὰρ  

οὐκ ἄν τις ἀξιώσειε θεῖναι µετὰ τούτων διὰ τὴν εὐτέλειαν  

984a.5 

αὐτοῦ τῆς διανοίας)· Ἀναξιµένης δὲ ἀέρα καὶ Διογένης πρό- 

τερον ὕδατος καὶ µάλιστ' ἀρχὴν τιθέασι τῶν ἁπλῶν σωµά- 

των, Ἵππασος δὲ πῦρ ὁ Μεταποντῖνος καὶ Ἡράκλειτος ὁ  

Ἐφέσιος, Ἐµπεδοκλῆς δὲ τὰ τέτταρα, πρὸς τοῖς εἰρηµένοις  

γῆν προστιθεὶς τέταρτον (ταῦτα γὰρ ἀεὶ διαµένειν καὶ οὐ  

984a.10 

γίγνεσθαι ἀλλ' ἢ πλήθει καὶ ὀλιγότητι, συγκρινόµενα καὶ  

διακρινόµενα εἰς ἕν τε καὶ ἐξ ἑνός)· Ἀναξαγόρας δὲ ὁ Κλα- 

ζοµένιος τῇ µὲν ἡλικίᾳ πρότερος ὢν τούτου τοῖς δ' ἔργοις  

ὕστερος ἀπείρους εἶναί φησι τὰς ἀρχάς· σχεδὸν γὰρ ἅπαντα  

τὰ ὁµοιοµερῆ καθάπερ ὕδωρ ἢ πῦρ οὕτω γίγνεσθαι καὶ  

984a.15 

ἀπόλλυσθαί φησι, συγκρίσει καὶ διακρίσει µόνον, ἄλλως δ'  

οὔτε γίγνεσθαι οὔτ' ἀπόλλυσθαι ἀλλὰ διαµένειν ἀΐδια.  – ἐκ  

µὲν οὖν τούτων µόνην τις αἰτίαν νοµίσειεν ἂν τὴν ἐν ὕλης  

εἴδει λεγοµένην· προϊόντων δ' οὕτως, αὐτὸ τὸ πρᾶγµα ὡδο- 

ποίησεν αὐτοῖς καὶ συνηνάγκασε ζητεῖν· εἰ γὰρ ὅτι µάλιστα  

984a.20 

πᾶσα γένεσις καὶ φθορὰ ἔκ τινος ἑνὸς ἢ καὶ πλειόνων ἐστίν,  

διὰ τί τοῦτο συµβαίνει καὶ τί τὸ αἴτιον; οὐ γὰρ δὴ τό γε  

ὑποκείµενον αὐτὸ ποιεῖ µεταβάλλειν ἑαυτό· λέγω δ' οἷον  

οὔτε τὸ ξύλον οὔτε ὁ χαλκὸς αἴτιος τοῦ µεταβάλλειν ἑκάτε- 

ρον αὐτῶν, οὐδὲ ποιεῖ τὸ µὲν ξύλον κλίνην ὁ δὲ χαλκὸς ἀν- 



 100 

984a.25 

δριάντα, ἀλλ' ἕτερόν τι τῆς µεταβολῆς αἴτιον. τὸ δὲ τοῦτο  

ζητεῖν ἐστὶ τὸ τὴν ἑτέραν ἀρχὴν ζητεῖν, ὡς ἂν ἡµεῖς φαίη-   

µεν, ὅθεν ἡ ἀρχὴ τῆς κινήσεως. οἱ µὲν οὖν πάµπαν ἐξ ἀρ- 

χῆς ἁψάµενοι τῆς µεθόδου τῆς τοιαύτης καὶ ἓν φάσκοντες  

εἶναι τὸ ὑποκείµενον οὐθὲν ἐδυσχέραναν ἑαυτοῖς, ἀλλ' ἔνιοί  

984a.30 

γε τῶν ἓν λεγόντων, ὥσπερ ἡττηθέντες ὑπὸ ταύτης τῆς ζη- 

τήσεως, τὸ ἓν ἀκίνητόν φασιν εἶναι καὶ τὴν φύσιν ὅλην οὐ  

µόνον κατὰ γένεσιν καὶ φθοράν (τοῦτο µὲν γὰρ ἀρχαῖόν τε  

καὶ πάντες ὡµολόγησαν) ἀλλὰ καὶ κατὰ τὴν ἄλλην µετα- 

984b.1 

βολὴν πᾶσαν· καὶ τοῦτο αὐτῶν ἴδιόν ἐστιν. τῶν µὲν οὖν ἓν  

φασκόντων εἶναι τὸ πᾶν οὐθενὶ συνέβη τὴν τοιαύτην συνιδεῖν  

αἰτίαν πλὴν εἰ ἄρα Παρµενίδῃ, καὶ τούτῳ κατὰ τοσοῦτον  

ὅσον οὐ µόνον ἓν ἀλλὰ καὶ δύο πως τίθησιν αἰτίας εἶναι·  

984b.5 

τοῖς δὲ δὴ πλείω ποιοῦσι µᾶλλον ἐνδέχεται λέγειν, οἷον τοῖς  

θερµὸν καὶ ψυχρὸν ἢ πῦρ καὶ γῆν· χρῶνται γὰρ ὡς κινη- 

τικὴν ἔχοντι τῷ πυρὶ τὴν φύσιν, ὕδατι δὲ καὶ γῇ καὶ τοῖς  

τοιούτοις τοὐναντίον.  – µετὰ δὲ τούτους καὶ τὰς τοιαύτας ἀρχάς,  

ὡς οὐχ ἱκανῶν οὐσῶν γεννῆσαι τὴν τῶν ὄντων φύσιν, πάλιν  

984b.10 

ὑπ' αὐτῆς τῆς ἀληθείας, ὥσπερ εἴποµεν, ἀναγκαζόµενοι τὴν  

ἐχοµένην ἐζήτησαν ἀρχήν. τοῦ γὰρ εὖ καὶ καλῶς τὰ µὲν  

ἔχειν τὰ δὲ γίγνεσθαι τῶν ὄντων ἴσως οὔτε πῦρ οὔτε γῆν οὔτ'  

ἄλλο τῶν τοιούτων οὐθὲν οὔτ' εἰκὸς αἴτιον εἶναι οὔτ' ἐκείνους  

οἰηθῆναι· οὐδ' αὖ τῷ αὐτοµάτῳ καὶ τύχῃ τοσοῦτον ἐπιτρέ- 

984b.15 

ψαι πρᾶγµα καλῶς εἶχεν. νοῦν δή τις εἰπὼν ἐνεῖναι, κα- 

θάπερ ἐν τοῖς ζῴοις, καὶ ἐν τῇ φύσει τὸν αἴτιον τοῦ κόσµου  

καὶ τῆς τάξεως πάσης οἷον νήφων ἐφάνη παρ' εἰκῇ λέγον- 

τας τοὺς πρότερον. φανερῶς µὲν οὖν Ἀναξαγόραν ἴσµεν  

ἁψάµενον τούτων τῶν λόγων, αἰτίαν δ' ἔχει πρότερον Ἑρ- 

984b.20 

µότιµος ὁ Κλαζοµένιος εἰπεῖν. οἱ µὲν οὖν οὕτως ὑπολαµβά- 

νοντες ἅµα τοῦ καλῶς τὴν αἰτίαν ἀρχὴν εἶναι τῶν ὄντων  



 101 

ἔθεσαν, καὶ τὴν τοιαύτην ὅθεν ἡ κίνησις ὑπάρχει τοῖς οὖσιν·    

 

Για τα τέσσερα αίτια έχουµε µιλήσει επαρκώς στα Φυσικά. Τώρα όµως είναι η ώρα να στραφούµε και σε 

εκείνους που επιχείρησαν, πριν από εµάς, να προσεγγίσουν τα όντα και να φιλοσοφήσουν για την αλήθεια 

των πραγµάτων. Γιατί είναι φανερό ότι και εκείνοι κάνουν λόγο για κάποιες αρχές και αιτίες. H αναδροµή στο 

έργο τους θα είναι λοιπόν χρήσιµη για την πορεία της δικής µας έρευνας. Γιατί είτε θα ανακαλύψουµε κάποιο 

άλλο είδος αιτίας είτε θα βεβαιωθούµε ότι οι αιτίες που εµείς αναφέρουµε είναι οι σωστές. 

Οι περισσότεροι από τους πρώτους φιλοσόφους θεώρησαν ότι µοναδικές αρχές όλων των πραγµάτων 

είναι οι αρχές που έχουν υλική µορφή. Εκείνο από το οποίο συνίστανται όλα τα όντα, από το οποίο 

πρωταρχικά παράγονται και στο οποίο τελικά διαλύονται, η ουσία που εξακολουθεί να υπάρχει αν και 

υφίσταται µεταλλαγές, αυτό ισχυρίζονται ότι είναι το στοιχείο και αυτή η αρχή των όντων. Και γι’ αυτό 

πιστεύουν πως τίποτε δεν γεννιέται ούτε χάνεται, εφόσον η φύση αυτή πάντοτε διατηρείται. Όπως δεν θα 

λέγαµε και για τον Σωκράτη ότι µε το να γίνει ωραίος ή καλλιεργηµένος γεννιέται, ή ότι χάνεται όταν χάσει 

αυτές τις ιδιότητες, αφού το υποκείµενο –ο ίδιος ο Σωκράτης– εξακολουθεί να υφίσταται, κατά τον ίδιο τρόπο 

και κανένα άλλο πράγµα δεν γεννιέται ή χάνεται. Γιατί είναι γεγονός ότι πάντοτε υπάρχει κάποια φύση, είτε 

µία είτε περισσότερες από µία, από την οποία όλα τα άλλα πράγµατα γίνονται, ενώ εκείνη πάντοτε 

διατηρείται. 

Δεν συµφωνούν ωστόσο όλοι για το πλήθος ή για το είδος αυτών των αρχών. Έτσι ο Θαλής, ο 

ιδρυτής αυτού του είδους της φιλοσοφίας, λέει ότι η αρχή είναι το νερό (γι’ αυτό και υποστήριξε ότι η γη 

επιπλέει στο νερό). Θα πρέπει µάλλον να κατέληξε σ’ αυτή την αντίληψη επειδή παρατήρησε ότι η τροφή 

όλων των όντων είναι υγρή και ότι η ίδια η θερµότητα παράγεται και διατηρείται ζωντανή από την υγρασία 

(αφού αυτό από το οποίο καθετί γεννιέται, αυτό είναι και η αρχή των πάντων). Από αυτό λοιπόν διαµόρφωσε 

την αντίληψή του για το νερό, και ακόµη από το γεγονός ότι τα σπέρµατα όλων των όντων έχουν υγρή φύση, 

ενώ η αρχή της φύσης των υγρών πραγµάτων είναι το νερό. 

Υπάρχουν και κάποιοι που πιστεύουν ότι την ίδια αντίληψη για τη φύση του νερού είχαν και οι 

πανάρχαιοι άνθρωποι, εκείνοι που έζησαν πάρα πολλά χρόνια πριν από τη σηµερινή γενεά και που πρώτοι 

µίλησαν για τους θεούς. Γιατί έκαναν τον Ωκεανό και την Tηθύ γεννήτορες της δηµιουργίας, και θεώρησαν 

ότι ο όρκος των θεών είναι το νερό, η αποκαλούµενη Στύγα. Εκείνο όµως που έχει τη µεγαλύτερη αξία είναι 

το παλαιότερο, και ο όρκος είναι αυτό που έχει τη µεγαλύτερη αξία. Τώρα αν αυτή η άποψη για τη φύση του 

νερού είναι πράγµατι αυθεντική και παµπάλαια, δεν είναι σίγουρο. Για τον Θαλή πάντως λέγεται ότι µε αυτό 

τον τρόπο µίλησε για την πρώτη αιτία. Όσο για τον Ίππωνα, κανείς δεν θα απαιτούσε να συµπεριληφθεί στους 

φιλοσόφους, επειδή η σκέψη του ήταν ασήµαντη. 

O Αναξιµένης και ο Διογένης θεώρησαν τον αέρα προγενέστερο του νερού και του έδωσαν την 

πρωτοκαθεδρία ανάµεσα στα απλά σώµατα. O Ίππασος από το Μεταπόντιο και ο Ηράκλειτος ο Eφέσιος 

υποστήριξαν το ίδιο για τη φωτιά, ενώ ο Εµπεδοκλής για τα τέσσερα στοιχεία, προσθέτοντας στα 

προηγούµενα και τη γη ως τέταρτο· γιατί πιστεύει ότι αυτά εξακολουθούν πάντοτε να υπάρχουν και δεν 



 102 

γεννιούνται, παρά µόνο αυξοµειώνουν το πλήθος τους, καθώς συνενώνονται σε ολότητες και ύστερα 

διαχωρίζονται. 

O Αναξαγόρας, τώρα, από τις Κλαζοµενές, που ήταν µεγαλύτερος από τον Εµπεδοκλή στην ηλικία 

αλλά µεταγενέστερος στα έργα, ισχυρίστηκε ότι οι αρχές είναι άπειρες. Γιατί υποστήριξε ότι όλα σχεδόν τα 

οµοιοµερή όντα, σαν το νερό ή τη φωτιά, γεννιούνται και χάνονται µόνο υπό την έννοια της συνένωσης και 

του διαχωρισµού· κατά τα άλλα, δεν γεννιούνται ούτε χάνονται, αλλά εξακολουθούν να υπάρχουν αιωνίως. 

Απ’ όσα είπαµε θα µπορούσε κανείς να υποθέσει ότι η µοναδική αιτία που υπήρξε ήταν αυτή που 

λέµε ότι έχει υλική µορφή. Καθώς ωστόσο οι πρώτοι φιλόσοφοι προχωρούσαν µε τον τρόπο που 

περιγράψαµε, το ίδιο το αντικείµενο της έρευνας τους έδειξε τον δρόµο και τους βοήθησε να ερευνήσουν 

περισσότερο. Αν όντως ισχύει ότι κάθε γέννηση και φθορά ανάγεται τελικά σε ένα ή και σε περισσότερα 

πρωταρχικά στοιχεία, γιατί συµβαίνει αυτό, και ποιο ακριβώς είναι το αίτιο; Δεν είναι βέβαια δυνατό η ίδια η 

υποκείµενη οντότητα να προκαλεί τη δική της µεταβολή. Θέλω να πω ότι ούτε το ξύλο ούτε ο χαλκός 

ευθύνονται για τη δική τους µεταβολή· δεν είναι το ξύλο δηλαδή που κατασκευάζει το κρεβάτι ούτε ο χαλκός 

τον ανδριάντα, αλλά το αίτιο της µεταβολής είναι κάτι άλλο. Το να αναζητεί κανείς αυτό το άλλο ισοδυναµεί 

µε το να αναζητεί τη δεύτερη αρχή, όπως εµείς θα λέγαµε – την «προέλευση της κίνησης». 

Εκείνοι που από πολύ παλιά ξεκίνησαν πρώτοι την έρευνα αυτού του είδους και υποστήριξαν ότι η 

υποκείµενη οντότητα είναι µία, δεν υποψιάστηκαν τη δυσκολία. Κάποιοι άλλοι όµως από τους υποστηρικτές 

της µίας οντότητας, σαν να νικήθηκαν απ’ αυτή την αναζήτηση, υποστήριξαν ότι αυτή η µοναδική οντότητα 

είναι ακίνητη, όπως ακίνητη είναι και όλη η φύση, όχι µόνο όσον αφορά τη γέννηση και τη φθορά (αυτή ήταν 

άλλωστε µια αρχαία δοξασία και όλοι την αποδέχθηκαν), αλλά και όσον αφορά και κάθε άλλη µεταβολή. Σ’ 

αυτό έγκειται η δική τους ιδιαιτερότητα. 

Από όσους λοιπόν υποστήριξαν ότι το παν είναι ένα κανείς δεν έτυχε να αντιληφθεί αυτού του είδους 

τη δεύτερη αιτία, εκτός ίσως από τον Παρµενίδη – κι αυτό µόνο στον βαθµό που δέχεται ότι δεν υπάρχει µόνο 

το ένα, αλλά ότι, κατά κάποιο τρόπο, υπάρχουν και δύο αιτίες. Όσοι πάλι αναγνωρίζουν την ύπαρξη 

περισσότερων στοιχείων, όπως λ.χ. το θερµό και το ψυχρό ή τη φωτιά και τη γη, είναι σε θέση να δώσουν µια 

καλύτερη εξήγηση· γιατί χρησιµοποιούν τη φωτιά σαν να έχει κινητική φύση, ενώ στο νερό, στη γη και στα 

άλλα παρόµοια αποδίδουν την αντίθετη ιδιότητα. 

Μετά από τους φιλοσόφους αυτούς και τις αρχές αυτού του είδους, οι οποίες φάνηκαν ανεπαρκείς για 

την εξήγηση της φύσης των όντων, κάποιοι υποχρεώθηκαν και πάλι από την ίδια την αλήθεια, όπως είπαµε, 

να αναζητήσουν την επόµενη αρχή. Γιατί η τάξη και η ωραιότητα που ενυπάρχει ή δηµιουργείται στα όντα 

σίγουρα δεν µπορεί να αναχθεί στη φωτιά, στη γη ή στα παρόµοια – είναι προφανές ότι κανένα από αυτά δεν 

είναι αίτιο της τάξης και της ωραιότητας, άλλωστε ούτε και εκείνοι υποστήριξαν κάτι τέτοιο. Ούτε πάλι ήταν 

σωστό να αποδώσουν ένα τόσο σηµαντικό ζήτηµα στο αυτόµατο ή στην τύχη. Όταν λοιπόν κάποιος είπε ότι 

και στη φύση ενυπάρχει νους, όπως στους ζωντανούς οργανισµούς, και ότι ο νους είναι υπαίτιος για τον 

κόσµο και για όλη την τάξη, φάνηκε σαν άνθρωπος νηφάλιος ανάµεσα στους προγενέστερους που µιλούσαν 

χωρίς ειρµό. Γνωρίζουµε ότι ο Αναξαγόρας υιοθέτησε πράγµατι αυτές τις θεωρίες, αν και δεν είναι απίθανο 

να προηγήθηκε ο Eρµότιµος από τις Κλαζοµενές. Τελικά, όσοι ακολούθησαν µια τέτοια αντίληψη 



 103 

υποστήριξαν ταυτοχρόνως ότι η αιτία του ωραίου είναι αρχή των όντων και ότι η αιτία αυτή εκδηλώνεται στα 

όντα ως προέλευση της κίνησης. 



 104 

Τι είναι ουσία Ι 
 

Κατηγορίαι 4,5 

(Μετάφραση Παύλος Καλλιγάς) 

 

 Τῶν κατὰ µηδεµίαν συµπλοκὴν λεγοµένων ἕκαστον ἤτοι  

οὐσίαν σηµαίνει ἢ ποσὸν ἢ ποιὸν ἢ πρός τι ἢ ποὺ ἢ ποτὲ ἢ  

κεῖσθαι ἢ ἔχειν ἢ ποιεῖν ἢ πάσχειν. ἔστι δὲ οὐσία µὲν ὡς  

τύπῳ εἰπεῖν οἷον ἄνθρωπος, ἵππος· ποσὸν δὲ οἷον δίπηχυ,  

τρίπηχυ· ποιὸν δὲ οἷον λευκόν, γραµµατικόν· πρός τι δὲ  

2a.1 

οἷον διπλάσιον, ἥµισυ, µεῖζον· ποὺ δὲ οἷον ἐν Λυκείῳ, ἐν  

ἀγορᾷ· ποτὲ δὲ οἷον χθές, πέρυσιν· κεῖσθαι δὲ οἷον ἀνάκειται,  

κάθηται· ἔχειν δὲ οἷον ὑποδέδεται, ὥπλισται· ποιεῖν δὲ οἷον  

τέµνειν, καίειν· πάσχειν δὲ οἷον τέµνεσθαι, καίεσθαι. ἕκα- 

2a.5 

στον δὲ τῶν εἰρηµένων αὐτὸ µὲν καθ' αὑτὸ ἐν οὐδεµιᾷ κατα- 

φάσει λέγεται, τῇ δὲ πρὸς ἄλληλα τούτων συµπλοκῇ  

κατάφασις γίγνεται· ἅπασα γὰρ δοκεῖ κατάφασις ἤτοι  

ἀληθὴς ἢ ψευδὴς εἶναι, τῶν δὲ κατὰ µηδεµίαν συµ- 

πλοκὴν λεγοµένων οὐδὲν οὔτε ἀληθὲς οὔτε ψεῦδός ἐστιν,  

2a.10 

οἷον ἄνθρωπος, λευκόν, τρέχει, νικᾷ.  

 

 Οὐσία δέ ἐστιν ἡ κυριώτατά τε καὶ πρώτως καὶ µάλι- 

στα λεγοµένη, ἣ µήτε καθ' ὑποκειµένου τινὸς λέγεται   

µήτε ἐν ὑποκειµένῳ τινί ἐστιν, οἷον ὁ τὶς ἄνθρωπος ἢ ὁ τὶς  

ἵππος. δεύτεραι δὲ οὐσίαι λέγονται, ἐν οἷς εἴδεσιν αἱ πρώ- 

2a.15 

τως οὐσίαι λεγόµεναι ὑπάρχουσιν, ταῦτά τε καὶ τὰ τῶν  

εἰδῶν τούτων γένη· οἷον ὁ τὶς ἄνθρωπος ἐν εἴδει µὲν ὑπάρ- 

χει τῷ ἀνθρώπῳ, γένος δὲ τοῦ εἴδους ἐστὶ τὸ ζῷον· δεύ- 

τεραι οὖν αὗται λέγονται οὐσίαι, οἷον ὅ τε ἄνθρωπος καὶ  

τὸ ζῷον.  – φανερὸν δὲ ἐκ τῶν εἰρηµένων ὅτι τῶν καθ' ὑπο- 

2a.20 

κειµένου λεγοµένων ἀναγκαῖον καὶ τοὔνοµα καὶ τὸν λόγον  

κατηγορεῖσθαι τοῦ ὑποκειµένου· οἷον ἄνθρωπος καθ' ὑπο- 



 105 

κειµένου λέγεται τοῦ τινὸς ἀνθρώπου, καὶ κατηγορεῖταί γε  

τοὔνοµα,  – τὸν γὰρ ἄνθρωπον κατὰ τοῦ τινὸς ἀνθρώπου κατηγο- 

ρήσεις· –  καὶ ὁ λόγος δὲ τοῦ ἀνθρώπου κατὰ τοῦ τινὸς ἀν- 

2a.25 

θρώπου κατηγορηθήσεται,  – ὁ γὰρ τὶς ἄνθρωπος καὶ ἄνθρω- 

πός ἐστιν· –  ὥστε καὶ τοὔνοµα καὶ ὁ λόγος κατὰ τοῦ  

ὑποκειµένου κατηγορηθήσεται. τῶν δ' ἐν ὑποκειµένῳ ὄντων  

ἐπὶ µὲν τῶν πλείστων οὔτε τοὔνοµα οὔτε ὁ λόγος κατηγο- 

ρεῖται τοῦ ὑποκειµένου· ἐπ' ἐνίων δὲ τοὔνοµα µὲν οὐδὲν κω- 

2a.30 

λύει κατηγορεῖσθαι τοῦ ὑποκειµένου, τὸν δὲ λόγον ἀδύ- 

νατον· οἷον τὸ λευκὸν ἐν ὑποκειµένῳ ὂν τῷ σώµατι κατη- 

γορεῖται τοῦ ὑποκειµένου,  – λευκὸν γὰρ σῶµα λέγεται, –  ὁ  

δὲ λόγος τοῦ λευκοῦ οὐδέποτε κατὰ τοῦ σώµατος κατηγορη- 

θήσεται.  – τὰ δ' ἄλλα πάντα ἤτοι καθ' ὑποκειµένων λέγε- 

2a.35 

ται τῶν πρώτων οὐσιῶν ἢ ἐν ὑποκειµέναις αὐταῖς ἐστίν. τοῦτο  

δὲ φανερὸν ἐκ τῶν καθ' ἕκαστα προχειριζοµένων· οἷον τὸ  

ζῷον κατὰ τοῦ ἀνθρώπου κατηγορεῖται, οὐκοῦν καὶ κατὰ  

τοῦ τινὸς ἀνθρώπου,  – εἰ γὰρ κατὰ µηδενὸς τῶν τινῶν    

2b.1 

ἀνθρώπων, οὐδὲ κατὰ ἀνθρώπου ὅλως· –  πάλιν τὸ χρῶµα  

ἐν σώµατι, οὐκοῦν καὶ ἐν τινὶ σώµατι· εἰ γὰρ µὴ ἐν  

τινὶ τῶν καθ' ἕκαστα, οὐδὲ ἐν σώµατι ὅλως· ὥστε τὰ  

ἄλλα πάντα ἤτοι καθ' ὑποκειµένων τῶν πρώτων οὐσιῶν  

2b.5 

λέγεται ἢ ἐν ὑποκειµέναις αὐταῖς ἐστίν. µὴ οὐσῶν οὖν  

τῶν πρώτων οὐσιῶν ἀδύνατον τῶν ἄλλων τι εἶναι· πάντα  

γὰρ τὰ ἄλλα ἤτοι καθ' ὑποκειµένων τούτων λέγεται ἢ ἐν  

ὑποκειµέναις αὐταῖς ἐστίν· ὥστε µὴ οὐσῶν τῶν πρώτων οὐ- 

σιῶν ἀδύνατον τῶν ἄλλων τι εἶναι.  

 Τῶν δὲ δευτέρων οὐσιῶν µᾶλλον οὐσία τὸ εἶδος τοῦ  

γένους· ἔγγιον γὰρ τῆς πρώτης οὐσίας ἐστίν. ἐὰν γὰρ ἀπο- 

διδῷ τις τὴν πρώτην οὐσίαν τί ἐστι, γνωριµώτερον καὶ οἰ- 

2b.10 

κειότερον ἀποδώσει τὸ εἶδος ἀποδιδοὺς ἢ τὸ γένος· οἷ- 

ον τὸν τινὰ ἄνθρωπον γνωριµώτερον ἂν ἀποδοίη ἄνθρω- 



 106 

πον ἀποδιδοὺς ἢ ζῷον,  – τὸ µὲν γὰρ ἴδιον µᾶλλον τοῦ  

τινὸς ἀνθρώπου, τὸ δὲ κοινότερον, –  καὶ τὸ τὶ δένδρον ἀποδι- 

δοὺς γνωριµώτερον ἀποδώσει δένδρον ἀποδιδοὺς ἢ φυτόν.  

2b.15 

ἔτι αἱ πρῶται οὐσίαι διὰ τὸ τοῖς ἄλλοις ἅπασιν ὑποκεῖ- 

σθαι καὶ πάντα τὰ ἄλλα κατὰ τούτων κατηγορεῖσθαι ἢ  

ἐν ταύταις εἶναι διὰ τοῦτο µάλιστα οὐσίαι λέγονται· ὡς δέ  

γε αἱ πρῶται οὐσίαι πρὸς τὰ ἄλλα ἔχουσιν, οὕτω καὶ  

τὸ εἶδος πρὸς τὸ γένος ἔχει·  – ὑπόκειται γὰρ τὸ εἶδος  

2b.20 

τῷ γένει· τὰ µὲν γὰρ γένη κατὰ τῶν εἰδῶν κατηγορεῖται,  

τὰ δὲ εἴδη κατὰ τῶν γενῶν οὐκ ἀντιστρέφει· –  ὥστε καὶ ἐκ  

τούτων τὸ εἶδος τοῦ γένους µᾶλλον οὐσία.  – αὐτῶν δὲ τῶν εἰ- 

δῶν ὅσα µή ἐστι γένη, οὐδὲν µᾶλλον ἕτερον ἑτέρου οὐσία    

ἐστίν· οὐδὲν γὰρ οἰκειότερον ἀποδώσει κατὰ τοῦ τινὸς ἀν- 

2b.25 

θρώπου τὸν ἄνθρωπον ἀποδιδοὺς ἢ κατὰ τοῦ τινὸς ἵππου  

τὸν ἵππον. ὡσαύτως δὲ καὶ τῶν πρώτων οὐσιῶν οὐδὲν µᾶλλον  

ἕτερον ἑτέρου οὐσία ἐστίν· οὐδὲν γὰρ µᾶλλον ὁ τὶς ἄνθρω- 

πος οὐσία ἢ ὁ τὶς βοῦς.  

 Εἰκότως δὲ µετὰ τὰς πρώτας οὐσίας µόνα τῶν ἄλλων  

2b.30 

τὰ εἴδη καὶ τὰ γένη δεύτεραι οὐσίαι λέγονται· µόνα γὰρ  

δηλοῖ τὴν πρώτην οὐσίαν τῶν κατηγορουµένων· τὸν γὰρ  

τινὰ ἄνθρωπον ἐὰν ἀποδιδῷ τις τί ἐστιν, τὸ µὲν εἶδος ἢ τὸ  

γένος ἀποδιδοὺς οἰκείως ἀποδώσει,  – καὶ γνωριµώτερον ποιήσει  

ἄνθρωπον ἢ ζῷον ἀποδιδούς· –  τῶν δ' ἄλλων ὅ τι ἂν  

2b.35 

ἀποδιδῷ τις, ἀλλοτρίως ἔσται ἀποδεδωκώς, οἷον λευκὸν ἢ  

τρέχει ἢ ὁτιοῦν τῶν τοιούτων ἀποδιδούς· ὥστε εἰκότως ταῦτα  

µόνα τῶν ἄλλων οὐσίαι λέγονται. ἔτι αἱ πρῶται οὐσίαι  

διὰ τὸ τοῖς ἄλλοις ἅπασιν ὑποκεῖσθαι κυριώτατα οὐσίαι  

3a.1 

λέγονται· ὡς δέ γε αἱ πρῶται οὐσίαι πρὸς τὰ ἄλλα πάντα  

ἔχουσιν, οὕτω τὰ εἴδη καὶ τὰ γένη τῶν πρώτων οὐσιῶν πρὸς  

τὰ λοιπὰ πάντα ἔχει· κατὰ τούτων γὰρ πάντα τὰ λοιπὰ  

κατηγορεῖται· τὸν γὰρ τινὰ ἄνθρωπον ἐρεῖς γραµµατικόν,  



 107 

3a.5 

οὐκοῦν καὶ ἄνθρωπον καὶ ζῷον γραµµατικὸν ἐρεῖς· ὡσαύ- 

τως δὲ καὶ ἐπὶ τῶν ἄλλων.  

 Κοινὸν δὲ κατὰ πάσης οὐσίας τὸ µὴ ἐν ὑποκειµένῳ  

εἶναι. ἡ µὲν γὰρ πρώτη οὐσία οὔτε καθ' ὑποκειµένου λέγε- 

ται οὔτε ἐν ὑποκειµένῳ ἐστίν. τῶν δὲ δευτέρων οὐσιῶν  

3a.10 

φανερὸν µὲν καὶ οὕτως ὅτι οὐκ εἰσὶν ἐν ὑποκειµένῳ· ὁ γὰρ  

ἄνθρωπος καθ' ὑποκειµένου µὲν τοῦ τινὸς ἀνθρώπου λέγεται,  

ἐν ὑποκειµένῳ δὲ οὐκ ἔστιν,  – οὐ γὰρ ἐν τῷ τινὶ ἀνθρώπῳ ὁ  

ἄνθρωπός ἐστιν· –  ὡσαύτως δὲ καὶ τὸ ζῷον καθ' ὑποκειµένου    

µὲν λέγεται τοῦ τινὸς ἀνθρώπου, οὐκ ἔστι δὲ τὸ ζῷον ἐν  

3a.15 

τῷ τινὶ ἀνθρώπῳ. ἔτι δὲ τῶν ἐν ὑποκειµένῳ ὄντων τὸ µὲν  

ὄνοµα οὐδὲν κωλύει κατηγορεῖσθαί ποτε τοῦ ὑποκειµένου,  

τὸν δὲ λόγον ἀδύνατον· τῶν δὲ δευτέρων οὐσιῶν κατηγορεῖ- 

ται καὶ ὁ λόγος κατὰ τοῦ ὑποκειµένου καὶ τοὔνοµα,  – τὸν  

γὰρ τοῦ ἀνθρώπου λόγον κατὰ τοῦ τινὸς ἀνθρώπου κατη- 

3a.20 

γορήσεις καὶ τὸν τοῦ ζῴου. –  ὥστε οὐκ ἂν εἴη οὐσία  

τῶν ἐν ὑποκειµένῳ.  – οὐκ ἴδιον δὲ οὐσίας τοῦτο, ἀλλὰ  

καὶ ἡ διαφορὰ τῶν µὴ ἐν ὑποκειµένῳ ἐστίν· τὸ γὰρ  

πεζὸν καὶ τὸ δίπουν καθ' ὑποκειµένου µὲν λέγεται τοῦ ἀν- 

θρώπου, ἐν ὑποκειµένῳ δὲ οὐκ ἔστιν,  – οὐ γὰρ ἐν τῷ ἀνθρώπῳ  

3a.25 

ἐστὶ τὸ δίπουν οὐδὲ τὸ πεζόν. –  καὶ ὁ λόγος δὲ κατηγορεῖται ὁ  

τῆς διαφορᾶς καθ' οὗ ἂν λέγηται ἡ διαφορά· οἷον εἰ τὸ  

πεζὸν κατὰ ἀνθρώπου λέγεται, καὶ ὁ λόγος τοῦ πεζοῦ  

κατηγορηθήσεται τοῦ ἀνθρώπου,  – πεζὸν γάρ ἐστιν ὁ ἄνθρωπος.  

– µὴ ταραττέτω δὲ ἡµᾶς τὰ µέρη τῶν οὐσιῶν ὡς ἐν ὑπο- 

3a.30 

κειµένοις ὄντα τοῖς ὅλοις, µή ποτε ἀναγκασθῶµεν οὐκ οὐ- 

σίας αὐτὰ φάσκειν εἶναι· οὐ γὰρ οὕτω τὰ ἐν ὑποκειµένῳ  

ἐλέγετο τὰ ὡς µέρη ὑπάρχοντα ἔν τινι.  

 Ὑπάρχει δὲ ταῖς οὐσίαις καὶ ταῖς διαφοραῖς τὸ πάντα  

συνωνύµως ἀπ' αὐτῶν λέγεσθαι· πᾶσαι γὰρ αἱ ἀπὸ τούτων  

3a.35 



 108 

κατηγορίαι ἤτοι κατὰ τῶν ἀτόµων κατηγοροῦνται ἢ κατὰ  

τῶν εἰδῶν. ἀπὸ µὲν γὰρ τῆς πρώτης οὐσίας οὐδεµία ἐστὶ  

κατηγορία,  – κατ' οὐδενὸς γὰρ ὑποκειµένου λέγεται· –  τῶν δὲ  

δευτέρων οὐσιῶν τὸ µὲν εἶδος κατὰ τοῦ ἀτόµου κατηγο- 

ρεῖται, τὸ δὲ γένος καὶ κατὰ τοῦ εἴδους καὶ κατὰ τοῦ ἀτόµου·  

3b.1 

ὡσαύτως δὲ καὶ αἱ διαφοραὶ καὶ κατὰ τῶν εἰδῶν καὶ κατὰ    

τῶν ἀτόµων κατηγοροῦνται. καὶ τὸν λόγον δὲ ἐπιδέχονται  

αἱ πρῶται οὐσίαι τὸν τῶν εἰδῶν καὶ τὸν τῶν γενῶν, καὶ τὸ  

εἶδος δὲ τὸν τοῦ γένους.  – ὅσα γὰρ κατὰ τοῦ κατηγορουµένου  

3b.5 

λέγεται, καὶ κατὰ τοῦ ὑποκειµένου ῥηθήσεται· –  ὡσαύτως  

δὲ καὶ τὸν τῶν διαφορῶν λόγον ἐπιδέχεται τά τε εἴδη  

καὶ τὰ ἄτοµα· συνώνυµα δέ γε ἦν ὧν καὶ τοὔνοµα κοινὸν  

καὶ ὁ λόγος ὁ αὐτός. ὥστε πάντα τὰ ἀπὸ τῶν οὐσιῶν καὶ  

τῶν διαφορῶν συνωνύµως λέγεται.  

3b.10 

 Πᾶσα δὲ οὐσία δοκεῖ τόδε τι σηµαίνειν. ἐπὶ µὲν οὖν  

τῶν πρώτων οὐσιῶν ἀναµφισβήτητον καὶ ἀληθές ἐστιν ὅτι  

τόδε τι σηµαίνει· ἄτοµον γὰρ καὶ ἓν ἀριθµῷ τὸ δηλούµε- 

νόν ἐστιν. ἐπὶ δὲ τῶν δευτέρων οὐσιῶν φαίνεται µὲν ὁµοίως  

τῷ σχήµατι τῆς προσηγορίας τόδε τι σηµαίνειν, ὅταν εἴπῃ  

3b.15 

ἄνθρωπον ἢ ζῷον· οὐ µὴν ἀληθές γε, ἀλλὰ µᾶλλον ποιόν  

τι σηµαίνει,  – οὐ γὰρ ἕν ἐστι τὸ ὑποκείµενον ὥσπερ ἡ πρώτη  

οὐσία, ἀλλὰ κατὰ πολλῶν ὁ ἄνθρωπος λέγεται καὶ τὸ  

4a.10 

 Μάλιστα δὲ ἴδιον τῆς οὐσίας δοκεῖ εἶναι τὸ ταὐτὸν καὶ  

ἓν ἀριθµῷ ὂν τῶν ἐναντίων εἶναι δεκτικόν· οἷον ἐπὶ µὲν τῶν  

ἄλλων οὐδενὸς ἂν ἔχοι τις προενεγκεῖν [ὅσα µή ἐστιν  

οὐσία], ὃ ἓν ἀριθµῷ ὂν τῶν ἐναντίων δεκτικόν ἐστιν·  

οἷον τὸ χρῶµα, ὅ ἐστιν ἓν καὶ ταὐτὸν ἀριθµῷ, οὐκ ἔσται  

4a.15 

λευκὸν καὶ µέλαν, οὐδὲ ἡ αὐτὴ πρᾶξις καὶ µία τῷ ἀριθµῷ    

οὐκ ἔσται φαύλη καὶ σπουδαία, ὡσαύτως δὲ καὶ ἐπὶ τῶν  

ἄλλων, ὅσα µή ἐστιν οὐσία. ἡ δέ γε οὐσία ἓν καὶ  

ταὐτὸν ἀριθµῷ ὂν δεκτικὸν τῶν ἐναντίων ἐστίν· οἷον ὁ τὶς  



 109 

ἄνθρωπος, εἷς καὶ ὁ αὐτὸς ὤν, ὁτὲ µὲν λευκὸς ὁτὲ δὲ µέ- 

4a.20 

λας γίγνεται, καὶ θερµὸς καὶ ψυχρός, καὶ φαῦλος καὶ  

σπουδαῖος. ἐπὶ δὲ τῶν ἄλλων οὐδενὸς φαίνεται τὸ τοιοῦ- 

τον, εἰ µή τις ἐνίσταιτο τὸν λόγον καὶ τὴν δόξαν φά- 

σκων τῶν τοιούτων εἶναι· ὁ γὰρ αὐτὸς λόγος ἀληθής τε  

καὶ ψευδὴς εἶναι δοκεῖ, οἷον εἰ ἀληθὴς εἴη ὁ λόγος τὸ κα- 

4a.25 

θῆσθαί τινα, ἀναστάντος αὐτοῦ ὁ αὐτὸς οὗτος ψευ- 

δὴς ἔσται· ὡσαύτως δὲ καὶ ἐπὶ τῆς δόξης· εἰ γάρ τις ἀληθῶς  

δοξάζοι τὸ καθῆσθαί τινα, ἀναστάντος αὐτοῦ ψευδῶς δοξάσει  

τὴν αὐτὴν ἔχων περὶ αὐτοῦ δόξαν. εἰ δέ τις καὶ τοῦτο πα- 

ραδέχοιτο, ἀλλὰ τῷ γε τρόπῳ διαφέρει· τὰ µὲν γὰρ ἐπὶ  

4a.30 

τῶν οὐσιῶν αὐτὰ µεταβάλλοντα δεκτικὰ τῶν ἐναντίων ἐστίν,  –   

ψυχρὸν γὰρ ἐκ θερµοῦ γενόµενον µετέβαλεν (ἠλλοίωται  

γάρ), καὶ µέλαν ἐκ λευκοῦ καὶ σπουδαῖον ἐκ φαύλου, ὡς- 

αύτως δὲ καὶ ἐπὶ τῶν ἄλλων ἕκαστον αὐτὸ µεταβολὴν  

δεχόµενον τῶν ἐναντίων δεκτικόν ἐστιν· –  ὁ δὲ λόγος καὶ ἡ  

4a.35 

δόξα αὐτὰ µὲν ἀκίνητα πάντῃ πάντως διαµένει, τοῦ δὲ  

πράγµατος κινουµένου τὸ ἐναντίον περὶ αὐτὰ γίγνεται· ὁ µὲν  

γὰρ λόγος διαµένει ὁ αὐτὸς τὸ καθῆσθαί τινα, τοῦ δὲ πρά- 

4b.1 

γµατος κινηθέντος ὁτὲ µὲν ἀληθὴς ὁτὲ δὲ ψευδὴς γίγνεται·  

ὡσαύτως δὲ καὶ ἐπὶ τῆς δόξης. ὥστε τῷ τρόπῳ γε ἴδιον  

ἂν εἴη τῆς οὐσίας τὸ κατὰ τὴν αὑτῆς µεταβολὴν δεκτικὴν  

τῶν ἐναντίων εἶναι,  – εἰ δή τις καὶ ταῦτα παραδέχοιτο, τὴν    

4b.5 

δόξαν καὶ τὸν λόγον δεκτικὰ τῶν ἐναντίων εἶναι. οὐκ ἔστι  

δὲ ἀληθὲς τοῦτο· ὁ γὰρ λόγος καὶ ἡ δόξα οὐ τῷ αὐτὰ δέχε- 

σθαί τι τῶν ἐναντίων εἶναι δεκτικὰ λέγεται, ἀλλὰ τῷ περὶ  

ἕτερόν τι τὸ πάθος γεγενῆσθαι·  – τῷ γὰρ τὸ πρᾶγµα εἶναι  

ἢ µὴ εἶναι, τούτῳ καὶ ὁ λόγος ἀληθὴς ἢ ψευδὴς εἶναι λέ- 

4b.10 

γεται, οὐ τῷ αὐτὸν δεκτικὸν εἶναι τῶν ἐναντίων· ἁπλῶς γὰρ  

οὐδὲν ὑπ' οὐδενὸς οὔτε ὁ λόγος κινεῖται οὔτε ἡ δόξα, ὥστε  



 110 

οὐκ ἂν εἴη δεκτικὰ τῶν ἐναντίων µηδενὸς ἐν αὐτοῖς γιγνο- 

µένου· –  ἡ δέ γε οὐσία τῷ αὐτὴν τὰ ἐναντία δέχεσθαι, τούτῳ  

δεκτικὴ τῶν ἐναντίων λέγεται· νόσον γὰρ καὶ ὑγίειαν  

4b.15 

δέχεται, καὶ λευκότητα καὶ µελανίαν, καὶ ἕκαστον τῶν  

τοιούτων αὐτὴ δεχοµένη τῶν ἐναντίων εἶναι δεκτικὴ λέγεται.  

ὥστε ἴδιον ἂν οὐσίας εἴη τὸ ταὐτὸν καὶ ἓν ἀριθµῷ ὂν δεκτι- 

κὸν εἶναι τῶν ἐναντίων. περὶ µὲν οὖν οὐσίας τοσαῦτα εἰ- 

ρήσθω. 

 

4. Από όσα λέγονται δίχως καµία συµπλοκή, καθένα σηµαίνει είτε ουσία, ή ποσόν, ή ποιόν, ή σχετικότητα, ή 

το πού, ή το πότε, ή στάση, ή το να έχει κανείς, ή επενέργεια, ή παθητικότητα. 

Και ουσία είναι, συνοπτικά, για παράδειγµα το ‘άνθρωπος’ ή το ‘άλογο’. Παράδειγµα ποσού, το ‘δύο 

πήχεις’ ή ‘τρεις πήχεις’. Παράδειγµα ποιού, το ‘λευκό’, ‘γραµµατικό’. Παράδειγµα σχετικού, το ‘διπλάσιο’, 

‘µεγαλύτερο’. Παράδειγµα του πού, το ‘στο Λύκειο’, ‘στην αγορά’. Του πότε, το ‘χθες’, ‘πέρυσι’. Της 

στάσης, το ‘ξαπλωµένος’, ‘καθιστός’. Του να έχει κανείς, το ‘παπουτσωµένος’, ‘οπλισµένος’. Παράδειγµα 

επενέργειας, το ‘κόβει’, ‘καίει’. Της παθητικότητας, το ‘κόβεται’, ‘καίγεται’.  

Καθένα από αυτά που είπαµε δεν δηλώνει, από µόνο του, καµιά κατάφαση, αλλά η κατάφαση 

προκύπτει από τη συµπλοκή µεταξύ τους. Διότι θεωρούµε ότι κάθε κατάφαση είναι είτε αληθής είτε ψευδής, 

ενώ από αυτά τα οποία λέγονται δίχως καµία συµπλοκή, όπως, για παράδειγµα, το ‘άνθρωπος’, ‘λευκό’, 

‘τρέχει’, κανένα δεν είναι ούτε αληθές ούτε ψευδές. 

 

5. Η ουσία τώρα, µε την πιο κυριολεκτική, πρωταρχική και κατεξοχήν σηµασία της, είναι αυτή που ούτε 

αποδίδεται ως κατηγορούµενο σε κάποιο υποκείµενο, ούτε ενυπάρχει σε κάποιο υποκείµενο· για παράδειγµα, 

ο συγκεκριµένος άνθρωπος ή το συγκεκριµένο άλογο. Από την άλλη πλευρά, δεύτερες ουσίες ονοµάζονται τα 

είδη εκείνα στα οποία υπάγονται οι πρώτες ουσίες που αναφέραµε, τόσο αυτά τα ίδια όσο και τα γένη των 

ειδών αυτών· για παράδειγµα, ο συγκεκριµένος άνθρωπος υπάγεται στο είδος ‘άνθρωπος’, και γένος του 

είδους αυτού είναι το ‘ζώο’. Αυτές λοιπόν λέγονται δεύτερες ουσίες, τόσο το ‘άνθρωπος’ όσο και το ‘ζώο’. 

Είναι φανερό από όσα είπαµε πως, για όσα αποδίδονται ως κατηγορούµενα σε κάποιο υποκείµενο, 

είναι απαραίτητο να κατηγορούνται στο υποκείµενο και το όνοµα και ο ορισµός τους. Για παράδειγµα, το 

‘άνθρωπος’ αποδίδεται ως κατηγορούµενο στο υποκείµενο που είναι ο συγκεκριµένος άνθρωπος και βέβαια 

κατηγορείται το όνοµα ‘άνθρωπος’· αφού στον συγκεκριµένο άνθρωπο θα αποδοθεί ως κατηγορούµενο το 

‘άνθρωπος’. Όµως και ο ορισµός του ανθρώπου θα αποδοθεί επίσης ως κατηγορούµενο στον συγκεκριµένο 

άνθρωπο· αφού ο συγκεκριµένος άνθρωπος είναι και άνθρωπος. Συνεπώς, τόσο το όνοµα όσο και ο ορισµός 

θα αποδίδονται στο υποκείµενο ως κατηγορούµενα. 

Από όσα ενυπάρχουν σε κάποιο υποκείµενο, στις περισσότερες περιπτώσεις δεν κατηγορείται στο 

υποκείµενο ούτε το όνοµα ούτε ο ορισµός τους. Σε ορισµένα όµως δεν υπάρχει εµπόδιο στο να κατηγορείται 



 111 

ενίοτε το όνοµα στο υποκείµενο, αλλά κάτι τέτοιο είναι αδύνατον για τον ορισµό. Για παράδειγµα, το λευκό, 

το οποίο ενυπάρχει στο σώµα ως σε υποκείµενο, κατηγορείται στο υποκείµενο (αφού λέµε ότι το σώµα είναι 

λευκό), όµως ο ορισµός του λευκού δεν µπορεί ποτέ να κατηγορηθεί στο σώµα. 

Όλα τα άλλα είτε αποδίδονται ως κατηγορούµενα στις πρώτες ουσίες ως σε υποκείµενα, είτε 

ενυπάρχουν σε αυτές ως σε υποκείµενα. Συνεπώς, αν δεν υπάρχουν οι πρώτες ουσίες, είναι αδύνατον να 

υπάρξει κάποιο από τα άλλα· αφού όλα τα άλλα ή αποδίδονται ως κατηγορούµενα σε αυτές ως σε υποκείµενα 

ή ενυπάρχουν σε αυτές ως σε υποκείµενα. Τούτο γίνεται φανερό από την εξέταση των επιµέρους 

περιπτώσεων: για παράδειγµα, το ‘ζώο’ κατηγορείται στον άνθρωπο. Εποµένως κατηγορείται και στον 

συγκεκριµένο άνθρωπο· αφού, αν δεν κατηγορείτο σε κανέναν από τους συγκεκριµένους ανθρώπους, τότε 

δεν θα κατηγορείτο ούτε στον άνθρωπο γενικά. Και πάλι, το χρώµα ενυπάρχει στο σώµα, εποµένως και σε 

κάποιο συγκεκριµένο σώµα· διότι, αν δεν ενυπήρχε σε κάποιο από τα καθέκαστα, τότε δεν θα ενυπήρχε ούτε 

στο σώµα συνολικά. Συνεπώς όλα τα άλλα είτε αποδίδονται ως κατηγορούµενα στις πρώτες ουσίες ως σε 

υποκείµενα, είτε ενυπάρχουν σε αυτές ως σε υποκείµενα. Και εποµένως, αν δεν υπήρχαν οι πρώτες ουσίες, 

δεν θα µπορούσε να υπάρξει ούτε κανένα από τα άλλα. 

Όσον αφορά τώρα τις δεύτερες ουσίες, το είδος είναι περισσότερο ουσία από το γένος· επειδή 

βρίσκεται πιο κοντά προς την πρώτη ουσία. Διότι, αν κανείς προσδιορίσει για την πρώτη ουσία το τί είναι, 

είναι περισσότερο γνωριστικό και πιο αρµόζον να χρησιµοποιήσει στη διατύπωσή του το είδος παρά το γένος. 

Φερ’ ειπείν, για να προσδιορίσει κανείς το τι είναι ένας συγκεκριµένος άνθρωπος, είναι περισσότερο 

γνωριστικό να χρησιµοποιήσει τη διατύπωση ‘άνθρωπος’ παρά ‘ζώο’ (αφού το πρώτο προσιδιάζει 

περισσότερο στον συγκεκριµένο άνθρωπο, ενώ το δεύτερο είναι κάτι πιο κοινό), και για να προσδιορίσει τί 

είναι ένα συγκεκριµένο δέντρο, είναι περισσότερο γνωριστικό να χρησιµοποιήσει τη διατύπωση ‘δέντρο’ 

παρά ‘φυτό’. Επίσης, οι πρώτες ουσίες, επειδή αποτελούν υποκείµενα για όλα τα άλλα και όλα τα άλλα 

κατηγορούνται σε αυτές ή ενυπάρχουν σε αυτές, γι’ αυτό τον λόγο λέγονται κατεξοχήν ουσίες. Και όπως 

είναι οι πρώτες ουσίες ως προς όλα τα άλλα, έτσι είναι και το είδος ως προς το γένος· διότι το είδος υπόκειται 

στο γένος: τα µεν γένη κατηγορούνται στα είδη, όµως τα είδη δεν αντιστρέφουν την κατηγόρησή τους προς 

τα γένη. Ώστε γι’ αυτό τον λόγο το είδος είναι περισσότερο ουσία από το γένος. 

Όσο για τα ίδια τα είδη, όσα δεν αποτελούν γένη, σε αυτά το ένα δεν είναι πιο ουσία από το άλλο· 

διότι το να αποδώσει κανείς το ‘άνθρωπος’ στον συγκεκριµένο άνθρωπο δεν είναι περισσότερο αρµόζον από 

το να αποδώσει το ‘άλογο’ στο συγκεκριµένο άλογο. Κατά τον ίδιο τρόπο, και στις πρώτες ουσίες η µια δεν 

είναι περισσότερο ουσία από την άλλη· αφού ο συγκεκριµένος άνθρωπος δεν είναι περισσότερο ουσία απ’ 

ό,τι το συγκεκριµένο βόδι. 

Όπως είναι φυσικό, µετά από τις πρώτες ουσίες, από τα άλλα µόνον τα είδη και τα γένη λέγονται 

δεύτερες ουσίες· αφού µόνον αυτά από τα κατηγορούµενα δηλώνουν την πρώτη ουσία. Διότι, αν κανείς 

προσδιορίσει το τί είναι ο συγκεκριµένος άνθρωπος, θα είναι αρµόζον να χρησιµοποιήσει ως διατύπωση το 

είδος ή το γένος, και θα είναι πιο γνωριστικό αν χρησιµοποιήσει τη διατύπωση ‘άνθρωπος’ αντί του ‘ζώο’. 

Ενώ ό,τι άλλο χρησιµοποιήσει κανείς στη διατύπωσή του, όπως, για παράδειγµα, το ‘λευκός’ ή το ‘τρέχει’ ή 



 112 

οτιδήποτε άλλο παρόµοιο, τότε ο προσδιορισµός του θα είναι αδόκιµος. Ώστε είναι πρέπον αυτά µόνα από 

όλα τα άλλα να ονοµάζονται ουσίες. 

Επί πλέον, οι πρώτες ουσίες, επειδή συνιστούν υποκείµενα για όλα τα άλλα, λέγονται ουσίες µε την 

πιο κυριολεκτική σηµασία. Και βέβαια, όπως είναι οι πρώτες ουσίες σε σχέση µε όλα τα άλλα, έτσι είναι και 

τα είδη και τα γένη των πρώτων ουσιών ως προς όλα τα άλλα· διότι όλα τα υπόλοιπα κατηγορούνται σε αυτά. 

Έτσι, τον συγκεκριµένο άνθρωπο τον λες γραµµατικό, οπότε και τον άνθρωπο τον λες και ζώο γραµµατικό. 

Το ίδιο ισχύει και για τα άλλα. 

Αποτελεί κοινό γνώρισµα για κάθε ουσία ότι δεν ενυπάρχει σε κάποιο υποκείµενο. Διότι η µεν πρώτη 

ουσία ούτε αποδίδεται ως κατηγορούµενο σε κάποιο υποκείµενο ούτε ενυπάρχει σε κάποιο υποκείµενο. Αλλά 

και, όσον αφορά τις δεύτερες ουσίες, το ότι δεν ενυπάρχουν σε κάποιο υποκείµενο γίνεται φανερό και από το 

εξής: διότι ο άνθρωπος αποδίδεται ως κατηγορούµενο στον συγκεκριµένο άνθρωπο ως σε υποκείµενο, όµως 

δεν ενυπάρχει σε υποκείµενο· αφού ο άνθρωπος δεν ενυπάρχει στον συγκεκριµένο άνθρωπο. Κατά τον ίδιο 

τρόπο και το ‘ζώο’, αποδίδεται µεν ως κατηγορούµενο στον συγκεκριµένο άνθρωπο ως σε υποκείµενο, όµως 

το ζώο δεν ενυπάρχει στον συγκεκριµένο άνθρωπο. 

Επίσης, από όσα ενυπάρχουν σε κάποιο υποκείµενο, τίποτα δεν εµποδίζει το όνοµα να κατηγορείται 

ενίοτε στο υποκείµενο, όµως ο ορισµός είναι αδύνατον. Ενώ στην περίπτωση των δευτέρων ουσιών 

κατηγορείται στο υποκείµενο και ο ορισµός και το όνοµα. Διότι στον συγκεκριµένο άνθρωπο θα 

κατηγορήσεις τον ορισµό τόσο του ανθρώπου όσο και του ζώου. Συνεπώς η ουσία δεν είναι από αυτά που 

ενυπάρχουν σε κάποιο υποκείµενο. 

Όµως αυτό δεν αποτελεί ιδιαίτερο γνώρισµα της ουσίας, εφόσον και η διαφορά είναι από αυτά που 

δεν ενυπάρχουν σε κάποιο υποκείµενο. Διότι το ‘πεζό’ και το ‘δίποδο’ αποδίδονται µεν ως κατηγορούµενα 

στον άνθρωπο ως σε υποκείµενο, αλλά δεν ενυπάρχουν σε αυτόν ως σε υποκείµενο, αφού ούτε το ‘δίποδο’ 

ούτε το ‘πεζό’ ενυπάρχουν στον άνθρωπο. Αλλά και ο ορισµός της διαφοράς κατηγορείται σε εκείνο στο 

οποίο ως σε υποκείµενο αποδίδεται η διαφορά ως κατηγορούµενο. Αν, για παράδειγµα, το ‘πεζό’ αποδίδεται 

ως κατηγορούµενο στον άνθρωπο, τότε και ο ορισµός του πεζού θα κατηγορείται στον άνθρωπο· αφού ο 

άνθρωπος είναι κάτι πεζό. 

Και δεν πρέπει να µας ανησυχεί µήπως, επειδή τα µέρη των ουσιών ενυπάρχουν στα σύνολα ως σε 

υποκείµενα, αναγκαστούµε να πούµε ότι δεν αποτελούν ουσίες. Διότι αυτά που ενυπάρχουν σε κάποιο 

υποκείµενο ειπώθηκε ότι δεν είναι όπως τα µέρη που ενυπάρχουν σε κάτι. 

Οι ουσίες και οι διαφορές χαρακτηρίζονται από το ότι όλα ονοµάζονται από αυτές συνωνυµικά. Διότι 

όλες οι κατηγορήσεις που γίνονται από αυτές θα κατηγορούνται είτε στα άτοµα είτε στα είδη. Τώρα λοιπόν, 

από την πρώτη ουσία δεν υπάρχει καθόλου κατηγόρηση· αφού δεν αποδίδεται ως κατηγορούµενο σε τίποτε 

ως σε υποκείµενο. Όσο για τις δεύτερες ουσίες, εκεί το µεν είδος κατηγορείται στο άτοµο, το δε γένος και στο 

είδος και στο άτοµο. Κατά τον ίδιο τρόπο επίσης οι διαφορές κατηγορούνται και στα είδη και στα άτοµα. Και 

οι πρώτες ουσίες επιδέχονται τον ορισµό των ειδών και των γενών, ενώ το είδος εκείνον του γένους· διότι 

όσα αποδίδονται ως κατηγορούµενα στο κατηγορούµενο, θα αποδίδονται όλα ως κατηγορούµενα και στο 

υποκείµενο. Κατά τον ίδιο τρόπο όµως τόσο τα είδη όσο και τα άτοµα θα επιδέχονται και τον ορισµό των 



 113 

διαφορών αφού, όπως είπαµε, συνώνυµα είναι εκείνα που και το όνοµά τους είναι κοινό και ο ορισµός τους 

ταυτίζεται. Συνεπώς όλα όσα παίρνουν την ονοµασία τους από τις ουσίες και από τις διαφορές το κάνουν 

συνωνυµικά. 

Κάθε ουσία φαίνεται να σηµαίνει κάτι συγκεκριµένο. Και, όσον αφορά τις πρώτες ουσίες, είναι 

αναµφισβήτητο και αληθές ότι σηµαίνουν κάτι συγκεκριµένο· αφού αυτό που δηλώνεται είναι ατοµικό και 

αριθµητικά ένα. Όσον αφορά τις δεύτερες ουσίες τώρα, το σχήµα της προσηγορίας φαινοµενικά δηλώνει κατά 

παρόµοιο τρόπο κάτι συγκεκριµένο, όταν λέγει για κάτι ότι είναι άνθρωπος ή ζώο. Ωστόσο τούτο δεν είναι 

αληθές, αλλά µάλλον σηµαίνει κάτι ποιοτικό· διότι το υποκείµενο δεν είναι ένα, όπως είναι η πρώτη ουσία: το 

‘άνθρωπος’, όπως και το ‘ζώο’ αποδίδονται ως κατηγορούµενα σε πολλά πράγµατα. Μολαταύτα, δεν 

σηµαίνουν απλώς κάτι ποιοτικό, όπως το ‘λευκό’. Διότι το ‘λευκό’ δεν σηµαίνει τίποτε άλλο από το ποιόν, 

ενώ το είδος και το γένος ξεχωρίζουν το ποιόν που αφορά την ουσία· αφού σηµαίνουν κάποια συγκεκριµένη 

ποιά ουσία. Και ο διαχωρισµός αυτός είναι ευρύτερος στην περίπτωση του γένους παρά στην περίπτωση του 

είδους. Διότι όποιος µιλάει για ‘ζώο’ αναφέρεται σε περισσότερα πράγµατα απ’ ό,τι µε το ‘άνθρωπος’. 

Ένα άλλο χαρακτηριστικό των ουσιών είναι ότι δεν υπάρχει τίποτα ενάντιό τους. Αφού τί θα 

µπορούσε να υπάρξει ενάντιο στην πρώτη ουσία; Για παράδειγµα, δεν υπάρχει τίποτα ενάντιο στον 

συγκεκριµένο άνθρωπο. Ούτε βέβαια υπάρχει κάτι ενάντιο στον άνθρωπο ή στο ζώο. Όµως αυτό δεν αποτελεί 

ιδιαίτερο γνώρισµα της ουσίας, αλλά ισχύει και για πολλά άλλα, όπως, για παράδειγµα, για το ποσόν. Διότι 

δεν υπάρχει τίποτα ενάντιο στο ‘δύο πήχεις’, ούτε στους ‘δέκα’, ούτε σε τίποτε άλλο παρόµοιο, εκτός αν 

κανείς πει ότι το πολύ είναι ενάντιο προς το λίγο, ή το µεγάλο προς το µικρό. Εν πάση περιπτώσει, όσον 

αφορά τα καθορισµένα ποσά, κανένα δεν είναι ενάντιο προς άλλο. 

Η ουσία φαίνεται να µην επιδέχεται το περισσότερο και το λιγότερο. Και θέλω να πω όχι ότι µια 

ουσία δεν µπορεί να είναι περισσότερο ουσία από µιαν άλλη (διότι αυτό, όπως είπαµε ήδη, ισχύει), αλλά ότι 

κάθε ουσία δεν λέγεται περισσότερο ή λιγότερο για αυτό του οποίου είναι ουσία. Αν, για παράδειγµα, µια 

συγκεκριµένη ουσία είναι άνθρωπος, δεν θα είναι περισσότερο ή λιγότερο άνθρωπος, ούτε ο ίδιος σε σχέση 

µε τον εαυτό του, ούτε σε σχέση µε κάποιον άλλο άνθρωπο. Διότι δεν είναι ο ένας περισσότερο άνθρωπος 

από τον άλλο, όπως ένα λευκό είναι περισσότερο λευκό από κάποιο άλλο, ή ένα ωραίο πράγµα είναι 

περισσότερο ωραίο από ένα άλλο. Μα και σε σχέση µε τον εαυτό του κάτι λέγεται ότι είναι περισσότερο ή 

λιγότερο, όπως, για παράδειγµα, ένα σώµα που είναι λευκό λέγεται ότι είναι περισσότερο λευκό τώρα από 

ό,τι προηγουµένως και, αν είναι θερµό, λέγεται ότι είναι περισσότερο ή λιγότερο θερµό. Ενώ η ουσία δεν 

λέγεται ότι είναι περισσότερο ή λιγότερο. Διότι ο άνθρωπος δεν λέγεται ότι είναι περισσότερο άνθρωπος 

τώρα από πριν, ούτε κανένα άλλο από όσα είναι ουσίες. Συνεπώς η ουσία δεν επιδέχεται το περισσότερο και 

το λιγότερο. 

Αυτό που φαίνεται να είναι κατεξοχήν ιδιαίτερο γνώρισµα της ουσίας είναι το ότι, ενώ είναι κάτι 

ταυτό και αριθµητικά ένα, είναι δεκτική των εναντίων. Έτσι λοιπόν, στις περιπτώσεις των άλλων, δεν θα είχε 

κανείς να προσκοµίσει κανένα απ’ όσα δεν είναι ουσίες το οποίο, ενώ είναι αριθµητικά ένα, να είναι δεκτικό 

των εναντίων. Το χρώµα, για παράδειγµα, το οποίο είναι αριθµητικά ένα και το αυτό, δεν θα είναι λευκό και 

µαύρο, ούτε η ίδια πράξη, που είναι αριθµητικά µία, δεν θα είναι κακή και καλή· το ίδιο και για τα υπόλοιπα, 



 114 

όσα δεν είναι ουσίες. Ενώ η ουσία, που είναι κάτι αριθµητικά ένα και το αυτό, είναι δεκτική των εναντίων. 

Για παράδειγµα, ο συγκεκριµένος άνθρωπος, που είναι ένας και ο αυτός, άλλοτε γίνεται λευκός και άλλοτε 

µαύρος, ή θερµός και ψυχρός, κακός και καλός. 

Σε καµιά άλλη περίπτωση δεν φαίνεται να ισχύει κάτι τέτοιο, εκτός αν κανείς προέβαλλε ως ένσταση 

την πρόταση και την πεποίθηση, λέγοντας ότι είναι δεκτικές τέτοιων εναντιοτήτων. Διότι η ίδια πρόταση 

φαίνεται να µπορεί να είναι και αληθής και ψευδής· για παράδειγµα, αν είναι αληθής η πρόταση ότι κάποιος 

κάθεται, όταν εκείνος σηκωθεί, η ίδια αυτή πρόταση θα είναι ψευδής. Το ίδιο και στην περίπτωση της 

πεποίθησης: διότι αν κανείς έχει την αληθή πεποίθηση ότι κάποιος κάθεται, όταν εκείνος σηκωθεί, η 

πεποίθησή του, ενώ παραµένει η ίδια, θα είναι ψευδής. 

Ακόµη και αν το δεχτεί κανείς αυτό όµως, ωστόσο η περίπτωση είναι διαφορετική κατά τον τρόπο. 

Διότι, όσον αφορά τις ουσίες, τα ίδια πράγµατα είναι δεκτικά των εναντίων µε το να υπόκεινται σε µεταβολή. 

Όταν, για παράδειγµα, κάτι γίνεται από θερµό ψυχρό, υφίσταται µεταβολή (αφού έχει αλλοιωθεί), καθώς 

επίσης αν από λευκό γίνει µαύρο ή από κακό καλό, και το ίδιο και για καθένα από τα άλλα: το ίδιο πράγµα 

είναι δεκτικό των εναντίων µε το να υφίσταται µεταβολή. Ενώ η ίδια η πρόταση και η πεποίθηση παραµένουν 

εντελώς και από κάθε άποψη αµετάβλητες, και η εναντιότητα επισυµβαίνει σε αυτές επειδή µεταβάλλεται το 

πράγµα. Διότι η πρόταση ‘κάποιος κάθεται’ παραµένει η ίδια, επειδή όµως το πράγµα µεταβάλλεται, άλλοτε 

λέγεται αληθής και άλλοτε ψευδής. Το ίδιο και µε την πεποίθηση. Συνεπώς, η ιδιαιτερότητα της ουσίας 

συνίσταται στον τρόπο µε τον οποίο είναι δεκτική των εναντίων, ότι δηλαδή τούτο γίνεται σύµφωνα µε τη 

µεταβολή αυτής της ίδιας. 

Μα και να τα παραδεχτεί κανείς αυτά, ότι η πεποίθηση και η πρόταση είναι δεκτικές των εναντίων, 

όµως αυτό δεν είναι αληθές, επειδή η πρόταση και η πεποίθηση λέγονται ότι είναι δεκτικές των εναντίων όχι 

επειδή οι ίδιες υπόκεινται σε αυτά, αλλά επειδή τούτο συµβαίνει σε κάτι άλλο. Διότι η πρόταση λέγεται ότι 

είναι αληθής ή ψευδής επειδή η πραγµατική κατάσταση ισχύει ή δεν ισχύει, όχι επειδή αυτή η ίδια είναι 

δεκτική των εναντίων. Και γενικά, ούτε η πρόταση ούτε η πεποίθηση µεταβάλλεται από κάτι άλλο, εποµένως 

δεν µπορεί να είναι δεκτικές των εναντίων, εφόσον οι ίδιες δεν υφίστανται κανένα πάθηµα. Ενώ η ουσία 

λέγεται ότι είναι δεκτική των εναντίων ακριβώς επειδή υφίσταται τα ενάντια αυτή η ίδια. Διότι υφίσταται τη 

νόσο και την υγεία, τη λευκότητα και τη µελανότητα και, επειδή υφίσταται η ίδια το καθένα από αυτά, 

λέγεται ότι είναι δεκτική των εναντίων. Συνεπώς, το ιδιαίτερο γνώρισµα της ουσίας θα είναι ότι, όντας κάτι 

αριθµητικά ένα και το αυτό, είναι δεκτική των εναντίων ανάλογα µε τη µεταβολή αυτής της ίδιας. 

Τόσα είχαµε να πούµε για την ουσία. 

  



 115 

Τι είναι ουσία ΙΙ 
 

Μετά τα φυσικά Ζ.1-3 

(Μετάφραση Σπύρος Ι. Ράγκος) 

 

1028a.10 

1. Τὸ ὂν λέγεται πολλαχῶς, καθάπερ διειλόµεθα πρό- 

τερον ἐν τοῖς περὶ τοῦ ποσαχῶς· σηµαίνει γὰρ τὸ µὲν τί  

ἐστι καὶ τόδε τι, τὸ δὲ ποιὸν ἢ ποσὸν ἢ τῶν ἄλλων ἕκαστον  

τῶν οὕτω κατηγορουµένων. τοσαυταχῶς δὲ λεγοµένου τοῦ  

ὄντος φανερὸν ὅτι τούτων πρῶτον ὂν τὸ τί ἐστιν, ὅπερ σηµαί- 

1028a.15 

νει τὴν οὐσίαν (ὅταν µὲν γὰρ εἴπωµεν ποῖόν τι τόδε, ἢ ἀγα- 

θὸν λέγοµεν ἢ κακόν, ἀλλ' οὐ τρίπηχυ ἢ ἄνθρωπον· ὅταν δὲ  

τί ἐστιν, οὐ λευκὸν οὐδὲ θερµὸν οὐδὲ τρίπηχυ, ἀλλὰ ἄνθρωπον  

ἢ θεόν), τὰ δ' ἄλλα λέγεται ὄντα τῷ τοῦ οὕτως ὄντος τὰ  

µὲν ποσότητες εἶναι, τὰ δὲ ποιότητες, τὰ δὲ πάθη, τὰ δὲ  

1028a.20 

ἄλλο τι. διὸ κἂν ἀπορήσειέ τις πότερον τὸ βαδίζειν καὶ  

τὸ ὑγιαίνειν καὶ τὸ καθῆσθαι ἕκαστον αὐτῶν ὂν σηµαίνει,  

ὁµοίως δὲ καὶ ἐπὶ τῶν ἄλλων ὁτουοῦν τῶν τοιούτων· οὐδὲν  

γὰρ αὐτῶν ἐστὶν οὔτε καθ' αὑτὸ πεφυκὸς οὔτε χωρίζεσθαι  

δυνατὸν τῆς οὐσίας, ἀλλὰ µᾶλλον, εἴπερ, τὸ βαδίζον  

1028a.25 

τῶν ὄντων καὶ τὸ καθήµενον καὶ τὸ ὑγιαῖνον. ταῦτα δὲ  

µᾶλλον φαίνεται ὄντα, διότι ἔστι τι τὸ ὑποκείµενον αὐτοῖς  

ὡρισµένον (τοῦτο δ' ἐστὶν ἡ οὐσία καὶ τὸ καθ' ἕκαστον), ὅπερ  

ἐµφαίνεται ἐν τῇ κατηγορίᾳ τῇ τοιαύτῃ· τὸ ἀγαθὸν γὰρ ἢ  

τὸ καθήµενον οὐκ ἄνευ τούτου λέγεται. δῆλον οὖν ὅτι διὰ  

1028a.30 

ταύτην κἀκείνων ἕκαστον ἔστιν, ὥστε τὸ πρώτως ὂν καὶ οὐ τὶ  

ὂν ἀλλ' ὂν ἁπλῶς ἡ οὐσία ἂν εἴη. πολλαχῶς µὲν οὖν λέγε- 

ται τὸ πρῶτον· ὅµως δὲ πάντως ἡ οὐσία πρῶτον, καὶ λόγῳ  

καὶ γνώσει καὶ χρόνῳ. τῶν µὲν γὰρ ἄλλων κατηγορηµά-   

των οὐθὲν χωριστόν, αὕτη δὲ µόνη· καὶ τῷ λόγῳ δὲ τοῦτο  

1028a.35 

πρῶτον (ἀνάγκη γὰρ ἐν τῷ ἑκάστου λόγῳ τὸν τῆς οὐσίας ἐνυ- 



 116 

πάρχειν)· καὶ εἰδέναι δὲ τότ' οἰόµεθα ἕκαστον µάλιστα, ὅταν  

τί ἐστιν ὁ ἄνθρωπος γνῶµεν ἢ τὸ πῦρ, µᾶλλον ἢ τὸ ποιὸν ἢ τὸ  

1028b.1 

ποσὸν ἢ τὸ πού, ἐπεὶ καὶ αὐτῶν τούτων τότε ἕκαστον ἴσµεν,  

ὅταν τί ἐστι τὸ ποσὸν ἢ τὸ ποιὸν γνῶµεν. καὶ δὴ καὶ τὸ  

πάλαι τε καὶ νῦν καὶ ἀεὶ ζητούµενον καὶ ἀεὶ ἀπορούµενον,  

τί τὸ ὄν, τοῦτό ἐστι τίς ἡ οὐσία (τοῦτο γὰρ οἱ µὲν ἓν εἶναί  

1028b.5 

φασιν οἱ δὲ πλείω ἢ ἕν, καὶ οἱ µὲν πεπερασµένα οἱ δὲ  

ἄπειρα), διὸ καὶ ἡµῖν καὶ µάλιστα καὶ πρῶτον καὶ µόνον  

ὡς εἰπεῖν περὶ τοῦ οὕτως ὄντος θεωρητέον τί ἐστιν.  

 

2. Δοκεῖ δ' ἡ οὐσία ὑπάρχειν φανερώτατα µὲν τοῖς σώ- 

µασιν (διὸ τά τε ζῷα καὶ τὰ φυτὰ καὶ τὰ µόρια αὐτῶν  

1028b.10 

οὐσίας εἶναί φαµεν, καὶ τὰ φυσικὰ σώµατα, οἷον πῦρ καὶ  

ὕδωρ καὶ γῆν καὶ τῶν τοιούτων ἕκαστον, καὶ ὅσα ἢ µόρια  

τούτων ἢ ἐκ τούτων ἐστίν, ἢ µορίων ἢ πάντων, οἷον ὅ τε οὐρα- 

νὸς καὶ τὰ µόρια αὐτοῦ, ἄστρα καὶ σελήνη καὶ ἥλιος)· πό- 

τερον δὲ αὗται µόναι οὐσίαι εἰσὶν ἢ καὶ ἄλλαι, ἢ τούτων τινὲς  

1028b.15 

ἢ καὶ ἄλλαι, ἢ τούτων µὲν οὐθὲν ἕτεραι δέ τινες, σκεπτέον.  

δοκεῖ δέ τισι τὰ τοῦ σώµατος πέρατα, οἷον ἐπιφάνεια καὶ γραµµὴ  

καὶ στιγµὴ καὶ µονάς, εἶναι οὐσίαι, καὶ µᾶλλον ἢ τὸ σῶµα καὶ  

τὸ στερεόν. ἔτι παρὰ τὰ αἰσθητὰ οἱ µὲν οὐκ οἴονται εἶναι οὐδὲν  

τοιοῦτον, οἱ δὲ πλείω καὶ µᾶλλον ὄντα ἀΐδια, ὥσπερ Πλά- 

1028b.20 

των τά τε εἴδη καὶ τὰ µαθηµατικὰ δύο οὐσίας, τρίτην δὲ  

τὴν τῶν αἰσθητῶν σωµάτων οὐσίαν, Σπεύσιππος δὲ καὶ  

πλείους οὐσίας ἀπὸ τοῦ ἑνὸς ἀρξάµενος, καὶ ἀρχὰς ἑκάστης  

οὐσίας, ἄλλην µὲν ἀριθµῶν ἄλλην δὲ µεγεθῶν, ἔπειτα ψυ- 

χῆς· καὶ τοῦτον δὴ τὸν τρόπον ἐπεκτείνει τὰς οὐσίας. ἔνιοι δὲ  

1028b.25 

τὰ µὲν εἴδη καὶ τοὺς ἀριθµοὺς τὴν αὐτὴν ἔχειν φασὶ φύσιν,  

τὰ δὲ ἄλλα ἐχόµενα, γραµµὰς καὶ ἐπίπεδα, µέχρι πρὸς  

τὴν τοῦ οὐρανοῦ οὐσίαν καὶ τὰ αἰσθητά. περὶ δὴ τούτων τί    

λέγεται καλῶς ἢ µὴ καλῶς, καὶ τίνες εἰσὶν οὐσίαι, καὶ πότε- 



 117 

ρον εἰσί τινες παρὰ τὰς αἰσθητὰς ἢ οὐκ εἰσί, καὶ αὗται πῶς  

1028b.30 

εἰσί, καὶ πότερον ἔστι τις χωριστὴ οὐσία, καὶ διὰ τί καὶ πῶς,  

ἢ οὐδεµία, παρὰ τὰς αἰσθητάς, σκεπτέον, ὑποτυπωσαµένοις  

τὴν οὐσίαν πρῶτον τί ἐστιν.  

 

3. Λέγεται δ' ἡ οὐσία, εἰ µὴ πλεοναχῶς, ἀλλ' ἐν τέτ- 

ταρσί γε µάλιστα· καὶ γὰρ τὸ τί ἦν εἶναι καὶ τὸ καθόλου  

1028b.35 

καὶ τὸ γένος οὐσία δοκεῖ εἶναι ἑκάστου, καὶ τέταρτον τούτων  

τὸ ὑποκείµενον. τὸ δ' ὑποκείµενόν ἐστι καθ' οὗ τὰ ἄλλα λέ- 

γεται, ἐκεῖνο δὲ αὐτὸ µηκέτι κατ' ἄλλου· διὸ πρῶτον περὶ τού- 

1029a.1 

του διοριστέον· µάλιστα γὰρ δοκεῖ εἶναι οὐσία τὸ ὑποκείµενον  

πρῶτον. τοιοῦτον δὲ τρόπον µέν τινα ἡ ὕλη λέγεται, ἄλλον  

δὲ τρόπον ἡ µορφή, τρίτον δὲ τὸ ἐκ τούτων (λέγω δὲ τὴν  

µὲν ὕλην οἷον τὸν χαλκόν, τὴν δὲ µορφὴν τὸ σχῆµα τῆς  

1029a.5 

ἰδέας, τὸ δ' ἐκ τούτων τὸν ἀνδριάντα τὸ σύνολον), ὥστε εἰ τὸ  

εἶδος τῆς ὕλης πρότερον καὶ µᾶλλον ὄν, καὶ τοῦ ἐξ ἀµφοῖν  

πρότερον ἔσται διὰ τὸν αὐτὸν λόγον. νῦν µὲν οὖν τύπῳ εἴρη- 

ται τί ποτ' ἐστὶν ἡ οὐσία, ὅτι τὸ µὴ καθ' ὑποκειµένου ἀλλὰ  

καθ' οὗ τὰ ἄλλα· δεῖ δὲ µὴ µόνον οὕτως· οὐ γὰρ ἱκανόν·  

1029a.10 

αὐτὸ γὰρ τοῦτο ἄδηλον, καὶ ἔτι ἡ ὕλη οὐσία γίγνεται. εἰ  

γὰρ µὴ αὕτη οὐσία, τίς ἐστιν ἄλλη διαφεύγει· περιαιρουµέ- 

νων γὰρ τῶν ἄλλων οὐ φαίνεται οὐδὲν ὑποµένον· τὰ µὲν  

γὰρ ἄλλα τῶν σωµάτων πάθη καὶ ποιήµατα καὶ δυνάµεις,  

τὸ δὲ µῆκος καὶ πλάτος καὶ βάθος ποσότητές τινες ἀλλ'  

1029a.15 

οὐκ οὐσίαι (τὸ γὰρ ποσὸν οὐκ οὐσία), ἀλλὰ µᾶλλον ᾧ ὑπάρ- 

χει ταῦτα πρώτῳ, ἐκεῖνό ἐστιν οὐσία. ἀλλὰ µὴν ἀφαι- 

ρουµένου µήκους καὶ πλάτους καὶ βάθους οὐδὲν ὁρῶµεν ὑπολει- 

πόµενον, πλὴν εἴ τί ἐστι τὸ ὁριζόµενον ὑπὸ τούτων, ὥστε τὴν  

ὕλην ἀνάγκη φαίνεσθαι µόνην οὐσίαν οὕτω σκοπουµένοις.  

1029a.20 

λέγω δ' ὕλην ἣ καθ' αὑτὴν µήτε τὶ µήτε ποσὸν µήτε ἄλλο  



 118 

µηδὲν λέγεται οἷς ὥρισται τὸ ὄν. ἔστι γάρ τι καθ' οὗ κατηγο- 

ρεῖται τούτων ἕκαστον, ᾧ τὸ εἶναι ἕτερον καὶ τῶν κατηγοριῶν    

ἑκάστῃ (τὰ µὲν γὰρ ἄλλα τῆς οὐσίας κατηγορεῖται, αὕτη  

δὲ τῆς ὕλης), ὥστε τὸ ἔσχατον καθ' αὑτὸ οὔτε τὶ οὔτε ποσὸν  

1029a.25 

οὔτε ἄλλο οὐδέν ἐστιν· οὐδὲ δὴ αἱ ἀποφάσεις, καὶ γὰρ αὗται  

ὑπάρξουσι κατὰ συµβεβηκός. ἐκ µὲν οὖν τούτων θεωροῦσι  

συµβαίνει οὐσίαν εἶναι τὴν ὕλην· ἀδύνατον δέ· καὶ γὰρ τὸ  

χωριστὸν καὶ τὸ τόδε τι ὑπάρχειν δοκεῖ µάλιστα τῇ οὐσίᾳ,  

διὸ τὸ εἶδος καὶ τὸ ἐξ ἀµφοῖν οὐσία δόξειεν ἂν εἶναι µᾶλ- 

1029a.30 

λον τῆς ὕλης. τὴν µὲν τοίνυν ἐξ ἀµφοῖν οὐσίαν, λέγω δὲ  

τὴν ἔκ τε τῆς ὕλης καὶ τῆς µορφῆς, ἀφετέον, ὑστέρα γὰρ  

καὶ δήλη· φανερὰ δέ πως καὶ ἡ ὕλη· περὶ δὲ τῆς τρίτης  

σκεπτέον, αὕτη γὰρ ἀπορωτάτη. ὁµολογοῦνται δ' οὐσίαι  

εἶναι τῶν αἰσθητῶν τινές, ὥστε ἐν ταύταις ζητητέον πρῶτον.  

1029b.3 

πρὸ ἔργου γὰρ τὸ µεταβαίνειν εἰς τὸ γνωριµώτερον. ἡ γὰρ  

µάθησις οὕτω γίγνεται πᾶσι διὰ τῶν ἧττον γνωρίµων φύσει  

1029b.5 

εἰς τὰ γνώριµα µᾶλλον· καὶ τοῦτο ἔργον ἐστίν, ὥσπερ ἐν  

ταῖς πράξεσι τὸ ποιῆσαι ἐκ τῶν ἑκάστῳ ἀγαθῶν τὰ ὅλως  

ἀγαθὰ ἑκάστῳ ἀγαθά, οὕτως ἐκ τῶν αὐτῷ γνωριµωτέρων τὰ  

τῇ φύσει γνώριµα αὐτῷ γνώριµα. τὰ δ' ἑκάστοις γνώριµα  

καὶ πρῶτα πολλάκις ἠρέµα ἐστὶ γνώριµα, καὶ µικρὸν ἢ  

1029b.10 

οὐθὲν ἔχει τοῦ ὄντος· ἀλλ' ὅµως ἐκ τῶν φαύλως µὲν γνω- 

στῶν αὐτῷ δὲ γνωστῶν τὰ ὅλως γνωστὰ γνῶναι πειρατέον,  

µεταβαίνοντας, ὥσπερ εἴρηται, διὰ τούτων αὐτῶν.  

 

1. Το ον εννοείται µε πολλούς τρόπους, τους οποίους διακρίναµε πριν στο βιβλίο περί του αριθµού των 

σηµασιών: σηµαίνει, από τη µια µεριά, το «τι είναι» ενός συγκεκριµένου πράγµατος και αυτό το 

συγκεκριµένο πράγµα, από την άλλη, ποιότητα ή ποσότητα ή καθεµία από τις άλλες ιδιότητες που 

κατηγορούµε µε αυτόν το τρόπο. Και αφού το ον εννοείται µε τόσους τρόπους, είναι φανερό ότι από όλους 

αυτούς τους τρόπους πρωταρχικό ον είναι το «τι είναι», το οποίο δηλώνει την ουσία – γιατί όταν πούµε τι 

ποιότητας είναι αυτό, τότε εννοούµε, λ.χ., ότι είναι ή καλό ή κακό αλλά όχι ότι είναι µήκους τριών πήχεων ή 

ότι είναι άνθρωπος, ενώ, όταν πούµε τι είναι, τότε δεν εννοούµε ούτε ότι είναι λευκό ή θερµό ούτε ότι είναι 



 119 

µήκους τριών πήχεων αλλά ότι είναι άνθρωπος ή θεός. Οι άλλοι προσδιορισµοί, αντιθέτως, δηλώνουν όντα 

επειδή είναι είτε ποσότητες, είτε ποιότητες, είτε παθήµατα, είτε οτιδήποτε άλλο σχετικό, του πράγµατος που 

είναι ον ως ουσία. Γι’ αυτό και κάποιος θα µπορούσε να απορήσει αν το βάδισµα και η υγεία και το κάθισµα 

είναι, το καθένα τους, κάποιο ον ή όχι – και παροµοίως µε οποιοδήποτε από τα άλλα τέτοιου είδους 

πράγµατα. Γιατί κανένα από αυτά δεν υπάρχει από τη φύση του ως αυτόνοµο, ούτε είναι δυνατόν να χωριστεί 

από την ουσία, αλλά περισσότερο αυτόνοµο ον –αµφίβολο κι αυτό– είναι αυτό που βαδίζει και αυτό που 

κάθεται και αυτό που υγιαίνει. Και αυτά φαίνεται περισσότερο να είναι όντα διότι έχουν κάποιο καθορισµένο 

υποκείµενο (και αυτό είναι η ουσία και το επιµέρους), το οποίο διαφαίνεται σε τέτοιου είδους εκφράσεις, 

αφού αυτό που είναι καλό και αυτό που κάθεται δεν εννοούνται χωρίς αυτό το υποκείµενο. Είναι, λοιπόν, 

φανερό ότι εξαιτίας της ουσίας υπάρχει και καθένα από τα άλλα, µε αποτέλεσµα το πρωταρχικά ον, δηλ. όχι 

αυτό που είναι µε κάποιο τρόπο ον αλλά το απλώς και µόνον ον, να είναι η ουσία. 

Αλλά και το «πρωταρχικό» ή «πρώτο» εννοείται µε πολλές σηµασίες. Ωστόσο, η ουσία είναι από 

κάθε άποψη κάτι πρώτο, δηλαδή είναι πρώτη και λογικά, ως προς τον ορισµό, και ως προς τη γνώση και ως 

προς τον χρόνο. Γιατί από τα άλλα κατηγορήµατα κανένα δεν είναι αυτόνοµο εκτός από αυτήν και µόνον 

αυτήν. Και ως προς τον ορισµό αυτό είναι πρώτο (αφού είναι αναγκαίο στον ορισµό καθενός πράγµατος να 

ενυπάρχει ο ορισµός της ουσίας). Και βεβαίως τότε περισσότερο νοµίζουµε ότι γνωρίζουµε πολύ καλά κάτι 

που είναι άνθρωπος ή φωτιά όταν µάθουµε τί είναι ο άνθρωπος ή η φωτιά, παρά όταν µάθουµε την ποιότητα ή 

την ποσότητα ή τον τόπο του, αφού ακόµα και το καθένα από όσα µόλις αναφέραµε τότε το γνωρίζουµε όταν 

µάθουµε τί είναι η ποιότητα ή η ποσότητα. 

Κι έτσι λοιπόν η παλαιά και τωρινή και παντοτινή αναζήτηση και η απορία η αιώνια που δηλώνεται 

µε την ερώτηση «τι είναι το ον;», σηµαίνει τούτο: ποιά είναι η ουσία; (Και αυτή άλλοι ισχυρίζονται ότι είναι 

ένα, άλλοι περισσότερα από ένα, και από τους τελευταίους κάποιοι ότι είναι πεπερασµένα ενώ άλλοι ότι είναι 

άπειρα όντα.) Γι’ αυτό και εµείς πρέπει, κατά κύριο λόγο και πρωτίστως και σχεδόν κατ’ αποκλειστικότητα, 

να διερευνήσουµε τί, τέλος πάντων, είναι το ον που είναι ον µε αυτόν τον τρόπο. 

 

2. Φαίνεται, λοιπόν, ότι η ουσία ανήκει, µε τον πιο φανερό τρόπο, στα σώµατα. Γι’ αυτό τόσο τα ζώα και τα 

φυτά όσο και τα µέρη τους λέµε ότι είναι ουσίες, καθώς και τα φυσικά σώµατα, όπως η φωτιά και το νερό και 

η γη και καθένα από τα άλλα αντίστοιχα πράγµατα, και, επίσης, όσα είτε είναι µέρη τους είτε παράγονται από 

αυτά (είτε από κάποια είτε από όλα µαζί), π.χ. το σύµπαν και τα µέρη του, τα άστρα και η σελήνη και ο ήλιος. 

Ωστόσο, αν είναι µόνον αυτά ουσίες ή υπάρχουν και άλλες ουσίες, ή αν κάποια από αυτά είναι ουσίες ή 

υπάρχουν ουσίες και άλλων πραγµάτων, ή αν κανένα από αυτά δεν είναι ουσία αλλά ουσίες είναι άλλα 

πράγµατα: αυτά είναι τα ερωτήµατα που θα πρέπει να διερευνήσουµε. 

Κάποιοι πιστεύουν ότι τα όρια του σώµατος, δηλαδή η επιφάνεια και η γραµµή και το σηµείο και η 

µονάδα, είναι ουσίες, και µάλιστα περισσότερο ουσίες από το σώµα ή το στερεό. Από την άλλη µεριά, 

ορισµένοι νοµίζουν ότι έξω από τα αισθητά δεν υπάρχει τίποτε τέτοιο, ενώ άλλοι ότι αυτού του είδους τα 

πράγµατα είναι περισσότερα από τα αισθητά και µάλιστα σε µεγαλύτερο βαθµό ουσίες αφού είναι όντα 

αιώνια: αυτή είναι η περίπτωση του Πλάτωνα που θεωρεί ότι οι Ιδέες και τα µαθηµατικά αντικείµενα είναι 



 120 

δύο ουσίες και ότι τρίτη ακολουθεί η ουσία των αισθητών σωµάτων, ενώ ο Σπεύσιππος αναγνωρίζει ακόµα 

περισσότερες ουσίες ξεκινώντας από το Εν και βρίσκει αρχές για κάθε ουσία, άλλη για τους αριθµούς, άλλη 

για τα µεγέθη και κατόπιν για την ψυχή, και µε αυτόν τον τρόπο διευρύνει τον αριθµό των ουσιών. Μάλιστα, 

κάποιοι υποστηρίζουν ότι οι Ιδέες και οι αριθµοί έχουν την ίδια φύση ενώ τα υπόλοιπα, δηλ. οι γραµµές και 

τα επίπεδα, έπονται µέχρις ότου φτάσουµε στην ουσία του ουρανού και στα αισθητά. 

Για όλα τα παραπάνω θέµατα, τί έχει ειπωθεί σωστά και τί όχι, και ποιές είναι οι ουσίες, και αν 

υπάρχουν ή όχι ουσίες άλλες εκτός από τις αισθητές, και αυτές πώς υπάρχουν, και αν υπάρχει κάποια ουσία 

χωριστή, εκτός από τις αισθητές, και εξαιτίας τίνος και πώς είναι χωριστή, ή αν καµιά άλλη ουσία δεν είναι 

χωριστή εκτός από τις αισθητές ουσίες: όλα αυτά είναι ερωτήµατα που πρέπει να τα διερευνήσουµε αφού 

πρώτα καθορίσουµε σε αδρές γραµµές τι είναι η ουσία. 

 

3. Η ουσία, αν δεν έχει περισσότερες σηµασίες, αναφέρεται πρωτίστως σε τέσσερα τουλάχιστον πράγµατα. 

Πράγµατι, και το τι-ήταν-να-είναι και το καθόλου και το γένος φαίνεται ότι είναι ουσία κάθε όντος, και 

τέταρτο το υποκείµενο. Τώρα, υποκείµενο είναι αυτό στο οποίο κατηγορούνται τα άλλα κατηγορήµατα ενώ 

αυτό δεν κατηγορείται σε κανένα άλλο. Γι’ αυτό και πρέπει πρώτα να ξεκαθαρίσουµε τα πράγµατα σχετικά µε 

αυτό. Γιατί φαίνεται ότι πρώτο το υποκείµενο είναι κατεξοχήν ουσία. Και µε ένα τρόπο θεωρείται η ύλη ότι 

είναι κάτι τέτοιο, µε άλλο τρόπο ότι είναι η µορφή, και µε ένα τρίτο τρόπο ότι είναι το παράγωγο αυτών των 

δύο. (Λέγοντας «ύλη» εννοώ κάτι σαν τον χαλκό, λέγοντας «µορφή» εννοώ το σχήµα που βλέπουµε, και 

λέγοντας «το παράγωγο αυτών των δύο» εννοώ τον συνολικό ανδριάντα.) Συνεπώς, αν η µορφή είναι 

πρότερη οντότητα και περισσότερο οντότητα από την ύλη, τότε θα είναι επίσης και οντότητα πρότερη από το 

παράγωγο αυτών των δύο για τον ίδιο λόγο. 

Ήδη, λοιπόν, είπαµε αδροµερώς τί, τέλος πάντων, είναι η ουσία: είπαµε, δηλαδή, ότι είναι αυτό που 

δεν κατηγορείται σε κάτι άλλο σαν σε υποκείµενο αλλά τα άλλα κατηγορούνται σε αυτό ως υποκείµενο. Δεν 

πρέπει όµως να το πούµε έτσι µόνον: η διατύπωσή µας αυτή δεν επαρκεί, αφού αυτό το ίδιο το υποκείµενο 

είναι άδηλο και, επιπροσθέτως, ουσία γίνεται έτσι η ύλη. Και αν αυτή δεν είναι ουσία, ποια άλλη οντότητα 

είναι ουσία µάς διαφεύγει. Διότι, αν αφαιρεθούν όλα τα άλλα κατηγορήµατα δεν φαίνεται να µένει τίποτε 

άλλο, αφού τα µεν άλλα κατηγορήµατα είναι παθήµατα και ενεργήµατα και δυνάµεις των σωµάτων, το δε 

µήκος και το πλάτος και το βάθος είναι συγκεκριµένες ποσότητες αλλά όχι ουσίες –και η ποσότητα, φυσικά, 

δεν είναι ουσία· αντιθέτως, περισσότερο ουσία είναι εκείνο στο οποίο ως πρώτο εµφανίζονται όλα αυτά. 

Ωστόσο, αν αφαιρέσουµε το µήκος και το πλάτος και το βάθος δεν βλέπουµε να µένει τίποτε, εκτός αν 

υπάρχει κάτι που περιχαρακώνεται από αυτά, ώστε, βλέποντας έτσι το πράγµα, συµπεραίνουµε κατ’ ανάγκην 

ότι µόνον η ύλη είναι ουσία. Και λέγοντας «ύλη» εννοώ αυτό το οποίο καθ’ εαυτό δεν εννοείται ούτε ως κάτι 

συγκεκριµένο, ούτε ως ποσότητα, ούτε ως οτιδήποτε άλλο από αυτά µε τα οποία έχουµε προσδιορίσει το ον. 

Ωστόσο, υπάρχει πράγµατι κάτι στο οποίο καθένα από αυτά κατηγορείται, του οποίου µάλιστα το Είναι είναι 

διαφορετικό από κάθε είδους κατηγόρηση – αφού τα άλλα κατηγορήµατα κατηγορούνται στην ουσία ενώ 

αυτή στην ύλη– µε αποτέλεσµα αυτό το έσχατο πράγµα να µην είναι ούτε κάτι συγκεκριµένο ούτε ποσότητα 

ούτε τίποτε άλλο σχετικό. Ούτε είναι όµως οι αρνήσεις των προηγουµένων· γιατί και αυτές του αποδίδονται 



 121 

κατά συµβεβηκός. Προκύπτει, λοιπόν, από τα παραπάνω ότι βλέποντας έτσι το πράγµα θα καταλήξουµε να 

θεωρήσουµε ως ουσία την ύλη· όµως αυτό είναι αδύνατο. Γιατί θεωρούµε ότι η ουσία χαρακτηρίζεται 

κατεξοχήν από το ότι είναι χωριστή και κάτι συγκεκριµένο. Κατά συνέπειαν, η µορφή και το παραγόµενο από 

ύλη και µορφή πράγµα θα ταίριαζε να είναι περισσότερο ουσία από την ύλη. Την ουσία όµως που απαρτίζεται 

και από τα δύο –και εννοώ την ύλη και τη µορφή– ας την αφήσουµε γιατί είναι µεταγενέστερη και εµφανής. 

Και επίσης φανερή είναι, µε κάποιο τρόπο, και η ύλη. Πρέπει να ερευνήσουµε, όµως, την τρίτη· γιατί αυτή 

είναι η πιο δυσεξιχνίαστη. 

Κατά κοινή οµολογία, υπάρχουν ουσίες των αισθητών όντων. Σε αυτές, συνεπώς, θα πρέπει να 

στρέψουµε αρχικά την ερευνητική µατιά µας. Γιατί είναι χρήσιµη η µετάβαση προς το πιο γνώριµο. Και 

γενικά έτσι συµβαίνει η µάθηση: από τα κατά φύσιν λιγότερο γνώριµα στα κατά φύσιν περισσότερο γνώριµα. 

Και αυτό είναι δύσκολο: όπως ακριβώς και στις πράξεις το να κάνει κανείς, ξεκινώντας από τα προσωπικά 

αγαθά, τα καθολικά αγαθά δικά του αγαθά, έτσι είναι δύσκολο κανείς, ξεκινώντας από αυτά που προσωπικά 

γνωρίζει καλύτερα, να κάνει τα κατά φύσιν γνώριµα δικά του γνώριµα. Πολλές φορές, βέβαια, αυτά που ο 

καθένας αρχικά γνωρίζει µόλις και είναι γνωρίσιµα, µε την έννοια ότι περιλαµβάνουν ένα µικρό µέρος ή και 

τίποτε από την πραγµατικότητα. Ωστόσο, ξεκινώντας από εκείνα που είναι γνωστά στον καθένα µας µε 

ανεπαρκή αλλά προσωπικό τρόπο πρέπει να προσπαθήσουµε να γνωρίσουµε τα απολύτως γνωρίσιµα, 

µεταβαίνοντας, όπως είπαµε, εκεί διαµέσου αυτών ακριβώς των πραγµάτων που γνωρίζουµε προσωπικά. 



 122 

Ύλη και µορφή 
 

Φυσικά Α.9 

 

191b.35 

 Ἡµµένοι µὲν οὖν καὶ ἕτεροί τινές εἰσιν αὐτῆς, ἀλλ' οὐχ  

ἱκανῶς. πρῶτον µὲν γὰρ ὁµολογοῦσιν ἁπλῶς γίγνεσθαί τι ἐκ µὴ  

192a.1 

ὄντος, ᾗ Παρµενίδην ὀρθῶς λέγειν· εἶτα φαίνεται αὐτοῖς,  

εἴπερ ἐστὶν ἀριθµῷ µία, καὶ δυνάµει µία µόνον εἶναι. τοῦτο  

δὲ διαφέρει πλεῖστον. ἡµεῖς µὲν γὰρ ὕλην καὶ στέρησιν ἕτε- 

ρόν φαµεν εἶναι, καὶ τούτων τὸ µὲν οὐκ ὂν εἶναι κατὰ συµ- 

192a.5 

βεβηκός, τὴν ὕλην, τὴν δὲ στέρησιν καθ' αὑτήν, καὶ τὴν  

µὲν ἐγγὺς καὶ οὐσίαν πως, τὴν ὕλην, τὴν δὲ οὐδαµῶς· οἱ  

δὲ τὸ µὴ ὂν τὸ µέγα καὶ τὸ µικρὸν ὁµοίως, ἢ τὸ συναµ- 

φότερον ἢ τὸ χωρὶς ἑκάτερον. ὥστε παντελῶς ἕτερος ὁ τρό- 

πος οὗτος τῆς τριάδος κἀκεῖνος. µέχρι µὲν γὰρ δεῦρο προ- 

192a.10 

ῆλθον, ὅτι δεῖ τινὰ ὑποκεῖσθαι φύσιν, ταύτην µέντοι µίαν  

ποιοῦσιν· καὶ γὰρ εἴ τις δυάδα ποιεῖ, λέγων µέγα καὶ µι- 

κρὸν αὐτήν, οὐθὲν ἧττον ταὐτὸ ποιεῖ· τὴν γὰρ ἑτέραν παρεῖδεν.  

ἡ µὲν γὰρ ὑποµένουσα συναιτία τῇ µορφῇ τῶν γιγνοµένων  

ἐστίν, ὥσπερ µήτηρ· ἡ δ' ἑτέρα µοῖρα τῆς ἐναντιώσεως πολ- 

192a.15 

λάκις ἂν φαντασθείη τῷ πρὸς τὸ κακοποιὸν αὐτῆς ἀτενί- 

ζοντι τὴν διάνοιαν οὐδ' εἶναι τὸ παράπαν. ὄντος γάρ τινος  

θείου καὶ ἀγαθοῦ καὶ ἐφετοῦ, τὸ µὲν ἐναντίον αὐτῷ φαµεν    

εἶναι, τὸ δὲ ὃ πέφυκεν ἐφίεσθαι καὶ ὀρέγεσθαι αὐτοῦ κατὰ  

τὴν αὑτοῦ φύσιν. τοῖς δὲ συµβαίνει τὸ ἐναντίον ὀρέγεσθαι  

192a.20 

τῆς αὑτοῦ φθορᾶς. καίτοι οὔτε αὐτὸ αὑτοῦ οἷόν τε ἐφίεσθαι  

τὸ εἶδος διὰ τὸ µὴ εἶναι ἐνδεές, οὔτε τὸ ἐναντίον (φθαρτικὰ  

γὰρ ἀλλήλων τὰ ἐναντία), ἀλλὰ τοῦτ' ἔστιν ἡ ὕλη, ὥσπερ  

ἂν εἰ θῆλυ ἄρρενος καὶ αἰσχρὸν καλοῦ· πλὴν οὐ καθ' αὑτὸ  

αἰσχρόν, ἀλλὰ κατὰ συµβεβηκός, οὐδὲ θῆλυ, ἀλλὰ κατὰ  

192a.25 



 123 

συµβεβηκός.  

         φθείρεται δὲ καὶ γίγνεται ἔστι µὲν ὥς, ἔστι δ'  

ὡς οὔ. ὡς µὲν γὰρ τὸ ἐν ᾧ, καθ' αὑτὸ φθείρεται (τὸ γὰρ  

φθειρόµενον ἐν τούτῳ ἐστίν, ἡ στέρησις)· ὡς δὲ κατὰ δύναµιν,  

οὐ καθ' αὑτό, ἀλλ' ἄφθαρτον καὶ ἀγένητον ἀνάγκη αὐτὴν  

εἶναι. εἴτε γὰρ ἐγίγνετο, ὑποκεῖσθαί τι δεῖ πρῶτον ἐξ  

192a.30 

οὗ ἐνυπάρχοντος· τοῦτο δ' ἐστὶν αὐτὴ ἡ φύσις, ὥστ' ἔσται πρὶν  

γενέσθαι (λέγω γὰρ ὕλην τὸ πρῶτον ὑποκείµενον ἑκάστῳ, ἐξ  

οὗ γίγνεταί τι ἐνυπάρχοντος µὴ κατὰ συµβεβηκός)· εἴτε φθεί- 

ρεται, εἰς τοῦτο ἀφίξεται ἔσχατον, ὥστε ἐφθαρµένη ἔσται  

πρὶν φθαρῆναι. περὶ δὲ τῆς κατὰ τὸ εἶδος ἀρχῆς, πότερον  

192a.35 

µία ἢ πολλαὶ καὶ τίς ἢ τίνες εἰσίν, δι' ἀκριβείας τῆς πρώ- 

της φιλοσοφίας ἔργον ἐστὶν διορίσαι, ὥστ' εἰς ἐκεῖνον τὸν και- 

192b.1 

ρὸν ἀποκείσθω. περὶ δὲ τῶν φυσικῶν καὶ φθαρτῶν εἰδῶν  

ἐν τοῖς ὕστερον δεικνυµένοις ἐροῦµεν. ὅτι µὲν οὖν εἰσὶν ἀρ- 

χαί, καὶ τίνες, καὶ πόσαι τὸν ἀριθµόν, διωρίσθω ἡµῖν οὕτως·  

πάλιν δ' ἄλλην ἀρχὴν ἀρξάµενοι λέγωµεν.  

 

Και κάποιοι άλλοι έχουν φτάσει πολύ κοντά στη φύση αυτή, όχι όµως µε ικανοποιητικό τρόπο. Γιατί, πρώτον, 

αποδέχονται ότι κάτι µπορεί να γεννηθεί απολύτως από το µη ον, δίνοντας έτσι δίκιο στον Παρµενίδη. 

Επιπλέον, νοµίζουν ότι η φύση αυτή, επειδή είναι ως προς τον αριθµό µία, είναι και δυνάµει µόνο µία. Αυτό 

όµως είναι κάτι πολύ διαφορετικό. Πράγµατι, αυτό που λέµε εµείς είναι ότι η ύλη και η στέρηση είναι 

διαφορετικά πράγµατα· η ύλη είναι κατά συµβεβηκός µη ον, ενώ η στέρηση µη ον καθ’ εαυτό· και ακόµη, ότι 

η ύλη βρίσκεται πολύ κοντά στο να είναι ουσία κατά κάποιον τρόπο, ενώ η στέρηση κατά καµία έννοια. 

Εκείνοι όµως λένε ότι το µη ον είναι το Μέγα και το Μικρό, αδιακρίτως, είτε είναι και τα δύο µαζί είτε είναι 

το καθένα ξεχωριστά. Πράγµα που σηµαίνει ότι είναι εντελώς διαφορετικός ο τρόπος που εισάγεται η τριάδα 

των αρχών σε εκείνους και σε εµάς. 

Εκείνοι λοιπόν προχώρησαν έως εδώ: θεώρησαν δηλαδή ότι πρέπει να υπάρχει κάποια φύση που 

υπόκειται. Ωστόσο, τη φύση αυτή τη συνέλαβαν ως µία. Γιατί ακόµη και αν κάποιος την κάνει «δυάδα», 

ονοµάζοντάς τη «Μέγα και Μικρό», και πάλι το ίδιο κάνει. Γιατί παραβλέπει τη δεύτερη πλευρά της. 

Πράγµατι, εκείνη η φύση που παραµένει αποτελεί για όσα γεννιούνται «βοηθητική αιτία» της µορφής, όπως 

λειτουργεί µία «µητέρα». Η άλλη πλευρά όµως της εναντιώσεως θα µπορούσε πολλές φορές να φανεί 

ανύπαρκτη, σε αυτόν που στρέφει τη διάνοιά του προς το στοιχείο που προκαλεί το κακό. Εφόσον όµως 

υπάρχει κάτι το θείο, το αγαθό και το επιθυµητό, εµείς λέµε ότι θα υπάρχει και το ενάντιο προς αυτό, όπως θα 



 124 

υπάρχει και εκείνο που εκ φύσεως έλκεται από αυτό και το επιθυµεί σύµφωνα µε την ίδια τη φύση του. Αυτό 

όµως που συµβαίνει σε εκείνους είναι ότι το ενάντιο επιθυµεί τη δική του φθορά. Ωστόσο το είδος δεν µπορεί 

ούτε από τον ίδιο τον εαυτό του να έλκεται, γιατί δεν του λείπει τίποτε, ούτε από το ενάντιο (γιατί το ένα 

ενάντιο φθείρει το άλλο). Η ύλη όµως ακριβώς µπορεί, σαν το θηλυκό που έλκεται από το αρσενικό και το 

αισχρό που έλκεται από το ωραίο – µε τη διαφορά ότι δεν πρόκειται για αισχρό καθ’ εαυτό αλλά για κατά 

συµβεβηκός αισχρό, και όχι για θηλυκό καθ’ εαυτό αλλά για κατά συµβεβηκός θηλυκό. 

Κατά µία έννοια, ισχύει ότι η υποκείµενη φύση αφανίζεται και γεννιέται· κατά µία άλλη, δεν ισχύει. 

Ως το «εντός» της µεταβολής, αφανίζεται καθ’ εαυτήν (γιατί αυτό που αφανίζεται, δηλαδή η στέρηση, είναι 

ακριβώς «εντός»). Ως δυνάµει ον όµως, δεν φθείρεται καθ’ εαυτήν, αλλά είναι αναγκαίο να είναι άφθαρτη και 

αγέννητη. Γιατί αν γεννιόταν, θα έπρεπε να υπάρχει κάποιο πρωταρχικό υποκείµενο, από το οποίο αυτή θα 

προέκυπτε, ενώ το ίδιο θα ενυπήρχε. Έτσι όµως ορίζεται η ίδια αυτή φύση – πράγµα που σηµαίνει ότι θα 

υπήρχε πριν καν γεννηθεί (γιατί ορίζω ακριβώς την ύλη ως το πρωταρχικό υποκείµενο κάθε όντος, από το 

οποίο το ον γίνεται, ενώ η ίδια ενυπάρχει µη κατά συµβεβηκός). Και αν αφανιζόταν, θα έφτανε τελικά στο ίδιο 

αυτό υποκείµενο, θα ήταν δηλαδή αφανισµένη πριν καν φθαρεί. 

Όσο για την αρχή τη σύµφωνη µε το είδος –αν είναι άραγε µία ή πολλές, και ποια ή ποιες ακριβώς 

είναι–, ο ακριβής καθορισµός της αποτελεί έργο της Πρώτης Φιλοσοφίας. Ας το αφήσουµε λοιπόν το ζήτηµα 

για την κατάλληλη στιγµή. Για τα φυσικά και τα φθαρτά είδη όµως θα προσφέρουµε στη συνέχεια τις 

αποδείξεις µας. 

Ας θεωρήσουµε λοιπόν ότι µε όσα προηγήθηκαν έχουµε δείξει ότι υπάρχουν αρχές, και έχουµε 

προσδιορίσει ποιες είναι αυτές οι αρχές και πόσες είναι. Θα συνεχίσουµε τώρα ξεκινώντας από µια 

διαφορετική αφετηρία. 



 125 

Η µέθοδος της έρευνας 
 

Φυσικά Α.1 

 

184a.10 

 Ἐπειδὴ τὸ εἰδέναι καὶ τὸ ἐπίστασθαι συµβαίνει περὶ πά- 

σας τὰς µεθόδους, ὧν εἰσὶν ἀρχαὶ ἢ αἴτια ἢ στοιχεῖα, ἐκ  

τοῦ ταῦτα γνωρίζειν (τότε γὰρ οἰόµεθα γιγνώσκειν ἕκαστον,  

ὅταν τὰ αἴτια γνωρίσωµεν τὰ πρῶτα καὶ τὰς ἀρχὰς τὰς  

πρώτας καὶ µέχρι τῶν στοιχείων), δῆλον ὅτι καὶ τῆς περὶ  

184a.15 

φύσεως ἐπιστήµης πειρατέον διορίσασθαι πρῶτον τὰ περὶ  

τὰς ἀρχάς. πέφυκε δὲ ἐκ τῶν γνωριµωτέρων ἡµῖν ἡ ὁδὸς  

καὶ σαφεστέρων ἐπὶ τὰ σαφέστερα τῇ φύσει καὶ γνωριµώ- 

τερα· οὐ γὰρ ταὐτὰ ἡµῖν τε γνώριµα καὶ ἁπλῶς. διόπερ  

ἀνάγκη τὸν τρόπον τοῦτον προάγειν ἐκ τῶν ἀσαφεστέρων µὲν  

184a.20 

τῇ φύσει ἡµῖν δὲ σαφεστέρων ἐπὶ τὰ σαφέστερα τῇ φύσει  

καὶ γνωριµώτερα. ἔστι δ' ἡµῖν τὸ πρῶτον δῆλα καὶ σαφῆ τὰ  

συγκεχυµένα µᾶλλον· ὕστερον δ' ἐκ τούτων γίγνεται γνώριµα  

τὰ στοιχεῖα καὶ αἱ ἀρχαὶ διαιροῦσι ταῦτα. διὸ ἐκ τῶν κα- 

θόλου ἐπὶ τὰ καθ' ἕκαστα δεῖ προϊέναι· τὸ γὰρ ὅλον κατὰ  

184a.25 

τὴν αἴσθησιν γνωριµώτερον, τὸ δὲ καθόλου ὅλον τί ἐστι·  

πολλὰ γὰρ περιλαµβάνει ὡς µέρη τὸ καθόλου. πέπονθε δὲ  

184b.10 

ταὐτὸ τοῦτο τρόπον τινὰ καὶ τὰ ὀνόµατα πρὸς τὸν λόγον·  

ὅλον γάρ τι καὶ ἀδιορίστως σηµαίνει, οἷον ὁ κύκλος, ὁ δὲ  

ὁρισµὸς αὐτοῦ διαιρεῖ εἰς τὰ καθ' ἕκαστα. καὶ τὰ παιδία τὸ  

µὲν πρῶτον προσαγορεύει πάντας τοὺς ἄνδρας πατέρας καὶ  

µητέρας τὰς γυναῖκας, ὕστερον δὲ διορίζει τούτων ἑκάτερον.  

 

Επειδή η επιστηµονική γνώση σε όλα τα πεδία έρευνας, που διαθέτουν αρχές, αίτια ή στοιχεία, προκύπτει από 

τη γνώση αυτών ακριβώς των αρχών, αιτίων και στοιχείων (γιατί τότε θεωρούµε ότι γνωρίζουµε το κάθε 

πράγµα, όταν ακριβώς γνωρίσουµε τα πρώτα του αίτια και τις πρώτες του αρχές, έως και τα στοιχεία του), 

είναι φανερό ότι και στην περίπτωση της επιστηµονικής γνώσης της φύσεως το πρώτο που πρέπει να κάνουµε 

είναι να προσδιορίσουµε όσα έχουν σχέση µε τις αρχές. 



 126 

Ξεκινούµε ωστόσο εκ φύσεως από εκείνα που είναι γνωριµότερα και σαφέστερα σε εµάς και 

πηγαίνουµε προς εκείνα που είναι σαφέστερα και γνωριµότερα στη φύση. Γιατί δεν είναι τα ίδια πράγµατα 

γνώριµα σε εµάς και γνώριµα απολύτως. Γι’ αυτό λοιπόν είναι ανάγκη µε τον τρόπο αυτό να προχωρήσουµε 

από τα πιο ασαφή στη φύση, αλλά σαφέστερα σε εµάς, σε εκείνα που είναι σαφέστερα και γνωριµότερα στη 

φύση. 

Σε εµάς όµως είναι στην αρχή πιο φανερά και σαφή όσα είναι συγκεχυµένα. Και µόνο αργότερα, 

ξεκινώντας από αυτά και διαιρώντας τα καταλλήλως, γίνονται γνώριµα τα στοιχεία και οι αρχές. Εποµένως 

πρέπει να προχωρούµε από τα «καθ’ όλου» προς τα «καθ’ έκαστα»· γιατί το όλον είναι γνωριµότερο στην 

αίσθηση, και το «καθόλου» είναι ένα όλον, αφού περιλαµβάνει πολλά πράγµατα ως µέρη του. Είναι το ίδιο 

σαν αυτό που συµβαίνει κατά κάποιον τρόπο µε τις λέξεις και τους ορισµούς τους· γιατί µια λέξη, όπως λ.χ. η 

λέξη «κύκλος», παραπέµπει σε κάποιο όλον χωρίς διαφοροποιήσεις, ενώ ο ορισµός του κύκλου προβαίνει σε 

διαιρέσεις στα καθ’ έκαστα. Και τα παιδιά στην αρχή αποκαλούν όλους τους άνδρες πατέρες και όλες τις 

γυναίκες µητέρες, και µόνο αργότερα προσδιορίζουν τι είναι το ένα και τι το άλλο από αυτά. 



 127 

Η γνώση των αρχών Ι 
 

Μετά τα φυσικά A.1 

 

980a.21 

 Πάντες ἄνθρωποι τοῦ εἰδέναι ὀρέγονται φύσει. σηµεῖον δ'  

ἡ τῶν αἰσθήσεων ἀγάπησις· καὶ γὰρ χωρὶς τῆς χρείας  

ἀγαπῶνται δι' αὑτάς, καὶ µάλιστα τῶν ἄλλων ἡ διὰ τῶν  

ὀµµάτων. οὐ γὰρ µόνον ἵνα πράττωµεν ἀλλὰ καὶ µηθὲν  

980a.25 

µέλλοντες πράττειν τὸ ὁρᾶν αἱρούµεθα ἀντὶ πάντων ὡς εἰπεῖν  

τῶν ἄλλων. αἴτιον δ' ὅτι µάλιστα ποιεῖ γνωρίζειν ἡµᾶς  

αὕτη τῶν αἰσθήσεων καὶ πολλὰς δηλοῖ διαφοράς. φύσει  

µὲν οὖν αἴσθησιν ἔχοντα γίγνεται τὰ ζῷα, ἐκ δὲ ταύτης  

τοῖς µὲν αὐτῶν οὐκ ἐγγίγνεται µνήµη, τοῖς δ' ἐγγίγνεται.  

980b.21 

καὶ διὰ τοῦτο ταῦτα φρονιµώτερα καὶ µαθητικώτερα τῶν  

µὴ δυναµένων µνηµονεύειν ἐστί, φρόνιµα µὲν ἄνευ τοῦ  

µανθάνειν ὅσα µὴ δύναται τῶν ψόφων ἀκούειν (οἷον µέ- 

λιττα κἂν εἴ τι τοιοῦτον ἄλλο γένος ζῴων ἔστι), µανθάνει  

980b.25 

δ' ὅσα πρὸς τῇ µνήµῃ καὶ ταύτην ἔχει τὴν αἴσθησιν. τὰ  

µὲν οὖν ἄλλα ταῖς φαντασίαις ζῇ καὶ ταῖς µνήµαις, ἐµ- 

πειρίας δὲ µετέχει µικρόν· τὸ δὲ τῶν ἀνθρώπων γένος καὶ  

τέχνῃ καὶ λογισµοῖς. γίγνεται δ' ἐκ τῆς µνήµης ἐµπειρία  

τοῖς ἀνθρώποις· αἱ γὰρ πολλαὶ µνῆµαι τοῦ αὐτοῦ πράγµα- 

981a.1 

τος µιᾶς ἐµπειρίας δύναµιν ἀποτελοῦσιν. καὶ δοκεῖ σχεδὸν  

ἐπιστήµῃ καὶ τέχνῃ ὅµοιον εἶναι καὶ ἐµπειρία, ἀποβαίνει δ'  

ἐπιστήµη καὶ τέχνη διὰ τῆς ἐµπειρίας τοῖς ἀνθρώποις· ἡ  

µὲν γὰρ ἐµπειρία τέχνην ἐποίησεν, ὡς φησὶ Πῶλος, ἡ  

981a.5 

δ' ἀπειρία τύχην. γίγνεται δὲ τέχνη ὅταν ἐκ πολλῶν  

τῆς ἐµπειρίας ἐννοηµάτων µία καθόλου γένηται περὶ    

τῶν ὁµοίων ὑπόληψις. τὸ µὲν γὰρ ἔχειν ὑπόληψιν ὅτι  

Καλλίᾳ κάµνοντι τηνδὶ τὴν νόσον τοδὶ συνήνεγκε καὶ  

Σωκράτει καὶ καθ' ἕκαστον οὕτω πολλοῖς, ἐµπειρίας ἐστίν·  



 128 

981a.10 

τὸ δ' ὅτι πᾶσι τοῖς τοιοῖσδε κατ' εἶδος ἓν ἀφορισθεῖσι,  

κάµνουσι τηνδὶ τὴν νόσον, συνήνεγκεν, οἷον τοῖς φλεγµατώ- 

δεσιν ἢ χολώδεσι [ἢ] πυρέττουσι καύσῳ, τέχνης.  – πρὸς µὲν  

οὖν τὸ πράττειν ἐµπειρία τέχνης οὐδὲν δοκεῖ διαφέρειν, ἀλλὰ  

καὶ µᾶλλον ἐπιτυγχάνουσιν οἱ ἔµπειροι τῶν ἄνευ τῆς ἐµ- 

981a.15 

πειρίας λόγον ἐχόντων (αἴτιον δ' ὅτι ἡ µὲν ἐµπειρία τῶν  

καθ' ἕκαστόν ἐστι γνῶσις ἡ δὲ τέχνη τῶν καθόλου, αἱ δὲ  

πράξεις καὶ αἱ γενέσεις πᾶσαι περὶ τὸ καθ' ἕκαστόν εἰσιν·  

οὐ γὰρ ἄνθρωπον ὑγιάζει ὁ ἰατρεύων ἀλλ' ἢ κατὰ συµβε- 

βηκός, ἀλλὰ Καλλίαν ἢ Σωκράτην ἢ τῶν ἄλλων τινὰ  

981a.20 

τῶν οὕτω λεγοµένων ᾧ συµβέβηκεν ἀνθρώπῳ εἶναι· ἐὰν  

οὖν ἄνευ τῆς ἐµπειρίας ἔχῃ τις τὸν λόγον, καὶ τὸ καθόλου  

µὲν γνωρίζῃ τὸ δ' ἐν τούτῳ καθ' ἕκαστον ἀγνοῇ, πολλά- 

κις διαµαρτήσεται τῆς θεραπείας· θεραπευτὸν γὰρ τὸ καθ'  

ἕκαστον)· ἀλλ' ὅµως τό γε εἰδέναι καὶ τὸ ἐπαΐειν τῇ  

981a.25 

τέχνῃ τῆς ἐµπειρίας ὑπάρχειν οἰόµεθα µᾶλλον, καὶ σο- 

φωτέρους τοὺς τεχνίτας τῶν ἐµπείρων ὑπολαµβάνοµεν, ὡς  

κατὰ τὸ εἰδέναι µᾶλλον ἀκολουθοῦσαν τὴν σοφίαν πᾶσι·  

τοῦτο δ' ὅτι οἱ µὲν τὴν αἰτίαν ἴσασιν οἱ δ' οὔ. οἱ µὲν γὰρ  

ἔµπειροι τὸ ὅτι µὲν ἴσασι, διότι δ' οὐκ ἴσασιν· οἱ δὲ τὸ διότι  

981a.30 

καὶ τὴν αἰτίαν γνωρίζουσιν. 

 

Όλοι οι άνθρωποι επιζητούν εκ φύσεως τη γνώση. Αυτό µαρτυρεί η αγάπη που τρέφουµε για τις αισθήσεις 

µας. Γιατί οι αισθήσεις µάς είναι προσφιλείς, ανεξάρτητα από τη χρησιµότητά τους, γι’ αυτές τις ίδιες, και 

περισσότερο απ’ όλες µάς είναι προσφιλής η αίσθηση της όρασης. Πράγµατι, προτιµούµε γενικά την όραση 

απ’ όλες τις άλλες αισθήσεις, όχι µόνο όταν επιδιώκουµε να επιτύχουµε κάτι πρακτικό αλλά και όταν δεν 

σκοπεύουµε να κάνουµε τίποτα. Κι αυτό γιατί η όραση, περισσότερο από κάθε άλλη αίσθηση, µας δίνει 

γνώσεις και µας φανερώνει πολλές διαφορές. 

Τα ζώα γεννιούνται έχοντας εκ φύσεως αίσθηση. Από την αίσθηση, τώρα, σε άλλα ζώα δηµιουργείται 

µνήµη και σε άλλα όχι. Και είναι επόµενο να είναι πιο έξυπνα και πιο ικανά για µάθηση όσα είναι 

προικισµένα µε µνήµη από όσα δεν είναι. Έξυπνα αλλά χωρίς δυνατότητα µάθησης είναι όσα ζώα δεν 



 129 

µπορούν να ακούσουν ήχους, όπως η µέλισσα και ίσως κάποιο άλλο παρόµοιο είδος ζώου· ενώ ικανά για 

µάθηση είναι όσα, εκτός από τη µνήµη, διαθέτουν επιπλέον και την αίσθηση της ακοής. 

Τα ζώα ζουν έχοντας παραστάσεις και µνήµες, έχουν όµως ελάχιστη σχέση µε την εµπειρία. Ενώ το 

γένος των ανθρώπων διαθέτει και τέχνη και λογική σκέψη. H εµπειρία δηµιουργείται στους ανθρώπους από 

τη µνήµη: πολλές µνήµες του ίδιου πράγµατος µπορούν να οδηγήσουν στη δηµιουργία µιας εµπειρίας. H 

εµπειρία, τώρα, φαίνεται σχεδόν όµοια µε την επιστήµη και την τέχνη, αφού πράγµατι στους ανθρώπους η 

επιστήµη και η τέχνη προκύπτουν µέσω της εµπειρίας. Όπως λέει ο Πώλος, η εµπειρία δηµιούργησε την 

τέχνη, ενώ η απειρία την τύχη. H τέχνη γεννιέται όταν από πολλές διαπιστώσεις της εµπειρίας δηµιουργείται 

µια καθολική αντίληψη για τα όµοια πράγµατα. Το να αντιλαµβάνεσαι ότι αυτό το φάρµακο θα κάνει καλό 

στον Καλλία, που πάσχει από τη συγκεκριµένη αρρώστια, και το ίδιο στον Σωκράτη, και το ίδιο σε πολλές 

άλλες µεµονωµένες περιπτώσεις, είναι θέµα εµπειρίας. Είναι όµως θέµα τέχνης το να αντιλαµβάνεσαι ότι το 

φάρµακο κάνει καλό σε όλους εκείνους τους ανθρώπους, οι οποίοι ανήκουν σε ένα καθορισµένο είδος, και 

πάσχουν από τη συγκεκριµένη αρρώστια – λ.χ. στους φλεγµατώδεις ή χολώδεις τύπους ανθρώπων που 

πάσχουν από υψηλό πυρετό. 

Όσον αφορά λοιπόν την πράξη, φαίνεται ότι η εµπειρία δεν διαφέρει καθόλου από την τέχνη – 

µάλιστα βλέπουµε τους ανθρώπους της εµπειρίας να επιτυγχάνουν περισσότερο από όσους διαθέτουν θεωρία 

χωρίς τη σχετική εµπειρία. Αυτό οφείλεται στο ότι η εµπειρία είναι γνώση των επιµέρους, ενώ η τέχνη γνώση 

των καθολικών· όλες όµως οι πράξεις και όλες οι δηµιουργίες έχουν να κάνουν µε το επιµέρους. Δεν 

θεραπεύει τον άνθρωπο ο γιατρός, παρά µόνο «κατά συµβεβηκός», αλλά θεραπεύει τον Καλλία ή τον 

Σωκράτη ή κάποιον άλλο µε ανάλογο όνοµα, που συνέπεσε να είναι και άνθρωπος. Αν λοιπόν κάποιος 

διαθέτει τη θεωρία χωρίς τη σχετική εµπειρία και γνωρίζει το καθολικό, αλλά αγνοεί το επιµέρους που 

εµπεριέχεται σ’ αυτό, πολλές φορές θα αποτύχει στη θεραπεία. Γιατί αυτό που θεραπεύεται είναι το 

επιµέρους. Παρ’ όλα αυτά πιστεύουµε ότι η γνώση και κατανόηση ανήκουν στην τέχνη παρά στην εµπειρία, 

και θεωρούµε πιο σοφούς τους κατέχοντες µια τέχνη από τους ανθρώπους της εµπειρίας, αφού σε κάθε 

περίσταση η σοφία εξαρτάται περισσότερο από τη γνώση. Αυτό συµβαίνει γιατί οι µεν γνωρίζουν την αιτία, 

οι δε όχι. Οι άνθρωποι της εµπειρίας γνωρίζουν το «ότι» και αγνοούν το «διότι», ενώ οι κατέχοντες µια τέχνη 

γνωρίζουν το «διότι» και την αιτία. 



 130 

Η γνώση των αρχών ΙΙ 
 

Αναλυτικά ύστερα B.19 

 

99b.20 

 Ὅτι µὲν οὖν οὐκ ἐνδέχεται ἐπίστασθαι δι' ἀποδείξεως  

µὴ γιγνώσκοντι τὰς πρώτας ἀρχὰς τὰς ἀµέσους, εἴρηται  

πρότερον. τῶν δ' ἀµέσων τὴν γνῶσιν, καὶ πότερον ἡ αὐτή  

ἐστιν ἢ οὐχ ἡ αὐτή, διαπορήσειεν ἄν τις, καὶ πότερον ἐπι- 

στήµη ἑκατέρου [ἢ οὔ], ἢ τοῦ µὲν ἐπιστήµη τοῦ δ' ἕτερόν τι γέ- 

99b.25 

νος, καὶ πότερον οὐκ ἐνοῦσαι αἱ ἕξεις ἐγγίνονται ἢ ἐνοῦσαι  

λελήθασιν. εἰ µὲν δὴ ἔχοµεν αὐτάς, ἄτοπον· συµβαίνει  

γὰρ ἀκριβεστέρας ἔχοντας γνώσεις ἀποδείξεως λανθάνειν.  

εἰ δὲ λαµβάνοµεν µὴ ἔχοντες πρότερον, πῶς ἂν γνωρίζοι- 

µεν καὶ µανθάνοιµεν ἐκ µὴ προϋπαρχούσης γνώσεως; ἀδύ- 

99b.30 

νατον γάρ, ὥσπερ καὶ ἐπὶ τῆς ἀποδείξεως ἐλέγοµεν. φα- 

νερὸν τοίνυν ὅτι οὔτ' ἔχειν οἷόν τε, οὔτ' ἀγνοοῦσι καὶ µηδεµίαν  

ἔχουσιν ἕξιν ἐγγίγνεσθαι. ἀνάγκη ἄρα ἔχειν µέν τινα δύνα- 

µιν, µὴ τοιαύτην δ' ἔχειν ἣ ἔσται τούτων τιµιωτέρα κατ'  

ἀκρίβειαν. φαίνεται δὲ τοῦτό γε πᾶσιν ὑπάρχον τοῖς ζῴοις.  

99b.35 

ἔχει γὰρ δύναµιν σύµφυτον κριτικήν, ἣν καλοῦσιν αἴσθησιν·  

ἐνούσης δ' αἰσθήσεως τοῖς µὲν τῶν ζῴων ἐγγίγνεται µονὴ τοῦ  

αἰσθήµατος, τοῖς δ' οὐκ ἐγγίγνεται. ὅσοις µὲν οὖν µὴ ἐγγί- 

γνεται, ἢ ὅλως ἢ περὶ ἃ µὴ ἐγγίγνεται, οὐκ ἔστι τούτοις γνῶ- 

σις ἔξω τοῦ αἰσθάνεσθαι· ἐν οἷς δ' ἔνεστιν αἰσθοµένοις ἔχειν  

100a.1 

ἔτι ἐν τῇ ψυχῇ. πολλῶν δὲ τοιούτων γινοµένων ἤδη διαφορά  

τις γίνεται, ὥστε τοῖς µὲν γίνεσθαι λόγον ἐκ τῆς τῶν τοιού-   

των µονῆς, τοῖς δὲ µή.  

             Ἐκ µὲν οὖν αἰσθήσεως γίνεται µνήµη,  

ὥσπερ λέγοµεν, ἐκ δὲ µνήµης πολλάκις τοῦ αὐτοῦ γινοµέ- 

100a.5 

νης ἐµπειρία· αἱ γὰρ πολλαὶ µνῆµαι τῷ ἀριθµῷ ἐµπειρία  

µία ἐστίν. ἐκ δ' ἐµπειρίας ἢ ἐκ παντὸς ἠρεµήσαντος τοῦ κα- 



 131 

θόλου ἐν τῇ ψυχῇ, τοῦ ἑνὸς παρὰ τὰ πολλά, ὃ ἂν ἐν ἅπα- 

σιν ἓν ἐνῇ ἐκείνοις τὸ αὐτό, τέχνης ἀρχὴ καὶ ἐπιστήµης,  

ἐὰν µὲν περὶ γένεσιν, τέχνης, ἐὰν δὲ περὶ τὸ ὄν, ἐπιστήµης.  

100a.10 

οὔτε δὴ ἐνυπάρχουσιν ἀφωρισµέναι αἱ ἕξεις, οὔτ' ἀπ' ἄλ- 

λων ἕξεων γίνονται γνωστικωτέρων, ἀλλ' ἀπὸ αἰσθήσεως,  

οἷον ἐν µάχῃ τροπῆς γενοµένης ἑνὸς στάντος ἕτερος ἔστη, εἶθ'  

ἕτερος, ἕως ἐπὶ ἀρχὴν ἦλθεν. ἡ δὲ ψυχὴ ὑπάρχει τοιαύτη  

οὖσα οἵα δύνασθαι πάσχειν τοῦτο. ὃ δ' ἐλέχθη µὲν πάλαι,  

100a.15 

οὐ σαφῶς δὲ ἐλέχθη, πάλιν εἴπωµεν. στάντος γὰρ τῶν  

ἀδιαφόρων ἑνός, πρῶτον µὲν ἐν τῇ ψυχῇ καθόλου (καὶ γὰρ  

αἰσθάνεται µὲν τὸ καθ' ἕκαστον, ἡ δ' αἴσθησις τοῦ καθόλου  

100b.1 

ἐστίν, οἷον ἀνθρώπου, ἀλλ' οὐ Καλλίου ἀνθρώπου)· πάλιν ἐν τού- 

τοις ἵσταται, ἕως ἂν τὰ ἀµερῆ στῇ καὶ τὰ καθόλου, οἷον τοι- 

ονδὶ ζῷον, ἕως ζῷον, καὶ ἐν τούτῳ ὡσαύτως. δῆλον δὴ ὅτι  

ἡµῖν τὰ πρῶτα ἐπαγωγῇ γνωρίζειν ἀναγκαῖον· καὶ γὰρ  

100b.5 

ἡ αἴσθησις οὕτω τὸ καθόλου ἐµποιεῖ.  

 

Ότι δεν µπορεί να υπάρξει αποδεικτική γνώση αν κανείς δεν έχει γνωρίσει τις πρώτες αρχές, τις άµεσες, έχει 

ήδη ειπωθεί. Όσο για τη γνώση των αµέσων αρχών, αξίζει να τεθεί το ερώτηµα αν και αυτή η γνώση είναι 

αποδεικτική ή όχι, αν αποτελούν και οι δυο γνώσεις επιστήµη, ή αν η µια είναι επιστήµη και η άλλη ανήκει σε 

άλλο είδος γνώσης. Ακόµη, αξίζει να τεθεί το ερώτηµα αν οι έξεις [δια µέσου των οποίων γνωρίζουµε τις 

πρώτες αρχές] δηµιουργούνται χωρίς να προϋπάρχουν, ή προϋπάρχουν και απλώς µας διαφεύγει η ύπαρξή 

τους. Το να υποθέσει κανείς ότι κατέχουµε τις έξεις αυτές, είναι άτοπο. Γιατί αυτό θα σήµαινε ότι κατέχουµε 

γνώσεις ακριβέστερες από την απόδειξη και αυτές µας διαφεύγουν. Αν πάλι τις αποκτούµε ενώ 

προηγουµένως δεν τις κατείχαµε, πώς θα γνωρίζαµε και θα µαθαίναµε χωρίς προϋπάρχουσα γνώση; Κάτι 

τέτοιο είναι αδύνατο, όπως είπαµε όταν µιλούσαµε για την απόδειξη. Είναι εποµένως φανερό ότι δεν είναι 

δυνατό ούτε να κατέχουµε αυτές τις έξεις ούτε να τις αποκτούµε ενώ τις αγνοούσαµε και δεν κατείχαµε καµία 

άλλη έξη. Κατά συνέπειαν, πρέπει να κατέχουµε κάποια δύναµη, η δύναµη όµως αυτή να είναι τέτοιας 

µορφής ώστε να µην είναι ανώτερη ως προς την ακρίβεια από τις έξεις αυτές. Αυτή η δύναµη, όπως φαίνεται, 

υπάρχει σε όλα τα ζώα. Γιατί όλα κατέχουν µια έµφυτη κριτική δύναµη, η οποία ονοµάζεται αίσθηση. Και 

ενώ η αίσθηση υπάρχει πάντοτε, σε άλλα από τα ζώα το αίσθηµα διατηρείται, ενώ σε άλλα όχι. Σε όσα ζώα τα 

αισθήµατα δεν διατηρούνται, είτε ολοκληρωτικά είτε κατά περίπτωση, σε αυτά δεν υπάρχει γνώση πέρα από 

την αίσθηση. Σε όσα ζώα όµως µε την αίσθηση υπάρχει διατήρηση αισθηµάτων, τα αισθήµατα παραµένουν 



 132 

µέσα στην ψυχή. Όταν τα αισθήµατα πολλαπλασιαστούν δηµιουργείται κάποια διαφοροποίηση: σε άλλα ζώα 

από τη διατήρηση των αισθηµάτων δηµιουργείται ο λόγος, και σε άλλα όχι. Από την αίσθηση δηµιουργείται η 

µνήµη, όπως λέγαµε, και από την επαναλαµβανόµενη µνήµη του ίδιου πράγµατος η εµπειρία. Γιατί οι 

πολυάριθµες µνήµες διαµορφώνουν µία εµπειρία. Από την εµπειρία τώρα, δηλαδή από την ολότητα του 

καθόλου που ακινητοποιείται στην ψυχή – το ένα σε σχέση µε τα πολλά, αυτό που ίδιο ενυπάρχει µέσα σε 

όλα εκείνα τα πολλά δηµιουργείται η αρχή της τέχνης και της επιστήµης. Η αρχή της τέχνης όταν έχουµε να 

κάνουµε µε τη µεταβολή, και η αρχή της επιστήµης όταν έχουµε να κάνουµε µε το ον. Οι έξεις λοιπόν δεν 

προϋπάρχουν πλήρως καθορισµένες, ούτε γεννιούνται από άλλες έξεις γνωστικά υπέρτερες, αλλά από την 

αίσθηση – συµβαίνει όπως στη µάχη, όπου όταν υπάρχει εκτροπή, κάποιος πρώτος θα σταθεί ακίνητος και θα 

ακολουθήσει ένας άλλος, έως ότου όλο το στράτευµα επανέλθει στην αρχική του διάταξη. Και η ψυχή είναι 

έτσι φτιαγµένη ώστε να µπορεί να υφίσταται αυτή τη διαδικασία. Ας πούµε όµως πάλι αυτό που 

προηγουµένως είπαµε, αν και όχι τόσο καθαρά. Γιατί όταν σταθεί [στην ψυχή] ένα από αυτά τα 

αδιαφοροποίητα [αισθήµατα] δηµιουργείται το πρώτο καθόλου µέσα στην ψυχή (γιατί ενώ αισθανόµαστε το 

επιµέρους, η αίσθηση είναι αίσθηση του καθόλου, δηλαδή έχουµε αίσθηση του ανθρώπου και όχι του 

ανθρώπου Καλλία). Και από αυτά πάλι κάποιο θα σταθεί, έως ότου σταθούν τα αδιαίρετα καθόλου, δηλαδή 

το τέτοιου είδους ζώο, και τελικά το ζώο, και ούτω καθεξής. Είναι λοιπόν φανερό ότι κατ’ ανάγκην 

γνωρίζουµε τις πρώτες αρχές δια της επαγωγής. Γιατί η αίσθηση µε τον τρόπο αυτόν δηµιουργεί το καθόλου 

µέσα µας. 



 133 

Η διαίρεση των επιστηµών 
 

Μετά τα φυσικά E.1  

 

 Αἱ ἀρχαὶ καὶ τὰ αἴτια ζητεῖται τῶν ὄντων, δῆλον δὲ  

ὅτι ᾗ ὄντα. ἔστι γάρ τι αἴτιον ὑγιείας καὶ εὐεξίας, καὶ τῶν  

1025b.5 

µαθηµατικῶν εἰσὶν ἀρχαὶ καὶ στοιχεῖα καὶ αἴτια, καὶ ὅλως  

δὲ πᾶσα ἐπιστήµη διανοητικὴ ἢ µετέχουσά τι διανοίας περὶ  

αἰτίας καὶ ἀρχάς ἐστιν ἢ ἀκριβεστέρας ἢ ἁπλουστέρας. ἀλλὰ  

πᾶσαι αὗται περὶ ὄν τι καὶ γένος τι περιγραψάµεναι περὶ  

τούτου πραγµατεύονται, ἀλλ' οὐχὶ περὶ ὄντος ἁπλῶς οὐδὲ ᾗ  

1025b.10 

ὄν, οὐδὲ τοῦ τί ἐστιν οὐθένα λόγον ποιοῦνται, ἀλλ' ἐκ τούτου,  

αἱ µὲν αἰσθήσει ποιήσασαι αὐτὸ δῆλον αἱ δ' ὑπόθεσιν λα- 

βοῦσαι τὸ τί ἐστιν, οὕτω τὰ καθ' αὑτὰ ὑπάρχοντα τῷ γένει  

περὶ ὅ εἰσιν ἀποδεικνύουσιν ἢ ἀναγκαιότερον ἢ µαλακώτερον·  

διόπερ φανερὸν ὅτι οὐκ ἔστιν ἀπόδειξις οὐσίας οὐδὲ τοῦ τί ἐστιν  

1025b.15 

ἐκ τῆς τοιαύτης ἐπαγωγῆς, ἀλλά τις ἄλλος τρόπος τῆς  

δηλώσεως. ὁµοίως δὲ οὐδ' εἰ ἔστιν ἢ µὴ ἔστι τὸ γένος περὶ ὃ    

πραγµατεύονται οὐδὲν λέγουσι, διὰ τὸ τῆς αὐτῆς εἶναι δια- 

νοίας τό τε τί ἐστι δῆλον ποιεῖν καὶ εἰ ἔστιν.  – ἐπεὶ δὲ καὶ ἡ  

φυσικὴ ἐπιστήµη τυγχάνει οὖσα περὶ γένος τι τοῦ ὄντος (περὶ  

1025b.20 

γὰρ τὴν τοιαύτην ἐστὶν οὐσίαν ἐν ᾗ ἡ ἀρχὴ τῆς κινήσεως καὶ  

στάσεως ἐν αὐτῇ), δῆλον ὅτι οὔτε πρακτική ἐστιν οὔτε ποιητική  

(τῶν µὲν γὰρ ποιητῶν ἐν τῷ ποιοῦντι ἡ ἀρχή, ἢ νοῦς ἢ τέ- 

χνη ἢ δύναµίς τις, τῶν δὲ πρακτῶν ἐν τῷ πράττοντι, ἡ  

προαίρεσις· τὸ αὐτὸ γὰρ τὸ πρακτὸν καὶ προαιρετόν),  

1025b.25 

ὥστε εἰ πᾶσα διάνοια ἢ πρακτικὴ ἢ ποιητικὴ ἢ θεωρητική,  

ἡ φυσικὴ θεωρητική τις ἂν εἴη, ἀλλὰ θεωρητικὴ περὶ τοιοῦ- 

τον ὂν ὅ ἐστι δυνατὸν κινεῖσθαι, καὶ περὶ οὐσίαν τὴν κατὰ  

τὸν λόγον ὡς ἐπὶ τὸ πολὺ ὡς οὐ χωριστὴν µόνον. δεῖ δὲ τὸ τί  

ἦν εἶναι καὶ τὸν λόγον πῶς ἐστὶ µὴ λανθάνειν, ὡς ἄνευ γε  

1025b.30 



 134 

τούτου τὸ ζητεῖν µηδέν ἐστι ποιεῖν. ἔστι δὲ τῶν ὁριζοµένων  

καὶ τῶν τί ἐστι τὰ µὲν ὡς τὸ σιµὸν τὰ δ' ὡς τὸ κοῖ- 

λον. διαφέρει δὲ ταῦτα ὅτι τὸ µὲν σιµὸν συνειληµµένον ἐστὶ  

µετὰ τῆς ὕλης (ἔστι γὰρ τὸ σιµὸν κοίλη ῥίς), ἡ δὲ κοιλό- 

της ἄνευ ὕλης αἰσθητῆς. εἰ δὴ πάντα τὰ φυσικὰ ὁµοίως τῷ  

1026a.1 

σιµῷ λέγονται, οἷον ῥὶς ὀφθαλµὸς πρόσωπον σὰρξ ὀστοῦν,  

ὅλως ζῷον, φύλλον ῥίζα φλοιός, ὅλως φυτόν (οὐθενὸς  

γὰρ ἄνευ κινήσεως ὁ λόγος αὐτῶν, ἀλλ' ἀεὶ ἔχει ὕλην),  

δῆλον πῶς δεῖ ἐν τοῖς φυσικοῖς τὸ τί ἐστι ζητεῖν καὶ ὁρίζε- 

1026a.5 

σθαι, καὶ διότι καὶ περὶ ψυχῆς ἐνίας θεωρῆσαι τοῦ φυσικοῦ,  

ὅση µὴ ἄνευ τῆς ὕλης ἐστίν. ὅτι µὲν οὖν ἡ φυσικὴ θεωρη- 

τική ἐστι, φανερὸν ἐκ τούτων· ἀλλ' ἔστι καὶ ἡ µαθηµα- 

τικὴ θεωρητική· ἀλλ' εἰ ἀκινήτων καὶ χωριστῶν ἐστί, νῦν  

ἄδηλον, ὅτι µέντοι ἔνια µαθήµατα ᾗ ἀκίνητα καὶ ᾗ χωρι- 

1026a.10 

στὰ θεωρεῖ, δῆλον. εἰ δέ τί ἐστιν ἀΐδιον καὶ ἀκίνητον καὶ  

χωριστόν, φανερὸν ὅτι θεωρητικῆς τὸ γνῶναι, οὐ µέντοι φυ-   

σικῆς γε (περὶ κινητῶν γάρ τινων ἡ φυσική) οὐδὲ µαθηµα- 

τικῆς, ἀλλὰ προτέρας ἀµφοῖν. ἡ µὲν γὰρ φυσικὴ περὶ  

χωριστὰ µὲν ἀλλ' οὐκ ἀκίνητα, τῆς δὲ µαθηµατικῆς ἔνια  

1026a.15 

περὶ ἀκίνητα µὲν οὐ χωριστὰ δὲ ἴσως ἀλλ' ὡς ἐν ὕλῃ· ἡ  

δὲ πρώτη καὶ περὶ χωριστὰ καὶ ἀκίνητα. ἀνάγκη δὲ πάντα  

µὲν τὰ αἴτια ἀΐδια εἶναι, µάλιστα δὲ ταῦτα· ταῦτα γὰρ  

αἴτια τοῖς φανεροῖς τῶν θείων. ὥστε τρεῖς ἂν εἶεν φιλοσο- 

φίαι θεωρητικαί, µαθηµατική, φυσική, θεολογική (οὐ γὰρ  

1026a.20 

ἄδηλον ὅτι εἴ που τὸ θεῖον ὑπάρχει, ἐν τῇ τοιαύτῃ φύσει  

ὑπάρχει), καὶ τὴν τιµιωτάτην δεῖ περὶ τὸ τιµιώτατον γένος  

εἶναι. αἱ µὲν οὖν θεωρητικαὶ τῶν ἄλλων ἐπιστηµῶν αἱρετώ- 

ταται, αὕτη δὲ τῶν θεωρητικῶν. ἀπορήσειε γὰρ ἄν τις πό- 

τερόν ποθ' ἡ πρώτη φιλοσοφία καθόλου ἐστὶν ἢ περί τι γέ- 

1026a.25 

νος καὶ φύσιν τινὰ µίαν (οὐ γὰρ ὁ αὐτὸς τρόπος οὐδ' ἐν  

ταῖς µαθηµατικαῖς, ἀλλ' ἡ µὲν γεωµετρία καὶ ἀστρολογία  



 135 

περί τινα φύσιν εἰσίν, ἡ δὲ καθόλου πασῶν κοινή)· εἰ µὲν  

οὖν µὴ ἔστι τις ἑτέρα οὐσία παρὰ τὰς φύσει συνεστηκυίας, ἡ  

φυσικὴ ἂν εἴη πρώτη ἐπιστήµη· εἰ δ' ἔστι τις οὐσία ἀκίνητος,  

1026a.30 

αὕτη προτέρα καὶ φιλοσοφία πρώτη, καὶ καθόλου οὕτως  

ὅτι πρώτη· καὶ περὶ τοῦ ὄντος ᾗ ὂν ταύτης ἂν εἴη θεωρῆσαι,  

καὶ τί ἐστι καὶ τὰ ὑπάρχοντα ᾗ ὄν.  

 

Αναζητούνται οι αρχές και τα αίτια των όντων – και είναι φανερό ότι εδώ πρόκειται για τα όντα ως όντα. 

Γιατί υπάρχει πράγµατι κάποιο αίτιο της υγείας και της ευεξίας, όπως υπάρχουν και αρχές και αίτια των 

µαθηµατικών· και, γενικώς, κάθε διανοητική επιστήµη, ακόµη και η επιστήµη που έχει µικρή σχέση µε τη 

διανοητική έρευνα, ασχολείται µε αιτίες και αρχές, είτε µε αρχές περισσότερο ακριβείς είτε µε πιο γενικές. 

Όλες όµως αυτές οι επιστήµες περιγράφουν κάποιο ον που υπάρχει ή κάποιο γένος του όντος, και 

µιλούν ακριβώς για αυτό· δεν µιλούν όµως για το ον γενικά ή για το ον ως ον, ούτε διατυπώνουν τον ορισµό 

του «τι είναι». Αντιθέτως το θεωρούν δεδοµένο και εκκινούν από αυτό· και κάποιες επιστήµες το καθιστούν 

έκδηλο µέσω της αίσθησης, ενώ άλλες εκλαµβάνουν ως υπόθεση το «τι είναι» και αποδεικνύουν µε 

περισσότερο ή λιγότερο αυστηρό τρόπο όσα εξαρτώνται άµεσα από το γένος αυτό του όντος. Είναι λοιπόν 

φανερό ότι σε αυτή τη γνωστική διαδικασία δεν υπάρχει καµία απόδειξη της ουσίας ή του «τι είναι», αλλά ο 

τρόπος της κατάδειξης είναι διαφορετικός. Παροµοίως, δεν µιλούν ούτε για το αν υπάρχει ή δεν υπάρχει το 

γένος του όντος µε το οποίο ασχολούνται· γιατί η απόδειξη του «τι είναι» και του «εάν είναι» ανήκει στην 

ίδια διανοητική έρευνα. 

Επειδή λοιπόν και η φυσική είναι επιστήµη που µελετά κάποιο γένος του όντος (γιατί ασχολείται 

ακριβώς µε εκείνες τις ουσίες, που ενσωµατώνουν εντός τους την αρχή της κίνησης και της ακινητοποίησης), 

είναι φανερό ότι η φυσική δεν ούτε πρακτική ούτε ποιητική επιστήµη. Πράγµατι, στα προϊόντα της τέχνης η 

αρχή εδράζεται στον κατασκευαστή – είτε η αρχή αυτή είναι ο νους είτε είναι η τέχνη είτε κάποια δύναµη· 

ενώ στις πράξεις η αρχή εδράζεται στον πράττοντα, και είναι η προαίρεση, αφού το προϊόν της πράξης και το 

προϊόν της προαίρεσης είναι το ίδιο. Κατά συνέπειαν, εφόσον κάθε διανοητική έρευνα είναι ή πρακτική ή 

ποιητική ή θεωρητική, η φυσική θα είναι θεωρητική επιστήµη, αλλά θα ασχολείται µε εκείνα τα όντα που 

µπορούν να κινηθούν, µε εκείνες τις ουσίες που αντιστοιχούν στον ορισµό τους ως επί το πλείστον, και 

σίγουρα δεν είναι χωριστές από την ύλη. 

Το «τι ήταν να είναι» και ο ορισµός αυτών των ουσιών δεν πρέπει να µας διαφεύγει, γιατί χωρίς αυτό 

δεν έχει κανένα αποτέλεσµα η έρευνα. Από τα οριζόµενα τώρα πράγµατα και τους ορισµούς τους, κάποια 

είναι σαν το «σιµόν» και κάποια σαν το «κοίλο». Η διαφορά τους έγκειται στο γεγονός ότι το µεν «σιµόν» 

είναι πάντοτε συνδεδεµένο µε την ύλη (γιατί το «σιµόν» είναι ακριβώς η «κοίλη µύτη»), η δε κοιλότητα δεν 

έχει ύλη αισθητή. Αν λοιπόν όλα τα φυσικά όντα λέγονται όπως το «σιµόν», λ.χ. η µύτη, το µάτι, το 

πρόσωπο, η σάρκα, το οστό, και ακόµη, γενικότερα, το ζώο, το φύλλο, η ρίζα, ο φλοιός, και γενικά το φυτό –

γιατί κανενός από αυτά ο ορισµός δεν διαχωρίζεται από τη µεταβολή, πάντοτε εµπεριέχει την ύλη- , είναι 



 136 

φανερό µε ποιο τρόπο πρέπει να αναζητήσουµε στα φυσικά όντα το «τι είναι», δηλαδή να τα ορίσουµε. 

Επιπλέον, έργο του φυσικού είναι να ασχοληθεί ως έναν βαθµό και µε την ψυχή, µε αυτήν τουλάχιστον που 

δεν διαχωρίζεται από την ύλη. Προκύπτει λοιπόν από τα παραπάνω ότι η φυσική είναι θεωρητική επιστήµη. 

Αλλά και η µαθηµατική επιστήµη είναι θεωρητική. Το αν τώρα το αντικείµενό της είναι όντα που 

είναι πράγµατι ακίνητα και χωριστά από την ύλη, αυτό για την ώρα είναι άδηλο· ότι όµως µελετά κάποιες 

µαθηµατικές οντότητες σαν να είναι ακίνητες και χωριστές, αυτό είναι φανερό. 

Αν υπάρχει κάποιο ον αιώνιο, ακίνητο και χωριστό, τότε είναι φανερό ότι η γνώση του είναι έργο 

µιας θεωρητικής επιστήµης· όχι όµως της φυσικής επιστήµης ούτε των µαθηµατικών, αλλά µιας επιστήµης 

πιο πρωταρχικής και από τις δύο. Γιατί η φυσική ασχολείται µε όντα που έχουν ξεχωριστή ύπαρξη αλλά δεν 

είναι ακίνητα, ενώ αντικείµενα της µαθηµατικής επιστήµης είναι κάποια όντα που είναι µεν ακίνητα, αλλά 

µάλλον δεν είναι χωριστά αλλά δείχνουν να είναι συνδεδεµένα µε την ύλη. Η πρωταρχική όµως επιστήµη 

πρέπει να µελετά και χωριστά και ακίνητα όντα. 

Είναι όµως αναγκαίο όλα τα αίτια να είναι αιώνια, και ιδίως αυτά τα αίτια – γιατί αυτά είναι αίτια των 

ορατών θεϊκών όντων. Εποµένως, τρεις θα είναι οι θεωρητικές φιλοσοφίες: τα µαθηµατικά, η φυσική και η 

θεολογική. Γιατί είναι φανερό ότι, αν κάπου υπάρχει η θεότητα, θα υπάρχει σε αυτού του είδους τις φύσεις – 

και η πιο άξια επιστήµη θα πρέπει να µελετά το πιο άξιο γένος του όντος. Οι θεωρητικές επιστήµες λοιπόν 

είναι προτιµότερες από τις υπόλοιπες επιστήµες, και αυτή η επιστήµη είναι προτιµότερη ανάµεσα στις 

θεωρητικές. 

Θα µπορούσε κανείς να θέσει το ερώτηµα αν η Πρώτη φιλοσοφία είναι καθολική ή αν ασχολείται µε 

ένα συγκεκριµένο γένος ή φύση του όντος (γιατί και στα µαθηµατικά ακόµη υπάρχει µια τέτοια διάκριση, 

αφού η γεωµετρία και η αστρονοµία ασχολούνται µε µία φύση του όντος, ενώ υπάρχουν και τα καθολικά 

µαθηµατικά που είναι κοινά σε όλους τους κλάδους). Αν λοιπόν δεν υπήρχε καµία άλλη ουσία πέρα από τις 

ουσίες που έχουν συσταθεί από τη φύση, τότε η φυσική θα ήταν η πρωταρχική επιστήµη. Αν όµως υπάρχει 

κάποια ουσία ακίνητη, αυτή η ουσία θα προηγείται, και η επιστήµη που την µελετά θα είναι η Πρώτη 

φιλοσοφία· και θα είναι καθολική επιστήµη, ακριβώς γιατί είναι πρωταρχική. Σ’ αυτήν αρµόζει η µελέτη του 

όντος ως ον, σ’ αυτήν το «τι είναι» και οι ιδιότητες που συνάδουν στο ον ως ον. 

  



 137 

Τι είναι η πρώτη φιλοσοφία 
 

Μετά τα φυσικά Α.2 

 

 Ἐπεὶ δὲ ταύτην τὴν ἐπιστήµην ζητοῦµεν, τοῦτ' ἂν εἴη    

982a.5 

σκεπτέον, ἡ περὶ ποίας αἰτίας καὶ περὶ ποίας ἀρχὰς ἐπι- 

στήµη σοφία ἐστίν. εἰ δὴ λάβοι τις τὰς ὑπολήψεις ἃς ἔχο- 

µεν περὶ τοῦ σοφοῦ, τάχ' ἂν ἐκ τούτου φανερὸν γένοιτο µᾶλ- 

λον. ὑπολαµβάνοµεν δὴ πρῶτον µὲν ἐπίστασθαι πάντα τὸν  

σοφὸν ὡς ἐνδέχεται, µὴ καθ' ἕκαστον ἔχοντα ἐπιστήµην  

982a.10 

αὐτῶν· εἶτα τὸν τὰ χαλεπὰ γνῶναι δυνάµενον καὶ µὴ  

ῥᾴδια ἀνθρώπῳ γιγνώσκειν, τοῦτον σοφόν (τὸ γὰρ αἰσθάνε- 

σθαι πάντων κοινόν, διὸ ῥᾴδιον καὶ οὐδὲν σοφόν)· ἔτι τὸν  

ἀκριβέστερον καὶ τὸν διδασκαλικώτερον τῶν αἰτιῶν σοφώτε- 

ρον εἶναι περὶ πᾶσαν ἐπιστήµην· καὶ τῶν ἐπιστηµῶν δὲ τὴν  

982a.15 

αὑτῆς ἕνεκεν καὶ τοῦ εἰδέναι χάριν αἱρετὴν οὖσαν µᾶλλον  

εἶναι σοφίαν ἢ τὴν τῶν ἀποβαινόντων ἕνεκεν, καὶ τὴν ἀρ- 

χικωτέραν τῆς ὑπηρετούσης µᾶλλον σοφίαν· οὐ γὰρ δεῖν  

ἐπιτάττεσθαι τὸν σοφὸν ἀλλ' ἐπιτάττειν, καὶ οὐ τοῦτον  

ἑτέρῳ πείθεσθαι, ἀλλὰ τούτῳ τὸν ἧττον σοφόν.  – τὰς µὲν οὖν  

982a.20 

ὑπολήψεις τοιαύτας καὶ τοσαύτας ἔχοµεν περὶ τῆς σοφίας  

καὶ τῶν σοφῶν· τούτων δὲ τὸ µὲν πάντα ἐπίστασθαι τῷ µά- 

λιστα ἔχοντι τὴν καθόλου ἐπιστήµην ἀναγκαῖον ὑπάρχειν  

(οὗτος γὰρ οἶδέ πως πάντα τὰ ὑποκείµενα), σχεδὸν δὲ καὶ  

χαλεπώτατα ταῦτα γνωρίζειν τοῖς ἀνθρώποις, τὰ µάλιστα  

982a.25 

καθόλου (πορρωτάτω γὰρ τῶν αἰσθήσεών ἐστιν), ἀκριβέσταται  

δὲ τῶν ἐπιστηµῶν αἳ µάλιστα τῶν πρώτων εἰσίν (αἱ γὰρ ἐξ  

ἐλαττόνων ἀκριβέστεραι τῶν ἐκ προσθέσεως λεγοµένων,  

οἷον ἀριθµητικὴ γεωµετρίας)· ἀλλὰ µὴν καὶ διδασκαλική γε  

ἡ τῶν αἰτιῶν θεωρητικὴ µᾶλλον (οὗτοι γὰρ διδάσκουσιν, οἱ τὰς  

982a.30 

αἰτίας λέγοντες περὶ ἑκάστου), τὸ δ' εἰδέναι καὶ τὸ ἐπίστασθαι  



 138 

αὐτῶν ἕνεκα µάλισθ' ὑπάρχει τῇ τοῦ µάλιστα ἐπιστητοῦ ἐπι- 

στήµῃ (ὁ γὰρ τὸ ἐπίστασθαι δι' αὑτὸ αἱρούµενος τὴν µάλιστα  

982b.1 

ἐπιστήµην µάλιστα αἱρήσεται, τοιαύτη δ' ἐστὶν ἡ τοῦ µάλιστα    

ἐπιστητοῦ), µάλιστα δ' ἐπιστητὰ τὰ πρῶτα καὶ τὰ αἴτια (διὰ  

γὰρ ταῦτα καὶ ἐκ τούτων τἆλλα γνωρίζεται ἀλλ' οὐ ταῦτα  

διὰ τῶν ὑποκειµένων), ἀρχικωτάτη δὲ τῶν ἐπιστηµῶν, καὶ  

982b.5 

µᾶλλον ἀρχικὴ τῆς ὑπηρετούσης, ἡ γνωρίζουσα τίνος ἕνεκέν  

ἐστι πρακτέον ἕκαστον· τοῦτο δ' ἐστὶ τἀγαθὸν ἑκάστου, ὅλως  

δὲ τὸ ἄριστον ἐν τῇ φύσει πάσῃ. ἐξ ἁπάντων οὖν τῶν εἰρη- 

µένων ἐπὶ τὴν αὐτὴν ἐπιστήµην πίπτει τὸ ζητούµενον ὄνοµα·  

δεῖ γὰρ ταύτην τῶν πρώτων ἀρχῶν καὶ αἰτιῶν εἶναι θεωρητι- 

982b.10 

κήν· καὶ γὰρ τἀγαθὸν καὶ τὸ οὗ ἕνεκα ἓν τῶν αἰτίων ἐστίν.  

 Ὅτι δ' οὐ ποιητική, δῆλον καὶ ἐκ τῶν πρώτων φιλοσοφη- 

σάντων· διὰ γὰρ τὸ θαυµάζειν οἱ ἄνθρωποι καὶ νῦν καὶ  

τὸ πρῶτον ἤρξαντο φιλοσοφεῖν, ἐξ ἀρχῆς µὲν τὰ πρόχειρα  

τῶν ἀτόπων θαυµάσαντες, εἶτα κατὰ µικρὸν οὕτω προϊόντες  

982b.15 

καὶ περὶ τῶν µειζόνων διαπορήσαντες, οἷον περί τε τῶν τῆς  

σελήνης παθηµάτων καὶ τῶν περὶ τὸν ἥλιον καὶ ἄστρα  

καὶ περὶ τῆς τοῦ παντὸς γενέσεως. ὁ δ' ἀπορῶν καὶ θαυµά- 

ζων οἴεται ἀγνοεῖν (διὸ καὶ ὁ φιλόµυθος φιλόσοφός πώς  

ἐστιν· ὁ γὰρ µῦθος σύγκειται ἐκ θαυµασίων)· ὥστ' εἴπερ διὰ  

982b.20 

τὸ φεύγειν τὴν ἄγνοιαν ἐφιλοσόφησαν, φανερὸν ὅτι διὰ τὸ  

εἰδέναι τὸ ἐπίστασθαι ἐδίωκον καὶ οὐ χρήσεώς τινος ἕνεκεν.  

µαρτυρεῖ δὲ αὐτὸ τὸ συµβεβηκός· σχεδὸν γὰρ πάντων  

ὑπαρχόντων τῶν ἀναγκαίων καὶ πρὸς ῥᾳστώνην καὶ διαγω- 

γὴν ἡ τοιαύτη φρόνησις ἤρξατο ζητεῖσθαι. δῆλον οὖν ὡς δι'  

982b.25 

οὐδεµίαν αὐτὴν ζητοῦµεν χρείαν ἑτέραν, ἀλλ' ὥσπερ ἄνθρω- 

πος, φαµέν, ἐλεύθερος ὁ αὑτοῦ ἕνεκα καὶ µὴ ἄλλου ὤν, οὕτω  

καὶ αὐτὴν ὡς µόνην οὖσαν ἐλευθέραν τῶν ἐπιστηµῶν· µόνη  

γὰρ αὕτη αὑτῆς ἕνεκέν ἐστιν. διὸ καὶ δικαίως ἂν οὐκ ἀνθρω- 

πίνη νοµίζοιτο αὐτῆς ἡ κτῆσις· πολλαχῇ γὰρ ἡ φύσις δούλη τῶν  



 139 

982b.30 

ἀνθρώπων ἐστίν, ὥστε κατὰ Σιµωνίδην “θεὸς ἂν µόνος τοῦτ'  

ἔχοι γέρας”, ἄνδρα δ' οὐκ ἄξιον µὴ οὐ ζητεῖν τὴν καθ' αὑτὸν    

ἐπιστήµην. εἰ δὴ λέγουσί τι οἱ ποιηταὶ καὶ πέφυκε φθονεῖν  

983a.1 

τὸ θεῖον, ἐπὶ τούτου συµβῆναι µάλιστα εἰκὸς καὶ δυστυχεῖς  

εἶναι πάντας τοὺς περιττούς. ἀλλ' οὔτε τὸ θεῖον φθονερὸν ἐν- 

δέχεται εἶναι, ἀλλὰ κατὰ τὴν παροιµίαν πολλὰ ψεύδονται  

ἀοιδοί, οὔτε τῆς τοιαύτης ἄλλην χρὴ νοµίζειν τιµιω- 

983a.5 

τέραν. ἡ γὰρ θειοτάτη καὶ τιµιωτάτη· τοιαύτη δὲ διχῶς  

ἂν εἴη µόνη· ἥν τε γὰρ µάλιστ' ἂν ὁ θεὸς ἔχοι, θεία τῶν  

ἐπιστηµῶν ἐστί, κἂν εἴ τις τῶν θείων εἴη. µόνη δ' αὕτη τού- 

των ἀµφοτέρων τετύχηκεν· ὅ τε γὰρ θεὸς δοκεῖ τῶν αἰτίων  

πᾶσιν εἶναι καὶ ἀρχή τις, καὶ τὴν τοιαύτην ἢ µόνος ἢ µά- 

983a.10 

λιστ' ἂν ἔχοι ὁ θεός. ἀναγκαιότεραι µὲν οὖν πᾶσαι ταύτης,  

ἀµείνων δ' οὐδεµία.  – δεῖ µέντοι πως καταστῆναι τὴν κτῆσιν  

αὐτῆς εἰς τοὐναντίον ἡµῖν τῶν ἐξ ἀρχῆς ζητήσεων. ἄρχονται  

µὲν γάρ, ὥσπερ εἴποµεν, ἀπὸ τοῦ θαυµάζειν πάντες εἰ οὕτως  

ἔχει, καθάπερ <περὶ> τῶν θαυµάτων ταὐτόµατα [τοῖς µήπω τε- 

983a.15 

θεωρηκόσι τὴν αἰτίαν] ἢ περὶ τὰς τοῦ ἡλίου τροπὰς ἢ τὴν τῆς  

διαµέτρου ἀσυµµετρίαν (θαυµαστὸν γὰρ εἶναι δοκεῖ πᾶσι <τοῖς  

µήπω τεθεωρηκόσι τὴν αἰτίαν> εἴ τι τῷ ἐλαχίστῳ µὴ µετρεῖται)·  

δεῖ δὲ εἰς τοὐναντίον καὶ τὸ ἄµεινον κατὰ τὴν παροιµίαν ἀπο- 

τελευτῆσαι, καθάπερ καὶ ἐν τούτοις ὅταν µάθωσιν· οὐθὲν γὰρ  

983a.20 

ἂν οὕτως θαυµάσειεν ἀνὴρ γεωµετρικὸς ὡς εἰ γένοιτο ἡ διάµετρος  

µετρητή. τίς µὲν οὖν ἡ φύσις τῆς ἐπιστήµης τῆς ζητουµένης,  

εἴρηται, καὶ τίς ὁ σκοπὸς οὗ δεῖ τυγχάνειν τὴν ζήτησιν καὶ  

τὴν ὅλην µέθοδον.  

 

Εφόσον αυτή τη γνώση αναζητούµε, το επόµενο που πρέπει να διερευνήσουµε είναι ποιων αιτιών και ποιων 

αρχών η γνώση είναι σοφία. Αν λάβει κανείς υπόψη του τις αντιλήψεις που έχουµε για τον σοφό, ίσως τότε η 

απάντηση στο ερώτηµα αυτό να γίνει πιο εύκολη. Θεωρούµε λοιπόν, πρώτον, ότι ο σοφός γνωρίζει τα πάντα, 

όσο αυτό είναι δυνατό, χωρίς όµως να έχει και γνώση του καθενός από αυτά ξεχωριστά. Έπειτα ότι σοφός 



 140 

είναι αυτός που µπορεί να γνωρίσει τα δύσκολα πράγµατα, αυτά που οι άνθρωποι δεν µπορούν να 

κατανοήσουν µε ευκολία (πράγµατι, η δυνατότητα της αίσθησης είναι κοινή σε όλους, και άρα είναι κάτι 

εύκολο και άσχετο µε τη σοφία). Ακόµη θεωρούµε ότι πιο σοφός σε κάθε τοµέα γνώσης είναι αυτός που 

συλλαµβάνει µε µεγαλύτερη ακρίβεια τις αιτίες, αλλά και αυτός που µπορεί να τις διδάξει καλύτερα. Και από 

τις επιστήµες θεωρούµε πιο κοντά στη σοφία εκείνη που επιλέγεται για αυτήν την ίδια και χάριν της γνώσης, 

και όχι εκείνη που επιλέγεται για τα αποτελέσµατά της. Πιο κοντά στη σοφία είναι και η ιεραρχικά ανώτερη 

επιστήµη σε σχέση µ’ αυτήν που την υπηρετεί – γιατί ο σοφός δεν πρέπει να δέχεται εντολές αλλά να δίνει, 

ούτε να υπακούει σε άλλον, αλλά σ’ αυτόν να υπακούει ο λιγότερο σοφός. 

Οι κοινές λοιπόν αντιλήψεις που έχουµε για τη σοφία και τους σοφούς είναι όσες και όποιες 

αναφέραµε. Από αυτές, (1) η γνώση των πάντων ανήκει κατ’ ανάγκην σε εκείνον που κατέχει στον ύψιστο 

βαθµό την καθολική επιστήµη· γιατί αυτός γνωρίζει, κατά κάποιον τρόπο, όλα όσα υπάγονται σε αυτή. Από 

την άλλη, (2) αυτά ακριβώς τα πράγµατα, τα περισσότερο καθολικά, είναι µάλλον και τα πιο δύσκολα 

αντικείµενα γνώσης για τους ανθρώπους· γιατί είναι τα πιο αποµακρυσµένα από τις αισθήσεις. (3) Οι πιο 

ακριβείς επιστήµες είναι αυτές που ασχολούνται κυρίως µε τα πρωταρχικά αντικείµενα· γιατί αυτές που 

στηρίζονται σε λιγότερες αρχές είναι πιο ακριβείς από εκείνες που, όπως λέµε, χρειάζονται πρόσθετες αρχές – 

λ.χ. η αριθµητική σε σχέση µε τη γεωµετρία. (4) Και η επιστήµη που συλλαµβάνει τις αιτίες µπορεί να 

διδαχτεί καλύτερα· γιατί δάσκαλοι είναι ακριβώς εκείνοι που µιλούν για τις αιτίες του κάθε πράγµατος. (5) H 

γνώση άλλωστε και η κατανόηση που επιλέγονται γι’ αυτές τις ίδιες χαρακτηρίζουν κυρίως την επιστήµη του 

κατεξοχήν επιστητού. Γιατί όποιος επιλέγει τη γνώση για τη γνώση θα προτιµήσει ακριβώς την κατεξοχήν 

επιστήµη, και αυτή είναι η επιστήµη του κατεξοχήν επιστητού· κατεξοχήν όµως επιστητά είναι τα 

πρωταρχικά και τα αίτια, γιατί εξαιτίας αυτών και µέσω αυτών προκύπτει η γνώση των άλλων πραγµάτων, 

ενώ η γνώση αυτών των ίδιων δεν µπορεί να προέλθει από όσα υπάγονται σε αυτά. Τέλος, (6) κυρίαρχη 

επιστήµη, ιεραρχικά ανώτερη σε σχέση µ’ αυτήν που την υπηρετεί, είναι η επιστήµη που γνωρίζει για ποιον 

σκοπό πρέπει να γίνει το κάθε πράγµα· ο σκοπός αυτός είναι το αγαθό για κάθε πράγµα, και, γενικότερα, το 

άριστο σε όλη τη φύση. 

Από όλα όσα έχουµε πει προκύπτει ότι µε τη λέξη «σοφία», που προσπαθούµε να ορίσουµε, 

αναφερόµαστε στην ίδια την επιστήµη: η επιστήµη αυτή είναι η θεωρητική γνώση των πρώτων αρχών και 

των πρώτων αιτιών – αφού και το αγαθό, ο σκοπός για τον οποίο γίνεται κάτι, είναι ένα από τα αίτια. 

Ότι η επιστήµη αυτή δεν είναι ποιητική φαίνεται και από αυτούς που φιλοσόφησαν πρώτοι. Γιατί, 

όπως συµβαίνει και τώρα, οι άνθρωποι άρχισαν για πρώτη φορά να φιλοσοφούν από περιέργεια και 

θαυµασµό. Στην αρχή θεώρησαν άξια θαυµασµού τα παράξενα της καθηµερινής ζωής και, προχωρώντας σιγά 

σιγά µε αυτόν τον τρόπο, άρχισαν να προβληµατίζονται και για τα πιο σηµαντικά, όπως λ.χ. για τα φαινόµενα 

της σελήνης και του ήλιου, για τα άστρα, για τη γέννηση του σύµπαντος. Αυτός όµως που απορεί και που 

θαυµάζει, αντιλαµβάνεται ότι αγνοεί (γι’ αυτό και όποιος αγαπά τους µύθους είναι κατά κάποιο τρόπο και 

φιλόσοφος, αφού οι µύθοι συντίθενται από γεγονότα θαυµάσια). Εφόσον λοιπόν οι άνθρωποι φιλοσόφησαν 

για να ξεφύγουν από την άγνοιά τους, είναι φανερό ότι επιζήτησαν την επιστήµη για την ίδια την γνώση και 

όχι χάριν κάποιας χρησιµότητας. Αυτό φαίνεται και από την πορεία των γεγονότων. Μόνο όταν όλες σχεδόν 



 141 

οι άµεσες ανάγκες τους ικανοποιήθηκαν, και το ίδιο συνέβη µε την άνεση και την απόλαυσή τους, µόνο τότε 

οι άνθρωποι στράφηκαν σ’ αυτού του είδους την πνευµατική αναζήτηση. Είναι λοιπόν φανερό ότι τη γνώση 

αυτή δεν την επιζητούµε για να καλύψει άλλη ανάγκη, αλλά, όπως λέγεται ότι ελεύθερος είναι εκείνος ο 

άνθρωπος που υπάρχει για τον εαυτό του και όχι για κάποιον άλλον, έτσι επιζητούµε και αυτήν ως τη µόνη 

ελεύθερη επιστήµη· γιατί είναι η µόνη που υπάρχει γι’ αυτήν την ίδια. 

Εποµένως, δεν θα ήταν παράλογο να θεωρήσει κανείς ότι η κατάκτηση αυτής της γνώσης ξεπερνά τις 

ανθρώπινες δυνατότητες. Γιατί η φύση των ανθρώπων είναι από πολλές απόψεις δουλική, και, όπως είπε ο 

Σιµωνίδης, «µονάχα ο θεός θα κατείχε αυτό το προνόµιο» – άρα και ο άνθρωπος δεν είναι άξιος να 

αναζητήσει παρά µόνο την επιστήµη που του αρµόζει. Αν έχουν κάποιο δίκιο οι ποιητές, και ισχύει ότι το 

θείο είναι από τη φύση του ζηλόφθονο, τότε στην περίπτωσή µας σίγουρα θα υπάρχει θεϊκός φθόνος, και θα 

είναι κακότυχοι όσοι ξεχωρίζουν σε γνώση. Το θείο όµως δεν είναι δυνατόν να είναι ζηλόφθονο, καθώς, όπως 

λέει και η παροιµία, «πολλά ψέµατα µας λένε οι ποιητές»· κι εµείς δεν χρειάζεται να θεωρήσουµε ότι υπάρχει 

κάποια άλλη γνώση µε µεγαλύτερη αξία – η πιο θεϊκή επιστήµη είναι και η πιο άξια. Mια γνώση τώρα µπορεί 

να είναι θεϊκή µε δύο µόνο τρόπους: η γνώση που κατεξοχήν θα κατείχε ο ίδιος ο θεός είναι µια επιστήµη 

θεϊκή, όπως θεϊκή θα ήταν και µια γνώση των θεϊκών όντων. H επιστήµη µας είναι η µόνη που έχει και τις 

δύο αυτές ιδιότητες: γιατί (1) όλοι πιστεύουν ότι ο θεός ανήκει στα αίτια και είναι ο ίδιος µια αρχή, και γιατί 

(2) πρόκειται για µια γνώση της οποίας ο θεός θα είναι ο µοναδικός ή, έστω, ο κατεξοχήν κάτοχος. Όλες οι 

άλλες επιστήµες είναι πιο αναγκαίες απ’ αυτήν, καµία όµως δεν είναι καλύτερη. 

Ωστόσο η κατάκτηση αυτής της γνώσης πρέπει κατά κάποιον τρόπο να οδηγεί στην αντιστροφή των 

αρχικών µας αναζητήσεων. Όλοι ξεκινούν, όπως είπαµε, από τον θαυµασµό που τους προκαλεί ο τρόπος 

ύπαρξης κάποιων πραγµάτων, όπως στην περίπτωση των αυτόµατων παιχνιδιών ή των ηλιοστασίων ή της 

ασυµµετρίας της διαγωνίου του τετραγώνου και της πλευράς, όπου όλοι όσοι δεν έχουν συλλάβει την αιτία, 

θεωρούν θαυµαστό το γεγονός ότι ένα µήκος δεν µπορεί να µετρηθεί µε την ελάχιστη µονάδα. Πρέπει όµως 

να καταλήξουµε τελικά στο αντίθετο και, σύµφωνα µε την παροιµία, στο καλύτερο – και αυτό ακριβώς 

γίνεται και σ’ αυτά τα ζητήµατα, όταν οι άνθρωποι αποκτήσουν γνώση. Έτσι, τίποτε δεν θα εξέπληττε 

περισσότερο έναν γεωµέτρη από το αν η διαγώνιος του τετραγώνου µπορούσε όντως να µετρηθεί. 

Έχουµε λοιπόν πει ποια είναι η φύση της επιστήµης που αναζητούµε, και ποιον σκοπό πρέπει να έχει 

η αναζήτησή µας και όλη η πορεία της έρευνας. 



 142 

Θεολογία 
 

Μετά τα φυσικά Λ.7 

 

1072a.25 

ἔστι τι ὃ οὐ κινούµενον κινεῖ, ἀΐδιον καὶ οὐσία καὶ ἐνέργεια  

οὖσα. κινεῖ δὲ ὧδε τὸ ὀρεκτὸν καὶ τὸ νοητόν· κινεῖ οὐ κινού- 

µενα. τούτων τὰ πρῶτα τὰ αὐτά. ἐπιθυµητὸν µὲν γὰρ  

τὸ φαινόµενον καλόν, βουλητὸν δὲ πρῶτον τὸ ὂν καλόν·  

ὀρεγόµεθα δὲ διότι δοκεῖ µᾶλλον ἢ δοκεῖ διότι ὀρεγόµεθα·  

1072a.30 

ἀρχὴ γὰρ ἡ νόησις. νοῦς δὲ ὑπὸ τοῦ νοητοῦ κινεῖται, νοητὴ δὲ  

ἡ ἑτέρα συστοιχία καθ' αὑτήν· καὶ ταύτης ἡ οὐσία πρώτη,  

καὶ ταύτης ἡ ἁπλῆ καὶ κατ' ἐνέργειαν (ἔστι δὲ τὸ ἓν καὶ    

τὸ ἁπλοῦν οὐ τὸ αὐτό· τὸ µὲν γὰρ ἓν µέτρον σηµαίνει, τὸ  

δὲ ἁπλοῦν πὼς ἔχον αὐτό). ἀλλὰ µὴν καὶ τὸ καλὸν καὶ  

1072a.35 

τὸ δι' αὑτὸ αἱρετὸν ἐν τῇ αὐτῇ συστοιχίᾳ· καὶ ἔστιν ἄριστον  

1072b.1 

ἀεὶ ἢ ἀνάλογον τὸ πρῶτον. ὅτι δ' ἔστι τὸ οὗ ἕνεκα ἐν τοῖς  

ἀκινήτοις, ἡ διαίρεσις δηλοῖ· ἔστι γὰρ τινὶ τὸ οὗ ἕνεκα <καὶ>  

τινός, ὧν τὸ µὲν ἔστι τὸ δ' οὐκ ἔστι. κινεῖ δὴ ὡς ἐρώµενον,  

κινούµενα δὲ τἆλλα κινεῖ. εἰ µὲν οὖν τι κινεῖται, ἐνδέχεται καὶ  

1072b.5 

ἄλλως ἔχειν, ὥστ' εἰ [ἡ] φορὰ πρώτη ἡ ἐνέργειά ἐστιν, ᾗ κι- 

νεῖται ταύτῃ γε ἐνδέχεται ἄλλως ἔχειν, κατὰ τόπον, καὶ  

εἰ µὴ κατ' οὐσίαν· ἐπεὶ δὲ ἔστι τι κινοῦν αὐτὸ ἀκίνητον ὄν,  

ἐνεργείᾳ ὄν, τοῦτο οὐκ ἐνδέχεται ἄλλως ἔχειν οὐδαµῶς. φορὰ  

γὰρ ἡ πρώτη τῶν µεταβολῶν, ταύτης δὲ ἡ κύκλῳ· ταύ- 

1072b.10 

την δὲ τοῦτο κινεῖ. ἐξ ἀνάγκης ἄρα ἐστὶν ὄν· καὶ ᾗ ἀνάγκῃ,  

καλῶς, καὶ οὕτως ἀρχή. τὸ γὰρ ἀναγκαῖον τοσαυταχῶς,  

τὸ µὲν βίᾳ ὅτι παρὰ τὴν ὁρµήν, τὸ δὲ οὗ οὐκ ἄνευ τὸ εὖ,  

τὸ δὲ µὴ ἐνδεχόµενον ἄλλως ἀλλ' ἁπλῶς.  – ἐκ τοιαύτης  

ἄρα ἀρχῆς ἤρτηται ὁ οὐρανὸς καὶ ἡ φύσις. διαγωγὴ δ'  

1072b.15 

ἐστὶν οἵα ἡ ἀρίστη µικρὸν χρόνον ἡµῖν (οὕτω γὰρ ἀεὶ ἐκεῖνο·  



 143 

ἡµῖν µὲν γὰρ ἀδύνατον), ἐπεὶ καὶ ἡδονὴ ἡ ἐνέργεια τούτου  

(καὶ διὰ τοῦτο ἐγρήγορσις αἴσθησις νόησις ἥδιστον, ἐλπίδες  

δὲ καὶ µνῆµαι διὰ ταῦτα). ἡ δὲ νόησις ἡ καθ' αὑτὴν  

τοῦ καθ' αὑτὸ ἀρίστου, καὶ ἡ µάλιστα τοῦ µάλιστα. αὑτὸν  

1072b.20 

δὲ νοεῖ ὁ νοῦς κατὰ µετάληψιν τοῦ νοητοῦ· νοητὸς γὰρ  

γίγνεται θιγγάνων καὶ νοῶν, ὥστε ταὐτὸν νοῦς καὶ νοητόν.  

τὸ γὰρ δεκτικὸν τοῦ νοητοῦ καὶ τῆς οὐσίας νοῦς, ἐνεργεῖ δὲ  

ἔχων, ὥστ' ἐκείνου µᾶλλον τοῦτο ὃ δοκεῖ ὁ νοῦς θεῖον ἔχειν,    

καὶ ἡ θεωρία τὸ ἥδιστον καὶ ἄριστον. εἰ οὖν οὕτως εὖ ἔχει,  

1072b.25 

ὡς ἡµεῖς ποτέ, ὁ θεὸς ἀεί, θαυµαστόν· εἰ δὲ µᾶλλον, ἔτι  

θαυµασιώτερον. ἔχει δὲ ὧδε. καὶ ζωὴ δέ γε ὑπάρχει· ἡ  

γὰρ νοῦ ἐνέργεια ζωή, ἐκεῖνος δὲ ἡ ἐνέργεια· ἐνέργεια δὲ ἡ  

καθ' αὑτὴν ἐκείνου ζωὴ ἀρίστη καὶ ἀΐδιος. φαµὲν δὴ τὸν  

θεὸν εἶναι ζῷον ἀΐδιον ἄριστον, ὥστε ζωὴ καὶ αἰὼν συνεχὴς  

1072b.30 

καὶ ἀΐδιος ὑπάρχει τῷ θεῷ· τοῦτο γὰρ ὁ θεός. ὅσοι δὲ  

ὑπολαµβάνουσιν, ὥσπερ οἱ Πυθαγόρειοι καὶ Σπεύσιππος  

τὸ κάλλιστον καὶ ἄριστον µὴ ἐν ἀρχῇ εἶναι, διὰ τὸ καὶ  

τῶν φυτῶν καὶ τῶν ζῴων τὰς ἀρχὰς αἴτια µὲν εἶναι τὸ  

δὲ καλὸν καὶ τέλειον ἐν τοῖς ἐκ τούτων, οὐκ ὀρθῶς οἴονται.  

1072b.35 

τὸ γὰρ σπέρµα ἐξ ἑτέρων ἐστὶ προτέρων τελείων, καὶ τὸ  

1073a.1 

πρῶτον οὐ σπέρµα ἐστὶν ἀλλὰ τὸ τέλειον· οἷον πρότερον  

ἄνθρωπον ἂν φαίη τις εἶναι τοῦ σπέρµατος, οὐ τὸν ἐκ τούτου  

γενόµενον ἀλλ' ἕτερον ἐξ οὗ τὸ σπέρµα. ὅτι µὲν οὖν ἔστιν  

οὐσία τις ἀΐδιος καὶ ἀκίνητος καὶ κεχωρισµένη τῶν αἰσθη- 

1073a.5 

τῶν, φανερὸν ἐκ τῶν εἰρηµένων· δέδεικται δὲ καὶ ὅτι µέγε- 

θος οὐδὲν ἔχειν ἐνδέχεται ταύτην τὴν οὐσίαν ἀλλ' ἀµερὴς  

καὶ ἀδιαίρετός ἐστιν (κινεῖ γὰρ τὸν ἄπειρον χρόνον, οὐδὲν δ'  

ἔχει δύναµιν ἄπειρον πεπερασµένον· ἐπεὶ δὲ πᾶν µέγεθος  

ἢ ἄπειρον ἢ πεπερασµένον, πεπερασµένον µὲν διὰ τοῦτο οὐκ  

1073a.10 

ἂν ἔχοι µέγεθος, ἄπειρον δ' ὅτι ὅλως οὐκ ἔστιν οὐδὲν ἄπειρον  



 144 

µέγεθος)· ἀλλὰ µὴν καὶ ὅτι ἀπαθὲς καὶ ἀναλλοίωτον·  

πᾶσαι γὰρ αἱ ἄλλαι κινήσεις ὕστεραι τῆς κατὰ τόπον.  

ταῦτα µὲν οὖν δῆλα διότι τοῦτον ἔχει τὸν τρόπον.  

 

Υπάρχει λοιπόν κάτι που κινείται αιωνίως µε ακατάπαυστη κίνηση, και αυτή η κίνηση είναι η κυκλική κίνηση 

(αυτό άλλωστε φαίνεται όχι µόνο από τον λόγο αλλά και από την εµπειρία). Εποµένως, ο πρώτος ουρανός θα 

είναι αιώνιος. Υπάρχει όµως και κάτι που [τον] κινεί. Και επειδή αυτό που κινείται και κινεί είναι ενδιάµεσο, 

θα υπάρχει ένα κινούν που κινεί χωρίς να κινείται, κάτι που είναι αιώνιο, ουσία και ενέργεια. 

Και κινεί µε τον ίδιο τρόπο που κινούν το αντικείµενο της επιθυµίας και το νοητό: κινούν χωρίς να 

κινούνται. Τα πρωταρχικά κινούντα σ’ αυτά τα πράγµατα είναι τα ίδια. Αντικείµενο της όρεξης είναι αυτό 

που φαίνεται ωραίο, ενώ αντικείµενο της βούλησης είναι κυρίως αυτό που είναι όντως ωραίο. Αυτό που 

φαίνεται να ισχύει είναι ότι επιθυµούµε κάτι γιατί το έχουµε ήδη σκεφθεί και όχι το αντίθετο – το έχουµε 

σκεφθεί επειδή το επιθυµούµε. Γιατί η νόηση είναι αρχή. Ο νους τώρα κινείται από το νοητό, και νοητά είναι 

όσα αποτελούν καθ’ εαυτά τη δεύτερη συστοιχία των αντιθέτων· και από αυτά πρωταρχική είναι η ουσία, και 

από τις ουσίες πρωταρχική είναι η απλή ουσία, η ουσία που βρίσκεται σε ενέργεια (αφού το ένα και το απλό 

δεν ταυτίζονται· το ένα έχει τη σηµασία του µέτρου, ενώ το απλό δείχνει έναν τρόπο οργάνωσης αυτού του 

ενός). Στην ίδια συστοιχία ανήκουν και το ωραίο και εκείνο που επιλέγεται γι’ αυτό το ίδιο. Το πρωταρχικό 

κινούν λοιπόν θα είναι το παντοτινά άριστο, ή κάτι ανάλογο. 

Ότι υπάρχει το «χάριν του οποίου» στα ακίνητα όντα, φαίνεται αν σκεφθούµε την εξής διάκριση: 

άλλο αυτό χάριν του οποίου γίνεται κάτι και άλλο η ωφέλεια του ίδιου του πράγµατος – στα ακίνητα όντα το 

πρώτο υπάρχει, ενώ το άλλο δεν υπάρχει. 

Κινεί λοιπόν ως αντικείµενο έρωτος, ενώ αυτό που κινείται, κινεί µε τη σειρά του τα άλλα. Αν όµως 

κάτι κινείται, ενδέχεται και να είναι και αλλιώς. Εποµένως αν η ενέργεια είναι η πρώτη περιφορά, από τη 

στιγµή που [ο πρώτος ουρανός] κινείται, ταυτοχρόνως θα µπορεί κατά κάποιον τρόπο να είναι και αλλιώς, αν 

όχι κατ’ ουσίαν, τουλάχιστον κατά τόπον. Επειδή όµως υπάρχει κάτι που τον κινεί, ενώ το ίδιο είναι ακίνητο, 

ενεργεία ον, αυτό δεν µπορεί κατά κανένα τρόπο να είναι αλλιώς. Η µετακίνηση είναι η πρωταρχική ανάµεσα 

στις µεταβολές, και η πρωταρχική µετακίνηση είναι η κυκλική περιφορά. Με αυτήν λοιπόν την κίνηση κινεί 

το Κινούν Ακίνητο. Άρα έχει αναγκαία ύπαρξη. Και ως αναγκαίο, θα είναι και ωραίο, και, αφού είναι ωραίο, 

θα αποτελεί αρχή. (Πράγµατι το αναγκαίο λέγεται µε τρεις τρόπους: αναγκαίο είναι αυτό που κινείται βιαίως 

γιατί κινείται ενάντια στη δική του τάση, αναγκαίο είναι αυτό που δεν διαχωρίζεται από το καλό, και 

αναγκαίο είναι κι αυτό που δεν µπορεί να είναι αλλιώς αλλά µόνο έτσι). 

Από µια τέτοια αρχή, λοιπόν, εξαρτάται ο «ουρανός» και η «φύσις». Και η ζωή της είναι όπως η 

άριστη δική µας, που εµείς ωστόσο απολαµβάνουµε σε σπάνιες περιστάσεις. Γιατί εκείνη βρίσκεται αιωνίως 

σ’ αυτήν την κατάσταση, πράγµα που εµείς δεν µπορούµε να πετύχουµε. Και γιατί η ενέργειά της είναι και 

απόλαυση (έτσι η εγρήγορση, η αίσθηση, η νόηση γίνονται απολαυστικές, ενώ οι ελπίδες και οι µνήµες από 

εκεί εξαρτώνται). Η νόηση, η καθ’ εαυτήν, είναι η νόηση του ίδιου του αρίστου, και η κατεξοχήν νόηση είναι 

νόηση του κατεξοχήν αρίστου. Ο νους λοιπόν νοεί τον εαυτό του, και µε τον τρόπο αυτό µετέχει στο νοητό. 



 145 

Γιατί γίνεται ο ίδιος νοητός, καθώς έρχεται σε επαφή µε το νοητό και το νοεί, έτσι ώστε νους και νοητό 

ταυτίζονται. Γιατί αυτό που µπορεί να συλλάβει το νοητό και την ουσία, είναι ο νους. Και ο νους βρίσκεται 

σε ενέργεια από τη στιγµή που κατέχει το νοητό. Εποµένως, η κατοχή του νοητού, περισσότερο από κάθε 

άλλο, είναι το θεϊκό στοιχείο που πιστεύουµε ότι έχει ο νους, και η θεωρία είναι ό,τι πιο ηδονικό και άριστο 

υπάρχει. Αν λοιπόν η ιδανική κατάσταση, που εµείς σπάνια επιτυγχάνουµε, είναι η αιώνια κατάσταση του 

θεού, αυτό είναι αξιοθαύµαστο – και είναι πιο αξιοθαύµαστο, όσο πιο ιδανική είναι η κατάσταση αυτή. Και 

όντως έτσι είναι. Υπάρχει πράγµατι ζωή σ’ αυτόν – γιατί η ενέργεια του νου είναι ζωή, ενώ εκείνος είναι η 

ίδια η ενέργεια. Η δική του ενέργεια καθ’ εαυτήν είναι η άριστη και αιώνια ζωή. Και λέµε ότι ο θεός είναι 

έµβιο ον αιώνιο και άριστο, έτσι ώστε να υπάρχει σ’ αυτόν ζωή και διάρκεια συνεχής και αιώνια. Γιατί αυτό 

είναι ο θεός. 

Όσοι τώρα θεωρούν, όπως οι Πυθαγόρειοι και ο Σπεύσιππος, ότι το ωραιότερο και το άριστο δεν 

ενυπάρχουν στην ίδια την αρχή, και έτσι οι αρχές των φυτών και των ζώων είναι βεβαίως αίτια, το ωραίο 

όµως και το τέλειο εµφανίζονται µόνο σε όσα προκύπτουν από αυτά, κάνουν λάθος. Γιατί το σπέρµα του 

ανθρώπου προέρχεται από πρότερα τέλεια πράγµατα, και πρωταρχικό άλλωστε δεν είναι το σπέρµα αλλά κάτι 

το τέλειο, όπως αν έλεγε ότι ο άνθρωπος προηγείται του σπέρµατος, όχι ο άνθρωπος που θα γεννηθεί από 

αυτό το σπέρµα αλλά άλλος από τον οποίο προέρχεται το σπέρµα. 

Ότι υπάρχει λοιπόν µια ουσία, αιώνια, ακίνητη και ξεχωριστή από τα αισθητά, έχει γίνει φανερό από 

όσα είπαµε. Έχουµε ακόµη δείξει ότι αυτή η ουσία δεν µπορεί να έχει κανένα απολύτως µέγεθος, οπότε είναι 

αµερής και αδιαίρετη. Κινεί κατά τον άπειρο χρόνο, ενώ τίποτε το πεπερασµένο δεν µπορεί να έχει άπειρη 

δύναµη. Καθώς λοιπόν κάθε µέγεθος είναι είτε άπειρο είτε πεπερασµένο, αφού δεν µπορεί όπως δείξαµε να 

έχει πεπερασµένο µέγεθος, ούτε και άπειρο µπορεί να έχει αφού δεν υπάρχει κανένα απολύτως άπειρο 

µέγεθος. Δείξαµε ακόµη ότι η ουσία αυτή είναι απαθής και αναλλοίωτη, αφού όλες οι άλλες µεταβολές 

έπονται της κατά τόπον κίνησης. Όλα αυτά λοιπόν προκύπτουν από τον ίδιο τον τρόπο της ύπαρξής της. 



 146 

Τα τέσσερα αίτια  
 

Φυσικά Β.3 

 

Διωρισµένων δὲ τούτων ἐπισκεπτέον περὶ τῶν αἰτίων,  

ποῖά τε καὶ πόσα τὸν ἀριθµόν ἐστιν. ἐπεὶ γὰρ τοῦ εἰδέναι  

χάριν ἡ πραγµατεία, εἰδέναι δὲ οὐ πρότερον οἰόµεθα ἕκαστον  

πρὶν ἂν λάβωµεν τὸ διὰ τί περὶ ἕκαστον (τοῦτο δ' ἐστὶ τὸ  

194b.20 

λαβεῖν τὴν πρώτην αἰτίαν), δῆλον ὅτι καὶ ἡµῖν τοῦτο ποιη- 

τέον καὶ περὶ γενέσεως καὶ φθορᾶς καὶ πάσης τῆς φυσικῆς  

µεταβολῆς, ὅπως εἰδότες αὐτῶν τὰς ἀρχὰς ἀνάγειν εἰς  

αὐτὰς πειρώµεθα τῶν ζητουµένων ἕκαστον. ἕνα µὲν οὖν τρό- 

πον αἴτιον λέγεται τὸ ἐξ οὗ γίγνεταί τι ἐνυπάρχοντος, οἷον ὁ  

194b.25 

χαλκὸς τοῦ ἀνδριάντος καὶ ὁ ἄργυρος τῆς φιάλης καὶ τὰ  

τούτων γένη· ἄλλον δὲ τὸ εἶδος καὶ τὸ παράδειγµα, τοῦτο  

δ' ἐστὶν ὁ λόγος ὁ τοῦ τί ἦν εἶναι καὶ τὰ τούτου γένη (οἷον τοῦ  

διὰ πασῶν τὰ δύο πρὸς ἕν, καὶ ὅλως ὁ ἀριθµός) καὶ τὰ  

µέρη τὰ ἐν τῷ λόγῳ. ἔτι ὅθεν ἡ ἀρχὴ τῆς µεταβολῆς ἡ  

194b.30 

πρώτη ἢ τῆς ἠρεµήσεως, οἷον ὁ βουλεύσας αἴτιος, καὶ ὁ πα-   

τὴρ τοῦ τέκνου, καὶ ὅλως τὸ ποιοῦν τοῦ ποιουµένου καὶ τὸ µετα- 

βάλλον τοῦ µεταβαλλοµένου. ἔτι ὡς τὸ τέλος· τοῦτο δ' ἐστὶν  

τὸ οὗ ἕνεκα, οἷον τοῦ περιπατεῖν ἡ ὑγίεια· διὰ τί γὰρ περι- 

πατεῖ; φαµέν “ἵνα ὑγιαίνῃ”, καὶ εἰπόντες οὕτως οἰόµεθα ἀπο- 

194b.35 

δεδωκέναι τὸ αἴτιον. καὶ ὅσα δὴ κινήσαντος ἄλλου µεταξὺ  

γίγνεται τοῦ τέλους, οἷον τῆς ὑγιείας ἡ ἰσχνασία ἢ ἡ κάθαρ- 

195a.1 

σις ἢ τὰ φάρµακα ἢ τὰ ὄργανα· πάντα γὰρ ταῦτα τοῦ  

τέλους ἕνεκά ἐστιν, διαφέρει δὲ ἀλλήλων ὡς ὄντα τὰ µὲν  

ἔργα τὰ δ' ὄργανα.  

        τὰ µὲν οὖν αἴτια σχεδὸν τοσαυταχῶς  

λέγεται, συµβαίνει δὲ πολλαχῶς λεγοµένων τῶν αἰτίων καὶ  

195a.5 

πολλὰ τοῦ αὐτοῦ αἴτια εἶναι, οὐ κατὰ συµβεβηκός, οἷον τοῦ  



 147 

ἀνδριάντος καὶ ἡ ἀνδριαντοποιικὴ καὶ ὁ χαλκός, οὐ καθ'  

ἕτερόν τι ἀλλ' ᾗ ἀνδριάς, ἀλλ' οὐ τὸν αὐτὸν τρόπον, ἀλλὰ  

τὸ µὲν ὡς ὕλη τὸ δ' ὡς ὅθεν ἡ κίνησις. ἔστιν δέ τινα καὶ  

ἀλλήλων αἴτια, οἷον τὸ πονεῖν τῆς εὐεξίας καὶ αὕτη τοῦ  

195a.10 

πονεῖν· ἀλλ' οὐ τὸν αὐτὸν τρόπον, ἀλλὰ τὸ µὲν ὡς τέλος  

τὸ δ' ὡς ἀρχὴ κινήσεως. ἔτι δὲ τὸ αὐτὸ τῶν ἐναντίων  

ἐστίν· ὃ γὰρ παρὸν αἴτιον τοῦδε, τοῦτο καὶ ἀπὸν αἰτιώµεθα  

ἐνίοτε τοῦ ἐναντίου, οἷον τὴν ἀπουσίαν τοῦ κυβερνήτου τῆς τοῦ  

πλοίου ἀνατροπῆς, οὗ ἦν ἡ παρουσία αἰτία τῆς σωτηρίας.  

195a.15 

ἅπαντα δὲ τὰ νῦν εἰρηµένα αἴτια εἰς τέτταρας πίπτει τρόπους  

τοὺς φανερωτάτους. τὰ µὲν γὰρ στοιχεῖα τῶν συλλαβῶν καὶ  

ἡ ὕλη τῶν σκευαστῶν καὶ τὸ πῦρ καὶ τὰ τοιαῦτα τῶν σω- 

µάτων καὶ τὰ µέρη τοῦ ὅλου καὶ αἱ ὑποθέσεις τοῦ συµπε- 

ράσµατος ὡς τὸ ἐξ οὗ αἴτιά ἐστιν, τούτων δὲ τὰ µὲν ὡς τὸ  

195a.20 

ὑποκείµενον, οἷον τὰ µέρη, τὰ δὲ ὡς τὸ τί ἦν εἶναι, τό τε  

ὅλον καὶ ἡ σύνθεσις καὶ τὸ εἶδος· τὸ δὲ σπέρµα καὶ ὁ ἰα- 

τρὸς καὶ ὁ βουλεύσας καὶ ὅλως τὸ ποιοῦν, πάντα ὅθεν ἡ  

ἀρχὴ τῆς µεταβολῆς ἢ στάσεως [ἢ κινήσεως]· τὰ δ' ὡς τὸ    

τέλος καὶ τἀγαθὸν τῶν ἄλλων· τὸ γὰρ οὗ ἕνεκα βέλτιστον  

195a.25 

καὶ τέλος τῶν ἄλλων ἐθέλει εἶναι· διαφερέτω δὲ µηδὲν εἰ- 

πεῖν αὐτὸ ἀγαθὸν ἢ φαινόµενον ἀγαθόν.  

                      τὰ µὲν οὖν αἴτια  

ταῦτα καὶ τοσαῦτά ἐστι τῷ εἴδει· τρόποι δὲ τῶν αἰτίων  

ἀριθµῷ µὲν εἰσὶ πολλοί, κεφαλαιούµενοι δὲ καὶ οὗτοι ἐλάτ- 

τους. λέγεται γὰρ αἴτια πολλαχῶς, καὶ αὐτῶν τῶν ὁµοει- 

195a.30 

δῶν προτέρως καὶ ὑστέρως ἄλλο ἄλλου, οἷον ὑγιείας ἰατρὸς  

καὶ τεχνίτης, καὶ τοῦ διὰ πασῶν τὸ διπλάσιον καὶ ἀριθ- 

µός, καὶ ἀεὶ τὰ περιέχοντα πρὸς τὰ καθ' ἕκαστον. ἔτι δ'  

ὡς τὸ συµβεβηκὸς καὶ τὰ τούτων γένη, οἷον ἀνδριάντος ἄλ- 

λως Πολύκλειτος καὶ ἄλλως ἀνδριαντοποιός, ὅτι συµβέβηκε  

195a.35 

τῷ ἀνδριαντοποιῷ τὸ Πολυκλείτῳ εἶναι. καὶ τὰ περιέχοντα δὲ  



 148 

τὸ συµβεβηκός, οἷον εἰ ὁ ἄνθρωπος αἴτιος εἴη ἀνδριάντος ἢ  

195b.1 

ὅλως ζῷον. ἔστι δὲ καὶ τῶν συµβεβηκότων ἄλλα ἄλλων  

πορρώτερον καὶ ἐγγύτερον, οἷον εἰ ὁ λευκὸς καὶ ὁ µουσικὸς αἴ- 

τιος λέγοιτο τοῦ ἀνδριάντος. πάντα δὲ καὶ τὰ οἰκείως λεγό- 

µενα καὶ τὰ κατὰ συµβεβηκὸς τὰ µὲν ὡς δυνάµενα λέ- 

195b.5 

γεται τὰ δ' ὡς ἐνεργοῦντα, οἷον τοῦ οἰκοδοµεῖσθαι οἰκίαν οἰ- 

κοδόµος ἢ οἰκοδοµῶν οἰκοδόµος. ὁµοίως δὲ λεχθήσεται καὶ  

ἐφ' ὧν αἴτια τὰ αἴτια τοῖς εἰρηµένοις, οἷον τουδὶ τοῦ ἀνδριάν- 

τος ἢ ἀνδριάντος ἢ ὅλως εἰκόνος, καὶ χαλκοῦ τοῦδε ἢ  

χαλκοῦ ἢ ὅλως ὕλης· καὶ ἐπὶ τῶν συµβεβηκότων ὡσαύ- 

195b.10 

τως. ἔτι δὲ συµπλεκόµενα καὶ ταῦτα κἀκεῖνα λεχθήσεται,  

οἷον οὐ Πολύκλειτος οὐδὲ ἀνδριαντοποιός, ἀλλὰ Πολύκλειτος  

ἀνδριαντοποιός. ἀλλ' ὅµως ἅπαντα ταῦτά ἐστι τὸ µὲν πλῆ- 

θος ἕξ, λεγόµενα δὲ διχῶς· ἢ γὰρ ὡς τὸ καθ' ἕκαστον,    

ἢ ὡς τὸ γένος, ἢ ὡς τὸ συµβεβηκός, ἢ ὡς τὸ γένος τοῦ  

195b.15 

συµβεβηκότος, ἢ ὡς συµπλεκόµενα ταῦτα ἢ ὡς ἁπλῶς  

λεγόµενα· πάντα δὲ ἢ ἐνεργοῦντα ἢ κατὰ δύναµιν. δια- 

φέρει δὲ τοσοῦτον, ὅτι τὰ µὲν ἐνεργοῦντα καὶ τὰ καθ' ἕκα- 

στον ἅµα ἔστι καὶ οὐκ ἔστι καὶ ὧν αἴτια, οἷον ὅδ' ὁ ἰα- 

τρεύων τῷδε τῷ ὑγιαζοµένῳ καὶ ὅδε ὁ οἰκοδοµῶν τῷδε  

195b.20 

τῷ οἰκοδοµουµένῳ, τὰ δὲ κατὰ δύναµιν οὐκ ἀεί. φθεί- 

ρεται γὰρ οὐχ ἅµα ἡ οἰκία καὶ ὁ οἰκοδόµος.  

                       δεῖ δ' ἀεὶ  

τὸ αἴτιον ἑκάστου τὸ ἀκρότατον ζητεῖν, ὥσπερ καὶ ἐπὶ τῶν  

ἄλλων (οἷον ἅνθρωπος οἰκοδοµεῖ ὅτι οἰκοδόµος, ὁ δ' οἰκο- 

δόµος κατὰ τὴν οἰκοδοµικήν· τοῦτο τοίνυν πρότερον τὸ αἴ- 

195b.25 

τιον, καὶ οὕτως ἐπὶ πάντων)· ἔτι τὰ µὲν γένη τῶν γενῶν,  

τὰ δὲ καθ' ἕκαστον τῶν καθ' ἕκαστον (οἷον ἀνδριαντο- 

ποιὸς µὲν ἀνδριάντος, ὁδὶ δὲ τουδί)· καὶ τὰς µὲν δυνάµεις  

τῶν δυνατῶν, τὰ δ' ἐνεργοῦντα πρὸς τὰ ἐνεργούµενα. ὅσα  

µὲν οὖν τὰ αἴτια καὶ ὃν τρόπον αἴτια, ἔστω ἡµῖν διωρισµένα  



 149 

195b.30 

ἱκανῶς.  

 

Αφού κάναµε τις προηγούµενες διακρίσεις, είναι καιρός να στραφούµε στα αίτια: θα πρέπει να εξετάσουµε 

ποια πράγµατα είναι αίτια και πόσα είδη αιτίων υπάρχουν. Καθώς λοιπόν σκοπός της πραγµατείας µας είναι η 

γνώση, και εφόσον δεν πιστεύουµε ότι γνωρίζουµε ένα πράγµα πριν συλλάβουµε το «γιατί» του (πριν δηλαδή 

συλλάβουµε την πρώτη αιτία), είναι φανερό ότι πρέπει να κάνουµε το ίδιο και για τη γέννηση και τη φθορά 

και όλη τη φυσική αλλαγή. Έτσι ώστε, αφού θα έχουµε γνωρίσει τις αρχές αυτών των µεταβολών, να 

προσπαθήσουµε να αναγάγουµε το κάθε ζητούµενο σε αυτές τις αρχές. 

Κατά µία έννοια λοιπόν, αίτιο λέγεται το ενυπάρχον συστατικό από το οποίο γίνεται κάτι, λ.χ. ο 

χαλκός για τον ανδριάντα, ο άργυρος για το δοχείο, και τα γένη αυτών των συστατικών. 

Κατά µία άλλη έννοια, αίτιο λέγεται το είδος και το υπόδειγµα ενός όντος. Πρόκειται για τον ορισµό 

τού «τι ήταν να είναι» και για τα γένη του (λ.χ. για τη µουσική οκτάβα αίτιο είναι η αναλογία 2/1, και 

γενικότερα ο αριθµός), όπως και για τα µέρη που περιέχονται στον ορισµό. 

Ακόµη αίτιο λέγεται αυτό από όπου προέρχεται η µεταβολή ή η ακινητοποίηση, όπως λ.χ. αίτιος είναι 

αυτός που επεδίωξε κάτι, αίτιος του παιδιού είναι ο πατέρας, και γενικότερα αυτό που κάνει κάτι είναι αίτιο 

αυτού που γίνεται και αυτό που µεταβάλλει αυτού που µεταβάλλεται. 

Και επιπλέον µιλάµε για αίτιο µε την έννοια του τέλους. Πρόκειται γι’ αυτό χάριν του οποίου γίνεται 

κάτι, όπως λ.χ. όταν λέµε ότι η υγεία είναι αίτιο του περιπάτου: στην ερώτηση γιατί κάποιος περπατάει, 

απαντάµε «για να έχει υγεία», και λέγοντας αυτό πιστεύουµε ότι έχουµε αποδώσει το αίτιο. Θα µπορούσαµε 

να συµπεριλάβουµε εδώ και όσα παρεµβάλλονται πριν από το τέλος, σε µια διαδικασία που κινήθηκε από 

κάτι άλλο, όπως είναι λ.χ. το αδυνάτισµα, η κάθαρση, τα φάρµακα ή τα ιατρικά όργανα για την επίτευξη της 

υγείας. Γιατί όλα αυτά γίνονται χάριν του τέλους, αν και διαφέρουν µεταξύ τους στο ότι άλλα είναι έργα και 

άλλα όργανα. 

Τα αίτια λέγονται λοιπόν µε τόσες έννοιες περίπου. Και αφού τα αίτια έχουν πολλές έννοιες, 

συµβαίνει το ίδιο πράγµα να έχει πολλά αίτια, και µάλιστα όχι κατά συµβεβηκός. Για παράδειγµα, και η 

γλυπτική και ο χαλκός είναι αίτια του αγάλµατος – είναι αίτια του αγάλµατος ως άγαλµα και όχι ως κάτι 

άλλο. Δεν είναι όµως αίτια µε την ίδια έννοια: ο χαλκός είναι αίτιο ως ύλη, ενώ η γλυπτική ως προέλευση της 

κίνησης. Υπάρχουν επίσης πράγµατα που το καθένα είναι αίτιο του άλλου, όπως ο µόχθος της ευεξίας και η 

ευεξία του µόχθου. Δεν είναι όµως αίτια µε την ίδια έννοια: η ευεξία είναι αίτιο ως τέλος, ενώ ο µόχθος ως 

αρχή της κίνησης. Ακόµη, το ίδιο πράγµα µπορεί να είναι αίτιο αντίθετων καταστάσεων: αυτό που, όταν είναι 

παρόν, θεωρούµε ότι είναι αίτιο ενός γεγονότος, το ίδιο, όταν είναι απόν, θεωρούµε πολλές φορές ότι είναι 

αίτιο του αντίθετου γεγονότος· λ.χ. αιτία της ανατροπής ενός πλοίου θεωρείται η απουσία του κυβερνήτη, του 

οποίου η παρουσία θα ήταν αιτία της σωτηρίας του πλοίου. 

Όλα τα αίτια που έχουµε αναφέρει εντάσσονται σε τέσσερις ευδιάκριτες οµάδες. Τα γράµµατα των 

συλλαβών, η ύλη των τεχνηµάτων, η φωτιά και τα άλλα στοιχεία των σωµάτων, τα µέρη του όλου, οι 

προκείµενες του συµπεράσµατος, όλα αυτά είναι αίτια µε την έννοια του «από τι». Στα ζεύγη αυτά, το ένα 



 150 

σκέλος είναι αίτιο ως υποκείµενο, όπως τα µέρη για το όλον, ενώ το άλλο είναι αίτιο ως το «τι ήταν να είναι», 

και είναι το όλον, η σύνθεση και το είδος. Από την άλλη πλευρά, το σπέρµα, ο γιατρός, αυτός που επιδίωξε 

κάτι και γενικά οτιδήποτε κάνει κάτι, όλα αυτά είναι αίτια µε την έννοια της προέλευσης της µεταβολής ή της 

στάσης. Και είναι και τα αίτια µε την έννοια του τέλους ή του αγαθού των άλλων. Γιατί αυτό χάριν του 

οποίου γίνονται τα άλλα πράγµατα φιλοδοξεί να είναι το καλύτερο γι’ αυτά και το τέλος τους – δεν έχει καµιά 

διαφορά το αν θα το αποκαλέσουµε αγαθό ή φαινοµενικό αγαθό. 

Αυτά είναι λοιπόν τα αίτια και τόσα είναι τα είδη τους. Υπάρχουν βεβαίως πολλές εκδοχές των 

αιτίων, αλλά και αυτές µπορούν να συνοψιστούν σε λιγότερες. Είπαµε ότι τα αίτια λέγονται µε πολλές 

έννοιες. Και ανάµεσα όµως στα οµοειδή αίτια κάποια προηγούνται και κάποια άλλα έπονται: λ.χ. αίτιο της 

υγείας είναι ένας γιατρός αλλά και ένας τεχνίτης, της οκτάβας το 2/1 αλλά και ένας αριθµός, και πάντοτε τα 

επιµέρους σε σχέση µε τα γένη που τα εµπεριέχουν. Ακόµη, κάποια πράγµατα είναι αίτια κατά συµβεβηκός ή 

και αίτια «κατά το γένος του συµβεβηκότος»: λ.χ. αίτιο του αγάλµατος είναι κατά διαφορετικό τρόπο ο 

Πολύκλειτος και κατά διαφορετικό ένας αγαλµατοποιός, αφού συνέβη απλώς στον αγαλµατοποιό να είναι ο 

Πολύκλειτος· αίτια όµως είναι και αυτά που εµπεριέχουν το κατά συµβεβηκός αίτιο, όπως λ.χ. αν λέγαµε ότι ο 

άνθρωπος είναι αίτιο του αγάλµατος ή και γενικότερα ένα ζώο. Και από τα κατά συµβεβηκός αίτια, άλλα είναι 

πιο αποµακρυσµένα και άλλα πιο κοντινά, όπως αν λέγαµε ότι ο λευκός ή ο µουσικός είναι το αίτιο του 

αγάλµατος. Όλα πάλι τα αίτια, και τα οικεία αίτια και τα κατά συµβεβηκός, µπορούν να διατυπωθούν είτε ως 

δυνητικά αίτια είτε ως ενεργητικά αίτια, όπως λ.χ. όταν πούµε ότι αίτιος της οικοδόµησης µιας οικίας είναι 

ένας οικοδόµος ή ένας οικοδόµος που τώρα χτίζει. 

Παρόµοιες διακρίσεις θα µπορούσαν να γίνουν και για τα πράγµατα, τα οποία καλούνται να 

αιτιολογήσουν αυτά τα αίτια: γι’ αυτό το άγαλµα ή για ένα άγαλµα ή για µια αναπαράσταση γενικά, και 

παροµοίως γι’ αυτόν τον χαλκό, για τον χαλκό ή για το υλικό γενικά. Το ίδιο ισχύει και για τα γνωρίσµατα 

των πραγµάτων. Ή ακόµη θα µπορούσαµε να συνδυάσουµε σε µια έκφραση και τα µεν και τα δε, και να 

πούµε λ.χ. ότι αίτιο δεν είναι ούτε ο Πολύκλειτος ούτε ένας αγαλµατοποιός, αλλά είναι ο αγαλµατοποιός 

Πολύκλειτος. 

Όλα τα παραπάνω συνοψίζονται τελικά σε έξι, το καθένα από τα οποία λέγεται µε δύο έννοιες. Είναι 

το επιµέρους αίτιο ή το γενικό αίτιο, το κατά συµβεβηκός αίτιο ή το γένος του, ο συνδυασµός τους ή το 

καθένα ξεχωριστά. Και όλα αυτά µπορούν να είναι ενεργητικά ή δυνητικά. H διαφορά έγκειται στο ότι τα 

ενεργητικά και τα επιµέρους αίτια υπάρχουν ή δεν υπάρχουν πάντοτε µαζί µε τα πράγµατα που αιτιολογούν, 

όπως λ.χ. ο συγκεκριµένος γιατρός µε τον συγκεκριµένο ασθενή που γιατρεύεται ή αυτός που χτίζει µε αυτό 

το κτίσµα που οικοδοµείται. Στα δυνητικά όµως αίτια αυτό δεν συµβαίνει πάντοτε· γιατί δεν παύουν να 

υπάρχουν και τα δύο µαζί, και η οικία και ο οικοδόµος. 

Πρέπει πάντα να αναζητούµε το ακραίο αίτιο κάθε πράγµατος, όπως κάνουµε σε κάθε έρευνα: λ.χ. 

ένας άνθρωπος οικοδοµεί επειδή είναι οικοδόµος, ο οικοδόµος όµως οικοδοµεί σύµφωνα µε την τέχνη της 

οικοδοµικής. Αυτό είναι το πρωταρχικό αίτιο, και το ίδιο ισχύει σε όλες τις περιπτώσεις. Ακόµη, τα γένη 

πρέπει να αιτιολογούν τα γένη και τα επιµέρους τα επιµέρους: ένας αγαλµατοποιός είναι αίτιος ενός 



 151 

αγάλµατος, και αυτός εδώ ο αγαλµατοποιός είναι αίτιος αυτού εδώ του αγάλµατος. Τα δυνητικά αίτια πρέπει 

να αναφέρονται στα δυνατά πράγµατα και τα ενεργητικά αίτια στα ενεργοποιηµένα πράγµατα. 

Ας θεωρήσουµε λοιπόν ότι έχουµε προσδιορίσει επαρκώς πόσα είναι τα αίτια και µε ποια έννοια είναι 

αίτια. 



 152 

Τα τέσσερα αίτια στη φύση 
 

Φυσικά Β.7 

 

 Ὅτι δὲ ἔστιν αἴτια, καὶ ὅτι τοσαῦτα τὸν ἀριθµὸν ὅσα  

198a.15 

φαµέν, δῆλον· τοσαῦτα γὰρ τὸν ἀριθµὸν τὸ διὰ τί περιεί- 

ληφεν· ἢ γὰρ εἰς τὸ τί ἐστιν ἀνάγεται τὸ διὰ τί ἔσχατον,  

ἐν τοῖς ἀκινήτοις (οἷον ἐν τοῖς µαθήµασιν· εἰς ὁρισµὸν γὰρ  

τοῦ εὐθέος ἢ συµµέτρου ἢ ἄλλου τινὸς ἀνάγεται ἔσχατον),  

ἢ εἰς τὸ κινῆσαν πρῶτον (οἷον διὰ τί ἐπολέµησαν; ὅτι ἐσύ-   

198a.20 

λησαν), ἢ τίνος ἕνεκα (ἵνα ἄρξωσιν), ἢ ἐν τοῖς γιγνοµένοις ἡ  

ὕλη.  

  ὅτι µὲν οὖν τὰ αἴτια ταῦτα καὶ τοσαῦτα, φανερόν·  

ἐπεὶ δ' αἱ αἰτίαι τέτταρες, περὶ πασῶν τοῦ φυσικοῦ εἰδέναι,  

καὶ εἰς πάσας ἀνάγων τὸ διὰ τί ἀποδώσει φυσικῶς, τὴν  

ὕλην, τὸ εἶδος, τὸ κινῆσαν, τὸ οὗ ἕνεκα. ἔρχεται δὲ τὰ τρία  

198a.25 

εἰς [τὸ] ἓν πολλάκις· τὸ µὲν γὰρ τί ἐστι καὶ τὸ οὗ ἕνεκα ἕν  

ἐστι, τὸ δ' ὅθεν ἡ κίνησις πρῶτον τῷ εἴδει ταὐτὸ τούτοις· ἄν- 

θρωπος γὰρ ἄνθρωπον γεννᾷ – καὶ ὅλως ὅσα κινούµενα κινεῖ  

(ὅσα δὲ µή, οὐκέτι φυσικῆς· οὐ γὰρ ἐν αὑτοῖς ἔχοντα κίνησιν  

οὐδ' ἀρχὴν κινήσεως κινεῖ, ἀλλ' ἀκίνητα ὄντα· διὸ τρεῖς αἱ  

198a.30 

πραγµατεῖαι, ἡ µὲν περὶ ἀκινήτων, ἡ δὲ περὶ κινουµένων µὲν  

ἀφθάρτων δέ, ἡ δὲ περὶ τὰ φθαρτά). ὥστε τὸ διὰ τί καὶ  

εἰς τὴν ὕλην ἀνάγοντι ἀποδίδοται, καὶ εἰς τὸ τί ἐστιν, καὶ  

εἰς τὸ πρῶτον κινῆσαν. περὶ γενέσεως γὰρ µάλιστα τοῦτον  

τὸν τρόπον τὰς αἰτίας σκοποῦσι, τί µετὰ τί γίγνεται, καὶ τί  

198a.35 

πρῶτον ἐποίησεν ἢ τί ἔπαθεν, καὶ οὕτως αἰεὶ τὸ ἐφεξῆς. διτταὶ  

δὲ αἱ ἀρχαὶ αἱ κινοῦσαι φυσικῶς, ὧν ἡ ἑτέρα οὐ φυσική· οὐ  

198b.1 

γὰρ ἔχει κινήσεως ἀρχὴν ἐν αὑτῇ. τοιοῦτον δ' ἐστὶν εἴ τι κι- 

νεῖ µὴ κινούµενον, ὥσπερ τό τε παντελῶς ἀκίνητον καὶ [τὸ]  

πάντων πρῶτον καὶ τὸ τί ἐστιν καὶ ἡ µορφή· τέλος γὰρ καὶ  



 153 

οὗ ἕνεκα· ὥστε ἐπεὶ ἡ φύσις ἕνεκά του, καὶ ταύτην εἰδέναι  

198b.5 

δεῖ, καὶ πάντως ἀποδοτέον τὸ διὰ τί, οἷον ὅτι ἐκ τοῦδε  

ἀνάγκη τόδε (τὸ δὲ ἐκ τοῦδε ἢ ἁπλῶς ἢ ὡς ἐπὶ τὸ πολύ),  

καὶ εἰ µέλλει τοδὶ ἔσεσθαι (ὥσπερ ἐκ τῶν προτάσεων τὸ  

συµπέρασµα), καὶ ὅτι τοῦτ' ἦν τὸ τί ἦν εἶναι, καὶ διότι βέλ- 

τιον οὕτως, οὐχ ἁπλῶς, ἀλλὰ τὸ πρὸς τὴν ἑκάστου οὐσίαν.    

 

Είναι φανερό λοιπόν ότι υπάρχουν αίτια και ότι το πλήθος τους είναι αυτό που αναφέραµε. Γιατί τόσα είναι 

τα αίτια που περιέχονται στο ερώτηµα «γιατί». Πράγµατι, το «γιατί» ανάγεται τελικά: είτε 1) στο «τι είναι 

κάτι», αν πρόκειται για αµετάβλητα όντα (όπως στα µαθηµατικά, όπου το «γιατί» ανάγεται τελικά σε έναν 

ορισµό της ευθείας γραµµής, του σύµµετρου αριθµού ή κάποιου άλλου µεγέθους)· είτε 2) σε αυτό που αρχικά 

προκάλεσε την κίνηση (λ.χ. γιατί πολέµησαν; επειδή έγιναν λεηλασίες)· είτε 3) στον συγκεκριµένο σκοπό 

(πολέµησαν για να κυριαρχήσουν)· είτε 4) στην ύλη, αν πρόκειται για πράγµατα που µεταβάλλονται. 

Αυτά είναι λοιπόν τα αίτια και αυτό το πλήθος τους. Επειδή οι αιτίες είναι τέσσερις, χρέος του 

φυσικού είναι να τις γνωρίσει όλες, και ανάγοντας το «γιατί» και στις τέσσερις –στην ύλη, στο είδος, σε αυτό 

που προκάλεσε την κίνηση, στον σκοπό– να είναι σε θέση να δώσει τη φυσική αιτιολογία. Πολλές φορές 

βεβαίως τα τρία από τα τέσσερα αίτια ταυτίζονται. Το «τι είναι κάτι» και το «χάριν του οποίου γίνεται κάτι» 

συµπίπτουν, ενώ και η αρχική προέλευση της κίνησης ταυτίζεται ως προς το είδος µε αυτά τα δύο. Γιατί ένας 

άνθρωπος γεννά έναν άνθρωπο, και το ίδιο γίνεται σε όλα όσα κινούν ενώ και τα ίδια κινούνται. Όσα πάλι δεν 

κινούνται, ξεφεύγουν από την αρµοδιότητα της φυσικής επιστήµης· πρόκειται γι’ αυτά που, χωρίς να έχουν 

µέσα τους κίνηση ή αρχή κίνησης, κινούν, αλλά τα ίδια παραµένουν ακίνητα. Γι’ αυτό άλλωστε υπάρχουν 

τρεις διαφορετικές πραγµατείες: η πρώτη ασχολείται µε τα ακίνητα, η δεύτερη µε τα κινούµενα αλλά 

άφθαρτα και η τρίτη µε τα φθαρτά. Εποµένως ο φυσικός θα πρέπει να απαντήσει στο «γιατί», ανάγοντάς το 

και στην ύλη, και στο «τι είναι κάτι», και σε αυτό που προκάλεσε την κίνηση. 

Συνήθως όµως διερευνούν τις αιτίες της µεταβολής των όντων ως εξής: εξετάζουν τι έρχεται µετά 

από τι, ποια είναι η πρώτη ενέργεια που κάτι έκανε ή έπαθε, και συνεχίζουν µε τον ίδιο τρόπο στα επόµενα. 

Οι αρχές όµως που προκαλούν τη φυσική κίνηση είναι δύο, και η δεύτερη από αυτές δεν είναι φυσική – γιατί 

δεν έχει µέσα της αρχή κίνησης. Τέτοιο είναι ό,τι κινεί χωρίς να κινείται, όπως αυτό που είναι εντελώς 

ακίνητο και προηγείται των πάντων, και ακόµη το «τι είναι κάτι» και η µορφή των όντων – γιατί αποτελούν 

ένα τέλος και έναν σκοπό. Συνεπώς, επειδή η φύση έχει σκοπό, θα πρέπει ο φυσικός να γνωρίζει και αυτό το 

είδος της αιτίας, και να δίνει την πλήρη αιτιολογία απαντώντας στο ερώτηµα «γιατί»: πώς από αυτό γίνεται 

κατ’ ανάγκην εκείνο (όπου το «από αυτό γίνεται» λέγεται είτε µε γενική έννοια είτε µε την έννοια του κατά 

κανόνα)· και ακόµη πώς διασφαλίζεται ότι ένα πράγµα θα είναι τέτοιο (όπως στον συλλογισµό το 

συµπέρασµα προκύπτει από τις προκείµενες)· αλλά και ότι αυτό που κάτι είναι ήταν το «τι ήταν να είναι»· 

και γιατί, µε αυτόν τον τρόπο, ένα πράγµα είναι καλύτερο – όχι γενικά καλύτερο, αλλά καλύτερο σε σχέση µε 

τη δική του ουσία.   



 154 

Βασικές φυσικές έννοιες – Κίνηση 
 

Φυσικά Γ.1 

 

 Ἐπεὶ δ' ἡ φύσις µέν ἐστιν ἀρχὴ κινήσεως καὶ µετα- 

βολῆς, ἡ δὲ µέθοδος ἡµῖν περὶ φύσεώς ἐστι, δεῖ µὴ λαν- 

θάνειν τί ἐστι κίνησις· ἀναγκαῖον γὰρ ἀγνοουµένης αὐτῆς ἀγ- 

200b.15 

νοεῖσθαι καὶ τὴν φύσιν. διορισαµένοις δὲ περὶ κινήσεως πει- 

ρατέον τὸν αὐτὸν ἐπελθεῖν τρόπον περὶ τῶν ἐφεξῆς. δοκεῖ δ'  

ἡ κίνησις εἶναι τῶν συνεχῶν, τὸ δ' ἄπειρον ἐµφαίνεται πρῶ- 

τον ἐν τῷ συνεχεῖ· διὸ καὶ τοῖς ὁριζοµένοις τὸ συνεχὲς συµ- 

βαίνει προσχρήσασθαι πολλάκις τῷ λόγῳ τῷ τοῦ ἀπείρου,  

200b.20 

ὡς τὸ εἰς ἄπειρον διαιρετὸν συνεχὲς ὄν. πρὸς δὲ τούτοις ἄνευ  

τόπου καὶ κενοῦ καὶ χρόνου κίνησιν ἀδύνατον εἶναι. δῆλον οὖν  

ὡς διά τε ταῦτα, καὶ διὰ τὸ πάντων εἶναι κοινὰ καὶ κα- 

θόλου ταῦτα, σκεπτέον προχειρισαµένοις περὶ ἑκάστου  

τούτων (ὑστέρα γὰρ ἡ περὶ τῶν ἰδίων θεωρία τῆς περὶ τῶν  

200b.25 

κοινῶν ἐστιν)· καὶ πρῶτον, καθάπερ εἴπαµεν, περὶ κινήσεως.  

ἔστι δὴ [τι] τὸ µὲν ἐντελεχείᾳ µόνον, τὸ δὲ δυνάµει καὶ ἐν- 

τελεχείᾳ, τὸ µὲν τόδε τι, τὸ δὲ τοσόνδε, τὸ δὲ τοιόνδε, καὶ  

τῶν ἄλλων τῶν τοῦ ὄντος κατηγοριῶν ὁµοίως. τοῦ δὲ πρός    

τι τὸ µὲν καθ' ὑπεροχὴν λέγεται καὶ κατ' ἔλλειψιν, τὸ δὲ  

200b.30 

κατὰ τὸ ποιητικὸν καὶ παθητικόν, καὶ ὅλως κινητικόν τε  

καὶ κινητόν· τὸ γὰρ κινητικὸν κινητικὸν τοῦ κινητοῦ καὶ τὸ κι- 

νητὸν κινητὸν ὑπὸ τοῦ κινητικοῦ. οὐκ ἔστι δὲ κίνησις παρὰ τὰ  

πράγµατα· µεταβάλλει γὰρ ἀεὶ τὸ µεταβάλλον ἢ κατ'  

οὐσίαν ἢ κατὰ ποσὸν ἢ κατὰ ποιὸν ἢ κατὰ τόπον, κοινὸν δ'  

200b.35 

ἐπὶ τούτων οὐδὲν ἔστι λαβεῖν, ὡς φαµέν, ὃ οὔτε τόδε οὔτε πο- 

201a.1 

σὸν οὔτε ποιὸν οὔτε τῶν ἄλλων κατηγορηµάτων οὐθέν· ὥστ' οὐδὲ  

κίνησις οὐδὲ µεταβολὴ οὐθενὸς ἔσται παρὰ τὰ εἰρηµένα, µη- 

θενός γε ὄντος παρὰ τὰ εἰρηµένα. ἕκαστον δὲ διχῶς ὑπάρ- 



 155 

χει πᾶσιν, οἷον τὸ τόδε (τὸ µὲν γὰρ µορφὴ αὐτοῦ, τὸ δὲ  

201a.5 

στέρησις), καὶ κατὰ τὸ ποιόν (τὸ µὲν γὰρ λευκὸν τὸ δὲ  

µέλαν), καὶ κατὰ τὸ ποσὸν τὸ µὲν τέλειον τὸ δ' ἀτελές.  

ὁµοίως δὲ καὶ κατὰ τὴν φορὰν τὸ µὲν ἄνω τὸ δὲ κάτω,  

ἢ τὸ µὲν κοῦφον τὸ δὲ βαρύ. ὥστε κινήσεως καὶ µεταβο- 

λῆς ἔστιν εἴδη τοσαῦτα ὅσα τοῦ ὄντος.  

                  διῃρηµένου δὲ καθ'  

201a.10 

ἕκαστον γένος τοῦ µὲν ἐντελεχείᾳ τοῦ δὲ δυνάµει, ἡ τοῦ δυ- 

νάµει ὄντος ἐντελέχεια, ᾗ τοιοῦτον, κίνησίς ἐστιν, οἷον τοῦ µὲν  

ἀλλοιωτοῦ, ᾗ ἀλλοιωτόν, ἀλλοίωσις, τοῦ δὲ αὐξητοῦ καὶ τοῦ  

ἀντικειµένου φθιτοῦ (οὐδὲν γὰρ ὄνοµα κοινὸν ἐπ' ἀµφοῖν) αὔ- 

ξησις καὶ φθίσις, τοῦ δὲ γενητοῦ καὶ φθαρτοῦ γένεσις καὶ  

201a.15 

φθορά, τοῦ δὲ φορητοῦ φορά. ὅτι δὲ τοῦτο ἔστιν ἡ κίνησις,  

ἐντεῦθεν δῆλον. ὅταν γὰρ τὸ οἰκοδοµητόν, ᾗ τοιοῦτον αὐτὸ    

λέγοµεν εἶναι, ἐντελεχείᾳ ᾖ, οἰκοδοµεῖται, καὶ ἔστιν τοῦτο  

οἰκοδόµησις· ὁµοίως δὲ καὶ µάθησις καὶ ἰάτρευσις καὶ κύ- 

λισις καὶ ἅλσις καὶ ἅδρυνσις καὶ γήρανσις. ἐπεὶ δ' ἔνια  

201a.20 

ταὐτὰ καὶ δυνάµει καὶ ἐντελεχείᾳ ἐστίν, οὐχ ἅµα δὲ ἢ οὐ  

κατὰ τὸ αὐτό, ἀλλ' οἷον θερµὸν µὲν ἐντελεχείᾳ ψυχρὸν δὲ  

δυνάµει, πολλὰ ἤδη ποιήσει καὶ πείσεται ὑπ' ἀλλήλων·  

ἅπαν γὰρ ἔσται ἅµα ποιητικὸν καὶ παθητικόν. ὥστε καὶ  

τὸ κινοῦν φυσικῶς κινητόν· πᾶν γὰρ τὸ τοιοῦτον κινεῖ κινού- 

201a.25 

µενον καὶ αὐτό. δοκεῖ µὲν οὖν τισιν ἅπαν κινεῖσθαι τὸ κι- 

νοῦν, οὐ µὴν ἀλλὰ περὶ τούτου µὲν ἐξ ἄλλων ἔσται δῆλον  

ὅπως ἔχει (ἔστι γάρ τι κινοῦν καὶ ἀκίνητον), ἡ δὲ τοῦ δυνάµει  

ὄντος <ἐντελέχεια>, ὅταν ἐντελεχείᾳ ὂν ἐνεργῇ οὐχ ᾗ αὐτὸ ἀλλ'  

ᾗ κινητόν, κίνησίς ἐστιν. λέγω δὲ τὸ ᾗ ὡδί. ἔστι γὰρ ὁ χαλ- 

201a.30 

κὸς δυνάµει ἀνδριάς, ἀλλ' ὅµως οὐχ ἡ τοῦ χαλκοῦ ἐντελέ- 

χεια, ᾗ χαλκός, κίνησίς ἐστιν· οὐ γὰρ τὸ αὐτὸ τὸ χαλκῷ  

εἶναι καὶ δυνάµει τινί [κινητῷ], ἐπεὶ εἰ ταὐτὸν ἦν ἁπλῶς  

καὶ κατὰ τὸν λόγον, ἦν ἂν ἡ τοῦ χαλκοῦ, ᾗ χαλκός, ἐν- 



 156 

τελέχεια κίνησις· οὐκ ἔστιν δὲ ταὐτόν, ὡς εἴρηται (δῆλον δ'  

201a.35 

ἐπὶ τῶν ἐναντίων· τὸ µὲν γὰρ δύνασθαι ὑγιαίνειν καὶ δύ- 

201b.1 

νασθαι κάµνειν ἕτερον – καὶ γὰρ ἂν τὸ κάµνειν καὶ τὸ ὑγι- 

αίνειν ταὐτὸν ἦν – τὸ δὲ ὑποκείµενον καὶ τὸ ὑγιαῖνον καὶ τὸ  

νοσοῦν, εἴθ' ὑγρότης εἴθ' αἷµα, ταὐτὸν καὶ ἕν). ἐπεὶ δ' οὐ ταὐ- 

τόν, ὥσπερ οὐδὲ χρῶµα ταὐτὸν καὶ ὁρατόν, ἡ τοῦ δυνατοῦ,    

201b.5 

ᾗ δυνατόν, ἐντελέχεια φανερὸν ὅτι κίνησίς ἐστιν.  

201b.5 

                          ὅτι µὲν οὖν  

ἐστιν αὕτη, καὶ ὅτι συµβαίνει τότε κινεῖσθαι ὅταν ἡ ἐντελέ- 

χεια ᾖ αὐτή, καὶ οὔτε πρότερον οὔτε ὕστερον, δῆλον· ἐνδέχεται  

γὰρ ἕκαστον ὁτὲ µὲν ἐνεργεῖν ὁτὲ δὲ µή, οἷον τὸ οἰκοδοµη- 

τόν, καὶ ἡ τοῦ οἰκοδοµητοῦ ἐνέργεια, ᾗ οἰκοδοµητόν, οἰκοδό- 

201b.10 

µησίς ἐστιν (ἢ γὰρ οἰκοδόµησις ἡ ἐνέργεια [τοῦ οἰκοδοµητοῦ]  

ἢ ἡ οἰκία· ἀλλ' ὅταν οἰκία ᾖ, οὐκέτ' οἰκοδοµητὸν ἔστιν· οἰ- 

κοδοµεῖται δὲ τὸ οἰκοδοµητόν· ἀνάγκη οὖν οἰκοδόµη- 

σιν τὴν ἐνέργειαν εἶναι)· ἡ δ' οἰκοδόµησις κίνησίς τις.  

ἀλλὰ µὴν ὁ αὐτὸς ἐφαρµόσει λόγος καὶ ἐπὶ τῶν ἄλλων  

201b.15 

κινήσεων.  

 

Επειδή η φύση είναι αρχή κινήσεως και µεταβολής, και η δική µας έρευνα είναι προσανατολισµένη προς τη 

φύση, δεν πρέπει να µας διαφεύγει τι είναι η κίνηση. Γιατί, αν αγνοούµε την κίνηση, κατ’ ανάγκην αγνοούµε 

και τη φύση. Και αφού θα έχουµε ορίσει τι είναι κίνηση, θα πρέπει κατά τον ίδιο τρόπο να αποπειραθούµε να 

προχωρήσουµε σε όσα έρχονται αµέσως µετά. 

Είναι λοιπόν διαδεδοµένη πεποίθηση ότι η κίνηση ανήκει στα συνεχή µεγέθη, και το άπειρο είναι 

κάτι που εµφανίζεται κατά πρώτο λόγο στο συνεχές. Γι’ αυτό και όσοι επιχειρούν να ορίσουν το συνεχές 

συµβαίνει πολλές φορές να χρησιµοποιούν τον ορισµό του απείρου – λέγοντας ότι το επ’ άπειρον διαιρετό 

είναι το συνεχές. Επιπλέον, λέγεται ότι είναι αδύνατο να υπάρξει κίνηση χωρίς τον τόπο, το κενό και τον 

χρόνο. Είναι λοιπόν φανερό ότι, γι’ αυτούς τους λόγους, και επειδή πρόκειται για πράγµατα που είναι κοινά 

στα πάντα και καθολικά, όποιος ξεκινά την έρευνα θα πρέπει να εξετάσει το καθένα από αυτά (γιατί η 

θεώρηση των ιδιαιτέρων έρχεται µετά τη θεώρηση των κοινών). Πρώτα πρώτα όµως, όπως είπαµε, πρέπει να 

εξετάσει την κίνηση. 



 157 

Άλλα λοιπόν όντα υπάρχουν µόνο εντελεχεία, και άλλα υπάρχουν τόσο δυνάµει όσο και εντελεχεία. 

Και άλλα όντα είναι ουσίες, άλλα είναι ποσότητες, άλλα ποιότητες και άλλα κάτι παρόµοιο από τις άλλες 

κατηγορίες του όντος. Από τις σχετικές οντότητες τώρα, άλλες καθορίζονται µε βάση την υπεροχή και την 

υστέρηση, και άλλες από το αν είναι ενεργητικές ή παθητικές, δηλαδή από το αν γενικώς µπορούν να 

κινήσουν και να κινηθούν· πράγµατι, το «κινητικό» είναι αυτό που µπορεί να κινήσει το κινητό, και το 

«κινητό» είναι αυτό που µπορεί να κινηθεί από το κινητικό. 

Κίνηση ωστόσο δεν µπορεί να υπάρξει έξω από τα πράγµατα. Γιατί αυτό που προκαλεί µεταβολή 

µεταβάλλει πάντοτε κάτι είτε ως προς την ουσία είτε ως προς την ποσότητα είτε ως προς την ποιότητα είτε ως 

προς τον τόπο – και, όπως ισχυριζόµαστε, δεν µπορούµε να βρούµε τίποτε το κοινό σε όλες αυτές τις 

µεταβολές, κάτι που δεν θα ήταν ούτε ουσία ούτε ποσόν ούτε ποιόν ούτε καµία από τις άλλες κατηγορίες. 

Εποµένως, δεν µπορεί να υπάρξει ούτε κίνηση ούτε µεταβολή κανενός άλλου εκτός από αυτά που αναφέραµε, 

αφού µόνο αυτά που αναφέραµε υπάρχουν. Το καθένα µάλιστα από αυτά εµφανίζεται σε όλα τα όντα µε δύο 

τρόπους: και έτσι για την ουσία του όντος, υπάρχει η µορφή του, αλλά υπάρχει και η στέρηση· ως προς την 

ποιότητα του όντος, θα υπάρχει αφενός το λευκό και αφετέρου το µαύρο· και ως προς την ποσότητα, το ένα 

θα είναι πλήρες και το άλλο ατελές. Κάτι παρόµοιο ισχύει και κατά την τοπική κίνηση: το ένα θα είναι επάνω 

και το άλλο κάτω, ή το ένα θα είναι ελαφρύ και το άλλο βαρύ. Συνεπώς υπάρχουν τόσα είδη κίνησης και 

µεταβολής όσα είναι τα είδη του όντος. 

Καθώς λοιπόν, σε κάθε γένος του όντος, υφίσταται η διάκριση ανάµεσα σε αυτό που υπάρχει 

εντελεχεία και σε αυτό που υπάρχει δυνάµει, ας πούµε ότι κίνηση είναι η εντελέχεια του δυνάµει όντος, ως 

τέτοιο ον. Έτσι µεταλλαγή είναι η εντελέχεια αυτού που µπορεί να µεταλλαγεί, ως ον που ακριβώς µπορεί να 

µεταλλαγεί· αύξηση και µείωση η εντελέχεια αυτού που µπορεί να αυξηθεί ή, για το αντίθετό του, που µπορεί 

να µειωθεί (γιατί δεν υπάρχει κοινή λέξη και για τις δύο περιπτώσεις)· γέννηση και φθορά η εντελέχεια του 

γεννητού αντιστοίχως και του φθαρτού· και, τέλος, µετακίνηση είναι η εντελέχεια αυτού που µπορεί να 

µετακινηθεί. 

Ότι αυτό ακριβώς είναι η κίνηση θα φανεί αµέσως παρακάτω. Πράγµατι, όταν το «οικοδοµητό», µε 

την έννοια ακριβώς που το ονοµάζουµε έτσι, βρίσκεται σε εντελέχεια, τότε λέµε ότι οικοδοµείται· και η 

διαδικασία αυτή είναι η οικοδόµηση. Με παρόµοιο τρόπο ορίζεται η µάθηση και η γιατρειά και το κύλισµα 

και το άλµα και η ωρίµανση και η γήρανση. Επειδή όµως κάποια πράγµατα είναι τα ίδια και δυνάµει και 

εντελεχεία (αν και όχι ταυτοχρόνως, ούτε ως προς την ίδια πλευρά), όπως λ.χ. το θερµό εντελεχεία το οποίο 

είναι δυνάµει ψυχρό, είναι γεγονός ότι πολλά πράγµατα θα βρίσκονται ήδη σε αµοιβαία αλληλεπίδραση. Το 

καθένα από αυτά θα είναι ταυτοχρόνως και ενεργητικό και παθητικό. Άρα και αυτό που προκαλεί φυσική 

κίνηση θα είναι και το ίδιο κινητό – γιατί κάθε τέτοιο ον κινεί, ενώ και το ίδιο κινείται. Ορισµένοι πιστεύουν 

ότι κάθε κινούν κινείται – ωστόσο το πώς ακριβώς έχει αυτό το ζήτηµα θα το δούµε ξεκινώντας από άλλη 

αφετηρία (γιατί υπάρχει κάτι κινούν και ακίνητο). Η εντελέχεια όµως του δυνάµει όντος, όταν ενεργεί ενώ 

είναι σε εντελέχεια, όχι ως αυτό που το ίδιο είναι αλλά ως κινητό, είναι η κίνηση. 

Με το «ως» εννοώ το εξής: ο χαλκός είναι όντως δυνάµει ανδριάντας· δεν είναι όµως κίνηση η 

εντελέχεια του χαλκού, ως χαλκός. Πράγµατι, δεν είναι το ίδιο πράγµα το να είναι κάτι χαλκός και το είναι 



 158 

δυνάµει κινητό· γιατί, αν ήταν το ίδιο απολύτως και εξ ορισµού, τότε θα ήταν κίνηση η εντελέχεια του 

χαλκού, ως χαλκός. Δεν είναι όµως το ίδιο πράγµα, όπως είπαµε. Αυτό φαίνεται από τα ενάντια: το να µπορεί 

κάποιος να υγιαίνει είναι διαφορετικό από το να µπορεί να ασθενεί (γιατί τότε το να ασθενείς θα ταυτιζόταν 

µε το να υγιαίνεις), το υποκείµενο όµως, αυτό το οποίο και υγιαίνει και ασθενεί (ανεξάρτητα αν αυτό είναι 

τελικά η υγρότητα ή το αίµα), είναι το ίδιο και είναι ένα. Αφού λοιπόν δεν είναι το ίδιο πράγµα, όπως ούτε 

και το χρώµα ταυτίζεται µε το ορατό, είναι φανερό ότι η εντελέχεια του δυνατού, ως κάτι το δυνατόν, θα είναι 

η κίνηση. 

Είναι λοιπόν φανερό ότι η κίνηση είναι αυτή που ορίσαµε, και ότι τότε κινείται κάτι όταν η 

εντελέχειά του υφίσταται – ούτε νωρίτερα ούτε αργότερα. Γιατί το κάθε πράγµα ενδέχεται άλλοτε να ενεργεί 

και άλλοτε όχι, όπως λ.χ. συµβαίνει µε το «οικοδοµητό»: η ενέργεια του «οικοδοµητού», ως κάτι που µπορεί 

να οικοδοµηθεί, είναι η οικοδόµηση (πράγµατι, η ενέργεια είναι είτε η οικοδόµηση είτε η οικία· όταν όµως η 

οικία υπάρχει, δεν υπάρχει πλέον το «οικοδοµητό»· όµως οικοδοµείται ακριβώς το «οικοδοµητό»· κατ’ 

ανάγκην λοιπόν η ενέργεια είναι η οικοδόµηση). Και η οικοδόµηση είναι µια συγκεκριµένη κίνηση. Ωστόσο 

η ίδια συλλογιστική µπορεί να εφαρµοστεί και στις άλλες κινήσεις. 

  



 159 

Βασικές φυσικές έννοιες – Τόπος 
 

Φυσικά Δ.2,4 

 

 Ἐπεὶ δὲ τὸ µὲν καθ' αὑτὸ τὸ δὲ κατ' ἄλλο λέγεται,  

καὶ τόπος ὁ µὲν κοινός, ἐν ᾧ ἅπαντα τὰ σώµατά ἐστιν,  

ὁ δ' ἴδιος, ἐν ᾧ πρώτῳ (λέγω δὲ οἷον σὺ νῦν ἐν τῷ οὐρανῷ  

ὅτι ἐν τῷ ἀέρι οὗτος δ' ἐν τῷ οὐρανῷ, καὶ ἐν τῷ ἀέρι δὲ ὅτι  

209a.35 

ἐν τῇ γῇ, ὁµοίως δὲ καὶ ἐν ταύτῃ ὅτι ἐν τῷδε τῷ τόπῳ,  

209b.1 

ὃς περιέχει οὐδὲν πλέον ἢ σέ), εἰ δή ἐστιν ὁ τόπος τὸ πρῶτον  

περιέχον ἕκαστον τῶν σωµάτων, πέρας τι ἂν εἴη  

 

 Τί δέ ποτ' ἐστὶν ὁ τόπος, ὧδ' ἂν γένοιτο φανερόν. λά- 

βωµεν δὲ περὶ αὐτοῦ ὅσα δοκεῖ ἀληθῶς καθ' αὑτὸ ὑπάρ- 

χειν αὐτῷ. ἀξιοῦµεν δὴ τὸν τόπον εἶναι πρῶτον µὲν περιέ-   

211a.1 

χον ἐκεῖνο οὗ τόπος ἐστί, καὶ µηδὲν τοῦ πράγµατος, ἔτι  

τὸν πρῶτον µήτ' ἐλάττω µήτε µείζω, ἔτι ἀπολείπεσθαι  

ἑκάστου καὶ χωριστὸν εἶναι, πρὸς δὲ τούτοις πάντα τό- 

πον ἔχειν τὸ ἄνω καὶ κάτω, καὶ φέρεσθαι φύσει καὶ µέ- 

211a.5 

νειν ἐν τοῖς οἰκείοις τόποις ἕκαστον τῶν σωµάτων, τοῦτο δὲ  

ποιεῖν ἢ ἄνω ἢ κάτω. 

 

 εἰ τοίνυν µηδὲν τῶν τριῶν  

ὁ τόπος ἐστίν, µήτε τὸ εἶδος µήτε ἡ ὕλη µήτε διάστηµά τι  

ἀεὶ ὑπάρχον ἕτερον παρὰ τὸ τοῦ πράγµατος τοῦ µεθιστα- 

212a.5 

µένου, ἀνάγκη τὸν τόπον εἶναι τὸ λοιπὸν τῶν τεττά- 

ρων, τὸ πέρας τοῦ περιέχοντος σώµατος <καθ' ὃ συνάπτει  

τῷ περιεχοµένῳ>. λέγω δὲ τὸ περιεχόµενον σῶµα  

τὸ κινητὸν κατὰ φοράν. δοκεῖ δὲ µέγα τι εἶναι καὶ  

χαλεπὸν ληφθῆναι ὁ τόπος διά τε τὸ παρεµφαίνεσθαι τὴν  

ὕλην καὶ τὴν µορφήν, καὶ διὰ τὸ ἐν ἠρεµοῦντι τῷ περιέχοντι  

212a.10 



 160 

γίγνεσθαι τὴν µετάστασιν τοῦ φεροµένου· ἐνδέχεσθαι γὰρ φαί-   

νεται εἶναι διάστηµα µεταξὺ ἄλλο τι τῶν κινουµένων µεγε- 

θῶν. συµβάλλεται δέ τι καὶ ὁ ἀὴρ δοκῶν ἀσώµατος εἶναι·  

φαίνεται γὰρ οὐ µόνον τὰ πέρατα τοῦ ἀγγείου εἶναι ὁ τόπος,  

ἀλλὰ καὶ τὸ µεταξὺ ὡς κενὸν <ὄν>. ἔστι δ' ὥσπερ τὸ ἀγγεῖον  

212a.15 

τόπος µεταφορητός, οὕτως καὶ ὁ τόπος ἀγγεῖον ἀµετακί- 

νητον. διὸ ὅταν µὲν ἐν κινουµένῳ κινῆται καὶ µεταβάλλῃ  

τὸ ἐντός, οἷον ἐν ποταµῷ πλοῖον, ὡς ἀγγείῳ χρῆται µᾶλ- 

λον ἢ τόπῳ τῷ περιέχοντι. βούλεται δ' ἀκίνητος εἶναι ὁ τό- 

πος· διὸ ὁ πᾶς µᾶλλον ποταµὸς τόπος, ὅτι ἀκίνητος ὁ  

212a.20 

πᾶς. ὥστε τὸ τοῦ περιέχοντος πέρας ἀκίνητον πρῶτον, τοῦτ'  

ἔστιν ὁ τόπος. καὶ διὰ τοῦτο τὸ µέσον τοῦ οὐρανοῦ καὶ τὸ ἔσχα- 

τον τὸ πρὸς ἡµᾶς τῆς κύκλῳ φορᾶς δοκεῖ εἶναι τὸ µὲν ἄνω  

τὸ δὲ κάτω µάλιστα πᾶσι κυρίως, ὅτι τὸ µὲν αἰεὶ µένει,  

τοῦ δὲ κύκλῳ τὸ ἔσχατον ὡσαύτως ἔχον µένει. ὥστ' ἐπεὶ τὸ  

212a.25 

µὲν κοῦφον τὸ ἄνω φερόµενόν ἐστι φύσει, τὸ δὲ βαρὺ τὸ  

κάτω, τὸ µὲν πρὸς τὸ µέσον περιέχον πέρας κάτω ἐστίν,  

καὶ αὐτὸ τὸ µέσον, τὸ δὲ πρὸς τὸ ἔσχατον ἄνω, καὶ αὐτὸ  

τὸ ἔσχατον· καὶ διὰ τοῦτο δοκεῖ ἐπίπεδόν τι εἶναι καὶ οἷον  

ἀγγεῖον ὁ τόπος καὶ περιέχον. ἔτι ἅµα τῷ πράγµατι ὁ  

212a.30 

τόπος· ἅµα γὰρ τῷ πεπερασµένῳ τὰ πέρατα.  

 

Επειδή τώρα κάτι λέγεται καθ’ εαυτό και κάτι λέγεται ως προς κάτι άλλο, θα ισχύει και για τον τόπο ότι 

άλλος είναι ο κοινός τόπος, µέσα στον οποίο υπάρχουν όλα τα σώµατα, και άλλος ο ιδιαίτερος τόπος, όπου 

κάτι βρίσκεται πρωταρχικά (για παράδειγµα, µπορώ να πω για σένα ότι βρίσκεσαι τώρα µέσα στο σύµπαν, 

γιατί βρίσκεσαι µέσα στην ατµόσφαιρα που κι αυτή βρίσκεται µέσα στο σύµπαν, και είσαι µέσα στην 

ατµόσφαιρα γιατί είσαι στη Γη, και είσαι στη Γη γιατί βρίσκεσαι σε αυτόν εδώ τον τόπο, ο οποίος δεν 

περιέχει τίποτε περισσότερο από σένα). Αν λοιπόν ο τόπος είναι το πρωταρχικό περιέχον του κάθε σώµατος, 

θα είναι κάποιο είδος πέρατος... 

 

Τι είναι τέλος πάντων ο τόπος, θα γίνει αµέσως φανερό. Θα ξεκινήσουµε από όσα στοιχεία πιστεύουµε ότι 

όντως χαρακτηρίζουν τον τόπο καθ’ εαυτόν. Απαιτούµε λοιπόν καταρχάς να είναι ο τόπος το πρωταρχικό 

περιέχον εκείνου το πράγµατος, του οποίου αποτελεί τόπο, χωρίς όµως να ανήκει στο ίδιο το πράγµα. Ακόµη, 



 161 

ο πρωταρχικός τόπος δεν θα είναι ούτε µικρότερος ούτε µεγαλύτερος από το πράγµα, και δεν θα µπορεί να 

εγκαταλειφθεί από κάθε σώµα, αν και είναι κάτι το ξεχωριστό. Τέλος, κάθε τόπος θα εµπεριέχει το επάνω και 

το κάτω, και κάθε σώµα θα κινείται εκ φύσεως προς τον οικείο τόπο, και εκεί θα παραµένει, είτε αυτό γίνεται 

επάνω είτε κάτω… 

 

Εφόσον λοιπόν ο τόπος δεν είναι κανένα από τα τρία –ούτε το είδος, ούτε η ύλη, ούτε µια διάσταση που 

υπάρχει µονίµως και είναι διαφορετική από την αντίστοιχη του µετακινούµενου σώµατος–, ο τόπος θα είναι 

κατ’ ανάγκην το τέταρτο που αποµένει. Θα είναι δηλαδή το πέρας του περιέχοντος σώµατος – εκεί όπου 

έρχεται σε επαφή µε το περιεχόµενο σώµα. Και ως περιεχόµενο σώµα εννοώ αυτό που έχει τη δυνατότητα να 

µετακινηθεί. 

Ο τόπος θεωρείται µεγάλο και δύσκολο στη σύλληψή του πρόβληµα, αφενός γιατί φαίνεται να 

συγχέεται µε την ύλη και τη µορφή και αφετέρου γιατί η αντιµετάθεση του µετακινούµενου σώµατος 

πραγµατοποιείται µέσα στο ακίνητο περιέχον. Πράγµατι, έτσι δηµιουργείται η εντύπωση ότι ενδέχεται να 

υπάρχει κάποια διάσταση στο ενδιάµεσο, διαφορετική από τα κινούµενα µεγέθη. Στο πρόβληµα µάλιστα 

συµβάλλει και ο αέρας, που πολλοί πιστεύουν ότι είναι ασώµατος. Έτσι ο τόπος µοιάζει να µην ταυτίζεται 

µόνο µε τα πέρατα του δοχείου, αλλά και µε το ενδιάµεσο που θεωρείται κενό. 

Όπως το δοχείο όµως είναι ένας µεταφερόµενος τόπος, έτσι και ο τόπος είναι ένα αµετακίνητο 

δοχείο. Γι’ αυτό και στην περίπτωση που κάτι κινείται και αλλάζει µέσα σε κινούµενο πλαίσιο, όπως το πλοίο 

στο ποτάµι, το περιέχον λειτουργεί περισσότερο ως δοχείο παρά ως τόπος. Γιατί, θέλουµε ο τόπος να είναι 

ακίνητος. Άρα θεωρούµε τόπο µάλλον όλον τον ποταµό, γιατί ο ποταµός ως όλον είναι ακίνητος. Κατά 

συνέπειαν, το πρωταρχικό και ακίνητο πέρας του περιέχοντος, αυτό θα είναι ο τόπος. 

Γι’ αυτόν τον λόγο θεωρούµε ότι το κέντρο του σύµπαντος και το έσχατο προς εµάς όριο της 

κυκλικής περιφοράς του ουρανού είναι αντιστοίχως το κατεξοχήν κάτω και επάνω για όλα τα πράγµατα· γιατί 

το κέντρο µένει αιωνίως ακίνητο, ενώ το έσχατο όριο της κυκλικής περιφοράς παραµένει και αυτό 

αναλλοίωτο. Επειδή λοιπόν ελαφρύ είναι αυτό που εκ φύσεως πηγαίνει προς τα επάνω, και βαρύ αυτό που 

πηγαίνει προς τα κάτω, το περιέχον πέρας προς την πλευρά του κέντρου, και το ίδιο το κέντρο του 

σύµπαντος, είναι το κάτω, ενώ το πέρας προς την πλευρά του έσχατου ορίου, και το ίδιο το έσχατο όριο, είναι 

το επάνω. Και για τον ίδιο λόγο θεωρούµε ότι ο τόπος είναι µία επιφάνεια, ότι είναι σαν ένα δοχείο που 

περιέχει. Και ακόµη, ότι ο τόπος βρίσκεται µαζί µε το πράγµα· γιατί τα πέρατα βρίσκονται µαζί µε το 

πεπερασµένο. 



 162 

Βασικές φυσικές έννοιες – Χρόνος 
 

Φυσικά Δ.11  

 

ὅτι µὲν οὖν οὔτε κίνησις οὔτ' ἄνευ κινήσεως ὁ χρόνος  

ἐστί, φανερόν· ληπτέον δέ, ἐπεὶ ζητοῦµεν τί ἐστιν ὁ χρόνος,  

ἐντεῦθεν ἀρχοµένοις, τί τῆς κινήσεώς ἐστιν. ἅµα γὰρ κινή- 

σεως αἰσθανόµεθα καὶ χρόνου· καὶ γὰρ ἐὰν ᾖ σκότος καὶ  

219a.5 

µηδὲν διὰ τοῦ σώµατος πάσχωµεν, κίνησις δέ τις ἐν τῇ  

ψυχῇ ἐνῇ, εὐθὺς ἅµα δοκεῖ τις γεγονέναι καὶ χρόνος.  

ἀλλὰ µὴν καὶ ὅταν γε χρόνος δοκῇ γεγονέναι τις, ἅµα  

καὶ κίνησίς τις δοκεῖ γεγονέναι. ὥστε ἤτοι κίνησις ἢ τῆς  

κινήσεώς τί ἐστιν ὁ χρόνος. ἐπεὶ οὖν οὐ κίνησις, ἀνάγκη τῆς  

219a.10 

κινήσεώς τι εἶναι αὐτόν.  

219a.10 

           ἐπεὶ δὲ τὸ κινούµενον κινεῖται ἔκ τι- 

νος εἴς τι καὶ πᾶν µέγεθος συνεχές, ἀκολουθεῖ τῷ µεγέθει  

ἡ κίνησις· διὰ γὰρ τὸ τὸ µέγεθος εἶναι συνεχὲς καὶ ἡ κί- 

νησίς ἐστιν συνεχής, διὰ δὲ τὴν κίνησιν ὁ χρόνος· ὅση γὰρ ἡ    

κίνησις, τοσοῦτος καὶ ὁ χρόνος αἰεὶ δοκεῖ γεγονέναι. τὸ δὴ  

219a.15 

πρότερον καὶ ὕστερον ἐν τόπῳ πρῶτόν ἐστιν. ἐνταῦθα µὲν δὴ  

τῇ θέσει· ἐπεὶ δ' ἐν τῷ µεγέθει ἔστι τὸ πρότερον καὶ ὕστερον,  

ἀνάγκη καὶ ἐν κινήσει εἶναι τὸ πρότερον καὶ ὕστερον, ἀνά- 

λογον τοῖς ἐκεῖ. ἀλλὰ µὴν καὶ ἐν χρόνῳ ἔστιν τὸ πρότερον  

καὶ ὕστερον διὰ τὸ ἀκολουθεῖν ἀεὶ θατέρῳ θάτερον αὐτῶν. ἔστι  

219a.20 

δὲ τὸ πρότερον καὶ ὕστερον ἐν τῇ κινήσει ὃ µέν ποτε  

ὂν κίνησις [ἐστιν]· τὸ µέντοι εἶναι αὐτῷ ἕτερον καὶ οὐ κίνησις.  

ἀλλὰ µὴν καὶ τὸν χρόνον γε γνωρίζοµεν ὅταν ὁρίσωµεν  

τὴν κίνησιν, τῷ πρότερον καὶ ὕστερον ὁρίζοντες· καὶ τότε φα- 

µὲν γεγονέναι χρόνον, ὅταν τοῦ προτέρου καὶ ὑστέρου ἐν τῇ  

219a.25 

κινήσει αἴσθησιν λάβωµεν. ὁρίζοµεν δὲ τῷ ἄλλο καὶ ἄλλο  

ὑπολαβεῖν αὐτά, καὶ µεταξύ τι αὐτῶν ἕτερον· ὅταν γὰρ  



 163 

ἕτερα τὰ ἄκρα τοῦ µέσου νοήσωµεν, καὶ δύο εἴπῃ ἡ ψυχὴ  

τὰ νῦν, τὸ µὲν πρότερον τὸ δ' ὕστερον, τότε καὶ τοῦτό φα- 

µεν εἶναι χρόνον· τὸ γὰρ ὁριζόµενον τῷ νῦν χρόνος εἶναι  

219a.30 

δοκεῖ· καὶ ὑποκείσθω. ὅταν µὲν οὖν ὡς ἓν τὸ νῦν αἰσθανώ- 

µεθα, καὶ µὴ ἤτοι ὡς πρότερον καὶ ὕστερον ἐν τῇ κινήσει ἢ  

ὡς τὸ αὐτὸ µὲν προτέρου δὲ καὶ ὑστέρου τινός, οὐ δοκεῖ χρό- 

νος γεγονέναι οὐδείς, ὅτι οὐδὲ κίνησις. ὅταν δὲ τὸ πρότερον  

219b.1 

καὶ ὕστερον, τότε λέγοµεν χρόνον· τοῦτο γάρ ἐστιν ὁ χρόνος,  

ἀριθµὸς κινήσεως κατὰ τὸ πρότερον καὶ ὕστερον.  

                     οὐκ ἄρα κί- 

νησις ὁ χρόνος ἀλλ' ᾗ ἀριθµὸν ἔχει ἡ κίνησις. σηµεῖον δέ·  

τὸ µὲν γὰρ πλεῖον καὶ ἔλαττον κρίνοµεν ἀριθµῷ, κίνησιν δὲ  

219b.5 

πλείω καὶ ἐλάττω χρόνῳ· ἀριθµὸς ἄρα τις ὁ χρόνος. ἐπεὶ  

δ' ἀριθµός ἐστι διχῶς (καὶ γὰρ τὸ ἀριθµούµενον καὶ τὸ ἀριθ-   

µητὸν ἀριθµὸν λέγοµεν, καὶ ᾧ ἀριθµοῦµεν), ὁ δὴ χρόνος ἐστὶν  

τὸ ἀριθµούµενον καὶ οὐχ ᾧ ἀριθµοῦµεν.  

 

 φανερὸν δὲ καὶ ὅτι εἴτε χρόνος µὴ εἴη, τὸ νῦν οὐκ ἂν  

220a.1 

εἴη, εἴτε τὸ νῦν µὴ εἴη, χρόνος οὐκ ἂν εἴη· ἅµα γὰρ ὥσπερ  

τὸ φερόµενον καὶ ἡ φορά, οὕτως καὶ ὁ ἀριθµὸς ὁ τοῦ φερο- 

µένου καὶ ὁ τῆς φορᾶς. χρόνος µὲν γὰρ ὁ τῆς φορᾶς ἀρι- 

θµός, τὸ νῦν δὲ ὡς τὸ φερόµενον, οἷον µονὰς ἀριθµοῦ. καὶ  

220a.5 

συνεχής τε δὴ ὁ χρόνος τῷ νῦν, καὶ διῄρηται κατὰ τὸ νῦν·  

ἀκολουθεῖ γὰρ καὶ τοῦτο τῇ φορᾷ καὶ τῷ φεροµένῳ. καὶ  

γὰρ ἡ κίνησις καὶ ἡ φορὰ µία τῷ φεροµένῳ, ὅτι ἕν (καὶ  

οὐχ ὅ ποτε ὄν – καὶ γὰρ ἂν διαλίποι – ἀλλὰ τῷ λόγῳ)· καὶ  

ὁρίζει δὲ τὴν πρότερον καὶ ὕστερον κίνησιν τοῦτο. ἀκολουθεῖ  

220a.10 

δὲ καὶ τοῦτό πως τῇ στιγµῇ· καὶ γὰρ ἡ στιγµὴ καὶ συνέχει  

τὸ µῆκος καὶ ὁρίζει· ἔστι γὰρ τοῦ µὲν ἀρχὴ τοῦ δὲ τελευτή.  

ἀλλ' ὅταν µὲν οὕτω λαµβάνῃ τις ὡς δυσὶ χρώµενος τῇ µιᾷ,  

ἀνάγκη ἵστασθαι, εἰ ἔσται ἀρχὴ καὶ τελευτὴ ἡ αὐτὴ στιγµή·  



 164 

τὸ δὲ νῦν διὰ τὸ κινεῖσθαι τὸ φερόµενον αἰεὶ ἕτερον. ὥσθ' ὁ  

220a.15 

χρόνος ἀριθµὸς οὐχ ὡς τῆς αὐτῆς στιγµῆς, ὅτι ἀρχὴ καὶ  

τελευτή, ἀλλ' ὡς τὰ ἔσχατα τῆς γραµµῆς µᾶλλον – καὶ οὐχ  

ὡς τὰ µέρη, διά τε τὸ εἰρηµένον (τῇ γὰρ µέσῃ στιγµῇ ὡς  

δυσὶ χρήσεται, ὥστε ἠρεµεῖν συµβήσεται), καὶ ἔτι φανερὸν    

ὅτι οὐδὲν µόριον τὸ νῦν τοῦ χρόνου, οὐδ' ἡ διαίρεσις τῆς κινή- 

220a.20 

σεως, ὥσπερ οὐδ' ἡ στιγµὴ τῆς γραµµῆς· αἱ δὲ γραµµαὶ  

αἱ δύο τῆς µιᾶς µόρια. †ᾗ µὲν οὖν πέρας τὸ νῦν, οὐ χρόνος,  

ἀλλὰ συµβέβηκεν· ᾗ δ' ἀριθµεῖ, ἀριθµός †· τὰ µὲν γὰρ πέ- 

ρατα ἐκείνου µόνον ἐστὶν οὗ ἐστιν πέρατα, ὁ δ' ἀριθµὸς ὁ τῶνδε  

τῶν ἵππων, ἡ δεκάς, καὶ ἄλλοθι. ὅτι µὲν τοίνυν ὁ χρόνος  

220a.25 

ἀριθµός ἐστιν κινήσεως κατὰ τὸ πρότερον καὶ ὕστερον, καὶ  

συνεχής (συνεχοῦς γάρ), φανερόν.  

 

Ότι ο χρόνος λοιπόν ούτε κίνηση είναι ούτε υπάρχει χωρίς κίνηση, είναι φανερό. Αφού λοιπόν ζητούµε τι 

είναι ο χρόνος, ας ξεκινήσουµε από αυτό: ας προσδιορίσουµε τι είναι για την κίνηση ο χρόνος. Γιατί 

αισθανόµαστε ταυτοχρόνως την κίνηση και τον χρόνο. Πράγµατι, όταν, ενώ βρισκόµαστε στο σκοτάδι και 

τίποτε δεν επιδρά στο σώµα µας, εκδηλώνεται µέσα στην ψυχή µας κάποια κίνηση, αµέσως καταλαβαίνουµε 

ότι πέρασε και κάποιος χρόνος. Και, αντιστρόφως, όταν καταλάβουµε ότι πέρασε χρόνος, ταυτοχρόνως 

νοµίζουµε ότι κάποια κίνηση εκδηλώθηκε. Συνεπώς ο χρόνος, ή θα είναι κίνηση, ή θα είναι κάποια πλευρά 

της κίνησης· και εφόσον κίνηση δεν είναι, θα είναι κατ’ ανάγκην κάποια πλευρά της κίνησης. 

Επειδή όµως αυτό που κινείται, κινείται από κάποιο πράγµα προς κάποιο άλλο πράγµα, και επειδή 

κάθε µέγεθος είναι συνεχές, έπεται ότι η κίνηση θα ακολουθεί λογικά το µέγεθος. Γιατί, επειδή το µέγεθος 

είναι συνεχές, είναι και η κίνηση συνεχής. Και, επειδή η κίνηση είναι συνεχής, είναι και ο χρόνος συνεχής. 

Γιατί, όση είναι η κίνηση που έχει κάθε φορά πραγµατοποιηθεί, άλλος τόσος φαίνεται να είναι και ο χρόνος 

που έχει κάθε φορά περάσει. 

Το πριν και το µετά πάντως εντοπίζονται κατ’ αρχήν στον τόπο· και εκεί εξαρτώνται από τη θέση. 

Επειδή λοιπόν το πριν και το µετά συνδέονται µε το µέγεθος, θα υπάρχει κατ’ ανάγκην πριν και το µετά και 

στην κίνηση, και θα είναι κάτι ανάλογο. Αλλά και στον χρόνο θα υπάρχει το πριν και το µετά, αφού χρόνος 

και κίνηση ακολουθούν πάντοτε το ένα το άλλο. Το πριν και το µετά στην κίνηση είναι αυτά που, επειδή 

ακριβώς υπάρχουν, υπάρχει και η κίνηση. Ως προς το είναι τους, βεβαίως, είναι διαφορετικά, και δεν 

ταυτίζονται µε την κίνηση. 

Ωστόσο είναι γεγονός ότι τον χρόνο τον γνωρίζουµε, όταν έχουµε ήδη οριοθετήσει την κίνηση, την 

οποία οριοθετούµε ακριβώς µέσω του πριν και του µετά. Λέµε λοιπόν ότι έχει περάσει χρόνος, όταν έχουµε 



 165 

αίσθηση του προηγουµένου και του εποµένου στην κίνηση. Οριοθετούµε όµως θεωρώντας ότι το 

προηγούµενο και το επόµενο συνεχώς αλλάζουν, και ότι ανάµεσά τους υπάρχει πάντοτε κάτι διαφορετικό. 

Πράγµατι, όταν αντιληφθούµε ότι είναι διαφορετικά τα άκρα πέριξ του ενδιάµεσου, και η ψυχή µας 

αποφανθεί ότι δύο είναι τα «τώρα», δηλαδή αφενός το προηγούµενο και αφετέρου το επόµενο, τότε είναι που 

λέµε ότι αυτό το ενδιάµεσο είναι χρόνος. Γιατί αυτό που οριοθετείται µέσω του «τώρα», θεωρούµε ότι είναι 

χρόνος. Και αυτό ας το θεωρήσουµε δεδοµένο. Όταν λοιπόν αισθανόµαστε το «τώρα» ως µοναδικό και όχι ως 

προηγούµενο και επόµενο στην κίνηση, ούτε ως το ίδιο «τώρα», το οποίο ανήκει τόσο σε κάτι προηγούµενο 

όσο και σε κάτι επόµενο, τότε δεν θεωρούµε ότι πέρασε κανένας χρόνος, γιατί δεν υπήρξε και καµία κίνηση. 

Όταν όµως αισθανόµαστε το πριν και το µετά, τότε µιλάµε για χρόνο. Γιατί αυτό ακριβώς είναι ο χρόνος: 

αριθµός της κίνησης σύµφωνα µε το πριν και το µετά. 

Ο χρόνος εποµένως δεν είναι κίνηση, αλλά εκείνο χάρη στο οποίο η κίνηση διαθέτει αριθµό. Μια 

ένδειξη γι’ αυτό είναι η εξής: διακρίνουµε το περισσότερο και το λιγότερο µέσω του αριθµού· την 

περισσότερη όµως και τη λιγότερη κίνηση τη διακρίνουµε µέσω του χρόνου. Άρα ο χρόνος είναι κάποιος 

αριθµός. Επειδή όµως ο αριθµός έχει δύο σηµασίες (γιατί ονοµάζουµε «αριθµό» και αυτό το οποίο αριθµείται 

ή µπορεί να αριθµηθεί, και αυτό µέσω του οποίου αριθµούµε), ο χρόνος θα είναι εκείνο το οποίο αριθµείται, 

και όχι εκείνο µέσω του οποίου αριθµούµε… 

 

Ο χρόνος είναι συνεχής λόγω του «τώρα» και διαιρείται ως προς το «τώρα» – και εδώ ο χρόνος ακολουθεί τη 

µετακίνηση και το µετακινούµενο. Γιατί µία συγκεκριµένη κίνηση, µία µετακίνηση, αντιστοιχεί στο 

µετακινούµενο σώµα, επειδή ακριβώς και αυτό είναι ένα (και αυτό όχι επειδή γενικώς κινείται –γιατί θα 

µπορούσε και να σταµατήσει να κινείται–, αλλά γιατί είναι το υπαρκτό σώµα που κινείται). Το κινούµενο 

είναι αυτό που οριοθετεί την προηγούµενη και την επόµενη κίνηση. Και εδώ ακολουθεί, κατά κάποιον τρόπο, 

το σηµείο. Γιατί το σηµείο και συνέχει το µήκος και είναι αυτό που το οριοθετεί, καθώς είναι αφετηρία του 

ενός τµήµατος και τέρµα του άλλου. Αλλά όταν κάποιος εκλάβει το ένα σηµείο σαν να είναι δύο διαφορετικά 

σηµεία, τότε θα αναγκαστεί να σταµατήσει, από τη στιγµή που το ίδιο σηµείο είναι και αφετηρία και τέρµα. 

Όσο για το «τώρα» είναι πάντοτε διαφορετικό, εξαιτίας της κίνησης του σώµατος. Και έτσι ο χρόνος θα είναι 

αριθµός, όχι όµως σαν να απαριθµεί τέτοια σηµεία, όπως αυτό που είναι ταυτοχρόνως αφετηρία και τέρµα, 

αλλά µάλλον σαν αυτά που αποτελούν πέρατα µιας γραµµής· και θα είναι ο χρόνος αριθµός όχι σαν να 

απαριθµεί συγκεκριµένα µέρη, για τον λόγο που αναφέραµε (γιατί θα τότε θα χρησιµοποιήσει το ενδιάµεσο 

σηµείο σαν να είναι δύο σηµεία, µε αποτέλεσµα να ακινητοποιηθεί). 

Είναι ακόµη φανερό πως το «τώρα» δεν αποτελεί µέρος του χρόνου, ούτε η τοµή µέρος της κίνησης, 

όπως ούτε το σηµείο αποτελεί µέρος της γραµµής. Μέρη της µίας γραµµής είναι τα δύο ευθύγραµµα τµήµατα. 

Ως πέρας λοιπόν, το «τώρα» δεν είναι χρόνος, αλλά κάτι που απλώς χαρακτηρίζει τον χρόνο· ενώ, εφόσον 

απαριθµεί, είναι αριθµός. Γιατί τα πέρατα ανήκουν µόνο σε εκείνο του οποίου αποτελούν πέρατα· ενώ ο 

αριθµός –για παράδειγµα, ο αριθµός 10 αυτών εδώ των αλόγων– εφαρµόζεται και αλλού. Ωστόσο, είναι 

πλέον φανερό ότι ο χρόνος είναι αριθµός της κίνησης σύµφωνα µε το πριν και το µετά, και ότι είναι συνεχής 

(γιατί και η κίνηση είναι συνεχής).   



 166 

Το Κινούν Ακίνητο Ι 
 

Φυσικά Θ.5-6 

 

εἰ δὴ ἀνάγκη πᾶν τὸ  

κινούµενον ὑπό τινός τε κινεῖσθαι, καὶ ἢ ὑπὸ κινουµένου ὑπ'  

256a.15 

ἄλλου ἢ µή, καὶ εἰ µὲν ὑπ' ἄλλου [κινουµένου], ἀνάγκη τι  

εἶναι κινοῦν ὃ οὐχ ὑπ' ἄλλου πρῶτον, εἰ δὲ τοιοῦτο τὸ πρῶτον,  

οὐκ ἀνάγκη θάτερον (ἀδύνατον γὰρ εἰς ἄπειρον ἰέναι τὸ κινοῦν  

καὶ κινούµενον ὑπ' ἄλλου αὐτό· τῶν γὰρ ἀπείρων οὐκ ἔστιν  

οὐδὲν πρῶτον) – εἰ οὖν ἅπαν µὲν τὸ κινούµενον ὑπό τινος κινεῖ- 

256a.20 

ται, τὸ δὲ πρῶτον κινοῦν κινεῖται µέν, οὐχ ὑπ' ἄλλου δέ,  

ἀνάγκη αὐτὸ ὑφ' αὑτοῦ κινεῖσθαι.  

               ἔτι δὲ καὶ ὧδε τὸν αὐτὸν  

τοῦτον λόγον ἔστιν ἐπελθεῖν. πᾶν γὰρ τὸ κινοῦν τί τε κινεῖ καὶ  

τινί. ἢ γὰρ αὑτῷ κινεῖ τὸ κινοῦν ἢ ἄλλῳ, οἷον ἄνθρωπος ἢ  

αὐτὸς ἢ τῇ βακτηρίᾳ, καὶ ὁ ἄνεµος κατέβαλεν ἢ αὐτὸς ἢ  

256a.25 

ὁ λίθος ὃν ἔωσεν. ἀδύνατον δὲ κινεῖν ἄνευ τοῦ αὐτὸ αὑτῷ  

κινοῦντος τὸ ᾧ κινεῖ· ἀλλ' εἰ µὲν αὐτὸ αὑτῷ κινεῖ, οὐκ  

ἀνάγκη ἄλλο εἶναι ᾧ κινεῖ, ἂν δὲ ᾖ ἕτερον τὸ ᾧ κινεῖ, ἔστιν  

τι ὃ κινήσει οὐ τινὶ ἀλλ' αὑτῷ, ἢ εἰς ἄπειρον εἶσιν. εἰ οὖν  

κινούµενόν τι κινεῖ, ἀνάγκη στῆναι καὶ µὴ εἰς ἄπειρον ἰέναι·  

256a.30 

εἰ γὰρ ἡ βακτηρία κινεῖ τῷ κινεῖσθαι ὑπὸ τῆς χειρός, ἡ    

χεὶρ κινεῖ τὴν βακτηρίαν· εἰ δὲ καὶ ταύτῃ ἄλλο κινεῖ, καὶ  

ταύτην ἕτερόν τι τὸ κινοῦν. ὅταν δή τινι κινῇ ἀεὶ ἕτερον,  

ἀνάγκη εἶναι πρότερον τὸ αὐτὸ αὑτῷ κινοῦν. εἰ οὖν κινεῖται  

µὲν τοῦτο, µὴ ἄλλο δὲ τὸ κινοῦν αὐτό, ἀνάγκη αὐτὸ αὑτὸ  

256b.1 

κινεῖν· ὥστε καὶ κατὰ τοῦτον τὸν λόγον ἤτοι εὐθὺς τὸ κινού- 

µενον ὑπὸ τοῦ αὑτὸ κινοῦντος κινεῖται, ἢ ἔρχεταί ποτε εἰς τὸ  

τοιοῦτον.  

 

τρία γὰρ ἀνάγκη εἶναι, τό τε  



 167 

256b.15 

κινούµενον καὶ τὸ κινοῦν καὶ τὸ ᾧ κινεῖ. τὸ µὲν οὖν κινούµενον  

ἀνάγκη κινεῖσθαι, κινεῖν δ' οὐκ ἀνάγκη· τὸ δ' ᾧ κινεῖ,  

καὶ κινεῖν καὶ κινεῖσθαι (συµµεταβάλλει γὰρ τοῦτο ἅµα  

καὶ κατὰ τὸ αὐτὸ τῷ κινουµένῳ ὄν· δῆλον δ' ἐπὶ τῶν κατὰ  

τόπον κινούντων· ἅπτεσθαι γὰρ ἀλλήλων ἀνάγκη µέχρι τι- 

256b.20 

νός)· τὸ δὲ κινοῦν οὕτως ὥστ' εἶναι µὴ ᾧ κινεῖ, ἀκίνητον. ἐπεὶ  

δ' ὁρῶµεν τὸ ἔσχατον, ὃ κινεῖσθαι µὲν δύναται, κινήσεως  

δ' ἀρχὴν οὐκ ἔχει, καὶ ὃ κινεῖται µέν, ὑπ' ἄλλου δὲ    

ἀλλ' οὐχ ὑφ' αὑτοῦ, εὔλογον, ἵνα µὴ ἀναγκαῖον εἴπωµεν, καὶ  

τὸ τρίτον εἶναι ὃ κινεῖ ἀκίνητον ὄν.  

 

ὥστε τοῦτο σκεπτέον λα- 

βοῦσιν ἄλλην ἀρχήν, εἴ τι κινεῖ αὐτὸ αὑτό, πῶς κινεῖ καὶ  

τίνα τρόπον.  

      ἀναγκαῖον δὴ τὸ κινούµενον ἅπαν εἶναι διαιρετὸν  

εἰς ἀεὶ διαιρετά· τοῦτο γὰρ δέδεικται πρότερον ἐν τοῖς καθό- 

257b.1 

λου τοῖς περὶ φύσεως, ὅτι πᾶν τὸ καθ' αὑτὸ κινούµενον συνεχές.  

ἀδύνατον δὴ τὸ αὐτὸ αὑτὸ κινοῦν πάντῃ κινεῖν αὐτὸ αὑτό·  

φέροιτο γὰρ ἂν ὅλον καὶ φέροι τὴν αὐτὴν φοράν, ἓν ὂν καὶ  

ἄτοµον τῷ εἴδει, καὶ ἀλλοιοῖτο καὶ ἀλλοιοῖ, ὥστε διδάσκοι  

257b.5 

ἂν καὶ µανθάνοι ἅµα, καὶ ὑγιάζοι καὶ ὑγιάζοιτο τὴν  

αὐτὴν ὑγίειαν. ἔτι διώρισται ὅτι κινεῖται τὸ κινητόν· τοῦτο δ'  

ἐστὶν δυνάµει κινούµενον, οὐκ ἐντελεχείᾳ, τὸ δὲ δυνάµει εἰς ἐν- 

τελέχειαν βαδίζει, ἔστιν δ' ἡ κίνησις ἐντελέχεια κινητοῦ ἀτε-   

λής. τὸ δὲ κινοῦν ἤδη ἐνεργείᾳ ἔστιν, οἷον θερµαίνει τὸ θερµὸν  

257b.10 

καὶ ὅλως γεννᾷ τὸ ἔχον τὸ εἶδος. ὥσθ' ἅµα τὸ αὐτὸ κατὰ  

τὸ αὐτὸ θερµὸν ἔσται καὶ οὐ θερµόν. ὁµοίως δὲ καὶ τῶν ἄλ- 

λων ἕκαστον, ὅσων τὸ κινοῦν ἀνάγκη ἔχειν τὸ συνώνυµον. τὸ  

µὲν ἄρα κινεῖ τὸ δὲ κινεῖται τοῦ αὐτὸ αὑτὸ κινοῦντος.  

                 ὅτι δ'  

οὐκ ἔστιν αὐτὸ αὑτὸ κινοῦν οὕτως ὥσθ' ἑκάτερον ὑφ' ἑκατέρου 

257b.15 



 168 

κινεῖσθαι, ἐκ τῶνδε φανερόν. οὔτε γὰρ ἔσται πρῶτον κινοῦν οὐ- 

δέν, εἴ γε αὐτὸ ἑαυτὸ κινήσει ἑκάτερον (τὸ γὰρ πρότερον αἰ- 

τιώτερον τοῦ κινεῖσθαι τοῦ ἐχοµένου καὶ κινήσει µᾶλλον· δι- 

χῶς γὰρ κινεῖν ἦν, τὸ µὲν τὸ ὑπ' ἄλλου κινούµενον αὐτό,  

τὸ δ' αὑτῷ· ἐγγύτερον δὲ τὸ πορρώτερον τοῦ κινουµένου τῆς  

257b.20 

ἀρχῆς ἢ τὸ µεταξύ)· ἔτι οὐκ ἀνάγκη τὸ κινοῦν κινεῖσθαι εἰ  

µὴ ὑφ' αὑτοῦ· κατὰ συµβεβηκὸς ἄρα ἀντικινεῖ θάτερον.  

ἔλαβον τοίνυν ἐνδέχεσθαι µὴ κινεῖν· ἔστιν ἄρα τὸ µὲν κινού- 

µενον τὸ δὲ κινοῦν ἀκίνητον. ἔτι οὐκ ἀνάγκη τὸ κινοῦν ἀντικι- 

νεῖσθαι, ἀλλ' ἢ ἀκίνητόν γέ τι κινεῖν ἀνάγκη ἢ αὐτὸ ὑφ'  

257b.25 

αὑτοῦ κινούµενον, εἴπερ ἀνάγκη ἀεὶ κίνησιν εἶναι. ἔτι ἣν κινεῖ  

κίνησιν, κινοῖτ' ἄν, ὥστε τὸ θερµαῖνον θερµαίνεται.  

                        ἀλλὰ  

µὴν οὐδὲ τοῦ πρώτως αὐτὸ αὑτὸ κινοῦντος οὔτε ἓν µόριον  

οὔτε πλείω κινήσει αὐτὸ αὑτὸ ἕκαστον. τὸ γὰρ ὅλον εἰ κι- 

νεῖται αὐτὸ ὑφ' αὑτοῦ, ἤτοι ὑπὸ τῶν αὐτοῦ τινὸς κινήσεται ἢ  

257b.30 

ὅλον ὑφ' ὅλου. εἰ µὲν οὖν τῷ κινεῖσθαί τι µόριον αὐτὸ ὑφ'  

αὑτοῦ, τοῦτ' ἂν εἴη τὸ πρῶτον αὐτὸ αὑτὸ κινοῦν (χωρισθὲν  

γὰρ τοῦτο µὲν κινήσει αὐτὸ αὑτό, τὸ δὲ ὅλον οὐκέτι)· εἰ δὲ  

ὅλον ὑφ' ὅλου κινεῖται, κατὰ συµβεβηκὸς ἂν ταῦτα κινοῖ  

αὐτὰ ἑαυτά. ὥστε εἰ µὴ ἀναγκαῖον, εἰλήφθω µὴ κινούµενα    

258a.1 

ὑφ' αὑτῶν. τῆς ὅλης ἄρα τὸ µὲν κινήσει ἀκίνητον ὂν τὸ δὲ  

κινηθήσεται· µόνως γὰρ οὕτως οἷόν τέ τι αὐτοκίνητον εἶναι.  

ἔτι εἴπερ ἡ ὅλη αὐτὴ αὑτὴν κινεῖ, τὸ µὲν κινήσει αὐτῆς, τὸ  

δὲ κινήσεται. ἡ ἄρα ΑΒ ὑφ' αὑτῆς τε κινηθήσεται καὶ ὑπὸ  

258a.5 

τῆς Α.  

   ἐπεὶ δὲ κινεῖ τὸ µὲν κινούµενον ὑπ' ἄλλου τὸ δ' ἀκίνη- 

τον ὄν, καὶ κινεῖται τὸ µὲν κινοῦν τὸ δὲ οὐδὲν κινοῦν, τὸ αὐτὸ  

αὑτὸ κινοῦν ἀνάγκη ἐξ ἀκινήτου εἶναι κινοῦντος δέ, καὶ ἔτι ἐκ  

κινουµένου µὴ κινοῦντος δ' ἐξ ἀνάγκης, ἀλλ' ὁπότερ' ἔτυχεν. 

 

φανερὸν τοίνυν ἐκ τούτων ὅτι ἔστιν τὸ πρώτως  



 169 

258b.5 

κινοῦν ἀκίνητον· εἴτε γὰρ εὐθὺς ἵσταται τὸ κινούµενον, ὑπό τι- 

νος δὲ κινούµενον, εἰς ἀκίνητον τὸ πρῶτον, εἴτε εἰς κινού- 

µενον µέν, αὐτὸ δ' αὑτὸ κινοῦν καὶ ἱστάν, ἀµφοτέρως  

συµβαίνει τὸ πρώτως κινοῦν ἅπασιν εἶναι τοῖς κινουµέ- 

νοις ἀκίνητον.  

258b.10 

 Ἐπεὶ δὲ δεῖ κίνησιν ἀεὶ εἶναι καὶ µὴ διαλείπειν, ἀν- 

άγκη εἶναί τι ἀΐδιον ὃ πρῶτον κινεῖ, εἴτε ἓν εἴτε πλείω· καὶ τὸ  

πρῶτον κινοῦν ἀκίνητον. ἕκαστον µὲν οὖν ἀΐδιον εἶναι τῶν ἀκι- 

νήτων µὲν κινούντων δὲ οὐδὲν πρὸς τὸν νῦν λόγον· ὅτι δ' ἀναγ- 

καῖον εἶναί τι τὸ ἀκίνητον µὲν αὐτὸ πάσης ἐκτὸς µετα- 

258b.15 

βολῆς, καὶ ἁπλῶς καὶ κατὰ συµβεβηκός, κινητικὸν δ'  

ἑτέρου, δῆλον ὧδε σκοποῦσιν. 

 

       εἴπερ οὖν ἀΐ- 

διος ἡ κίνησις, ἀΐδιον καὶ τὸ κινοῦν ἔσται πρῶτον, εἰ ἕν· εἰ  

δὲ πλείω, πλείω τὰ ἀΐδια. ἓν δὲ µᾶλλον ἢ πολλά, καὶ  

πεπερασµένα ἢ ἄπειρα, δεῖ νοµίζειν. τῶν αὐτῶν γὰρ συµ- 

259a.10 

βαινόντων αἰεὶ τὰ πεπερασµένα µᾶλλον ληπτέον· ἐν γὰρ  

τοῖς φύσει δεῖ τὸ πεπερασµένον καὶ τὸ βέλτιον, ἂν ἐνδέχη- 

ται, ὑπάρχειν µᾶλλον. ἱκανὸν δὲ καὶ ἕν, ὃ πρῶτον τῶν  

ἀκινήτων ἀΐδιον ὂν ἔσται ἀρχὴ τοῖς ἄλλοις κινήσεως.  

 

 ἀλλὰ µὴν εἴ γε ἔστιν τι ἀεὶ τοιοῦτον, κινοῦν µέν τι ἀκίνητον  

δὲ αὐτὸ καὶ ἀΐδιον, ἀνάγκη καὶ τὸ πρῶτον ὑπὸ τούτου κι-   

260a.1 

νούµενον ἀΐδιον εἶναι. ἔστιν δὲ τοῦτο δῆλον µὲν καὶ ἐκ τοῦ  

µὴ ἂν ἄλλως εἶναι γένεσιν καὶ φθορὰν καὶ µεταβολὴν τοῖς  

ἄλλοις, εἰ µή τι κινήσει κινούµενον· τὸ µὲν γὰρ ἀκίνητον  

[τὴν αὐτὴν] ἀεὶ τὸν αὐτὸν κινήσει τρόπον καὶ µίαν κίνησιν,  

260a.5 

ἅτε οὐδὲν αὐτὸ µεταβάλλον πρὸς τὸ κινούµενον. τὸ δὲ κινού- 

µενον ὑπὸ τοῦ κινουµένου µέν, ὑπὸ τοῦ ἀκινήτου δὲ κινουµένου  

ἤδη, διὰ τὸ ἄλλως καὶ ἄλλως ἔχειν πρὸς τὰ πράγµατα,  



 170 

οὐ τῆς αὐτῆς ἔσται κινήσεως αἴτιον, ἀλλὰ διὰ τὸ ἐν ἐναν- 

τίοις εἶναι τόποις ἢ εἴδεσιν ἐναντίως παρέξεται κινούµενον  

260a.10 

ἕκαστον τῶν ἄλλων, καὶ ὁτὲ µὲν ἠρεµοῦν ὁτὲ δὲ κινούµενον.  

φανερὸν δὴ γέγονεν ἐκ τῶν εἰρηµένων καὶ ὃ κατ' ἀρχὰς  

ἠποροῦµεν, τί δή ποτε οὐ πάντα ἢ κινεῖται ἢ ἠρεµεῖ, ἢ τὰ  

µὲν κινεῖται ἀεὶ τὰ δ' ἀεὶ ἠρεµεῖ, ἀλλ' ἔνια ὁτὲ µὲν ὁτὲ  

δ' οὔ. τούτου γὰρ τὸ αἴτιον δῆλόν ἐστι νῦν, ὅτι τὰ µὲν ὑπὸ  

260a.15 

ἀκινήτου κινεῖται ἀϊδίου, διὸ ἀεὶ κινεῖται, τὰ δ' ὑπὸ  

κινουµένου καὶ µεταβάλλοντος, ὥστε καὶ αὐτὰ ἀναγκαῖον  

µεταβάλλειν. τὸ δ' ἀκίνητον, ὥσπερ εἴρηται, ἅτε ἁπλῶς  

καὶ ὡσαύτως καὶ ἐν τῷ αὐτῷ διαµένον, µίαν καὶ ἁπλῆν  

κινήσει κίνησιν.  

 

Αν λοιπόν είναι αναγκαίο κάθε κινούµενο να κινείται από κάτι, και εκείνο είτε να είναι κινούµενο από κάτι 

άλλο είτε όχι, τότε, (1) αν µεν κινείται από άλλο, κατ’ ανάγκην θα υπάρχει ένα πρώτο κινούν το οποίο δεν θα 

κινείται από κάτι άλλο, ενώ (2) αν το πρώτο κινούν είναι τέτοιο, δεν χρειάζεται να το κινεί κάτι άλλο 

(πράγµατι, είναι αδύνατο να επεκτείνουµε επ’ άπειρον τη σειρά των κινούντων και κινουµένων από κάτι 

άλλο, αφού στην άπειρη σειρά δεν υπάρχει κανένα πρώτο). Αν λοιπόν κάθε κινούµενο κινείται από κάτι, ενώ 

το πρώτο κινούν κινείται και αυτό αλλά όχι από κάτι άλλο, κατ’ ανάγκην το πρώτο κινούν θα κινείται από 

µόνο του. 

Ο ίδιος συλλογισµός µπορεί να διατυπωθεί και µε τον παρακάτω τρόπο. Κάθε κινούν κινεί κάτι και 

κινεί µε κάτι. Πράγµατι, το κινούν είτε κινεί διά του εαυτού του είτε κινεί µέσω κάτι άλλου (και έτσι ο 

άνθρωπος ή ο ίδιος κινεί ή κινεί µε το ραβδί, και ο άνεµος ή έριξε κάτι ο ίδιος κάτω ή το έριξε η πέτρα, την 

οποία εξώθησε ο άνεµος). Αυτό όµως µέσω του οποίου προκαλείται η κίνηση είναι αδύνατο να κινήσει χωρίς 

εκείνο που κινείται από µόνο του. Και αν αυτό που κινεί κινείται από µόνο του, δεν χρειάζεται να υπάρχει 

κάποιο άλλο ενδιάµεσο στην κίνηση· αν όµως κινεί µέσω άλλου, µέσω ενός τρίτου, θα πρέπει να υπάρχει κάτι 

που θα κινήσει διά του εαυτού του και όχι µέσω άλλου – αλλιώς φτάνουµε στο άπειρο. Αν λοιπόν κάτι κινεί, 

όντας το ίδιο κινούµενο, είναι ανάγκη να σταµατήσουµε κάπου και να µην προχωρούµε επ’ άπειρον. Γιατί αν 

το ραβδί κινεί επειδή κινείται από το χέρι, το χέρι είναι αυτό που κινεί το ραβδί· και αν µέσω του χεριού κάτι 

άλλο κινεί, τότε υπάρχει ένα άλλο κινούν του χεριού. Όταν λοιπόν κάθε φορά κάτι κινεί µε τη µεσολάβηση 

ενός τρίτου, κατ’ ανάγκην προηγουµένως θα υπάρχει ένα κινούν που κινεί διά του εαυτού του. Και αν αυτό 

κινείται, χωρίς κάτι άλλο να το κινεί, τότε κατ’ ανάγκην θα κινείται από µόνο του. Συνεπώς, και µε αυτόν τον 

συλλογισµό, συµπεραίνουµε είτε ότι το κινούµενο κινείται απευθείας από κάτι που κινεί τον εαυτό του είτε 

ότι διά της αναγωγής φτάνουµε και πάλι σε κάτι τέτοιο… 

 



 171 

Πράγµατι, τρία πράγµατα είναι αναγκαίο να υπάρχουν στην κίνηση: το κινούµενο, το κινούν και αυτό µέσω 

του οποίου κινεί το κινούν. Το κινούµενο λοιπόν είναι ανάγκη να κινείται, όχι όµως και να κινεί. Το 

ενδιάµεσο είναι ανάγκη και να κινεί και να κινείται (γιατί µεταβάλλεται κι αυτό µαζί µε το κινούµενο, και µε 

αντίστοιχο τρόπο, όπως είναι εµφανές στη µετάδοση της τοπικής κίνησης, όπου τα κινούντα πρέπει να 

εφάπτονται ώς ένα σηµείο µεταξύ τους). Το κινούν, τέλος, για να µην είναι όπως το ενδιάµεσο, θα πρέπει να 

είναι ακίνητο. Επειδή βλέπουµε το τελευταίο στη σειρά, που µπορεί να κινηθεί χωρίς ωστόσο το ίδιο να 

διαθέτει µια αρχή κίνησης, και ακόµη αυτό που κινείται, αλλά από κάποιο άλλο και όχι από τον εαυτό του, 

είναι εύλογο (για να µην πούµε αναγκαίο) να υπάρχει και το τρίτο, που θα κινεί όντας ακίνητο… 

 

Πρέπει εποµένως να κάνουµε µια νέα αρχή και να σκεφτούµε το εξής: αν κάτι κινεί τον εαυτό του, πώς τον 

κινεί, µε ποιον ακριβώς τρόπο;  

Είναι αναγκαίο κάθε κινούµενο να είναι διαιρετό σε διαρκώς διαιρετά µέρη. Γιατί αυτό αποδείχτηκε 

προηγουµένως στις γενικές µας αναλύσεις των Φυσικών, ότι δηλαδή κάθε καθ’ εαυτό κινούµενο είναι 

συνεχές. Αυτό λοιπόν που κινεί τον εαυτό του είναι αδύνατο να τον κινεί πέρα ώς πέρα. Γιατί τότε ένα ον, το 

οποίο ως προς το είδος του είναι ενιαίο και αδιαίρετο, θα έπρεπε να µετακινηθεί ολόκληρο και να µετακινήσει 

µε την ίδια κίνηση, θα µεταλλασσόταν και θα µετάλλασσε, οπότε ο επιστήµων θα δίδασκε και ταυτοχρόνως 

θα διδασκόταν, και ο γιατρός θα θεράπευε και θα θεραπευόταν από την ίδια ασθένεια. Επιπλέον, έχουµε 

προσδιορίσει ότι κινείται αυτό που µπορεί να κινηθεί. Το κινητό όµως είναι δυνάµει κινούµενο, όχι 

εντελεχεία· και το δυνάµει πηγαίνει προς την εντελέχειά του, ενώ η κίνηση ορίζεται ως ατελής εντελέχεια του 

κινητού. Το κινούν, από την άλλη, είναι ήδη ενεργεία – αυτό λ.χ. που θερµαίνει είναι το θερµό, και γενικώς 

αυτό που γεννά είναι αυτό που κατέχει το είδος. Άρα λοιπόν, το ίδιο πράγµα θα ήταν ταυτοχρόνως και υπό το 

ίδιο πρίσµα θερµό και όχι θερµό. Και το ίδιο θα συνέβαινε σε όλες τις άλλες περιπτώσεις, όπου το κινούν 

κατ’ ανάγκην κατέχει την οµώνυµη ενέργεια. Εποµένως, από αυτό που κινεί τον εαυτό του, ένα µέρος του θα 

κινεί και ένα µέρος του θα κινείται. 

Αυτό ωστόσο, όπως θα φανεί αµέσως, δεν σηµαίνει ότι το αυτοκινούµενο είναι έτσι ώστε το κάθε 

µέρος να κινείται από το άλλο µέρος. Αν το κάθε µέρος κινούσε το άλλο, δεν θα υπήρχε κατ’ αρχήν κανένα 

πρώτο κινούν (γιατί αυτό που προηγείται είναι πιο σηµαντικό αίτιο κίνησης από αυτό που έπεται, και είναι 

αυτό που θα κινήσει κυρίως· και, όπως είδαµε, η κίνηση προκαλείται κατά δύο τρόπους: είτε από ένα κινούν 

που το ίδιο κινείται από κάτι άλλο είτε από ένα κινούν που κινεί τον εαυτό του· στην αρχή όµως της κίνησης 

προσεγγίζει περισσότερο αυτό που είναι πιο αποµακρυσµένο από το κινούµενο παρά εκείνο που βρίσκεται 

πιο κοντά του). Επιπλέον, δεν είναι αναγκαίο το κινούν να κινείται, εκτός αν κινείται από τον εαυτό του. Άρα 

το άλλο µέρος θα ανταποδίδει την κίνηση κατά συµβεβηκός. Έχουµε έτσι δεχτεί ότι είναι δυνατόν και να µην 

κινεί. Υπάρχει, εποµένως, ένα µέρος που κινείται και ένα µέρος που κινεί όντας ακίνητο. Μάλιστα το κινούν 

δεν είναι καν αναγκαίο να κινείται εξ αντανακλάσεως· σίγουρα αναγκαίο είναι είτε να κινεί κάτι ακίνητο είτε 

κάτι που κινείται από µόνο του – αν πρέπει βεβαίως να υπάρχει αιωνίως κίνηση. Και ακόµη, κάθε µέρος τότε 

θα κινούνταν µε την κίνηση που το ίδιο προκαλεί, και έτσι αυτό που θερµαίνει θα θερµαινόταν. 



 172 

Αλλά σε ένα αυτοκινούµενο µε την πρωταρχική έννοια ον, ούτε ένα ούτε περισσότερα µέρη 

κινούνται από µόνα τους. Γιατί αν το όλον αυτοκινείται, τότε είτε θα κινηθεί από κάποιο συγκεκριµένο µέρος 

του είτε θα κινηθεί ως όλον από όλον. Αν λοιπόν όφειλε την κίνησή του στο γεγονός ότι κάποιο µέρος του 

αυτοκινείται, το µέρος αυτό θα ήταν το πρώτο αυτοκινούµενο (γιατί αν διαχωριζόταν από το όλον, αυτό µεν 

θα κινούσε τον εαυτό του, όχι όµως και το όλον). Αν πάλι κινείται ως όλον από όλον, τότε τα µέρη του θα 

κινούνται κατά συµβεβηκός από µόνα τους. Αφού λοιπόν αυτό δεν είναι αναγκαίο, ας δεχτούµε ότι τα µέρη 

δεν κινούνται από µόνα τους. Στο όλο σώµα, εποµένως, ένα µέρος θα κινεί ενώ είναι ακίνητο, και ένα άλλο 

θα κινείται. Γιατί µόνο έτσι µπορεί κάτι να είναι αυτοκινούµενο. Αν λοιπόν θέλουµε το όλο σώµα να 

αυτοκινείται, ένα µέρος του θα κινεί και ένα άλλο θα κινείται. Άρα το µέγεθος ΑΒ θα κινηθεί και από όλο το 

ΑΒ και µόνο από το Α. 

Επειδή όµως κινεί είτε κάτι που κινείται από κάτι άλλο είτε κάτι που είναι ακίνητο, και επειδή 

κινείται είτε κάτι που κινεί είτε κάτι που δεν κινεί τίποτε, αυτό που κινείται από µόνο του είναι αναγκαίο να 

αποτελείται: από ένα ακίνητο κινούν· και από ένα κινούµενο, το οποίο όµως δεν κινεί κατ’ ανάγκην… 

 

Είναι φανερό λοιπόν από τα παραπάνω ότι το κινούν ακίνητο µε την πρωταρχική έννοια υπάρχει. Γιατί το 

κινούµενο από κάτι άλλο οδηγεί είτε απευθείας σε ένα πρώτο κινούν ακίνητο είτε σε κάτι κινούµενο, το οποίο 

ωστόσο κινεί τον εαυτό του και τον ακινητοποιεί. Και στη µία και στην άλλη περίπτωση, το κινούν µε την 

πρωταρχική έννοια θα είναι, για όλα τα κινούµενα, ακίνητο. 

Επειδή η κίνηση είναι αιώνια και δεν θα σταµατήσει ποτέ, είναι αναγκαίο να υπάρχει κάτι το αιώνιο, 

το οποίο πρώτο κινεί – είτε ένα είτε περισσότερα. Και είναι αναγκαίο το πρώτο κινούν να είναι ακίνητο.Το αν 

είναι τώρα αιώνιο οτιδήποτε κινεί χωρίς να κινείται, είναι ένα ζήτηµα που δεν έχει σχέση µε τη συζήτησή µας 

εδώ. Ότι όµως πρέπει να υπάρχει κάτι, το οποίο είναι ακίνητο και αµέτοχο σε κάθε µεταβολή, και απολύτως 

και κατά συµβεβηκός, και το οποίο µπορεί να κινεί κάτι άλλο, θα φανεί από όσα ακολουθούν… 

 

Αν λοιπόν είναι αιώνια η κίνηση θα είναι αιώνιο και το πρώτο κινούν – αν είναι ένα. Αν είναι περισσότερα, 

θα είναι περισσότερα τα αιώνια κινούντα. Θα πρέπει ωστόσο να προτιµούµε το ένα από τα πολλά, τα 

πεπερασµένα από τα απειράριθµα – γιατί απέναντι στα ίδια φαινόµενα, πρέπει πάντοτε να επιζητούµε να 

φτάσουµε σε πεπερασµένο αριθµό αιτίων, αφού στα φυσικά όντα έχει προτεραιότητα το πεπερασµένο και το 

καλύτερο, εφόσον είναι δυνατόν. Αρκεί πάντως και ένα µόνο κινούν, αυτό που είναι πρώτο ανάµεσα στα 

ακίνητα κινούντα και είναι αιώνιο, ως αρχή της κίνησης όλων των άλλων… 

 

Ωστόσο, αν βεβαίως υπάρχει κάτι τέτοιο αιωνίως, δηλαδή ένα κινούν που είναι ακίνητο και αιώνιο, τότε κατ’ 

ανάγκην και το πρώτο κινούµενο θα είναι και εκείνο αιώνιο. Αυτό που είπαµε γίνεται φανερό, αν σκεφτεί 

κανείς ότι αλλιώς δεν θα υπήρχε γέννηση και φθορά και µεταβολή στα υπόλοιπα όντα – αν δεν τα κινούσε 

κάτι το κινούµενο. Γιατί το κινούν ακίνητο θα κινήσει πάντοτε µε τον ίδιο τρόπο και θα επιβάλει µία µόνο 

κίνηση, από τη στιγµή που το ίδιο δεν αλλάζει σε τίποτε ως προς το κινούµενο. Ενώ αυτό που κινείται από 

κάτι κινούµενο (το οποίο µε τη σειρά του ήδη κινείται από το κινούν ακίνητο), εξαιτίας του γεγονότος ότι 



 173 

αλλάζει διαρκώς θέση ως προς τα πράγµατα, δεν θα λειτουργήσει ως αίτιο της ίδιας πάντοτε κίνησης, αλλά 

καθώς βρίσκεται άλλοτε στον έναν τόπο ή είδος και άλλοτε στο ενάντιο, θα προκαλέσει κινούµενο ενάντιες 

κινήσεις σε όλα τα άλλα πράγµατα, που άλλοτε θα ηρεµούν και άλλοτε θα κινούνται. Έτσι λοιπόν, από όσα 

είπαµε, διαφωτίστηκε και η αρχική µας απορία, γιατί δηλαδή δεν κινούνται ή ηρεµούν τα πάντα, ή γιατί δεν 

κινούνται πάντοτε τα µεν και δεν ηρεµούν πάντοτε τα δε, αλλά κάποια άλλοτε κινούνται και άλλοτε ηρεµούν. 

Τώρα πια η αιτία αυτού του γεγονότος είναι φανερή: ορισµένα όντα κινούνται από ένα αιώνιο 

ακίνητο κινούν, και γι’ αυτό κινούνται αιωνίως, ενώ τα υπόλοιπα κινούνται από κάτι κινούµενο και 

µεταβαλλόµενο, οπότε και αυτά κατ’ ανάγκην θα µεταβάλλονται. Όσο για το ακίνητο, όπως ειπώθηκε, από τη 

στιγµή που παραµένει απλό, αναλλοίωτο και σταθερό, θα κινεί µε µία µοναδική και απλή κίνηση. 



 174 

Το Κινούν Ακίνητο ΙΙ 
 

Φυσικά Θ.10 

 

ἐπεὶ δ' ἐν τοῖς οὖσιν ἀνάγκη κίνησιν εἶναι συνεχῆ, αὕτη δὲ  

µία ἐστίν, ἀνάγκη δὲ τὴν µίαν µεγέθους τέ τινος εἶναι (οὐ γὰρ  

κινεῖται τὸ ἀµέγεθες) καὶ ἑνὸς καὶ ὑφ' ἑνός (οὐ γὰρ ἔσται  

συνεχής, ἀλλ' ἐχοµένη ἑτέρα ἑτέρας καὶ διῃρηµένη), τὸ δὴ  

267a.25 

κινοῦν εἰ ἕν, ἢ κινούµενον κινεῖ ἢ ἀκίνητον ὄν. εἰ µὲν δὴ κινού- 

µενον, συνακολουθεῖν δεήσει καὶ µεταβάλλειν αὐτό, ἅµα δὲ  

267b.1 

κινεῖσθαι ὑπό τινος, ὥστε στήσεται καὶ ἥξει εἰς τὸ κινεῖσθαι  

ὑπὸ ἀκινήτου. τοῦτο γὰρ οὐκ ἀνάγκη συµµεταβάλλειν, ἀλλ'  

ἀεί τε δυνήσεται κινεῖν (ἄπονον γὰρ τὸ οὕτω κινεῖν) καὶ ὁµα- 

λὴς αὕτη ἡ κίνησις ἢ µόνη ἢ µάλιστα· οὐ γὰρ ἔχει µετα- 

267b.5 

βολὴν τὸ κινοῦν οὐδεµίαν. δεῖ δὲ οὐδὲ τὸ κινούµενον πρὸς ἐκεῖνο  

ἔχειν µεταβολήν, ἵνα ὁµοία ᾖ ἡ κίνησις. ἀνάγκη δὴ ἢ ἐν  

µέσῳ ἢ ἐν κύκλῳ εἶναι· αὗται γὰρ αἱ ἀρχαί. ἀλλὰ τά- 

χιστα κινεῖται τὰ ἐγγύτατα τοῦ κινοῦντος. τοιαύτη δ' ἡ τοῦ  

κύκλου κίνησις· ἐκεῖ ἄρα τὸ κινοῦν. ἔχει δ' ἀπορίαν εἰ ἐνδέχε- 

267b.10 

ταί τι κινούµενον κινεῖν συνεχῶς, ἀλλὰ µὴ ὥσπερ τὸ ὠθοῦν    

πάλιν καὶ πάλιν, τῷ ἐφεξῆς εἶναι συνεχῶς· ἢ γὰρ αὐτὸ  

δεῖ ἀεὶ ὠθεῖν ἢ ἕλκειν ἢ ἄµφω, ἢ ἕτερόν τι ἐκδεχόµενον ἄλλο  

παρ' ἄλλου, ὥσπερ πάλαι ἐλέχθη ἐπὶ τῶν ῥιπτουµένων, εἰ  

διαιρετὸς ὢν ὁ ἀὴρ [ἢ τὸ ὕδωρ] κινεῖ ἄλλος ἀεὶ κινούµε- 

267b.15 

νος. ἀµφοτέρως δ' οὐχ οἷόν τε µίαν εἶναι, ἀλλ' ἐχοµένην.  

µόνη ἄρα συνεχὴς ἣν κινεῖ τὸ ἀκίνητον· ἀεὶ γὰρ ὁµοίως ἔχον  

καὶ πρὸς τὸ κινούµενον ὁµοίως ἕξει καὶ συνεχῶς. διωρισµέ- 

νων δὲ τούτων φανερὸν ὅτι ἀδύνατον τὸ πρῶτον κινοῦν καὶ ἀκί- 

νητον ἔχειν τι µέγεθος. εἰ γὰρ µέγεθος ἔχει, ἀνάγκη ἤτοι  

267b.20 

πεπερασµένον αὐτὸ εἶναι ἢ ἄπειρον. ἄπειρον µὲν οὖν ὅτι οὐκ  

ἐνδέχεται µέγεθος εἶναι, δέδεικται πρότερον ἐν τοῖς φυσι- 



 175 

κοῖς· ὅτι δὲ τὸ πεπερασµένον ἀδύνατον ἔχειν δύναµιν ἄπει- 

ρον, καὶ ὅτι ἀδύνατον ὑπὸ πεπερασµένου κινεῖσθαί τι ἄπει- 

ρον χρόνον, δέδεικται νῦν. τὸ δέ γε πρῶτον κινοῦν ἀΐδιον κινεῖ  

267b.25 

κίνησιν καὶ ἄπειρον χρόνον. φανερὸν τοίνυν ὅτι ἀδιαίρετόν ἐστι  

καὶ ἀµερὲς καὶ οὐδὲν ἔχον µέγεθος.    

 

Επειδή λοιπόν πρέπει να υπάρχει συνεχής κίνηση στο σύµπαν των όντων, και αυτή η κίνηση είναι µόνο µία· 

και επειδή αυτή η µία κίνηση είναι κατ’ ανάγκην κίνηση κάποιου µεγέθους (γιατί δεν κινείται αυτό που είναι 

χωρίς µέγεθος), και µάλιστα ενός µόνο µεγέθους που κινείται από ένα µόνο κινούν (γιατί αλλιώς η κίνηση δεν 

θα είναι συνεχής αλλά σύνολο διαδοχικών κινήσεων, διακριτών µεταξύ τους)· αν λοιπόν το κινούν είναι ένα, 

ή θα κινεί όντας κινούµενο ή θα κινεί όντας ακίνητο. Και αν είναι κινούµενο, τότε θα είναι υποχρεωµένο να 

συµµετέχει και το ίδιο στην κίνηση και να µεταβάλλεται, ενώ θα πρέπει συνάµα να κινείται κι αυτό από κάτι 

άλλο – και έτσι η αναγωγή κάπου θα σταµατήσει και θα φτάσουµε πάλι στην περίπτωση της κίνησης από ένα 

ακίνητο κινούν. Αυτό λοιπόν το κινούν δεν είναι αναγκαίο να συµµετέχει και το ίδιο στη µεταβολή, αλλά, 

αντιθέτως, θα µπορεί να κινεί αιωνίως (γιατί το να κινεί µε τέτοιον τρόπο δεν απαιτεί κανέναν κόπο), και 

µάλιστα να κινεί µε τη µοναδική οµαλή κίνηση – ή, τουλάχιστον, µε την περισσότερο οµαλή κίνηση. Γιατί το 

κινούν δεν υφίσταται την παραµικρή µεταβολή, οπότε και το κινούµενο πρέπει και αυτό να µη µεταβάλλεται 

ως προς τη σχέση του µε το κινούν, για να είναι οµοιόµορφη η κίνησή του. 

Το κινούν όµως είναι αναγκαίο να βρίσκεται ή στο κέντρο ή στην περιφέρεια της κυκλικής κίνησης – 

γιατί αυτές είναι οι αρχές του κύκλου. Αλλά πιο γρήγορα κινούνται αυτά που βρίσκονται πιο κοντά στο 

κινούν, και ταχύτερη κίνηση είναι η κυκλική περιφορά. Άρα το κινούν βρίσκεται εκεί – στην περιφέρεια. 

Δυσκολία δηµιουργεί και το αν µπορεί κάτι κινούµενο να κινεί συνεχώς, όχι όµως µε τον τρόπο που 

κάποιος ωθεί ξανά και ξανά, οπότε η κίνηση που προκαλεί διατηρεί µια συνέχεια επειδή συνίσταται από 

διαδοχικές κινήσεις. Στην περίπτωση αυτή, ο δράστης θα πρέπει ή να ωθεί διαρκώς ή να έλκει ή και να κάνει 

και τα δύο, ή κάποιο άλλο µέσο να δέχεται την κίνηση και να τη µεταδίδει µε τη σειρά του σε άλλο (όπως 

είπαµε προηγουµένως για τα βλήµατα, όπου ο αέρας ή το νερό, όντας διαιρετά, κινούν το βλήµα µε διαρκώς 

διαφορετικά µέρη τους, που και αυτά κινούνται). Είτε λοιπόν συµβαίνει το ένα είτε το άλλο, η κίνηση δεν 

µπορεί να είναι µία αλλά πολλές διαδοχικές κινήσεις. Συνεπώς, η κίνηση που προκαλεί το κινούν ακίνητο δεν 

µπορεί να είναι παρά µόνο συνεχής. Γιατί, καθώς το ίδιο µένει πάντοτε αµετάβλητο, θα διατηρεί και µε το 

κινούµενο την ίδια πάντοτε σχέση – την ίδια συνεχώς. 

Αφού ξεκαθαρίσαµε όλα αυτά, είναι φανερό ότι είναι αδύνατον το πρώτο κινούν ακίνητο να έχει 

κάποιο µέγεθος. Γιατί, αν έχει µέγεθος, θα είναι κατ’ ανάγκην ή πεπερασµένο ή άπειρο. Το ότι δεν µπορεί να 

υπάρξει άπειρο µέγεθος, το δείξαµε προηγουµένως στα Φυσικά. Και αυτό που τώρα δείξαµε είναι ότι το 

πεπερασµένο µέγεθος δεν µπορεί να έχει άπειρη δύναµη και δεν µπορεί να κινεί κάτι στον άπειρο χρόνο. 

Όµως το πρώτο κινούν κινεί µε αιώνια κίνηση και στον άπειρο χρόνο. Είναι εποµένως φανερό ότι είναι 

αδιαίρετο και αµερές, και απαλλαγµένο από µέγεθος.   



 176 

Ο κύκλος της γενέσεως και της φθοράς 
 

Περί γενέσεως και φθοράς Β.10 

 

 Ἔτι δὲ ἐπεὶ ἡ κατὰ τὴν φορὰν κίνησις δέδεικται  

ὅτι ἀίδιος, ἀνάγκη τούτων ὄντων καὶ γένεσιν εἶναι συνεχῶς· ἡ  

γὰρ φορὰ ποιήσει τὴν γένεσιν ἐνδελεχῶς διὰ τὸ προσάγειν  

καὶ ἀπάγειν τὸ γεννητικόν. Ἅµα δὲ δῆλον ὅτι καὶ τὸ πρότερον  

καλῶς εἴρηται, τὸ πρώτην τῶν µεταβολῶν τὴν φορὰν  

336a.20 

ἀλλὰ µὴ τὴν γένεσιν εἰπεῖν· πολὺ γὰρ εὐλογώτερον τὸ  

ὂν τῷ µὴ ὄντι γενέσεως αἴτιον εἶναι ἢ τὸ µὴ ὂν τῷ  

ὄντι τοῦ εἶναι. Τὸ µὲν οὖν φερόµενον ἔστι, τὸ δὲ γινόµενον  

οὐκ ἔστιν· διὸ καὶ ἡ φορὰ προτέρα τῆς γενέσεως. Ἐπεὶ δ'  

ὑπόκειται καὶ δέδεικται συνεχὴς οὖσα τοῖς πράγµασι καὶ  

336a.25 

γένεσις καὶ φθορά, φαµὲν δ' αἰτίαν εἶναι τὴν φορὰν τοῦ  

γίνεσθαι, φανερὸν ὅτι µιᾶς µὲν οὔσης τῆς φορᾶς οὐκ ἐνδέχεται  

γίνεσθαι ἄµφω διὰ τὸ ἐναντία εἶναι· τὸ γὰρ αὐτὸ καὶ  

ὡσαύτως ἔχον ἀεὶ τὸ αὐτὸ πέφυκε ποιεῖν. Ὥστε ἤτοι  

γένεσις ἀεὶ ἔσται ἢ φθορά. Δεῖ <δὴ> πλείους εἶναι τὰς  

336a.30 

κινήσεις καὶ ἐναντίας, ἢ τῇ φορᾷ ἢ τῇ ἀνωµαλίᾳ· τῶν γὰρ  

ἐναντίων τἀναντία αἴτια· διὸ καὶ οὐχ ἡ πρώτη φορὰ αἰτία  

ἐστὶ γενέσεως καὶ φθορᾶς, ἀλλ' ἡ κατὰ τὸν λοξὸν κύκλον·  

ἐν ταύτῃ γὰρ καὶ τὸ συνεχές ἐστι καὶ τὸ κινεῖσθαι δύο  

κινήσεις· ἀνάγκη γάρ, εἴ γε ἀεὶ ἔσται συνεχὴς γένεσις καὶ  

336b.1 

φθορά, ἀεὶ µέν τι κινεῖσθαι, ἵνα µὴ ἐπιλείπωσιν αὗται  

αἱ µεταβολαί, δύο δ', ὅπως µὴ θάτερον συµβαίνῃ µόνον.    

                                      Τῆς  

µὲν οὖν συνεχείας ἡ τοῦ ὅλου φορὰ αἰτία, τοῦ δὲ προσιέναι  

καὶ ἀπιέναι ἡ ἔγκλισις· συµβαίνει γὰρ ὁτὲ µὲν πόρρω γίνεσθαι  

336b.5 

ὁτὲ δ' ἐγγύς. Ἀνίσου δὲ τοῦ διαστήµατος ὄντος ἀνώµαλος  

ἔσται ἡ κίνησις· ὥστ' εἰ τῷ προσιέναι καὶ ἐγγὺς εἶναι  

γεννᾷ, τῷ ἀπιέναι ταὐτὸν τοῦτο καὶ πόρρω γίνεσθαι φθείρει,  



 177 

καὶ εἰ τῷ πολλάκις προσελθεῖν γεννᾷ, καὶ τῷ πολλάκις  

ἀπελθεῖν φθείρει· τῶν γὰρ ἐναντίων τἀναντία αἴτια. Καὶ ἐν  

336b.10 

ἴσῳ χρόνῳ καὶ ἡ φθορὰ καὶ ἡ γένεσις ἡ κατὰ φύσιν. Διὸ  

καὶ οἱ χρόνοι καὶ οἱ βίοι ἑκάστων ἀριθµὸν ἔχουσι καὶ τούτῳ  

διορίζονται· πάντων γάρ ἐστι τάξις, καὶ πᾶς βίος καὶ χρόνος  

µετρεῖται περιόδῳ, πλὴν οὐ τῇ αὐτῇ πάντες, ἀλλ' οἱ  

µὲν ἐλάττονι οἱ δὲ πλείονι· τοῖς µὲν γὰρ ἐνιαυτός, τοῖς δὲ  

336b.15 

µείζων, τοῖς δὲ ἐλάττων ἡ περίοδός ἐστι τὸ µέτρον.  

Φαίνεται δὲ καὶ κατὰ τὴν αἴσθησιν ὁµολογούµενα τοῖς παρ' ἡµῶν  

λόγοις· ὁρῶµεν γὰρ ὅτι προσιόντος µὲν τοῦ ἡλίου γένεσίς ἐστιν,  

ἀπιόντος δὲ φθίσις, καὶ ἐν ἴσῳ χρόνῳ ἑκάτερον· ἴσος γὰρ  

ὁ χρόνος τῆς φθορᾶς καὶ τῆς γενέσεως τῆς κατὰ φύσιν.  

336b.20 

Ἀλλὰ συµβαίνει πολλάκις ἐν ἐλάττονι φθείρεσθαι διὰ τὴν  

πρὸς ἄλληλα σύγκρασιν· ἀνωµάλου γὰρ οὔσης τῆς ὕλης  

καὶ οὐ πανταχοῦ τῆς αὐτῆς ἀνάγκη καὶ τὰς γενέσεις  

ἀνωµάλους εἶναι καὶ τὰς µὲν θάττους τὰς δὲ βραδυτέρας, ὥστε  

συµβαίνει διὰ τὴν τούτων γένεσιν ἄλλοις γίνεσθαι φθοράν.  

336b.25 

Ἀεὶ δ', ὥσπερ εἴρηται, συνεχὴς ἔσται ἡ γένεσις καὶ ἡ φθορά,    

καὶ οὐδέποτε ὑπολείψει δι' ἣν εἴποµεν αἰτίαν. Τοῦτο δ'  

εὐλόγως συµβέβηκεν· ἐπεὶ γὰρ ἐν ἅπασιν ἀεὶ τοῦ βελτίονος  

ὀρέγεσθαί φαµεν τὴν φύσιν, βέλτιον δὲ τὸ εἶναι ἢ τὸ µὴ  

εἶναι (τὸ δ' εἶναι ποσαχῶς λέγοµεν ἐν ἄλλοις εἴρηται),  

336b.30 

τοῦτο δ' ἀδύνατον ἐν ἅπασιν ὑπάρχειν διὰ τὸ πόρρω τῆς  

ἀρχῆς ἀφίστασθαι, τῷ λειποµένῳ τρόπῳ συνεπλήρωσε τὸ  

ὅλον ὁ θεός, ἐνδελεχῆ ποιήσας τὴν γένεσιν· οὕτω γὰρ ἂν  

µάλιστα συνείροιτο τὸ εἶναι διὰ τὸ ἐγγύτατα εἶναι τῆς οὐσίας  

τὸ γίνεσθαι ἀεὶ καὶ τὴν γένεσιν. Τούτου δ' αἴτιον, ὥσπερ  

337a.1 

εἴρηται πολλάκις, ἡ κύκλῳ φορά· µόνη γὰρ συνεχής. Διὸ  

καὶ τἆλλα ὅσα µεταβάλλει εἰς ἄλληλα κατὰ τὰ πάθη καὶ  

τὰς δυνάµεις, οἷον τὰ ἁπλᾶ σώµατα, µιµεῖται τὴν κύκλῳ  

φοράν· ὅταν γὰρ ἐξ ὕδατος ἀὴρ γένηται καὶ ἐξ ἀέρος  



 178 

337a.5 

πῦρ καὶ πάλιν ἐκ πυρὸς ὕδωρ, κύκλῳ φαµὲν περιεληλυ- 

θέναι τὴν γένεσιν διὰ τὸ πάλιν ἀνακάµπτειν. Ὥστε καὶ  

ἡ εὐθεῖα φορὰ µιµουµένη τὴν κύκλῳ συνεχής ἐστιν.  

                              Ἅµα δὲ  

δῆλον ἐκ τούτων ὅ τινες ἀποροῦσιν, διὰ τί ἑκάστου τῶν σωµά- 

των εἰς τὴν οἰκείαν φεροµένου χώραν ἐν τῷ ἀπείρῳ χρόνῳ  

337a.10 

οὐ διεστᾶσι τὰ σώµατα. Αἴτιον γὰρ τούτου ἐστὶν ἡ εἰς ἄλληλα  

µετάβασις· εἰ γὰρ ἕκαστον ἔµενεν ἐν τῇ αὑτοῦ χώρᾳ καὶ  

µὴ µετέβαλλεν ὑπὸ τοῦ πλησίον, ἤδη ἂν διεστήκεσαν.  

Μεταβάλλει µὲν οὖν διὰ τὴν φορὰν διπλῆν οὖσαν· διὰ δὲ τὸ  

µεταβάλλειν οὐκ ἐνδέχεται µένειν οὐδὲν αὐτῶν ἐν οὐδεµιᾷ  

337a.15 

χώρᾳ τεταγµένῃ.    

         Διότι µὲν οὖν ἔστι γένεσις καὶ φθορὰ καὶ  

διὰ τίν' αἰτίαν, καὶ τί τὸ γενητὸν καὶ φθαρτόν, φανερὸν ἐκ  

τῶν εἰρηµένων. Ἐπεὶ δ' ἀνάγκη εἶναί τι τὸ κινοῦν εἰ κίνησις  

ἔσται, ὥσπερ εἴρηται πρότερον ἐν ἑτέροις, καὶ εἰ ἀεί, ὅτι ἀεί  

τι δεῖ εἶναι, καὶ εἰ συνεχής, ἓν τὸ αὐτὸ καὶ ἀκίνητον καὶ  

337a.20 

ἀγένητον καὶ ἀναλλοίωτον, καὶ εἰ πλείους εἶεν αἱ κύκλῳ  

κινήσεις, πλείους µέν, πάσας δέ πως εἶναι ταύτας ἀνάγκη  

ὑπὸ µίαν ἀρχήν· συνεχοῦς δ' ὄντος τοῦ χρόνου ἀνάγκη τὴν  

κίνησιν συνεχῆ εἶναι, εἴπερ ἀδύνατον χρόνον χωρὶς κινήσεως  

εἶναι· συνεχοῦς ἄρα τινὸς ἀριθµὸς ὁ χρόνος, τῆς κύκλῳ ἄρα,  

337a.25 

καθάπερ ἐν τοῖς ἐν ἀρχῇ λόγοις διωρίσθη. Συνεχὴς δ' ἡ  

κίνησις πότερον τῷ τὸ κινούµενον συνεχὲς εἶναι ἢ τῷ τὸ ἐν ᾧ  

κινεῖται, οἷον τὸν τόπον λέγω ἢ τὸ πάθος; δῆλον δὴ ὅτι τῷ  

τὸ κινούµενον· πῶς γὰρ τὸ πάθος συνεχὲς ἀλλ' ἢ τῷ τὸ  

πρᾶγµα ᾧ συµβέβηκε συνεχὲς εἶναι; εἰ δὲ καὶ τῷ ἐν ᾧ,  

337a.30 

µόνῳ τοῦτο τῷ τόπῳ ὑπάρχει· µέγεθος γάρ τι ἔχει, τούτου  

δὲ τὸ κύκλῳ µόνον συνεχές, ὥστε αὐτὸ αὑτῷ ἀεὶ συνεχές.  

Τοῦτο ἄρα ἐστὶν ὃ ποιεῖ συνεχῆ κίνησιν, τὸ κύκλῳ σῶµα  

φερόµενον· ἡ δὲ κίνησις τὸν χρόνον.  



 179 

 

Επειδή έχει αποδειχτεί ότι η κυκλική κίνηση είναι αιώνια, ως αναγκαίο συµπέρασµα από όσα δείξαµε 

προκύπτει ότι και η γέννηση θα συµβαίνει συνεχώς. Γιατί η αιώνια κυκλική κίνηση είναι αυτή που δίνει 

αδιάλειπτη συνέχεια στη γέννηση, καθώς φέρνει πιο κοντά ή αποµακρύνει τη γεννητική αρχή. Γίνεται επίσης 

φανερό ότι αυτό που ειπώθηκε προηγουµένως ήταν σωστό, ότι δηλαδή πρωταρχική µεταβολή είναι η κίνηση 

και όχι η γέννηση. Γιατί είναι πολύ πιο εύλογο το να θεωρήσει κανείς ότι στο ον οφείλεται η γέννηση του µη 

όντος, από το να θεωρήσει ότι στο µη ον οφείλεται η ύπαρξη του όντος. Αυτό που κινείται όµως είναι, ενώ 

αυτό που γεννιέται δεν είναι – γι’ αυτό η κίνηση είναι πιο πρωταρχική από τη γέννηση. 

Από τη στιγµή τώρα που δεχόµαστε, και έχουµε δείξει, ότι η γέννηση και η φθορά των πραγµάτων 

δεν σταµατούν ποτέ, και, όπως είπαµε, αιτία των γεννήσεων είναι η κυκλική κίνηση, είναι φανερό ότι, αν η 

κίνηση αυτή ήταν µόνο µία, δεν θα µπορούσαν να συµβαίνουν και τα δύο, και η γέννηση και η φθορά, αφού 

είναι αντίθετα µεταξύ τους. Γιατί αυτό που είναι αιωνίως ίδιο και αµετάβλητο έχει εκ φύσεως πάντοτε την 

ίδια δράση, οπότε θα υπήρχε είτε πάντοτε γέννηση είτε πάντοτε φθορά. Πρέπει λοιπόν οι κυκλικές κινήσεις 

να είναι περισσότερες από µία, και να είναι µεταξύ τους αντίθετες, είτε ως προς τη φορά είτε ως προς την 

οµαλότητα – γιατί τα αντίθετα πράγµατα προκαλούνται από αντίθετα αίτια. Κατά συνέπειαν, δεν µπορεί αιτία 

της γέννησης και της φθοράς να είναι η πρώτη περιφορά, αλλά η κίνηση επί της Εκλειπτικής – γιατί η κίνηση 

του Ήλιου επί της Εκλειπτικής διέπεται από συνέχεια, ενώ ταυτοχρόνως αποτελεί σύνθεση δύο κινήσεων. 

Αν λοιπόν θέλουµε να υπάρχει για πάντα συνεχής γέννηση και φθορά, τότε αφενός θα πρέπει πάντοτε 

να κινείται κάτι, ώστε να µην σταµατούν ποτέ αυτές οι µεταβολές, και αφετέρου θα πρέπει οι κινήσεις να 

είναι δύο, ώστε να µην συµβαίνει µόνο η µία από τις µεταβολές. Για τη συνέχεια λοιπόν αιτία είναι η 

περιφορά του σύµπαντος, ενώ για το πλησίασµα και την αποµάκρυνση αιτία είναι η κλίση της Εκλειπτικής. 

Γιατί συµβαίνει άλλοτε η γεννητική αρχή να πλησιάζει και άλλοτε να αποµακρύνεται, όχι όµως σε ίσα 

χρονικά διαστήµατα, οπότε η κίνηση δεν είναι οµαλή. Αν λοιπόν, µε την προσέγγιση και µε την εγγύτητά της, 

η αρχή γεννά, η ίδια αρχή, µε την αποµάκρυνση και µε την µεγάλη απόστασή της, φθείρει· και αν µε τις 

πολλαπλές της προσεγγίσεις γεννά, µε τις πολλαπλές της αποχωρήσεις φθείρει – γιατί τα αντίθετα 

προκαλούνται από αντίθετα αίτια. Η φθορά πάντως και η γέννηση στη φύση διαρκούν ίσους χρόνους. 

Γι’ αυτό και οι χρόνοι και οι βίοι όλων των όντων διαθέτουν έναν αριθµό, από τον οποίο 

καθορίζονται. Γιατί υπάρχει τάξη σε όλα τα πράγµατα, και κάθε χρόνος και κάθε βίος µετριέται µε βάση µια 

περίοδο. Η περίοδος όµως αυτή δεν είναι η ίδια για όλα: για άλλα είναι µικρότερη και για άλλα µεγαλύτερη. 

Έτσι για κάποια όντα η περίοδος, που αποτελεί και το µέτρο τους, είναι το έτος· για κάποια άλλα είναι 

µεγαλύτερη και για κάποια άλλα µικρότερη. 

Οι ισχυρισµοί µας φαίνονται να συµφωνούν µε τα δεδοµένα των αισθήσεων. Βλέπουµε πράγµατι ότι, 

όταν ο Ήλιος πλησιάζει, παρατηρείται γέννηση, ενώ, όταν αποµακρύνεται, παρατηρείται µαρασµός, και 

µάλιστα ότι οι δύο φάσεις διαρκούν ίσο χρόνο. Και όντως, ο χρόνος της φυσικής γέννησης και ο χρόνος της 

φυσικής φθοράς είναι ίσοι. Συµβαίνει ωστόσο συχνά η φθορά να έρχεται πιο γρήγορα, εξαιτίας της αµοιβαίας 

εµπλοκής των όντων. Γιατί καθώς η ύλη διέπεται από αταξία και δεν είναι παντού οµοιόµορφη, κατ’ ανάγκην 

και οι γεννήσεις δεν θα είναι οµαλές, και άλλες θα είναι ταχύτερες και άλλες βραδύτερες· κατ’ αυτόν όµως 



 180 

τον τρόπο είναι επόµενο να προκληθεί φθορά σε κάποια άλλα όντα. Ωστόσο, όπως είπαµε, η διαδικασία της 

γέννησης και της φθοράς θα είναι πάντοτε συνεχής, και ποτέ δεν θα εκλείψει, για τον λόγο ακριβώς που 

προσδιορίσαµε. 

Και πράγµατι, αυτό είναι λογικό να συµβαίνει. Γιατί, όπως λέµε, η φύση πάντοτε επιθυµεί το 

καλύτερο, και το «είναι» είναι σίγουρα καλύτερο από το «µη είναι» (έχουµε αλλού µιλήσει για τις πολλαπλές 

χρήσεις του «είναι»). Καθώς λοιπόν όλα τα όντα δεν µπορούν να µετέχουν στο είναι, γιατί βρίσκονται πολύ 

µακριά από την αρχή, ο θεός βρήκε τρόπο να συµπληρώσει τις ελλείψεις του σύµπαντος δίνοντας στη 

γέννηση αδιάλειπτη συνέχεια. Γιατί έτσι το είναι φθάνει στην ύψιστη συνοχή του, καθώς η γέννηση, ως 

αιώνιο γίγνεσθαι, έρχεται πάρα πολύ κοντά στην αυθεντική ύπαρξη. Και, όπως ειπώθηκε πολλές φορές, αυτό 

οφείλεται στην κυκλική περιφορά – γιατί αυτή είναι η µόνη συνεχής κίνηση.  

Γι’ αυτό και όλα τα άλλα, όσα υφίστανται αµοιβαία µεταβολή ως προς τις ποιότητες και τις δυνάµεις 

τους, όπως τα απλά σώµατα, µιµούνται την κυκλική περιφορά: γιατί όταν από το νερό γεννιέται αέρας, και 

από τον αέρα φωτιά, και πάλι από τη φωτιά νερό, τότε λέµε ότι η γέννηση έχει κλείσει έναν κύκλο, γιατί 

επανέκαµψε στο αρχικό σηµείο. Ούτως ώστε, και η ευθύγραµµη κίνηση, µε τη µίµηση της κυκλικής κίνησης, 

καθίσταται και αυτή συνεχής. 

Όσα µόλις είπαµε διαφωτίζουν επίσης και ένα σηµείο που σε κάποιους προκαλεί απορία: πώς 

συµβαίνει δηλαδή, ενώ κάθε απλό σώµα κινείται προς τη δική του περιοχή, να µην φθάνουν τα σώµατα σε 

πλήρη διαχωρισµό στην αιώνια διάρκεια του χρόνου; Η αιτία του γεγονότος αυτού είναι ο αµοιβαίος 

µετασχηµατισµός τους. Πράγµατι, αν το καθένα έµενε στη δική του περιοχή και δεν µεταβαλλόταν υπό την 

επίδραση του διπλανού του, θα είχαν όλα διαχωριστεί προ καιρού. Μεταβάλλονται όµως – εξαιτίας της 

κυκλικής περιφοράς, που είναι διπλή. Και, ακριβώς επειδή όλα µεταβάλλονται, δεν µπορεί κανένα τους να 

παραµείνει σε καµιά καθορισµένη περιοχή. 

Έχουµε λοιπόν δείξει ότι υπάρχει γέννηση και φθορά, προσδιορίσαµε για ποια αιτία συµβαίνει, και 

είπαµε ακόµη ποια είναι τα όντα που υπόκεινται σε γέννηση και σε φθορά. 

Όπως δείξαµε παλαιότερα σε άλλο µας έργο, για να υπάρξει κίνηση, είναι αναγκαίο να υπάρχει κάτι 

που την προκαλεί· και αν η κίνηση είναι αιώνια, τότε πρέπει και το κινούν να είναι αιώνιο· και αν η κίνηση 

είναι συνεχής, τότε πρέπει το κινούν να είναι ένα και το αυτό, ακίνητο, αγέννητο και αναλλοίωτο· και αν οι 

κυκλικές κινήσεις είναι περισσότερες από µία, θα πρέπει όλες, παρά το πλήθος τους, να υποτάσσονται κατά 

κάποιον τρόπο σε µια αρχή. 

Επιπλέον, επειδή ο χρόνος είναι συνεχής, είναι ανάγκη και η κίνηση να είναι συνεχής, εφόσον δεν 

µπορεί να υπάρξει χρόνος χωρίς κίνηση. Εποµένως ο χρόνος θα είναι ο αριθµός κάποιας κίνησης συνεχούς – 

και άρα της κυκλικής κίνησης, όπως έχουµε καθορίσει στις αρχικές µας αναλύσεις. Όταν όµως λέµε ότι η 

κίνηση είναι συνεχής, τι από τα δύο εννοούµε; Ότι είναι συνεχής επειδή το κινούµενο είναι συνεχές, ή ότι 

είναι συνεχής επειδή αυτό όπου συντελείται η κίνηση είναι συνεχές – και εννοώ τον τόπο, για παράδειγµα, ή 

τις ποιότητες; Η απάντηση προφανώς είναι ότι η κίνηση είναι συνεχής, επειδή είναι συνεχές το κινούµενο. 

(Γιατί µια ποιότητα µπορεί να είναι συνεχής, µόνο εξαιτίας της συνέχειας του πράγµατος στο οποίο η 

ποιότητα ανήκει. Αν πάλι η συνέχεια ανάγεται σε αυτό όπου συντελείται η κίνηση, τότε αυτό δεν µπορεί να 



 181 

είναι παρά µόνο ο τόπος, γιατί έχει κάποιο µέγεθος). Συνεχές όµως κινούµενο είναι µόνο αυτό που κινείται 

κυκλικά, έτσι ώστε να είναι συνεχές µε τον ίδιο τον εαυτό του. Τελικά λοιπόν, εκείνο που κάνει την κίνηση 

συνεχή είναι το σώµα που περιφέρεται κυκλικά. Και η συνέχεια του χρόνου οφείλεται σε αυτήν ακριβώς την 

κίνηση. 



 182 

Η έρευνα στον ουράνιο χώρο 
 

Περί ουρανού Β.4 

 

Σχῆµα δ' ἀνάγκη σφαιροειδὲς ἔχειν τὸν οὐρανόν· τοῦτο  

γὰρ οἰκειότατόν τε τῇ οὐσίᾳ καὶ τῇ φύσει πρῶτον.  

                             Εἴπωµεν  

δὲ καθόλου περὶ τῶν σχηµάτων, τὸ ποῖόν ἐστι πρῶτον, καὶ  

ἐν ἐπιπέδοις καὶ ἐν στερεοῖς. Ἅπαν δὴ σχῆµα ἐπίπεδον ἢ  

εὐθύγραµµόν ἐστιν ἢ περιφερόγραµµον. Καὶ τὸ µὲν εὐθύγραµ- 

286b.15 

µον ὑπὸ πλειόνων περιέχεται γραµµῶν, τὸ δὲ περιφερό- 

γραµµον ὑπὸ µιᾶς. Ἐπεὶ δὲ πρότερον [τῇ φύσει] ἐν ἑκάστῳ γέ- 

νει τὸ ἓν τῶν πολλῶν καὶ τὸ ἁπλοῦν τῶν συνθέτων, πρῶτον ἂν  

εἴη τῶν ἐπιπέδων σχηµάτων ὁ κύκλος.  

                     Ἔτι δὲ εἴπερ τέλειόν  

ἐστιν οὗ µηδὲν ἔξω τῶν αὐτοῦ λαβεῖν δυνατόν, ὥσπερ ὥρι- 

286b.20 

σται πρότερον, καὶ τῇ µὲν εὐθείᾳ πρόσθεσίς ἐστιν ἀεί, τῇ δὲ  

τοῦ κύκλου οὐδέποτε, φανερὸν ὅτι τέλειος ἂν εἴη ἡ περιέχουσα  

τὸν κύκλον· ὥστ' εἰ τὸ τέλειον πρότερον τοῦ ἀτελοῦς, καὶ διὰ  

ταῦτα πρότερον ἂν εἴη τῶν σχηµάτων ὁ κύκλος.  

                                   Ὡσαύτως  

δὲ καὶ ἡ σφαῖρα τῶν στερεῶν· µόνη γὰρ περιέχεται µιᾷ  

286b.25 

ἐπιφανείᾳ, τὰ δ' εὐθύγραµµα πλείοσιν· ὡς γὰρ ἔχει ὁ    

κύκλος ἐν τοῖς ἐπιπέδοις, οὕτως ἡ σφαῖρα ἐν τοῖς στερεοῖς.  

 Ἔτι δὲ καὶ οἱ διαιροῦντες εἰς ἐπίπεδα καὶ ἐξ ἐπιπέδων τὰ σώ- 

µατα γεννῶντες µεµαρτυρηκέναι φαίνονται τούτοις· µόνην γὰρ  

τῶν στερεῶν οὐ διαιροῦσι τὴν σφαῖραν ὡς οὐκ ἔχουσαν πλεί- 

286b.30 

ους ἐπιφανείας ἢ µίαν· ἡ γὰρ εἰς τὰ ἐπίπεδα διαίρεσις οὐχ ὡς  

ἂν τέµνων τις εἰς τὰ µέρη διέλοι τὸ ὅλον, τοῦτον διαιρεῖται  

τὸν τρόπον, ἀλλ' ὡς εἰς ἕτερα τῷ εἴδει.  

                         Ὅτι µὲν οὖν πρῶτόν  

ἐστιν ἡ σφαῖρα τῶν στερεῶν σχηµάτων, δῆλον. Ἔστι δὲ καὶ  

κατὰ τὸν ἀριθµὸν τὴν τάξιν ἀποδιδοῦσιν οὕτω τιθεµένοις εὐ- 



 183 

286b.35 

λογώτατον, τὸν µὲν κύκλον κατὰ τὸ ἕν, τὸ δὲ τρίγωνον  

287a.1 

κατὰ τὴν δυάδα, ἐπειδὴ ὀρθαὶ δύο. Ἐὰν δὲ τὸ ἓν κατὰ  

τὸ τρίγωνον, ὁ κύκλος οὐκέτι ἔσται σχῆµα.  

                           Ἐπεὶ δὲ τὸ µὲν πρῶ- 

τον σχῆµα τοῦ πρώτου σώµατος, πρῶτον δὲ σῶµα τὸ ἐν τῇ  

ἐσχάτῃ περιφορᾷ, σφαιροειδὲς ἂν εἴη τὸ τὴν κύκλῳ περι- 

287a.5 

φερόµενον φοράν. Καὶ τὸ συνεχὲς ἄρα ἐκείνῳ· τὸ γὰρ τῷ  

σφαιροειδεῖ συνεχὲς σφαιροειδές. Ὡσαύτως δὲ καὶ τὰ πρὸς  

τὸ µέσον τούτων· τὰ γὰρ ὑπὸ τοῦ σφαιροειδοῦς περιεχόµενα  

καὶ ἁπτόµενα ὅλα σφαιροειδῆ ἀνάγκη εἶναι· τὰ δὲ κάτω  

τῆς τῶν πλανήτων ἅπτεται τῆς ἐπάνω σφαίρας. Ὥστε σφαι- 

287a.10 

ροειδὴς ἂν εἴη πᾶσα· πάντα γὰρ ἅπτεται καὶ συνεχῆ ἐστι    

ταῖς σφαίραις.  

287a.11 

      Ἔτι δὲ ἐπεὶ φαίνεται καὶ ὑπόκειται κύκλῳ  

περιφέρεσθαι τὸ πᾶν, δέδεικται δ' ὅτι τῆς ἐσχάτης περι- 

φορᾶς οὔτε κενόν ἐστιν ἔξωθεν οὔτε τόπος, ἀνάγκη καὶ διὰ  

ταῦτα σφαιροειδῆ εἶναι αὐτόν. Εἰ γὰρ ἔσται εὐθύγραµµος,  

287a.15 

συµβήσεται καὶ τόπον εἶναι ἔξω καὶ σῶµα καὶ κενόν. Κύ- 

κλῳ γὰρ στρεφόµενον τὸ εὐθέγραµµον οὐδέποτε τὴν αὐτὴν  

ἐφέξει χώραν, ἀλλ' ὅπου πρότερον ἦν σῶµα, νῦν οὐκ ἔσται,  

καὶ οὗ νῦν οὐκ ἔστι, πάλιν ἔσται, διὰ τὴν παράλλαξιν τῶν γω- 

νιῶν.  

   Ὁµοίως δὲ κἂν εἴ τι ἄλλο σχῆµα γένοιτο µὴ ἴσας  

287a.20 

ἔχον τὰς ἐκ τοῦ µέσου γραµµάς, οἷον φακοειδὲς ἢ ᾠοειδές·  

ἐν ἅπασι γὰρ συµβήσεται καὶ τόπον ἔξω καὶ κενὸν εἶναι  

τῆς φορᾶς, διὰ τὸ µὴ τὴν αὐτὴν χώραν κατέχειν τὸ ὅλον.  

 Ἔτι δ' εἰ τῶν µὲν κινήσεων τὸ µέτρον ἡ τοῦ οὐρανοῦ φορὰ διὰ  

τὸ εἶναι µόνη συνεχὴς καὶ ὁµαλὴς καὶ ἀΐδιος, ἐν ἑκάστῳ δὲ  

287a.25 

µέτρον τὸ ἐλάχιστον, ἐλαχίστη δὲ κίνησις ἡ ταχίστη, δῆλον  



 184 

ὅτι ταχίστη ἂν εἴη πασῶν τῶν κινήσεων ἡ τοῦ οὐρανοῦ κίνησις.  

Ἀλλὰ µὴν τῶν ἀφ' αὑτοῦ ἐφ' αὑτὸ ἐλαχίστη ἐστὶν ἡ  

τοῦ κύκλου γραµµή· κατὰ δὲ τὴν ἐλαχίστην ταχίστη ἡ κίνη- 

σις· ὥστ' εἰ ὁ οὐρανὸς κύκλῳ τε φέρεται καὶ τάχιστα κινεῖ- 

287a.30 

ται, σφαιροειδῆ αὐτὸν ἀνάγκη εἶναι.  

                 Λάβοι δ' ἄν τις καὶ  

ἐκ τῶν περὶ τὸ µέσον ἱδρυµένων σωµάτων ταύτην τὴν πίστιν.  

Εἰ γὰρ τὸ µὲν ὕδωρ ἐστὶ περὶ τὴν γῆν, ὁ δ' ἀὴρ περὶ τὸ    

ὕδωρ, τὸ δὲ πῦρ περὶ τὸν ἀέρα, καὶ τὰ ἄνω σώµατα κατὰ  

τὸν αὐτὸν λόγον (συνεχῆ µὲν γὰρ οὐκ ἔστιν, ἅπτεται δὲ τού- 

287b.1 

των), ἡ δὲ τοῦ ὕδατος ἐπιφάνεια σφαιροειδής ἐστιν, τὸ δὲ  

τῷ σφαιροειδεῖ συνεχὲς ἢ κείµενον περὶ τὸ σφαιροειδὲς καὶ αὐτὸ  

τοιοῦτον ἀναγκαῖον εἶναι· ὥστε κἂν διὰ τοῦτο φανερὸν εἴη ὅτι  

σφαιροειδής ἐστιν ὁ οὐρανός.  

                Ἀλλὰ µὴν ὅτι γε ἡ τοῦ ὕδατος  

287b.5 

ἐπιφάνεια τοιαύτη φανερόν, ὑπόθεσιν λαµβάνουσιν ὅτι πέφυ- 

κεν ἀεὶ συρρεῖν τὸ ὕδωρ εἰς τὸ κοιλότερον· κοιλότερον δέ ἐστι τὸ  

τοῦ κέντρου ἐγγύτερον. Ἤχθωσαν οὖν ἐκ τοῦ κέντρου ἡ ΑΒ καὶ  

ἡ ΑΓ, καὶ ἐπεζεύχθω ἐφ' ἧς ΒΓ. Ἡ οὖν ἀχθεῖσα ἐπὶ τὴν  

βάσιν, ἐφ' ἧς ΑΔ, ἐλάττων ἐστὶ τῶν ἐκ τοῦ κέντρου· κοιλό- 

287b.10 

τερος ἄρα ὁ τόπος. Ὥστε περιρρεύσεται τὸ ὕδωρ, ἕως ἂν ἰσα- 

σθῇ. Ἴση δὲ ταῖς ἐκ τοῦ κέντρου ἡ ΑΕ. Ὥστ' ἀνάγκη πρὸς ταῖς  

ἐκ τοῦ κέντρου εἶναι τὸ ὕδωρ· τότε γὰρ ἠρεµήσει. Ἡ δὲ τῶν  

ἐκ τοῦ κέντρου ἁπτοµένη περιφερής· σφαιροειδὴς ἄρα ἡ τοῦ  

ὕδατος ἐπιφάνεια, ἐφ' ἧς ΒΕΓ.  

                  Ὅτι µὲν οὖν σφαιροειδής  

287b.15 

ἐστιν ὁ κόσµος, δῆλον ἐκ τούτων, καὶ ὅτι κατ' ἀκρίβειαν ἔν- 

τορνος οὕτως ὥστε µηθὲν µήτε χειρόκµητον ἔχειν παραπλη- 

σίως µήτ' ἄλλο µηθὲν τῶν ἡµῖν ἐν ὀφθαλµοῖς φαινο- 

µένων. Ἐξ ὧν γὰρ τὴν σύστασιν εἴληφεν, οὐδὲν οὕτω δυνα-   

τὸν ὁµαλότητα δέξασθαι καὶ ἀκρίβειαν ὡς ἡ τοῦ πέριξ σώ- 

287b.20 



 185 

µατος φύσις· δῆλον γὰρ ὡς ἀνάλογον ἔχει, καθάπερ ὕδωρ  

πρὸς γῆν, καὶ τὰ πλεῖον ἀεὶ ἀπέχοντα τῶν συστοίχων.  

 

Κατ’ ανάγκην ο ουρανός θα έχει σφαιρικό σχήµα. Το σχήµα αυτό είναι το συγγενέστερο στην ουσία του 

ουρανού, και είναι το πρωταρχικό στη φύση σχήµα. 

Ας µιλήσουµε λοιπόν γενικά για τα σχήµατα - ποιο είναι πρωταρχικό - και στην περίπτωση των 

επιπέδων και στην περίπτωση των στερεών. Πράγµατι κάθε επίπεδο σχήµα οριοθετείται είτε από ευθείες 

γραµµές είτε από κάποια περιφέρεια. Στην πρώτη περίπτωση θα οριοθετείται από περισσότερες ευθείες 

γραµµές, ενώ στη δεύτερη µόνο από µία. Και επειδή πρωταρχικό στη φύση, σε κάθε γένος όντων, είναι το ένα 

σε σχέση µε τα πολλά και το απλό σε σχέση µε τα σύνθετα, έτσι ο κύκλος θα είναι το πρωταρχικό επίπεδο 

σχήµα. 

Επιπλέον, επειδή, όπως δεχθήκαµε προηγουµένως, τέλειο σηµαίνει εκείνο που κανένα µέρος του δεν 

µπορεί να βρίσκεται έξω από το ίδιο, αφού στην ευθεία γραµµή µπορούµε πάντοτε να προσθέσουµε και άλλη, 

ενώ στον κύκλο ποτέ, η περιφέρεια του κύκλου θα είναι µια τέλεια γραµµή. Αφού λοιπόν το τέλειο 

προηγείται ιεραρχικά του ατελής, και γι’ αυτόν τον λόγο ο κύκλος θα είναι το πρωταρχικό σχήµα. 

Το ίδιο ισχύει για τη σφαίρα στην περίπτωση των στερεών. Είναι το µόνο στερεό που οριοθετείται 

από µία µόνο επιφάνεια, ενώ ευθύγραµµα στερεά οριοθετούνται από πολλές. Η θέση της σφαίρας ανάµεσα 

στα στερεά είναι ίδια µε τη θέση του κύκλου ανάµεσα στα επίπεδα σχήµατα. Ακόµη και αυτοί που διαιρούν 

τα στερεά σε επίπεδα και παράγουν τα σώµατα από επίπεδα σχήµατα, φαίνονται να συνηγορούν σε αυτό: το 

µόνο στερεό που δεν διαιρούν είναι η σφαίρα, γιατί δεν έχει περισσότερες επιφάνειες από µία. Γιατί όταν 

µιλούν για διαίρεση σε επίπεδα σχήµατα, δεν εννοούν το να διαιρέσει κανείς το όλο αποσπώντας τα µέρη του, 

αλλά να το διαιρέσει σε στοιχεία διαφορετικού είδους από το όλο. 

Είναι λοιπόν φανερό ότι η σφαίρα είναι πρωταρχική ανάµεσα στα στερεά. Στο ίδιο συµπέρασµα θα 

ήταν πολύ εύλογο να φθάσει κανείς, αν κατέτασσε τα σχήµατα µε βάση τους αριθµούς: τότε θα απέδιδε τον 

αριθµό 1 στον κύκλο, και το 2 στο τρίγωνο, επειδή οι γωνίες του ισούνται µε δύο ορθές. Αν πάλι αποδώσει το 

1 στο τρίγωνο, τότε ο κύκλος δεν θα είναι καν σχήµα. Επειδή λοιπόν το πρωταρχικό σχήµα αντιστοιχεί στο 

πρωταρχικό σώµα, και πρωταρχικό σώµα είναι αυτό που βρίσκεται στην έσχατη περιφορά, σφαιρικό θα είναι 

το σχήµα του κυκλικά περιφερόµενου σώµατος. 

Το ίδιο θα ισχύει και για ό,τι εφάπτεται σε εκείνο το σώµα. Γιατί το αµέσως επόµενο του σφαιρικού 

είναι κι αυτό σφαιρικό. Με τον ίδιο τρόπο, σφαιρικά θα είναι και τα σώµατα που βρίσκονται εσωτερικά προς 

το κέντρο του σύµπαντος. Γιατί όσα περιέχονται εντός του σφαιρικού σώµατος και εφάπτονται σε αυτό, θα 

είναι όλα κατ’ ανάγκην σφαιρικά, και τα κατώτερα σώµατα θα εφάπτονται της σφαίρας που βρίσκεται πάνω 

από αυτά. Εποµένως όλος ο ουρανός θα είναι σφαιρικός· γιατί όλα θα εφάπτονται και θα συνέχονται µε τις 

σφαίρες. 

Ακόµη, επειδή, όπως προκύπτει από την παρατήρηση και θεωρείται δεδοµένο στους συλλογισµούς 

µας, το σύµπαν κινείται κυκλικά, και αφού έχει δειχθεί ότι δεν υπάρχει έξω από την έσχατη περιφορά ούτε 

κενό ούτε τόπος, έχουµε έτσι ακόµη ένα επιχείρηµα ότι το σχήµα του σύµπαντος είναι σφαιρικό. Γιατί αν το 



 186 

σχήµα του περικλείονταν από επίπεδες επιφάνειες, τότε αυτό που θα προέκυπτε θα ήταν ότι θα υπήρχε έξω 

και τόπος και σώµα και κενό. Γιατί καθώς θα περιστρεφόταν το επίπεδο σχήµα του σύµπαντος δεν θα 

καταλάµβανε ποτέ την ίδια ακριβώς περιοχή, αλλά εκεί όπου πριν υπήρχε σώµα τώρα δεν θα υπάρχει, και 

εκεί όπου δεν υπήρχε τώρα θα υπάρχει, εξαιτίας της περιστροφής των γωνιών του σχήµατος. Το ίδιο θα 

συνέβαινε αν το σύµπαν είχε κάποιο άλλο σχήµα µε άνισες ακτίνες από το κέντρο στην περιφέρεια, αν ήταν 

λ.χ. ελλειψοειδές ή ωοειδές. Σε όλες αυτές τις περιπτώσεις θα προέκυπτε ότι υπάρχει τόπος και κενό έξω από 

την περιφέρεια, γιατί το σύµπαν δεν θα καταλάµβανε την ίδια περιοχή πάντοτε. 

Επιπλέον, εφόσον η περιφορά του ουρανού είναι το µέτρο όλων των κινήσεων, γιατί είναι η µόνη που 

είναι συνεχής, οµαλή και αιώνια, και, από την άλλη, µέτρο είναι σε κάθε περίσταση ακριβώς το ελάχιστο, και 

στις κινήσεις ελάχιστη κίνηση είναι η ταχύτερη, είναι φανερό ότι η κίνηση του ουρανού θα είναι η ταχύτερη 

από όλες τις κινήσεις. Από τις κλειστές όµως γραµµές, που ξεκινούν και τελειώνουν στον εαυτό τους, 

συντοµότερη θα είναι η περιφέρεια του κύκλου. Και ταχύτερη κίνηση είναι αυτή που διατρέχει την 

συντοµότερη διαδροµή. Συνεπώς, εφόσον η κίνηση του ουρανού είναι κυκλική και η ταχύτατη, το σχήµα του 

κατ’ ανάγκην θα είναι σφαιρικό. 

Στην ίδια θέση καταλήγει κανείς και αν παρατηρήσει τα απλά σώµατα που βρίσκονται πέριξ του 

κέντρου του σύµπαντος. Αν το νερό τοποθετείται γύρω από τη γη, και ο αέρας γύρω από το νερό, και η φωτιά 

γύρω από τον αέρα, τότε και τα σώµατα του ουρανού θα ακολουθούν την ίδια διάταξη, γιατί εφάπτονται µε τα 

απλά σώµατα παρότι δεν συνέχονται µε αυτά. Η επιφάνεια ωστόσο του νερού είναι σφαιροειδής, οπότε και 

αυτό που συνέχεται µε το σφαιροειδές ή περικλείει το σφαιροειδές θα είναι κι αυτό του ίδιου σχήµατος. 

Συνεπώς, και από αυτό το επιχείρηµα γίνεται φανερό ότι ο ουρανός είναι σφαιρικός. 

Όσο για το ότι η επιφάνεια του νερού είναι σφαιροειδής, αυτό προκύπτει από την παραδοχή ότι το 

νερό συρρέει πάντοτε στο «πιο κοίλο». «Πιο κοίλο» όµως είναι αυτό που βρίσκεται πιο κοντά στο κέντρο. Ας 

φέρουµε τις ακτίνες ΑΒ και ΑΓ από το κέντρο Α, και ας ενώσουµε τα σηµεία Β και Γ. Η κάθετη ΑΔ στη 

βάση ΒΓ θα είναι µικρότερη από τις ακτίνες του κέντρου, και ο τόπος κοντά στο Δ θα είναι «πιο κοίλος». Θα 

συσσωρευτεί λοιπόν πέριξ του Δ το νερό, έως ότου γεµίσει πλήρως. Η ευθεία τώρα ΑΔΕ θα είναι ίση µε τις 

άλλες ακτίνες. Το νερό λοιπόν θα µαζευτεί στις άκρες των ακτίνων, και µόνο τότε θα σταθεί ακίνητο. Η 

επιφάνεια τώρα που εφάπτεται στα άκρα των ακτίνων θα είναι σφαιρική. Και η επιφάνεια του νερού, η ΒΕΓ 

στο σχήµα µας, θα είναι σφαιροειδής. 

Από όλα τα παραπάνω προκύπτει ότι ο κόσµος είναι σφαιρικός, και µάλιστα ότι το σχήµα του 

χαρακτηρίζεται από τέτοια ακρίβεια που κανένα ανθρώπινο χειροτέχνηµα δεν µπορεί να προσεγγίσει ούτε 

κάποιο άλλο από τα αντικείµενα που βλέπουµε µε τα µάτια µας. Γιατί, όσον αφορά τα συστατικά στοιχεία της 

φύσης του εξώτατου σώµατος, τίποτε δεν είναι συγκρίσιµο ως την οµαλότητα και την ακρίβεια που µπορούν 

να δεχθούν. Γιατί είναι φανερό ότι η αναλογία που ισχύει ανάµεσα στο νερό και τη γη θα είναι ακόµη 

µεγαλύτερη σε εκείνα τα στοιχεία που είναι τα πιο αποµακρυσµένα από το κέντρο. 



 187 

Τελεολογία Ι 
 

Φυσικά Β.8 

 

 Λεκτέον δὴ πρῶτον µὲν διότι ἡ φύσις τῶν ἕνεκά του  

αἰτίων, ἔπειτα περὶ τοῦ ἀναγκαίου, πῶς ἔχει ἐν τοῖς φυσι- 

κοῖς· εἰς γὰρ ταύτην τὴν αἰτίαν ἀνάγουσι πάντες, ὅτι ἐπειδὴ  

τὸ θερµὸν τοιονδὶ πέφυκεν καὶ τὸ ψυχρὸν καὶ ἕκαστον δὴ τῶν  

τοιούτων, ταδὶ ἐξ ἀνάγκης ἐστὶ καὶ γίγνεται· καὶ γὰρ ἐὰν  

198b.15 

ἄλλην αἰτίαν εἴπωσιν, ὅσον ἁψάµενοι χαίρειν ἐῶσιν, ὁ µὲν  

τὴν φιλίαν καὶ τὸ νεῖκος, ὁ δὲ τὸν νοῦν· ἔχει δ' ἀπορίαν τί  

κωλύει τὴν φύσιν µὴ ἕνεκά του ποιεῖν µηδ' ὅτι βέλτιον, ἀλλ'  

ὥσπερ ὕει ὁ Ζεὺς οὐχ ὅπως τὸν σῖτον αὐξήσῃ, ἀλλ' ἐξ  

ἀνάγκης (τὸ γὰρ ἀναχθὲν ψυχθῆναι δεῖ, καὶ τὸ ψυχθὲν  

198b.20 

ὕδωρ γενόµενον κατελθεῖν· τὸ δ' αὐξάνεσθαι τούτου γενοµέ- 

νου τὸν σῖτον συµβαίνει), ὁµοίως δὲ καὶ εἴ τῳ ἀπόλλυται ὁ  

σῖτος ἐν τῇ ἅλῳ, οὐ τούτου ἕνεκα ὕει ὅπως ἀπόληται, ἀλλὰ  

τοῦτο συµβέβηκεν – ὥστε τί κωλύει οὕτω καὶ τὰ µέρη ἔχειν  

ἐν τῇ φύσει, οἷον τοὺς ὀδόντας ἐξ ἀνάγκης ἀνατεῖλαι τοὺς  

198b.25 

µὲν ἐµπροσθίους ὀξεῖς, ἐπιτηδείους πρὸς τὸ διαιρεῖν, τοὺς δὲ  

γοµφίους πλατεῖς καὶ χρησίµους πρὸς τὸ λεαίνειν τὴν τροφήν,  

ἐπεὶ οὐ τούτου ἕνεκα γενέσθαι, ἀλλὰ συµπεσεῖν· ὁµοίως δὲ  

καὶ περὶ τῶν ἄλλων µερῶν, ἐν ὅσοις δοκεῖ ὑπάρχειν τὸ ἕνεκά  

του. ὅπου µὲν οὖν ἅπαντα συνέβη ὥσπερ κἂν εἰ ἕνεκά του ἐγί- 

198b.30 

γνετο, ταῦτα µὲν ἐσώθη ἀπὸ τοῦ αὐτοµάτου συστάντα ἐπι- 

τηδείως· ὅσα δὲ µὴ οὕτως, ἀπώλετο καὶ ἀπόλλυται, κα- 

θάπερ Ἐµπεδοκλῆς λέγει τὰ βουγενῆ ἀνδρόπρῳρα.  

                             ὁ µὲν  

οὖν λόγος, ᾧ ἄν τις ἀπορήσειεν, οὗτος, καὶ εἴ τις ἄλλος  

τοιοῦτός ἐστιν· ἀδύνατον δὲ τοῦτον ἔχειν τὸν τρόπον. ταῦτα  

198b.35 

µὲν γὰρ καὶ πάντα τὰ φύσει ἢ αἰεὶ οὕτω γίγνεται ἢ ὡς ἐπὶ  

τὸ πολύ, τῶν δ' ἀπὸ τύχης καὶ τοῦ αὐτοµάτου οὐδέν. οὐ  



 188 

199a.1 

γὰρ ἀπὸ τύχης οὐδ' ἀπὸ συµπτώµατος δοκεῖ ὕειν πολλάκις  

τοῦ χειµῶνος, ἀλλ' ἐὰν ὑπὸ κύνα· οὐδὲ καύµατα ὑπὸ κύνα,  

ἀλλ' ἂν χειµῶνος. εἰ οὖν ἢ ἀπὸ συµπτώµατος δοκεῖ ἢ    

ἕνεκά του εἶναι, εἰ µὴ οἷόν τε ταῦτ' εἶναι µήτε ἀπὸ συµ- 

199a.5 

πτώµατος µήτ' ἀπὸ ταὐτοµάτου, ἕνεκά του ἂν εἴη. ἀλλὰ  

µὴν φύσει γ' ἐστὶ τὰ τοιαῦτα πάντα, ὡς κἂν αὐτοὶ φαῖεν  

οἱ ταῦτα λέγοντες. ἔστιν ἄρα τὸ ἕνεκά του ἐν τοῖς φύσει γι- 

γνοµένοις καὶ οὖσιν.  

            ἔτι ἐν ὅσοις τέλος ἔστι τι, τούτου ἕνεκα  

πράττεται τὸ πρότερον καὶ τὸ ἐφεξῆς. οὐκοῦν ὡς πράττεται,  

199a.10 

οὕτω πέφυκε, καὶ ὡς πέφυκεν, οὕτω πράττεται ἕκαστον, ἂν  

µή τι ἐµποδίζῃ. πράττεται δ' ἕνεκά του· καὶ πέφυκεν ἄρα  

ἕνεκά του. οἷον εἰ οἰκία τῶν φύσει γιγνοµένων ἦν, οὕτως ἂν  

ἐγίγνετο ὡς νῦν ὑπὸ τῆς τέχνης· εἰ δὲ τὰ φύσει µὴ µόνον  

φύσει ἀλλὰ καὶ τέχνῃ γίγνοιτο, ὡσαύτως ἂν γίγνοιτο ᾗ πέ- 

199a.15 

φυκεν. ἕνεκα ἄρα θατέρου θάτερον. ὅλως δὲ ἡ τέχνη τὰ  

µὲν ἐπιτελεῖ ἃ ἡ φύσις ἀδυνατεῖ ἀπεργάσασθαι, τὰ δὲ µι- 

µεῖται. εἰ οὖν τὰ κατὰ τέχνην ἕνεκά του, δῆλον ὅτι  

καὶ τὰ κατὰ φύσιν· ὁµοίως γὰρ ἔχει πρὸς ἄλληλα  

ἐν τοῖς κατὰ τέχνην καὶ ἐν τοῖς κατὰ φύσιν τὰ ὕστερα πρὸς  

199a.20 

τὰ πρότερα.  

      µάλιστα δὲ φανερὸν ἐπὶ τῶν ζῴων τῶν ἄλλων,  

ἃ οὔτε τέχνῃ οὔτε ζητήσαντα οὔτε βουλευσάµενα ποιεῖ· ὅθεν  

διαποροῦσί τινες πότερον νῷ ἤ τινι ἄλλῳ ἐργάζονται οἵ τ' ἀρ- 

άχναι καὶ οἱ µύρµηκες καὶ τὰ τοιαῦτα. κατὰ µικρὸν δ'  

οὕτω προϊόντι καὶ ἐν τοῖς φυτοῖς φαίνεται τὰ συµφέροντα γι- 

199a.25 

γνόµενα πρὸς τὸ τέλος, οἷον τὰ φύλλα τῆς τοῦ καρποῦ ἕνεκα  

σκέπης. ὥστ' εἰ φύσει τε ποιεῖ καὶ ἕνεκά του ἡ χελιδὼν τὴν  

νεοττιὰν καὶ ὁ ἀράχνης τὸ ἀράχνιον, καὶ τὰ φυτὰ τὰ  

φύλλα ἕνεκα τῶν καρπῶν καὶ τὰς ῥίζας οὐκ ἄνω ἀλλὰ  

κάτω τῆς τροφῆς, φανερὸν ὅτι ἔστιν ἡ αἰτία ἡ τοι- 



 189 

199a.30 

αύτη ἐν τοῖς φύσει γιγνοµένοις καὶ οὖσιν. καὶ ἐπεὶ ἡ φύσις    

διττή, ἡ µὲν ὡς ὕλη ἡ δ' ὡς µορφή, τέλος δ' αὕτη, τοῦ  

τέλους δὲ ἕνεκα τἆλλα, αὕτη ἂν εἴη ἡ αἰτία, ἡ οὗ ἕνεκα.  

 ἁµαρτία δὲ γίγνεται καὶ ἐν τοῖς κατὰ τέχνην (ἔγραψε γὰρ  

οὐκ ὀρθῶς ὁ γραµµατικός, καὶ ἐπότισεν [οὐκ ὀρθῶς] ὁ ἰατρὸς  

199a.35 

τὸ φάρµακον), ὥστε δῆλον ὅτι ἐνδέχεται καὶ ἐν τοῖς κατὰ  

199b.1 

φύσιν. εἰ δὴ ἔστιν ἔνια κατὰ τέχνην ἐν οἷς τὸ ὀρθῶς ἕνεκά  

του, ἐν δὲ τοῖς ἁµαρτανοµένοις ἕνεκα µέν τινος ἐπιχειρεῖ- 

ται ἀλλ' ἀποτυγχάνεται, ὁµοίως ἂν ἔχοι καὶ ἐν τοῖς φυ- 

σικοῖς, καὶ τὰ τέρατα ἁµαρτήµατα ἐκείνου τοῦ ἕνεκά του.  

199b.5 

καὶ ἐν ταῖς ἐξ ἀρχῆς ἄρα συστάσεσι τὰ βουγενῆ, εἰ µὴ  

πρός τινα ὅρον καὶ τέλος δυνατὰ ἦν ἐλθεῖν, διαφθειροµένης  

ἂν ἀρχῆς τινὸς ἐγίγνετο, ὥσπερ νῦν τοῦ σπέρµατος.  

                        ἔτι  

ἀνάγκη σπέρµα γενέσθαι πρῶτον, ἀλλὰ µὴ εὐθὺς τὰ ζῷα·  

καὶ τὸ “οὐλοφυὲς µὲν πρῶτα” σπέρµα ἦν.  

                   ἔτι καὶ ἐν τοῖς  

199b.10 

φυτοῖς ἔνεστι τὸ ἕνεκά του, ἧττον δὲ διήρθρωται· πότερον  

οὖν καὶ ἐν τοῖς φυτοῖς ἐγίγνετο, ὥσπερ τὰ βουγενῆ ἀνδρό- 

πρῳρα, οὕτω καὶ ἀµπελογενῆ ἐλαιόπρῳρα, ἢ οὔ; ἄτοπον  

γάρ· ἀλλὰ µὴν ἔδει γε, εἴπερ καὶ ἐν τοῖς ζῴοις.  

                      ἔτι ἔδει  

καὶ ἐν τοῖς σπέρµασι γίγνεσθαι ὅπως ἔτυχεν· ὅλως δ' ἀναιρεῖ  

199b.15 

ὁ οὕτως λέγων τὰ φύσει τε καὶ φύσιν· φύσει γάρ, ὅσα  

ἀπό τινος ἐν αὑτοῖς ἀρχῆς συνεχῶς κινούµενα ἀφικνεῖται  

εἴς τι τέλος· ἀφ' ἑκάστης δὲ οὐ τὸ αὐτὸ ἑκάστοις οὐδὲ τὸ  

τυχόν, ἀεὶ µέντοι ἐπὶ τὸ αὐτό, ἂν µή τι ἐµποδίσῃ. τὸ  

δὲ οὗ ἕνεκα, καὶ ὃ τούτου ἕνεκα, γένοιτο ἂν καὶ ἀπὸ τύ- 

199b.20 

χης, οἷον λέγοµεν ὅτι ἀπὸ τύχης ἦλθεν ὁ ξένος καὶ λυ- 

σάµενος ἀπῆλθεν, ὅταν ὥσπερ ἕνεκα τούτου ἐλθὼν πράξῃ,  



 190 

µὴ ἕνεκα δὲ τούτου ἔλθῃ. καὶ τοῦτο κατὰ συµβεβηκός    

(ἡ γὰρ τύχη τῶν κατὰ συµβεβηκὸς αἰτίων, καθάπερ καὶ  

πρότερον εἴποµεν), ἀλλ' ὅταν τοῦτο αἰεὶ ἢ ὡς ἐπὶ τὸ πολὺ γέ- 

199b.25 

νηται, οὐ συµβεβηκὸς οὐδ' ἀπὸ τύχης· ἐν δὲ τοῖς φυσι- 

κοῖς ἀεὶ οὕτως, ἂν µή τι ἐµποδίσῃ.  

                ἄτοπον δὲ τὸ µὴ οἴε- 

σθαι ἕνεκά του γίγνεσθαι, ἐὰν µὴ ἴδωσι τὸ κινοῦν βουλευ- 

σάµενον. καίτοι καὶ ἡ τέχνη οὐ βουλεύεται· καὶ εἰ ἐνῆν  

ἐν τῷ ξύλῳ ἡ ναυπηγική, ὁµοίως ἂν τῇ φύσει ἐποίει· ὥστ'  

199b.30 

εἰ ἐν τῇ τέχνῃ ἔνεστι τὸ ἕνεκά του, καὶ ἐν τῇ φύσει. µάλιστα  

δὲ δῆλον, ὅταν τις ἰατρεύῃ αὐτὸς ἑαυτόν· τούτῳ γὰρ ἔοικεν  

ἡ φύσις. ὅτι µὲν οὖν αἰτία ἡ φύσις, καὶ οὕτως ὡς ἕνεκά  

του, φανερόν.  

 

Θα πρέπει πρώτα να εξηγήσουµε γιατί η φύση εντάσσεται στα τελικά αίτια, και έπειτα να στραφούµε στην 

ανάγκη και να δούµε πώς εµφανίζεται µέσα στα φυσικά όντα. Γιατί όλοι σε αυτή την αιτία καταλήγουν, όταν 

ισχυρίζονται ότι, επειδή το θερµό και το ψυχρό και όλα τα παρόµοια είναι από τη φύση τους τέτοια, εκείνα τα 

πράγµατα υπάρχουν ή γίνονται εξ ανάγκης. Και αν αναφέρουν κάποια άλλη αιτία –ο ένας τη φιλία και την 

έχθρα, ο άλλος τον νου–, µόνο που την αγγίζουν και ύστερα την αποχαιρετούν. 

H απορία είναι η εξής: τι εµποδίζει τη φύση να ενεργεί όχι για κάποιον σκοπό ούτε προς το καλύτερο, 

αλλά εξ ανάγκης; Γιατί να µη συµβαίνει όπως µε τη βροχή: τη βροχή δεν τη στέλνει ο Δίας για να µεγαλώσει 

το σιτάρι· απλώς ό,τι ανέρχεται κατ’ ανάγκην ψύχεται, και αφού ψυχθεί και γίνει νερό κατέρχεται· όταν τώρα 

γίνει κάτι τέτοιο, συµβαίνει και στο σιτάρι να µεγαλώνει. Παροµοίως, αν το σιτάρι κάποιου χάνεται στο 

αλώνι, δεν βρέχει γι’ αυτόν τον σκοπό, για να χαθεί δηλαδή το σιτάρι, αλλά συνέβη απλώς να χαθεί. 

Εποµένως τι εµποδίζει να γίνεται το ίδιο στη φύση και µε τα µέρη των ζώων; Γιατί λ.χ. να µην έχουν 

φυτρώσει τα µπροστινά δόντια εξ ανάγκης µυτερά, ικανά να τεµαχίζουν την τροφή, και τα πίσω πλατιά και 

χρήσιµα στο να αλέθουν την τροφή, και να έγιναν έτσι όχι γι’ αυτόν τον σκοπό, αλλά απλώς να συνέπεσε να 

γίνουν έτσι; Το ίδιο µπορεί να γίνεται και µε όλα τα άλλα µέρη των ζώων, σε όσα νοµίζουµε ότι υπάρχει 

σκοπός. Σε όποια λοιπόν όντα τα πάντα συνέβησαν σαν να γίνονταν για κάποιον σκοπό, αυτά τα όντα 

διασώθηκαν γιατί βρέθηκαν αυτοµάτως µε την αρµόζουσα σύσταση. Σε όσα πάλι δεν συνέβη κάτι τέτοιο, 

αυτά χάθηκαν και συνεχίζουν να χάνονται, όπως ακριβώς λέει ο Εµπεδοκλής για τα βοοειδή µε την 

ανθρώπινη όψη. 

Αυτό λοιπόν είναι ένα επιχείρηµα που θα µας έβαζε σε απορία – και αν υπάρχει κάποιο άλλο θα είναι 

παρόµοιο. Είναι όµως αδύνατο να έχουν έτσι τα πράγµατα. Όλα όσα αναφέραµε, και γενικά όλα όσα γίνονται 

από τη φύση, γίνονται πάντοτε ή κατά κανόνα µε τον ίδιο τρόπο, πράγµα που δεν συµβαίνει µε κανένα 



 191 

αποτέλεσµα της τύχης ή του αυτοµάτου. Δεν αποδίδουµε σε τύχη ή σε σύµπτωση το γεγονός ότι βρέχει πολύ 

συχνά τον χειµώνα, αλλά θα το αποδίδαµε αν συνέβαινε τον Αύγουστο· ούτε είναι τυχαίοι ή συµπτωµατικοί 

οι καύσωνες του Αυγούστου, αλλά θα ήταν οι καύσωνες του χειµώνα. Εφόσον λοιπόν πιστεύουµε ότι ένα 

πράγµα ή θα οφείλεται σε σύµπτωση ή θα έχει σκοπό, και τα πράγµατα για τα οποία συζητούµε δεν είναι σαν 

αυτά που προκύπτουν από σύµπτωση ή αυτοµάτως, θα πρέπει να έχουν σκοπό. Όλα όµως αυτού του είδους τα 

πράγµατα γίνονται από τη φύση, όπως θα παραδέχονταν ακόµη και όσοι έχουν τις απόψεις που αναφέραµε. 

Εποµένως σε όσα πράγµατα είναι και γίνονται από τη φύση υπάρχει σκοπός. 

Επιπλέον, σε όσα πράγµατα υπάρχει ένα τέλος, χάριν του τέλους αυτού κάνουµε και το προηγούµενο 

και το επόµενο. Όπως κάνουµε όµως κάτι, έτσι κάτι γίνεται και από τη φύση· και όπως κάτι γίνεται από τη 

φύση, έτσι κι εµείς κάνουµε κάτι – αν βεβαίως δεν παρεµβάλλεται κάποιο εµπόδιο. Κάνουµε όµως κάτι για 

κάποιον σκοπό. Συνεπώς, και αυτό που γίνεται από τη φύση θα γίνεται για κάποιον σκοπό. Έτσι, αν η οικία 

ήταν κάτι που γίνεται από τη φύση, θα γινόταν µε τον ίδιο ακριβώς τρόπο όπως τώρα που γίνεται από την 

τέχνη. Και αντιστρόφως, αν τα φυσικά όντα δεν γίνονταν µόνο από τη φύση αλλά και από την τέχνη, θα 

γίνονταν όπως τώρα που γίνονται από τη φύση. Το προηγούµενο γίνεται λοιπόν χάριν του εποµένου. Γενικά η 

τέχνη άλλοτε επιτελεί όσα η φύση αδυνατεί να ολοκληρώσει και άλλοτε µιµείται τη φύση. Αν λοιπόν τα 

προϊόντα της τέχνης έχουν σκοπό, είναι φανερό ότι και όσα είναι σύµφωνα µε τη φύση έχουν σκοπό. Γιατί η 

αµοιβαία σχέση του προηγουµένου και του εποµένου είναι η ίδια και στις δύο περιπτώσεις. 

Πολύ ενδεικτική στο σηµείο αυτό είναι η περίπτωση των άλλων ζώων, τα οποία ενεργούν χωρίς να 

κατέχουν κάποια τέχνη, χωρίς να προσφεύγουν σε αναζητήσεις και χωρίς να αποφασίζουν. Γι’ αυτό και 

ορισµένοι διερωτώνται αν οι αράχνες, τα µυρµήγκια και τα παρόµοια εκτελούν το έργο τους επειδή έχουν νου 

ή κάποια άλλη ικανότητα. Αν προχωρήσουν όµως λίγο περισσότερο, θα αντιληφθούν ότι και στα φυτά επίσης 

γίνονται αυτά που συντελούν στην έλευση του τέλους, όπως τα φύλλα που βλασταίνουν για να προστατευτεί 

ο καρπός. Συνεπώς, αν το χελιδόνι που φτιάχνει τη φωλιά των νεοσσών του ενεργεί σύµφωνα µε τη φύση και 

για κάποιον σκοπό, και το ίδιο κάνει η αράχνη που υφαίνει τον ιστό της και τα φυτά που βγάζουν φύλλα 

χάριν των καρπών τους και αναπτύσσουν τις ρίζες τους προς τα κάτω και όχι προς τα πάνω χάριν της τροφής 

τους, είναι φανερό ότι υπάρχει µια τέτοιου είδους αιτία στα όντα που γίνονται και είναι από τη φύση. 

Η φύση όµως έχει δύο πλευρές –η φύση ως ύλη και η φύση ως µορφή–, και η µορφή είναι ένα τέλος. 

Επειδή λοιπόν όλα γίνονται χάριν του τέλους, η µορφή θα είναι η αιτία: ο σκοπός για τον οποίο γίνεται κάτι. 

Λάθη τώρα γίνονται και στα έργα της τέχνης: λ.χ. έγραψε κάτι λανθασµένα ο γραµµατικός ή έδωσε 

λανθασµένη δοσολογία ενός φαρµάκου ο γιατρός. Άρα είναι φανερό ότι ενδέχεται να γίνει λάθος και στα 

έργα της φύσης. Αν λοιπόν υπάρχουν ορισµένα έργα της τέχνης, όπου η σωστή εκτέλεση γίνεται για έναν 

συγκεκριµένο σκοπό, ενώ το λανθασµένο αποτέλεσµα έχει προκύψει από µια αποτυχηµένη προσπάθεια 

επίτευξης ενός συγκεκριµένου σκοπού, το ίδιο µπορεί να συµβαίνει και στα φυσικά όντα – οπότε τα τέρατα 

θα είναι λάθη στην επίτευξη του δεδοµένου σκοπού. Συνεπώς, από την εποχή της πρωταρχικής σύστασης των 

όντων, τα βοοειδή µε την ανθρώπινη όψη, επειδή δεν ήταν ικανά να κατευθυνθούν προς έναν καθορισµένο 

στόχο και τέλος, γεννιούνταν έτσι επειδή είχε φθαρεί κάποια αρχή – όπως και σήµερα συµβαίνει όταν έχει 

φθαρεί το σπέρµα. 



 192 

Εξάλλου κατ’ ανάγκην το σπέρµα γεννιέται πρώτο και όχι κατευθείαν τα ζώα. Και το λεγόµενο 

«ολοκληρωµένο πρωτόπλασµα» ήταν στην πραγµατικότητα σπέρµα. 

Αλλά και στα φυτά ενυπάρχει ο σκοπός, δεν έχει όµως τόσο σαφή διάρθρωση. Τι συνέβη άραγε; 

Υπήρχαν και ανάµεσα στα φυτά αµπέλια µε όψη ελιάς, όπως υπήρχαν βοοειδή µε ανθρώπινη όψη; Φαίνεται 

παράδοξο. Και όµως θα έπρεπε να έχουν υπάρξει, αν αυτό συνέβη και στα ζώα. 

Ακόµη, ίσως οι γεννήσεις µέσα από τα σπέρµατα να συντελούνται µε τυχαίο τρόπο. Όποιος 

ισχυρίζεται όµως κάτι τέτοιο αναιρεί εντελώς και την ύπαρξη των φυσικών όντων και την ίδια τη φύση. Γιατί 

φυσικά όντα είναι αυτά που ξεκινώντας από κάποια εσωτερική αρχή φτάνουν, κινούµενα συνεχώς, σε κάποιο 

τέλος. Από την κάθε αρχή δεν προκύπτει το ίδιο αποτέλεσµα σε όλα τα όντα, ούτε προκύπτει το τυχαίο· όλα 

τα όντα όµως, αν δεν υπάρξει κάποιο εµπόδιο, οδεύουν πάντοτε προς το ίδιο τέλος. 

Το τέλος βεβαίως και αυτό που γίνεται χάριν του τέλους θα µπορούσαν να προκύψουν και κατά τύχη: 

λέµε λ.χ. ότι κατά τύχη ήρθε ο ξένος στο συγκεκριµένο µέρος και αφού απελευθέρωσε τον κρατούµενο 

έφυγε, αν έδρασε σαν να είχε έρθει γι’ αυτόν τον σκοπό, ενώ στην πραγµατικότητα δεν ήρθε γι’ αυτό. Εδώ 

αυτό έγινε κατά συµβεβηκός (γιατί η τύχη κατατάσσεται στα κατά συµβεβηκός αίτια, όπως είπαµε 

προηγουµένως), αλλά όταν κάτι έχει γίνει πάντοτε µε τον ίδιο τρόπο ή κατά κανόνα µε τον ίδιο τρόπο, δεν 

είναι κάτι που απλώς συνέβη ούτε είναι προϊόν τύχης. Στα φυσικά όµως όντα, αν δεν υπάρξει κάποιο εµπόδιο, 

έτσι γίνεται πάντοτε. 

Είναι παράλογο να αρνείται κανείς ότι κάτι γίνεται για κάποιον σκοπό, επειδή δεν είδε αυτό που κινεί 

να αποφασίζει πριν κινήσει. Ωστόσο ούτε η τέχνη αποφασίζει. Αν η ναυπηγική ενυπήρχε στο ξύλο, θα δρούσε 

όπως και η φύση. Αν λοιπόν ενυπάρχει ο σκοπός στην τέχνη, θα ενυπάρχει και στη φύση. Αυτό φαίνεται πολύ 

καθαρά όταν κάποιος γιατρεύει τον εαυτό του· µε αυτόν µοιάζει η φύση. 

Έγινε λοιπόν πια φανερό ότι η φύση είναι αιτία, και ότι είναι αιτία µε την έννοια του σκοπού. 

  



 193 

Τελεολογία ΙΙ 
 

Περί ζώων µορίων Α.1 

(Μετάφραση Στασινός Σταυριανέας) 

 

Πρὸς δὲ τούτοις, ἐπεὶ πλείους ὁρῶµεν αἰτίας περὶ τὴν γένεσιν  

τὴν φυσικήν, οἷον τήν τε οὗ ἕνεκα καὶ τὴν ὅθεν ἡ ἀρχὴ τῆς  

κινήσεως, διοριστέον καὶ περὶ τούτων, ποία πρώτη καὶ δευτέρα  

πέφυκεν. Φαίνεται δὲ πρώτη, ἣν λέγοµεν ἕνεκά τινος· λό- 

639b.15 

γος γὰρ οὗτος, ἀρχὴ δ' ὁ λόγος ὁµοίως ἔν τε τοῖς κατὰ τέ- 

χνην καὶ ἐν τοῖς φύσει συνεστηκόσιν. Ἢ γὰρ τῇ διανοίᾳ ἢ τῇ  

αἰσθήσει ὁρισάµενος ὁ µὲν ἰατρὸς τὴν ὑγίειαν, ὁ δ' οἰκοδόµος  

τὴν οἰκίαν, ἀποδιδόασι τοὺς λόγους καὶ τὰς αἰτίας οὗ ποιοῦσιν  

ἑκάστου, καὶ διότι ποιητέον οὕτως. Μᾶλλον δ' ἐστὶ τὸ οὗ ἕνεκα  

639b.20 

καὶ τὸ καλὸν ἐν τοῖς τῆς φύσεως ἔργοις ἢ ἐν τοῖς τῆς τέ- 

χνης. Τὸ δ' ἐξ ἀνάγκης οὐ πᾶσιν ὑπάρχει τοῖς κατὰ φύσιν  

ὁµοίως, εἰς ὃ πειρῶνται πάντες σχεδὸν τοὺς λόγους ἀνάγειν,  

οὐ διελόµενοι ποσαχῶς λέγεται τὸ ἀναγκαῖον. Ὑπάρχει δὲ  

τὸ µὲν ἁπλῶς τοῖς ἀϊδίοις, τὸ δ' ἐξ ὑποθέσεως καὶ τοῖς ἐν  

639b.25 

γενέσει πᾶσιν, ὥσπερ ἐν τοῖς τεχναστοῖς, οἷον οἰκίᾳ καὶ τῶν  

ἄλλων ὁτῳοῦν τῶν τοιούτων. Ἀνάγκη δὲ τοιάνδε τὴν ὕλην ὑπ- 

άρξαι, εἰ ἔσται οἰκία ἢ ἄλλο τι τέλος· καὶ γενέσθαι τε καὶ  

κινηθῆναι δεῖ τόδε πρῶτον, εἶτα τόδε, καὶ τοῦτον δὴ τὸν τρό- 

πον ἐφεξῆς µέχρι τοῦ τέλους καὶ οὗ ἕνεκα γίνεται ἕκαστον καὶ  

639b.30 

ἔστιν. Ὡσαύτως δὲ καὶ ἐν τοῖς φύσει γιγνοµένοις. Ἀλλ' ὁ  

640a.1 

τρόπος τῆς ἀποδείξεως καὶ τῆς ἀνάγκης ἕτερος ἐπί τε τῆς  

φυσικῆς καὶ τῶν θεωρητικῶν ἐπιστηµῶν. Εἴρηται δ' ἐν ἑτέροις  

περὶ τούτων. Ἡ γὰρ ἀρχὴ τοῖς µὲν τὸ ὄν, τοῖς δὲ τὸ ἐσόµε- 

νον· ἐπεὶ γὰρ τοιόνδε ἐστὶν ἡ ὑγίεια ἢ ὁ ἄνθρωπος, ἀνάγκη  

640a.5 

τόδ' εἶναι ἢ γενέσθαι, ἀλλ' οὐκ ἐπεὶ τόδ' ἐστὶν ἢ γέγονεν, ἐκεῖνο  

ἐξ ἀνάγκης ἐστὶν ἢ ἔσται. Οὐδ' ἔστιν εἰς ἀΐδιον συναρτῆσαι τῆς  



 194 

τοιαύτης ἀποδείξεως τὴν ἀνάγκην, ὥστε εἰπεῖν, ἐπεὶ τόδε  

ἐστίν, ὅτι τόδε ἐστίν. Διώρισται δὲ καὶ περὶ τούτων ἐν ἑτέροις,  

καὶ ποίοις ὑπάρχει καὶ ποῖα ἀντιστρέφει καὶ διὰ τίν'  

αἰτίαν.  

 

Πανταχοῦ δὲ  

λέγοµεν τόδε τοῦδε ἕνεκα, ὅπου ἂν φαίνηται τέλος τι πρὸς  

641b.25 

ὃ ἡ κίνησις περαίνει µηδενὸς ἐµποδίζοντος. Ὥστε εἶναι φα- 

νερὸν ὅτι ἔστι τι τοιοῦτον, ὃ δὴ καὶ καλοῦµεν φύσιν. Οὐ γὰρ  

δὴ ὅ τι ἔτυχεν ἐξ ἑκάστου γίνεται σπέρµατος, ἀλλὰ τόδε  

ἐκ τοῦδε, οὐδὲ σπέρµα τὸ τυχὸν ἐκ τοῦ τυχόντος σώµατος.  

Ἀρχὴ ἄρα καὶ ποιητικὸν τοῦ ἐξ αὐτοῦ τὸ σπέρµα. Φύ-   

641b.30 

σει γὰρ ταῦτα· φύεται γοῦν ἐκ τούτου. Ἀλλὰ µὴν ἔτι τούτου  

πρότερον τὸ οὗ τὸ σπέρµα· γένεσις µὲν γὰρ τὸ σπέρµα,  

οὐσία δὲ τὸ τέλος. Ἀµφοῖν δ' ἔτι πρότερον, ἀφ' οὗ ἐστι τὸ  

σπέρµα. Ἔστι γὰρ τὸ σπέρµα διχῶς, ἐξ οὗ τε καὶ οὗ· καὶ  

γὰρ ἀφ' οὗ ἀπῆλθε, τούτου σπέρµα, οἷον ἵππου, καὶ τού- 

641b.35 

του ὃ ἔσται ἐξ αὐτοῦ, οἷον ὀρέως, τρόπον δ' οὐ τὸν αὐτόν,  

ἀλλ' ἑκατέρου τὸν εἰρηµένον. Ἔτι δὲ δυνάµει τὸ σπέρµα·  

642a.1 

δύναµις δ' ὡς ἔχει πρὸς ἐντελέχειαν, ἴσµεν.  

                           Εἰσὶν ἄρα δύ'  

αἰτίαι αὗται, τό θ' οὗ ἕνεκα καὶ τὸ ἐξ ἀνάγκης· πολλὰ  

γὰρ γίνεται, ὅτι ἀνάγκη. Ἴσως δ' ἄν τις ἀπορήσειε ποίαν  

λέγουσιν ἀνάγκην οἱ λέγοντες ἐξ ἀνάγκης· τῶν µὲν γὰρ  

642a.5 

δύο τρόπων οὐδέτερον οἷόν τε ὑπάρχειν, τῶν διωρισµένων ἐν  

τοῖς κατὰ φιλοσοφίαν. Ἔστι δ' ἔν γε τοῖς ἔχουσι γένεσιν ἡ  

τρίτη· λέγοµεν γὰρ τὴν τροφὴν ἀναγκαῖόν τι κατ' οὐδέτερον  

τούτων τῶν τρόπων, ἀλλ' ὅτι οὐχ οἷόν τ' ἄνευ ταύτης εἶναι.  

Τοῦτο δ' ἐστὶν ὥσπερ ἐξ ὑποθέσεως· ὥσπερ γὰρ ἐπεὶ δεῖ  

642a.10 

σχίζειν τῷ πελέκει, ἀνάγκη σκληρὸν εἶναι, εἰ δὲ σκληρόν,  

χαλκοῦν ἢ σιδηροῦν, οὕτως καὶ ἐπεὶ τὸ σῶµα ὄργανον (ἕνεκά  



 195 

τινος γὰρ ἕκαστον τῶν µορίων, ὁµοίως δὲ καὶ τὸ ὅλον), ἀν- 

άγκη ἄρα τοιονδὶ εἶναι καὶ ἐκ τοιωνδί, εἰ ἐκεῖνο ἔσται.  

                              Ὅτι  

µὲν οὖν δύο τρόποι τῆς αἰτίας, καὶ δεῖ λέγοντας τυγχάνειν  

642a.15 

µάλιστα µὲν ἀµφοῖν, εἰ δὲ µή, δῆλόν γε πειρᾶσθαι ποιεῖν,  

καὶ ὅτι πάντες οἱ τοῦτο µὴ λέγοντες οὐδὲν ὡς εἰπεῖν περὶ  

φύσεως λέγουσιν· ἀρχὴ γὰρ ἡ φύσις µᾶλλον τῆς ὕλης.    

Ἐνιαχοῦ δέ που αὐτῇ καὶ Ἐµπεδοκλῆς περιπίπτει, ἀγόµενος  

ὑπ' αὐτῆς τῆς ἀληθείας, καὶ τὴν οὐσίαν καὶ τὴν φύσιν ἀν- 

642a.20 

αγκάζεται φάναι τὸν λόγον εἶναι, οἷον ὀστοῦν ἀποδιδοὺς τί  

ἐστιν· οὔτε γὰρ ἕν τι τῶν στοιχείων λέγει αὐτὸ οὔτε δύο ἢ  

τρία οὔτε πάντα, ἀλλὰ λόγον τῆς µίξεως αὐτῶν. Δῆλον  

τοίνυν ὅτι καὶ ἡ σὰρξ τὸν αὐτὸν τρόπον ἐστί, καὶ τῶν ἄλλων  

τῶν τοιούτων µορίων ἕκαστον. Αἴτιον δὲ τοῦ µὴ ἐλθεῖν τοὺς προ- 

642a.25 

γενεστέρους ἐπὶ τὸν τρόπον τοῦτον, ὅτι τὸ τί ἦν εἶναι καὶ τὸ  

ὁρίσασθαι τὴν οὐσίαν οὐκ ἦν, ἀλλ' ἥψατο µὲν Δηµόκριτος  

πρῶτος, ὡς οὐκ ἀναγκαίου δὲ τῇ φυσικῇ θεωρίᾳ, ἀλλ' ἐκ- 

φερόµενος ὑπ' αὐτοῦ τοῦ πράγµατος, ἐπὶ Σωκράτους δὲ τοῦτο  

µὲν ηὐξήθη, τὸ δὲ ζητεῖν τὰ περὶ φύσεως ἔληξε, πρὸς δὲ  

642a.30 

τὴν χρήσιµον ἀρετὴν καὶ τὴν πολιτικὴν ἀπέκλιναν οἱ φιλο- 

σοφοῦντες. Δεικτέον δ' οὕτως, οἷον ὅτι ἔστι µὲν ἡ ἀναπνοὴ τουδὶ  

χάριν, τοῦτο δὲ γίγνεται διὰ τάδε ἐξ ἀνάγκης. Ἡ δ' ἀνάγκη  

ὁτὲ µὲν σηµαίνει ὅτι εἰ ἐκεῖνο ἔσται τὸ οὗ ἕνεκα, ταῦτα  

ἀνάγκη ἐστὶν ἔχειν, ὁτὲ δ' ὅτι ἔστιν οὕτως ἔχοντα καὶ πεφυ- 

642a.35 

κότα. Τὸ θερµὸν γὰρ ἀναγκαῖον ἐξιέναι καὶ πάλιν εἰσιέναι  

ἀντικροῦον, τὸν δ' ἀέρα εἰσρεῖν. Τοῦτο δ' ἤδη ἀναγκαῖόν ἐστιν.  

642b.1 

Τοῦ ἐντὸς δὲ θερµοῦ ἀντικόπτοντος, ἐν τῇ ψύξει τοῦ  

θύραθεν ἀέρος ἡ εἴσοδος. Ὁ µὲν οὖν τρόπος οὗτος ὁ τῆς  

µεθόδου, καὶ περὶ ὧν δεῖ λαβεῖν τὰς αἰτίας, ταῦτα καὶ  

τοιαῦτά ἐστιν.  

 



 196 

Επιπλέον, αφού βλέπουµε ότι οι αιτίες της φυσικής γέννησης είναι περισσότερες από µία, δηλαδή και ο 

σκοπός και η αιτία από την οποία προέρχεται η αρχή της µεταβολής, θα πρέπει να προσδιορίσουµε και για 

αυτές ποια είναι από τη φύση πρώτη και ποια δεύτερη. Είναι φανερό ότι πρώτη αίτια είναι εκείνη που 

ονοµάζουµε «σκοπό». Γιατί είναι ένας λόγος, και ο λόγος είναι αρχή τόσο για εκείνα που συντίθενται 

σύµφωνα µε κάποια τέχνη όσο και για εκείνα που συντίθενται σύµφωνα µε τη φύση. Γιατί όταν ο γιατρός θα 

ορίσει την υγεία και ο οικοδόµος το σπίτι, είτε µε τη βοήθεια της διάνοιας είτε της αίσθησης, και οι δύο θα 

δώσουν τους λόγους και τις αιτίες καθενός από τα πράγµατα που παράγουν, όπως και το γιατί πρέπει να 

παραχθεί µε το συγκεκριµένο τρόπο. Τον σκοπό, όµως, και το καλό το συναντάµε περισσότερο στα 

δηµιουργήµατα της φύσης παρά στα δηµιουργήµατα της τέχνης. 

Το αναγκαίο, από την άλλη, δεν υπάρχει σε όλα τα φυσικά πράγµατα µε τον ίδιο τρόπο. Ωστόσο, 

όλοι σχεδόν επιχειρούν να συνδέσουν τις εξηγήσεις τους µε την ανάγκη, χωρίς όµως να έχουν διακρίνει µε 

πόσους τρόπους µιλάµε για το αναγκαίο. Γιατί αυτό το οποίο είναι απόλυτα αναγκαίο υπάρχει στα αιώνια 

όντα, ενώ σε όλα όσα γεννιούνται υπάρχει επίσης εκείνο που είναι υποθετικά αναγκαίο, όπως και στα 

προϊόντα της τέχνης, π.χ. στην οικία ή σε οποιοδήποτε άλλο παρόµοιο δηµιούργηµα. Είναι ανάγκη να 

υπάρχει η ύλη µε τα συγκεκριµένα χαρακτηριστικά για να υπάρξει η οικία ή οποιοσδήποτε άλλος σκοπός. 

Και πρέπει πρώτα να δηµιουργηθεί και να µεταβληθεί το τάδε, και έπειτα το τάδε, και η µεταβολή να 

συνεχίσει µε τον ίδιο τρόπο µέχρι το τέλος, δηλαδή τον σκοπό για τον οποίον δηµιουργείται και υπάρχει το 

κάθε χωριστό πράγµα. Και το ίδιο συµβαίνει µε όσα δηµιουργούνται από τη φύση.  

Ωστόσο, ο τρόπος της απόδειξης και της ανάγκης είναι διαφορετικός στη φυσική και στις θεωρητικές 

επιστήµες. Και έχουµε µιλήσει σχετικά σε άλλα έργα. Γιατί στις µεν η αρχή είναι αυτό το οποίο είναι, ενώ 

στις άλλες εκείνο το οποίο θα είναι, και µάλιστα µε τον εξής τρόπο: επειδή η υγεία ή ο άνθρωπος έχει αυτά τα 

χαρακτηριστικά, είναι αναγκαίο να είναι ή να γίνει αυτό, και όχι ότι, επειδή είναι ή έγινε το δεύτερο, το 

πρώτο αναγκαία είναι ή θα είναι. Ούτε µπορεί η αναγκαιότητα ενός τέτοιου αποδεικτικού συλλογισµού να 

συνδεθεί µε την αιωνιότητα έτσι ώστε να πούµε: «εφόσον αυτό είναι, γι’ αυτό είναι και το άλλο». Αυτά τα 

ζητήµατα έχουν επίσης καθοριστεί σε άλλα έργα, δηλαδή σε τι είδους πράγµατα υπάρχει αναγκαιότητα και 

ποιο είδος αναγκαιότητας ισχύει και αντίστροφα, και ποια είναι η αιτία που συµβαίνει αυτό.  

 

Λέµε ότι «αυτό είναι χάριν εκείνου» σε όλες τις περιπτώσεις που είναι φανερό ότι υπάρχει κάποιος σκοπός 

προς τον οποίο οδηγεί η µεταβολή εάν τίποτε δεν την εµποδίσει. Εποµένως, είναι φανερό ότι υπάρχει κάτι 

που έχει αυτόν το χαρακτήρα, και αυτό ακριβώς ονοµάζουµε φύση. Γιατί δεν γίνεται από κάθε σπέρµα όποιο 

ζώο τύχει, αλλά το συγκεκριµένο ζώο από το συγκεκριµένο σπέρµα, ούτε από οποιοδήποτε σώµα όποιο 

σπέρµα τύχει. Εποµένως, το σπέρµα είναι αρχή και ποιητικό αίτιο εκείνου που προκύπτει από αυτό, εφόσον 

αυτά τα πράγµατα είναι από τη φύση: σε κάθε περίπτωση, φύονται από το σπέρµα. Αλλά πρότερο και από 

αυτό είναι εκείνο στο οποίο το σπέρµα ανήκει. Γιατί το σπέρµα είναι γέννηση ενώ ο σκοπός είναι ουσία. 

Ωστόσο πρότερο και από τα δύο είναι εκείνο από το οποίο έρχεται το σπέρµα. Πράγµατι το σπέρµα είναι 

σπέρµα µε δύο τρόπους, και εκείνου από το οποίο, αλλά και εκείνου του οποίου σπέρµα είναι. Ανήκει δηλαδή 

και σε εκείνο από το οποίο απέρχεται, π.χ. το άλογο, αλλά και σε εκείνο το οποίο θα συσταθεί από αυτό, π.χ. 



 197 

το µουλάρι. Όχι όµως µε τον ίδιο τρόπο και στα δύο, αλλά στο καθένα µε τον τρόπο που αναφέραµε. Και 

τέλος, το σπέρµα είναι µόνο δυνάµει, και γνωρίζουµε πως σχετίζεται η δύναµη προς την εντελέχεια. 

Υπάρχουν λοιπόν αυτές οι δύο αιτίες, «αυτό χάριν του οποίου» και το «εξ ανάγκης» – αφού πολλά 

πράγµατα γίνονται εξαιτίας της ανάγκης. Και πιθανόν να αναρωτηθεί κανείς: σε ποια ανάγκη αναφέρονται 

όσοι µιλούν για το «εξ ανάγκης», αφού δεν µπορεί να ταυτιστεί µε κανέναν από τους δύο τρόπους που 

ορίσαµε στις φιλοσοφικές συζητήσεις; Υπάρχει όµως και ένας τρίτος τρόπος τον οποίο συναντάµε στα όντα 

που είναι προϊόντα γεννήσεων. Γιατί λέµε ότι η τροφή είναι κάτι αναγκαίο, όχι όµως µε κάποιον από τους 

δύο πρώτους τρόπους αλλά επειδή αυτό που τρέφεται είναι αδύνατον να υπάρξει χωρίς τροφή. Και αυτό 

συµβαίνει σαν από κάποια υπόθεση. Όπως δηλαδή ο πέλεκυς, επειδή πρέπει να κόβει, είναι ανάγκη να είναι 

σκληρός, και εάν πρέπει να είναι σκληρός, πρέπει να είναι χάλκινος ή σιδερένιος, µε τον ίδιο τρόπο εφόσον 

το σώµα είναι ένα εργαλείο (πράγµατι κάθε ένα από τα µέρη του είναι για κάποιον σκοπό και το ίδιο θα 

συµβαίνει και για το σώµα συνολικά) είναι ανάγκη να έχει αυτές τις ποιότητες και τη συγκεκριµένη σύσταση, 

εάν πρόκειται να είναι τέτοιο εργαλείο.  

Είναι λοιπόν ξεκάθαρο ότι υπάρχουν δύο τύποι αιτίων, και πρέπει να στοχεύουµε πρώτα και κύρια 

στο να αποδώσουµε και τους δύο, και, εφόσον αυτό δεν είναι δυνατόν, θα πρέπει τουλάχιστον να 

προσπαθήσουµε να το κάνουµε σαφές. Και όλοι όσοι δεν µιλούν µε αυτόν τον τρόπο δεν λένε σχεδόν τίποτε 

για τη φύση. Γιατί η φύση είναι αρχή περισσότερο από ότι είναι η ύλη. Ακόµη και ο Εµπεδοκλής κάποιες 

φορές πέφτει πάνω σε αυτήν την αρχή, οδηγηµένος από την ίδια την αλήθεια, και αναγκάζεται να πει ότι η 

ουσία και η φύση είναι ο ορισµός, όταν π.χ. εξηγεί τι είναι το οστό. Γιατί δεν λέει ότι αυτό είναι ένα από τα 

στοιχεία, ούτε δύο, ούτε τρία, ούτε όλα µαζί, αλλά ο λόγος της ανάµειξής τους. Είναι λοιπόν φανερό ότι µε 

τον ίδιο τρόπο είναι και η σάρκα αλλά και κάθε ένα από τα άλλα µέρη που είναι παρόµοια.  

Ένας λόγος που οι προγενέστεροι δεν ανακάλυψαν αυτόν τον τρόπο αναγκαιότητας είναι ότι δεν 

είχαν στα χέρια τους το «τι επρόκειτο να είναι» ή τον ορισµό της ουσίας. Το άγγιξε όµως πρώτος από όλους ο 

Δηµόκριτος, παρότι όχι ως κάτι αναγκαίο για τη µελέτη της φύσης, αλλά παρασυρόµενος από το ίδιο το 

αντικείµενο. Στα χρόνια του Σωκράτη το ενδιαφέρον γι’ αυτό εντάθηκε, η αναζήτηση όµως για τα θέµατα 

γύρω από τη φύση σταµάτησε, και όσοι φιλοσοφούσαν στράφηκαν προς την χρήσιµη αρετή ή αλλιώς την 

πολιτική.  

Οι εξηγήσεις όµως θα πρέπει να δίνονται ως εξής: ότι, για παράδειγµα, από τη µια πλευρά αυτός είναι 

ο σκοπός της αναπνοής, ενώ από την άλλη αυτό συµβαίνει αναγκαία εξαιτίας αυτών. Αλλά το αναγκαίο 

κάποιες φορές σηµαίνει ότι εάν πρόκειται να συµβεί αυτό, δηλαδή ο σκοπός, τότε είναι αναγκαίο να 

υπάρχουν αυτά, και κάποιες φορές ότι έτσι έχουν τα πράγµατα και αυτή είναι η φύση τους. Γιατί το θερµό 

είναι αναγκαίο να εξέρχεται και να εισέρχεται πάλι όταν συναντά αντίσταση και ο αέρας να εισρέει. Αυτό 

είναι άµεσα αναγκαίο. Και όπως η εσωτερική θερµότητα υποχωρεί ενώ ψύχεται, εισέρχεται ο εξωτερικός 

αέρας. Αυτός λοιπόν είναι ο τρόπος για να προχωρήσει η ερευνητική µας πορεία και γι᾽ αυτού του είδους τα 

πράγµατα πρέπει να συλλάβουµε τα αίτια. 



 198 

Τελεολογία στα έµβια όντα 
 

Περί ζώων µορίων Α.5 

(Μετάφραση Στασινός Σταυριανέας) 

 

Τῶν οὐσιῶν ὅσαι φύσει συνεστᾶσι, τὰς µὲν ἀγενήτους  

καὶ ἀφθάρτους εἶναι τὸν ἅπαντα αἰῶνα, τὰς δὲ µετέχειν  

γενέσεως καὶ φθορᾶς. Συµβέβηκε δὲ περὶ µὲν ἐκείνας τι- 

644b.25 

µίας οὔσας καὶ θείας ἐλάττους ἡµῖν ὑπάρχειν θεωρίας (καὶ  

γὰρ ἐξ ὧν ἄν τις σκέψαιτο περὶ αὐτῶν, καὶ περὶ ὧν εἰδέ- 

ναι ποθοῦµεν, παντελῶς ἐστιν ὀλίγα τὰ φανερὰ κατὰ τὴν  

αἴσθησιν), περὶ δὲ τῶν φθαρτῶν φυτῶν τε καὶ ζῴων εὐπο- 

ροῦµεν µᾶλλον πρὸς τὴν γνῶσιν διὰ τὸ σύντροφον· πολλὰ  

644b.30 

γὰρ περὶ ἕκαστον γένος λάβοι τις ἂν τῶν ὑπαρχόντων βου- 

λόµενος διαπονεῖν ἱκανῶς. Ἔχει δ' ἑκάτερα χάριν. Τῶν µὲν  

γὰρ εἰ καὶ κατὰ µικρὸν ἐφαπτόµεθα, ὅµως διὰ τὴν τι- 

µιότητα τοῦ γνωρίζειν ἥδιον ἢ τὰ παρ' ἡµῖν ἅπαντα, ὥσπερ  

καὶ τῶν ἐρωµένων τὸ τυχὸν καὶ µικρὸν µόριον κατιδεῖν ἥ- 

644b.35 

διόν ἐστιν ἢ πολλὰ ἕτερα καὶ µεγάλα δι' ἀκριβείας ἰδεῖν·    

645a.1 

τὰ δὲ διὰ τὸ µᾶλλον καὶ πλείω γνωρίζειν αὐτῶν λαµβάνει  

τὴν τῆς ἐπιστήµης ὑπεροχήν, ἔτι δὲ διὰ τὸ πλησιαίτερα  

ἡµῶν εἶναι καὶ τῆς φύσεως οἰκειότερα ἀντικαταλλάττεταί  

τι πρὸς τὴν περὶ τὰ θεῖα φιλοσοφίαν. 

 

 Τὸ γὰρ µὴ τυχόντως  

ἀλλ' ἕνεκά τινος ἐν τοῖς τῆς φύσεως ἔργοις ἐστὶ καὶ µάλι- 

645a.25 

στα· οὗ δ' ἕνεκα συνέστηκεν ἢ γέγονε τέλους, τὴν τοῦ καλοῦ χώ-   

ραν εἴληφεν. Εἰ δέ τις τὴν περὶ τῶν ἄλλων ζῴων θεωρίαν  

ἄτιµον εἶναι νενόµικε, τὸν αὐτὸν τρόπον οἴεσθαι χρὴ καὶ  

περὶ αὑτοῦ· οὐκ ἔστι γὰρ ἄνευ πολλῆς δυσχερείας ἰδεῖν ἐξ ὧν  

συνέστηκε τὸ τῶν ἀνθρώπων γένος, οἷον αἷµα, σάρκες, ὀστᾶ,  

645a.30 



 199 

φλέβες καὶ τὰ τοιαῦτα µόρια. Ὁµοίως τε δεῖ νοµίζειν τὸν  

περὶ οὑτινοσοῦν τῶν µορίων ἢ τῶν σκευῶν διαλεγόµενον µὴ  

περὶ τῆς ὕλης ποιεῖσθαι τὴν µνήµην, µηδὲ ταύτης χάριν,  

ἀλλὰ τῆς ὅλης µορφῆς, οἷον καὶ περὶ οἰκίας, ἀλλὰ µὴ  

πλίνθων καὶ πηλοῦ καὶ ξύλων· καὶ τὸν περὶ φύσεως περὶ  

645a.35 

τῆς συνθέσεως καὶ τῆς ὅλης οὐσίας, ἀλλὰ µὴ περὶ τούτων  

ἃ µὴ συµβαίνει χωριζόµενά ποτε τῆς οὐσίας αὐτῶν. 

 

Από τις ουσίες οι οποίες συντίθενται από τη φύση, άλλες είναι αγέννητες και ανώλεθρες στον αιώνα τον 

άπαντα, και άλλες µετέχουν στη γέννηση και τη φθορά. Εκείνο που έχει συµβεί όµως είναι ότι οι πρώτες, 

παρότι είναι πολύτιµες και θεϊκές, έχουν µελετηθεί λιγότερο (γιατί τόσο σε σχέση µε εκείνα από τα οποία, ως 

αφετηρία, µπορούµε να τις εξετάσουµε, αλλά και σε σχέση µε εκείνα τα οποία επιθυµούµε να γνωρίσουµε για 

αυτές, ελάχιστα αντιλαµβανόµαστε µε τις αισθήσεις µας). Για τις θνητές ουσίες όµως, είτε είναι φυτά είτε 

ζώα, είµαστε πολύ καλύτερα εφοδιασµένοι για την απόκτηση γνώσης επειδή ζούµε ανάµεσά τους. Αφού θα 

µάθει πολλά πράγµατα για το κάθε γένος, όποιος θέλει να µοχθήσει όσο χρειαστεί. Η µελέτη όµως και των 

µεν και των δε έχει τη γοητεία της. Και έστω και εάν η επαφή µας µε τις αιώνιες ουσίες είναι ελάχιστη, 

παρόλα αυτά, η απόκτηση γνώσης γι᾽ αυτές, µας είναι πολύ πιο ευχάριστη, λόγω της σπουδαίας αξίας της, 

από ότι η γνώση όλων όσων είναι πλησιέστερα σε εµάς, όπως ακριβώς και όταν πέσει το µάτι µας σε ένα 

οποιοδήποτε, έστω και µικρό, δείγµα εκείνων που αγαπάµε, µας είναι πολύ πιο ευχάριστο από το να 

παρατηρήσουµε πολλά άλλα και µεγάλα πράγµατα σε όλη τους τη λεπτοµέρεια. Ωστόσο, η επιστηµονική 

γνώση που έχουµε για τις φθαρτές ουσίες υπερέχει, επειδή η γνώση µας γι’ αυτές είναι καλύτερη και 

πληρέστερη. Επιπλέον, επειδή είναι πλησιέστερα σε µας και συγγενεύουν πιο πολύ µε τη φύση µας, η γνώση 

τους µας προσφέρει κάποιο αντάλλαγµα που ισορροπεί τη σύγκριση της µε τη φιλοσοφία για τα θεία 

πράγµατα. 

Πράγµατι, αυτό που γίνεται όχι όπως τα φέρει η τύχη αλλά για κάποιο σκοπό βρίσκεται, περισσότερο από 

οπουδήποτε αλλού, στα έργα της φύσης. Και ο σκοπός για τον οποίο κάθε ζώο έχει συσταθεί ή έχει γεννηθεί 

ανήκει στο πεδίο των ωραίων πραγµάτων. Εάν όµως κανείς πιστεύει ότι η µελέτη των άλλων ζώων δεν έχει 

καµία απολύτως αξία, θα πρέπει να δεχθεί το ίδιο και για τον εαυτό του. Γιατί δεν γίνεται να περιεργαστούµε 

παρά µόνο µε µεγάλη αποστροφή τα µέρη από τα οποία συντίθεται το ανθρώπινο γένος –όπως είναι το αίµα, 

οι σάρκες, τα κόκκαλα, οι φλέβες, και όλα τα παρόµοια µέρη. Και όπως ακριβώς δεν πρέπει να θεωρούµε ότι 

εκείνος που συζητά για οποιοδήποτε από τα µέρη ή τα εργαλεία το κάνει για να εστιάσει στην ύλη, ούτε για 

χάρη της ύλης, αλλά για τη µορφή συνολικά (π.χ. για το σπίτι και όχι για τα τούβλα, τον πηλό ή τα ξύλα), 

έτσι και εκείνος που συζητά για τη φύση πρέπει να αντιλαµβάνεται ότι το κάνει για τη σύνθεση και την ουσία 

στο σύνολό της, και όχι για εκείνα που δεν χωρίζονται ποτέ από την ουσία τους. 



 200 

Ο ποιητικός νους 
 

Περί ψυχής Γ5 

 

430a.10 

 Ἐπεὶ δ' [ὥσπερ] ἐν ἁπάσῃ τῇ φύσει ἐστὶ [τι] τὸ µὲν ὕλη  

ἑκάστῳ γένει (τοῦτο δὲ ὃ πάντα δυνάµει ἐκεῖνα), ἕτερον δὲ  

τὸ αἴτιον καὶ ποιητικόν, τῷ ποιεῖν πάντα, οἷον ἡ τέχνη  

πρὸς τὴν ὕλην πέπονθεν, ἀνάγκη καὶ ἐν τῇ ψυχῇ ὑπάρχειν  

ταύτας τὰς διαφοράς· καὶ ἔστιν ὁ µὲν τοιοῦτος νοῦς τῷ πάντα  

430a.15 

γίνεσθαι, ὁ δὲ τῷ πάντα ποιεῖν, ὡς ἕξις τις, οἷον τὸ φῶς·  

τρόπον γάρ τινα καὶ τὸ φῶς ποιεῖ τὰ δυνάµει ὄντα χρώ- 

µατα ἐνεργείᾳ χρώµατα. καὶ οὗτος ὁ νοῦς χωριστὸς καὶ    

ἀπαθὴς καὶ ἀµιγής, τῇ οὐσίᾳ ὢν ἐνέργεια· ἀεὶ γὰρ τιµιώτε- 

ρον τὸ ποιοῦν τοῦ πάσχοντος καὶ ἡ ἀρχὴ τῆς ὕλης. [τὸ δ'  

430a.20 

αὐτό ἐστιν ἡ κατ' ἐνέργειαν ἐπιστήµη τῷ πράγµατι· ἡ δὲ  

κατὰ δύναµιν χρόνῳ προτέρα ἐν τῷ ἑνί, ὅλως δὲ οὐδὲ χρόνῳ,  

ἀλλ' οὐχ ὁτὲ µὲν νοεῖ ὁτὲ δ' οὐ νοεῖ.] χωρισθεὶς δ' ἐστὶ µόνον  

τοῦθ' ὅπερ ἐστί, καὶ τοῦτο µόνον ἀθάνατον καὶ ἀΐδιον (οὐ  

µνηµονεύοµεν δέ, ὅτι τοῦτο µὲν ἀπαθές, ὁ δὲ παθητικὸς  

430a.25 

νοῦς φθαρτός)· καὶ ἄνευ τούτου οὐθὲν νοεῖ.  

 

Επειδή, όπως σε όλη τη φύση, υπάρχει αφενός η ύλη για κάθε γένος όντων (και η ύλη είναι όλα εκείνα τα 

όντα δυνάµει) και αφετέρου υπάρχει το αίτιο και το ποιητικό (επειδή ακριβώς ποιεί τα πάντα), δρώντας όπως 

η τέχνη ως προς την ύλη - είναι αναγκαίο και στην ψυχή να υπάρχουν αυτές οι διαφορές. Υπάρχει λοιπόν 

αφενός ένας νους τέτοιος ώστε να γίνεται ο ίδιος τα πάντα, και αφετέρου ένας άλλος ώστε να ποιεί τα πάντα, 

όπως κάποια έξις, όπως λ.χ. το φως· γιατί κατά κάποιον τρόπο και το φως κάνει τα δυνάµει χρώµατα ενεργεία 

χρώµατα. 

Και αυτός ο νους είναι χωριστός και απαθής και αµιγής, όντας ως προς την ουσία του ενεργεία . Γιατί 

πάντοτε το ποιούν είναι πιο άξιο από το πάσχον, και η αρχή πιο άξια από την ύλη. Η ενεργεία γνώση ενός 

πράγµατος ταυτίζεται µε το ίδιο το πράγµα· ενώ η δυνάµει γνώση προηγείται µεν χρονικά στο επιµέρους 

άτοµο, απολύτως δε δεν προηγείται ούτε χρονικά - και όχι µε την έννοια ότι άλλοτε νοεί και άλλοτε όχι. Όταν 

αυτός ο νους χωριστεί από το σώµα, δεν είναι παρά µόνο αυτό που απλώς είναι – και µόνο αυτό είναι 



 201 

αθάνατο και αιώνιο. Και το ότι δεν θυµόµαστε οφείλεται στο ότι αυτό µεν είναι απαθές, ο δε παθητικός νους 

είναι φθαρτός. Και χωρίς αυτό δεν υπάρχει νόηση [τίποτε δεν νοεί]. 



 202 

Η τέχνη της ρητορικής 
 

Ρητορική Α.1,2 

(Μετάφραση Παντελής Μπασάκος) 

 

1354a.1 

 Ἡ ῥητορική ἐστιν ἀντίστροφος τῇ διαλεκτικῇ· ἀµφότεραι  

γὰρ περὶ τοιούτων τινῶν εἰσιν ἃ κοινὰ τρόπον τινὰ ἁπάντων  

ἐστὶ γνωρίζειν καὶ οὐδεµιᾶς ἐπιστήµης ἀφωρισµένης· διὸ καὶ  

πάντες τρόπον τινὰ µετέχουσιν ἀµφοῖν· πάντες γὰρ µέχρι  

1354a.5 

τινὸς καὶ ἐξετάζειν καὶ ὑπέχειν λόγον καὶ ἀπολογεῖσθαι  

καὶ κατηγορεῖν ἐγχειροῦσιν. τῶν µὲν οὖν πολλῶν οἱ µὲν εἰκῇ  

ταῦτα δρῶσιν, οἱ δὲ διὰ συνήθειαν ἀπὸ ἕξεως· ἐπεὶ δ' ἀµ- 

φοτέρως ἐνδέχεται, δῆλον ὅτι εἴη ἂν αὐτὰ καὶ ὁδῷ ποιεῖν·  

δι' ὃ γὰρ ἐπιτυγχάνουσιν οἵ τε διὰ συνήθειαν καὶ οἱ ἀπὸ  

1354a.10 

τοῦ αὐτοµάτου τὴν αἰτίαν θεωρεῖν ἐνδέχεται, τὸ δὲ τοιοῦτον  

ἤδη πάντες ἂν ὁµολογήσαιεν τέχνης ἔργον εἶναι. νῦν µὲν  

οὖν οἱ τὰς τέχνας τῶν λόγων συντιθέντες οὐδὲν ὡς εἰπεῖν πεπο- 

ρίκασιν αὐτῆς µόριον (αἱ γὰρ πίστεις ἔντεχνόν εἰσι µόνον, τὰ δ'  

ἄλλα προσθῆκαι), οἱ δὲ περὶ µὲν ἐνθυµηµάτων οὐδὲν λέγου- 

1354a.15 

σιν, ὅπερ ἐστὶ σῶµα τῆς πίστεως, περὶ δὲ τῶν ἔξω τοῦ πρά- 

γµατος τὰ πλεῖστα πραγµατεύονται· διαβολὴ γὰρ καὶ  

ἔλεος καὶ ὀργὴ καὶ τὰ τοιαῦτα πάθη τῆς ψυχῆς οὐ περὶ τοῦ  

πράγµατός ἐστιν, ἀλλὰ πρὸς τὸν δικαστήν· ὥστ' εἰ περὶ πά- 

σας ἦν τὰς κρίσεις καθάπερ ἐν ἐνίαις γε νῦν ἐστι τῶν πό- 

1354a.20 

λεων καὶ µάλιστα ταῖς εὐνοµουµέναις, οὐδὲν ἂν εἶχον ὅ τι  

λέγωσιν·  

 

ἐπεὶ δὲ φανερόν  

ἐστιν ὅτι ἡ µὲν ἔντεχνος µέθοδος περὶ τὰς πίστεις ἐστίν, ἡ δὲ  

1355a.5 

πίστις ἀπόδειξίς τις (τότε γὰρ πιστεύοµεν µάλιστα ὅταν  

ἀποδεδεῖχθαι ὑπολάβωµεν), ἔστι δ' ἀπόδειξις ῥητορικὴ ἐν- 



 203 

θύµηµα, καὶ ἔστι τοῦτο ὡς εἰπεῖν ἁπλῶς κυριώτατον τῶν πί- 

στεων, τὸ δ' ἐνθύµηµα συλλογισµός τις, περὶ δὲ συλλογισµοῦ  

ὁµοίως ἅπαντος τῆς διαλεκτικῆς ἐστιν ἰδεῖν, ἢ αὐτῆς ὅλης ἢ  

1355a.10 

µέρους τινός, δῆλον ὅτι ὁ µάλιστα τοῦτο δυνάµενος θεω- 

ρεῖν, ἐκ τίνων καὶ πῶς γίνεται συλλογισµός, οὗτος καὶ ἐν- 

θυµηµατικὸς ἂν εἴη µάλιστα, προσλαβὼν περὶ ποῖά τέ ἐστι  

τὸ ἐνθύµηµα καὶ τίνας ἔχει διαφορὰς πρὸς τοὺς λογικοὺς  

συλλογισµούς. τό τε γὰρ ἀληθὲς καὶ τὸ ὅµοιον τῷ ἀληθεῖ    

1355a.15 

τῆς αὐτῆς ἐστι δυνάµεως ἰδεῖν, ἅµα δὲ καὶ οἱ ἄνθρωποι  

πρὸς τὸ ἀληθὲς πεφύκασιν ἱκανῶς καὶ τὰ πλείω τυγχά- 

νουσι τῆς ἀληθείας· διὸ πρὸς τὰ ἔνδοξα στοχαστικῶς ἔχειν  

τοῦ ὁµοίως ἔχοντος καὶ πρὸς τὴν ἀλήθειάν ἐστιν.  

 ὅτι µὲν οὖν τὰ ἔξω τοῦ πράγµατος οἱ ἄλλοι τεχνολογοῦσι,  

1355a.20 

καὶ διότι µᾶλλον ἀπονενεύκασι πρὸς τὸ δικολογεῖν, φανερόν·  

 

ὅτι µὲν οὖν οὐκ ἔστιν οὐθενός τινος γένους ἀφωρισµένου  

ἡ ῥητορική, ἀλλὰ καθάπερ ἡ διαλεκτική, καὶ ὅτι χρήσιµος, φα- 

1355b.10 

νερόν, καὶ ὅτι οὐ τὸ πεῖσαι ἔργον αὐτῆς, ἀλλὰ τὸ ἰδεῖν τὰ ὑπάρ- 

χοντα πιθανὰ περὶ ἕκαστον, καθάπερ καὶ ἐν ταῖς ἄλλαις  

τέχναις πάσαις (οὐδὲ γὰρ ἰατρικῆς τὸ ὑγιᾶ ποιῆσαι, ἀλλὰ  

µέχρι οὗ ἐνδέχεται, µέχρι τούτου προαγαγεῖν· ἔστιν γὰρ καὶ  

τοὺς ἀδυνάτους µεταλαβεῖν ὑγιείας ὅµως θεραπεῦσαι καλῶς)·  

1355b.15 

πρὸς δὲ τούτοις ὅτι τῆς αὐτῆς τό τε πιθανὸν καὶ τὸ φαινό- 

µενον ἰδεῖν πιθανόν, ὥσπερ καὶ ἐπὶ τῆς διαλεκτικῆς συλλο- 

γισµόν τε καὶ φαινόµενον συλλογισµόν· ἡ γὰρ σοφιστικὴ  

οὐκ ἐν τῇ δυνάµει ἀλλ' ἐν τῇ προαιρέσει· πλὴν ἐνταῦθα µὲν  

ἔσται ὁ µὲν κατὰ τὴν ἐπιστήµην ὁ δὲ κατὰ τὴν προαίρεσιν  

1355b.20 

ῥήτωρ, ἐκεῖ δὲ σοφιστὴς µὲν κατὰ τὴν προαίρεσιν, διαλεκτι- 

κὸς δὲ οὐ κατὰ τὴν προαίρεσιν ἀλλὰ κατὰ τὴν δύναµιν.  

 περὶ δὲ αὐτῆς ἤδη τῆς µεθόδου πειρώµεθα λέγειν, πῶς τε καὶ  

ἐκ τίνων δυνησόµεθα τυγχάνειν τῶν προκειµένων. πάλιν οὖν  



 204 

οἷον ἐξ ὑπαρχῆς ὁρισάµενοι αὐτὴν τίς ἐστι, λέγωµεν τὰ λοιπά.  

1355b.25 

 Ἔστω δὴ ἡ ῥητορικὴ δύναµις περὶ ἕκαστον τοῦ θεωρῆσαι  

τὸ ἐνδεχόµενον πιθανόν. τοῦτο γὰρ οὐδεµιᾶς ἑτέρας ἐστὶ  

τέχνης ἔργον· τῶν γὰρ ἄλλων ἑκάστη περὶ τὸ αὑτῇ ὑπο- 

κείµενόν ἐστιν διδασκαλικὴ καὶ πειστική, οἷον ἰατρικὴ περὶ  

ὑγιεινῶν καὶ νοσερῶν, καὶ γεωµετρία περὶ τὰ συµβεβηκότα  

1355b.30 

πάθη τοῖς µεγέθεσι, καὶ ἀριθµητικὴ περὶ ἀριθµῶν, ὁµοίως δὲ    

καὶ αἱ λοιπαὶ τῶν τεχνῶν καὶ ἐπιστηµῶν· ἡ δὲ ῥητορικὴ  

περὶ τοῦ δοθέντος ὡς εἰπεῖν δοκεῖ δύνασθαι θεωρεῖν τὸ πιθα- 

νόν, διὸ καί φαµεν αὐτὴν οὐ περί τι γένος ἴδιον ἀφωρισµέ- 

νον ἔχειν τὸ τεχνικόν.  

1355b.35 

 τῶν δὲ πίστεων αἱ µὲν ἄτεχνοί εἰσιν αἱ δ' ἔντεχνοι. ἄτεχνα  

δὲ λέγω ὅσα µὴ δι' ἡµῶν πεπόρισται ἀλλὰ προϋπῆρχεν, οἷον  

µάρτυρες βάσανοι συγγραφαὶ καὶ ὅσα τοιαῦτα, ἔντεχνα δὲ  

ὅσα διὰ τῆς µεθόδου καὶ δι' ἡµῶν κατασκευασθῆναι δυνατόν,  

ὥστε δεῖ τούτων τοῖς µὲν χρήσασθαι, τὰ δὲ εὑρεῖν.  

1356a.1 

 τῶν δὲ διὰ τοῦ λόγου ποριζοµένων πίστεων τρία εἴδη  

ἔστιν· αἱ µὲν γάρ εἰσιν ἐν τῷ ἤθει τοῦ λέγοντος, αἱ δὲ  

ἐν τῷ τὸν ἀκροατὴν διαθεῖναί πως, αἱ δὲ ἐν αὐτῷ τῷ  

λόγῳ διὰ τοῦ δεικνύναι ἢ φαίνεσθαι δεικνύναι. διὰ µὲν  

1356a.5 

οὖν τοῦ ἤθους, ὅταν οὕτω λεχθῇ ὁ λόγος ὥστε ἀξιό- 

πιστον ποιῆσαι τὸν λέγοντα· τοῖς γὰρ ἐπιεικέσι πιστεύοµεν  

µᾶλλον καὶ θᾶττον, περὶ πάντων µὲν ἁπλῶς, ἐν οἷς δὲ τὸ  

ἀκριβὲς µὴ ἔστιν ἀλλὰ τὸ ἀµφιδοξεῖν, καὶ παντελῶς. δεῖ  

δὲ καὶ τοῦτο συµβαίνειν διὰ τοῦ λόγου, ἀλλὰ µὴ διὰ τοῦ  

1356a.10 

προδεδοξάσθαι ποιόν τινα εἶναι τὸν λέγοντα· οὐ γάρ, ὥσπερ  

ἔνιοι τῶν τεχνολογούντων, <οὐ> τίθεµεν ἐν τῇ τέχνῃ καὶ τὴν ἐπι- 

είκειαν τοῦ λέγοντος, ὡς οὐδὲν συµβαλλοµένην πρὸς τὸ πιθα- 

νόν, ἀλλὰ σχεδὸν ὡς εἰπεῖν κυριωτάτην ἔχει πίστιν τὸ ἦθος.  

 διὰ δὲ τῶν ἀκροατῶν, ὅταν εἰς πάθος ὑπὸ τοῦ λόγου προ- 

1356a.15 



 205 

αχθῶσιν· οὐ γὰρ ὁµοίως ἀποδίδοµεν τὰς κρίσεις λυπούµενοι  

καὶ χαίροντες, ἢ φιλοῦντες καὶ µισοῦντες· πρὸς ὃ καὶ µόνον  

πειρᾶσθαί φαµεν πραγµατεύεσθαι τοὺς νῦν τεχνολογοῦντας.  

περὶ µὲν οὖν τούτων δηλωθήσεται καθ' ἕκαστον, ὅταν περὶ τῶν    

παθῶν λέγωµεν, διὰ δὲ τοῦ λόγου πιστεύουσιν, ὅταν ἀληθὲς  

1356a.20 

ἢ φαινόµενον δείξωµεν ἐκ τῶν περὶ ἕκαστα πιθανῶν.  

 

Η ρητορική είναι όµοια µε τη διαλεκτική· γιατί και οι δυο τους καταγίνονται µε πράγµατα τα οποία 

είναι σε όλους κοινά, που κατά κάποιον τρόπο όλοι µπορούν να τα γνωρίζουν, και δεν ανήκουν σε κάποιαν 

επιστήµη ξεχωριστή. Για τούτο και όλοι µας είµαστε, µ’ έναν τρόπο, και διαλεκτικοί και ρήτορες: όλοι, ποιος 

λίγο ποιος πολύ, έχουµε κάποια στιγµή αναλάβει να υποστηρίξουµε ή να ελέγξουµε µιαν άποψη, έχουµε 

κατηγορήσει κάποιον ή απολογηθεί. Ο πολύς ο κόσµος τα κάνει αυτά είτε στην τύχη είτε όπως τον έµαθε η 

συνήθεια. Ό,τι όµως γίνεται στην τύχη, ή από συνήθεια, είναι φανερό πως µπορεί να γίνει και µε τρόπο 

µεθοδικό: µπορούµε να δούµε την αιτία για την οποία κάποιοι, είτε τη συνήθεια ακολουθούν είτε µιλούν 

όπως τους έρθει, πετυχαίνουν τον σκοπό τους – και κάτι τέτοιο, όλοι θα συµφωνούσαν, δεν µπορεί παρά να 

είναι το έργο µιας τέχνης. 

Της τέχνης αυτής, οι σηµερινοί συγγραφείς «εγχειριδίων ρητορικής» δεν έχουν βρει παρά µόνον ένα 

µικρό της τµήµα· γιατί στην τέχνη δεν ανήκουν παρά µόνο τα µέσα της πειθούς, όλα τα άλλα έρχονται µετά, 

και για τον πυρήνα της πειθούς, το ενθύµηµα, οι συγγραφείς αυτοί δεν λένε τίποτε, ενώ µιλούν πολύ για όσα 

είναι εκτός αντικειµένου γιατί η κακολογία του αντιπάλου, ο οίκτος, η οργή και τα παρόµοια συναισθήµατα 

δεν αναφέρονται στο αντικείµενο της συζήτησης, αλλά έχουν να κάνουν µε τον δικαστή. Έτσι, αν ίσχυαν για 

όλες τις δίκες οι ρυθµίσεις που ισχύουν τώρα σε κάποιες πόλεις, και ειδικά στις περισσότερο ευνοµούµενες, 

οι ρητοροδιδάσκαλοι ετούτοι δεν θα είχαν τι να πουν… 

 

Είναι λοιπόν φανερό πως η µέθοδος της τέχνης έχει να κάνει µε τα µέσα της πειθούς. Ό,τι πείθει είναι 

µια µορφή απόδειξης – γιατί τότε περισσότερο πιστεύουµε σε κάτι, όταν αυτό το θεωρούµε αποδεδειγµένο. 

Στη ρητορική η απόδειξη είναι το ενθύµηµα [που είναι ουσιαστικά και το κυριότερο µέσο της πειθούς]. Το 

ενθύµηµα όµως είναι µια µορφή συλλογισµού, και η πραγµάτευση όλων ανεξαιρέτως των µορφών 

συλλογισµού είναι έργο της διαλεκτικής – είτε όλης της διαλεκτικής είτε κάποιου από τα µέρη της. Εποµένως, 

εκείνος που µπορεί καλύτερα να δει από τι γίνεται ένας συλλογισµός και πώς γίνεται, θα είναι και 

περισσότερο ικανός στα ενθυµήµατα – εφόσον βέβαια έχει κατανοήσει πού αρµόζει να τα χρησιµοποιούµε, 

καθώς και ποια η διαφορά τους από τους συλλογισµούς της λογικής· άλλωστε είναι η ίδια ικανότητα εκείνη 

µε την οποία βλέπουµε το αληθές και το όµοιο προς το αληθές, ενώ και οι άνθρωποι είναι από τη φύση τους 

προικισµένοι για να βρίσκουν την αλήθεια, και τις περισσότερες φορές το πετυχαίνουν. Έτσι, εκείνος που 

είναι καλός στο να εντοπίζει τις κοινώς αποδεκτές αντιλήψεις, είναι ο ίδιος µε εκείνον που µπορεί να βρίσκει 

και την αλήθεια. Έχει γίνει λοιπόν σαφές το ότι οι άλλοι συγγραφείς των εγχειριδίων ρητορικής έχουν 



 206 

αναγάγει σε τέχνη το εκτός αντικειµένου, όπως και το γιατί δείχνουν προτίµηση προς το δικανικό είδος του 

λόγου. 

 

Είναι λοιπόν φανερό πως η ρητορική δεν περιορίζεται σε ένα µόνο γένος των πραγµάτων – κατά 

τούτο είναι ακριβώς σαν τη διαλεκτική· επίσης πως είναι τέχνη χρήσιµη, καθώς και πως έργο της δεν είναι το 

να πείσει, αλλά το να διακρίνει σε κάθε πράγµα τι το πειστικό υπάρχει σε αυτό. Σε τούτο δεν διαφέρει από τις 

άλλες τέχνες: γιατί και της ιατρικής λ.χ. το έργο δεν είναι το να κάνει τον ασθενή υγιή, αλλά θεραπεύοντάς 

τον να βελτιώσει την κατάστασή του όσο γίνεται: υπάρχουν και ασθενείς που δεν είναι δυνατόν να γίνουν 

καλά, όµως αυτό δεν σηµαίνει πως δεν γίνεται να τους παρασχεθεί η σωστή ιατρική φροντίδα. 

Φανερό είναι ακόµα πως πρέπει η ίδια η τέχνη από µόνη της να µπορεί να διακρίνει το πειστικό από 

αυτό που είναι απλώς φαινοµενικά πειστικό, όπως ακριβώς γίνεται µε τη διαλεκτική, που από µόνη της 

µπορεί να διακρίνει τον συλλογισµό από τον φαινοµενικό συλλογισµό. Όσο για τη σοφιστική, αυτή δεν είναι 

κάτι που χαρακτηρίζει την τέχνη ως ικανότητα, αλλά έχει να κάνει µε τις επιλογές εκείνου που ασκεί την 

τέχνη· και υπάρχει ακόµα η εξής διαφορά: στη ρητορική δεν µπορούµε να διακρίνουµε εκείνον που 

ακολουθεί τους κανόνες της τέχνης από αυτόν που έχει ως µόνο γνώµονα την υπεράσπιση των επιλογών του, 

και οι δύο ρήτορες είναι. Αντίθετα, δεν είναι διαλεκτικός όποιος έχει ως µόνο γνώµονα την υπεράσπιση των 

επιλογών του· αυτός χαρακτηρίζεται ως σοφιστής, γιατί διαλεκτικός είναι µόνον εκείνος που 

επιχειρηµατολογεί σύµφωνα µε τους κανόνες της τέχνης. 

Ας δοκιµάσουµε να µιλήσουµε τώρα για την ίδια τη µέθοδο αυτής της τέχνης, για να δούµε τι θα 

πρέπει να χρησιµοποιήσουµε, και µε ποιον τρόπο, προκειµένου να πετύχουµε τους στόχους που έχουµε θέσει. 

Ας ορίσουµε λοιπόν πάλι την τέχνη, σαν να ξεκινάµε από την αρχή, και στη συνέχεια θα πούµε και για τα 

υπόλοιπα. 

Ας ορίσουµε λοιπόν τη ρητορική ως την ικανότητα να βλέπεις σε κάθε ζήτηµα ποια είναι τα 

διαθέσιµα µέσα της πειθούς. Ετούτο δεν είναι έργο καµιάς άλλης τέχνης· γιατί από τις άλλες τέχνες καθεµιά 

τους µόνο για το αντικείµενό της µπορεί να διδάσκει και να πείθει. Έτσι η ιατρική διδάσκει και πείθει για τα 

υγιεινά και τα νοσηρά, η γεωµετρία για τις ιδιότητες των µεγεθών, η αριθµητική για τους αριθµούς, και 

αντίστοιχα οι λοιπές τέχνες και επιστήµες. Όµως η ρητορική, σχεδόν για καθετί που µπορεί να παρουσιαστεί, 

µοιάζει να µπορεί να βρει τι το πειστικό υπάρχει σε αυτό – και γι’ αυτό λέµε πως η τέχνη της δεν περιορίζεται 

µόνον σε ένα γένος των πραγµάτων. 

Τα µέσα της πειθούς διαιρούνται σε έντεχνα και µη. Μη έντεχνα ονοµάζω όσα µέσα πειθούς δεν τα 

φτιάχνουµε εµείς, αλλά προϋπάρχουν: τέτοια είναι οι µάρτυρες, οι οµολογίες που αποσπώνται µε 

βασανιστήρια, οι συµβάσεις και τα παρόµοια· έντεχνα είναι εκείνα τα µέσα πειθούς που µπορούµε να 

κατασκευάσουµε εµείς οι ίδιοι, εφαρµόζοντας τη µέθοδο της τέχνης· έτσι λοιπόν τα µη έντεχνα δεν έχουµε 

παρά να τα χρησιµοποιήσουµε, τα έντεχνα χρειάζεται να τα βρούµε. 

Τα µέσα της πειθούς που φτιάχνουµε µε τον λόγο είναι τριών ειδών: ο χαρακτήρας του οµιλητή, η 

δηµιουργία µιας ορισµένης προδιάθεσης στον ακροατή και, τέλος, ο ίδιος ο λόγος, όταν αποδεικνύει, ή 

φαίνεται να αποδεικνύει, κάτι. Από τον χαρακτήρα του οµιλητή πειθόµαστε όταν ο λόγος ειπωθεί µε τέτοιον 



 207 

τρόπο που να αναδεικνύει τον οµιλητή ως άνθρωπο αξιόπιστο. Γιατί γενικώς, και σε όλα τα ζητήµατα, τους 

έντιµους και χρηστούς ανθρώπους τους εµπιστευόµαστε περισσότερο και πιο εύκολα, ειδικά όµως εκεί που 

δεν υπάρχει ακριβής γνώση, εκεί που υπάρχει αβεβαιότητα, τους εµπιστευόµαστε πλήρως. Ωστόσο το ποιος 

είναι ο χαρακτήρας του οµιλητή είναι κάτι που πρέπει να προκύπτει από τα λεγόµενά του και όχι από την 

αντίληψη που έχουµε, εκ των προτέρων, σχηµατίσει για το ποιόν του. Δεν ισχύει αυτό που ορισµένοι 

υποστηρίζουν στα βιβλία τους, πως το να είναι χρηστός άνθρωπος, ο οµιλητής δεν συµβάλλει καθόλου στο να 

κάνει τον λόγο πειστικό: αντίθετα, θα λέγαµε πως ο χαρακτήρας του οµιλητή είναι ίσως το ισχυρότερο µέσο 

της πειθούς. 

Η πειθώ εξαρτάται από τους ακροατές, όταν ο λόγος τούς κάνει να συγκινηθούν. Γιατί δεν κρίνουµε 

µε τον ίδιο τρόπο όταν λυπόµαστε και όταν χαιρόµαστε, όταν αγαπάµε και όταν µισούµε· και όπως είπαµε πιο 

πάνω, αυτό είναι το µόνο πράγµα που εξετάζουν οι τωρινοί συγγραφείς των εγχειριδίων. Όµως για όλα 

ετούτα θα µιλήσουµε διεξοδικά πιο κάτω, όταν θα πούµε για τα συναισθήµατα. Τέλος, η πειθώ εξαρτάται από 

τον λόγο όταν, χρησιµοποιώντας εκείνα τα στοιχεία της υπόθεσης που µπορούν να πείσουν, δείξουµε πως 

κάτι είναι, ή φαίνεται να είναι, αληθές. 

  



 208 

Η αρετή 
 

Ηθικά Νικοµάχεια Β.5,6 

(µετάφραση Θάνος Σαµαρτζής) 

 

Δεῖ δὲ µὴ µόνον οὕτως εἰπεῖν, ὅτι ἕξις, ἀλλὰ καὶ  

1106a.15 

ποία τις. ῥητέον οὖν ὅτι πᾶσα ἀρετή, οὗ ἂν ᾖ ἀρετή,   

αὐτό τε εὖ ἔχον ἀποτελεῖ καὶ τὸ ἔργον αὐτοῦ εὖ ἀποδί- 

δωσιν, οἷον ἡ τοῦ ὀφθαλµοῦ ἀρετὴ τόν τε ὀφθαλµὸν σπου- 

δαῖον ποιεῖ καὶ τὸ ἔργον αὐτοῦ· τῇ γὰρ τοῦ ὀφθαλµοῦ  

ἀρετῇ εὖ ὁρῶµεν. ὁµοίως ἡ τοῦ ἵππου ἀρετὴ ἵππον τε  

1106a.20 

σπουδαῖον ποιεῖ καὶ ἀγαθὸν δραµεῖν καὶ ἐνεγκεῖν τὸν ἐπι- 

βάτην καὶ µεῖναι τοὺς πολεµίους. εἰ δὴ τοῦτ' ἐπὶ πάντων  

οὕτως ἔχει, καὶ ἡ τοῦ ἀνθρώπου ἀρετὴ εἴη ἂν ἡ ἕξις ἀφ'  

ἧς ἀγαθὸς ἄνθρωπος γίνεται καὶ ἀφ' ἧς εὖ τὸ ἑαυτοῦ ἔρ- 

γον ἀποδώσει. πῶς δὲ τοῦτ' ἔσται, ἤδη µὲν εἰρήκαµεν, ἔτι  

1106a.25 

δὲ καὶ ὧδ' ἔσται φανερόν, ἐὰν θεωρήσωµεν ποία τίς ἐστιν  

ἡ φύσις αὐτῆς. ἐν παντὶ δὴ συνεχεῖ καὶ διαιρετῷ ἔστι  

λαβεῖν τὸ µὲν πλεῖον τὸ δ' ἔλαττον τὸ δ' ἴσον, καὶ ταῦτα  

ἢ κατ' αὐτὸ τὸ πρᾶγµα ἢ πρὸς ἡµᾶς· τὸ δ' ἴσον µέσον  

τι ὑπερβολῆς καὶ ἐλλείψεως. λέγω δὲ τοῦ µὲν πράγµα- 

1106a.30 

τος µέσον τὸ ἴσον ἀπέχον ἀφ' ἑκατέρου τῶν ἄκρων, ὅπερ  

ἐστὶν ἓν καὶ τὸ αὐτὸ πᾶσιν, πρὸς ἡµᾶς δὲ ὃ µήτε πλεονά- 

ζει µήτε ἐλλείπει· τοῦτο δ' οὐχ ἕν, οὐδὲ ταὐτὸν πᾶσιν.  

οἷον εἰ τὰ δέκα πολλὰ τὰ δὲ δύο ὀλίγα, τὰ ἓξ µέσα  

λαµβάνουσι κατὰ τὸ πρᾶγµα· ἴσῳ γὰρ ὑπερέχει τε καὶ  

1106a.35 

ὑπερέχεται· τοῦτο δὲ µέσον ἐστὶ κατὰ τὴν ἀριθµητικὴν  

ἀναλογίαν. τὸ δὲ πρὸς ἡµᾶς οὐχ οὕτω ληπτέον· οὐ γὰρ  

1106b.1 

εἴ τῳ δέκα µναῖ φαγεῖν πολὺ δύο δὲ ὀλίγον, ὁ ἀλεί- 

πτης ἓξ µνᾶς προστάξει· ἔστι γὰρ ἴσως καὶ τοῦτο πολὺ  

τῷ ληψοµένῳ ἢ ὀλίγον· Μίλωνι µὲν γὰρ ὀλίγον, τῷ δὲ  



 209 

ἀρχοµένῳ τῶν γυµνασίων πολύ. ὁµοίως ἐπὶ δρόµου καὶ  

1106b.5 

πάλης. οὕτω δὴ πᾶς ἐπιστήµων τὴν ὑπερβολὴν µὲν καὶ  

τὴν ἔλλειψιν φεύγει, τὸ δὲ µέσον ζητεῖ καὶ τοῦθ' αἱρεῖ- 

ται, µέσον δὲ οὐ τὸ τοῦ πράγµατος ἀλλὰ τὸ πρὸς ἡµᾶς.  

εἰ δὴ πᾶσα ἐπιστήµη οὕτω τὸ ἔργον εὖ ἐπιτελεῖ, πρὸς τὸ    

µέσον βλέπουσα καὶ εἰς τοῦτο ἄγουσα τὰ ἔργα (ὅθεν εἰώ- 

1106b.10 

θασιν ἐπιλέγειν τοῖς εὖ ἔχουσιν ἔργοις ὅτι οὔτ' ἀφελεῖν  

ἔστιν οὔτε προσθεῖναι, ὡς τῆς µὲν ὑπερβολῆς καὶ τῆς ἐλ- 

λείψεως φθειρούσης τὸ εὖ, τῆς δὲ µεσότητος σῳζούσης,  

οἱ δ' ἀγαθοὶ τεχνῖται, ὡς λέγοµεν, πρὸς τοῦτο βλέποντες  

ἐργάζονται)· ἡ δ' ἀρετὴ πάσης τέχνης ἀκριβεστέρα καὶ  

1106b.15 

ἀµείνων ἐστὶν ὥσπερ καὶ ἡ φύσις, τοῦ µέσου ἂν εἴη στο- 

χαστική. λέγω δὲ τὴν ἠθικήν· αὕτη γάρ ἐστι περὶ πάθη  

καὶ πράξεις, ἐν δὲ τούτοις ἔστιν ὑπερβολὴ καὶ ἔλλειψις  

καὶ τὸ µέσον. οἷον καὶ φοβηθῆναι καὶ θαρρῆσαι καὶ ἐπι- 

θυµῆσαι καὶ ὀργισθῆναι καὶ ἐλεῆσαι καὶ ὅλως ἡσθῆναι  

1106b.20 

καὶ λυπηθῆναι ἔστι καὶ µᾶλλον καὶ ἧττον, καὶ ἀµφότερα  

οὐκ εὖ· τὸ δ' ὅτε δεῖ καὶ ἐφ' οἷς καὶ πρὸς οὓς καὶ οὗ  

ἕνεκα καὶ ὡς δεῖ, µέσον τε καὶ ἄριστον, ὅπερ ἐστὶ τῆς  

ἀρετῆς. ὁµοίως δὲ καὶ περὶ τὰς πράξεις ἔστιν ὑπερβολὴ  

καὶ ἔλλειψις καὶ τὸ µέσον. ἡ δ' ἀρετὴ περὶ πάθη καὶ  

1106b.25 

πράξεις ἐστίν, ἐν οἷς ἡ µὲν ὑπερβολὴ ἁµαρτάνεται καὶ ἡ  

ἔλλειψις [ψέγεται], τὸ δὲ µέσον ἐπαινεῖται καὶ κατορθοῦ- 

ται· ταῦτα δ' ἄµφω τῆς ἀρετῆς. µεσότης τις ἄρα ἐστὶν  

ἡ ἀρετή, στοχαστική γε οὖσα τοῦ µέσου. ἔτι τὸ µὲν ἁµαρ- 

τάνειν πολλαχῶς ἔστιν (τὸ γὰρ κακὸν τοῦ ἀπείρου, ὡς οἱ  

1106b.30 

Πυθαγόρειοι εἴκαζον, τὸ δ' ἀγαθὸν τοῦ πεπερασµένου), τὸ  

δὲ κατορθοῦν µοναχῶς (διὸ καὶ τὸ µὲν ῥᾴδιον τὸ δὲ χα- 

λεπόν, ῥᾴδιον µὲν τὸ ἀποτυχεῖν τοῦ σκοποῦ, χαλεπὸν  

δὲ τὸ ἐπιτυχεῖν)· καὶ διὰ ταῦτ' οὖν τῆς µὲν κακίας ἡ  

ὑπερβολὴ καὶ ἡ ἔλλειψις, τῆς δ' ἀρετῆς ἡ µεσότης·  



 210 

1106b.35 

    ἐσθλοὶ µὲν γὰρ ἁπλῶς, παντοδαπῶς δὲ κακοί.  

 Ἔστιν ἄρα ἡ ἀρετὴ ἕξις προαιρετική, ἐν µεσότητι οὖσα    

1107a.1 

τῇ πρὸς ἡµᾶς, ὡρισµένῃ λόγῳ καὶ ᾧ ἂν ὁ φρόνιµος  

ὁρίσειεν. µεσότης δὲ δύο κακιῶν, τῆς µὲν καθ' ὑπερβο- 

λὴν τῆς δὲ κατ' ἔλλειψιν· καὶ ἔτι τῷ τὰς µὲν ἐλλείπειν  

τὰς δ' ὑπερβάλλειν τοῦ δέοντος ἔν τε τοῖς πάθεσι καὶ ἐν  

1107a.5 

ταῖς πράξεσι, τὴν δ' ἀρετὴν τὸ µέσον καὶ εὑρίσκειν καὶ  

αἱρεῖσθαι. διὸ κατὰ µὲν τὴν οὐσίαν καὶ τὸν λόγον τὸν τὸ  

τί ἦν εἶναι λέγοντα µεσότης ἐστὶν ἡ ἀρετή, κατὰ δὲ τὸ  

ἄριστον καὶ τὸ εὖ ἀκρότης. 

 

Δεν πρέπει όµως να πούµε µονάχα αυτό –ότι δηλαδή η αρετή είναι µια έξις– αλλά και τι λογής έξις είναι. Θα 

πρέπει λοιπόν να πούµε ότι κάθε αρετή κάνει το πράγµα του οποίου είναι αρετή να είναι καλό και να κάνει τη 

δουλειά του καλά. Π.χ. η αρετή του µατιού κάνει και το µάτι καλό και τη δουλειά του µατιού καλή. Γιατί µε 

την αρετή του µατιού βλέπουµε καλά. Οµοίως, η αρετή του αλόγου κάνει το άλογο καλό και να τρέχει καλά 

και να κουβαλά τον αναβάτη του καλά και να στέκεται στη θέση του µπροστά στον εχθρό. Αν λοιπόν έτσι 

συµβαίνει µε όλα τα πράγµατα, τότε η αρετή του ανθρώπου θα είναι η έξις του εκείνη χάρη στην οποία 

γίνεται άνθρωπος καλός και διά της οποίας θα κάνει τη δική του δουλειά καλά.  

Το πώς συµβαίνει αυτό το είπαµε ήδη, αλλά θα γίνει ακόµα πιο ξεκάθαρο αν εξετάσουµε ποια είναι η 

φύση της αρετής αυτής. Σε καθετί που είναι συνεχές και διαιρετό είναι δυνατό να πάρουµε, πρώτον, το 

περισσότερο, δεύτερον, το λιγότερο, τρίτον, το ίσο, και το καθένα απ᾽ αυτά τα τρία να το δούµε, απ᾽ τη µια, 

ως προς το ίδιο το πράγµα και, από την άλλη, ως προς εµάς. Όσον αφορά το ίσο, τώρα, πρόκειται για µια 

µέση κατάσταση, ανάµεσα στο υπερβάλλον και στο ανεπαρκές. Το µέσο ενός πράγµατος είναι αυτό που 

απέχει ίση απόσταση από τα δύο άκρα, κι είναι το ίδιο για τους πάντες. Ως προς εµάς, τώρα, το µέσο είναι 

αυτό που δεν είναι ούτε υπερβάλλον ούτε ανεπαρκές – κι αυτό ούτε είναι ένα ούτε είναι το ίδιο για όλους. Ας 

πάρουµε παραδείγµατα: αν τα δέκα είναι πολλά και τα δύο είναι λίγα, τα έξι θεωρούνται µέσο ως προς το 

πράγµα, γιατί η απόσταση που χωρίζει το έξι από το δέκα είναι ίση µε εκείνη που το χωρίζει από το δύο. 

Αυτό είναι το µέσο σύµφωνα µε την αναλογία την αριθµητική. Αντίθετα, το ως προς εµάς µέσο δεν πρέπει να 

το πάρουµε κατ’ αυτόν τον τρόπο. Γιατί σε περίπτωση που το να φας δέκα µνες είναι πολύ και το να φας δύο 

είναι λίγο, ο προπονητής δεν θα προστάξει να φας έξι µνες. Γιατί πιθανώς κι αυτό θα είναι πολύ ή λίγο για 

σένα. Π.χ. για τον Μίλωνα θα είναι λίγο, ενώ για τον αρχάριο στη γυµναστική θα είναι πολύ. Το ίδιο και στο 

τρέξιµο, το ίδιο και στην πάλη. Έτσι λοιπόν καθένας που είναι γνώστης ενός αντικειµένου αποφεύγει το 

υπερβάλλον και το ανεπαρκές. Αντίθετα, αναζητεί το µέσο και τούτο επιλέγει – και λέγοντας µέσο εννοούµε 

όχι το ως προς το πράγµα µέσο, αλλά το µέσο το ως προς εµάς.  



 211 

Εάν λοιπόν κάθε τέχνη µ’ αυτόν τον τρόπο πραγµατοποιεί επιτυχώς το έργο της –στρεφόµενη δηλαδή 

στο µέσο και οδηγώντας τις δράσεις της προς αυτό (εξού και συνηθίζεται να λέγεται για τα έργα τα καλά 

καµωµένα πως ούτε να τους αφαιρέσεις κάτι µπορείς ούτε να τους προσθέσεις, υπό την έννοια ότι το 

παραπάνω ή το παρακάτω θα υπονόµευαν την αξία του έργου, ενώ η µεσότητα θα την διαφύλασσε· οι δε 

καλοί τεχνίτες, όπως λεµε, εργάζονται µε το βλέµµα τους στραµµένο στη µεσότητα)– και δεδοµένου ότι η 

αρετή έχει µεγαλύτερη ακρίβεια και αξία από την τέχνη, όπως άλλωστε και η φύση, τότε η αρετή θα 

αποβλέπει στο µέσο. Αναφέροµαι εδώ στην αρετή του χαρακτήρα. Γιατί αυτή έχει να κάνει µε τα πάθη και τις 

πράξεις – και στα πάθη και τις πράξεις, υπάρχει το υπερβάλλον, το ανεπαρκές και το µέσο. Π.χ. και να 

φοβηθείς, και να τολµήσεις και να ποθήσεις και να θυµώσεις και να λυπηθείς κάποιον µπορείς να το κάνεις 

υπερβολικά πολύ ή υπερβολικά λίγο – και στις δύο περιπτώσεις, αυτό δεν θα είναι το καλό. Αντίθετα, το να 

τα κάνεις αυτά την ώρα που πρέπει και µε αυτά που πρέπει και προς αυτούς που πρέπει και για χάρη του 

σκοπού που πρέπει και µε τον τρόπο που πρέπει, αυτό είναι το µέσο και το άριστο, και αυτό είναι που κάνει η 

αρετή. Το ίδιο συµβαίνει και µε τις πράξεις – κι εδώ υπάρχει και το υπερβάλλον και το ανεπαρκές και το 

µέσο. Η αρετή, τώρα, έχει να κάνει µε τα πάθη και τις πράξεις, όπου το υπερβάλλον αποτελεί σφάλµα, το ίδιο 

και το ανεπαρκές, ενώ το µέσο επαινείται και συνιστά  επιτυχία. Εποµένως, η αρετή είναι µια µεσότητα, 

καθώς αποβλέπει στο µέσο.  

Επιπλέον, λάθος µπορείς να κάνεις µε πολλούς τρόπους (γιατί το κακό ανήκει στη σφαίρα του 

απείρου, όπως υπέθεταν οι Πυθαγόρειοι, ενώ το αγαθό στου πεπερασµένου), ενώ το να πράξεις ορθά το 

µπορείς µ᾽ έναν µονάχα τρόπο (γι᾽ αυτό και το ένα είναι εύκολο, ενώ το άλλο δύσκολο – εύκολο να σου 

ξεφύγει ο στόχος, δύσκολο να τον πετύχεις). Γι᾽ αυτό και το υπερβάλλον και το ανεπαρκές είναι της κακίας, 

ενώ η µεσότητα είναι της αρετής:  

Γιατί οι άνθρωποι είναι αγαθοί µ᾽ έναν µονάχα τρόπο, ενώ κακοί µε πολλούς. 

 

Εποµένως, η αρετή είναι µια έξις σχετική µε την προαίρεση, η οποία έγκειται σε µια µεσότητα ως προς εµάς, 

προσδιορισµένη µ’ έναν λόγο και όπως θα την όριζε ο φρόνιµος. Είναι µεσότητα ως προς δύο κακίες, µιας ως 

προς το υπερβάλλον και µιας ως προς το ανεπαρκές. Και είναι µεσότητα στο µέτρο που οι µεν υπολείπονται, 

οι δε υπερβάλλουν σε σχέση µε το δέον ως προς τα πάθη και τις πράξεις, ενώ η αρετή και εντοπίζει το µέσο 

και το επιλέγει. Γι’ αυτό και η αρετή αποτελεί µεσότητα ως προς το είναι και την περιγραφή της ουσίας, ενώ 

ως προς το άριστο και την αξία αποτελεί ακρότητα. 

  



 212 

Η φρόνηση 
 

Ηθικά Νικοµάχεια Ζ.5 

(µετάφραση Θάνος Σαµαρτζής) 

 

Περὶ δὲ φρονήσεως οὕτως ἂν λάβοιµεν, θεωρήσαντες  

1140a.25 

τίνας λέγοµεν τοὺς φρονίµους. δοκεῖ δὴ φρονίµου εἶναι τὸ  

δύνασθαι καλῶς βουλεύσασθαι περὶ τὰ αὑτῷ ἀγαθὰ καὶ  

συµφέροντα, οὐ κατὰ µέρος, οἷον ποῖα πρὸς ὑγίειαν, πρὸς  

ἰσχύν, ἀλλὰ ποῖα πρὸς τὸ εὖ ζῆν ὅλως. σηµεῖον δ' ὅτι καὶ  

τοὺς περί τι φρονίµους λέγοµεν, ὅταν πρὸς τέλος τι σπου- 

1140a.30 

δαῖον εὖ λογίσωνται, ὧν µή ἐστι τέχνη. ὥστε καὶ ὅλως ἂν  

εἴη φρόνιµος ὁ βουλευτικός. βουλεύεται δ' οὐθεὶς περὶ τῶν    

ἀδυνάτων ἄλλως ἔχειν, οὐδὲ τῶν µὴ ἐνδεχοµένων αὐτῷ  

πρᾶξαι. ὥστ' εἴπερ ἐπιστήµη µὲν µετ' ἀποδείξεως, ὧν δ'  

αἱ ἀρχαὶ ἐνδέχονται ἄλλως ἔχειν, τούτων µή ἐστιν ἀπό- 

1140a.35 

δειξις (πάντα γὰρ ἐνδέχεται καὶ ἄλλως ἔχειν), καὶ οὐκ  

1140b.1 

ἔστι βουλεύσασθαι περὶ τῶν ἐξ ἀνάγκης ὄντων, οὐκ ἂν εἴη  

ἡ φρόνησις ἐπιστήµη οὐδὲ τέχνη, ἐπιστήµη µὲν ὅτι ἐνδέ- 

χεται τὸ πρακτὸν ἄλλως ἔχειν, τέχνη δ' ὅτι ἄλλο τὸ  

γένος πράξεως καὶ ποιήσεως. λείπεται ἄρα αὐτὴν εἶναι  

1140b.5 

ἕξιν ἀληθῆ µετὰ λόγου πρακτικὴν περὶ τὰ ἀνθρώπῳ ἀγαθὰ  

καὶ κακά. τῆς µὲν γὰρ ποιήσεως ἕτερον τὸ τέλος, τῆς δὲ  

πράξεως οὐκ ἂν εἴη· ἔστι γὰρ αὐτὴ ἡ εὐπραξία τέλος. διὰ  

τοῦτο Περικλέα καὶ τοὺς τοιούτους φρονίµους οἰόµεθα εἶναι,  

ὅτι τὰ αὑτοῖς ἀγαθὰ καὶ τὰ τοῖς ἀνθρώποις δύνανται θεω- 

1140b.10 

ρεῖν· εἶναι δὲ τοιούτους ἡγούµεθα τοὺς οἰκονοµικοὺς καὶ τοὺς  

πολιτικούς. ἔνθεν καὶ τὴν σωφροσύνην τούτῳ προσαγορεύο- 

µεν τῷ ὀνόµατι, ὡς σῴζουσαν τὴν φρόνησιν. σῴζει δὲ τὴν  

τοιαύτην ὑπόληψιν. οὐ γὰρ ἅπασαν ὑπόληψιν διαφθείρει  

οὐδὲ διαστρέφει τὸ ἡδὺ καὶ λυπηρόν, οἷον ὅτι τὸ τρίγω- 



 213 

1140b.15 

νον δύο ὀρθὰς ἔχει ἢ οὐκ ἔχει, ἀλλὰ τὰς περὶ τὸ  

πρακτόν. αἱ µὲν γὰρ ἀρχαὶ τῶν πρακτῶν τὸ οὗ ἕνεκα  

τὰ πρακτά· τῷ δὲ διεφθαρµένῳ δι' ἡδονὴν ἢ λύπην εὐθὺς  

οὐ φαίνεται ἀρχή, οὐδὲ δεῖν τούτου ἕνεκεν οὐδὲ διὰ τοῦθ'  

αἱρεῖσθαι πάντα καὶ πράττειν· ἔστι γὰρ ἡ κακία φθαρτικὴ  

1140b.20 

ἀρχῆς. ὥστ' ἀνάγκη τὴν φρόνησιν ἕξιν εἶναι µετὰ λόγου  

ἀληθῆ περὶ τὰ ἀνθρώπινα ἀγαθὰ πρακτικήν. ἀλλὰ µὴν  

τέχνης µὲν ἔστιν ἀρετή, φρονήσεως δ' οὐκ ἔστιν· καὶ ἐν µὲν  

τέχνῃ ὁ ἑκὼν ἁµαρτάνων αἱρετώτερος, περὶ δὲ φρόνησιν  

ἧττον, ὥσπερ καὶ περὶ τὰς ἀρετάς. δῆλον οὖν ὅτι ἀρετή    

1140b.25 

τις ἐστὶ καὶ οὐ τέχνη. δυοῖν δ' ὄντοιν µεροῖν τῆς ψυχῆς  

τῶν λόγον ἐχόντων, θατέρου ἂν εἴη ἀρετή, τοῦ δοξαστικοῦ·  

ἥ τε γὰρ δόξα περὶ τὸ ἐνδεχόµενον ἄλλως ἔχειν καὶ ἡ  

φρόνησις. ἀλλὰ µὴν οὐδ' ἕξις µετὰ λόγου µόνον· σηµεῖον  

δ' ὅτι λήθη µὲν τῆς τοιαύτης ἕξεως ἔστι, φρονήσεως δ'  

1140b.30 

οὐκ ἔστιν.  

 

Για τη φρόνηση θα µιλήσουµε εξετάζοντας ποιους καλούµε φρόνιµους. Θεωρείται χαρακτηριστικό γνώρισµα 

του φρόνιµου ανθρώπου το ότι µπορεί να βουλεύεται καλά πάνω στα δικά του αγαθά και στα συµφέροντά 

του, όχι µε τρόπο µερικό, π.χ. πάνω στο ποια πράγµατα προάγουν την υγεία, ή τη σωµατική ρώµη, αλλά πάνω 

στο ποια προάγουν την καλή ζωή συνολικά. Αυτό το φανερώνει και το γεγονός ότι µιλάµε και για φρόνιµους 

σ’ ένα ορισµένο πεδίο, όταν κάποιος στοχάζεται καλά ενόψει ενός συγκεκριµένου αγαθού σκοπού που δεν 

υπάγεται σε κάποια τέχνη. Ώστε και ο άνθρωπος που βουλεύεται καλά συνολικά θα είναι ο φρόνιµος 

συνολικά. 

Τώρα, κανένας δεν βουλεύεται πάνω σε πράγµατα που είναι αδύνατο να είναι αλλιώς απ᾽ ό,τι είναι, 

ούτε και γι’ αυτά που δεν µπορεί ο ίδιος να τα πράξει. Εποµένως, εφόσον η επιστήµη συνοδεύεται από 

αποδείξεις, ενώ για τα πράγµατα που οι αρχές τους µπορούν να είναι και αλλιώς δεν υπάρχει απόδειξη (γιατί 

αυτά µπορούν να είναι και αλλιώς από κάθε άποψη), κι εφόσον δεν µπορεί κάποιος να βουλευθεί πάνω σε 

πράγµατα που είναι αναγκαία, έπεται ότι η φρόνηση δεν θα µπορούσε να είναι ούτε επιστήµη ούτε τέχνη: δεν 

θα µπορούσε να είναι επιστήµη διότι το πρακτό µπορεί να είναι και αλλιώς· και δεν θα µπορούσε να είναι 

τέχνη γιατί το γένος της πράξεως διαφέρει από το γένος της ποιήσεως. Αποµένει λοιπόν πως η φρόνηση είναι 

µια αληθεύουσα πρακτική έξις συνοδευόµενη από λόγο που έχει να κάνει µε τα πράγµατα που είναι καλά και 



 214 

κακά για τον άνθρωπο. Ο σκοπός της ποιήσεως είναι διαφορετικός από την ίδια την ποίησιν· αντίθετα, ο 

σκοπός της πράξεως δεν είναι διαφορετικός από την πράξη: σκοπός της πράξεως είναι η ίδια η κατόρθωση. 

Γι’ αυτό και θεωρούµε πως ο Περικλής και οι άνθρωποι σαν αυτόν είναι φρόνιµοι: γιατί µπορούν και 

συλλαµβάνουν τι είναι αγαθό γι’ αυτούς και για τους άλλους ανθρώπους. Τέτοιοι άνθρωποι θεωρούµε ότι 

είναι εκείνοι που διαχειρίζονται τις υποθέσεις του οίκου και της πόλεως. Εξού και χρησιµοποιούµε αυτή την 

ονοµασία για τη σωφροσύνη: γιατί σώζει τη φρόνηση. Σώζει τη σχετική αντίληψη. Η ηδονή κι ο πόνος, τώρα, 

δεν διαβρώνουν ούτε διαστρεβλώνουν κάθε αντίληψη, π.χ. την αντίληψη ότι το τρίγωνο έχει ή δεν έχει δύο 

ορθές γωνίες, αλλά τις αντιλήψεις αναφορικά µε το πρακτό. Γιατί αρχή ενός πρακτού είναι ο σκοπός του· και 

στον άνθρωπο στον οποίο έχει επενεργήσει διαστρεβλωτικά η ηδονή και ο πόνος, η αρχή αυτή δεν 

φανερώνεται άµεσα, ούτε αντιλαµβάνεται ότι πρέπει να επιλέξει και να πράξει το καθετί ενόψει αυτού του 

σκοπού και χάριν αυτού. Διότι η κακία καταστρέφει την αρχή αυτή.  

Ώστε είναι ανάγκη η φρόνηση να είναι αληθεύουσα πρακτική έξις συνοδευόµενη από λόγο 

αναφορικά µε τα ανθρώπινα αγαθά.  

Κι επιπλέον, υπάρχει καλή χρήση µιας τέχνης, δεν υπάρχει όµως καλή χρήση της φρόνησης. Και 

στην περίπτωση της τέχνης εκείνος που ηθεληµένα κάνει λάθος έχει µεγαλύτερη αξία, ενώ στην περίπτωση 

της φρόνησης έχει µικρότερη, όπως συµβαίνει και µε τις αρετές. Είναι εποµένως φανερό ότι η φρόνηση 

αποτελεί αρετή κι όχι τέχνη. Και καθώς δύο είναι τα µέρη της ψυχής που έχουν λόγο, η φρόνηση θα αποτελεί 

αρετή του ενός απ’ αυτά: του δοξαστικού µέρους. Γιατί η δόξα έχει να κάνει µε αυτό που µπορεί να είναι κι 

αλλιώς, το ίδιο και η φρόνηση. Ωστόσο, δεν είναι απλώς µια έξις συνοδευόµενη από λόγο. Αυτό το δείχνει 

και το γεγονός ότι µια τέτοια έξιν µπορούµε και να τη λησµονήσουµε, ενώ την φρόνηση όχι. 



 215 

Η θεωρητική ζωή 
 

Ηθικά Νικοµάχεια Κ.7 

 

 Εἰ δ' ἐστὶν ἡ εὐδαιµονία κατ' ἀρετὴν ἐνέργεια, εὔλογον  

κατὰ τὴν κρατίστην· αὕτη δ' ἂν εἴη τοῦ ἀρίστου. εἴτε δὴ νοῦς  

τοῦτο εἴτε ἄλλο τι, ὃ δὴ κατὰ φύσιν δοκεῖ ἄρχειν καὶ ἡγεῖ- 

1177a.15 

σθαι καὶ ἔννοιαν ἔχειν περὶ καλῶν καὶ θείων, εἴτε θεῖον ὂν  

καὶ αὐτὸ εἴτε τῶν ἐν ἡµῖν τὸ θειότατον, ἡ τούτου ἐνέργεια  

κατὰ τὴν οἰκείαν ἀρετὴν εἴη ἂν ἡ τελεία εὐδαιµονία. ὅτι  

δ' ἐστὶ θεωρητική, εἴρηται. ὁµολογούµενον δὲ τοῦτ' ἂν δόξειεν    

εἶναι καὶ τοῖς πρότερον καὶ τῷ ἀληθεῖ. κρατίστη τε γὰρ  

1177a.20 

αὕτη ἐστὶν ἡ ἐνέργεια (καὶ γὰρ ὁ νοῦς τῶν ἐν ἡµῖν, καὶ τῶν  

γνωστῶν, περὶ ἃ ὁ νοῦς)· ἔτι δὲ συνεχεστάτη· θεωρεῖν [τε]  

γὰρ δυνάµεθα συνεχῶς µᾶλλον ἢ πράττειν ὁτιοῦν. οἰόµεθά  

τε δεῖν ἡδονὴν παραµεµῖχθαι τῇ εὐδαιµονίᾳ, ἡδίστη δὲ τῶν  

κατ' ἀρετὴν ἐνεργειῶν ἡ κατὰ τὴν σοφίαν ὁµολογουµένως  

1177a.25 

ἐστίν· δοκεῖ γοῦν ἡ φιλοσοφία θαυµαστὰς ἡδονὰς ἔχειν  

καθαρειότητι καὶ τῷ βεβαίῳ, εὔλογον δὲ τοῖς εἰδόσι τῶν ζη- 

τούντων ἡδίω τὴν διαγωγὴν εἶναι. ἥ τε λεγοµένη αὐτάρκεια  

περὶ τὴν θεωρητικὴν µάλιστ' ἂν εἴη· τῶν µὲν γὰρ πρὸς τὸ  

ζῆν ἀναγκαίων καὶ σοφὸς καὶ δίκαιος καὶ οἱ λοιποὶ δέονται,  

1177a.30 

τοῖς δὲ τοιούτοις ἱκανῶς κεχορηγηµένων ὁ µὲν δίκαιος δεῖται  

πρὸς οὓς δικαιοπραγήσει καὶ µεθ' ὧν, ὁµοίως δὲ καὶ ὁ σώ- 

φρων καὶ ὁ ἀνδρεῖος καὶ τῶν ἄλλων ἕκαστος, ὁ δὲ σοφὸς  

καὶ καθ' αὑτὸν ὢν δύναται θεωρεῖν, καὶ ὅσῳ ἂν σοφώτερος  

ᾖ, µᾶλλον· βέλτιον δ' ἴσως συνεργοὺς ἔχων, ἀλλ' ὅµως  

1177b.1 

αὐταρκέστατος. δόξαι τ' ἂν αὐτὴ µόνη δι' αὑτὴν ἀγαπᾶ- 

σθαι· οὐδὲν γὰρ ἀπ' αὐτῆς γίνεται παρὰ τὸ θεωρῆσαι, ἀπὸ  

δὲ τῶν πρακτικῶν ἢ πλεῖον ἢ ἔλαττον περιποιούµεθα παρὰ τὴν  

πρᾶξιν. δοκεῖ τε ἡ εὐδαιµονία ἐν τῇ σχολῇ εἶναι· ἀσχο- 

1177b.5 



 216 

λούµεθα γὰρ ἵνα σχολάζωµεν, καὶ πολεµοῦµεν ἵν' εἰρήνην  

ἄγωµεν. τῶν µὲν οὖν πρακτικῶν ἀρετῶν ἐν τοῖς πολιτικοῖς  

ἢ ἐν τοῖς πολεµικοῖς ἡ ἐνέργεια, αἱ δὲ περὶ ταῦτα πράξεις  

δοκοῦσιν ἄσχολοι εἶναι, αἱ µὲν πολεµικαὶ καὶ παντελῶς  

(οὐδεὶς γὰρ αἱρεῖται τὸ πολεµεῖν τοῦ πολεµεῖν ἕνεκα, οὐδὲ  

1177b.10 

παρασκευάζει πόλεµον· δόξαι γὰρ ἂν παντελῶς µιαιφόνος  

τις εἶναι, εἰ τοὺς φίλους πολεµίους ποιοῖτο, ἵνα µάχαι καὶ  

φόνοι γίνοιντο)· ἔστι δὲ καὶ ἡ τοῦ πολιτικοῦ ἄσχολος, καὶ    

παρ' αὐτὸ τὸ πολιτεύεσθαι περιποιουµένη δυναστείας καὶ τι- 

µὰς ἢ τήν γε εὐδαιµονίαν αὑτῷ καὶ τοῖς πολίταις, ἑτέραν  

1177b.15 

οὖσαν τῆς πολιτικῆς, ἣν καὶ ζητοῦµεν δῆλον ὡς ἑτέραν οὖσαν.  

εἰ δὴ τῶν µὲν κατὰ τὰς ἀρετὰς πράξεων αἱ πολιτικαὶ καὶ  

πολεµικαὶ κάλλει καὶ µεγέθει προέχουσιν, αὗται δ' ἄσχο- 

λοι καὶ τέλους τινὸς ἐφίενται καὶ οὐ δι' αὑτὰς αἱρεταί εἰσιν,  

ἡ δὲ τοῦ νοῦ ἐνέργεια σπουδῇ τε διαφέρειν δοκεῖ θεωρητικὴ  

1177b.20 

οὖσα, καὶ παρ' αὑτὴν οὐδενὸς ἐφίεσθαι τέλους, καὶ ἔχειν τὴν  

ἡδονὴν οἰκείαν (αὕτη δὲ συναύξει τὴν ἐνέργειαν), καὶ τὸ αὔταρ- 

κες δὴ καὶ σχολαστικὸν καὶ ἄτρυτον ὡς ἀνθρώπῳ, καὶ ὅσα  

ἄλλα τῷ µακαρίῳ ἀπονέµεται, τὰ κατὰ ταύτην τὴν ἐνέργειαν  

φαίνεται ὄντα· ἡ τελεία δὴ εὐδαιµονία αὕτη ἂν εἴη ἀν- 

1177b.25 

θρώπου, λαβοῦσα µῆκος βίου τέλειον· οὐδὲν γὰρ ἀτελές ἐστι  

τῶν τῆς εὐδαιµονίας. ὁ δὲ τοιοῦτος ἂν εἴη βίος κρείττων ἢ  

κατ' ἄνθρωπον· οὐ γὰρ ᾗ ἄνθρωπός ἐστιν οὕτω βιώσεται, ἀλλ'  

ᾗ θεῖόν τι ἐν αὐτῷ ὑπάρχει· ὅσον δὲ διαφέρει τοῦτο τοῦ συν- 

θέτου, τοσοῦτον καὶ ἡ ἐνέργεια τῆς κατὰ τὴν ἄλλην ἀρετήν.  

1177b.30 

εἰ δὴ θεῖον ὁ νοῦς πρὸς τὸν ἄνθρωπον, καὶ ὁ κατὰ τοῦτον βίος  

θεῖος πρὸς τὸν ἀνθρώπινον βίον. οὐ χρὴ δὲ κατὰ τοὺς παραι- 

νοῦντας ἀνθρώπινα φρονεῖν ἄνθρωπον ὄντα οὐδὲ θνητὰ τὸν  

θνητόν, ἀλλ' ἐφ' ὅσον ἐνδέχεται ἀθανατίζειν καὶ πάντα ποιεῖν  

πρὸς τὸ ζῆν κατὰ τὸ κράτιστον τῶν ἐν αὑτῷ· εἰ γὰρ καὶ  

1178a.1 

τῷ ὄγκῳ µικρόν ἐστι, δυνάµει καὶ τιµιότητι πολὺ µᾶλλον  



 217 

πάντων ὑπερέχει. δόξειε δ' ἂν καὶ εἶναι ἕκαστος τοῦτο, εἴπερ  

τὸ κύριον καὶ ἄµεινον. ἄτοπον οὖν γίνοιτ' ἄν, εἰ µὴ τὸν  

αὑτοῦ βίον αἱροῖτο ἀλλά τινος ἄλλου. τὸ λεχθέν τε πρότε- 

1178a.5 

ρον ἁρµόσει καὶ νῦν· τὸ γὰρ οἰκεῖον ἑκάστῳ τῇ φύσει κρά-   

τιστον καὶ ἥδιστόν ἐστιν ἑκάστῳ· καὶ τῷ ἀνθρώπῳ δὴ ὁ κατὰ  

τὸν νοῦν βίος, εἴπερ τοῦτο µάλιστα ἄνθρωπος. οὗτος ἄρα καὶ  

εὐδαιµονέστατος. 

 

ὁ δὲ κατὰ  

νοῦν ἐνεργῶν καὶ τοῦτον θεραπεύων καὶ διακείµενος ἄριστα καὶ  

θεοφιλέστατος ἔοικεν. εἰ γάρ τις ἐπιµέλεια τῶν ἀνθρω- 

1179a.25 

πίνων ὑπὸ θεῶν γίνεται, ὥσπερ δοκεῖ, καὶ εἴη ἂν εὔλο- 

γον χαίρειν τε αὐτοὺς τῷ ἀρίστῳ καὶ συγγενεστάτῳ (τοῦτο  

δ' ἂν εἴη ὁ νοῦς) καὶ τοὺς ἀγαπῶντας µάλιστα τοῦτο καὶ τι- 

µῶντας ἀντευποιεῖν ὡς τῶν φίλων αὐτοῖς ἐπιµελουµένους  

καὶ ὀρθῶς τε καὶ καλῶς πράττοντας. ὅτι δὲ πάντα ταῦτα  

1179a.30 

τῷ σοφῷ µάλισθ' ὑπάρχει, οὐκ ἄδηλον. θεοφιλέστατος ἄρα.  

τὸν αὐτὸν δ' εἰκὸς καὶ εὐδαιµονέστατον· ὥστε κἂν οὕτως εἴη  

ὁ σοφὸς µάλιστ' εὐδαίµων.  

 

Αν λοιπόν η ευδαιµονία είναι ενέργεια που ακολουθεί την αρετή, είναι εύλογο να ακολουθεί την ύψιστη 

αρετή – και αυτή θα είναι η αρετή του άριστου µέρους µας. Είτε ο νους είναι αυτό είτε κάτι άλλο, αυτό που 

θεωρούµε ότι εκ φύσεως άρχει και ηγείται και έχει γνώση για τα καλά και τα θεϊκά, είτε γιατί είναι και το ίδιο 

θεϊκό είτε γιατί είναι το πιο θεϊκό πράγµα που έχουµε µέσα µας, η δική του ενέργεια, η σύµφωνη µε την 

αρετή που του αντιστοιχεί, θα είναι η πλήρης ευδαιµονία. 

Ότι είναι στην ουσία της θεωρητική, έχει ήδη ειπωθεί. Η διαπίστωση αυτή έρχεται σε συµφωνία και 

µε τους προηγούµενους φιλοσόφους και µε την αλήθεια. 

Γιατί, πρώτον, η ενέργεια αυτή είναι η ισχυρότερη· αφού και ο νους είναι το ανώτατο µέρος µας, και 

όσα συλλαµβάνουµε µε τον νου είναι τα σηµαντικότερα από όσα µπορούµε να γνωρίσουµε. 

Δεύτερον, είναι µια ενέργεια κατεξοχήν διαρκής· γιατί περισσότερο από κάθε άλλη πράξη µπορούµε 

συνεχώς να ασκούµε τη θεωρία. 

Επιπλέον, πιστεύουµε ότι πρέπει η ευδαιµονία να αναµειγνύεται µε την απόλαυση. Από τις ενέργειες 

που ακολουθούν την αρετή, η σχετική µε τη σοφία είναι οµολογουµένως η πιο απολαυστική· γιατί όλοι 

πιστεύουν ότι η φιλοσοφία προσφέρει εκπληκτικές απολαύσεις και ως προς την καθαρότητα και ως προς τη 



 218 

βεβαιότητα, οπότε είναι εύλογο ότι οι γνώστες είναι αυτοί που διάγουν την πιο απολαυστική ζωή από όλους 

τους ερευνώντες. 

Ακόµη, και η λεγόµενη αυτάρκεια θα σχετίζεται περισσότερο µε τη θεωρητική δραστηριότητα. Γιατί 

τα αναγκαία για τη ζωή τα χρειάζονται και ο σοφός και ο δίκαιος και όλοι οι άλλοι. Όταν καλυφθούν αυτού 

του είδους οι ανάγκες, ο δίκαιος θα χρειάζεται αυτούς µε τους οποίους θα συναναστραφεί και προς τους 

οποίους θα φερθεί δίκαια, και το ίδιο ισχύει και για τον σώφρονα και για τον ανδρείο και για κάθε άλλο. Ο 

σοφός όµως είναι ο µόνος που µπορεί και µόνος του να ασκεί τη θεωρία, και µάλιστα τόσο σοφότερος είναι 

όσο περισσότερο την ασκεί κατ’ ιδίαν. Ίσως θα ήταν καλύτερο να είχε και συνεργούς στη θεωρία, αλλά και 

µόνος του είναι πλήρως αυτάρκης. Σωστά πιστεύουµε ότι η θεωρία είναι η µόνη που αγαπιέται για την ίδια. 

Από αυτήν δεν προκύπτει τίποτε άλλο εκτός από την ίδια την άσκηση της θεωρίας, ενώ από τις πρακτικές 

ενασχολήσεις προσποριζόµαστε και κάτι επιπλέον, µικρότερο ή µεγαλύτερο, εκτός από την ίδια την πράξη. 

Τέλος, πιστεύουµε ότι η ευδαιµονία συνδέεται µε την ελευθερία του χρόνου· γιατί εργαζόµαστε για 

να διασφαλίσουµε ελεύθερο χρόνο, όπως πολεµούµε για να ζήσουµε σε ειρήνη. Πράγµατι, η ενέργεια των 

πρακτικών αρετών πραγµατώνεται στις πολιτικές ή στις πολεµικές δραστηριότητες, και αυτού του είδους οι 

πράξεις, όπως πιστεύουµε, δεν είναι αυτοδύναµες. Οι πολεµικές πράξεις δεν µπορούν κατά καµίαν έννοια να 

θεωρηθούν αυτοδύναµες (γιατί κανείς δεν επιλέγει τον πόλεµο για τον πόλεµο, ούτε τον προετοιµάζει απλώς 

για να πολεµήσει· θα φαινόταν, σ’ αυτήν την περίπτωση, ότι είναι εντελώς αιµοβόρος, αν µετέτρεπε τους 

φίλους του σε εχθρούς µόνο και µόνο για γίνουν µάχες και φόνοι). Αλλά και η πολιτική δράση δεν είναι 

αυτοδύναµη, αφού αποσκοπεί σε κάτι άλλο, στην εξουσία ή στην τιµή, ή έστω και στην ευδαιµονία του ίδιου 

του πολιτικού και των πολιτών, η οποία δεν ταυτίζεται µε την πολιτική και την οποία είναι φανερό ότι 

επιζητούµε ακριβώς γιατί είναι διαφορετική. 

Αν λοιπόν, από τις σύµφωνες µε τις αρετές πράξεις, αυτές που ξεχωρίζουν ως προς την ωραιότητα 

και την επίδρασή τους είναι οι πολιτικές και οι πολεµικές πράξεις, οι πράξεις όµως αυτές δεν είναι 

αυτοδύναµες και δεν επιλέγονται για αυτές τις ίδιες αλλά για κάποιον άλλον σκοπό· αν, από την άλλη, η 

ενέργεια του νου ξεχωρίζει οµολογουµένως ως προς την σπουδαιότητά της ακριβώς επειδή είναι θεωρητική, 

και δεν επιδιώκει πέρα από την ίδια την εκπλήρωση κανενός σκοπού· αν, επιπλέον διαθέτει τη δική της 

σύµφυτη απόλαυση (που µε τη σειρά της αυξάνει την ένταση της ενέργειας), και αν προικίζει τον µακάριο 

άνθρωπο που την ασκεί µε την αυτάρκεια, την ελευθερία του χρόνου, την επιµονή και όσα άλλα καλά 

αντιστοιχούν στους ανθρώπους· αν ισχύουν λοιπόν όλα αυτά, τότε αυτή θα είναι η πλήρης ευδαιµονία του 

ανθρώπου, µε την προϋπόθεση ότι θα καλύψει την τέλεια διάρκεια του βίου. Γιατί τίποτε ατελές δεν 

συνδέεται µε την ευδαιµονία. 

Και αυτός ο βίος θα είναι ανώτερος από τον βίο που αναλογεί στον άνθρωπο· γιατί θα ζήσει µ’ αυτόν 

τον τρόπο όχι ως άνθρωπος, αλλά ως το θεϊκό στοιχείο που υπάρχει µέσα του. Και όσο διαφέρει αυτό το 

θεϊκό στοιχείο από τον σύνθετο ανθρώπινο οργανισµό, τόσο διαφέρει και η ενέργειά του από την υπόλοιπη 

ανθρώπινη αρετή. Αν λοιπόν ο νους είναι κάτι το θεϊκό σε σχέση µε τον άνθρωπο, άλλο τόσο θεϊκός είναι και 

ο βίος του νου σε σχέση µε τον ανθρώπινο βίο. Δεν πρέπει λοιπόν να ακολουθήσουµε όσους µας παρακινούν 

να «σκεφτόµαστε ανθρώπινα ως άνθρωποι και θνητά ως θνητοί», αλλά να τείνουµε κατά το δυνατόν προς την 



 219 

αθανασία και να κάνουµε τα πάντα ώστε να ζούµε σύµφωνα µε το ανώτερο µέρος του εαυτού µας. Παρά το 

µικρό του µέγεθος, στην ισχύ και την αξία υπερέχει κατά πολύ όλων των άλλων. Σωστά λοιπόν πιστεύουµε 

ότι αυτό είναι τελικά ο καθένας µας, από τη στιγµή που είναι το κύριο και το καλύτερο. Θα ήταν λοιπόν 

παράλογο, αν ο άνθρωπος δεν επέλεγε τον δικό του βίο, αλλά τον βίο κάποιου άλλου. 

Αυτό που και πριν είπαµε, ισχύει και τώρα. Πράγµατι, αυτό που αντιστοιχεί στη φύση του καθενός, 

αυτό είναι και το ανώτερο και απολαυστικότερο γι’ αυτόν. Στον άνθρωπο λοιπόν αντιστοιχεί ο σύµφωνος µε 

τον νου βίος, εφόσον αυτό ακριβώς είναι τελικά ο άνθρωπος. Συνεπώς ο βίος αυτός θα είναι και ο πιο 

ευδαιµονικός. 

 

Όποιος ενεργεί σύµφωνα µε τον νου και επιµελείται τον νου, φαίνεται ότι είναι και αυτός που φέρεται άριστα 

και είναι ο πιο θεοφιλής. Γιατί αν υπάρχει κάποια επιµέλεια των θεών για τα ανθρώπινα πράγµατα –και όντως 

πιστεύουµε ότι υπάρχει–, είναι εύλογο οι θεοί να χαίρονται µε ό,τι είναι άριστο και πιο συγγενές µε αυτούς 

(και αυτό είναι ο νους), και να επιβραβεύουν όσους αγαπούν περισσότερο και τιµούν τον νου, σαν φίλοι που 

νοιάζονται γι’ αυτούς και κάνουν το σωστό και το καλό. Ότι όλα αυτά αναφέρονται κυρίως στον σοφό, είναι 

φανερό. Ο σοφός είναι λοιπόν ο πιο θεοφιλής, και ευλόγως και ο πιο ευδαίµων. 



 220 

Η πόλη 
 

Πολιτικά Α.1 

(µετάφραση Στέλιος Δηµόπουλος) 

 

1252a.1 

 Ἐπειδὴ πᾶσαν πόλιν ὁρῶµεν κοινωνίαν τινὰ οὖσαν καὶ  

πᾶσαν κοινωνίαν ἀγαθοῦ τινος ἕνεκεν συνεστηκυῖαν (τοῦ γὰρ  

εἶναι δοκοῦντος ἀγαθοῦ χάριν πάντα πράττουσι πάντες), δῆ- 

λον ὡς πᾶσαι µὲν ἀγαθοῦ τινος στοχάζονται, µάλιστα δὲ  

1252a.5 

καὶ τοῦ κυριωτάτου πάντων ἡ πασῶν κυριωτάτη καὶ πάσας  

περιέχουσα τὰς ἄλλας. αὕτη δ' ἐστὶν ἡ καλουµένη πόλις  

καὶ ἡ κοινωνία ἡ πολιτική. 

 

ἡ δ' ἐκ πλειόνων οἰκιῶν κοινωνία  

πρώτη χρήσεως ἕνεκεν µὴ ἐφηµέρου κώµη. µάλιστα δὲ  

κατὰ φύσιν ἔοικεν ἡ κώµη ἀποικία οἰκίας εἶναι, οὓς κα- 

λοῦσί τινες ὁµογάλακτας, παῖδάς τε καὶ παίδων παῖδας.  

διὸ καὶ τὸ πρῶτον ἐβασιλεύοντο αἱ πόλεις, καὶ νῦν ἔτι τὰ  

1252b.20 

ἔθνη· ἐκ βασιλευοµένων γὰρ συνῆλθον· πᾶσα γὰρ οἰκία   

βασιλεύεται ὑπὸ τοῦ πρεσβυτάτου, ὥστε καὶ αἱ ἀποικίαι, διὰ  

τὴν συγγένειαν. καὶ τοῦτ' ἐστὶν ὃ λέγει Ὅµηρος “θεµιστεύει  

δὲ ἕκαστος παίδων ἠδ' ἀλόχων”. σποράδες γάρ· καὶ οὕτω  

τὸ ἀρχαῖον ᾤκουν. καὶ τοὺς θεοὺς δὲ διὰ τοῦτο πάντες φασὶ  

1252b.25 

βασιλεύεσθαι, ὅτι καὶ αὐτοὶ οἱ µὲν ἔτι καὶ νῦν οἱ δὲ τὸ  

ἀρχαῖον ἐβασιλεύοντο, ὥσπερ δὲ καὶ τὰ εἴδη ἑαυτοῖς ἀφ- 

οµοιοῦσιν οἱ ἄνθρωποι, οὕτω καὶ τοὺς βίους τῶν θεῶν.  

                       ἡ δ' ἐκ  

πλειόνων κωµῶν κοινωνία τέλειος πόλις, ἤδη πάσης ἔχουσα  

πέρας τῆς αὐταρκείας ὡς ἔπος εἰπεῖν, γινοµένη µὲν τοῦ  

1252b.30 

ζῆν ἕνεκεν, οὖσα δὲ τοῦ εὖ ζῆν. διὸ πᾶσα πόλις φύσει ἔστιν,  

εἴπερ καὶ αἱ πρῶται κοινωνίαι. τέλος γὰρ αὕτη ἐκείνων,  

ἡ δὲ φύσις τέλος ἐστίν· οἷον γὰρ ἕκαστόν ἐστι τῆς γενέσεως  



 221 

τελεσθείσης, ταύτην φαµὲν τὴν φύσιν εἶναι ἑκάστου, ὥσπερ  

ἀνθρώπου ἵππου οἰκίας. ἔτι τὸ οὗ ἕνεκα καὶ τὸ τέλος βέλ- 

1253a.1 

τιστον· ἡ δ' αὐτάρκεια καὶ τέλος καὶ βέλτιστον. ἐκ τούτων οὖν  

φανερὸν ὅτι τῶν φύσει ἡ πόλις ἐστί, καὶ ὅτι ὁ ἄνθρωπος  

φύσει πολιτικὸν ζῷον, καὶ ὁ ἄπολις διὰ φύσιν καὶ οὐ διὰ  

τύχην ἤτοι φαῦλός ἐστιν, ἢ κρείττων ἢ ἄνθρωπος· ὥσπερ  

1253a.5 

καὶ ὁ ὑφ' Ὁµήρου λοιδορηθεὶς “ἀφρήτωρ ἀθέµιστος ἀνέστιος”·  

ἅµα γὰρ φύσει τοιοῦτος καὶ πολέµου ἐπιθυµητής, ἅτε περ  

ἄζυξ ὢν ὥσπερ ἐν πεττοῖς. διότι δὲ πολιτικὸν ὁ ἄνθρωπος  

ζῷον πάσης µελίττης καὶ παντὸς ἀγελαίου ζῴου µᾶλλον,  

δῆλον. οὐθὲν γάρ, ὡς φαµέν, µάτην ἡ φύσις ποιεῖ· λόγον  

1253a.10 

δὲ µόνον ἄνθρωπος ἔχει τῶν ζῴων· ἡ µὲν οὖν φωνὴ τοῦ  

λυπηροῦ καὶ ἡδέος ἐστὶ σηµεῖον, διὸ καὶ τοῖς ἄλλοις ὑπ- 

άρχει ζῴοις (µέχρι γὰρ τούτου ἡ φύσις αὐτῶν ἐλήλυθε, τοῦ    

ἔχειν αἴσθησιν λυπηροῦ καὶ ἡδέος καὶ ταῦτα σηµαίνειν  

ἀλλήλοις), ὁ δὲ λόγος ἐπὶ τῷ δηλοῦν ἐστι τὸ συµφέρον καὶ  

1253a.15 

τὸ βλαβερόν, ὥστε καὶ τὸ δίκαιον καὶ τὸ ἄδικον· τοῦτο γὰρ  

πρὸς τὰ ἄλλα ζῷα τοῖς ἀνθρώποις ἴδιον, τὸ µόνον ἀγαθοῦ  

καὶ κακοῦ καὶ δικαίου καὶ ἀδίκου καὶ τῶν ἄλλων αἴσθησιν  

ἔχειν· ἡ δὲ τούτων κοινωνία ποιεῖ οἰκίαν καὶ πόλιν. καὶ  

πρότερον δὲ τῇ φύσει πόλις ἢ οἰκία καὶ ἕκαστος ἡµῶν ἐστιν.  

1253a.20 

τὸ γὰρ ὅλον πρότερον ἀναγκαῖον εἶναι τοῦ µέρους· ἀναιρου- 

µένου γὰρ τοῦ ὅλου οὐκ ἔσται ποὺς οὐδὲ χείρ, εἰ µὴ ὁµ- 

ωνύµως, ὥσπερ εἴ τις λέγοι τὴν λιθίνην (διαφθαρεῖσα γὰρ ἔσται  

τοιαύτη), πάντα δὲ τῷ ἔργῳ ὥρισται καὶ τῇ δυνάµει, ὥστε  

µηκέτι τοιαῦτα ὄντα οὐ λεκτέον τὰ αὐτὰ εἶναι ἀλλ' ὁµ- 

1253a.25 

ώνυµα. ὅτι µὲν οὖν ἡ πόλις καὶ φύσει καὶ πρότερον ἢ ἕκα- 

στος, δῆλον· εἰ γὰρ µὴ αὐτάρκης ἕκαστος χωρισθείς, ὁµοίως  

τοῖς ἄλλοις µέρεσιν ἕξει πρὸς τὸ ὅλον, ὁ δὲ µὴ δυνάµε- 

νος κοινωνεῖν ἢ µηδὲν δεόµενος δι' αὐτάρκειαν οὐθὲν µέρος  

πόλεως, ὥστε ἢ θηρίον ἢ θεός.  



 222 

             φύσει µὲν οὖν ἡ ὁρµὴ ἐν  

1253a.30 

πᾶσιν ἐπὶ τὴν τοιαύτην κοινωνίαν· ὁ δὲ πρῶτος συστήσας  

µεγίστων ἀγαθῶν αἴτιος. ὥσπερ γὰρ καὶ τελεωθεὶς βέλτι- 

στον τῶν ζῴων ἄνθρωπός ἐστιν, οὕτω καὶ χωρισθεὶς νόµου καὶ  

δίκης χείριστον πάντων. χαλεπωτάτη γὰρ ἀδικία ἔχουσα  

ὅπλα· ὁ δὲ ἄνθρωπος ὅπλα ἔχων φύεται φρονήσει καὶ  

1253a.35 

ἀρετῇ, οἷς ἐπὶ τἀναντία ἔστι χρῆσθαι µάλιστα. διὸ ἀνοσιώ- 

τατον καὶ ἀγριώτατον ἄνευ ἀρετῆς, καὶ πρὸς ἀφροδίσια  

καὶ ἐδωδὴν χείριστον. ἡ δὲ δικαιοσύνη πολιτικόν· ἡ γὰρ  

δίκη πολιτικῆς κοινωνίας τάξις ἐστίν, ἡ δὲ δικαιοσύνη τοῦ  

δικαίου κρίσις.  

 

Καθώς βλέπουµε ότι κάθε πόλη αποτελεί µια µορφή κοινωνίας και ότι κάθε κοινωνία έχει συσταθεί 

στοχεύοντας σε κάποιο αγαθό (µιας και όλοι οι άνθρωποι κάνουν τα πάντα για χάρη αυτού που θεωρούν 

αγαθό), γίνεται φανερό ότι όλες οι κοινωνίες αποβλέπουν, βέβαια, σε κάποιο αγαθό, αυτή όµως που 

περισσότερο από τις άλλες επιδιώκει το αγαθό, και µάλιστα το πιο σηµαντικό, είναι η πιο σπουδαία από όλες 

και αυτή που εµπεριέχει όλες τις άλλες. Αυτή είναι που ονοµάζουµε πόλη και πολιτική κοινωνία. 

 

Η πρώτη κοινωνία που σχηµατίστηκε από συνένωση περισσότερων οικογενειών για να καλύπτει ανάγκες των 

ανθρώπων πέρα από τις καθηµερινές είναι η κώµη. Από τη φύση της, µάλιστα, η κώµη φαίνεται πως αποτελεί 

ένα είδος αποικίας της οικογένειας, και γι’ αυτό τα µέλη της κώµης κάποιοι τα ονοµάζουν οµογάλακτα, 

παιδιά, και παιδιά των παιδιών. Για το λόγο αυτό, αρχικά οι πόλεις είχαν κυβερνήτες βασιλιάδες –πράγµα που 

ισχύει ακόµη και σήµερα στους βάρβαρους λαούς– αφού συγκροτήθηκαν από ανθρώπους που τους 

κυβερνούσαν βασιλιάδες, µιας και σε κάθε οικογένεια ο πιο ηλικιωµένος ασκεί ένα είδος βασιλικής εξουσίας· 

έτσι, και οι κώµες διοικούνται βασιλικά, χάρη στους συγγενικούς δεσµούς των κατοίκων τους. Αυτό είναι που 

λέει ο Όµηρος: «κι ο καθένας κυβερνάει τα παιδιά και τις γυναίκες»· διότι τα παλιά χρόνια οι άνθρωποι 

ζούσαν και κατοικούσαν σε διασπορά κατά οικογένειες. Και γι’ αυτό όλοι λένε ότι η βασιλεία ισχύει και για 

τους θεούς, επειδή όλοι –άλλοι ακόµη και τώρα και άλλοι στα παλιά χρόνια– είχαν βασιλιάδες· και βέβαια οι 

άνθρωποι, όπως πλάθουν τις µορφές των θεών καθ’ οµοίωσιν µε τις δικές τους, το ίδιο κάνουν και µε τον 

τρόπο της ζωής τους. 

Η τέλεια κοινωνία, που αποτελείται από πολλές κώµες και φτάνει στο σηµείο, θα λέγαµε, να έχει 

πλήρη αυτάρκεια σε όλα, είναι η πόλη· ενώ µάλιστα η πόλη συγκροτήθηκε για χάρη της ζωής, υπάρχει για 

χάρη της ευδαιµονίας. Έτσι, κάθε πόλη αποτελεί φυσική πραγµατικότητα, εφόσον αυτό ισχύει και για τις 

πρώτες µορφές κοινωνίας, µιας και η πόλη συνιστά γι’ αυτές τον τελικό σκοπό και η φύση είναι τελικός 

σκοπός. Η εξήγηση είναι πως ό,τι είναι το κάθε ον όταν ολοκληρωθεί η ανάπτυξή του, αυτό λέµε ότι είναι η 



 223 

φύση του, όπως, για παράδειγµα, η φύση του ανθρώπου, του ίππου, της οικίας. Εξάλλου, ο επιδιωκόµενος 

σκοπός και ο τελικός αντικειµενικός σκοπός είναι κάτι άριστο. Και η αυτάρκεια είναι συγχρόνως και ο 

τελικός σκοπός και κάτι άριστο.  

Από τα παραπάνω γίνεται φανερό ότι η πόλη είναι µια φυσική πραγµατικότητα, ότι ο άνθρωπος είναι 

από τη φύση του ζώο πολιτικό, και ότι αυτός που, από τη φύση του και όχι από συγκυρία, ζει έξω από την 

πολιτική κοινωνία είναι ή κάτι καλύτερο από άνθρωπος ή άνθρωπος φαύλος, σαν εκείνον που λοιδορήθηκε 

από τον Όµηρο: άνθρωπος «χωρίς συγγενικούς δεσµούς, χωρίς νόµους και χωρίς σπίτι». Αυτός που από τη 

φύση του είναι τέτοιος είναι συγχρόνως και πολεµοχαρής, επειδή είναι µοναχικός, σαν πιόνι που ξέµεινε, 

όπως λέµε στο παιχνίδι των πεσσών. Εποµένως, είναι φανερό ότι ο άνθρωπος είναι ζώο κοινωνικό 

περισσότερο από τη µέλισσα και από κάθε άλλο αγελαίο ζώο. Διότι, όπως υποστηρίζουµε, η φύση δεν κάνει 

τίποτε χωρίς σκοπό· και από όλα τα ζώα µόνο ο άνθρωπος διαθέτει έναρθρο λόγο. Οι άναρθροι ήχοι 

φανερώνουν τον πόνο και την ηδονή, γι’ αυτό τους διαθέτουν και τα άλλα ζώα· (που σηµαίνει ότι η φύση 

τους έχει φτάσει µέχρις αυτό το σηµείο: να έχουν την αίσθηση του οδυνηρού και του ηδονικού, και να 

δηλώνει το ένα στο άλλο αυτά τα αισθήµατα). Ο έναρθρος λόγος, από την άλλη, υπάρχει για να εκφράζει το 

συµφέρον και το βλαβερό και, κατά συνέπειαν, το δίκαιο και το άδικο. Θέλω να πω ότι το χαρακτηριστικό 

γνώρισµα του ανθρώπου σε σχέση µε τα άλλα ζώα είναι ότι µόνο αυτός αντιλαµβάνεται το καλό και το κακό, 

το δίκαιο και το άδικο κτλ.· και η συµµετοχή των ανθρώπων σ’ αυτά δηµιουργεί την οικία και την πόλη. 

Σύµφωνα, τώρα, µε τη φύση, η πόλη είναι ανώτερη από την οικία αλλά και από τον καθέναν από 

εµάς. Ο λόγος είναι ότι, όπως και να έχει το πράγµα, το όλον είναι ανώτερο από το µέρος, εφόσον, αν –ας 

πούµε– το σώµα στο σύνολό του νεκρωθεί, τότε δεν υπάρχει ούτε πόδι ούτε χέρι στην πραγµατικότητα παρά 

µόνο στο όνοµα, όπως αν κάποιος µιλούσε για πέτρινο χέρι (αφού ένα νεκρό χέρι θα είναι σαν πέτρινο). Όλα 

τα πράγµατα ορίζονται από το έργο που επιτελούν και από τις δυνατότητες που έχουν, έτσι ώστε, αν το έργο 

αυτό και οι δυνατότητες αυτές δεν υπάρχουν, δεν πρέπει πλέον να λέµε ότι τα πράγµατα είναι τα ίδια παρά 

µόνο στο όνοµα. 

Είναι φανερό λοιπόν ότι η πόλη αποτελεί φυσική πραγµατικότητα, και µάλιστα ανώτερη από το 

άτοµο. Διότι, εάν κάποιος δεν διαθέτει αυτάρκεια και αποκοπεί από την πόλη, θα βρεθεί στην ίδια θέση που 

βρίσκονται τα άλλα µέρη σε σχέση µε το όλον· και εκείνος που δεν µπορεί να µετέχει σε µια κοινωνία –ή που, 

λόγω της αυτάρκειάς του, δεν έχει ανάγκη από τίποτε– αυτός δεν αποτελεί µέρος της πόλης και, κατά 

συνέπειαν, είναι ή θηρίο ή θεός. Σε όλους, εποµένως, τους ανθρώπους υπάρχει από τη φύση τους η ορµή που 

τους οδηγεί σε µια τέτοια κοινωνία· αυτός µάλιστα που πρώτος τη συγκρότησε έγινε πρωτεργάτης µέγιστων 

αγαθών, για το λόγο ότι ο άνθρωπος, όπως όταν ολοκληρωθεί είναι το τελειότερο ζώο, έτσι και, χωρίς νόµους 

και δίκαιο, είναι το χειρότερο από όλα τα ζώα. Η πιο βαριά µορφή αδικίας είναι ασφαλώς αυτή που έχει στη 

διάθεσή της όπλα· και ο άνθρωπος γεννιέται έχοντας τη δυνατότητα να αναπτύξει σύνεση και ηθικές αρετές, 

που µπορεί ωστόσο να τις χρησιµοποιεί εξίσου καλά και για εντελώς αντίθετους σκοπούς. Γι’ αυτό, ο 

άνθρωπος που δεν διαθέτει αρετή είναι το πιο ανόσιο και το πιο άγριο ζώο και, όσον αφορά τις απολαύσεις 

της σάρκας και του φαγητού, το χειρότερο από όλα. Από την άλλη µεριά, χαρακτηριστικό της πολιτικής 



 224 

κοινωνίας είναι η δικαιοσύνη, διότι το σύστηµα δικαίου δεν είναι παρά η οργάνωση της πολιτικής κοινωνίας˙ 

και αυτός που αποφασίζει τι είναι δίκαιο είναι ο δικαιικός νοµοθέτης. 



 225 

Ο πολίτης 
 

Πολιτικά Γ.1 

(µετάφραση Στέλιος Δηµόπουλος) 

 

1274b.32 

 Τῷ περὶ πολιτείας ἐπισκοποῦντι, καὶ τίς ἑκάστη καὶ  

ποία τις, σχεδὸν πρώτη σκέψις περὶ πόλεως ἰδεῖν, τί ποτέ  

ἐστιν ἡ πόλις. νῦν γὰρ ἀµφισβητοῦσιν, οἱ µὲν φάσκοντες  

1274b.35 

τὴν πόλιν πεπραχέναι τὴν πρᾶξιν, οἱ δ' οὐ τὴν πόλιν ἀλλὰ  

τὴν ὀλιγαρχίαν ἢ τὸν τύραννον· τοῦ δὲ πολιτικοῦ καὶ τοῦ  

νοµοθέτου πᾶσαν ὁρῶµεν τὴν πραγµατείαν οὖσαν περὶ πόλιν,  

ἡ δὲ πολιτεία τῶν τὴν πόλιν οἰκούντων ἐστὶ τάξις τις. ἐπεὶ    

δ' ἡ πόλις τῶν συγκειµένων, καθάπερ ἄλλο τι τῶν ὅλων  

1274b.40 

µὲν συνεστώτων δ' ἐκ πολλῶν µορίων, δῆλον ὅτι πρότερον  

ὁ πολίτης ζητητέος· ἡ γὰρ πόλις πολιτῶν τι πλῆθός ἐστιν.  

1275a.1 

ὥστε τίνα χρὴ καλεῖν πολίτην καὶ τίς ὁ πολίτης ἐστὶ σκε- 

πτέον. καὶ γὰρ ὁ πολίτης ἀµφισβητεῖται πολλάκις· οὐ  

γὰρ τὸν αὐτὸν ὁµολογοῦσι πάντες εἶναι πολίτην· ἔστι γάρ  

τις ὃς ἐν δηµοκρατίᾳ πολίτης ὢν ἐν ὀλιγαρχίᾳ πολλάκις  

1275a.5 

οὐκ ἔστι πολίτης. τοὺς µὲν οὖν ἄλλως πως τυγχάνοντας  

ταύτης τῆς προσηγορίας, οἷον τοὺς ποιητοὺς πολίτας, ἀφετέον·  

ὁ δὲ πολίτης οὐ τῷ οἰκεῖν που πολίτης ἐστίν (καὶ γὰρ µέτ- 

οικοι καὶ δοῦλοι κοινωνοῦσι τῆς οἰκήσεως), οὐδ' οἱ τῶν  

δικαίων µετέχοντες οὕτως ὥστε καὶ δίκην ὑπέχειν καὶ δικά- 

1275a.10 

ζεσθαι (τοῦτο γὰρ ὑπάρχει καὶ τοῖς ἀπὸ συµβόλων κοινω- 

νοῦσιν [καὶ γὰρ ταῦτα τούτοις ὑπάρχει]· πολλαχοῦ µὲν οὖν  

οὐδὲ τούτων τελέως οἱ µέτοικοι µετέχουσιν, ἀλλὰ νέµειν  

ἀνάγκη προστάτην, ὥστε ἀτελῶς πως µετέχουσι τῆς τοιαύτης  

κοινωνίας), ἀλλὰ καθάπερ καὶ παῖδας τοὺς µήπω δι' ἡλι- 

1275a.15 

κίαν ἐγγεγραµµένους καὶ τοὺς γέροντας τοὺς ἀφειµένους  



 226 

φατέον εἶναι µέν πως πολίτας, οὐχ ἁπλῶς δὲ λίαν ἀλλὰ  

προστιθέντας τοὺς µὲν ἀτελεῖς τοὺς δὲ παρηκµακότας ἤ τι  

τοιοῦτον ἕτερον (οὐδὲν γὰρ διαφέρει· δῆλον γὰρ τὸ λεγόµε- 

νον). ζητοῦµεν γὰρ τὸν ἁπλῶς πολίτην καὶ µηδὲν ἔχοντα  

1275a.20 

τοιοῦτον ἔγκληµα διορθώσεως δεόµενον, ἐπεὶ καὶ περὶ τῶν  

ἀτίµων καὶ φυγάδων ἔστι τὰ τοιαῦτα καὶ διαπορεῖν καὶ  

λύειν. πολίτης δ' ἁπλῶς οὐδενὶ τῶν ἄλλων ὁρίζεται µᾶλ- 

λον ἢ τῷ µετέχειν κρίσεως καὶ ἀρχῆς. τῶν δ' ἀρχῶν αἱ  

µέν εἰσι διῃρηµέναι κατὰ χρόνον, ὥστ' ἐνίας µὲν ὅλως δὶς  

1275a.25 

τὸν αὐτὸν οὐκ ἔξεστιν ἄρχειν, ἢ διὰ τινῶν ὡρισµένων χρό- 

νων· ὁ δ' ἀόριστος, οἷον ὁ δικαστὴς καὶ <ὁ> ἐκκλησιαστής. τάχα    

µὲν οὖν ἂν φαίη τις οὐδ' ἄρχοντας εἶναι τοὺς τοιούτους, οὐδὲ  

µετέχειν διὰ ταῦτ' ἀρχῆς· καίτοι γελοῖον τοὺς κυριωτάτους  

ἀποστερεῖν ἀρχῆς. ἀλλὰ διαφερέτω µηδέν· περὶ ὀνόµατος  

1275a.30 

γὰρ ὁ λόγος· ἀνώνυµον γὰρ τὸ κοινὸν ἐπὶ δικαστοῦ καὶ  

ἐκκλησιαστοῦ, τί δεῖ ταῦτ' ἄµφω καλεῖν. ἔστω δὴ διορισµοῦ  

χάριν ἀόριστος ἀρχή. τίθεµεν δὴ πολίτας τοὺς οὕτω µετ- 

έχοντας.  

    ὁ µὲν οὖν µάλιστ' ἂν ἐφαρµόσας ὁρισµὸς ἐπὶ πάν- 

τας τοὺς λεγοµένους πολίτας σχεδὸν τοιοῦτός ἐστιν· δεῖ δὲ  

1275a.35 

µὴ λανθάνειν ὅτι τῶν πραγµάτων ἐν οἷς τὰ ὑποκείµενα  

διαφέρει τῷ εἴδει, καὶ τὸ µὲν αὐτῶν ἐστι πρῶτον τὸ δὲ  

δεύτερον τὸ δ' ἐχόµενον, ἢ τὸ παράπαν οὐδὲν ἔστιν, ᾗ  

τοιαῦτα, τὸ κοινόν, ἢ γλίσχρως. τὰς δὲ πολιτείας ὁρῶµεν  

εἴδει διαφερούσας ἀλλήλων, καὶ τὰς µὲν ὑστέρας τὰς δὲ  

1275b.1 

προτέρας οὔσας· τὰς γὰρ ἡµαρτηµένας καὶ παρεκβεβηκυίας  

ἀναγκαῖον ὑστέρας εἶναι τῶν ἀναµαρτήτων (τὰς δὲ παρεκ- 

βεβηκυίας πῶς λέγοµεν, ὕστερον ἔσται φανερόν). ὥστε καὶ  

τὸν πολίτην ἕτερον ἀναγκαῖον εἶναι τὸν καθ' ἑκάστην πολι- 

1275b.5 

τείαν. διόπερ ὁ λεχθεὶς ἐν µὲν δηµοκρατίᾳ µάλιστ' ἐστὶ  

πολίτης, ἐν δὲ ταῖς ἄλλαις ἐνδέχεται µέν, οὐ µὴν ἀναγ- 



 227 

καῖον. <ἐν> ἐνίαις γὰρ οὐκ ἔστι δῆµος, οὐδ' ἐκκλησίαν νοµί- 

ζουσιν ἀλλὰ συγκλήτους, καὶ τὰς δίκας δικάζουσι κατὰ µέρος,  

οἷον ἐν Λακεδαίµονι τὰς τῶν συµβολαίων δικάζει τῶν  

1275b.10 

ἐφόρων ἄλλος ἄλλας, οἱ δὲ γέροντες τὰς φονικάς, ἑτέρα  

δ' ἴσως ἀρχή τις ἑτέρας. τὸν αὐτὸν δὲ τρόπον καὶ περὶ  

Καρχηδόνα· πάσας γὰρ ἀρχαί τινες κρίνουσι τὰς δίκας.  

ἀλλ' ἔχει διόρθωσιν ὁ τοῦ πολίτου διορισµός. ἐν γὰρ  

ταῖς ἄλλαις πολιτείαις οὐχ ὁ ἀόριστος ἄρχων ἐκκλησιαστής    

1275b.15 

ἐστι καὶ δικαστής, ἀλλὰ ὁ κατὰ τὴν ἀρχὴν ὡρισµένος·  

τούτων γὰρ ἢ πᾶσιν ἢ τισὶν ἀποδέδοται τὸ βουλεύεσθαι καὶ  

δικάζειν ἢ περὶ πάντων ἢ περὶ τινῶν. τίς µὲν οὖν ἐστιν ὁ  

πολίτης, ἐκ τούτων φανερόν· ᾧ γὰρ ἐξουσία κοινωνεῖν ἀρχῆς  

βουλευτικῆς καὶ κριτικῆς, πολίτην ἤδη λέγοµεν εἶναι ταύτης  

1275b.20 

τῆς πόλεως, πόλιν δὲ τὸ τῶν τοιούτων πλῆθος ἱκανὸν πρὸς  

αὐτάρκειαν ζωῆς, ὡς ἁπλῶς εἰπεῖν.  

 

Για κάποιον που ερευνά συστηµατικά τα πολιτεύµατα, δηλαδή ποια είναι η ουσία κάθε πολιτεύµατος και ποια 

τα χαρακτηριστικά του, σχεδόν το πρώτο ζητούµενο είναι να καταλάβει τι είναι τέλος πάντων η πόλη. Ο 

λόγος είναι ότι σήµερα υπάρχουν διαφορές απόψεων πάνω στο θέµα αυτό, καθώς άλλοι λένε, για µια 

ορισµένη πράξη, ότι την έκανε η πόλη, ενώ άλλοι ότι δεν την έκανε η πόλη, αλλά οι ολιγαρχικοί άρχοντες ή ο 

τύραννος. Και ακόµη, βλέπουµε ότι κάθε δραστηριότητα του πολιτικού και του νοµοθέτη αφορά την πόλη, 

και ότι το πολίτευµα δεν είναι παρά ο τρόπος οργάνωσης αυτών που ζουν στην πόλη.  

Ωστόσο, επειδή η πόλη είναι κάτι σύνθετο –όπως και κάθε άλλη ολότητα που αποτελείται από πολλά 

µέρη– είναι φανερό ότι στον πολίτη είναι που πρέπει πρώτα να στρέψουµε την έρευνά µας, αφού η πόλη δεν 

είναι παρά ένα πλήθος από πολίτες. Οφείλουµε λοιπόν να εξετάσουµε ποιον πρέπει να ονοµάζουµε πολίτη και 

ποιος είναι ο πολίτης. Και αυτό γιατί συχνά υπάρχει διχογνωµία σχετικά µε την έννοια του πολίτη, και δεν 

συµφωνούν όλοι στο ποιος είναι πολίτης, αφού πολλές φορές συµβαίνει κάποιος που είναι πολίτης στη 

δηµοκρατία να µην είναι πολίτης στο ολιγαρχικό πολίτευµα.  

Ας αφήσουµε όµως κατά µέρος εκείνους που απέκτησαν µε τον έναν ή τον άλλο τρόπο αυτόν τον 

τίτλο, όπως είναι οι πολιτογραφηµένοι πολίτες. Πολίτης δεν είναι κάποιος επειδή ζει σ’ έναν τόπο (διότι και 

οι µέτοικοι και οι δούλοι κατοικούν στον ίδιο τόπο µε τους πολίτες, αλλά δεν είναι πολίτες). Και δεν είναι 

πολίτες ούτε όσοι έχουν πολιτικά δικαιώµατα και µπορούν να χρησιµοποιούν τα δικαστήρια ως ενάγοντες και 

εναγόµενοι· (αυτό εξάλλου συµβαίνει και µε εκείνους των οποίων οι πόλεις έχουν συνάψει εµπορικές 

συµφωνίες, [αφού και αυτοί µπορούν να χρησιµοποιούν τα δικαστήρια ως διάδικοι] – σε πολλά µέρη, 



 228 

µάλιστα, οι µέτοικοι δεν έχουν πλήρως ούτε αυτά τα δικαιώµατα, αλλά είναι υποχρεωµένοι να βρουν 

προστάτη, ώστε να µετέχουν, µε κάποιον τρόπο, έστω όχι ολοκληρωµένα, σε µια τέτοια κοινωνία). Το ίδιο 

επίσης συµβαίνει και µε τα παιδιά, που λόγω ηλικίας δεν έχουν γραφτεί ακόµη στους καταλόγους των 

δηµοτών, αλλά και µε τους γέροντες, που έχουν απαλλαχτεί από τα πολιτικά τους καθήκοντα· πρέπει δηλαδή 

και γι’ αυτούς να πούµε ότι είναι κατά κάποιον τρόπο πολίτες, όχι όµως απόλυτα, αλλά µε την προσθήκη των 

όρων «ανήλικοι» για τα παιδιά και «υπερήλικοι» για τους γέροντες, ή µε κάποιον άλλο παρόµοιο 

χαρακτηρισµό· (δεν υπάρχει καµία διαφορά, αφού το νόηµα είναι φανερό). Εµείς, πάντως, ζητούµε να 

ορίσουµε τον πολίτη στην ολοκληρωµένη του µορφή, που δεν έχει κάποια νοµική εκκρεµότητα που να 

χρειάζεται τακτοποίηση ‒επειδή τέτοια ζητήµατα µπορεί να εµφανίζονται, και να αντιµετωπίζονται, σε 

περιπτώσεις πολιτών που έχουν στερηθεί τα πολιτικά τους δικαιώµατα καθώς και σε περιπτώσεις εξορίστων. 

 Έτσι λοιπόν, πολίτης, µε την ακριβή έννοια της λέξης, ορίζεται κάποιος όχι µε άλλο κριτήριο παρά 

µε τη συµµετοχή του στη δικαστική και την πολιτική εξουσία. Άλλες εξουσίες είναι καθορισµένες ως προς το 

χρόνο που διαρκούν, έτσι που µερικές δεν επιτρέπεται µε κανέναν τρόπο να τις αναλάβει το ίδιο πρόσωπο δύο 

φορές, ή επιτρέπεται να τις αναλάβει, αλλά µετά από ένα ορισµένο χρονικό διάστηµα. Άλλες, πάλι, δεν έχουν 

χρονικό όριο, όπως λόγου χάρη η εξουσία του δικαστή και του µέλους της εκκλησίας του δήµου. Μπορεί, 

βέβαια, κάποιος να ισχυριστεί ότι πρόσωπα σαν αυτά δεν είναι άρχοντες, και ότι η συµµετοχή τους σ’ αυτούς 

τους θεσµούς δεν συνιστά άσκηση εξουσίας –αν και είναι αστείο το να αρνείται κανείς την ύπαρξη εξουσίας 

σε όσους κατέχουν ανώτατα αξιώµατα. Ωστόσο, δεν υπάρχει καµία διαφορά, και η διαφορά βρίσκεται µόνο 

στο όνοµα· δεν υπάρχει δηλαδή για το δικαστή και για το µέλος της εκκλησίας του δήµου µία κοινή ονοµασία 

που να περιγράφει και τις δύο αυτές ιδιότητες. Έτσι, ας χρησιµοποιήσουµε, για τις ανάγκες του ορισµού, το 

χαρακτηρισµό «αόριστη αρχή». Πολίτες λοιπόν θεωρούµε αυτούς που µετέχουν στην «αόριστη αρχή». 

 Ένας τέτοιος πάνω κάτω ορισµός θα µπορούσε να έχει την καλύτερη εφαρµογή σε όλους όσοι 

αποκαλούνται πολίτες. Δεν πρέπει, εντούτοις, να διαφεύγει την προσοχή µας ότι τα πράγµατα των οποίων οι 

προϋποθέσεις είναι διαφορετικού είδους ‒και από τα οποία το ένα έρχεται πρώτο, το άλλο δεύτερο, και 

ακολουθούν και άλλα‒ ή δεν έχουν τίποτα το κοινό µεταξύ τους όσο είναι αυτά που είναι, ή έχουν στον 

ελάχιστο βαθµό. Έτσι, βλέπουµε ότι τα πολιτεύµατα διαφέρουν µεταξύ τους ως προς το είδος, και ότι άλλα 

από αυτά έπονται, ενώ άλλα προηγούνται, αφού τα ανεπαρκή και παρεκβατικά πολιτεύµατα ακολουθούν κατ’ 

ανάγκην τα ορθά· (αργότερα θα γίνει φανερό το πώς εννοούµε τα παρεκβατικά). Κατά συνέπειαν, η έννοια 

του πολίτη είναι αναγκαστικά διαφορετική σε κάθε πολίτευµα, και γι’ αυτό ο ορισµός που δώσαµε ισχύει 

κατεξοχήν για τον πολίτη στο δηµοκρατικό πολίτευµα, ενώ στα άλλα πολιτεύµατα ενδέχεται να ισχύει, όχι 

όµως κατ’ ανάγκην. Ο λόγος είναι ότι σε µερικά πολιτεύµατα δεν υπάρχει δήµος, και δεν συγκαλείται 

εκκλησία του δήµου αλλά έκτακτες συνελεύσεις˙ οι δίκες, µάλιστα, γίνονται από φορείς διαφορετικών 

αξιωµάτων, όπως συµβαίνει για παράδειγµα στη Σπάρτη, όπου διαφορετικός κάθε φορά έφορος δικάζει τις 

υποθέσεις συµβολαίων, τα µέλη της γερουσίας δικάζουν τις υποθέσεις ανθρωποκτονιών, και ίσως κάποια 

άλλη αρχή άλλου είδους υποθέσεις. Το ίδιο γίνεται και στην Καρχηδόνα, όπου κάποιες αρχές εκδικάζουν 

όλες τις υποθέσεις. 



 229 

Τώρα όµως ο ορισµός του πολίτη χρειάζεται αναθεώρηση. Διότι στα άλλα πολιτεύµατα µέλος της 

εκκλησίας του δήµου και δικαστής δεν είναι ο «αόριστος άρχοντας», αλλά ο ορισµένος σύµφωνα µε την αρχή 

που αναλαµβάνει. Σε όλους ή σε µερικούς από αυτούς τους άρχοντες δίνεται το δικαίωµα να είναι βουλευτές 

και δικαστές ή για όλα ή για ορισµένα µόνο ζητήµατα. Από τα παραπάνω λοιπόν γίνεται φανερό ποιος είναι ο 

πολίτης· όποιος έχει σε µια πόλη τη δυνατότητα να µετέχει στη βουλευτική και στη δικαστική εξουσία, αυτός 

θεωρούµε ότι είναι πολίτης αυτής της πόλης, και ως πόλη ορίζουµε απλώς το πλήθος των πολιτών που είναι 

ικανό να εξασφαλίσει αυτάρκεια για τη ζωή του. 


