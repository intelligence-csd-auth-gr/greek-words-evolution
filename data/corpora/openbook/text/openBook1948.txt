
























































δια-κριτικές ματιές στη λογοτεχνία


δια-     
κριτικές

λογοτεχνική
έκφραση

ματιές στη









5

δια-     
κριτικές

λογοτεχνική
έκφραση

ματιές στη



συλλογικό
δια-κριτικές ματιές στη λογοτεχνική έκφραση

ISBN: 978-618-81935-1-2
© τοβιβλίο
Θεσσαλονίκη, 2015

επιμέλεια έκδοσης: Δήμος Χλωπτσιούδης
επιμέλεια εξωφύλλου: Κώστας Θερμογιάννης
e-mail: ekdoseis@tovivlio.net

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή δοκιμίων “δια-κριτικές ματιές στη λογοτε-
χνική έκφραση” εκτυπώθηκε σε περιορισμένο αριθμό
αντιτύπων και διανέμεται ελεύθερα στο διαδίκτυο με
άδεια Creative Commons. 
Επιτρέπεται η αναδημοσίευση και η αποσπασματική πα-
ρουσίαση με την υποχρέωση αναφοράς των ονομάτων
των συντελεστών και του εκδότη. Το έργο διατίθεται
μόνο για μη εμπορική χρήση.



ISBN: 978-618-81935-1-2
© τοβιβλίο

Θεσσαλονίκη 2015

Ανδρέας Αντωνίου | Σωτηρία Βασιλείου
Άννα Βατίκαλου | Απόστολος Βεργής | Βασίλης Γιοντζής

Κατερίνα Ζαφειροπούλου Γλυκερία Κακούρη 
Μαρία Κορομηλά | Χαρά Κοσεγιάν

Μαρία Λιλιμπάκη-Σπυροπούλου | Μαίρη Μαργαρίτη
Μανόλης Μαυρακάκης | Ιωάννα Μπαλάφα
Ελευθερία Μπέλμπα | Όλγα Νικολαΐδου

Δέσποινα Πλαζομίτη | Βασίλης Ν. Πης | Σοφία Σκλείδα
Παναγιώτης Σκοπετέας | Μαρία Σκουρολιάκου

Δήμος Χλωπτσιούδης

δια-     
κριτικές

λογοτεχνική
έκφραση

ματιές στη



8

δια-κριτικές ματιές στη λογοτεχνική έκφραση

Μια στιγμή, να πάρω τη ζακέτα μου.
Τούτο τον άστατο καιρό, όσο να ’ναι
πρέπει να φυλαγόμαστε
Γιάννης Ρίτσος, Η Σονάτα του Σεληνόφοτος



9

ΠΕΡΙΕΧΟΜΕΝΑ
Κ. Καβάφης, Ο Δεκέμβρης του 1903

Κ. Καβάφης, Μονοτονία, Δοκιμή Υφολογικής Ανάλυσης στο
πρότυπο του Ρωσικού Φορμαλισμού και του R. Jacobson

Κώστας Βάρναλης, Τρίτη Εξαΰλωση
Οδυσσέας Ελύτης, Τα Ρω του Έρωτα

Οδυσσέας Ελύτης, τρία ποιήματα με σημαία ευκαιρίας
Γιάννης Ρίτσος, Το έργο του

Γιάννης Ρίτσος, Η Σονάτα του Σεληνόφωτος
Η αξιοποίηση του µύθου της Ελένης από τον Γ. Σεφέρη στο

οµώνυµο ποίηµα
Γιώργος Σεφέρης, Έξι νύχτες στην Ακρόπολη

Τάσος Λειβαδίτης, ο υπαρξιακός λυρισμός της αριστεράς
Νίκος Καρούζος, Το έργο του

Μανόλης Αναγνωστάκης, η απέριττη υπαρξιακή
διάσταση της ποίησης

Τα «Σικελικά Ποιήματα» του Νικηφόρου Βρεττάκου
Τίτος Πατρίκιος, μεταξύ πολιτικής και ποίησης

Νίκος Καββαδίας, γράμμα στον Ποιητή Καίσαρα Εμμανουήλ
Μίλτος Σαχτούρης, ο σκοτεινός ποιητής

Δημήτρης Παπαδίτσας, Όπως ο Ενδυμίων
Ντίνος Χριστιανόπουλος, Ιθάκη

Νίκος Γκάτσος, Αθανασία
Η διπλή ποιότητα του Νίκου Γκάτσου

Ιάσων Λειδινός, η αέναη ποιητική διαπλοκή του ιδιωτικού με το
δημόσιο

Η ειλικρίνεια της Αριάδνης
Πρόσωπα στο ποιητικό σχήμα

11
19

31
36
42
49
59
72

81
90
96
100

106
119
122
128
134
141
144
158
164

170
174



10

δια-κριτικές ματιές στη λογοτεχνική έκφραση

Η κριτική πρόσληψη του Παπαδιαμάντη και η Μαγεία της
Γιώργος Ιωάννου, η αναγέννηση του διηγήματος
Ο χώρος στα αστυνομικά διηγήματα του Πέτρου Μαρτινίδη
Ισίδωρος Ζουργός, Η αηδονόπιτα
Η αξιοποίηση των θέσεων και των χώρων της πόλης από τον
συγγραφέα Ονορέ Ντε Μπαλζάκ
Εουτζένιο Μοντάλε, Mottetti: Σημασιολογικές και λογοτεχνι-
κές επισημάνσεις με βάση τις αρχές της Ερμητικής Θεωρίας
Τόποι και περιπλάνηση στον "Οδυσσέα" του Τζαίημς Τζόυς
Ζοζέ Σαραμάγκου, ο άνθρωπος κι η αναμέτρηση των δυνάμεων
Ρίτσαρντ Καπισίνσκι, συνάντηση με τον “Άλλον”
Πλάτωνας, Πολιτεία
Τα ζητήματα φύλου που ανακύπτουν στο Συμπόσιο του Πλάτωνα
Πλάτωνας, Συμπόσιο
Αισχύλος, Ορέστεια

Η Ουσία της Λογοτεχνίας και το Ένστικτο του Αναγνώστη
Τι προσδοκώ από ένα ψηφιακό βιβλίο
Η Μετάφραση στην Ποίηση: Νόημα και Ομορφιά
Συλλογιστική πορεία στην ποίηση
Πολιτική ποίηση: Στράτευση ή Δημιουργία;
Η παραμυθητική-παρηγορητική συνιστώσα του μαθήματος της
Λογοτεχνίας στην εκπαίδευση κι ο ηγετικός της ρόλος
Η διδασκαλία της Νεολληνικής Λογοτεχνίας ως καλλιτεχνικό
αντικείμενο
Η κριτική ως Φιλολογία και ως Λογοτεχνία
Υποκειμενισμός στην ποίηση

βιογραφικά σημειώματα

184
199
205
216
230

242

253
269
276
280
291
299
309

314
324
331
336
344
350

354

357
364

374



Κ. Π. Καβάφης, Ο Δεκέμβρης του 1903
της Δέσποινας Πλαζομίτη

Απορίες του έρωτα... Άραγε, έχουμε το δικαίωμα να μι-
λάμε για τον έρωτα έτσι ακριβώς όπως μας πλησίασε και μας
συντάραξε ή παραμένουμε ακόμη στα όρια της σιωπής, μιας
σιωπής που σταματά το χρόνο; Και αν δίνουμε χώρο στο
λόγο για να εκμυστηρευτούμε τη μαγεία του μήπως ταυτό-
χρονα λαμβάνουμε χώρο από τον ίδιο τον έρωτα έτσι ώστε
να τον αρνηθούμε; Ο έρωτας υπάρχει εκεί που απουσιάζει
ή άραγε απουσιάζει όταν υπάρχει σα λόγος; Όπως και να ‘χει,
ο έρωτας συμβαίνει...

Με μία πρώτη ματιά, οι απορίες του έρωτα, στο έργο
του Καβάφη, συναντώνται ακριβώς στην ίδια την εμπειρία
του έρωτα, αισθανόμενος, θα λέγαμε, ο ίδιος ο ποιητής και
ως πομπός και ως δέκτης. Η εμπειρία του έρωτα είναι το
στοιχείο εκείνο που χαρακτηρίζει έντονα τα ηδονικά έργα
του. Το πάθος για ζωή μετουσιώνεται σε πάθος για γραφή,
ακόμη και όταν η ηδονή γίνεται οδύνη. Ας μη βιαστούμε να
σταθούμε σε γρήγορα συμπεράσματα αν πρώτα δε ταξιδέ-
ψουμε μαζί του σε αναγνώσεις του έρωτα. Πρόσκληση λοι-
πόν ν’ αφεθούμε στο σύνολο της σκέψης του λογοτέχνη
δίνοντας ιδιαίτερη έμφαση στο ποίημά του, «Ο Δεκέμβρης
του 1903».

Αποδεχόμενος ότι δε μπορεί να μιλήσει για τον έρωτά
του, κάνει λόγο και εικόνα γι’ αυτόν:

«κι’ αν για τον έρωτά μου δεν μπορώ να πω»

11



(Ο Δεκέμβρης του 1903, Από τα Ανέκδοτα Ποιήματα 1877-1923) 
Ο έρωτας ως εμπειρία έχει το δικό του λόγο ύπαρξης.

Δημιουργεί τους δικούς του λόγους για να επιζήσει πέρα
από αυτούς που υπάρχουν έξω απ’ αυτόν και στηρίζονται σε
κανόνες και λογικές. Η αντικομφορμιστική διάθεση του λο-
γοτέχνη έγκειται ακριβώς στο σημείο εκείνο που δίνει τον
πρώτο λόγο στο αυτεξούσιο του έρωτα. Δημιουργεί τη δική
του λογική ως μία αντι-λογική εισάγοντας τους δικούς της
κανόνες και νόμους.

Ο ποιητής χτίζει στις λέξεις τα συναισθήματά του. Αι-
σθάνεται και συναισθάνεται ενεργητικά και παθητικά. Μένει
στην εμπειρία του έρωτα και τη ζει στους ήχους, στις εκφρά-
σεις, στα χρώματα και στ’ αρώματα. Στο ποίημα διακρίνεται
έντονα η σχέση του αισθητικού με το αισθησιακό. Το αισθη-
τικό, ως αυτό που αντιλαμβάνεται μέσω των αισθήσεων,
αποτελεί το αισθησιακό, ως αυτό που θα εμπλουτίσει τις αι-
σθήσεις με ειδικό περιεχόμενο και προσανατολισμό -προς
ένα πρόσωπο, προς ένα σώμα. Φαίνεται έτσι πως και ο ίδιος
θέλει να οδηγηθεί από την εμπειρία του έρωτα στην εμπει-
ρία του εαυτού. Παρόλο που δε μπορεί να μιλήσει, γίνεται ο
ίδιος υποκείμενο της απόλαυσης ως γνώστης αυτής της α-
δυναμίας του να ομιλήσει δια τον έρωτά του. Η απόλαυση
του εαυτού ως η ηδονή της γνώσης:

«κι’ αν για τον έρωτά μου δεν μπορώ να πω»
(Ο Δεκέμβρης του 1903, Από τα Ανέκδοτα Ποιήματα 1877-1923) 

Η σχέση που χτίζει με τον έρωτα αποτελεί μια σχέση “να-
γνώρισης με τον εαυτό του πρώτα και μετά με τον “άλλο” είτε
ως άλλος εαυτός είτε ως άλλος άνθρωπος. Το να είσαι ο εαυ-
τός σου σημαίνει κατά μια σκέψη, να βρίσκεσαι “αλλού”. Α-
ντίστοιχα, το να είναι κανείς ερωτευμένος είναι ακριβώς το
να βρίσκεται στην εμπειρία του έρωτα και να μη μπορεί να
μιλήσει γι’ αυτόν όχι όμως γιατί δεν έχει λόγια να τον περι-
γράψει αλλά γιατί θα τον μειώσει και θα τον αλλοιώσει. Έτσι

12

δια-κριτικές ματιές στη λογοτεχνική έκφραση



προτιμά να μένει στο βίωμα ακόμα και όταν οι λέξεις και οι
φράσεις τον κατακλύζουν, να παραμένει σ’ εκείνη την υπέ-
ροχη ανάμνηση μετατρέποντας την οδυνηρή πραγματικό-
τητα σε όνειρο. Η εμπειρία του έρωτα μπορεί να ιδωθεί ως
η εμπειρία του είναι, το ταξίδι επιστροφής και ανακάλυψης
στον εαυτό που επιθυμεί να μάθει και να βιώσει. Στο ποίημα
λοιπόν παρουσιάζεται η ανάγκη του ποιητή να δει τον εαυτό
με περισσότερες εκδοχές. Ταξιδεύει σε ένα “αλλού” για να
γνωρίσει τον εαυτό του. Μόνο όταν ανοίγεται ο εαυτός μπο-
ρεί να υπάρξει. Ίσως αυτή φαίνεται πως είναι και μια προ-
οπτική στο ποίημα, να κοιτάξουμε σ’ ένα καινούργιο εαυτό,
στον ερωτικό μας εαυτό1.

Στην ουσία ο Καβάφης παρουσιάζει την εμπειρία του
έρωτα επικεντρώνοντας στην απουσία γιατί στην απουσία
αναζητά τον άλλο, αλλά στην απουσία τον αναμένει κιόλας.
Είναι αυτό που περιμένουμε να έρθει χωρίς να ξέρουμε τι
είναι2.

Ο Καβάφης σέβεται τις αισθήσεις όπως ακριβώς σέβεται
και τολμά ν’ αγαπήσει το πρόσωπο που τον έλκει:

«αν δεν μιλώ για τα μαλλιά σου, για τα χείλη, για τα μάτια
όμως το πρόσωπό σου που κρατώ μες στην ψυχή μου,
ο ήχος της φωνής σου που κρατώ μες στο μυαλό μου»

(Ο Δεκέμβρης του 1903, Από τα Ανέκδοτα Ποιήματα 1877-1923) 

Οι λέξεις στον Καβάφη μας παρασύρουν στα παιχνίδια
τους, επιβάλλουν να τις ακούσουμε και να τις ακολουθή-
σουμε χορεύοντας στους ρυθμούς της. Και αν μπει κανείς
στο χορό των λέξεων θα φλερτάρει με το νόημα που πασχί-
ζει αδιάκοπα να καρπωθεί μέσα του και να τον συνταράξει
από τη δίνη της γυμνής εμπειρίας. Οι χαρές και οι λύπες δε
μπορούν να επεξηγηθούν παρά μόνο με την έκφρασή τους.
Στα όρια και τα συμπλέγματα της ηδονής και της οδύνης

13

Κωνσταντίνος Καβάφης



στρέφει ο Καβάφης το συγγραφικό του ενδιαφέρον. Χρω-
ματίζει την απουσία με τα χρώματα της νοσταλγίας ταξι-
δεύοντας σ’ ένα παρελθόν ζώντας εκεί και ακουμπώντας τα
όνειρα του:

«οι μέραις του Σεπτέμβρη που ανατέλλουν στα όνειρά μου
ταις λέξεις και ταις φράσεις μου πλάττουν και χρωματίζουν

εις όποιο θέμα κι’ αν περνώ, όποιαν ιδέα κι’ αν λέγω»
(Ο Δεκέμβρης του 1903, Από τα Ανέκδοτα Ποιήματα 1877-1923) 

Στην ουσία ο ποιητής αντιλαμβάνεται τον πόνο ως κάτι
που τον ενεργοποιεί με θετικό τρόπο. Τη στιγμή που λέει ότι
«οι μέρες του Σεπτέμβρη που ανατέλλουν στα όνειρά μου»,
φανερώνει ότι οι αναμνήσεις του παρελθόντος όσο χαμένες
και αν φαίνονται βρίσκονται στα όνειρά του, που μπορεί να
σημαίνει κιόλας ότι ακόμη καταφέρνει και έχει έμπνευση,
ακόμη κάνει όνειρα και ζει μέσα σ’ αυτά. Δε νιώθει χαμένος
ακριβώς γιατί υπήρξε εραστής και έζησε τους πόθους του.
Ο εραστής στην ουσία δεν έχει να χάσει ούτε να κερδίσει τί-
ποτα. Δε φοβάται αν θα πάρει ή αν θα χάσει, γιατί μέσα στη
διαδικασία βρίσκει την ολοκλήρωση με την έννοια της μύη-
σης. Δίνει τον εαυτό του, τον εκθέτει μπροστά στη μαγεία
του έρωτα, γιατί δε φοβάται να τον χάσει, αλλά νιώθει τυχε-
ρός που τον συνάντησε. Εδώ προκύπτει και το ερώτημα θα
λέγαμε, "σε βρήκε ο έρωτας ή τον βρήκες" -προφανώς με
μια παραπάνω (ερωτική) λογική βρίσκεις τον εαυτό σου στο
σημείο ακριβώς που τον χάνεις! Έτσι και ο ποιητής μέσα από
τις αναμνήσεις του φαίνεται να παραμένει στο παρελθόν μ’
ένα τρόπο που θα το φέρει ποιο κοντά στο τώρα. Ο Καβά-
φης φέρνοντας τις αναμνήσεις στο παρόν του πλησιάζει, θα
λέγαμε, μέσω των λέξεων τις επιθυμίες και τα πάθη του. Πα-
ρουσιάζει την εμπειρία του έρωτα που κυριεύει σώμα και
ψυχή.

Ο κόσμος του Καβάφη βρίσκεται στην απουσία του αγα-

14

δια-κριτικές ματιές στη λογοτεχνική έκφραση



πημένου του προσώπου. Απελευθερώνεται και εγκλωβίζεται
ταυτόχρονα εκεί μέσα. Τον κυριεύει το πρόσωπο του αγα-
πημένου γι’ αυτό και βρίσκεται στη ψυχή του. Το ιδιαίτερο
που συμβαίνει στην απουσία για τον ίδιο, είναι ότι αφήνεται
στον έρωτά του ενώ ήδη τον έχει αφήσει. Ο έρωτας που δεν
υπάρχει πλέον ζει ωστόσο στα όνειρά του. Ζει τον έρωτά του
ακριβώς στην απουσία του, όπως επίσης ζει την απουσία
του έρωτα με απόλυτα ερωτικό τρόπο. Τίποτα δεν τον συ-
γκλονίζει τόσο όσο οι μέρες που έγιναν δικές του και τίποτα
δεν είναι αρκετό όσο υπήρξαν εκείνες οι μέρες στη ζωή του.

Στο ποίημα λοιπόν μπορούμε να διακρίνουμε αναγνώ-
σεις του έρωτα ή αναγνώσεις της εμπειρίας του έρωτα. Η
ηδονή μέσα από την οδύνη έχει μεγάλη σημασία στην ποι-
ητική του Καβάφη. Η ηδονή ως μέσο και σκοπός για να
ξεχνά την πραγματικότητα που δε θέλει. Όλα ξεκινάνε από
τη συνεχή αγωνία του ανθρώπου να ικανοποιήσει τα βαθύ-
τερα θέλω του και ν’ αποφύγει το φόβο του θανάτου. Στην
προσπάθεια αυτή ο άνθρωπος καταφεύγει στη σεξουαλικό-
τητά του ως ένα αντίδοτο απέναντι στην υπαρξιακή οδύνη,
στο άγχος του θανάτου και της φθοράς που τον κατακλύζει.
Θα λέγαμε επομένως ότι αυτό αποτελεί και μία άμυνα του
Καβάφη ν’ αντιμετωπίσει το άγχος και την αγωνία του θανά-
του μέσα από την απουσία του αγαπημένου προσώπου.
Ακριβώς αυτό το πλησίασμα, η επαφή με τον άλλον, λυτρώ-
νει και απελευθερώνει τον Καβάφη από τυχόν υπαρξιακές
αγωνίες. Σε μία τέτοια διάθεση θα μπορούσαμε ν’ αναρωτη-
θούμε αν η ζωή παίρνει πνοή, όταν συναντά το νόημά της
και ποιο ακριβώς είναι. Μα ακριβώς η απόλαυσή της...

Γενικότερα, στη λογοτεχνική ματιά του Καβάφη διακρί-
νουμε την αγάπη του για το συγκλονιστικό με την έννοια του
"συγκλονίζειν" και του ξεχωριστού ως ιδιάζων. Είναι σα να
σκέφτεται με το σώμα του, ένα σώμα που αγαπά τις επιθυ-
μίες του και προσδοκά να τις αποκτήσει ή έστω να τις φέρει

15

Κωνσταντίνος Καβάφης



κοντά του αναπολώντας το. Το σώμα για τον Καβάφη απο-
τελεί το βασικό συγκείμενο των σκέψεων του. Πρόκειται για
ένα σώμα που σκέφτεται, νιώθει, αισθάνεται, θυμάται. Την
πρωτοκαθεδρία του σώματος τη βλέπουμε και αλλού στο
έργο του:

«Σώμα, θυμήσου όχι μόνο το πόσο αγαπήθηκες,
όχι μονάχα τα κρεββάτια όπου πλάγιασες,
αλλά κ’ εκείνες τες επιθυμίες που για σένα
γυάλιζαν μες στα μάτια φανερά,
κ’ ετρέμανε μες στην φωνή - και κάποιο
τυχαίον εμπόδιο τες ματαίωσε.
Τώρα που είναι όλα πια μέσα στο παρελθόν,
μοιάζει σχεδόν και στες επιθυμίες
εκείνες σαν να δόθηκες - πως γυάλιζαν,
θυμήσου, μες στα μάτια που σε κύτταζαν
πως έτρεμαν μες στην φωνή, για σε, θυμήσου, σώμα.»

(Θυμήσου, Σώμα... Από τα Ποιήματα 1897-1933) 

Εν κατακλείδι, θα μπορούσαμε να χαρακτηρίσουμε το
έργο του απλά ως υπέροχο. Παρουσιάζει και ξεδιπλώνει τις
σκέψεις του με έναν τρόπο που το φέρνει κοντά μας, τόσο
κοντά που γίνεται σχεδόν δικό μας. Θα μπορούσαμε να
πούμε πως «το υπέροχο ταράσσει», αυτό εξάλλου καταφέρ-
νει και η πένα του Καβάφη3.

Η υπεροχότητα του Καβάφη διακρίνεται όχι μόνο μέσω
του διδακτικού χαρακτήρα που δίνει στα έργα του, όσο με
την επιτυχία του να συμπλέξει την ιδιαιτερότητα της σκέψης
με την μοναδικότητα του σώματος. Οι ηδονές του σώματος
για τον ίδιο δεν είναι ξεχωριστές από τις ηδονές του πνεύ-
ματος.

Ακούγοντας τα ποιήματα του Καβάφη, λοιπόν, είναι σα
ν’ ακούει κάποιος μουσική σε ρυθμούς που ηχούν απόλυτα
και εναρμονισμένα στις συγκινήσεις του σώματος και του

16

δια-κριτικές ματιές στη λογοτεχνική έκφραση



πνεύματος. Καταφέρνει, λοιπόν, ο λογοτέχνης να γίνει ερα-
στής της τέχνης του και να μας ταξιδέψει στους δρόμους
που μας ανοίγει απλόχερα!

υποσημειώσεις
1 Την προοπτική και την αναγκαιότητα που προβάλλει ο Καβάφης από
τη θέαση του άλλου ως αγαπημένου προσώπου μπορούμε να την αντι-
ληφθούμε σε σχέση μ’ αυτό που αναφέρει ο Marion στην αρχή του
Ερωτικού φαινομένου όταν μιλάει για την «ερωτική αναγωγή» υποστηρί-
ζοντας ότι αυτό το αλλού το βρίσκει ήδη μέσα στο εδώ ή στο εκεί γιατί
έτσι το κάνει δικό του χωρίς όμως να του ανήκει απλά να του αφήνει
χώρο προσαρμογής και ύπαρξης. Όπως λέει ο Marion: Δεν κατοικώ
λοιπόν αυτού όπου είμαι, εδώ, αλλά εκεί απ’ όπου μου έρχεται το αλλού
που με ενδιαφέρει, αυτό και μόνο, και χωρίς το οποίο τίποτε, μέσα από
όλα τα όντα του κόσμου, δεν θα με ενδιέφερε, επομένως εκεί πέρα. Στην
ουσία ο συσχετισμός στο σημείο αυτό, του Καβάφη με τον Marion
εντοπίζεται στο σημείο που και οι δύο θεωρούν ότι το να μένει κάποιος
στον εαυτό του εξαρτάται με το άνοιγμα που κάνει στο «αλλού» και στον
«άλλον» (βλ. Marion J. L., Το ερωτικό φαινόμενο», μτφρ. Χρήστος
Μαρσέλλος, εκδ. Πόλις, Αθήνα 2008, σελ 65).
2 Η καρτεσιανή λογική του τύπου "σκέφτομαι άρα υπάρχω", με ένα
ερωτικό cogito στην περίπτωσή μας, θα επέτρεπε να σκεφτούμε κάτι
αντίστοιχο με την καβαφική λογική: Όσο ζω υπάρχω. Όσο περιμένω
υπάρχω. Άρα όσο ζω θα περιμένω.
3 Το δοκίμιο κλείνει με τη φράση "το υπέροχο ταράσσει" την οποία
δανείζομαι από το κείμενο του Kant, «Παρατηρήσεις πάνω στο αίσθημα
του ωραίου και του υπέροχου», δίνοντας εμφαντική διάθεση στο νόημα
της καβαφικής ποίησης η οποία ξεχωρίζει για την αίσθηση του υπέρο-
χου. Παραθέτοντας το απόσπασμα: «το αίσθημα που αγγίζει και τις πιο
απλοϊκές ψυχές είναι διττό αποτελείται από το αίσθημα του ωραίου και
αυτό του υπέροχου. Η νύχτα είναι υπέροχη. Η ημέρα είναι ωραία. Αυτοί
που διαθέτουν το αίσθημα του υπέροχου οδηγούνται στα υψηλά
αισθήματα της φιλίας, της αιωνιότητας, της περιφρόνησης του κόσμου,
μέσα στη γαλήνια σιωπή μιας καλοκαιρινής νύχτας, όταν η τρεμάμενη
λάμψη των άστρων διατρέχει τη μελανόχροη νύχτα και το φεγγάρι εμ-

17

Κωνσταντίνος Καβάφης



φανίζεται μοναχικό στο στερέωμα. Το φέγγος της ημέρας γεννά, μαζί με
το ζήλο για εργασία, ένα αίσθημα χαράς. Το υπέροχο ταράσσει, το ωραίο
γοητεύει. Το πρόσωπο αυτού που διαπερνάται από το αίσθημα του
υπέροχου αποπνέει την αυστηρότητα και, συχνά, την έκπληξη, το ζωηρό
αίσθημα του ωραίου αναγγέλλεται από το φωτεινό βλέμμα, το χαμόγελο
και, συχνά, από τη θορυβώδη ευθυμία» (βλ. Kant, I., Παρατηρήσεις πάνω
στο αίσθημα του ωραίου και του υπέροχου, μτφρ Χ. Τασάκος, εκδ. Printa,
Αθήνα 1999, σελ 25-27).

βιβλιογραφία

Καβάφης Κ. Π., Άπαντα Ποιητικά, εκδ. Ύψιλον, Αθήνα 2004.
Kant I., Παρατηρήσεις πάνω στο αίσθημα του ωραίου και του υπέρο-

χου, μτφρ. Χ. Τασάκος, εκδ. Printa, Αθήνα 1999.
Marion J. L., Το ερωτικό φαινόμενο, μτφρ.-επίμετρο Χρήστος Μαρ-

σέλλος, εκδ. Πόλις, Αθήνα 2008.

18

δια-κριτικές ματιές στη λογοτεχνική έκφραση



Κ. Καβάφης, «Μονοτονία»:
δοκιμή Υφολογικής Ανάλυσης

στο πρότυπο του Ρωσικού Φορμαλισμού
και του R. Jacobson

της Χαράς Κοσεγιάν

Το να επιχειρήσει κανείς υφολογική ανάλυση σε λογο-
τεχνικό κείμενο ίσως μοιάζει μεριστικό. Για κάποιους -του-
λάχιστον παλαιότερα- έμοιαζε έως και βέβηλο. Ωστόσο δεν
μπορεί κανείς να αρνηθεί ότι η υφογλωσσολογία προσφέρει
στην ανάλυση ενός έργου μια ακόμα οπτική γωνία κι ότι
χάρη στις μελέτες της ανοίχτηκε ο δρόμος για μια περισσό-
τερο αντικειμενική και επιστημονική μελέτη της γλώσσας
του λογοτεχνικού κειμένου.

Η ποίηση, σαν κάθε μορφή λόγου, λειτουργεί σε όλα τα
επίπεδα της γραμματικής: μορφολογικό, φωνολογικό, ση-
μασιολογικό, συντακτικό κι είναι άδικο να την περιορίζουμε
στην ανάλυση, σε αυτό που, μόνο οι λογοτεχνικοί κριτικοί ή
οι "ερμηνευτικοί" αναγνώστες, ή και οι φιλόλογοι, μπορούν
να κάνουν. Ως κατεξοχήν αποαυτοματοποιημένος λόγος, ο
ποιητικός, έχει μέσα του δομές και σχήματα που θα είχε του-
λάχιστον ενδιαφέρον (πολλές φορές ακόμα και για τον ίδιο
το δημιουργό) να αναζητηθούν, να βγουν στην επιφάνεια,
να συζητηθούν, να προβληματίσουν.

Η απόλυτα γλωσσολογική ανάλυση του Roman Jacob-
son ανέδειξε την “ποιητική γραμματική”. Οι δομιστικές του

19



αναλύσεις σε κάποιες περιπτώσεις έχουν θεωρηθεί τολμη-
ρές νοητικές κατασκευές. Δεν το αρνούμαστε. Δεν τον προ-
τείνουμε ως τον μοναδικό τρόπο ανάλυσης. Την προσθετική,
συμπληρωματικού τύπου, αξία του αναζητούμε να αναδεί-
ξουμε.

Με μια δομιστική ανάλυση στα πρότυπα του Roman Ja-
cobson θα προσπαθήσουμε να αναζητήσουμε στη «Μονο-
τονία» του Καβάφη, πέρα από τα φαινόμενα, το πώς -συνει-
δητά ή υποσυνείδητα- δομήθηκε η σκέψη του ποιητή, πώς
“αποαυτοματοποίησε” το λόγο του, σε τι συμπεράσματα
μπορεί να οδηγήσουν οι επιλογές, ή και οι αποκλίσεις του,
από τη νόρμα και ποιος ο λειτουργικός τους ρόλος, δεδομέ-
νου ότι ο Jacobson δεχόταν (κι από αυτήν την άποψη η θέση
του ήταν ιδιαίτερα προκλητική κι αξίζει διερεύνηση) ότι
κάθε επιλογή γινόταν με κάποιο συγκεκριμένο επικοινω-
νιακό σκοπό και τίποτε δεν ήταν τυχαίο.

ΜΟΝΟΤΟΝΙΑ
Την μιαν μονότονη ημέραν άλλη

μονότονη, απαράλλαχτη ακολουθεί. Θα γίνουν
τα ίδια πράγματα, θα ξαναγίνουν πάλι -
η όμοιες στιγμές μας βρίσκουνε και μας αφίνουν .

Μήνας περνά και φέρνει άλλον μήνα.
αυτά που έρχονται κανείς εύκολα τα εικάζει.
είναι τα χθεσινά, τα βαρετά εκείνα

και καταντά το αύριο πια σαν αύριο να μην μοιάζει.

Η αρχική διαίρεση του ποιήματος είναι διχοτομική. Απο-
τελείται από δύο τετράστιχες στροφές. Η πρώτη στροφή
αποτελείται από τέσσερις περιόδους, ενώ η παρενθετική πε-
ρίοδος, όπως υποδηλώνει και η παύλα, θεωρείται ανεξάρ-
τητη στη δομή.

Η δεύτερη στροφή ακολουθεί τον ίδιο χωρισμό. Παρα-

20

δια-κριτικές ματιές στη λογοτεχνική έκφραση



τηρείται ωστόσο, μια «ισοδυναμία», ένα παράλληλο δομικό
σχήμα, στην τρίτη περίοδο της πρώτης στροφής, προς
αυτήν την τρίτη της δεύτερης στροφής: ενέχουν και οι δύο
θέση επεξήγησης προς την προηγούμενη.

Στην πρώτη στροφή έχουμε τέσσερις ανεξάρτητες προ-
τάσεις, που είτε μόνες τους αποτελούν περίοδο, είτε συνδέ-
ονται παρατακτικά μεταξύ τους. Στη δεύτερη στροφή κάθε
στίχος αποτελεί και περίοδο. Η πρώτη περίοδος αποτελείται
από δύο κύριες προτάσεις συνδεόμενες παρατακτικά με-
ταξύ τους, ενώ η δεύτερη περιέχει την μοναδική εξαρτημένη
αναφορική πρόταση του ποιήματος: «που έρχονται...». Η
τρίτη περίοδος είναι μια πρόταση, ενώ η τέταρτη αποτελεί-
ται από δύο προτάσεις, μια κύρια και μια δεύτερης τάξεως,
βουλητική, η οποία εκφέρεται με την μοναδική υποτακτική
της όλης σύνθεσης που ενέχει θέση κατηγορουμένου, υπό
την έννοια: καταντά το αύριο «ανόμοιο με αύριο»: χωρίς
προσδοκία αλλαγής.

Υπάρχει σαφής αντιστοιχία μεταξύ των κύριων προτά-
σεων και των δύο στροφών. Είναι από πέντε στην καθεμία.
Σαφώς καθορισμένα είναι τα υποκείμενα σε κάθε ρήμα της
κύριας πρότασης και στη μοναδική αναφορική. Σε όλες τις
περιπτώσεις είναι άψυχα: μη δηλωτικά προσώπων, άμεσα
σχετιζόμενα είτε με αντικείμενα [3 φορές: πράγματα, 8:
εκείνα (πράγματα)], είτε με το χρόνο: [1: άλλη (μέρα), 4: στιγ-
μές, 5: μήνας, 8: αύριο].

Η μοναδική εξαίρεση είναι ο στίχος 6, όπου υπάρχει
υποκείμενο δηλωτικό προσώπου: «κανείς». Η αόριστη επι-
μεριστική αντωνυμία είναι, έτσι, η μόνη αναφορά, για την
οποία «στήθηκε όλος ο ποιητικός κόσμος». Ένας κόσμος
που αποτελείται από χρόνο και αντικείμενα τα οποία βρί-
σκονται σε σχέση αναφοράς προς ένα υποκείμενο που είναι
ο «κανείς». Η μη δήλωση ποιότητας του υποκειμένου, σε
συνδυασμό με τη θέση του (στον 6ο στίχο, δύο στίχους πριν

21

Κωνσταντίνος Καβάφης



από το τέλος), οδηγεί σε σημασιολογικές υποθέσεις που το
φέρνουν σε αντιπαράθεση με τη συνεχώς εντεινόμενη κα-
τάσταση του ασήμαντου (μη σημαντικού, άνευ σημασίας)
που το περιβάλλει. Πιο παραστατικά, γύρω από μια συσσώ-
ρευση των όμοιων και απαράλλαχτων πραγμάτων, μονότο-
νων και τελικά βαρετών, κινείται και εδρεύει ο κανείς: «κανείς
μέσα στο τίποτα».

Εξετάζοντας τα ρήματα θα δούμε πως όλα αναφέρονται
σε ενεστώτα και μέλλοντα. Ο ενεστώτας είναι επαναληπτι-
κός, με όρια που επεκτείνονται και στις χρονικές διαστάσεις:
παρελθόν, παρόν και μέλλον. Η μελλοντική ειδικά διάσταση
δηλώνεται και καθαρά με τον επώνυμο προσδιορισμό της,
μέσω του μέλλοντα χρόνου στο 2ο στίχο, και με διασκελισμό
στη συνέχειά του στον 3ο στίχο. Δήλωση μελλοντικής διά-
στασης εκφρασμένη με ρήμα έχουμε και στον τελευταίο στί-
χο με τη χρήση της υποτακτικής, δεδομένου ότι η υποτακτι-
κή εδώ, ενταγμένη μέσα στην παραβολική πρόταση, εκφρά-
ζει το προσδοκώμενο και άρα δεν είναι έγκλιση, αλλά “χρό-
νος” ισοδύναμος με οριστική μέλλοντα. Έτσι έχουμε δήλωση
του μέλλοντα, στην πρώτη στροφή με το ίδιο ρήμα (απλό
και σύνθετο) δύο φορές, στη δεύτερη στροφή στο ληκτικό
στίχο και στο τέλος αυτού (στο κλείσιμο του ποιήματος) μια
έγκλιση-χρόνο.

Δήλωση όμως της μελλοντικής διάστασης βρίσκουμε
και πάλι στο ληκτικό στίχο με τη χρήση του επιρρήματος
«αύριο», σε έντονη επανάληψή του δύο φορές μέσα στον
ίδιο στίχο σε διπλανές θέσεις: «το αύριο σαν αύριο...» Ο συ-
ντακτικός του ρόλος είναι πολλαπλός: δύο φορές είναι υπο-
κείμενο [στα: καταντά, μοιάζει], ενώ στο δεύτερο ρήμα έχει
ταυτόχρονα και θέση κατηγορουμένου. Πρόκειται για ισο-
δυναμία που στηρίζεται στην αντίθεση που μέσα της κλείνει
όλες τις χρονικές στιγμές. Το «αύριο» του 8ου στίχου αντι-
παρατίθεται στο «χθεσινά» του 7ου και φορτίζεται ποιοτικά

22

δια-κριτικές ματιές στη λογοτεχνική έκφραση



από το διπλανό του επίθετο «βαρετά.»
Οι μόνες λέξεις που με σαφήνεια εκφράζουν ποιότητες

και χρωματίζουν το ποίημα στο σύνολό του, βρίσκονται -κυ-
κλικά- στον αρχικό και στο 2ο στίχο, στον 7ο και στον τελευ-
ταίο στίχο του ποιήματος, ανοίγοντας και κλείνοντας το
ποίημα τιθέμενες σε αντιδιαμετρικά συμμετρικές θέσεις...

Το επίθετο «μονότονη», που στο ουσιαστικό του τιτλο-
φορεί και το ποίημα, βρίσκεται σε δύο συνεχόμενους στί-
χους χαρακτηρίζοντας την ίδια λέξη (και χρονική διάσταση):
«ημέρα» δύο φορές. Στον 7ο στίχο υπάρχει και η ποιότητα
που αποδίδεται στα εννοούμενα από τον αντωνυμιακό τύπο
«εκείνα» (πράγματα): θεωρούνται «βαρετά», επισημαίνοντας
την τοποθέτηση του ποιητή απέναντι στα πράγματα, μαζί
με την ψυχική του διάθεση.

Ποιότητα εκφράζεται και στο ρήμα «καταντά» που δη-
λώνει «πτώση», μια φθίνουσα κατάσταση και χαρακτηρίζει
τη μελλοντική διάσταση του «αύριο». Έτσι ο τελευταίος στί-
χος είναι ο περισσότερα «φορτωμένος» στίχος του ποιήμα-
τος. Εκεί, από τον ποιητή, πέφτει το βάρος του μηνύματος
της σύνθεσης, που ορίζει την επανάληψη, την κατάντια και
τη μιζέρια.

Κανονικότητα και πλήρης αντιστοιχία υπάρχει μεταξύ
πρώτης και δεύτερης στροφής αναφορικά με τα μεταβατικά
και τα αμετάβατα ρήματα (υπάρχουν τόσα μεταβατικά, όσα
και αμετάβατα).

Τα μεταβατικά κατανέμονται από τρία σε κάθε στροφή.
Στην 1η στρ. (2ος στ.: ακολουθεί, 4ος στ.: βρίσκουνε, αφί-

νουν). Στη 2η στρ. (1ος στ.: φέρνει, 2ος στ.: εικάζει, 4ος στ.:
μοιάζει).

Οι μεταβάσεις στο σύνολό τους αφορούν άψυχα, εκτός
της μοναδικής στο ποίημα περίπτωσης του ληκτικού στίχου
της πρώτης στροφής, όπου τα δύο ρήματα (βρίσκουνε, αφί-
νουν) των ανεξάρτητων προτάσεων που αποτελούν την πε-

23

Κωνσταντίνος Καβάφης



ρίοδο, έχουν ως αντικείμενο τον αδύνατο τύπο της προσω-
πικής αντωνυμίας του α΄ προσώπου: «μας», δίνοντας έτσι
την αίσθηση του συνόλου του ανθρωπίνου γένους που στην
ποιητική αντίληψη είναι μέτοχος «των όμοιων στιγμών» που
«το βρίσκουν και το αφήνουν». Στην ίδια αντίληψη εντάσ-
σεται και η παντελής έλλειψη ανθρώπινης ενέργειας ή πρω-
τοβουλίας, με φωτεινή εξαίρεση -στην ίδια όμως νοηματική
βάση- τον ήδη σχολιασμένο 6ο στίχο (η μόνη παρέμβαση,
δηλαδή, είναι απλά για να υποθέσεις τα ίδια: τη μονότονη
επανάληψη). Στην ίδια σφαίρα κινείται και η “αφηγηματική
τεχνική” του ποιήματος: τα γεγονότα παρουσιάζονται στην
εξέλιξή τους ως «κινούμενα» από ένα τρίτο πρόσωπο: κά-
ποιοι άλλοι κινούν τα νήματα και όλοι εμείς («μας») είμαστε
μαριονέτες, όπως συμβαίνει και με το μόνο έμψυχο πρό-
σωπο που σε σχέση με αυτά στέκεται εξωτερικά και είναι
ποιοτικά αδιάφορο: «κανείς».

Τα αμετάβατα ρήματα κατανέμονται ως εξής: στην 1η
στρ. (2ος στ.: θα γίνουν, 3ος: θα ξαναγίνουν). Στην 2η στρ.
(1ος στ: περνά, 2ος: έρχονται, 4ος στ. καταντά, ενώ στον 3ο
στ. υπάρχει και το «είναι»).

Δομιστικά, όσο και σημασιολογικά, ιδιαίτερη αξία έχει
το μοναδικό σύνθετο ρήμα του ποιήματος: «ξαναγίνουν».
Αν το δούμε αφαιρώντας του την πρόθεση και τοποθετώ-
ντας την ως επίρρημα συνδυαστικά μέσα στο στίχο:

2: θα γίνουν,
3: τα ίδια πράγματα, θα γίνουν ξανά - πάλι
θα παρατηρήσουμε δύο όμοια ρήματα, σε μια περίοδο

σε διασκελισμό, συνοδευόμενα από δύο λεξιλογικά ταυτό-
σημα χρονικά επιρρήματα. Αυτή η έντονη επανάληψη κι ο
πλεονασμός (ξαναγίνουν πάλι), όπως και η δήλωση της ε-
νέργειας στο κέντρο, περιβαλλόμενη από επιρρήματα δη-
λωτικά επανάληψης, δίνουν θέση εξυπηρετώντας τη σημα-
σιολογία του ποιήματος, σε ένα παράλληλο σχήμα στο συ-

24

δια-κριτικές ματιές στη λογοτεχνική έκφραση



ντακτικό, λεξιλογικό, μορφολογικό και φωνολογικό επίπεδο
της γλώσσας, το οποίο πετυχαίνει να «αντηχήσει» με ακρί-
βεια την «επανάληψη των ίδιων πραγμάτων στην ζωή».

Έτσι κι αλλιώς, ο Καβάφης επέλεξε ολόκληρο το ποίημα
να είναι γεμάτο από παραλληλισμούς επαναληπτικού χαρα-
κτήρα.

Πλεκτή παροξύτονη η ρίμα, σε στίχους ιαμβικούς, ανι-
σοσύλλαβους -αλλού 10 στίχοι, αλλού 14- χωρίς φροντίδα
της χασμωδίας, αλλά με προσοχή στη στίξη, όπως ήδη εί-
παμε, στις περιόδους, στις παύσεις. Ο Καβάφης δεν χρησι-
μοποιεί κατά κανόνα ομοιοκαταληξία. Εδώ που το κάνει,
φαίνεται πως είναι επιλογή του για να ειρωνευτεί, με έναν
ακόμα τρόπο, το μαγκανοπήγαδο που έχουμε ενταχθεί και
μας εμπαίζει. Επανάληψη η ζωή, επανάληψη και ο στίχος...

Έτσι, το τέλος του στίχου συνοδεύεται από συνηχήσεις,
στη δεύτερη στροφή, όπου έχουμε κορύφωση νοηματική
και ηχητική της επανάληψης (1: Μήνας... μήνα, 3: είναι...
εκείνα). Παρηχήσεις διακρίνονται με καθαρότητα των ένρι-
νων «ν» στην αρχή κάθε στροφής: στον 1ο στίχο, της 1ης
στροφής και στον 1ο στ. της 2ης στροφής, οπότε και έχουμε
επιπλέον ηχητικό σούρσιμο από το «ρ». Όλα αυτά συντε-
λούν σ’ ένα ηχητικό άκουσμα του ρυθμού που ανταποκρί-
νεται στη μονοτονία, πραγματώνοντας τον ηχητικό συμβολι-
σμό των λέξεων. Θα έλεγα ότι μπορούμε να διαβάσουμε το
ποίημα σε τρεις ίδιους συνεχείς τόνους, αν και η πρότασή
μου ενέχει τον κίνδυνο της υποκειμενικότητας, αφού η ανά-
γνωση ενός κειμένου είναι κύρια θέμα ενός εκάστου που το
απαγγέλει. Ο Jacobson σχετικά υποστηρίζει ότι ο τρόπος με
τον οποίο ένα δεδομένο "παράδειγμα στίχου" πραγματώνε-
ται από ένα "παράδειγμα παρουσιάσεως", εξαρτάται από το
«πρότυπο παρουσιάσεως» το οποίο ανήκει σε αυτόν που
απαγγέλει: μπορεί -για παράδειγμα - να προτιμήσει το έμμε-
τρο ύφος ή να τεθεί υπέρ μιας προσωδίας που πλησιάζει την

25

Κωνσταντίνος Καβάφης



πρόζα ή να κινηθεί ελεύθερα μεταξύ αυτών των δύο πόλων.
Οπωσδήποτε όμως, έξω από τις όποιες διαφορετικές πα-
ρουσιάσεις, στο συγκεκριμένο ποίημα του Καβάφη νοιώθεις
ότι ο κανόνας του Pope έχει ικανοποιηθεί: ο ήχος πρέπει να
είναι η ηχώ της σημασίας.

Θα επιχειρήσουμε και μια ακόμα εξέταση στο φωνητικό
πεδίο. Ο Jacobson δέχεται τις σημασιολογικές υποδηλώσεις
της χρήσης των φωνηέντων: τα οπίσθια υπονοούν κάτι το
σκοτεινό, το μελαγχολικό, ενώ τα πρόσθια οδηγούν τη
σκέψη σε κάτι χαρούμενο, γρήγορο, φωτεινό. Στο συγκεκρι-
μένο ποίημα -μαζί με τον τίτλο του- παρατηρούμε μια πε-
ρίεργη ισοδυναμία ως προς τον τρόπο άρθρωσης: 41: /a/
ανοικτά, 19: /ο/ και 15/e/ ημιανοιχτά (σύνολο 34), και 5:/u/
και 29 / i/ κλειστά (σύνολο:34). Ως προς τον τόπο άρθρωσης
έχουμε 29 /ι/ και 15 /e/ (σύνολο 44 πρόσθια), 19 /ο/ και 5/υ/
(σύνολο 24 οπίσθια) και 41 /α/ κεντρικά. Δεν μπορούμε
όμως παρά να λάβουμε υπόψη μας την ελληνική γλώσσα, η
οποία στην πλειονότητα των φωνητικών της επιλογών έχει
πρόσθια και κεντρικά φωνήεντα.

Φωνητικά, ωστόσο, ξεχωρίζει η έντονη επιλογή των
κλειστών ένρινων και υγρών συμφώνων. Υπάρχουν 28 /ν/,
13 /μ/, τα οποία μαζί με τα 6 πλευρικά /λ/ και τα 7 “παλλό-
μενα με πολλούς κραδασμούς” /ρ/ αυξάνουν τη μουσικό-
τητα και το ηχητικό αποτέλεσμα του “σουρσίματος” και της
επαναληπτικής, χωρίς απρόοπτα, μονοτονίας.

Μια άλλη πλευρά της ανάλυσης αποτελούν τα επίθετα
τα οποία κατανέμονται: στην 1η στρ.: 1ος στ. μονότονη,
2οςστ. μονότονη, απαράλλακτη, 3ος στ. ίδια, 4ος στ. όμοιες,
με ολοκάθαρη τη χρήση των ίδιων ή ταυτόσημων σημασιο-
λογικά λέξεων σε ολόκληρη τη στροφή. Στη 2η στρ. στον 3ο
στ. έχουμε τα «χθεσινά» που ταυτίζονται με το άχρωμο «βα-
ρετά».

Υφολογικά -στο επίπεδο του λεξιλογίου- θα σημείωνα

26

δια-κριτικές ματιές στη λογοτεχνική έκφραση



τη συνειδητή απουσία αποκλίσεων από τη νόρμα, με επι-
λογή λέξεων από το καθημερινό λεξιλόγιο, στο παιχνίδι της
έντασης της εντύπωσης της μονοτονίας, της «βαρεμάρας»,
του προσδοκώμενου, του προβλέψιμου, που ο ποιητής πι-
στεύει πως ισχύει για το μέλλον, όπως για το παρόν και το
παρελθόν (αύριο= χθες= σήμερα).

Στο επίπεδο της σύνταξης παρατηρούμε αντιστοιχία με-
ταξύ του 2ου από την αρχή και 2ου από το τέλος στίχου του
ποιήματος: επιθετικοί προσδιορισμοί που λειτουργούν κα-
τηγορηματικά προσδίδοντας ιδιότητα. Μόνο που το «χθε-
σινά» και το «βαρετά» συνοδεύονται από οριστικό άρθρο
γιατί έπονται του ρήματος. Ακολουθώντας την ίδια πορεία
συμμετριών παρατηρούμε τον 3ο από την αρχή και 3ο από
το τέλος στ. να ισοδυναμούν σημασιολογικά αναφερόμενοι
και οι δύο σε μέλλοντα χρόνο. Επιπλέον, η ευκολία της εικα-
σίας που εντοπίζεται στον 7ο στ., αιτιολογείται από τον 3ο
στ. (εύκολα κανείς εικάζει τα ίδια πράγματα...) Στον 3ο στ.
μάλιστα, της 1ης στρ. ανήκει και η παρενθετική περίοδος η
οποία ισορροπεί τη σύνθεση, καθώς ισοδύναμα μοιράζει
δύο ημιπεριόδους αναφερόμενη με την ίδια ευκολία είτε
στο α΄ είτε στο β΄ ημιστίχιο. Δεν χρησιμεύει τόσο για να
"σταματήσει" ή να "αλλάξει" τους στίχους, όσο για να τους
επιτείνει.

Πρόκειται για κεντρικούς στίχους του ποιήματος: ο ποι-
ητής αναφέρεται στο παρόν, δηλώνοντας και το παρελθόν,
για να εικάσει και να "προδικάσει" το μέλλον. Το νοούμενο
σχήμα είναι: κεντρικό νόημα στους δύο προαναφερθέντες
στίχους με κορύφωση της έντασης του μηνύματος στον τε-
λευταίο στίχο, όπου και έχουμε την ανάπτυξη του όλου σχή-
ματος: διαπιστώνεται η μονοτονία του χθες και του σήμερα,
προδικάζεται το αύριο και ομολογείται ότι πρόκειται για μια
φθίνουσα αρρωστημένη κατάσταση του "μαγγανοπήγαδου"
που η κάθε ύπαρξη χωρίς δράση -και αντίδραση- την υπο-

27

Κωνσταντίνος Καβάφης



μένει.
Ανάλογη συμμετρική αντιστοιχία διαπιστώνεται και

στον ληκτικό στίχο της 1ης στρφ. με τον αρχικό της 2ης
στρφ., αφού το «όμοιες στιγμές» πραγματώνεται μέσα από
την επανάληψη «μήνας περνά και φέρνει άλλο μήνα».

Αξιόλογο στοιχείο είναι και το χρονικό επίρρημα «πια»
που κλείνει την κύρια πρόταση του ληκτικού στίχου, υπο-
γραμμίζοντας έτσι τη λήξη του ποιήματος και την κορύ-
φωση της μονοτονίας: «και καταντά... πια». Ευδιάκριτη είναι
και η ηχητική ομοιότητα που επιτυγχάνεται με τη συνήχηση.

Θα ολοκληρώσουμε αυτή τη "δοκιμαστική" υφολογική
ανάλυση με το μορφολογικό επίπεδο της γλώσσας. Σε ποί-
ημα 8 στίχων από το πτωτικό σύστημα συναντούμε μόνο
ονομαστική και αιτιατική. Καμία διάθεση εναλλαγής και ποι-
κιλίας. Ελλείπουν παντελώς η γενική και η κλητική.

Τα πρόσωπα του ρήματος είναι μόνο το 3ο ενικό και 3ο
πληθυντικό και αφορούν κυρίως -όπως ήδη είπαμε- άψυχα
αντικείμενα. Μετοχές δεν υπάρχουν. Εγκλίσεις είναι μόνο η
οριστική και μία και μοναδική υποτακτική σε εξαρτημένη
πρόταση που ταυτίζεται περισσότερο με μέλλοντα, επιβε-
βαιώνοντας την απόλυτη σχεδόν ομοιομορφία του ποιήμα-
τος στην επιλογή των μέσων και των εκφραστικών του
τρόπων.

Γενική αποτίμηση
Είναι φανερό ότι το υφολογικό αξίωμα του Jacobson ότι

η ποιητική λειτουργία προβάλλει την αρχή της ισοδυναμίας
από τον άξονα της επιλογής στον άξονα του συνδυασμού
των γλωσσικών στοιχείων βρήκε την άριστη εφαρμογή στον
Καβάφη. Μέσα από πλειάδα ισοδυναμιών, συμμετριών, κα-
νονικοτήτων, λεκτικών και ηχητικών τεχνικών, το συγκεκρι-
μένο ποίημα, που κινείται και στη σημασιολογική σφαίρα
της επανάληψης, πέτυχε να περάσει το μήνυμά του δικαιώ-

28

δια-κριτικές ματιές στη λογοτεχνική έκφραση



νοντας το δημιουργό του. Επαναλαμβάνεται ρυθμικά η δή-
λωση της χρονικής διάστασης και του αψύχου περιβάλλο-
ντος η οποία μέσα από την κραυγαλέα έλλειψη ανθρώπινης
ενέργειας επιτείνει την έννοια της αρρωστημένης κατάστα-
σης του σταθερά προβλέψιμου, ανιαρού, χωρίς κανένα εν-
διαφέρον και ποιότητα, μέλλοντος.

Η δομιστική ανάλυση πέτυχε να δείξει στο έπακρο όλα
αυτά τα στοιχεία του αποαυτοματοποιημένου λόγου του Κα-
βάφη. Κατά τον Jacobson κάθε επιλογή είναι εμπρόθετη.
Κατά τη γνώμη μου όχι (τουλάχιστον όλες τις φορές και για
όλες τις επιλογές). Όπως και να ’χει όμως, ενδιάθετες ή ε-
μπρόθετες οι επιλογές, συνειδητές ή ασυνείδητες οι όποιες
αποκλίσεις, η ποιητική γραμματική βοήθησε να τις ανιχνεύ-
σουμε και να οδηγηθούμε στην ανάλυση του ποιητικού
έργου «εκ των έσω» σφαιρικότερα, με στόχο ολιστικό.

Άλλωστε και η αντικειμενική, επιστημονικού τύπου ανά-
λυση έχει την αξία της, κυρίως όταν δεν νοείται αποκλει-
στικά, αλλά συμπληρωματικά στην κάθε απόπειρα ερμη-
νείας της όποιας λογοτεχνικής δημιουργίας.

Βιβλιογραφία

Βίκυ Ανθοπούλου, Δοκιμή Υφολογικής Ανάλυσης του ποιήματος «Επέ-
στρεφε», Φιλολογική Καθημερινή, Καθημερινή (22/10/1981).

Δ. Θεοφανοπούλου-Κοντού, Στοιχεία Φωνητικής - Φωνολογίας, Αθήνα
1978.

Roman Jacobson, Linguistics and Poetics, 1960, Γλωσσολογία και Ποι-
ητική, Σπείρα Ι, 30-67, μτφρ. Αρη Μπερλή, [Jacobson 1981 SW III,18-57].

Jacobson, Poesie de la grammaire et grammaire de la poesie, 1981.
Jacobson-Κοκακλίδης, Grammatical imagery in Cavafy’s poem «Θυ-

μήσου Σώμα», 1966 [= Εκηβόλος, 7, 1981, 527-540].

29

Κωνσταντίνος Καβάφης



Γ. Μπαμπινιώτης, Σύντομη Εισαγωγή στην Ινδοευρωπαϊκή Γλωσσολο-
γία και στην ιστορία της Ελληνικής Γλώσσας, Αθήνα 1977.

Γ. Μπαμπινιώτης, Ιστορική Γραμματική της Αρχαίας Ελληνικής Γλώσσας,
Ι. Φωνολογία, Αθήνα 1985.

Γ. Μπαμπινιώτης Γλωσσολογία και Λογοτεχνία, Από την τεχνική στην
τέχνη του λόγου, Αθήνα 1986.

John C. Pope, The Rhythm of Beowulf, New Haven, 1942.
Rene Wellek  & Austin Warren, Θεωρία Λογοτεχνίας, μτφρ. Στ. Δελη-

γιώργη, Δίφρος, Αθήνα 1980.

30

δια-κριτικές ματιές στη λογοτεχνική έκφραση



Κώστας Βάρναλης, Τρίτη Εξαΰλωση
του Ανδρέα Αντωνίου

Ο Κώστας Βάρναλης είναι ένας από τους κυριότερους
και ίσως ο πιο γνωστός Έλληνας λογοτέχνης που ανήκει
στους υποστηρικτές της μαρξιστικής θεωρίας της λογοτε-
χνίας. Βαθύτατα μαρξιστής και ενταγμένος δυναμικά στο
κομμουνιστικό κόμμα, ο Βάρναλης υιοθετεί τις μαρξιστικές
αντιλήψεις περί τέχνης: Η τέχνη οφείλει να είναι στρατευ-
μένη υπέρ των εργατικών διεκδικήσεων, να αφυπνίζει το ερ-
γατικό κίνημα και τον λαό, να είναι καυστική, δηκτική και
διεκδικητική. Παράλληλα με τις προτάσεις, υπάρχει και η α-
ντίστοιχη κριτική στην υφιστάμενη μορφή τέχνης που ίσχυε
στην εποχή του: Η τέχνη που κοιμίζει, που κάνει τον άνθρω-
πο νωθρό, η τέχνη που είναι ιδεαλιστική, που δεν πηγάζει ή
δεν επιστρέφει στην πραγματικότητα είναι καταδικαστέα.

Το παρόν δοκίμιο έχει ως στόχο την συμπτυγμένη πα-
ρουσίαση των αισθητικών θέσεων του Κώστα Βάρναλη, με
αφορμή το ποίημα «Η Τρίτη Εξαΰλωση» στην ποιητική συλ-
λογή «Το Φως που Καίει» και μια μικρή κριτική εξέταση
αυτών των απόψεων.

Εγώ ’μαι η Τέχνη, που νικώ
την ύλη με το ιδανικό.

Ο Βάρναλης ξεκινά το ποίημα ορίζοντας την Τέχνη που
θέλει να καυτηριάσει και να κατακρίνει. Είναι η Τέχνη που νι-
κάει την υλική πραγματικότητα (φυσική και κοινωνική) με
κάποιο ιδεατό στοιχείο, το οποίο μοιάζει πολύ γοητευτικό

31



και τέλειο, εντούτοις δεν άπτεται της πραγματικότητας. Για
αυτό ακριβώς την χαρακτηρίζει ως «ναζιάρα και καμωμα-
τού» και πως υποκριτικά παριστάνει το κορίτσι, ενώ στην
πραγματικότητα ξεσκίστηκε βαθιά.

Πού αλλού βρίσκει ο Βάρναλης αυτή την υποκρισία που
βρίσκει στην τέχνη; Ποιες άλλες ιδέες μας κάνουν να φεύ-
γουμε από την πραγματικότητα και να αναζητούμε ιδεατά
βασίλεια; Όπως η Τέχνη είναι η Τρίτη Εξαΰλωση, έτσι έχουν
προηγηθεί στην ποιητική συλλογή οι άλλες δύο:

Εγώ ’μαι η Τέχνη των Τεχνώ,
(Θεός και Πατρίδα το ψαχνό!)

Η πατρίδα και το εθνικιστικό στοιχείο μαζί με την θρη-
σκεία -το όπιο του λάου- αποτελούν την ίδια έκφανση για
ιδεαλισμό, που όμως καταλήγει να επιβάλλεται στον άν-
θρωπο. Για τον υλιστή-μαρξιστή Βάρναλη, κάθε Ιδέα, κάθε
έκφανση του απόλυτου υπάρχει μόνο και μόνο για να εμπο-
δίζει την διεκδίκηση των δικαιωμάτων του λαού. Ο λαός ξε-
χνιέται ονειρευόμενος τις “μεγάλες ιδέες” και καταλήγει να
παραμένει δέσμιος των κοινωνικών και πολιτικών συνθη-
κών, χωρίς καν να μπορεί να αντιληφθεί την δυσχερή κατά-
σταση, μέσα στην οποία βρίσκεται.

Αυτό οδηγεί αναγκαστικά σε μια παράξενη αντίφαση,
την οποία, με πολλή οξυδέρκεια παρατηρεί ο Βάρναλης:

που τραγουδάω και διαφεντεύω
κάθετι σάπιο και που ζέχνει,

Αριστοκράτισσα ζωή, 
των υπερκόσμιων ακοή, 

αιώνια, απόλυτη, σπουδαία. 
Ψυχή δεν έχω και ζητώ 
σε κάθε τάφον ανοιχτό 

καμιά σκουληκιασμέν’ ιδέα.
Είμαι του Πνέματος ιέρεια 

με πνέμ’ ακάθαρτο και χέρια,

32

δια-κριτικές ματιές στη λογοτεχνική έκφραση



λόγια μεγάλα και παχιά. 
Στα σύννεφα σε μετωρίζω 

κι αεροβασίλεια σού χαρίζω, 
λαέ, δεμένε με τριχιά.

Η Τέχνη παρουσιάζεται ως σπουδαία, ως ευγενής, ως
αριστοκράτισσα, που ενδιαφέρεται για τα υψηλά και τα
σπουδαία. Είναι μια ενασχόληση για τους λίγους, μοιάζει
λεπτή, ντελικάτη και ως εκ τούτου σημαντική. Προωθώντας
τις Ιδέες η Τέχνη φαντάζει «απόλυτη κι αιώνια». Χαρίζει βα-
σίλεια, ταξιδεύει τον άνθρωπο στα ουράνια και σε κάθε τι
υπερκόσμιο. Την ίδια ώρα, πίσω από την εξωτική και ευφά-
νταστη εμφάνισή της η Τέχνη είναι γυμνή, ακάθαρτη, να τρι-
γυρνά σε τάφους για να βρει ιδέες. Το βασίλειό της είναι
αέρινο, άπιαστο κι ο λαός παραμένει δεμένος με τριχιά. Η
τέχνη είναι αυτή που κάνει τον λαό να ξεχνά τις αλυσίδες του
και ως εκ τούτου, σύμφωνα με τον Βάρναλη, τις διαιωνίζει.

Η κορύφωση της ειρωνείας, της καυστικότητας και της
επίθεσης απέναντι στο τρίπτυχο της Ιδέας Πατρίδα-Θρη-
σκεία-Τέχνη έρχεται στην τελευταία στροφή.

Με τη Θρησκεία και την Πατρίδα
την ίδια απλώνουμεν αρίδα,

τον ίδιον έχουμε σκοπό.
Κερνούμε το λαό χασίσι,

όνειρα, ψέματα και μίση —
δε ντρέπονται για να ντραπώ.

Ο Βάρναλης βάζει την τέχνη στο ίδιο τσουβάλι με την
θρησκεία και την πατρίδα και την κατηγορεί ευθέως: δίνει
στον λαό ψεύτικα κι όχι αληθινά πράγματα και καλλιεργεί το
μίσος και τη διχόνοια μέσα στο λαό, αλλά και ανάμεσα στους
λαούς. Επομένως αυτή η τέχνη καταλήγει να είναι κατακρι-
τέα, απορριπτέα, βλαβερή και επικίνδυνη.

Σε αυτό το σημείο παρουσιάζεται μια βαθύτατη, αλλά
κατά τη γνώμη μου φαινομενική, αντίφαση. Κάποιος θα

33

Κώστας Βάρναλης



μπορούσε, δικαίως, να διερωτηθεί: Αν ο Βάρναλης θεωρεί
την Τέχνη τόσο κακιά και βλαβερή, γιατί γράφει ποίηση;
Αυτό το ερώτημα βέβαια έχει τεθεί και σε πολλές άλλες πε-
ριπτώσεις. Χαρακτηριστική είναι η περίπτωση του Πλάτωνα,
ο οποίος εξορίζει την Τέχνη από την Ιδανική Πολιτεία, ως
βλαβερή επειδή διαδίδει ψέματα. Γιατί ο Βάρναλης δεν εξο-
ρίζει την ποίηση, όπως ο Πλάτων και να μείνει μόνο στο
είδος του φιλοσοφικού-κριτικού δοκιμίου;

Πιστεύω πως, ακόμη και μέσα σε αυτή τη δριμεία κριτική
που αναπτύσσει ο Βάρναλης έναντι της Τέχνης, υπάρχει μια
βαθιά πίστη στην δυναμική που ενέχει αυτή. Διαφωνεί με
την ιδεαλιστική διάστασή της και την συνεργασία της με το
καθεστώς, αλλά δεν παύει να ελπίζει σε αυτή την ικανότητά
της να επηρεάζει τον ψυχισμό του κάθε ανθρώπου ξεχωρι-
στά. Η ομορφιά του ποιήματος, παρόλο που για αρκετούς
είναι ιδεαλιστική, παραμένει ένα σημαντικό στοιχείο γιατί
“μιλάει” μέσα στην ανθρώπινη ύπαρξη.

Μια ρηχή ανάγνωση αυτού, θα κατέληγε στο συμπέρα-
σμα πως ο ποιητής χρησιμοποιεί την ποίηση ως μέσον, κάτι
το οποίο ισχύει όσον αφορά την μαρξιστική αισθητική. Για
τους μαρξιστές η τέχνη, ανάμεσα σε πολλά άλλα πράγματα,
είναι μέσα για να επιτευχθεί η (ιδανική;) κοινωνία σε ένα κομ-
μουνιστικό καθεστώς. Ισχύει όμως αυτό στην περίπτωση
του Κώστα Βάρναλη; Όντως μεταχειρίζεται την τέχνη ως ένα
απλό μέσο κατήχησης ή προώθησης των ιδεών του;

Είμαι πεπεισμένος πως η απάντηση σε αυτό το ερώτημα
είναι αρνητική. Ο Βάρναλης εμμένει στην ομορφιά της ποί-
ησής του, στην έμπνευσή του. Δεν μεταχειρίζεται την ποίηση
ως μέσο, αλλά ως σκοπό και, μολονότι θεωρεί πως η ομορ-
φιά της ποίησης μπορεί να χρησιμοποιηθεί από το καθε-
στώς ως μέσο καταστολής, βλέπει και την άλλη όψη του
νομίσματος, όπου η ποίηση μπορεί να εμπνεύσει με την
ομορφιά της νέους αγώνες.

34

δια-κριτικές ματιές στη λογοτεχνική έκφραση



Αυτή είναι και η μαγεία της ποίησης του Κώστα Βάρναλη.
Ενώ υπάρχουν πάρα πολλοί πολιτικοί ποιητές, οι οποίοι το
μόνο που κάνουν είναι να ηθικολογούν (στην καλύτερη πε-
ρίπτωση) ή να προπαγανδίζουν (στην χειρότερη), ο Βάρνα-
λης προσφέρει μια αυθεντική αισθητική απόλαυση, ακόμη
και στην περίπτωση που την κατακρίνει (όπως στο ποίημα
«η Τρίτη Εξαΰλωση»). Η καυστικότητα των στίχων, η ευφυής
ομοιοκαταληξία, η έντεχνη κριτική διάθεση είναι μοναδικά
στο έργο του Βάρναλη και η ποίησή του μας κερδίζει περισ-
σότερο με την Τέχνη της, παρά με το νόημά της.

Πέφτει επομένως, ο Βάρναλης στην παγίδα του; Γράφει
εντέλει την ίδια ποίηση που κατακρίνει; Πιστεύω πως κερ-
δίζει το στοίχημα οριακά. Ο Βάρναλης αμφιταλαντεύεται με-
ταξύ του σεβασμού προς την ομορφιά και την αισθητική
αξία της ποίησης και από την άλλη θέλει αυτή η ομορφιά να
κατευθυνθεί και βοηθήσει τα εργατικά δικαιώματα και του
λαϊκούς αγώνες. Μια μονόπλευρη ερμηνεία του Βάρναλη ως
αριστερού ποιητή, θα στερούσε -πιστεύω- από το έργο την
βαθύτατή του αισθητική αξία, η οποία δεν είναι “τυχαία”,
αλλά ουσιώδης και συνειδητή επιλογή.

35

Κώστας Βάρναλης



Οδυσσέας Ελύτης, Τα Ρω του Έρωτα
του Ανδρέα Αντωνίου

Όταν ο Ελύτης βγάζει το 1972 την ποιητική συλλογή του
«Τα Ρω του Έρωτα», σίγουρα υπήρξε μια ομάδα κριτικών
που παραξενεύτηκε. Ακόμη και σήμερα, κάποιος που μελετά
το ποιητικό έργο του Ελύτη, δεν μπορεί παρά να νιώσει έκ-
πληξη με την αλλαγή του πνεύματος στην συγκεκριμένη
συλλογή. Στόχος αυτού του δοκιμίου είναι να σκιαγραφήσει
τη συλλογή καθώς και να ερμηνεύσει τη νέα οπτική που
προτείνει.

Όταν μιλάμε για το έργο του Ελύτη, μας έρχονται στο
μυαλό κυρίως τα ποιήματα που διδάσκονται στα σχολεία,
δηλαδή εκείνα που προτείνονται από την ισχύουσα φιλολο-
γική τάση. Το ευρύτερα γνωστό του έργο, «Το Άξιον Εστί»,
το οποίο μελοποιήθηκε από τον Μίκη Θεοδωράκη, είναι από
τις πρώτες συνειρμικές σκέψεις που θα έκανε κάποιος, μαζί
με τις άλλες ποιητικές του συλλογές πριν το ’72 αλλά και
μετά, όπως το «Μονόγραμμα» ή το «Άσμα Ηρωικό και Πέν-
θιμο για τον χαμένο ανθυπολοχαγό της Αλβανίας» ή το «Φω-
τόδεντρο και η Δέκατη Τέταρτη Ομορφιά».

Άλλες συνειρμικές σκέψεις πάνω στο πρόσωπο και στο
έργο του Ελύτη: Ο Ελύτης ανήκει στο ρεύμα του υπερρεαλι-
σμού μαζί με τον Εμπειρίκο και τον Εγγονόπουλο. Χρησιμο-
ποιεί ονειρικές εικόνες, ιδιάζοντες συμβολισμούς, ποιητικές
περιγραφές. Τις περισσότερες φορές υπονοεί περισσότερα
πράγματα, από όσα αναφέρει ρητά στο κείμενο του ποιήμα-

36



τος, κι έτσι έχει ανάγκη φιλολογικής ανάλυσης και ερμη-
νείας. Επιπλέον τα βιωματικά-αυτοβιογραφικά του στοιχεία
είναι έκδηλα στο ποιητικό του έργο, κυρίως όσον αφορά τις
μνήμες του από το ελληνοαλβανικό μέτωπο.

Παραδείγματα για τα παραπάνω υπάρχουν πάρα πολλά:
Ποιήματα όπως η «Τρελή Ροδιά» ή ολόκληρο το «Άσμα
Ηρωικό και Πένθιμο», τα σχεδιάσματα του «Άξιον Εστί», ο
«Ύπνος των Γενναίων», όλα δικαιολογούν, λίγο ή περισσό-
τερο, τις ερμηνευτικές προσεγγίσεις του Ελύτη.

Κι ξαφνικά έρχονται το 1972 (μόλις επτά χρόνια πριν το
Νόμπελ) «Τα Ρω του Έρωτα». Προσωπικό σχόλιο: Η μέρα με
την νύχτα.

Όλες οι προηγούμενες προσεγγίσεις του ελύτειου έργου
μοιάζουν να μην μπορούν να εντάξουν στην ερμηνευτική
τους προσέγγιση αυτό το έργο, με αποτέλεσμα να βρίσκεται
σε μια «φιλολογική εξορία». Στο «Τα Ρω του Έρωτα» δεν βρί-
σκουμε ούτε κρυμμένα νοήματα, ούτε παράξενους συμβο-
λισμούς, ούτε υπερρεαλιστικά μοτίβα, ούτε αναφορές στην
ιστορία και το πιο σημαντικό: δεν βρίσκουμε την ανάγκη για
φιλολογική ανάλυση.

Ξεκινώντας την συλλογή ερχόμαστε σε επαφή με ένα
από τα πιο γνωστά (και μελοποιημένα) ποιήματα της συλ-
λογής:
Του μικρού Βοριά παράγγειλα
να ’ναι καλό παιδάκι

Μη μου χτυπάει πορτόφυλλα
και στο παραθυράκι

Τι φιλολογική ανάλυση μπορεί να χρειάζεται αυτή η
στροφή; Τι περισσότερο θα μπορούσε να προσθέσει ένας
φιλόλογος; Ελάχιστα μόνο. Το ποίημα του Ελύτη ξενίζει. Μοι-
άζει να απεκδύεται την σοβαρότητα και την βαρύτητα των
προηγούμενων συλλογών και πλέον γράφει ποίηση, η οποία
μοιάζει με παιδικό ποιηματάκι ή με νανούρισμα.

37

Οδυσσέας Ελύτης



Η παιδικότητα και πολλές φορές η εκμηδένιση του νοή-
ματος σε αυτή την ποιητική συλλογή γίνεται ακόμη πιο έκ-
δηλη, όταν βάζει ένα τριζόνι να μιλάει στον ίδιο, μια σκηνή
που θυμίζει πολύ έντονα παραμύθια ή τους μύθους του Αι-
σώπου:
Τρι και τρι τρι και τρι
τι πικρή που ’ναι η ζωή

Τι γλυκιά και τι πικρή
τρι και τρι και τρι και τρι

Μας εκπλήσσει το γεγονός πως ο Ελύτης, αυτός ο πολυ-
βραβευμένος και σημαντικός ποιητής της σύγχρονης Ελλά-
δας, γράφει μια στροφή, όπου υπάρχει ο στίχος «τρι και τρι,
τρι και τρι». Θα μπορούσε πολύ εύκολα, αν κάποιος έδινε το
ποίημα αδιαμεσολάβητο θα μπορούσε να το μπερδέψει με
κάποιο παιδικό τραγουδάκι του νηπιαγωγείου, όχι για ποί-
ηση ενός νομπελίστα λογοτέχνη. Ποιος θα μπορούσε να
φανταστεί πως ο Ελύτης του «Άξιον Εστί» θα ήταν ο ίδιος
Ελύτης του «Τριζονιού»;

Κάποιος θα μπορούσε να αντιπεί πως υπάρχουν κοινά
μοτίβα στα «Τα Ρω του Έρωτα» και στο υπόλοιπο ελύτειο
έργο και θα είχε δίκιο. Η αγάπη για την θάλασσα και για το
μοναδικό ελληνικό τοπίο βρίσκονται διάχυτα και σε αυτή
την ποιητική συλλογή, ιδιαίτερα στο μέρος που επιγράφεται
ως το «Θαλασσινό Τριφύλλι». Παρόλα αυτά θα έπρεπε,
ακόμη και σε αυτή την περίπτωση να κάνουμε τον διαχωρι-
σμό. Το νησιωτικό ελληνικό τοπίο υπάρχει με αυτόν τον
τρόπο στο «Άξιον Εστί» του Ελύτη:

Και στη μέση της έσπειρε κόσμους μικρούς κατ’ εικόνα
και ομοίωσή μου:
Ίπποι πέτρινοι με τη χαίτη ορθή 
και λοξές δελφινιών ράχες

η Ίος η Σίκινος η Σέριφος η Μήλος
Αλλά και με αυτό τον τρόπο στο «Ανάμεσα Σύρο και

38

δια-κριτικές ματιές στη λογοτεχνική έκφραση



Τζια»
Ανάμεσα Σύρο και Τζια
μικρή φυτρώνει νεραντζιά
η μικρή μου η κοπελιά

Πόχει τις ρίζες στο βυθό
και τα κλαδιά στον ουρανό
το κορίτσι που αγαπώ

Και τα δύο αποσπάσματα έχουν την ίδια ελληνικότητα
και έχουν ακριβώς το ίδιο τοπίο ως σκηνικό. Όμως ενώ στο
πρώτο η ερμηνευτική προσέγγιση είναι πλούσια (οι αναφο-
ρές στο αρχαιοελληνικό παρελθόν αλλά και στη χριστιανική
παράδοση είναι έκδηλες), στη δεύτερη περίπτωση μένουμε
σιωπηλοί. Ακόμη και μορφικά τα ποιήματα απέχουν. Το
πρώτο είναι σε ελεύθερο στίχο και χρησιμοποιεί κατά κύριο
λόγω μεταφορές (τα νησιά ως αμφορείς ή ίπποι ή ράχες δελ-
φινιών), ενώ στο δεύτερο ο λόγος είναι κυριολεκτικός και
έχει ομοιοκαταληξία.

Θα μπορούσε κανείς να φέρει πολλά παραδείγματα για
να επιβεβαιώσει την παιδικότητα, την αθωότητα, την παιχνι-
διάρικη διάθεση της συλλογής. «Τα Κορίτσια του Ισπαχάν»,
«Το τετράδιο της μαθήτριας», «Τα όσα η μοίρα μου ’γραφε»,
«Η ρουλέτα» είναι μόνο μερικά από αυτά.

Εκεί που Ελύτης φτάνει, κατά την γνώμη μου στο απο-
κορύφωμά του είναι στην «Alfa Romeo».
Θαύμασα τον Παρθενώνα
και στην κάθε του κολόνα
βρήκα τον χρυσό κανόνα

Όμως σήμερα το λέω
βρίσκω το καλό κι ωραίο
σε μια σπορ Alfa Romeo

Ο Ελύτης της ελληνικότητας, ο Ελύτης του «Μονάχη
έγνοια η γλώσσα μου» ξαφνικά συγκρίνει το σύμβολο του

39

Οδυσσέας Ελύτης



αρχαιοελληνικού πολιτισμού με μια άλφα ρομέο. «Είναι δυ-
νατόν» θα έλεγε κάποιος; «Πλάκα μας κάνει»;

Ακριβώς αυτό, πιστεύω, πως είναι το εγχείρημα του
Ελύτη. Σε αυτή τη συλλογή προσπαθεί να κάνει απλά ένα
παιχνίδι, να παίξει με τις λέξεις, με τους ήχους, την ομοιοκα-
ταληξία. Προσπαθεί να κάνει μια ελαφριά ποίηση που, αντί
να πραγματεύεται σοβαρά και βαρυσήμαντα πράγματα
(όπως πολύ συχνά κάνουν οι ποιητές), να ασχολείται με
απλά, αστεία, καθημερινά συμβάντα, όπως μια άλφα ρομέο
ή το κρεβάτι του μέσου ανθρώπου (τι λιγάκι, τι πολύ/ έχει κι
ο φτωχός πουλί). Ακόμη και τα θέματα που τον απασχολούν
στο ευρύτερο έργο του, πλέον τα αντιμετωπίζει πιο εύθυμα,
πιο αστεία, πιο ελαφρά.

Αυτή η προσέγγιση εγείρει μια διαφορετική ιεράρχηση
των αισθητικών αξιών στην ποίηση. Πλέον η βαθυστόχαστη,
η σοβαρή, η πλήρης νοημάτων ποίηση δεν είναι μονόδρο-
μος. Μια ποίηση ελαφριά, χαρούμενη, που διασκεδάζει με
τον εαυτό της και με τον κόσμο, είναι εξίσου σημαντική και
μπορεί να αξιώσει το ίδιο αισθητικό αποτέλεσμα με οποι-
αδήποτε άλλη ποίηση.

Ο Ελύτης στα «Ρω του Έρωτα» υμνεί το παιχνίδι. Αυτό το
παιχνίδι όμως δεν είναι κάτι ευτελές και απλό. Είναι υψίστης
σημασίας. Ο Νίτσε στο «Τάδε έφη Ζαρατούστρα» μας συμ-
βουλεύει να βρούμε εκείνη την σοβαρότητα με την οποία
παίζαμε όταν ήμασταν παιδιά. Ακριβώς αυτή τη σοβαρό-
τητα διαθέτουν και «Τα Ρω του Έρωτα».

Με μια επιπόλαιη και επιφανειακή ματιά, ο οποιοσδή-
ποτε θα μπορούσε να ερμηνεύσει την συλλογή ως απλή και
ανόητη και θα το είχε κάνει αν δεν την έγραφε ο καταξιωμέ-
νος τότε Ελύτης, αλλά κάποιος πρωτοεμφανιζόμενος. Όμως
αυτή η επιφανειακότητα που μοιάζει να έχει η συλλογή, είναι
στην πραγματικότητα πολύ βαθιά. Είναι εκείνη η αξία που
έχει η ομορφιά ως μορφή, η απλότητα αλλά όχι απλοϊκό-

40

δια-κριτικές ματιές στη λογοτεχνική έκφραση



τητα. Είναι εκείνη η αξία που έχει ένα ποίημα όταν στέκεται
αυθύπαρκτο, χωρίς μια στρατιά φιλολόγων και ερμηνευτών
που προσπαθούν να εκμαιεύσουν ένα νόημα, ώστε το ποί-
ημα να αποκτήσει αξία.

Πιστεύω βαθιά πως η πραγματική αξία του Ελύτη ως ποι-
ητή, βρίσκεται στο γεγονός πως μπορεί να δημιουργεί και
στις δύο περιπτώσεις. Από την μια είναι ο σοβαρός και βα-
θυστόχαστος, ο υπερρεαλιστής που μπορεί να αντιλαμβά-
νεται την πραγματικότητα διαφορετικά και που επιδέχεται
πολλές ερμηνείες. Από την άλλη είναι ο απλός, ο παιδικός, ο
ευχάριστος, ο διασκεδαστικός, του οποίου η ποίηση δεν έχει
κανένα άλλο σκοπό από το να κάνει πλάκα, να διασκεδάσει
τους άλλους, αλλά και να διασκεδάσει με τον εαυτό της. Και
οι δύο περιπτώσεις έχουν την αξία τους, παρόλο που η δεύ-
τερη πολλές φορές παραγκωνίζεται και παραγνωρίζεται για
χάρη της πρώτης. Υπό αυτή την άποψη, το έργο του Ελύτη,
ακόμη και σήμερα, μπορεί να μας φανεί χρήσιμο και πιο επί-
καιρο από ποτέ.

41

Οδυσσέας Ελύτης



Οδυσσέας Ελύτης,
Τρία ποιήματα με σημαία ευκαιρίας
του Απόστολου Βεργή

Η δεκαετία του 70 μόλις είχε τελειώσει. Η δεκαετία του
‘60, έμοιαζε μακρινό παρελθόν. Η πρώτη περίοδος της με-
ταπολίτευσης είχε μαζί τους τελειώσει και αυτή, με δυο
σπουδαία γεγονότα, να συνοδεύουν το τέλος της: την έντα-
ξη της Ελλάδας στην Ευρωπαϊκή κοινότητα και την άνοδο
του ΠΑ.ΣΟ.Κ. στην εξουσία. Θα μπορούσε κανείς αυτό να το
πει και πέρασμα από μια εποχή σε μια καινούρια. Διεθνώς ο
ψυχρός πόλεμος παρουσίαζε μια ύφεση, με την Σοβιετική
Ένωση, να γίνεται όμηρος του γιγαντισμού και της γραφει-
οκρατίας της, αλλά και την αντίφαση του σοσιαλισμού από
τη μια μεριά και μίας αυτοκρατορίας απ’ την άλλη. Ταυτό-
χρονα στις Ε.Π.Α, ο καπιταλισμός άρχιζε να ξεθαρρεύει μετά
το Βιετνάμ και να ποντάρει τα ρέστα του, για να κυριαρχήσει,
στην ηλεκτρονική και υψηλή τεχνολογία -και το πέτυχε.
Άγνωστο χι εκείνες τις ημέρες ήτανε η Ευρώπη, με την πρώ-
τη σοβαρή προσπάθεια διεύρυνσής της -είσοδος της Ελλά-
δας και άλλων δυτικών κρατών. Στον υπόλοιπο κόσμο,
συνέβαιναν σχεδόν τα ίδια που συμβαίνουνε και σήμερα, με
λαϊκά και στρατιωτικά κινήματα, σ’ αμέτρητες γωνίες του
πλανήτη, όπως και με φυτευτές δικτατορίες, που ήτανε φαι-
νόμενο καθημερινό. Το Μεσανατολικό ήταν κυρίαρχο και
τότε με το Ισραήλ να είναι "ο σκληρός" του παιχνιδιού και το

42



Ιράν να γίνεται κράτος θεοκρατικό και την εμφάνισή τους
στην διεθνή πολιτική σκηνή να κάνουνε για πρώτη φορά
ονόματα όπως: Μουαμάρ Καντάφι, Σαντάμ Χουσείν, Χόσνι
Μουμπάρακ κ.τ.λ. Ονόματα που θα σημαδεύανε τον κόσμο
ως και τις μέρες μας. Κάπου εκεί δε ξεκίνησε και την τραγική
επέμβαση των Σοβιετικών στο Αφγανιστάν, που με τα πα-
ράγωγά της, Αλ Κάιντα και μισθοφορικές ομάδες, ταλαιπω-
ρούν τον κόσμο μέχρι σήμερα.

Στο τέλος της δεκαετίας του ‘70, ο ήρωάς μας, ποιητής,
Οδυσσέας Ελύτης, βραβεύεται με το βραβείο Νόμπελ λογο-
τεχνίας. Οι υποχρεώσεις του βραβείου -ταξίδια, παρουσιά-
σεις κ.τ.λ.- κράτησαν τον ποιητή, χωρίς καινούριο έργο. Το
τελευταίο έργο του ως τότε ήταν η σύνθεση «Μαρία Νε-
φέλη», ένα έργο-σχόλιο αιχμηρό στο μοντέρνο τρόπο ζωής,
στα καθεστώτα και στα κάθε είδους κινήματα, κατά τις δε-
καετίες ‘60 και ‘70.

Το 1982 ο ποιητής έσπασε την ζωή του, με ένα έργο, που
-κακώς- δεν είναι από τα πιο γνωστά του -ακόμη και σήμερα:
τα «Τρία ποιήματα με σημαία ευκαιρίας». Πρόκειται για τρία
εκτενή ποιήματα, βαλμένα στο χαρτί, τελείως διαφορετικά
απ’ τα ποιήματα της «Μαρίας Νεφέλης». Ο πολύ απαιτητικός
με τα της αρχιτεκτονικής των βιβλίων του Ελύτης -"μικρό-
βιο" που μου το μετάδωσε- επέλεξε ένα μοτίβο που στο μάτι
θυμίζει: «Σύννεφο με παντελόνια» και Μαγιακόφσκι -δεν
είναι τυχαίο πως εντός του έργου γίνεται και αναφορά στον
Ρώσο σπουδαίο ποιητή, χρησιμοποιώντας "σκάλες" στην το-
ποθέτηση των στίχων στο χαρτί και τον χωρισμό των ποι-
ημάτων σε μέρη (1ο, 2ο, 3ο...κ.ο.κ.). Τα ποιήματα είναι τρία,
όπως και αναφέρεται και στον τίτλο: το «Ο κήπος βλέπει»,
το «Αμύγδαλο του κόσμου» και το «Ablibtum».

Έχω ξαναγράψει πως η εισαγωγή μου στον χώρο της λο-
γοτεχνίας έγινε με ένα κείμενο-σχόλιο, σε ένα τμήμα του
«Άξιον Εστί» για ένα μαθητικό διαγωνισμό. Περνώντας τα

43

Οδυσσέας Ελύτης



χρόνια έκανα άλλα πράγματα. Δεν σταμάτησα όμως ποτέ να
επανέρχομαι στην ανάγνωση έργων του Ελύτη, γνωρίζοντας
και τα ώριμά του έργα και εμβαθύνοντας πιο πολύ στην ποί-
ησή του. Αποτέλεσμα αυτού ήταν να ξεπεράσω τον αρχικό
μου θαυμασμό για το έτσι κι αλλιώς σπουδαίο «Άξιον Εστί»
και τους «Προσανατολισμούς» κι αγαπημένα μου, να γίνουν
άλλα του έργα: η «Μαρία Νεφέλη», ο «Μικρός Ναυτίλος», το
«Εκ του πλησίον» και βέβαια τα «Τρία ποιήματα με σημαία
ευκαιρίας».

Κι αυτό γιατί: α) δεν είναι εύκολες συνθέσεις (και αγαπώ
τα δύσκολα βιβλία), β) σ’ αυτά τα έργα ο Ελύτης, προσφέρει
αποστάγματα της σοφίας του, καθώς πια είν’ ώριμος, γ) σχο-
λιάζει μια εποχή, που την έζησα κι εγώ και δ) ο ποιητής προ-
βλέπει... 

Ειδικά στο «Τρία ποιήματα με σημαία ευκαιρίας», ο ποι-
ητής ρωτά, προβλέπει, συμβουλεύει. Μας προειδοποιεί
ακόμη και με τον τίτλο του βιβλίου. Τις λέξεις σημαία (μπορεί
μία σημαία να δείχνει κίνδυνο, στράτευση, επανάσταση,
μάζα ή και φασισμό, αν εκφραστούν δι’ αυτής ιδέες λάθος)
και ευκαιρία (ευκαιρία για τους ανθρώπους να διδαχτούν
από το παρελθόν, απ’ την σοφία των ποιητών και να προλά-
βουν...) τις τοποθετεί έξυπνα στον τίτλο, χαρακτηρίζοντας
το έργο.

Ξεκινά με μια αναφορά στην εποχή που κυκλοφόρησε
το έργο, γιατί όλο το έργο είναι μια τέτοια αναφορά. Ο Ελύ-
της έχει κι αυτός την εποχή -την ζει λιτά και απομονωμένος·
και υπερασπίζεται την θέση του αυτή, κιόλας απ’ την αρχή
(...ένας Πανσέληνος, που ζωγραφίζει ενώ δεν υπάρχει Θεός/
και αποδεικνύει ακριβώς το αντίθετο/ το ρεύμα). Ψάχνει την
τελειότητα (γράφει την λέξη με κεφαλαίο Τ), την ονειρεύεται
-δε σταματά ποτέ στα έργα του να ονειρεύεται- κι αυτό δεν
είν’ μονάχα σουρεαλισμός, αλλά απλά ο τρόπος του.

Εξαιρεί τον εαυτό του απ’ την τρέχουσα πραγματικότητα

44

δια-κριτικές ματιές στη λογοτεχνική έκφραση



(και ποιος πραγματικός ποιητής δεν θα ’θελε να κάνει κάτι
τέτοιο σήμερα), όχι απορρίπτοντάς την, αλλά σχολιάζοντας
το χυδαίο πρόσωπό της: (...η πραγματικότητα/ δεν ενδιαφέ-
ρεται/ ποιος νέμεται το μέρος το φθαρτό/ και ποιος το
άλλο// τα βέλη προς τα κάτω και τα βέλη προς τα επάνω/
δεν συναντήθηκαν ποτέ// ο ήλιος βλέπει...) Ψάχνει την κα-
θαρότητα όπως πάντα στα χρώματα, στο φως. Ζητά από τον
κόσμο να κοιτά το αύριο (...που αν δεν σου αρμόσουν λεξ/
αύριο/ θα ’ναι χθες για πάντα...). Προβλέπει το σήμερα που
ζούμε, την αλλοτρίωση, τον ψυχολογικό εκφασισμό της κοι-
νωνίας (...σ’ ένα δεύτερο επίπεδο θα ξαναγίνουν πόλεμοι/
δίχως να σκοτώνεται κανείς, αποθέματα θανάτου υπάρχουν
αρκετά // ο κήπος βλέπει...). Αναζητά την ελευθερία, για να
την λατρέψει (Α μονάχα να ’ξερα/ μιαν ελευθερία πραγμα-
τική/ που να μπορώ να την υμνώ χωρίς/ ναι φαίνομαι αφε-
λής ή φαρισαίος...). Κάνει αναφορά όπως πάντα στην ομορ-
φιά του ελλαδικού τοπίου, είν’ ίσως ο πλέον σημαντικός υπε-
ρασπιστής του.

Κι αν στο πρώτο ποίημα («Ο κήπος βλέπει»), όλα αυτά
έχουνε αναφορική μορφή, στο δεύτερο («Το αμύγδαλο του
κόσμου»), το "αδάγκωτο" αρχικά αμύγδαλο, "σπάει"· ανοίγει
και "δαγκώνεται"... Ξεκινά θυμίζοντας λίγο «Άξιον Εστί»
(...προηγήθηκε η θάλασσα... ή... στην στάση που είχα μες
στην Μητέρα πριν κατέβω...) και το κομμάτι του «Γέννηση».
Αλλά με τέλος στενάχωρο (...μα κανείς δεν θέλησε ποτέ να
με πιστέψει). Μιλά για την Μοίρα και τα παιχνίδια της (Α, ναι
παρά την θέλησή μου/ έγινε ο κόσμος έτσι...). Μιλάει για την
γη -πιθανώς ίσως να είν’ αυτή το "αμύγδαλο του κόσμου"
(...είναι πικρό και δεν/ γίνεται να το βρες παρεχτός αν/ κοι-
μηθείς μισός έξω απ’ τον ύπνο), με απογοήτευση για όσα
συμβαίνουν πάνω της κι όσα προβλέπει να συμβούν. Εκπέ-
μπει δε σήματα κινδύνων, γράφοντας: (...μιαν έκλειψη ολική/
την ώρα που κοιμούνται οι πάντες στα Αστεροσκοπεία) -πο-

45

Οδυσσέας Ελύτης



λύ επίκαιρος αυτός ο στίχος σήμερα, που το καζάνι βράζει
κι ουδείς απ’ τους υπεύθυνους δίνει σημασία.

Μιλά με τον εαυτό του, συμβουλεύοντάς τον (μαζί και
τους αναγνώστες): ...δεν πα να μην αρέσεις/ το παν είναι η
ρότα σου/ κόντρα στην κοινωνία τούτη... Όλα να τα ’χεις/
πάντα κάτι λείπει..., γράφει αφήνοντας υπόνοιες για την α-
πληστία των ανθρώπων και των κοινωνικών συστημάτων,
όπως τα γνώρισε. Καταλήγει δε, μετά μια επίκληση στο θείο,
που για εκείνον είναι το αγαπημένο του βόρειο Αιγαίο, στον
Ηράκλειτο και στην ροή των πάντων.

Το τρίτο ποίημα (Αblibtum), είναι ουσιαστικά η Ευρώπη,
είναι αυτό που ζούμε σήμερα, αλλά γραμμένο στις αρχές του
‘80, προφητικό -πικρά προφητικό- α) για το τι σήμαινε και τι
σημαίνει Ευρώπη για τον ίδιο: (Είμαι άλφα χρόνων κι Ευρω-
παίος ως τη μέση/ των Άλπεων ή των Πυρηναίων/ το χιόνι
μήτε που άγγιξα ποτέ// δεν υπάρχει ουτ’ ένας που να μ’ εκ-
προσωπεί/ πόλεμος και ειρήνη μ’ έφαγαν από τις δυο μεριές/
ότι απομένει αντέχει ακόμη// ως πότε/ φίλοι// θα σηκώ-
σουμε το αφορεσμένο παρελθόν/ γιομάτο βασιλιάδες και
υπηκόους/ προσωπικά/ νιώθω σαν αποπλανημένο κυπα-
ρίσσι...), β) τι σημαίνει Ευρώπη για τους λαούς της: (ευτυχώς
δεν έχει μνήμη ο γύρω αέρας/ επιμένει να μυρίζει ρόδο/ και
να σε τιμωρεί/ την ώρα που πανάθλιος πεθαίνεις// έτοιμος
στη σειρά πίσω απ’ τους άλλους/ για τον έλεγχο των διαβα-
τηρίων/ μ’ ένα σάκο αεροπορικό στον ώμο...), γ) τι σημαίνει
Ευρώπη για τον καθένα: (αναλογίζεσαι τα όριά σου/ πάντοτε
μέσα στο κοπάδι/ που τ’ οδηγεί μια συνοδός εδάφους/ αδιά-
φορη τελείως για την προσωπική σου τύχη...).

Κρίνει δε τον κόσμο που έρχεται, την αδιαφορία του
(...σαν να μ’ αγνόησαν τα γεγονότα...) και τη φασίζουσα λει-
τουργία του (...οι φύλακες/ ανέκαθεν υπήρξανε πρόσωπα αι-
σχρά/ persona eturpes όπως λεν στα Νομικά/ και η τέχνη
sinere...). Αναφέρεται στην ταχύτητα της μοντέρνας ζωής

46

δια-κριτικές ματιές στη λογοτεχνική έκφραση



(έχοντας κεκτημένη ταχύτητα απ’ την «Μαρία Νεφέλη», ανα-
ζητά το νήμα της δικής του Αριάδνης -τελείως διαφορετική
από την κατά τριάντα χρόνια μεγαλύτερη "δική μου"), στην
ηρεμία που είχε κι έχει χάσει η ζωή, με τον ψυχρό πόλεμο,
που συνεχίζεται και όλες αυτός τις ταραχές, που τον κάνουν
να διαπιστώνει ότι ο κόσμος μας βρίσκεται μέσα σε «ναρκο-
πέδιο», όπως γράφει.

Και τελειώνει, αφού στέλνει όλα τα προαναφερθέντα μη-
νύματα, στην αναζήτηση της λύτρωσης: στην ιστορία, στην
παράδοση, στον Μακρυγιάννη και τελικά στην αγαπημένη
του θάλασσα. Μόνο μ’ ένα παράπονο στο τέλος: «ότι δεν τον
καταλαβαίνουν και τελικά ούτε κι ο ίδιος καταλαβαίνει τον
κόσμο» -στον τελευταίο στίχο το γράφει "αφοριστικά" (...η
πείρα μου ξέμαθε τον κόσμο).

Κάπου εκεί δε, προβλέπει και την παγκοσμιοποίηση,
γράφοντας: «...φωνάζω Ελληνικά κι ούτε μου αποκρίνεται
κανείς...» Κι εκεί τελειώνει -ίσως δεν τελειώνει, αλλά βάζει
μια άνω τελεία. Ο τελικός στίχος αυτής της δομής, πιστεύω
δεν υπάρχει σε αυτό το βιβλίο, αλλά στο επόμενο («Ημερο-
λόγιο ενός αθέατου Απριλίου»): «...όλα μένουν. Εγώ φεύγω.
Εσείς να δούμε τώρα». Στα βιβλία που ακολουθούν τα δυο
αυτά βιβλία («Τρία ποιήματα με σημαία ευκαιρίας» και «Ημε-
ρολόγιο ενός αθέατου Απριλίου»), η δομή αλλάζει όπως και
η θεματολογία, και οι δομές γίνονται πιο φιλοσοφικές και
εσωτερικές, αν και υπαινικτικά και εκεί υπάρχουν ψήγματα
αναφορών και κριτικής στον σύγχρονο κόσμο (κυρίως στον
«Μικρό Ναυτίλο»).

Στα «Τρία ποιήματα με σημαία ευκαιρίας», ο Οδυσσέας
Ελύτης, είν’ πιο απλός στην γλώσσα (λείπουν τα πολλά κα-
λολογικά στοιχεία και οι γλωσσοπλασίες). Κάνει αναφορές
σε αγαπημένους του ζωγράφους, μουσικούς, σε ιστορικά
πρόσωπα και καταστάσεις, και σε τοποθεσίες. Δείχνει προ-
βληματισμό. Φοβάται το μέλλον. Σ’ αυτό το έργο τα σουρε-

47

Οδυσσέας Ελύτης



αλιστικά στοιχεία είναι ελάχιστα. Βλέπει γράφοντας κατά-
ματα τον αναγνώστη. Βλέπει και απευθύνεται, θα έλεγα
στους νέους αποκλειστικά (γι’ αυτό συνιστώ να διαβάσουν
το έργο, αν είναι δυνατό, οι νέοι όλου του κόσμου). Δίνει μια
στάση απέναντι στην ζωή, στην κοινωνία, στους θεσμούς.
Αν το είχα διαβάσει εγκαίρως, θα είχα κάνει την ζωή μου αλ-
λιώς. Δυστυχώς, η μεγάλη δημοσιότητα προηγούμενων
έργων του (Άξιον Εστί, Προσανατολισμοί, Ήλιος ο Πρώτος),
που ήταν -πρέπει να το παραδεχτούμε- πολύ λαμπρά. κάλυ-
ψαν με την λάμψη τους, αυτό το έργο κριτικής και αγωνίας.
Ήταν και που ο τόπος, τότε, είχε μπει σε μία εντελώς αντι-
ποιητική εποχή, με τον λαϊκισμό να έχει τον πρώτο λόγο (με-
γάλες πολιτικές συγκεντρώσεις, τεράστια νυχτερινά, νεο-
πλουτισμός... κ.τ.λ.) και το βιβλίο, και για αυτό τον λόγο, δεν
έφτασε όπως θα έπρεπε στο κοινό.

Όμως υπάρχει. Και σήμερα είναι πιο επίκαιρο από ποτέ.
Και αν εμάς (η δική μου η γενιά), που μας προκάλεσε ο Ο-
δυσσέας Ελύτης, τον αγνοήσαμε, οι σημερινοί νέοι είν’ εδώ.
Είναι εδώ και ψάχνονται (έστω κάποιοι από αυτούς). Ας δια-
βάσουν τα «Τρία ποιήματα» και ας τα κάνουν φάρο γνώσης,
για τη δική τους την πορεία, γιατί η δική μου η γενιά, που
φεύγει, δεν έχει το δικαίωμα να πει: "εσείς να δούμε τώρα",
διότι απλά υπήρξαμε ανύπαρκτοι.

48

δια-κριτικές ματιές στη λογοτεχνική έκφραση



Γιάννης Ρίτσος, το έργο του
Αγιασθήτω ο οίνος των ποιημάτων

της Μαρίας Σκουρολιάκου

«Λέω πως αν ο κόσμος διάβαζε ποίηση
η ειρήνη δεν θα είχε τόσο βαθιά πληγωθεί

η αγάπη δεν θα ήταν έτσι περιφρονημένη»
Γιάννης Ρίτσος: Ο ποιητής της Ρωμιοσύνης καλεί, μέσα

από επετειακές ημέρες, να θυμηθούμε στίχους που γράφτη-
καν σε πέτρινα χρόνια, σε συνθήκες πέρα από τα ανθρώπινα
μέτρα.

Από τον αμπελώνα της ποίησης αυτής, στα εκατόχρονα
της γέννησής του, σαν το παλιό κρασί, σαν ένα τρισάγιο και
μια σπονδή, σαν ένα δοκιμαστήριο των στίχων και των ορα-
μάτων του, σαν φόρο τιμής που δεν του αποδόθηκε εν ζωή,
ας θυμηθούμε το έργο του, πικρό, τρυφερό που απηχεί την
Ελλάδα, την αγάπη, τον Άνθρωπο, την Ελευθερία. 

“Χρονολογία της γέννησής μου πιθανόν το 903 πΧ. Ε-
σπούδασα ιστορία του παρελθόντος και του μέλλοντος στη
σύγχρονη σχολή του Αγώνα. Επάγγελμά μου: «Λόγια»

1909, Μονεμβασιά. Ένας Ποιητής γεννιέται. Αυτός στον
οποίο ο Κωστής Παλαμάς θα υποκλιθεί και θα πει να παρα-
μερίσουμε ποιητή για να περάσεις.

Πέρασε και σφράγισε το ελληνικό ποιητικό τοπίο με μια
ιδιαίτερη πορεία. Του μάρτυρα και του πνευματικού στρα-
τιώτη. Πάλεψε «με τις λέξεις, με το χρόνο, με τα πράγματα».
Ομολόγησε «πιστεύω στην ποίηση, στον έρωτα, στο θά-

49



νατο». Προφήτευσε «όλο το κόκκινο στις μέρες μας είναι
αίμα».

Μέσα σε τραγικά οικογενειακά χτυπήματα στάθηκε όρ-
θιος και μετά την απελευθέρωση της Ελλάδας σύρθηκε σε
τόπους εξορίας με επιπτώσεις για τον ίδιο και το έργο του.

Ώσπου, στις πέντε Ηπείρους, τούτο το έργο έφτασε στα
χείλη πνευματικών ανθρώπων αναγνωρίστηκε, βραβεύτηκε
με επτά Διεθνή βραβεία, προτάθηκε πέντε φορές για το
Νόμπελ Λογοτεχνίας, αλλά μολονότι δεν ευτύχησε να λάβει
την αναγνώριση αυτή, τη βίωσε από τη δημόσια δήλωση
του Πάμπλο Νερούντα, ο οποίος όταν έλαβε το βραβείο το
1972 είπε «ξέρω κάποιον άλλο με περισσότερα προσόντα γι
αυτή την τιμή: το Γιάννη Ρίτσο».

Στις αποσκευές του είχε ένα βραβείο Λένιν, την τιμή μέ-
λους των περισσοτέρων Διεθνών Ακαδημιών εκτός της Ελ-
ληνικής και το παράσημο της Ιταλικής Δημοκρατίας. Στις
αποσκευές μας άφησε την εργογραφία του σε πιο πολλούς
από 140 τόμους με ποίηση, πεζά, αισθητικά και κριτικά κεί-
μενα και θεατρικά έργα.

Υμνώντας την Κυρά των Αμπελιών «κι έτσι στητή και δυ-
νατή καταμεσής στον κόσμο / κρατώντας στο ζερβί σου χέρι
τη μεγάλη ζυγαριά και στο δεξί την άγια σπάθα / είσαι η
ομορφιά κι η λεβεντιά κι είσαι η Ελλάδα». 

Γι’ αυτή τη μικρή πατρίδα εξεγέρθηκε κατά του άδικου
με το γόνιμο δρόμο του ανυπότακτου, με την αριστερή έν-
νοια του ήθους, της άρνησης σε ό,τι καταστρέφει τη ζωή. Με
την έννοια πως στη Ρωμιοσύνη:

«Αυτά τα δέντρα δε βολεύονται με λιγότερο ουρανό.
Αυτές οι πέτρες δεν βολεύονται κάτω από ξένα βήματα. 
Αυτά τα πρόσωπα δε βολεύονται παρά μόνο στον ήλιο.
Αυτές οι καρδιές δε βολεύονται παρά μόνο στο δίκιο».

Τώρα σε δεύτερο επίπεδο ανάγνωσης, η φωτιά ποίησή
του βγάζει την ανθρώπινη αγωνία, την ωραιότητα της πί-

50

δια-κριτικές ματιές στη λογοτεχνική έκφραση



στης του ποιητή και την ανιδιοτέλεια. Τα οράματά του, είτε
τα πιστεύει κανείς είτε όχι, οδηγούν σε βαθιά κατάδυση στο
είναι. Γιατί ευλογούν τον έρωτα, την ομορφιά, την αρμονία,
την επανάσταση. Γιατί αγάπησε πολύ τον κόσμο και την ποί-
ηση:

«χιλιάδες χιλιόμετρα περπάτησα χωρίς ψωμί χωρίς νερό
πάνω σε πέτρες κι αγκάθια / για να σας φέρω ψωμί και

νερό και τριαντάφυλλα».

Κι όλα τούτα άνθισαν με το αίμα, καθώς, δεσμώτης στο
φοβερό κολαστήριο της Μακρονήσου αναμετρήθηκε με τις
πιο αδύναμες κι ανθρώπινες στιγμές. Καθώς ο Αισχύλος και
ο Τυρταίος έπεφτε στη μάχη περιγράφοντας κείνους που
ανεβαίνουν τη σκάλα του ήλιου μέσα στη φωτιά.

«άνθρωποι απλοί σαν τα δέντρα μπροστά στον ήλιο
άνθρωποι που δεν έχουμε άλλο κρίμα στο λαιμό μας 

εξόν μονάχα που αγαπάμε όπως εσύ 
τη λευτεριά και την ειρήνη».

Μας δείχνει το δρόμο «Είδες τι απλά που περπατάνε οι
άνθρωποι μέσα στον ήλιο;»

Πλούτισε τον κόσμο «με μόχθο κι εγκαρτέρηση» και σύ-
στησε την «Αγρύπνια» «να μην πεινάσει φως ο κόσμος», ακο-
λουθώντας πιστά το στίχο του Σολωμού «πάντα ανοιχτά
πάντα άγρυπνα τα μάτια της ψυχής μου».

Αγρυπνάει στη σιωπηλή εποχή όπου με σφαλιστά κλει-
σμένα στόματα πνίγονται οι κραυγές περιμένοντας το «με-
γάλο κήρυγμα των ανέμων».

«Τώρα πρέπει να βρούμε κάποια ονόματα να στέκονται
γερά στα πόδια τους / μην περιμένεις πια να σ’ ανοίξουν.

Πρέπει μονάχος να νοιαστείς. / Μας κλέψαν τα δέντρα και
τη θάλασσα / μας κλέψαν τον αγέρα και τον ήλιο».

Γι’ αυτόν τούτα τα αρχέγονα στοιχεία με τη μορφή της

51

Γιάννης Ρίτσος



μνήμης δεν πρέπει να λείψουν, δεν μπορεί να μας τα πά-
ρουν. Πόση τραγική αλήθεια σταλάζουν οι στίχοι:

«Με τόσα φύλλα να σου γνέφει ο ήλιος καλημέρα / με
τόσα φλάμπουρα λάμπει ο ουρανός. Και τούτοι μες τα σί-
δερα και κείνοι μες το χώμα».

Ο συγκλονισμός των νοημάτων είναι πως φεύγουν από
το βιωμένο χρόνο και τόπο και βαθιά στη διαχρονική διά-
σταση εικονίζουν το τοπίο της πατρίδας, της γης, τη λευτε-
ριά και το μαχαίρι, το φως και το σκοτάδι. Σε κείνες τις
μεγάλες ώρες του υπέρτατου πόνου, της κοινωνικής ύπαρ-
ξης του ανθρώπου, η «Αγρύπνια» του ποιητή γίνεται καμπά-
να, λάβαρο και δάδα «αυτό το χώμα είναι δικό τους και δικό
μας».

Ξεδιπλώνει τις περγαμηνές του αγώνα ιστορώντας κα-
τάσαρκα το μαρτύριο, το σφίξιμο των δοντιών, την παρηγο-
ρία της ελπίδας, όπου τα στοιχεία της φύσης, συντροφικά
παραστέκουν και συμπάσχουν και μιλούν, συνωμοτούν για
το δίκιο, γίνονται προσκεφάλι για τα τυραννισμένα κορμιά,
δροσιά για τις καρδιές και βάλσαμο. Κι εκεί στη δίψα και στα
βράχια, «όλοι μασάνε μια μπουκιά ουρανό στην πίκρα τους».

Κι οι πέτρες στην ποίηση του Ρίτσου έχουν προορισμό
και κρατούν μυστικά και ονόματα. Είναι γαλήνιες, στέρεες,
οριστικές. Σ’ αυτές βρίσκει εξομολόγηση, η οργή, το βογ-
γητό, οι σκιές. Άλλωστε αυτές όρισαν τον ίδιο το χρόνο «πέ-
τρινος χρόνος», «πάνω στα καραούλια πετρωμένοι», «κάθε
που βραδιάζει με το θυμάρι στον κόρφο της πέτρας». Στις
πέτρες έδωσε πρόσωπο και ψυχή ο ποιητής ζωγραφίζοντας
στις ατέλειωτες ώρες της μοναξιάς του, ελευθερώνοντας το
κρυμμένο πνεύμα, το αόρατο μυστικό τους. 

Ορατά ποιήματα που τα δώριζε, μοιράζοντας την καρ-
διά του με το όνειρο να ενώσει τον κόσμο «γιατί εμείς τρα-
γουδάμε για να σμίξουμε τον κόσμο».

Την ίδια δε ώρα που «όλοι μασάνε μια μπουκιά ουρανό

52

δια-κριτικές ματιές στη λογοτεχνική έκφραση



πάνω στην πίκρα τους... με τα μάτια κόκκινα απ’ την αγρύ-
πνια», ο ποιητής εμβάλλει την ελπίδα και συνομιλεί με τις
μάνες που καρτεράνε, με όσους που ονειρεύονται τον ήλιο
και το φως και τον καινούργιο κόσμο. Ξάφνου

«ο αγέρας μυρίζει λεϊμονάνθι / μυρίζει φρεσκοπλυμένο
πουκάμισο / μυρίζει χνώτο παιδιού. 
Δεν έχουμε παιδιά. 
Έχουμε, έχουμε. Να τα παιδιά μας. Όλου του κόσμου τα
παιδιά, παιδιά μας.
Τα παιδιά είναι μέσα μας / κι ο κόσμος μέσα μας /κι ο ήλιος
μέσα μας.
Πως μυρίζει ο αγέρας. / Μοσκοβολάει νεραντζάνθι και
τριαντάφυλλο».
Όνειρο, παραίσθηση, όραμα κι ευχή. Ένας καημός «βαθιά
βαθιά στα μάτια τους /σαν ένα αστέρι σε μια γούβα αλάτι».

Κι εκεί ακριβώς σε κάνει να βρίσκεις το στίγμα σου με τη
βεβαιότητα της λεβεντιάς «όταν σφίγγουν το χέρι ο ήλιος
είναι βέβαιος για τον κόσμο /όταν χαμογελάνε ένα μικρό
χελδόνι φεύγει μέσα απ’ τ’ άγρια γένια τους». Με μιας τραντά-
ζει το κορμί της ιστορίας του κόσμου «όταν σκοτώνονται η
ζωή τραβάει την ανηφόρα/με σημαίες και με ταμπούρλα».

Κι ο καθένας, για τον ποιητή, στην Ασκητική του ανθρώ-
που «είναι σίγουρος πως ο δρόμος ο πιο μακρινός / είναι ο
πιο κοντινός στην καρδιά του θεού».

Η τρυφεράδα του Ρίτσου αγεωγράφητη, ανεξερεύνητη
και πληγωμένη. Το γράμμα στο Ζολιό Κιουρί, γραμμένο στον
Αϊ Στράτη, συντρίβει τη σκληράδα κάθε άδικης προσέγγι-
σης. Κυρίως πλημμυρίζει την ψυχή πρωτόγνωρα συναισθή-
ματα, εκλύοντας ότι εμποδίζει η επιφανειακή κρίση. Ένα
πέλαγο που δονεί την ύπαρξη κάθε απλού ανθρώπου ο ο-
ποίος ξέρει γιατί γεννήθηκε, γιατί οφείλει να ζει. Και τούτο
μέσα στην ελληνική πάντοτε εκδοχή του ηρωισμού όπου

53

Γιάννης Ρίτσος



του υποκειμενικό ταυτίζεται με το αντικειμενικό. Σωκρατικά
και πλατωνικά στοιχεία και ο δρόμος. Ο δρόμος για τη λευ-
τεριά και την ειρήνη.
«Αγαπημένε μου Ζολιό έχω καιρό ν’ ακούσω ένα αστέρι /
να σκάβει μια γούβα στην καρδιά μου /για να φυτέψει ένα
λουλούδι. / Νάμαστε ολημερίς μέσα στον ήλιο / και να μην
έχουμε δυο πήχεις θάλασσα / να τυλίξουμε την καρδιά μας
που καίγεται/ να κουβαλάμε ολοχρονίς το μπόγο μας / τον
καημό μας τον καημό των δικών μας τον καημό του κό-
σμου /...
Αλήθεια δεν θυμόμαστε / πως χαιρετάει ένα πράσινο
φύλλο τη μέρα / πως σεργιανάει η λιακάδα στα περβόλια /
τι χρώμα παίρνει η σκιά του δέντρου στο νερό / τι σχήμα
παίρνει το σώμα της γυναίκας κάτου απ’ τ’ άσπρο σεντόνι /
θυμόμαστε μονάχα κείνους που πεθάνανε / για τη λευτε-
ριά και την ειρήνη...
Γιαυτό δεν ντρέπεται ο στίχος μου / να περπατήσει ανά-
μεσό σας με τις αρβύλες του / ν’ αφήσει την καρδιά μου
αδέξια πάνου στο τραπέζι σας /όπως αφήνει ο χωρικός
ένα μικρό άσπρο πρόβατο / απάνου στην ποδιά της λευτε-
ριάς και της ειρήνης...»

Στον «Επιτάφιο» η απώλεια άχρονη και διαχρονική, της
αρχαίας τραγωδίας, της Παναγίας, η σφαγμένη άνοιξη της
ζωής, η κομμένη στα δυο ελπίδα, η απόλυτη οδύνη της αι-
ώνιας μάνας του κόσμου και μεταφορικά μια καταχώρηση
της εθνικής και φυλετικής μας ταυτότητας.

«Γιέ μου σπλάχνο των σπλάχνων μου / καρδούλα της καρ-
διάς μου / πουλάκι της φτωχιάς αυλής / ανθέ της ερημιάς μου.
Γιέ μου ποια μοίρα στο γραψε / και ποια μου τόχε γράψει / τέ-
τοιο καημό τέτοια φωτιά / τα στήθια μου ν’ ανάψει;»

Μας σεργιάνισε στις γειτονιές του κόσμου όπου «δε
θέλει να σωπάσει τούτος ο άνεμος». «Φυσάει ανακατώνο-
ντας τις φωτιές και τις σελίδες της Ιστορίας/ανακατώνει τις

54

δια-κριτικές ματιές στη λογοτεχνική έκφραση



σπίθες απ’ τις γειτονιές του κόσμου / τραντάζει ένα μεγάλο
δάσος ελπίδας».

Μας μεταδίδει την πίστη του για τις γειτονιές του κό-
σμου, όταν στις κυψέλες των ανθρώπων τα μικρά όνειρα,
όπως το ψωμί, χορταίνοντας μεγαλώνουν κι ανοίγουν τα πα-
ράθυρα της άνοιξης και ξεκλειδώνουν οι καρδιές και τα σπί-
τια.

«Πολλά χέρια τόνα μέσα στ’ άλλο / τούτα τα χέρια φτιά-
χναν ένα μεγάλο δίχτυ / τούτο το δίχτυ ξέραμε μπορούσε
να ψαρέψει τ’ άστρα, τα πουλιά, τα σύννεφα / μπορούσε να
ψαρέψει την ευτυχία του κόσμου».

Μας μίλησε για τη «Δοκιμασία», όπου η στέρηση ενδη-
μεί και γυμνώνει την ύπαρξη οδηγώντας στο άλλο φως.

«Ο δρόμος είναι δύσκολος κι είναι γυμνός / σαν ένα χέρι
που ποτέ δε χάιδεψε / και που ποτέ δε συγχωρεί. Ο δρόμος
που οδηγεί κοντά μου βρίσκεται εντός σου / σκύψε βαθιά
πολύ βαθιά σου / τόσο που να λυγίσεις όπως ένα τόξο. / Εκεί
ανατέλλει το φως μου που αγαπάς / το δικό σου φως / το
φως όλου του κόσμου».

Η μαγεία των λόγων του ξεδιπλώνεται στα τοπία της γέν-
νησης ενός παιδιού που θριαμβεύει η ζωή και το θαύμα της
εκφέρεται με τη συστράτευση όλης της πλάσης, όπου δέ-
ντρα, αστέρια, λουλούδια, πουλιά, ουρανός, γη σμίγουν στο
κάλεσμα του ποιητή καθώς εκείνος έκθαμβος παρακαλεί
την κόρη του «κράτησέ με» όταν αργότερα της μαθαίνει «η
χαρά δε γράφεται με πράσινο / γράφεται με κόκκινο /Η χαρά
είναι κόκκινο γαρίφαλο. Να το θυμάσαι. Κόκκινο γαρίφαλο».

Το διδάσκει συλλαβίζοντας τον άνθρωπο «άλλη χαρά
δεν είναι πιο μεγάλη απ’ τη χαρά που δίνεις».

Του μετράει τα χρόνια με αμέτρητη ευτυχία «ένα καρο-
τσάκι / τέσσερες Απρίληδες το σέρνουν / τέσσερες Απρίλη-
δες με σέρνουν μες τον ουρανό».

Φτιάχνει το «Όνειρο καλοκαιρινού μεσημεριού» με μια

55

Γιάννης Ρίτσος



αριθμητική καινούργια στων παιδιών τον κόσμο:
«άλλοτε διαβάζαμε τα μαθήματά μας και λέγαμε πως

δυο και δυο κάνουν τέσσερα. / Τώρα δυο λουλούδια και δυο
αχτίδες δεν κάνουν τέσσερα/ κάνουν την ψυχή μας. 

Κι ένα τριαντάφυλλο και μια πεταλούδα δεν κάνουν δυο
/ κάνουν ένα Θεό. / Κι ένας Θεός κάνει όλα».

Τρυφερά τραγούδια, ήχοι, μουσικές εικόνες. Ο Ρίτσος
ακούει «...τον ήχο από’ να δέντρο που ξεφλουδιζόταν μόνο
του...», «...αφουγκράζεται τα πυκνά, συντεταγμένα βήματα
των σταφυλιών, τους σπόρους που ανοίγουν...»

Ακούει τις δροσοσταλίδες που «...γλιστρούν από φύλλο
σε φύλλο / κι είναι το δάσος όλο ένας ψαλμός μες την απέ-
ραντη εκκλησιά του».

Μιλά σιγά στ’ αυτί μιας πεταλούδας. Κι «όταν περνούσε
η Παναγιά σιωπηλή κάτου απ’  τα δέντρα / κανένας δεν την
άκουσε... / Μονάχα τα τριζόνια τη χαιρέτησαν κι ένα μεγάλο
αστέρι χτύπησε / σα μια χορδή κάποιο άγνωστο τραγούδι
που τ’ ακούσαν μόνο / τα παιδιά στον ύπνο τους και γύρισαν
απ’ τ’ άλλο τους πλευρό χαμογελώντας...»

Τραγουδάει, μάχεται, σαλπίζει. Στο «Εμβατήριο του
ωκεανού» αποφαίνεται «δεν έχει σύνορα η καρδιά μας που
αγάπησε τη θάλασσα» και ρωτάει «ποιος εξορίζει τον ήλιο
απ’ τα μαλλιά των παιδιών;» Ο ποιητής χωρεί στην τέταρτη
διάσταση σ’ ένα κύκλο εσωτερικής πολυσημίας και αναζή-
τησης.

Έχοντας τις ατέλειωτες περγαμηνές των συλλογών του
που τις συνόψιζε ο ίδιος σε τρεις λέξεις, Μακρόνησος, Γυά-
ρος και Λέρος, αφού καταδύθηκε στο μύχιο βάθος της ύ-
παρξης με τη γνώση «πως καθένας μοναχός πορεύεται στον
έρωτα, μοναχός στη δόξα και στο θάνατο» κινούμενος στο
άπειρο που θεωρεί ότι μπορεί να κατακτηθεί μόνο με τη
συμμετοχή στην «παγκόσμια τρυφερότητα», μεστός στα εκ-
φραστικά του μέσα, δίνει «Τη σονάτα του σεληνόφωτος»,

56

δια-κριτικές ματιές στη λογοτεχνική έκφραση



όπου μετριέται η κλίμακα της ποιητικής του πνοής και απο-
καλύπτει, υπερρεαλιστικά, με απίστευτη ευαισθησία και δι-
εισδυτική ματιά τον ψυχικό κόσμο της γυναίκας, σ’ ένα
παραλήρημα μέσα απ’ το χρόνο που φεύγει. Ο μεγάλος δια-
νοητής ποιητής Λουί Αραγκόν θα μιλήσει εντυπωσιασμένος
για «βίαιο τράνταγμα της μεγαλοφυΐας».

Η ποίησή του θεμελιώθηκε στο αιώνιο. «Έχτιζε» για την
αιωνιότητα, την παγκοσμιότητα, την τρυφεράδα και την ιε-
ρότητα των απλών στιγμών της ζωής χωρίς να κλείνει τα
μάτια μπρος στην ασκήμια.

Η ποίησή του μια ισόβια μάχη για το φως το οποίο μοι-
ράζεται αγωνιωδώς, γεννάει και πέμπει μηνύματα διαχρο-
νικά με αναφορές στον Όμηρο, στα Ευαγγέλια, τραγουδώ-
ντας την ομορφιά, το όραμα, τον αγώνα, την Ελλάδα, ανα-
δεικνύοντας το βάρος της λέξης «λαός», της λέξης «σύμπαν»,
της λέξης «ελευθερία», της λέξης «ειρήνη».

«...Πάνω στις ράγες των στίχων μου
το τραίνο που προχωρεί στο μέλλον 
φορτωμένο στάρι και τριαντάφυλλα
είναι η ειρήνη...» 

Με το όραμά του για την ειρήνη, με τη Ρωμιοσύνη «να
καμακώνει το θεριό με το καμάκι του ήλιου» ας τον θυμό-
μαστε και ας του αποδώσουμε τιμή για το αληθινό πρόσωπο
της ποίησής του.

Καταθέτοντας το ελάχιστο σ’ αυτή τη φωνή, αφήνω στο
βωμό της από τα «Επινίκια» με το δοξαστικό «Αγιασθήτω»,
ένα «άσμα ασμάτων» που είχε αφιερώσει στο Μάνο Κα-
τράκη.

«... εδώ η Αρχή εδώ η Ποίηση κι ο Έρως
εδώ το μάρμαρο και το αίμα και το πνεύμα
εδώ το βλέμμα περιηγείται από τα μέσα 
την αρχιτεκτονική των αγαλμάτων.

57

Γιάννης Ρίτσος



Εδώ οι ωραίοι νεκροί μπορούν να κοιμηθούν 
μέσα στον ύπνο δικαιωμένοι 
αγιασθήτω το όνομα του Ανθρώπου 
αγιασθήτω το όνομα του κόσμου 
αγιασθήτω το όνειρο και το έργο
αγιασθήτω ο Ήλιος και η Σελήνη
αγιασθήτω ο Άρτος των λαϊκών αγώνων
αγιασθήτω ο ύμνος των ποιημάτων
αγιασθήτω η ενάρετη Ειρήνη επί Γης και εν Υψίστοις. -

58

δια-κριτικές ματιές στη λογοτεχνική έκφραση



Γιάννης Ρίτσος, Η Σονάτα του Σεληνόφωτος
της Μαρίας Κορομηλά

Με τον Ρίτσο, “συναντηθήκαμε” πρώτη φορά πριν έξι
χρόνια, όντας ακόμα σε πολύ πρώιμο στάδιο όσον αφορά
την ενασχόλησή μου με το χώρο της λογοτεχνίας. Η πρώτη
μας “επαφή” έγινε, ακριβώς, με το έργο αυτό του Γιάννη Ρί-
τσου, το όποιο έκτοτε με συνοδεύει ως πηγή έμπνευσης.
Ακόμη θυμάμαι τον ενθουσιασμό και τον άκρατο θαυμασμό
που μου προκάλεσε η πρώτη ανάγνωση της «Σονάτας». Στην
αρχή μου φάνηκε ως ένα μακροσκελές ποίημα καθαρά ερω-
τικό, δομημένο πάνω στο δίπτυχο των εννοιών λήθη-θάνα-
τος. Έπρεπε να περάσει ένας χρόνος μελέτης του ως άνω
ποιήματος τγια να “αποκρυπτογραφήσω” τα βαθύτερα νοή-
ματά του, αυτά που ο ποιητής κρύβει πίσω από το επίτηδες
πρόχειρα δομημένο ερωτικό σκηνικό και το διαρκές πέπλο
του θανάτου και της λήθης, που απλώνεται στο «μεγάλο δω-
μάτιο παλαιού σπιτιού».

«Η Σονάτα του Σεληνόφωτος» αποτελεί την πρωιμότερη
(Ιούνης 1959) από τις μακροσκελείς συνθέσεις της «Τέταρ-
της Διάστασης», της ποιητικής συλλογής του Γιάννη Ρίτσου
που περιλαμβάνει τα λεγόμενα θεατρόμορφα ποιήματά του.
Τοποθετημένη τέταρτη κατά σειρά στη «Τέταρτη Διάσταση
(1956-1972)» με «Το Παράθυρο», τη «Χειμερινή Διαύγεια»
και το «Χρονικό» να προηγούνται, ενώ έπονται οι συνθέσεις
«Αγαμέμνων», «Ορέστης», «Το νεκρό σπίτι», «Η Επιστροφή
της Ιφιγένειας», «Κάτω απ’ τον ίσκιο του βουνού», «Χρυσό-

59



θεμις», «Περσεφόνη», «Ισμήνη», «Αίας», «Φιλοκτήτης», «Η
Ελένη», «Φαίδρα» και «Όταν έρχεται ο Ξένος». Η «Σονάτα του
Σεληνόφωτος» σηματοδοτεί μια νέα εποχή στο ποιητικό
έργο του Ρίτσου. Σ’ αυτήν, όπως και στις υπόλοιπες συνθέ-
σεις της ποιητικής αυτής συλλογής, ο ποιητής επιλέγει να
υιοθετήσει το προσωπείο της υποκριτικής. Έτσι, η Σονάτα
άρχεται με τον ποιητή να παραθέτει ως αφηγητής, μέσα σε
πέντε σειρές κυριολεκτικά, τις βασικές εκείνες πληροφορίες
που χρειάζεται ο αναγνώστης για να στήσει μέσα στο μυαλό
του το βασικό σκηνικό χώρο και χρόνο και να φανταστεί τα
κύρια πρόσωπα που θα διαδραματίσουν καίριο ρόλο εν συ-
νεχεία.

Πιο συγκεκριμένα, ο Ρίτσος μέσα στον μικρό αυτό και
κλεισμένο μέσα σε παρενθέσεις πρόλογο, μας ενημερώνει
πως ο όλος διάλογος -στην πραγματικότητα μονόλογος μιας
και το δεύτερο πρόσωπο δε μιλά καθόλου, γεγονός που γεν-
νά βάσιμες υποψίες περί ανυπαρξίας του- διαδραματίζεται
ένα ανοιξιάτικο βράδυ μέσα σε ένα δωμάτιο ενός παλιού
σπιτιού. Τα πρόσωπα είναι δύο, μια μαυροφορούσα ηλικιω-
μένη γυναίκα και ένας νέος. Η ηλικιωμένη μιλάει στο νέο ενώ
το δωμάτιο φωτίζεται μόνο από το φως του φεγγαριού, το
οποίο εισχωρεί στο χώρο από τα δύο παράθυρα.

Στο σημείο αυτό αξίζει να αναφερθεί ο ρόλος που δια-
δραματίζει το φεγγάρι στο σύνολο του ποιήματος. Το φεγ-
γάρι έχει καίρια θέση στη «Σονάτα», γεγονός που αποδεικνύ-
εται και από τον ίδιο τον τίτλο του έργου. Είναι αυτό που
υποκινεί την ηλικιωμένη να μιλήσει εκ βαθέων στον -ανύ-
παρκτο- νέο, είναι αυτό που συντονίζει το μονόλογό της,
είναι η αιτία της εγέρσεως των αναμνήσεών της, είναι αυτό
που τη «σώζει» κάθε φορά που τα λεγόμενά της -έχοντας ήδη
ξεπεράσει κατά πολύ τη σφαίρα του προσωπικού- εισχω-
ρούν πλέον με ψυχρότητα στα «έγκατα της ψυχής της». Πέ-
ρα όμως από τη συμβολή του φεγγαριού στην εξέλιξη του

60

δια-κριτικές ματιές στη λογοτεχνική έκφραση



μονολόγου της ηλικιωμένης, το φεγγάρι επιδρά και πάνω
στα αντικείμενα που βρίσκονται στο παλιό αυτό σπίτι άλ-
λοτε με ευεργετική (στίχος 13) και άλλοτε με μια σκληρή και
αμείλικτη ιδιότητα (στίχοι 6-9).

στίχοι 1-135
Ο μονόλογος της ηλικιωμένης, ο οποίος ντύνεται τον

υποθετικό μανδύα του διαλόγου, ξεκινά με τη φράση «Άφη-
σέ με να έρθω μαζί σου», φράση την οποία τη συναντάμε
συνεχώς μέσα στο ποίημα (ήτοι 15 φορές συνολικά). Η επα-
ναλαμβανόμενη αυτή φράση διαδραματίζει -όπως ακριβώς
και το φεγγάρι- ρόλο καθοριστικό στην εξέλιξη του μονο-
λόγου. Στην ουσία βοηθά τη Γυναίκα με τα Μαύρα να συνε-
χίζει την εξομολόγηση ζωής προς το Νέο. Δένει αρμονικά
τις σκέψεις της μεταξύ τους, μετριάζοντας κατά κάποιο τρό-
πο την απρόοπτη και απότομη εναλλαγή των αναμνήσεών
της. Παράλληλα, το παρακλητικό ύφος της εν λόγω φράσης
φανερώνει και την αδήριτη ανάγκη της ηλικιωμένης για ζωή
και συγκεκριμένα για μια ζωή την οποία ποτέ δεν έζησε. Γιατί
εν τέλει, ο Νέος, ο οποίος απλά φαίνεται να υπάρχει, αυτό
ακριβώς συμβολίζει, τη ζωή.

Με τη φράση, λοιπόν, αυτή ξεκινά η πρώτη από τις τρεις
ενότητες του μακροσκελούς μονολόγου της Γυναίκας, δί-
νοντας εξαρχής ένα τόνο μυστηριακό και ερωτικό στην όλη
ατμόσφαιρα. Η πρώτη αυτή ενότητα που θα αναλυθεί κα-
τωτέρω και περιλαμβάνει τους στίχους 1-135 “μυρίζει” έντο-
να μυρωδιά λήθης, μνήμης, φθοράς και θανάτου. Η ηλι-
κιωμένη απευθυνόμενη στο Νέο περιβάλλει το παλαιό σπίτι
μέσα σ’ ένα σκοτεινό σκηνικό θανάτου, όπου όλα τα αντικεί-
μενα (πιάνο, κουρτίνες, καρφιά, σουβάδες, καπέλο του πε-
θαμένου και άλλα πολλά) έχουν υποκύψει στη φθορά του
χρόνου, έχουν κατά κάποιο τρόπο πεθάνει. Το σπίτι ολό-
κληρο την επισκιάζει, της δημιουργεί άσχημα συναισθή-
ματα, φόβο και μια επιτακτική ανάγκη να το ξεφορτωθεί,

61

Γιάννης Ρίτσος



γιατί όπως ομολογεί και η ίδια, δεν αντέχει να το σηκώνει
στη ράχη της, δεν αντέχει πάντα να προσέχει και να στεριώ-
νει το κάθε τι ετοιμόρροπο. Το παλαιό σπίτι λειτουργεί στο
ποίημα σα σύμβολο της ζωής της ίδιας της Γυναίκας. Δείχνει
την περιορισμένη, μέσα σε προδιαγεγραμμένα όρια, ζωή
που βίωσε, την υποταγμένη στους τύπους της κοινωνίας.
Είναι η πηγή των αναμνήσεών της, είναι η “φυλακή” της, είναι
ένας χώρος μακριά από την αληθινή ζωή που βρίσκεται έξω
απ’ αυτό.

Μέσα στη πρώτη αυτή ενότητα, η ηλικιωμένη προβαίνει
και στις πιο ενδιαφέρουσες εξομολογήσεις της. Έτσι, αρχικά
παρακαλεί το Νέο να πάει μαζί του, όχι πολύ μακριά αλλά
«λίγο πιο κάτου, ως τη μάντρα του τουβλάδικου, ως εκεί που
στρίβει ο δρόμος και φαίνεται η πολιτεία τσιμεντένια και αέ-
ρινη, ασβεστωμένη με φεγγαρόφωτο, τόσο αδιάφορη και
άυλη, τόσο θετική σαν μεταφυσική». Στο σημείο αυτό, συ-
ναντούμε τον πρώτο από τους δύο Ύμνους του ποιητή στην
Πολιτεία (ο δεύτερος συναντάται στο τέλος της σύνθεσης).
Είναι γνωστό πως ο Γιάννης Ρίτσος, ασπάστηκε από πολύ
νωρίς τον ευρύτερο χώρο της Αριστεράς, ήδη από τον Ια-
νουάριο του 1927 όταν η κατάσταση της υγείας του επιδει-
νώθηκε (έπασχε από φυματίωση) και αναγκάστηκε να
παραμείνει για τρία χρόνια στο σανατόριο «Σωτηρία». Το
διάστημα αυτό υπήρξε ιδιαίτερα σημαντικό για την κοινω-
νική ευαισθητοποίηση του ποιητή, ο οποίος μυήθηκε στο
μαρξισμό και εισχώρησε στο χώρο της Αριστεράς. Έκτοτε,
οι ιδεολογικές του αντιλήψεις δεν άλλαξαν. Αυτές ακριβώς
τις ιδεολογικές του αντιλήψεις, ο Ρίτσος φροντίζει να εμφυ-
σήσει μέσα στα έργα του, χωρίς ωστόσο να γίνεται έρμαιο
της Αριστεράς αλλά αντίθετα τοποθετώντας σ’ αυτά ένα συ-
νονθύλευμα προσωπικών του ιδεολογιών και αριστερών πε-
ποιθήσεων. Τον επαναστατικό αυτόν Ρίτσο συναντούμε και
στο σημείο αυτό όπου ο ποιητής εξυμνεί την Πολιτεία περι-

62

δια-κριτικές ματιές στη λογοτεχνική έκφραση



γράφοντάς τη με όμορφα, “ανάλαφρα” επίθετα και δίνοντάς
της την ευεργεσία του ότι μέσα σ’ αυτή μπορεί κανείς να πι-
στέψει πως υπάρχει και δεν υπάρχει, πως ποτέ δεν υπήρξε,
δεν υπήρξε ο χρόνος και η φθορά του. Εν ολίγοις, η Πολιτεία
στα μάτια της ηλικιωμένης είναι η σωτηρία της από το χρό-
νο, τη φθορά, από την ίδια την ανθρώπινη ύπαρξη καθώς
στη Πολιτεία, λόγω του ανθρώπινου συνωστισμού, ξεχνάει
κανείς το μεμονωμένο της ύπαρξής του. Και αυτό ακριβώς
είναι το σημείο της Σονάτας, το οποίο πρέπει να μας προϊδε-
άσει πως το ποίημα δεν είναι ερωτικό, δεν είναι μια απλή
εξομολόγηση ζωής. Είναι κάτι πολύ παραπάνω. Είναι ένα κα-
θαρά κοινωνικό ποίημα.

Ιδιαίτερο ενδιαφέρον παρουσιάζει στην ενότητα αυτή η
πρώτη από τις τρεις παρεκβάσεις της σύνθεσης, ήτοι αυτή
που αφορά την «ξεκοιλιασμένη πολυθρόνα» (στίχος 44). Τη
στιγμή που η Γυναίκα με τα Μαύρα περιγράφει στο Νέο το
πόσο πολύ έχει παλιώσει το σπίτι τούτο, φαίνεται πως μια
«λουρίδα φεγγάρι» έπεσε στην παλιά πολυθρόνα. Αυτή
ακριβώς η διαπίστωση ωθεί την ηλικιωμένη να προβεί σ’ ένα
παραλήρημα, σε μία βουτιά στις αναμνήσεις της και να πει
πόσο αναπαυτική ήταν αυτή η πολυθρόνα πριν χρόνια. Και
ενώ αρχικά μιλά για την πολυθρόνα, βουτάει ακόμα πιο
πολύ μέσα στη μνήμη της και πιάνεται από την ανάμνηση
περί ιδιοτροπίας της στα μαντίλια. Μας φανερώνει πως
«πάντα της είχε μανία με τα μαντήλια», όχι όμως για να τυλί-
ξει τίποτα ή να τα κουνήσει σε κάποιο αποχαιρετισμό.

Στο σημείο αυτό πρέπει να τονιστεί -κατά την άποψή
μου- η εικόνα που δημιουργεί ο επαναστατικός Ρίτσος, ο Ρί-
τσος που αγαπά και πονά την εργατική τάξη. Πρόκειται για
τους στίχους 54-60, όπου ο ποιητής εξυμνεί την εργατική
τάξη και παράλληλα μας φανερώνει με εντελώς έμμεσο
τρόπο το πόσο απείχε η ζωή της Γυναίκας από την εργατική
ζωή, αφού ποτέ της δε χρησιμοποίησε τα μαντήλια της για

63

Γιάννης Ρίτσος



να δέσει σπόρους λουλουδιών ή χαμομήλι μαζεμένο με το
λιόγερμα (λέξη-εικόνα που ο Ρίτσος τη χρησιμοποιεί πολύ
συχνά στα έργα του ωσάν να της έχει αδυναμία) ή για να το
δέσει όπως δένουν το σκουφί τους οι εργάτες. Η ζωή της δεν
απαιτούσε τέτοιες ενέργειες, γεγονός που επιβεβαιώνεται
και απ’ το ότι ποτέ της δε φόρεσε γυαλιά διότι πολύ απλά δε
χρειάστηκε ποτέ να κουράσει τα μάτια της. Η ζωή της ήταν
άνετη με την ίδια να ανήκει στην αστική τάξη.

Και ενθυμούμενη η Γυναίκα με τα Μαύρα ότι πλέον μόνο
διπλώνει τα μαντήλια της πολλές φορές απλά για να έχει με
κάτι να ασχολείται, γυρίζει ακόμα πιο πολύ πίσω στο παρελ-
θόν της. Αυτή τη φορά θυμάται την παιδική της ηλικία, όταν
ήταν ακόμα μικρό κοριτσάκι γεμάτο αθωότητα και παρακο-
λουθούσε μαθήματα μουσικής παιδείας. Ακόμα μια ένδειξη
που φανερώνει την κοινωνική θέση της Γυναίκας. Ξαφνικά,
ξυπνά απ’ αυτή την αναδρομή στο παρελθόν και επιστρέφει
στην αιτία του ταξιδιού της μες τη μνήμη: την πολυθρόνα,
που πλέον δεν είναι άνετη, τ’ αντίθετο μάλιστα, σκουρια-
σμένη και ξεκοιλιασμένη.

Στους επόμενους στίχους, και δη στους 74-101, η παρέκ-
βαση της πολυθρόνας έχει πια τελειώσει και η γριά δημιουρ-
γεί με το μονόλογό της πάλι ένα κλίμα ερωτισμού (στίχος 77)
για να καταλήξει εν τέλει να ομολογήσει την προσωπική της
επικοινωνία με το Θεό (στίχοι 83 και επόμενοι). Ο Ρίτσος
στον πρόλογο μας ενημέρωσε με υποτιμητικό ύφος πως η
Γυναίκα με τα Μαύρα είναι ποιήτρια και δη ποιήτρια θρη-
σκευτικού περιεχομένου, γεγονός που συνηγορεί υπέρ της
θρησκοληψίας της. Και είναι αυτή ακριβώς η θρησκοληψία
της σε συνδυασμό με το συντηρητικό τρόπο ζωής που της
επέβαλε η κοινωνική της θέση να αρνηθεί το νεανικό έρωτα,
αφού πολλούς νέους θυσίασε προκειμένου να παραμείνει
αγνή.

Θεωρώ στο σημείο αυτό πως είναι πολύ σημαντικό το

64

δια-κριτικές ματιές στη λογοτεχνική έκφραση



νόημα που κρύβεται μέσα στις δύο παρενθέσεις: «(που
έκανα πως δεν τα βλεπα)», «(κι αλήθεια δεν τα βλεπα)». Φα-
νερώνουν οι παρενθέσεις αυτές, ακριβώς τον αγώνα της
γριάς να νικήσει τον ερωτικό πειρασμό, τον τόσο αυθόρ-
μητο και φυσικό όταν κάποιος είναι νέος. Κι εν τέλει τον νί-
κησε, διότι μέσα απ’ τον αγώνα της ν’ αρνηθεί τον έρωτα,
οδηγούνταν -όπως ομολογεί η ίδια- σε μία αποθέωση αρνη-
μένων άστρων ακολουθώντας το δρόμο προς τα πάνω, το
δρόμο δηλαδή του Θεού («θέ μου, τι μάτια πάναστρα...
άλλος δρόμος δε μου ’μενε παρά μονάχα προς τα πάνω ή
προς τα κάτω»).

Και ενώ όλα τα χρόνια της ζωής της αγωνίστηκε με επι-
τυχία να μην ενδώσει σ’ όλα εκείνα τα «ηλιοκαμένα σώματα»
που θαύμαζε, έρχεται τώρα στο όψιμο στάδιο της ζωής της
να μας πει μ’ απογοήτευση πως «δε φτάνει». Μετανιώνει που
τόσα χρόνια έμεινε μόνη και πάναγνη, ουσιαστικά αφιερω-
μένη στο Θεό, στον οποίο είχε αφιερώσει εκτός από τον
εαυτό της και την ποίησή της (σε αντίθεση με την ποίηση
του Ρίτσου που είναι στρατευμένη) και παρακαλεί το Νέο να
την αφήσει να πάει μαζί του, με τη στερνή ελπίδα να γευτεί
τώρα όσα αρνήθηκε, πριν να είναι πια πολύ αργά. Τελειώνει
η ενότητα αυτή με την επιστροφή στο σπίτι που πια έχει πα-
λιώσει, έχει χτικιάσει.

Προτού κλείσουμε αυτό το πρώτο μέρος, θέλω να ανα-
φερθώ σε μία από τις αγαπημένες μου εικόνες του ποιήμα-
τος, η οποία χαρακτηρίζεται από παραστατικότητα και
σουρεαλισμό: «η μεταμέλεια, λένε, φοράει ξυλοπάπουτσα».
Δηλώνεται με το στίχο αυτό, η δύναμη των τύψεων για όσα
κάποιος έχει κάνει, στην περίπτωση βέβαια της ηλικιωμένης
γυναίκας, για όσα δεν έχει κάνει, δεν έχει ζήσει, οι οποίες έρ-
χονται μες τη μνήμη, ωσάν να φοράνε ξυλοπάπουτσα και
την περπατούν κάνοντας θόρυβο, εμποδίζοντας τον άν-
θρωπο να ξεχάσει, να ξεχαστεί.

65

Γιάννης Ρίτσος



στίχοι 135-160
Περνούμε τώρα στη δεύτερη από τις τρεις παρεκβάσεις,

στις οποίες προβαίνει η Γυναίκα κατά την εξέλιξη του εξο-
μολογητικού της μονολόγου, τη σχετική με την αρκούδα. Η
αρκούδα, ουσιαστικά, είναι η ίδια. Κι η αρκούδα έχει γεράσει
και είναι πλέον κουρασμένη, όπως ακριβώς και αυτή. Πο-
ρεύεται πλέον μες τη «σοφία της μοναξιάς της», την εμπειρία
δηλαδή που απέκτησε ζώντας μια μοναχική ζωή χωρίς σκο-
πό και χωρίς αιτία. Η γερασμένη πλέον αρκούδα, η οποία
έχει κουραστεί να διασκεδάζει τον κόσμο και να υπακούει
στον Αρκουδιάρη, θέλει κυριολεκτικά να παραιτηθεί απ’
αυτή την υποδουλωμένη ζωή. Θέλει να πλαγιάσει στο χώμα,
αφήνοντας τους θεατές να την πατάνε στην κοιλιά. Φανερώ-
νεται εδώ η επιθυμία της ηλικιωμένης γυναίκας να παραιτη-
θεί από τη ζωή της, η οποία πάντα ήταν τυποποιημένη. Έχει
κουραστεί κι αυτή, όπως κι η αρκούδα, να ευχαριστεί τους
άλλους και θέλει έστω αυτή την ύστατη στιγμή να κάνει την
επανάστασή της διά της παραιτήσεως, αν και γνωρίζει πως
αυτό θα οδηγήσει στο τέλος της.

Και ενώ φαίνεται σίγουρη και αποφασισμένη να παραι-
τηθεί από τον τρόπο ζωής που άλλοι της έχουν επιβάλλει, η
αρκούδα εν τέλει σηκώνεται από το χώμα και υπακούει στον
Αρκουδιάρη, χαμογελάει σ’ αυτούς που της ρίχνουν πεντα-
ροδεκάρες και λέει συνεχώς ευχαριστώ. Στροφή ξανά στον
παλιό τρόπο ζωής, τον οποίο δεν μπορούν μήτε η αρκούδα
μήτε η γριά να αποφύγουν. Η ανάγκη για επιβίωση και η δύ-
ναμη της συνήθειας ξεπερνούν την ανάγκη για ελευθερία.
Αυτά τα δύο ματαιώνουν την επανάσταση της αρκούδας-
γριάς και ας ξέρουν πολύ καλά και οι δύο πως αυτό είναι
λάθος. Δεν μπορούν να πάνε κόντρα στη φύση τους σ’ αυτό
το όψιμο στάδιο της ζωής τους, όσο και να το θέλουν. Εξάλ-
λου, «οι αρκούδες που γεράσανε το μόνο που έμαθαν να
λένε είναι: ευχαριστώ, ευχαριστώ».

66

δια-κριτικές ματιές στη λογοτεχνική έκφραση



στίχοι 161-215
Περνούμε στην τρίτη και τελευταία ενότητα του ποιήμα-

τος. Παράλληλα, περνούμε και στην τρίτη παρέκβαση, τη
σχετική με την κατάδυση στο βυθό. Πρόκειται για την αγα-
πημένη μου ενότητα, δεδομένου ότι περιλαμβάνει και την
κορύφωση του «εξαίσιου ίλιγγου». Ας τη δούμε αναλυτικό-
τερα:

Αφού η ηλικιωμένη γυναίκα μίλησε και για τη γριά αρ-
κούδα, που στην πραγματικότητα συμβολίζει την ίδια, έρχε-
ται στο σημείο αυτό να μας πει, για μια ακόμα φορά, πως το
σπίτι αυτό την πνίγει. Για να γίνει μάλιστα πιο πειστική όσον
αφορά τον πνιγμό της παρομοιάζει τη κουζίνα με το βυθό
της θάλασσας. Δεν είναι τυχαίο ότι επιλέγει το χώρο αυτό,
καθώς εκεί μια γυναίκα, ως κυρία του οίκου της, περνάει τον
περισσότερο χρόνο της. Μέσα σ’ αυτή τη μεγάλη παρομοί-
ωση η ηλικιωμένη βρίσκει την ευκαιρία για μικρότερες πα-
ρομοιώσεις. Έτσι, παρομοιάζει τα μπρίκια με μάτια μεγάλων
ψαριών, τα πιάτα με μέδουσες. Εν συνεχεία, περιγράφει τον
αργό πνιγμό της, την ανικανότητά της να ανέβει στην επι-
φάνεια και μέσα σ’ όλη αυτή, την υπό άλλες συνθήκες αγχώ-
δη κατάσταση, εκείνη αναρωτιέται τι θα σκέφτεται κάποιος
αν βρίσκεται από πάνω, «τάχα πως πνίγεται κάποιος ή πώς
ένας δύτης ανιχνεύει τους βυθούς;»

Όμως, ο πνιγμός λειτουργεί και ευεργετικά για την ποι-
ήτρια, καθώς αρκετές φορές ανακαλύπτει στο βάθος του
βυθού «κοράλλια και μαργαριτάρια και θησαυρούς ναυαγι-
σμένων πλοίων... κοράλλια και μαργαριτάρια και ζαφείρια».
Όλα αυτά δεν είναι παρά η ποίησή της, το ποιητικό της έργο.
Είναι γνωστό πως η καλλιτεχνική έμπνευση είναι πιο δυνατή
σε δύσκολες στιγμές. Έτσι και ο πνιγμός και οι εν γένει δυ-
σκολίες και στενοχώριες που βιώνει η ηλικιωμένη ποιήτρια,
τη βοηθούν να δημιουργεί, να εμπλουτίζει τις «δυο τρεις εν-
διαφέρουσες ποιητικές συλλογές θρησκευτικής πνοής» που

67

Γιάννης Ρίτσος



έχει εκδώσει. Οι επόμενοι δύο στίχοι: «μονάχα που δεν ξέρω
να τα δώσω - όχι τα δίνω / μονάχα που δεν ξέρω αν μπορούν
να τα πάρουν - πάντως εγώ τα δίνω» αναφέρονται στην απο-
στολή και στην αγωνία που βιώνει ο κάθε ποιητής και που
δεν είναι άλλη από την προσφορά του έργου του στο κοι-
νωνικό σύνολο. Έχει χρέος να προσφέρει το έργο του στην
κοινωνία, δεν έχει το δικαίωμα να το κρατά μόνο για προ-
σωπική του απόλαυση και γνώση, ακόμα και αν η κοινωνία
δεν το αποδεχτεί. Αυτό είναι το χρέος του ποιητή, σ’ αντί-
θεση με τη γριά που μας διαβεβαίωσε πρωτύτερα πως οι έν-
δοξοι στίχοι που έγραφε στα γόνατα του Θεού θα μείνουν
λαξευμένοι σ’ άμεμπτο μάρμαρο, μακριά από τους ανθρώ-
πους.

Θα πρέπει ο Νέος να κουνήθηκε και να δημιουργήθηκε
στη Γυναίκα η εντύπωση πως φεύγει, οπότε του λέει «Μια
στιγμή, να πάρω τη ζακέτα μου. / Τούτο τον άστατο καιρό,
όσο να ’ναι πρέπει να φυλαγόμαστε», στίχος που ευθύς προ-
δίδει τη βαθιά κοινωνική χροιά του ποιήματος αυτού. Εν
ακολουθία χάνεται και πάλι στις σκέψεις της. Αυτή τη φορά
μοιάζει να έχει τρελαθεί, διότι σηκώνει το φλιτζάνι του καφέ
από το τραπέζι και βλέπει μια τρύπα και το ίδιο το φεγγάρι
μοιάζει σαν μια τρύπα (αρνητική όψη του φεγγαριού εδώ),
το οποίο έχει μια δύναμη μαγνητική που σε ελκύει επικίν-
δυνα. Έτσι τα φαντάζεται τα δύο αυτά στοιχεία η «Γυναίκα
με τα Μαύρα», η οποία πλέον μας εκλιπαρεί να μην κοιτούμε
το φεγγάρι γιατί θα πέσουμε μέσα του.

Το ψυχολογικό αυτό παραλήρημα της ηλικιωμένης κο-
ρυφώνεται με τον εξαίσιο ίλιγγο που βιώνει, τον εντελώς πα-
ράλογο, χωρίς καμία λογική εξήγηση. Μια καθαρά μεταφυ-
σική εικόνα, η οποία ταιριάζει απόλυτα στον τίτλο της ποι-
ητικής συλλογής που ανήκει «Η Σονάτα του Σεληνόφωτος»
και ο οποίος είναι «Τέταρτη Διάσταση». «Τέταρτη διάσταση»
είναι η διάσταση που μπορεί να αποκτήσουν τα πράγματα

68

δια-κριτικές ματιές στη λογοτεχνική έκφραση



αποδεσμευμένα από τους περιορισμούς που επιβάλλουν οι
καθοριστικές της ίδιας τους της ύλης διαστάσεις.

Ουσιαστικά, ο ίλιγγος είναι η αρχή του τέλους, του δικού
της τέλους με την έννοια του θανάτου. Η ίδια δηλώνει πως
η θέση της είναι το ταλάντευμα, με την έννοια ότι ποτέ δεν
μπόρεσε βαθιά μέσα της να κρατήσει μια ισορροπία στη
ζωή της, πάντα θα έγερνε μία από τη μία πλευρά και μία από
την άλλη. Ουδεμία σταθερότητα. Γι’ αυτό άλλωστε δεν την
ενοχλεί ο ίλιγγος, δεν την ενοχλεί το “πέσιμο”, τα έχει όλα
αυτά συνηθίσει, τα έχει ενστερνιστεί σαν τρόπο ζωής.

Και σαν ξαφνικά να ξύπνησε από το παραλήρημά της και
μη θέλοντας να την παρεξηγήσουμε, ταυτίζει τον ίλιγγο με
τους συχνούς πονοκεφάλους που έχει.

Όλος αυτός ο μονόλογος τελειώνει με την ηλικιωμένη
να αναιρεί την επί 15 φορές επαναλαμβανόμενη παράκληση
της προς το Νέο να πάει μαζί του, αφού τελικά δηλώνει πως
δε θα έρθει και τον καληνυχτεί. Λέει, βέβαια, πως θα βγει αρ-
γότερα γιατί πρέπει να δει επιτέλους την Πολιτεία. Και εδώ
ακριβώς κείτεται ο δεύτερος Ύμνος του Ρίτσου στην Πολι-
τεία, δείχνοντας ακόμα μια φορά την αγάπη του στην εργα-
τική τάξη που έχει ροζιασμένα χέρια, που ορκίζεται στο
ψωμί και στη γροθιά της και που όλους μας αντέχει. Η Γυ-
ναίκα πρέπει να ακούσει τα βήματα της Πολιτείας, να απο-
μακρυνθεί από το παλιό σπίτι και τον συντηρητικό τρόπο
ζωής της, τον οποίο έχει πια μετανιώσει. Δε θέλει πια να
ακούει ούτε τα βήματα του Νέου, ούτε τα βήματα του Θεού
ούτε τα δικά της βήματα. Τα αρνείται όλα. Ο μονόλογος κλεί-
νει με τη λέξη «Καληνύχτα».

Επιστρέφει ο Ρίτσος, σαν αφηγητής, για να μας δώσει και
πάλι τις τελευταίες αυτή τη φορά σκηνικές πληροφορίες. Με
το που τέλειωσε την εξομολόγησή της η γριά, το φεγγάρι
κρύφτηκε και το δωμάτιο σκοτείνιασε, γεγονός που αποδει-
κνύει το βοηθητικό στην εξέλιξη του μονολόγου ρόλο του.

69

Γιάννης Ρίτσος



Ο ποιητής μας πληροφορεί πως όλη τούτη τη σκηνή τη συ-
νόδευε η «Σονάτα του Σεληνόφωτος» του Μπετόβεν, μόνο
το πρώτο μέρος. Ο Νέος που έχει φύγει πλέον από το σπίτι,
νιώθει απελευθερωμένος και συνοψίζοντας τα όσα άκουσε
θα πει «Η παρακμή μιας εποχής». Φράση διόλου ανάρμοστη
δεδομένου ότι σαν νέος δεν μπορεί να καταλάβει το βάθος
των όσων είπε η γριά, η οποία μπορεί να μην έζησε όπως
ήθελε, ωστόσο έχει αποκτήσει τη σοφία των χρόνων. Ο ποι-
ητής επιλέγει να μη μας πει αν τελικά η Γυναίκα βγήκε από
το σπίτι, διότι δεν είναι και τόσο σημαντικό αν άλλαξε τρόπο
ζωής στα τελευταία χρόνια της. Το μόνο που ουσιαστικά μας
αποκαλύπτει είναι πως η «Γυναίκα» μετανιώνει για αυτή την
εκ βαθέων εξομολόγηση στην οποία προέβη, δεδομένου ότι
ο Νέος λόγω της ηλικίας του δεν κατάλαβε τη σημασία της.
Εξάλλου, ήταν λόγια απολογισμού μιας μετανιωμένης, μο-
ναχικής ζωής χωρίς καμία πράξη. Στο τέλος, ο ποιητής παρα-
θέτει ένα απόσπασμα από την ομώνυμη μουσική σύνθεση
του Μπετόβεν.

«Η Σονάτα του Σεληνόφωτος» έγινε η “αιτία” ο Γιάννης
Ρίτσος να κερδίσει το Κρατικό Βραβείο Ποίησης. Ποίημα
βαθιά κοινωνικό, με περίτεχνο λεξιλόγιο και παραστατικές
εικόνες («κι αυτή την πάλλευκη άχνα απ το φεγγάρι που ναι
σα μια μεγάλη συνοδεία ασημένιων κύκνων»), με έντονη τη
μυρωδιά της λήθης και της μετάνοιας, δημιούργει αμφιλε-
γόμενα συναισθήματα στον αναγνώστη, ο οποίος ακούγο-
ντας αυτή τη στερνή εξομολόγηση της ηλικιωμένης, η οποία
λυπάται και μετανιώνει για τον τρόπο ζωής της, εν τέλει τα-
λαντεύεται, όπως ακριβώς και η Γυναίκα, για το αν θα πρέπει
να την επικρίνει ή να τη λυπηθεί. Εξαιρετικά τραγικό πρό-
σωπο η ηλικιωμένη, η οποία έρχεται τώρα, στο τελευταίο
στάδιο της ζωής της -όπου πλέον τίποτα δεν αλλάζει και
όλες οι ευκαιρίες για μεταστροφή έχουν χαθεί- να μας εξο-
μολογηθεί με ειλικρίνεια τη δυστυχία της για τον τρόπο που

70

δια-κριτικές ματιές στη λογοτεχνική έκφραση



έζησε, το μοναχικό και τυποποιημένο. Κι η ίδια το γνωρίζει,
γι’ αυτό εξάλλου δεν ακολούθησε το Νέο και προφανώς δε
βγήκε πότε από το σπίτι που την στοιχειώνει και την πλακώ-
νει, γεγονός που εντείνει την τραγικότητα της. Μια αργοπο-
ρημένη, άσκοπη εξομολόγηση εν τέλει «Η Σονάτα του
Σεληνόφωτος».

71

Γιάννης Ρίτσος



Η αξιοποίηση του µύθου της Ελένης
από τον Γ. Σεφέρη στο οµώνυµο ποίηµα
του Μανόλη Μαυρακάκη

Η θεωρία της πρόσληψης εξετάζει το «διάλογο» που
αναπτύσσεται µεταξύ των έργων της αρχαίας και της µο-
ντέρνας λογοτεχνίας, προσπαθώντας να καταρρίψει τα στε-
γανά ανάµεσα στο έργο και τον αναγνώστη. Εξετάζει, ε-
πίσης, τόσο τον τρόπο προσέγγισης, όσο και το ίδιο το αντι-
κείµενο των κλασικών σπουδών. Έτσι, µέσα από αυτή τη µε-
λέτη αποδεικνύεται η διαχρονική επιρροή της αρχαιότητας
στον σύγχρονο λογοτεχνικό κόσµο, καθώς αναπτύσσεται
µια αµφίδροµη σχέση ανάµεσα στο κείµενο του παρελθό-
ντος και στο κείµενο που διαµορφώνεται από την επανα-
πρόσληψή του. Με βάση αυτή τη θεωρία θα προσπαθή-
σουµε να προσεγγίσουµε τον τρόπο που χειρίζεται ο Γιώρ-
γος Σεφέρης τον µύθο της Ελένης, όπως αυτός παρουσιάζε-
ται στην αρχαιότητα και ειδικότερα στην τραγωδία του Ευρι-
πίδη «Ελένη».

Αρχικά, ο Ευριπίδης, σύµφωνα µε την ιστορία που περι-
γράφει στην τραγωδία του, θεωρεί ότι η Ελένη δεν πήγε
ποτέ στην Τροία µαζί µε τον Πάρη. Ο θεός Ερµής την πήρε
και την οδήγησε στην Αίγυπτο, όπου διέµενε στο παλάτι του
βασιλιά της Αιγύπτου Πρωτέα. Ο Πάρης έκλεψε το είδωλο
της Ελένης, µια ψεύτικη Ελένη, νοµίζοντας, όµως, ότι έχει
µαζί του την αληθινή. Σύµφωνα µε τον µύθο το οµοίωµα

72



αυτό το είχε κατασκευάσει η Ήρα, για να εκδικηθεί τον Πάρη
καθώς σε διαγωνισµό οµορφιάς ανάµεσα στις τρεις θεές,
Αφροδίτη, Αθηνά και Ήρα, ο Πάρης επέλεξε την Αφροδίτη,
επειδή εκείνη µε τη σειρά της του είχε υποσχεθεί ως αντάλ-
λαγµα την Ελένη. Οι Έλληνες, λοιπόν, επί δέκα χρόνια πολε-
µούσαν για µια ψεύτικη Ελένη, αφού η πραγµατική βρι-
σκόταν στην Αίγυπτο. Την ίδια εκδοχή συναντάµε, όπως επι-
σηµαίνει ο Lesky (1990) σ. 541, και σε ένα ποίηµα που έ-
γραψε ο λυρικός ποιητής Στησίχορος µε τίτλο «Παλινωδία»,
αλλά και στην Ιστορία του Ηροδότου (2, 112, «Συµβάλλοµαι
δὲ τοῦτο τὸ ἱρὸν εἶναι Ἑλένης τῆς Τυνδάρεω, καὶ τὸν λόγον
ἀκηκοὼς ὡς διαιτήθη Ἑλένη παρὰ Πρωτέϊ») αναφέρεται η πα-
ρουσία της Ελένης στην Αίγυπτο (Lesky 1990, σ. 541).

Ο Σεφέρης βασίζει το ποίηµά του «Ελένη» στην οµώ-
νυµη τραγωδία του Ευριπίδη. Το ποίηµα του Σεφέρη, όπως
επισηµαίνει ο Πιερής (2004, σ. 399-413), άρχισε να προετοι-
µάζεται ένα χρόνο πριν από την επίσκεψη του ποιητή στις
Πλάτρες. Στην αγορά του Βαρωσιού στις 18 Νοεµβρίου 1953
ο ποιητής άκουσε για πρώτη φορά τη φράση «Τ’ ἀηδόνια δε
σ’αφήνουν να κοιµηθεῖς τὸ Μάη (στις Πλάτρες)». Η επίκληση
του Τεύκρου στο αηδόνι (στ. 2-3, 23, 54) θυµίζει το πρώτο
στάσιµο της ευριπίδειας τραγωδίας, όπου οι Ελληνίδες
σκλάβες του χορού ζητούν από το αηδόνι να τις συνοδεύσει
στο θρήνο τους (Ευρ. Ελ., 1106-1116). Έτσι, το θέµα του αη-
δονιού µεταφέρει από την αρχή ένα θρηνητικό τόνο στο
σύγχρονο ποίηµα. Βέβαια, τις Πλάτρες τις επισκέφτηκε ένα
χρόνο αργότερα, το ποίηµα όµως ξεκίνησε, σύµφωνα µε τον
Πιερή (2004, σ. 413), από την πρώτη στιγµή που ο ποιητής
πάτησε το πόδι του στο νησί, καθώς αισθάνθηκε ότι υπάρ-
χουν αναλογίες ανάµεσα στη δική του µοίρα και εκείνη του
µυθικού Τεύκρου. Βέβαια, η επίδραση της οµώνυµης τρα-
γωδίας του Ευριπίδη στον Σεφέρη είναι εµφανής από την
αρχή του ποιήµατος, καθώς αντιγράφει και τους σχετικούς

73

Γιώργος Σεφέρης



στίχους από την Ελένη του Ευριπίδη. Δεν πρόκειται, φυσικά,
για µια απλή αντιγραφή, όπως επισηµαίνει ο Πιερής (2004,
σ. 413), καθώς παράλληλα ο ποιητής καταθέτει και τα πρώτα
δείγµατα στιχουργηµένων σκέψεων, ενώ καθορίζει από την
αρχή το θέµα της απάτης και του δόλου των θεών που απο-
τελούν την πραγµατική αιτία και καταδεικνύουν την ηθική
του Τρωικού πολέµου. Άλλωστε, την εποχή που ο ποιητής
επισκέπτεται την Κύπρο αρχίζει να µελετά, σύµφωνα µε την
Καστρινάκη (2009, σ. 113-114), την αρχαία τραγωδία εντο-
πίζοντας εντυπωσιακές παραλληλίες µε τη ζωή του.

Η «Ελένη» του Ευριπίδη αποτελεί αναµφίβολα την πηγή
έµπνευσης του ποιητή και µάλιστα στο συγκεκριµένο ποί-
ηµα διακριτική θέση κατέχει ο διάλογος του µύθου της αρ-
χαίας τραγωδίας µε το δράµα του καιρού του, όπως επιση-
µαίνει ο Δάλλας (1989, σ. 83-84). Τόσο ο τίτλος του ποιήµα-
τος και τα περικείµενά του όσο και το θέµα µε τη φρίκη του
πολέµου που παρουσιάζεται µε ιδιαίτερα ωµό τρόπο απο-
τελούν επιρροές από τον Ευριπίδη. Επίσης, ορισµένοι στίχοι
παρουσιάζονται αυτούσιοι («Τι είναι θεός;», «τι µη θεός; και
τι τ’ αναµεσό τους», «για ένα κυµάτισµα λινό, για µια νε-
φέλη»), ενώ η νοηµατική τους συνάφεια είναι προφανής.
Όπως στο µύθο έτσι και τώρα πολεµήσαµε για µια απατηλή
και άπιαστη, άσαρκη ιδέα (Γ. Δάλλας 1989, σ. 84). Ο Σεφέρης
στην «Ελένη» θα µεταθέσει τα ιστορικά και πολιτικά δρώ-
µενα στο επίπεδο της τραγωδίας, όπως χαρακτηριστικά
αναφέρει ο Ορφανίδης (1985, σ. 178). Στο µύθο της Ελένης,
όπως παρουσιάζεται από τον τραγικό ποιητή, ο Σεφέρης δι-
είδε τον αγώνα και το δράµα της Κύπρου για εθνική αποκα-
τάσταση και την τραγική του κατάληξη. Οι τελευταίοι µά-
λιστα στίχοι του ποιήµατος έχουν µια σαφή πολιτική διά-
σταση, όπως χαρακτηριστικά επισηµαίνει ο Ορφανίδης
(1985, σ. 183). Ειδικότερα, εκφράζουν τη µαταίωση από ένα
πόλεµο στον οποίο οδηγήθηκε και σφαγιάστηκε ο ελληνι-

74

δια-κριτικές ματιές στη λογοτεχνική έκφραση



σµός, περιµένοντας µάταια τη δικαίωση. Οι στίχοι αυτοί εκ-
φράζουν το µέγεθος του κενού, της απάτης και του δόλου,
που συνοδεύουν την ιστορική και πολιτική πορεία του ελ-
ληνισµού ύστερα από τον πόλεµο.

Άλλο δάνειο του Σεφέρη είναι ο Τεύκρος. Ο Σεφέρης γε-
νικά θεωρεί ότι η ποίηση αποτελεί µια µορφή διαλόγου µε-
ταξύ ζωντανών ανθρώπων (P. Mackridge 2004, σ. 93). Στην
«Ελένη» ο Τεύκρος αναλαµβάνει να µεταφέρει τα λόγια και
τις σκέψεις του ποιητή, καθώς ο Σεφέρης λόγω έλλειψης αυ-
τοπεποίθησης και πίστης απέφευγε να επιδεικνύει τις προ-
φητικές του ιδιότητες µε τη δική του φωνή, µε αποτέλεσµα
να έχουµε το οξύµωρο ένα νεκρό πρόσωπο να παρουσιά-
ζεται µε τη ζωντανή του φωνή. Έτσι, προσδίδει µεγαλύτερο
κύρος και βαρύτητα στα λόγια του και, παράλληλα, τα καθι-
στά πιο αντικειµενικά.

Μια άλλη εκδοχή του Τεύκρου που επισηµαίνει η Κα-
στρινάκη (2009, σ. 112-113) είναι ο «ερωτευµένος» Τεύκρος.
Στην αρχή του ποιήµατος του Σεφέρη («Τυφλή φωνή... φι-
λήµατα») το σκηνικό αποπνέει µια ερωτική ατµόσφαιρα,
κάτι που είναι φυσιολογικό, καθώς πρωταγωνίστρια είναι η
Ελένη η πιο όµορφη γυναίκα σύµφωνα µε το µύθο, η οποία
περιγράφεται από τον ποιητή µε αισθησιακό τρόπο («Με το
βαθύ στηθόδεσµο...µεγάλα βλέφαρα»). Επίσης, τα γεγονότα
διαδραµατίζονται στην Κύπρο, το νησί της Αφροδίτης, της
θεάς της οµορφιάς και του έρωτα η οποία σύµφωνα µε τον
µύθο αναδύθηκε από τα νερά της Πάφου.

Στον Τεύκρο, µάλιστα, ο Σεφέρης εντοπίζει πολλές οµοι-
ότητες µε τον εαυτό του, καθώς και οι δυο εξόριστοι από την
πατρίδα τους επισκέπτονται την Κύπρο. Στο ποίηµά του, βέ-
βαια, ο Σεφέρης προάγει τον Τεύκρο σε πρωταγωνιστή, σε
αντίθεση µε τον Ευριπίδη που του δίνει δευτερεύοντα ρόλο,
καθώς στην τραγωδία πρωταγωνιστικό ρόλο έχει η Ελένη.
Η αναβάθµιση, λοιπόν, του Τέκρου εξηγείται τόσο από το γε-

75

Γιώργος Σεφέρης



γονός ότι λειτουργεί ως φερέφωνο του ποιητή όσο και λόγω
των παραλληλιών που έχει µαζί του.

Ο Σεφέρης αναφέρεται και στον Αίαντα, τον ετεροθαλή
αδερφό του Τεύκρου για να προβάλει, επίσης, τον αδελφο-
κτόνο εµφύλιο πόλεµο. Η αναφορά στον Αίαντα είναι τρι-
πλή, µια έµµεση («Κι ο αδερφός µου;») και δυο άµεσες, από
τις οποίες µόνο η πρώτη αναφέρεται στο θάνατό του («στο
στερνό σπαθί ενός Αίαντα»). Ο Αίαντας είχε σκοτωθεί πέ-
φτοντας πάνω στο ξίφος του, γιατί εξοργίστηκε µε τους Α-
χαιούς, όταν τα όπλα του νεκρού Αχιλλέα δόθηκαν στον Ο-
δυσσέα και όχι στον ίδιο. Είχε προηγηθεί, όµως, η απόπειρά
του να δολοφονήσει τους αρχηγούς των Αχαιών αλλά και η
επέµβαση της Αθηνάς που του προκάλεσε πνευµατική δια-
ταραχή, µε συνέπεια να αυτοκτονήσει από ντροπή. Ουσια-
στικά, ο Αίαντας πεθαίνει πολεµώντας ενάντια στο δικό του
στρατόπεδο, όπως επισηµαίνει η Καστρινάκη (2009, σ. 116).
Τάσσεται στο πλευρό των εχθρών του και εναντίον των
όµαιµών του. Η Καστρινάκη (2009, σ. 117), µάλιστα, αναφέ-
ρει ότι αυτό φαίνεται και από το γεγονός ότι ο Σεφέρης τον
τοποθετεί στον ίδιο στίχο µε τους Τρώες («ή κάποιος Αίαντας
ή Πρίαµος ή Εκάβη;»). Αλλά και η αναφορά στον Τοξότη
ίσως παραπέµπει, σύµφωνα µε την Καστρινάκη (2009, σ.
117) στον εµφύλιο πόλεµο. Ο Τοξότης συµβολίζει ίσως τον
Τεύκρο («Ήµουν κι εγώ στον πόλεµο τοξότης»), ενώ ο Σκορ-
πιός θεωρείται ζώδιο αναβρασµού και διάλυσης, πηγή πο-
λέµου και διχόνοιας. Το ότι οι συγκεκριµένες αναφορές
αποπνέουν κλίµα εµφύλιου πολέµου φαίνεται, κυρίως, από
προηγούµενα σχεδιάσµατα του Σεφέρη και όχι από την τε-
λική µορφή του ποιήµατος.

Οι αναλογίες, βέβαια, δεν περιορίζονται µόνο στα παρα-
πάνω. Ο Σεφέρης βλέπει στην ιστορία του Τεύκρου του Ευ-
ριπίδη κοµµάτια από τη δική του προσωπική ιστορία, άρα
ίσως η «Ελένη» του αποτελεί ένα προσωπείο δικό του, όπως

76

δια-κριτικές ματιές στη λογοτεχνική έκφραση



άλλωστε συνήθιζε να κάνει και ο Καβάφης. Ο µυθικός Τεύ-
κρος έχει εκδιωχθεί από τον πατέρα του, επειδή άφησε τον
ετεροθαλή αδερφό του Αίαντα να πεθάνει. Ο Σεφέρης έχει
χάσει και ο ίδιος τον αδερφό του, Άγγελο, ο οποίος πέθανε
το 1950 στην Αµερική. Ίσως έτσι εξηγείται και η εναγώνια
ερώτηση του Τεύκρου («Κι ο αδερφός µου») και η διπλή ανα-
φορά στον θάνατο του Αίαντα µέσα στo ποίηµα («στο στερ-
νό σπαθί ενός Αίαντα», «ή κάποιος Αίαντας...δεν το ’χει µες
στη µοίρα του ν’ ακούσει...»). Ο θάνατος, εποµένως, στέρησε
τη δυνατότητα από τον αδερφό του τον Αίαντα να µάθει την
αλήθεια για την µαταιότητα του πολέµου. Βέβαια, όπως επι-
σηµαίνει και η Καστρινάκη (2009, σ. 115), η τριπλή αναφορά
στον αδερφό του Τεύκρου µπορεί να µην έχει σχέση µε τον
αδερφό του ποιητή, Άγγελο, να µην έχει σχέση δηλαδή µε
µια προσωπική απώλεια, αλλά µε µια συλλογική. Με άλλα
λόγια αναφέρεται σε αδελφοκτονία και συγκεκριµένα στον
αδελφοκτόνο εµφύλιο πόλεµο (1946-1949) που ξέσπασε
στην Ελλάδα λίγο µετά τη φυγή των Γερµανών το 1944. Η
µαταιότητα του εµφύλιου πολέµου, που πλήγωσε βαθιά την
ελληνική κοινωνία, είναι δυσβάσταχτη για τον ποιητή,
καθώς, όπως ο µυθικός τρωικός πόλεµος έγινε µε αφορµή
και έπαθλο µια «νεφέλη», «για ένα πουκάµισο αδειανό», έτσι
κι ο αδερφοκτόνος εµφύλιος στην Ελλάδα ξέσπασε έχοντας
ως αφορµή τα Δεκεµβριανά του 1944 και τη Συµφωνία της
Βάρκιζας (Φεβρουάριο του 1945), επειδή σε κείνα τα γεγο-
νότα βρίσκουµε την πιο σφοδρή σύγκρουση δυο ιδεολο-
γιών, που αντιπαρατάχτηκαν στον Εµφύλιο, και οδήγησαν
στην παρέµβαση ή επέµβαση ξένου παράγοντα στα ελλη-
νικά πράγµατα. Εποµένως, είναι εµφανές ότι ο Σεφέρης αξιο-
ποιεί τον τρόπο που πργαµατεύεται το µυθικό θέµα του
Τρωικού πολέµου ο τραγικός ποιητής, για να παρουσιάσει
το σύγχρονό του γεγονός του εµφυλίου, το οποίο τελικά µε-
τουσίωσε σε ποίηµα τέσσερα χρόνια µετά το τέλος του.

77

Γιώργος Σεφέρης



Ακολούθως, στους στίχους «Ποιες είναι οι Πλάτρες... ενός
ανθρώπου που ξαστόχησε» παρουσιάζεται η απόγνωση
ενός ανθρώπου ο οποίος περιφέρεται από τόπο σε τόπο.
Μέσα από αυτούς τους στίχους, όπως επισηµαίνει και ο Ορ-
φανίδης (1985, σ. 181), παρουσιάζεται το προσωπικό δράµα
του ίδιου του Σεφέρη, που για πολλά χρόνια περιφέρεται
από τόπο σε τόπο. Γεννήθηκε στη Σµύρνη, µετακόµισε στην
Αθήνα οικογενειακώς, σπούδασε στο Παρίσι, υπηρέτησε σε
διάφορες χώρες και, τέλος, ως πρεσβευτής στο Λονδίνο. Ο
άνθρωπος που «ξαστόχησε» µπορεί, εποµένως, να είναι ο
ίδιος ο ποιητής, ο οποίος σύµφωνα µε τον Ορφανίδη (1985,
σ. 181), βίωσε µια προσωπική περιπέτεια που τον πηγαίνει
από τόπο σε τόπο, πότε µε τους πολιτικούς εξόριστους στην
Αίγυπτο και πότε στη δίνη του εµφύλιου πολέµου. Βέβαια,
µπορεί να συµβολίζει και γενικότερα την περιπέτεια του ξε-
ριζωµένου ελληνισµού και της προσφυγιάς και την αποτυχία
δικαίωσης των επιδιώξεων του ή την αποτυχία της ανθρω-
πότητας να αποκαταστήσει την ισοπέδωση των αξιών και
τη δικαίωση των ανθρώπων µέσα από τον Β´ Παγκόσµιο Πό-
λεµο, όπως διερωτάται ο Ορφανίδης (1985, σ. 181).

Ο µύθος του Ευριπίδη δίνει τη δυνατότητα στο Σεφέρη
να µιλήσει για τη µαταιότητα ή µη των πολέµων γενικά και
όχι µόνο του εµφύλιου πολέµου. Όπως αναφέρει η Καστρι-
νάκη (2009, σ. 119-120), αν ο Τεύκρος είχε αντικρίσει την
Ελένη στην Αίγυπτο τότε ο πόλεµος και οι σκοτωµοί πήγαν
άδικα. Αντίθετα, αν η συνάντηση στην Αίγυπτο ήταν δηµι-
ούργηµα της φαντασίας του, τότε ο πόλεµος και οι σκοτωµοί
δεν έγιναν µάταια. Ανάλογα, λοιπόν, µε το τι συνέβη τελικά,
η λέξη παραµύθι αποκτά διαφορετική σηµασία κάθε φορά.
Αυτό το “παραµύθι” µπορεί να είναι η συνάντηση του Τεύ-
κρου µε την Ελένη την οποία φαντάστηκε ο ήρωας και την
οποία θεωρεί ψευδαίσθηση. Στη δεύτερη αναφορά όµως η
λέξη παραµύθι («αν είναι αλήθεια πως αυτό είναι παρα-

78

δια-κριτικές ματιές στη λογοτεχνική έκφραση



µύθι...») συµβολίζει το κακό, γιατί αν ήταν πραγµατικότητα
και όχι ψευδαίσθηση τότε ο πόλεµος έγινε µάταια. Τελικά, ο
χαµένος αδερφός, η χαµένη πατρίδα, η εξορία και η αναζή-
τηση ενός παραµυθιού θα κάνει τον ποιητή να ξεφύγει από
τη σύγχρονη πολιτική πραγµατικότητα που καθορίζεται και
διαµορφώνεται από τη θέληση των ισχυρών.

Αξίζει, τέλος, να αναφερθούµε και στον τρόπο που χει-
ρίζεται ο Σεφέρης τους αντιπάλους του Τεύκρου στον Τρωι-
κό πόλεµο, Πρίαµο και Εκάβη, όπως και τον χώρο όπου δια-
δραµατίστηκε ο πόλεµος, τον Σκάµανδρο ποταµό. Τα πρό-
σωπα αυτά αποκτούν συµβολικές και καθολικές διαστάσεις.
Δεν είναι τυχαίο, άλλωστε, ότι εξισώνονται από τον ποιητή
(«κάποιος άλλος Τεύκρος...ή κάποιος Αίαντας ή Πρίαµος ή
Εκάβη...») και αναγάγονται σε πανανθρώπινα σύµβολα όσων
αγωνίστηκαν και πέθαναν για µια αυταπάτη, για ιδανικά που
τελικά τους πρόδωσαν, όπως επισηµαίνει και η Κ. Κρίκου-
Davis (2002, σ. 96). Η ίδια τονίζει ότι ο ποταµός Σκάµανδρος,
στην πεδιάδα του οποίου πολέµησαν οι αντίπαλοι, παρου-
σιάζεται γλαφυρά από τον ποιητή ως το σύµβολο της φρίκης
του πολέµου («είδε ένα Σκάµανδρο να ξεχειλάει κουφάρια»).

Διαπιστώνουµε, τελικά, ότι ο Σεφέρης αξιοποιώντας στο
έπακρο τις δυνατότητες που του δίνει ο µύθος της Ελένης,
όπως τον παρουσιάζει ο Ευριπίδης, καταφέρνει να τον ανα-
πλάσσει δηµιουργικά και να τον προσαρµόσει στα δικά του
βιώµατα και στο κοινωνικοπολιτικό γίγνεσθαι της εποχής
του. Ειδικότερα, βλέπει στον Τεύκρο αναλογίες µε τη ζωή
του (απώλεια αδελφού, εξορία, περιπλάνηση) αλλά και τη
µαταιότητα του πολέµου την αναγάγει επίσης σε πανανθρώ-
πινο ύµνο για την ειρήνη. Η τραγωδία ουσιαστικά αποτελεί
τη µαγιά που ο τεχνίτης-ποιητής τη µεταµορφώνει σ’ ένα
νέο, πρωτότυπο και σύγχρονο ποίηµα. Έτσι, επιβεβαιώνεται
η διαλογική σχέση που αναπτύσσεται ανάµεσα στα δυο
έργα.

79

Γιώργος Σεφέρης



Βιβλιογραφία

Δάλλας Γ., Πλάγιος λόγος, Αθήνα 1989.
Καστρινάκη Αγγ., Ελένη, κόρη του σκεπτικισµού, Κονδυλοφόρος 8

2009, σελ. 111-129.
Κρίκου-Davis Κ., ΚΟΛΟΚΕΣ, Μελέτη για τη συλλογή του Γιώργου Σε-

φέρη «Ηµερολόγιο Καταστρώµατος Γ’», Αθήνα 2002.
Ορφανίδης Ν., Η πολιτική διάσταση της ποίησης του Γιώργου Σεφέρη,

Αθήνα 1985.
Πιερής Μ., Γιώργος Σεφέρης, Το ζύγιασµα της καλοσύνης, Αθήνα 2004.
Lesky A., Ιστορία της Αρχαίας Ελληνικής Λογοτεχνίας, µτφρ. Α. Γ. Τσο-

πανάκης, Θεσσαλονίκη 1995
Mackridge P., Ο Σεφέρης και η προφητική φωνή, στο Μ. Πιερής (επιµ.),

Γιώργος Σεφέρης, Το ζύγιασµα της καλοσύνης, Αθήνα 2004, σσ. 93-113.

80

δια-κριτικές ματιές στη λογοτεχνική έκφραση



Γιώργος Σεφέρης,
Έξι νύχτες στην Ακρόπολη

της Μαίρης Μαργαρίτη

[Ο Στράτης σηκώθηκε από το τραπέζι του και στάθηκε
στο παράθυρο. Ήταν απόγεμα, νωρίς. Ο άνεμος είχε κουρε-
λιάσει τα σύννεφα. Ξανακάθισε και σημείωσε στο τετράδιο
που είχε αφήσει ανοιχτό: 

«Τετάρτη, Μάρτης. - Σήμερα θυμήθηκα, πρώτη φορά
στην Ελλάδα, τους ουρανούς του Δομήνικου του Κρητι-
κού»...]

Μ’ αυτόν τον τρόπο αρχίζει το μοναδικό ολοκληρωμένο
μυθιστόρημα του ποιητή Γιώργου Σεφέρη, το οποίο εκδό-
θηκε μετά τον θάνατο του ποιητή, μιας και ο δημιουργός του
αρνούνταν επίμονα επί χρόνια την έκδοσή του. Το μυθιστό-
ρημα αυτό αποτελεί απόπειρα του Γ. Σεφέρη -και μάλιστα
με μακροχρόνια επεξεργασία- να συγγράψει μυθιστόρημα.
Η συγγραφή ξεκίνησε την περίοδο του Μεσοπολέμου και
ολοκληρώθηκε το 1954 ενώ η έκδοσή του έγινε το 1974. Ο
«Βαρνάβας Καλοστέφανος» είναι άλλη μια προσπάθεια του
ποιητή να συγγράψει μυθιστόρημα, μόνο που παρέμεινε
ημιτελές.

Έξι νύχτες στην Ακρόπολη
Ένα εισιτήριο νυχτερινής επίσκεψης στην Ακρόπολη

που κοσμεί το εξώφυλλο της έκδοσης του Ερμή (1974), συ-

81



νόδευε το χειρόγραφο του Γ. Σεφέρη και χρονολογείται από
τη νύχτα 26-27 Μαΐου 1926. Αυτό μαρτυρά και τον αυτοβιο-
γραφικό χαρακτήρα του έργου που διόλου δε θέλει να συ-
γκαλύψει ο ποιητής, αλλά αντίθετα να αναδείξει.

Η υπόθεση αφορά την προσπάθεια μιας νεοσύστατης
παρέας αγοριών και κοριτσιών της Αθήνας του 1920 να απο-
κτήσουν περισσότερη εξοικείωση μεταξύ τους και συνοχή
ως ομάδα. Γι’ αυτό τον λόγο συμφωνήθηκε μια επίσκεψη
κάθε μήνα για έξι διαδοχικούς μήνες κατά τη νύχτα της παν-
σελήνου στην Ακρόπολη που θεωρείται τόπος ενεργειακός
και που προσδοκάται να συμβάλει στην επίτευξη του στό-
χου. Μετά τις πρώτες επισκέψεις η παρέα σκορπίζει και απο-
μένει μόνο ένα ερωτικό ζευγάρι, ο Στράτης και η Σαλώμη-
Μπίλιω. Αλλά και μια άλλη γυναίκα, η Λάλα, που λειτουργεί
ως τρίτο πρόσωπο στη σχέση των δυο και στην οποία αφή-
νεται ο Στράτης μετά τον χαμό της Σαλώμης-Μπίλιως. Ο
Στράτης, ο κεντρικός ήρωας του μυθιστορήματος, έχει έρθει
πρόσφατα στην Ελλάδα μετά από σπουδές στο εξωτερικό
και βρίσκεται σε μια γενικότερη κατάσταση αναζήτησης και
σε υπαρξιακό αδιέξοδο. Η ερωτική σχέση του με τη Σα-
λώμη-Μπίλιω θα τον μεταμορφώσει και η Λάλα αργότερα
θα τον ολοκληρώσει ποιητικά και προσωπικά. Όλα αυτά στη
σκιά του ιερού βράχου κάτω από το άπλετο φως της πανσε-
λήνου που θα οδηγήσει στην τελική κάθαρση.

Το μυθιστόρημα αποτελείται από έξι κεφάλαια που το
καθένα αφηγείται κατά κύριο λόγο τα γεγονότα των έξι νυ-
χτερινών επισκέψεων στη Ακρόπολη. Υπάρχουν δυο αφη-
γητές: ο τριτοπρόσωπος παντογνώστης αφηγητής που ανα-
λαμβάνει την αφήγηση των γεγονότων και ο πρωτοπρόσω-
πος Στράτης όταν καταγράφει στο ημερολόγιο σκέψεις του,
ποιητικές εμπνεύσεις και στίχους. Έχουμε, λοιπόν, εναλλαγή
των δύο αφηγητών με την ημερολογιακή γραφή να κυριαρ-
χεί και να διασπά τη γραμμική αφήγηση παρεμβάλλοντας

82

δια-κριτικές ματιές στη λογοτεχνική έκφραση



επιστολές, στίχους αλλά και περιγραφή ονείρων.
Ο Γ. Σεφέρης ακολουθώντας τη τεχνική του pastiche δη-

μιουργεί μια συνύπαρξη διαφόρων λογοτεχνικών ειδών
αποδίδοντας άψογα την ατμόσφαιρα του κατακερματισμού
που επιδιώκει και ταυτόχρονα υπακούοντας στη λογική του
μοντερνισμού που πρεσβεύει τη συνειρμική γραφή. Οι επι-
στολές ενώνουν το παρελθόν με το παρόν, παρέχουν πλη-
ροφορίες και δραστηριοποιούν τη μνήμη. Το ημερολόγιο
συνδέει τα εξωτερικά γεγονότα με τον τρόπο που τα βιώνει
το υποκείμενο και οι παρεμβαλλόμενοι στίχοι δείχνουν συ-
νήθως την αγωνία της σύνθεσής τους και την άβυσσο της
καλλιτεχνικής δημιουργίας. Συνάμα δίνεται η ευκαιρία επι-
κοινωνίας με έργα άλλων δημιουργών και η ενσωμάτωση
αποσπασμάτων τους στο ημερολόγιο του ήρωα. Απ΄ την
άλλη η περιγραφή των ονείρων δημιουργεί επιπλέον ένα
θολό τοπίο, μια ονειρική κατάσταση, μες την οποία υπνοβα-
τούν οι ήρωες. Πρόκειται για μια πόρτα ανοιχτή ανάμεσα
στα βιώματα και στην ποιητική σύλληψη τους. Άλλωστε για
τον Σεφέρη ζωή και έργο είναι άμεσα συνδεδεμένα, όπως
ακριβώς φαίνεται να ισχύει και για τον Στράτη στο μυθιστό-
ρημα, ο οποίος εμφανώς αποτελεί προσωπείο του ποιητή.

Πρόσωπα και Προσωπεία
[ - Εσείς γράφετε, νομίζω, τι γράφετε;
- Θα ήθελα να γράψω ποιήματα και δοκίμια, είπε σιγά σα

να του είχαν φερθεί αδιάκριτα.
- Μα ποιος ασχολείται με ποιήματα, τώρα. Τη θέση της

ποίησης την έχει πάρει το μυθιστόρημα. Αυτό δεν το δοκι-
μάσατε; 

- Το δοκίμασα, αλλά νομίζω πως δεν ξέρω να διηγηθώ.
Ακόμα χειρότερο, δεν μπορώ να περιγράψω.]

Το παραπάνω απόσπασμα αποτελεί τμήμα διαλόγου
ανάμεσα στον Στράτη και τη Μαριγώ όπου ο πρώτος παρα-

83

Γιώργος Σεφέρης



δέχεται την επιθυμία του να γράψει ποίηση αλλά και την
αδυναμία του συγχρόνως να παράγει μυθοπλαστικό λόγο.
Είναι προφανές -όχι μόνο απ΄ τα παραπάνω αλλά και από τη
συνολική παρουσία των ήρωα Στράτη μέσα στο έργο- ότι
λειτουργεί ως προσωπείο του ποιητή. Τα βιογραφικά στοι-
χεία, όπως η επιστροφή από σπουδές στο εξωτερικό, η ποι-
ητική ιδιότητα, το υπαρξιακό αδιέξοδο, η καταγωγή απ΄ τη
Σμύρνη, συμβάλλουν στη σύζευξη του μυθιστορηματικού
προσώπου με το αληθινό του ποιητή. Άλλωστε το όνομα
«Στράτης» θυμίζει στράτα, εκστρατεία και αντιστοιχεί με το
επίθετο του Γ.  Σεφέρη (sefer στα τούρκικα σημαίνει εκστρα-
τεία ή απλώς ταξίδι). Αλλά και όλα τα άλλα πρόσωπα του
έργου -που σκόπιμα είναι χαρακτήρες ανολοκλήρωτοι επι-
τείνοντας την έννοια του κατακερματισμού, η οποία αποτε-
λεί βασική ιδέα του έργου- λειτουργούν επίσης σαν προσω-
πεία του ποιητή σα να έσπασε το «εγώ» του σε κομμάτια που
πασχίζουν να ενωθούν ξανά. Εξάλλου η μη συγκρότηση
ολοκληρωμένων χαρακτήρων είναι αίτημα του μοντερνι-
σμού.

Σχετικά με τον κεντρικό ήρωα, Στράτη, μπορούμε να πα-
ρατηρήσουμε ότι εμφανίζεται και σε ποιήματα του Γ. Σεφέρη
πρώτα ως Στράτης και έπειτα ως Στράτης Θαλασσινός (στα
1931). Η πρώτη εμφάνιση όμως του Στράτη μετά την επι-
στροφή του ποιητή στην Ελλάδα (γιατί έχει προηγηθεί ανα-
φορά του στο «Απέραντο Σκάκι της Κονκόρντας») γίνεται σε
τούτο εδώ το μυθιστόρημα ενώ επανεμφανίζεται αργότερα
και στις Συλλογές «Τετράδιο Γυμνασμάτων» και «Ημερολό-
γιο Καταστρώματος Β’». Διατρέχει πάντως όλο το ποιητικό
και πεζογραφικό έργο του Γ. Σεφέρη για περίπου τριάντα
χρόνια έως και την τελευταία αναφορά το 1956 οπότε και
εγκαταλείπεται απ΄ τον ποιητή που έχει πλέον ωριμάσει ποι-
ητικά. Συνήθως αποτελεί τη δεύτερη αφηγηματική φωνή, το
πρόσωπο που βλέπει τον εαυτό του να δρα, και παραπέμπει

84

δια-κριτικές ματιές στη λογοτεχνική έκφραση



σε διχασμό του υποκειμένου.

Η Ελλάδα του Γ. Σεφέρη
Το μυθιστόρημα «Έξι Νύχτες στην Ακρόπολη» αναδει-

κνύει τον κατακερματισμό που βιώνει το υποκείμενο αλλά
και την αποδιοργάνωση του συνόλου. Ξεκινά από τον κε-
ντρικό ήρωα Στράτη που αδυνατεί να προσαρμοστεί στη
ζωή της Αθήνας προσπαθώντας εναγωνίως να ανακαλύψει
τον εαυτό του, ενώ μέχρι τότε είναι χαμένος σε ιδέες διάφο-
ρες και ίσως αντιφατικές μεταξύ τους, επεκτείνεται στο επί-
πεδο της παρέας όπου οι επιμέρους μονάδες επιδιώκουν τη
σύγκλιση, που τελικά δεν πετυχαίνουν, και έπειτα κορυφώ-
νεται σε επίπεδο έθνους που τελεί υπό ανασυγκρότηση, πα-
σχίζοντας να βρει την ταυτότητά του και να σταθεί στα πόδια
του.

Έχει προηγηθεί ο Α’ Παγκόσμιος Πόλεμος και η έλευση
των προσφύγων μετά τη Μικρασιατική Καταστροφή. Μέσα
στο έργο γίνεται αναφορά στη δικτατορία του Πάγκαλου. Η
πρωτεύουσα Αθήνα παραμένει μια αναπτυσσόμενη πόλη,
όπου συρρέουν κάτοικοι της επαρχίας για να κυνηγήσουν
το όνειρό τους και όπου έρχονται τελικά αντιμέτωποι με την
αποτυχία και την απογοήτευση. Σημασία έχει εδώ να πούμε
ότι ο Γ. Σεφέρης παρουσιάζει την επαρχία ως χώρο κάθαρ-
σης και ως αυθεντική εν τέλει Ελλάδα που διατηρεί ακόμη
την αλήθεια και την αγνότητά της, ενώ ο αστικός χώρος είναι
χαμηλής ποιότητας. Οι πολιτικοί περιφέρονται φλυαρώντας
και δημαγωγούν κατ΄ εξακολούθηση, ο κόσμος είναι οργι-
σμένος, η χώρα αντιμετωπίζει οικονομικά προβλήματα που
επιτείνονται λόγω της άφιξης των προσφύγων, υπάρχει μια
υποτυπώδης τεχνολογική πρόοδος, τα λαϊκά συνθήματα
στους δρόμους δείχνουν το χαμηλό μορφωτικό επίπεδο του
λαού (είναι γνωστή η αγωνία του ποιητή για την ελληνική
γλώσσα), η ποίηση και γενικότερα η πνευματική ζωή βρί-

85

Γιώργος Σεφέρης



σκεται στα χέρια ανθρώπων επηρμένων ή που δεν μπορούν
να συλλάβουν το βάθος των πραγμάτων. Μέσα στο κλίμα
αυτό η Ακρόπολη στέκεται ψηλά ως σύμβολο της παλιάς έν-
δοξης Ελλάδας που διατηρεί ακόμη την αίγλη και τη μεγα-
λοπρέπειά της ενώνοντας το παρόν με το παρελθόν ώστε
να απομένει ο μόνος τόπος κάθαρσης του ατόμου και του
συνόλου.

Ενώ όμως το μυθιστόρημα θέτει το αίτημα της συνοχής
σε διάφορα επίπεδα, δεν κατορθώνει να το πετύχει. Η συνο-
χή της παρέας από ένα σημείο της αφήγησης και μετά μπαί-
νει σε δεύτερη μοίρα και τη θέση του καταλαμβάνουν οι
προσωπικές ιστορίες των ηρώων. Ακόμη και ο κεντρικός
ήρωας στο τέλος χάνει την ισορροπία του και θρυμματίζε-
ται.

Αξιοπρόσεκτος είναι ο τρόπος που λειτουργεί ο χρόνος
στο μυθιστόρημα. Η υπόθεση αφορά χρονικό διάστημα έξι
μηνών (Απρίλιος-Σεπτέμβρης) αλλά το έργο επικεντρώνεται
σε γεγονότα ημερών -όπως ακριβώς δείχνουν και οι τίτλοι
των κεφαλαίων- ή και ωρών ακόμη, ενώ άλλες μέρες και
χρονικές περίοδοι αποσιωπώνται. Η διαστολή και η συστολή
του αφηγηματικού χρόνου δημιουργεί την εντύπωση ότι οι
μέρες κυλούν αργά και βασανιστικά, μονότονα και απελπι-
στικά. Ότι είναι σκόρπιες και ασύνδετες σαν και τα πρόσωπα
που περιφέρουν τη μοναξιά τους στο στείρο αστικό τοπίο.

Ανάμεσα σε δύο γυναίκες
Οι «Έξι Νύχτες στην Ακρόπολη» είναι ένα έργο πολύ τολ-

μηρό για την εποχή του, όχι μόνο για τις άκρως ερωτικές του
σκηνές με αποκορύφωμα την ομοφυλοφιλική συνεύρεση
δύο γυναικών, την οποία ο ήρωας Στράτης παρακολουθεί
από το ανοιχτό παράθυρο, αλλά και επειδή εισήγαγε στη Ελ-
λάδα το μοντερνιστικό νεωτερικό μυθιστόρημα πολύ πριν
τις «Δύσκολες Νύχτες» της Μέλπως Αξιώτη (1938) και πρό-
λαβε εξελίξεις στον χώρο της γραφής που θα καταστούν ευ-

86

δια-κριτικές ματιές στη λογοτεχνική έκφραση



κρινέστερες από τη δεκαετία του ’60 και μετά.
Στην εξέλιξη του έργου κεντρική θέση έχει η ερωτική

σχέση του πρωταγωνιστή με τη Σαλώμη. Η σχέση αυτή τον
βγάζει από το τέλμα, στο οποίο έχει υποπέσει κατά την επι-
στροφή του στην πατρίδα και λειτουργεί λυτρωτικά και σε
προσωπικό και σε ποιητικό επίπεδο. Σύντομα η Σαλώμη του
αποκαλύπτει πως το πραγματικό της όνομα είναι Μπίλιω και
τον καλεί να ’ρθει στο νησί της, όπου ο Στράτης έρχεται σε
επαφή με αυθεντικούς ανθρώπους και αρχίζει να πιστεύει
ότι το μέλλον της Ελλάδας είναι η επαρχία της. Έπειτα ξαφ-
νικά η Μπίλιω πεθαίνει και ο ήρωας έρχεται πιο κοντά με τη
Λάλα.  Ο Στράτης βιώνει διαρκώς μια εξωτερική και εσωτε-
ρική μεταμόρφωση: της Σαλώμης σε Μπίλιω και της Σαλώ-
μης-Μπίλιως σε Λάλα. Κάθε βήμα πιο πέρα τον οδηγεί σε μια
νέα θέαση των πραγμάτων.

Οι δυο αυτές γυναίκες λειτουργούν για τον Στράτη ως
οδηγοί προς την ολοκλήρωση σε διάφορα επίπεδα: υπαρ-
ξιακή, ερωτική και ποιητική. Ο έρωτας του με τη Σαλώμη-
Μπίλιω ολοκληρώνεται ένα μεσημέρι που ο ήλιος λούζει τα
μάρμαρα της Ακρόπολης και στην τελευταία επίσης σκηνή
του έργου με τη Λάλα ο ήρωας αντικρίζει το δυνατό φως
του ηλίου. Με την αντικατάσταση της σελήνης από τον ήλιο
ο Γ. Σεφέρης υπαινίσσεται την ποιητική του απομάκρυνση
από τον συμβολισμό και την προσέγγιση του μοντερνισμού.
Το μυθιστόρημα τελειώνει με τα ακόλουθα:

[Ήταν μπροστά μου, εκεί, μια τέτοια φλόγα. Το μυαλό
πάλευε να μάθει αν ήμουν κι εγώ μαζί μ΄ αυτά που έβλεπα.
Πόνεσα δυνατά κι ο πόνος απλώθηκε σ΄ όλο μου το κορμί,
είπα με σκίζουν. Τότες ένιωσα μιαν αστραπή να κόβει τον
καιρό σαν ένα μεγάλο φίδι, μονοκόμματα. {...} Είδα έναν άν-
θρωπο ν’ ανασταίνεται μέσα από τον κόρφο των μαρμά-
ρων.]

87

Γιώργος Σεφέρης



Η έκδοση του έργου
Ο Γ. Σεφέρης αρνήθηκε πεισματικά να εκδώσει, όσο

ζούσε, το μοναδικό του ολοκληρωμένο μυθιστόρημα είτε
επειδή αισθανόταν περισσότερο τον εαυτό του ποιητή παρά
μυθιστοριογράφο είτε επειδή θεωρούσε πως το τολμηρό
αυτό έργο θα κατέστρεφε τη δημόσια εικόνα του. Εξάλλου
το μυθιστόρημα έχει πολλές αδυναμίες, όπως τα λόγια που
τοποθετούνται αστήρικτα πολλές φορές στο στόμα των
ηρώων, το απότομο του τέλος, ο ποιητικός και υπαινικτικός
λόγος, η διάσπαση της ενότητάς του με την παρεμβολή απο-
σπασμάτων ημερολογίου, επιστολών και στίχων, γεγονός
που συντέλεσε και στη ψυχρή υποδοχή του από τους κριτι-
κούς που επεσήμαναν την αδυναμία του έργου να πλησιάσει
αυτό που ονομάζουμε μυθιστορηματικό.

Παρ’ αλ’ αυτά το έργο θεωρείται σημαντικό, ακόμη και
σαράντα χρόνια μετά την πρώτη του έκδοση το 1974. Πρό-
κειται για το έργο ενός μεγάλου ποιητή που αποπειράθηκε
στο ξεκίνημά του να δοκιμάσει τις δυνάμεις του στο μυθι-
στόρημα. Δεν πρέπει να παραβλέπουμε επίσης ότι η πραγ-
ματική ζωή και οι εμπειρίες του ποιητή συμπλέουν με το
ποιητικό του έργο και αυτό ακριβώς αποδεικνύει το εν λόγω
μυθιστόρημα. Επιπλέον, όπως αναφέρθηκε και προηγουμέ-
νως, αποτελεί χρονολογικά πρώτο δείγμα γραφής μοντερ-
νιστικού μυθιστορήματος στην Ελλάδα που καταργεί τις
συμβάσεις του ρεαλισμού, σπάει το φράγμα της ευθύγραμ-
μης αυστηρής αφήγησης και αναδεικνύει τη συνειρμική
γραφή, τον εσωτερικό μονόλογο, το υπαρξιακό κενό των
ηρώων, το κομμάτιασμα των προσώπων, τη ρευστότητα της
αφήγησης και της ζωής.

επίλογος
Για τον σύγχρονο αναγνώστη, βέβαια, οι «Έξι Νύχτες

στην Ακρόπολη» της Αθήνας του 1926 μπορούν να αποβούν

88

δια-κριτικές ματιές στη λογοτεχνική έκφραση



ιδιαιτέρως ενδιαφέρουσες, αν θελήσει να δει κανείς μέσα
απ΄ τα μάτια του σπουδαίου ποιητή. Καθώς ο γύρω κόσμος
γίνεται βίωμα και ημερολογιακή καταγραφή και ο ποιητής
πασχίζει αγωνιωδώς να υφάνει με λέξεις αυτό που θέλει να
φωνάξει η ψυχή.

Άντληση πληροφοριών από τα κείμενα

Ειρήνη Παπακυριακού, Ο Στράτης (Θαλασσινός) στο έργο του Γιώργου
Σεφέρη: Η αναζήτηση μιας ελληνικής ταυτότητας.

Θοδωρής Χιώτης, Μια φαντασμαγορία της ζωής στην πόλη της Αθήνας:
Έξι νύχτες στην Ακρόπολη- Γιώργος Σεφέρης.

Ζ. Δ. Αϊναλής, Γιώργος Σεφέρης: Έξι Νύχτες στην Ακρόπολη, Η σκοτεινή
πλευρά του ποιητή.

89

Γιώργος Σεφέρης



Τάσος Λειβαδίτης,
ο υπαρξιακός λυρισμός της αριστεράς
του Δήμου Χλωπτσιούδη

Ο Τάσος Λειβαδίτης είναι από τους ποιητές που έδωσαν
αφορμή όσο λίγοι να συγγραφούν γύρω από το έργο του
τόσες μελέτες ή δόκιμες εργασίες και άρθρα. Το σύγχρονο
πάθος για την ποίησή του αποτελεί μία σαφή ένδειξη του
πόσο βαθιά προσέγγισε την ανθρώπινη ψυχή ο ποιητής. 

Η υπαρξιακή διάσταση του έργου σε συνδυασμό με τη
λυρικότητα και τη λαϊκή μεταφυσική κουλτούρα τον έκαναν
εύκολα κατανοητό από τους Νεοέλληνες.

Στον έντονο βιωματικό χαρακτήρα της πρώτης δημι-
ουργικής περιόδου του διακρίνουμε μία «ποίηση του στρα-
τοπέδου» («Μάχη στην άκρη της νύχτας», «Αυτό το αστέρι εί-
ναι για όλους μας», «Φυσάει στα σταυροδρόμια του κόσμου»
κ.ά.), μια ωμή, σχεδόν νατουραλιστική περιγραφή των δοκι-
μασιών της εξορίας, αλλά συγχρόνως στο έργο προβάλλεται
η αισιοδοξία και η πίστη στη μελλοντική δικαίωση των αγω-
νιστών. Πρόκειται για ένα μείγμα λυρικού έπους στο πλαίσιο
του σοσιαλιστικού ρεαλισμού.

Στη δεύτερη περίοδο («Οι γυναίκες με τ’ αλογίσια μάτια»,
«Καντάτα», «Οι τελευταίοι» κλπ) παρατηρείται μία υπαρξιακή
μεταστροφή με έντονο συναισθηματικό φορτίο για την
ήττα, τη φθορά, την πτώση και την αμφιβολία, την απογοή-
τευση και την πικρία της ζωής. Ακόμα και η στιχουργική του

90



εξελίσσεται και γίνεται πιο πυκνή, εκτενέστερη και πολυσή-
μαντη.

Στην τρίτη περίοδο («Νυχτερινός επισκέπτης», «Βιολί για
μονόχειρα», «Ο τυφλός με το λύχνο», Βιολέτες για μια επο-
χή», «Εγχειρίδιο Ευθανασίας» και το υλικό από τα «Χειρό-
γραφα του Φθινοπώρου» κλπ) ο λόγος του γίνεται πιο πεζός.
Η ποίησή του, χωρίς να χάνει το επικό στοιχείο, υποτάσσεται
περισσότερο στον υπαρξισμό παραμένοντας κοινωνική. Ο
λυρισμός τείνει προς την ελεγεία.

Οι κριτικές στο έργο του ακόμα παραμένουν διχοτομη-
μένες (επικός/ελεγειακός, αισιόδοξος/απογοητευμένος, πι-
στός/δύσπιστος, συντροφικός/μοναχικός, ρεαλιστής/μετα-
φυσικός, ομιλητικότατος/ολιγόλογος), δίνοντας συνεχώς α-
φορμή για νέες ερμηνείες και αναλύσεις.

Ο ποιητής όμως δεν διακρίνεται από κάποια ιανική δι-
μορφία ή κάποιο ποιητικό διπολισμό. Είναι μία ερμαφρόδιτη
υπαρξιακή μορφή που διαταράσσει τα ήσυχα νερά της ποι-
ητικής της αριστεράς. Πολίτης και καλλιτέχνης αντικρίζει την
κοινωνία ζώντας την κι εκφράζοντας τις δικές της αγωνίες
(υπαρξιακές, πολιτικές, ερωτικές) μέσα από ένα πολύπλευρο
έργο. Συνδέει το ηρωικό στοιχείο του σοσιαλιστικού ρεαλι-
σμού με το λυρισμό και το μεταφυσικό υπαρξισμό, χωρίς να
γίνεται ιδεαλιστής, αλλά με τη ρητορεία του δίκαιου.

Ο λυρισμός στο Λειβαδίτη έγινε ένα μέσο προσέγγισης
της απογοήτευσης. Πλάι στον ηρωικό προβάλλεται ο συναι-
σθηματικός τρόπος αντιμετώπισης του ανθρώπινου πόνου,
μία άγουρη διακύμανση της αριστερής ποιητικής του στρο-
φής που προοικονομεί την εξέλιξη της ποίησής του. Η λυ-
ρική διάθεση επιτυγχάνεται με την εισαγωγή νέων, ευλύγι-
στων ρυθμών στο στίχο που διακρίνεται από μία ροή προ-
φορικότητας (καθημερινής κουβέντας) που σε συνδυασμό
με τον ελεύθερο στίχο με υπερρεαλιστικά στοιχεία και αφη-
γητική πεζολογική προσέγγιση θυμίζει κινηματογραφικές

91

Τάσος Λειβαδίτης



τεχνικές. Η μετάβαση από το αφηγητικό τρίτο γραμματικό
πρόσωπο σε πρωτοπρόσωπη διατύπωση (συχνά ερωτημα-
τική) προσδίδουν στο στίχο του μία θεατρικότητα. 

Από κριτικούς και μελετητές ο Λειβαδίτης κρίθηκε ως
μία μεταφυσική ποιητική μορφή (στην ώριμη περίοδο) συν-
δέοντας τις μεταφυσικές του αγωνίες με την ηλικία και την
ήττα του εμφυλίου. Ο λυρισμός του, άλλωστε, σκηνογραφεί-
ται συνεχώς σε ερημικούς χώρους μοναξιάς με εμφανή την
θεϊκή παρουσία. Η λυρική φωνή γίνεται το δάκρυ της απο-
γυμνωμένης ψυχής, αλλά και η πικρή ανάσα του αποκαρ-
διωτικού τοπίου, ενός χώρου που αμύνεται με την αδράνειά
του, σα να λέει ότι αυτός δε φταίει σε τίποτα.

Στην πραγματικότητα η υπαρξιακή διάσταση της ποιητι-
κής του περισσότερο συνδέεται με το υπαρξιακό κίνημα που
είχε κυριαρχήσει μεταπολεμικά στην Ευρώπη και την απο-
καθήλωση του Στάλιν (Κ΄ συνέδριο του ΚΚΣΕ, 1956). Στον
απόηχο τούτων πλησιάζει περισσότερο τον Άνθρωπο και
τολμά πλέον να αμφισβητήσει το σοσιαλιστικό ρεαλισμό.

Ξεφεύγοντας από το σοσιαλιστικό ρεαλισμό συνεχίζει
το δρόμο της υπεράσπισης των αριστερών ιδανικών μέσα
από μία ονειρική διάσταση. Ξεπερνά τις ακατανόητες υπαρ-
ξιακές αναζητήσεις του σουρεαλισμού, υπερβαίνει την κλα-
σική αγωνία της ύπαρξης και κινείται σε κάποιο ποιητικό
όριο μεταξύ πραγματικότητας, ονείρου, μεταφυσικής και
υπαρξισμού. Η εσωτερική αγωνία συνδέεται με την καυστι-
κότητα και την ειρωνεία, με το φανταστικό, το εξωανθρώ-
πινο και το θείο.

Η μεταφυσική και η θρησκεία, βασικό συστατικού του
λαϊκού πολιτισμού, γίνεται η πρώτη ύλη του. Για πρώτη φορά
σε τέτοια έκταση («Εγχειρίδιο Ευθανασίας» και αργότερα
στα «Χειρόγραφα του Φθινοπώρου») στη Νεοελληνική Λο-
γοτεχνία η θεματολογία πηγάζει από τη λαϊκή μεταφυσική
κουλτούρα (ανάσταση, δεισιδαιμονίες) και τη θρησκεία. Αν

92

δια-κριτικές ματιές στη λογοτεχνική έκφραση



και δείγματα σαφέστατα έχουμε σε πολλούς ποιητές (από
τη σολωμική Φεγγαροντυμένη μέχρι και τον Αναγνωστάκη
χωρίς να παραβλέπουμε την εισαγωγή της βιβλικής γλώσ-
σας στην ποίηση του Ελύτη), πρώτη φορά η θρησκευτική
λαϊκή αντίληψη διαχέεται σε τόση έκταση σε ένα ποιητικό
έργο. Ο θάνατος συνδέεται με την ανάσταση και την ελπίδα
της αιωνιότητας. Η μεταφυσική δένεται με τον υπαρξισμό
δίνοντας μία λυρική πνοή στις σαρτρικές αντιλήψεις.

Γιατί η μεταφυσική ποίηση του Λειβαδίτη απέχει από το
θρησκευτικό ιδεαλισμό. Γίνεται η αφορμή, το ποιητικό μέσο,
να εκφράσει τις υπαρξιακές του αγωνίες (υλιστικές κατά βά-
ση). Όπως η ιστορία για τον Καβάφη έγινε μέσο έκφρασης
των δικών του αγωνιών προσδίδοντάς τους μία διαχρο-
νική/αιώνια διάσταση, έτσι και η μεταφυσική (θρησκευ- τική
και λαϊκή) χαρίζει μία διαχρονικότητα στις θέσεις του Λειβα-
δίτη. Η ποίησή του είναι αφιερωμένη στον Άνθρωπο, την
αγάπη, την ελπίδα για έναν καλύτερο κόσμο με διαχρονικές
αξίες.

Η ανάσταση είναι η αιωνιότητα ως υλική αφήγηση της
υστεροφημίας και της επιβίωσης. Ο θάνατος είναι μέρος της
ζωής ως ύλη και ο φόνος η υλική συνθήκη που τον επιβάλ-
λει. Η αφοσίωσή του στους νεκρούς είναι μοναδική καθώς
ο θάνατος μονομαχεί με την αθανασία μέσα από υπερβατι-
κές αναφορές στον εσώκοσμο του ποιητή. Συνδιαλέγεται με
το Θεό, αναζητά τον τρόπο και την ουσία του χαμένου, του
θανάτου και της αθανασίας.

Άλλωστε, η παρουσία του Θεού, τόσο συχνά στο έργο
του, δεν είναι παρά μία ποιητική οντότητα, ένα εργαλείο στα
χέρια του ποιητή. Δεν είναι ο Θεός της Βίβλου, αλλά ένας
ποιητικός ήρωας/υποκριτής με τον οποίο ο Λειβαδίτης συν-
διαλέγεται, είναι ένας θεός λυρικός, ανθρωποκεντρικός κι
ανθρωπόμορφος. Συνομιλητής του σε πολλά έργα, γίνεται
ένα λαϊκό μέσο έκθεσης δικών του απόψεων και ιδεών για

93

Τάσος Λειβαδίτης



την ποίηση, τη γυναίκα, τη μοναξιά, το ανεξήγητο, το χα-
μένο, την απουσία, τη θλίψη, την αναζήτηση των νεκρών, το
χαμένο χρόνο, την αδικία, τη φτώχεια, την αγάπη και τον
έρωτα, το ρομαντικό τοπίο. 

Η σχέση του με το Θεό όμως δε στηρίζεται στην πίστη ή
την εύκολη υπαρξιακή αγωνία. Είναι μία μυστικιστική ποι-
ητική σχέση. Οι ποιητικοί ήρωες ως πολεμιστές περιθωριακά
στοιχεία (ζητιάνοι, τυφλοί, υπηρέτριες, πόρνες, μέθυσοι)
εξαγνίζονται από το Θεό.

Και ακριβώς -πηγή του κοινωνικού προβληματισμού του
ποιητή- οι ήρωες των ποιημάτων του είναι καθημερινοί άν-
θρωποι με τα βάσανα της ζωής. Είναι ο ορισμός των αντιη-
ρώων. «Τρελοί», «μωροί», «αγαθοί», «απροσάρμοστοι», που
ζουν αποκλεισμένοι σε άσυλα ή στο περιθώριο της κοινω-
νίας με τον κοινωνικό στιγματισμό της "αιδούς". Κι όμως στη
συνείδηση του ποιητή είναι αναμάρτητοι, αθώοι, σχεδόν
άγιοι/όσιοι που αντιμετωπίζουν τη ζωή συνεχίζοντας τον
αγώνα. Στο Λειβαδίτη οι παρίες, οι επαίτες, οι πόρνες, οι μπε-
κρίδες, πλανόδιοι οργανοπαίκτες, αποτελούν τα κύρια ποι-
ητικά του υποκείμενα, αφανείς ήρωες, που άλλοι προσπερ-
νούν οιονεί νεκρούς.

Κι εκεί ακριβώς εντοπίζεται η άλλη "μεταφυσική" διά-
σταση της ποιητικής του. Ως άλλος El Greco ο Λειβαδίτης
φέρνει φως στους ξεχασμένους της κοινωνίας, τους αόρα-
τους. Φέρνει φως στη σκοτεινή ζωή των ηρώων του. Το
επικό στοιχείο ξεφεύγει από το ύφος του σοσιαλιστικού
έπους και πλέον περνά σε επίπεδο καθημερινής ζωής. Ο Θε-
οτοκόπουλος αγιοποιούσε εικαστικά λαϊκά πρόσωπα και ο
Λειβαδίτης ποιητικά τους κάνει οσίους. 

Στα μοτίβα του βέβαια δεν μπορούμε να παραβλέψουμε
τους γυμνούς τοίχους, τα μουσικά όργανα, τα άστρα και τα
πουλιά με τον ουρανό. Η μητέρα επίσης αποτελεί ένα λειβα-
δίτικο μοτίβο πάντα με μία παιδικότητα και μία λυρική διά-

94

δια-κριτικές ματιές στη λογοτεχνική έκφραση



θεση νοσταλγίας της αθωότητας. Τόσο τα μοτίβα αυτά όσο
και ο αντιηρωισμός του συνδέονται με το "θέμα του ανεκ-
πλήρωτου" που διαπνέει όλη την ποίησή του και συνδέεται
με την υπαρξιακή της διάσταση.

Κατανοεί και ερμηνεύει τους ήρωές του και εκθέτει τη
δική τους/δική του υπαρξιακή αγωνία. Και αυτό ακριβώς
είναι που καθιστά τη λειβαδίτικη ποιητική πανανθρώπινη
και διαχρονική. Το κοινωνικό περιθώριο έρχεται στο προ-
σκήνιο, σε πρωταγωνιστική θέση ως οσιομάρτυρες. Τα έργα
του είναι μνημεία ανθρωπισμού. Εκθέτουν τις αυθεντικές
στιγμές ενός ανθρώπου πέρα από τα εποχικά ή κοινωνικά
στερεότυπα. Ο Λειβαδίτης αγαπά βαθύτατα τον άνθρωπο
και τις πράξεις του, ακόμα κι εκείνες που κατακρίνονται κοι-
νωνικά.

95

Τάσος Λειβαδίτης



Νίκος Καρούζος, Το έργο του
της Μαρίας Σκουρολιάκου

«Δεν βλέπω απόψε καλά, τι έχεις; -Έχω ύπαρξη». Γλώσ-
σα, ύπαρξη, χρόνος, οντολογία, «είνε» κι άλλες λέξεις πάνω
στην «ανθρακιά της γλώσσας, σύμφωνα με τους στίχους του
στην έσχατη συλλογή «Ευρέσεις από κυανό κοβάλτιο» όπου
ευχαριστεί την Ελληνική γλώσσα:
«Στόχοι οι στίχοι
με τα τεράστια ελληνικά μου
χαυλιόδοντες αθανασίας».

Έρχεται από το άγιο μηδέν της ποίησης ο Νίκος Καρού-
ζος, φορώντας τον «απόρρητον ήλιο» στα τυφλά του μάτια.
«Στην ποίηση χάνεις τα μάτια σου, μαντεύεις», θα πει. Άρρω-
στος εφ’ όρου ζωής από ύπαρξη, πασχίζει με τη «λεκτική
αθανασία» για «μάτωμα πέρα απ’ το αίμα».

Αποκηρύσσει την ύλη και αρνείται το περίπλοκο της τε-
χνικής εξέλιξης που αφανίζει την απλότητα. «Όταν φωτίζεται
κανείς απόνα λυχνάρι είναι πιο βαθύς στους στοχασμούς
του». Οντολογεί μέσα στις λέξεις στρατευμένος στην ποί-
ηση, διακονώντας με μανία τον προορισμό της και το «δέος
της γραφής της». Η προσήλωσή του εντυπωσιάζει. Κυρίως
ενδημούσε στην ουτοπία του ηθικού και πολιτικού, με την
πιο φωτεινή του έννοια.

Ασυμβίβαστος, ασκητικός, απέριττος, με στάση ζωής και
φωνή που αρνιόταν τις συστημικές διαδρομές του φαίνε-
σθαι. Εναντιωμένος στην οργανωμένη σκέψη, απελευθερω-

96



μένος απ’ το κοινωνικό του εγώ, από τον υλισμό, με την καρ-
διά να καίγεται «στης ομορφιάς τη θράκα», εσαεί νήπιος, να
βλέπει «το φυσικό σαν υπερφυσικό». Ο Νίκος Καρούζος, ο
οποίος είχε επιλέξει με πλήρη συνείδηση το ποιητικό του μο-
νοπάτι, βαθιά πάσχων στα κρύα ρεύματα της μεγάλης αγω-
νίας.

Ταξιδεύω στην «Πρώτη Εποχή» που αποτελεί επιλογή
ποιημάτων στην επταετία 1953-1961. Η φωτογραφία του
ποιητή στο εξώφυλλο αποτυπώνει την αλήθεια του, αποκα-
λύπτοντας μια μορφή επιβλητικά λιτή επιβεβαιώνοντας τα
λόγια του: «Είμαι γυμνός, δεν θέλω να έχω καμιά σχέση με
την ύλη». «Ξένος είμαι στο σπίτι μου. Ξένος στους δρόμους».

Μόνος να παίζει τις ώρες και τα χρόνια στο όνειρο, στο
σκοτάδι, ζωγραφίζοντας λέξεις από μια ανεξάντλητη πα-
λέτα. «Επάγγελμα: η ψυχή μου». Λιτανεύει τον ήλιο, στην πα-
λίνδρομο αρμονία, στην σκοτεινιά του μέλλοντος, σε δυνά-
μεις που εξουσιάζουν τα νερά.

«Η Έλαφος των Άστρων» αριστουργηματική, ερωτική,
υπαρξιακή, ομορφαίνει τη μοίρα. Έρημος σαν τη βροχή που
πηγαίνει «στις πηγές». Στην αρχαία και σύγχρονη Ελλάδα, με
«φλόγες από αίμα», «Ελεύσεις», «Μνήμη πατρίδας». Πορεύε-
ται «συντριμμένος» στα εικοσιτετράωρα που καίγονται.
«Είπα την ψυχή μου με μαύρο ψωμί και μέλι. ΕΚΕΚΡΑΞΑ,
Ήλιε, πατρίδα μεγάλη».

Η οντολογική αγωνία, οι μεταφυσικές εντυπώσεις από
τη ζωή και το θάνατο διατρέχουν όλες τις συλλογές του. Ήχοι
των άστρων και του σύμπαντος, μουσικά όργανα σε πολλά
ποιήματα, με τη μουσική του Μπαχ να δένει τα δίγνωμα των
θρησκειών, ο λόγος του λεηλατεί το άρρητο συναιρώντας
το χθόνιο με το θείο.

Στον «Υπνόσακο» δοξάζει τη ζωή μέσα απ’ την πανδαισία
των χρωμάτων, των λουλουδιών, του ουρανού, της μουσικής
ξανά, που γίνεται χλωρίδα και πανίδα. Με διαδρομές στην

97

Νίκος Καρούζος



Ιστορία, διαπλέκει τους θεούς και τους τόπους καθώς «ο κό-
σμος αλλάζει και χορεύουν οι δρόμοι».

Μια παράδοξη ανάφλεξη στο κέντρο μιας εκστατικής
γραφής, στις πολλές επόμενες συλλογές του, με Πενθήματα,
Λήθη αναμνηστική, Ολιγόλεκτα, Αντινομίες, Βαθυκύανα ποι-
ήματα, όπου καθώς όλα σβήνονται ο υπαρξιακός θρήνος
αποτυπώνει σπαραγμό και μια εκλεπτυσμένη τεχνολογία
θανάτου.

Καθώς η ποίηση «βυθίζει στο απόλυτο της υπόστασης»
και μέσα στην αλληλοπεριχώρηση του χρόνου από το απέ-
ραντο χτες ως το αδιάφανο αύριο, το διερώτημα του Νίκου
Καρούζου «τι επιμένει στο χρόνο» σε αντιδιαστολή με την
οντολογία του επέκεινα απαντά: «ο τρόπος που μπαινοβγαί-
νουμε στις εποχές. Η τεράστια πόα της μοίρας».

Ο Νίκος Καρούζος πέρασε από τον κόσμο μεταποιώ-
ντας την οδύνη σε ασυμβίβαστη ποιητική φωνή για την α-
γιάτρευτη απελπισία της ύπαρξης, ψηλαφώντας την ιστορι-
κά, καθώς και την Ιστορία υπαρξιακά.

«Αποτοιχίζει την απόγνωση» και υποτάσσει τον αδυσώ-
πητο κλυδωνισμό ανάμεσα στις λέξεις, ρωτώντας: «θα κα-
τεδαφίσουμε ποτέ την κοσμική δυστυχία;» ή παραινώντας:
«ας αναπνεύσουμε οράματα... Εργάσου τώρα στου εαυτού
την εκμηδένιση».

Αυτός ο ποιητής, αρνήθηκε τη σύνταξη και νοσηλευόταν
με χαρτί απορίας. Βαθιά πάσχων μίλησε για τον Έλληνα που
«γυρίζει μόνος του, στα χείλη του παντάνασσα σιωπή / Μην
του μιλάτε είναι άνεργος / τα χέρια στις τσέπες του είναι σαν
χειροβομβίδες...». Κι αλλού:

«θα πεθάνω ζητώντας ένα ήλιο στα μεγάλα χρονικά μυ-
στήρια/κομματιάζοντας τη νύχτα μ’ ένα σμήνος γαλαξίες /
αιωρούμενος δίχως τη μητρυιά μας την αλύγιστη βαρύτητα/
δίχως τα δάκρυα που μας επιβάλλει η Ελλάδα / τούτη η
χώρα που παιδεύει τα δροσερά Ελληνόπουλα / κι ανεμίζει

98

δια-κριτικές ματιές στη λογοτεχνική έκφραση



τους αμέτρητους γραικύλους (Φαρέτριον).
Ο Νίκος Καρούζος είναι ένας τεράστιος ποιητής. Όχι

μόνο για την ποιητική του θεολογία με την αντιβία και την
πνευματική οιμωγή συνάμα. Γιατί διαθέτει σκληρή ματιά και
παράλληλα άγρια στωικότητα.

«Η κοινωνία που φαντάστηκα λέει όχι, όχι / δεν πρόκειται
να υπάρξω. Συνεπώς η Ανάσταση εγκλωβίζεται πάντα στη
λέξη της».

Το «άφες αυτοίς» του αξιακού του κώδικα αυτοαναιρεί-
ται σε ποιητικά βάραθρα όπου αποκαθηλώνει το θείο και
στύβει την ύλη του πια, για να κρατήσει την ομορφιά της.
«Πιστεύω εις έναν ποιητή εκτός ουρανού», γράφει. Ρωτώ-
ντας: «Πού πας με τόση ομορφιά; Στο βάθος θάνατος».

Ανεπιτήδευτα αληθινός, ανυπόκριτος, «άρρωστος από
ύπαρξη» προσυπογράφει: «η αλήθεια λέγεται πληθυντικός».
Γκρεμίζεται σε κάθε βιβλίο όπως έγραφε και απ’ την αρχή
κυριευμένος από την ποίηση, την λειτουργεί στην δική του
εκκλησιά, ηθικά βιωματικά και συχνά αντιποιητικά με όρους
ηφαιστειακής έκρηξης, αφού «η ζωή δεν έχει τόση ζωή μέσα
της. Όλο το ζήτημα είναι να δούμε μοναχά πού βγάζει φλό-
γες».

Κρατώ με σεβασμό το παγκόσμιο σύνθημά του: «Όταν
παιδέψεις τώρα δα μια πεταλούδα / δεν το βλέπεις / αλλά
αργότερα κάπου / θα πονέσει ο πολιτισμός» και με τον ίδιο
σεβασμό τις προτροπές του. 

«Ο κόσμος πρέπει να προχωρήσει». 
«Ας μην αφήσουμε το μέλλον ανυπεράσπιστο».

99

Νίκος Καρούζος



Μανόλης Αναγνωστάκης,
η απέριττη υπαρξιακή διάσταση της ποίησης
του Δήμου Χλωπτσιούδη

Ο Μανόλης Αναγνωστάκης θεωρείται ως η πλέον εμβλη-
ματική φυσιογνωμία της ποιητικής αριστεράς και ένας από
τους σημαντικότερους μεταπολεμικούς ποιητές. Άφησε
πίσω του λίγα ποιήματα και λιγοστά κείμενα.

Αν και η καλλιτεχνική του σιωπή ήρθε εκούσια πολύ
νωρίς, πριν ακόμα προλάβει να ακολουθήσει φθίνουσα πο-
ρεία, κυριάρχησε στη συνείδηση της γενιάς του και κατά-
φερε όσο λίγοι να εκφράσουν τον σύγχρονό τους κόσμο.

Η αμεσότητά του, η κοινή εμπειρική διάσταση των στί-
χων του, η ευστοχία στη διατύπωση και η απέριττη γραφή
του βοήθησαν στην εποχή του να αναγνωρίσει το δικό της
τέκνο. Ήταν ο ποιητής της μελαγχολίας που εξέφρασε ολό-
κληρες γενιές. Ποιητής της μοναξιάς, ένας νέος για ένα νέο
είδος μοναξιάς, τη συλλογική μοναξιά, τη «φοβερή ερημία
του πλήθους». Είναι η απόσταση από τα κέντρα εξουσίας.
Ένα βαθύ -και τόσο επίκαιρο- πολιτικό μήνυμα, που αποδό-
θηκε τόσο δημιουργικά, με έναν ιδιότυπο λυρισμό χωρίς να
υποκύπτει το ποιητικό στο πολιτικό. Η κοινωνική απογοή-
τευση βρίσκεται ακόμη στη ρομαντική της περίοδο. 

Αυτό που διακρίνει τον Αναγνωστάκη από άλλους ποι-
ητές είναι ότι κατάφερε συνθέτοντας -υπό την υψηλή αισθη-
τική του αντίληψη- να εμφιλοχωρήσουν στοιχεία της πολιτι-

100



κής του συνείδησης χωρίς αυτό να καταλήξει ποιητική ρη-
τορεία. Ο ίδιος, άλλωστε, δήλωνε ότι ο λογοτέχνης δεν έχει,
ή δεν πρέπει να έχει, καμιά δέσμευση ή υποχρέωση ή οφει-
λή. Καμιά οδηγητική αρχή δεν μπορεί να επηρεάσει γόνιμα
τη δημιουργική δουλειά. Αρνούμαστε την ταύτιση ιδεολο-
γίας και έργου τέχνης. Απελευθερωμένος από την ποιητική
ρητορεία παραδόθηκε στο λογοτεχνικό ακτιβισμό με οδηγό
την κοινωνική του ευαισθησία, αλλά ξεπερνώντας τις δυσ-
λειτουργίες που η σύζευξη αυτή γεννούσε. Αρνήθηκε τον
τίτλο του "ποιητή της Αριστεράς" και απέφυγε το έπος και
το θρήνο προς όφελος των υπαρξιακών κοινωνικών αγω-
νιών και του λυρισμού.

η υπαρξιακή διάσταση της ποίησής του
Ο Αναγνωστάκης και οι περισσότεροι από τους ποιητές

της πρώτης μεταπολεμικής γενιάς δεν είναι τυχαίο ότι μοι-
ράζονται, πέρα από τις όποιες διαφορές στη γλώσσα, έναν
αγωνιώδη μόχθο για το νόημα της ίδιας τους της ύπαρξης,
για να καταλήξουν στη διαπίστωση που θα τους απορρυθ-
μίσει: η "ποιητική λειτουργία" είναι τόσο περιθωριακή όσο
και αναποτελεσματική. Όλοι τους διακατέχονται από ένα
σύνδρομο δυσφορίας προς τη μεταπολεμική εποχή, μία δυ-
σφορία που εκφράζεται σύμμεικτα ως κοινωνικός προβλη-
ματισμός είτε υπό την αριστερή ποιητική εκδοχή του
σοσιαλιστικού ρεαλισμού (Πατρίκιος, Αλεξάνδρου, Κατσα-
ρός, Λεοντάρης, Κωσταβάρας, Λειβαδίτης) είτε ως νεοϋπερ-
ρεαλιστικές νόρμες (Σαχτούρης). 

Η έντονη υπαρξιακή διάσταση της ποίησης του Αναγνω-
στάκη -ιδίως της ποιητικής παραγωγής του πριν απ’ το «Στό-
χο», που είναι η πλέον πολιτική του ποιητική κατάθεση- έχει
τεθεί ως βασικό τμήμα της ποιητικής του παρουσίας σε πολ-
λές μελέτες. Η μη ύπαρξη -ο θάνατος- απασχολεί τον ποιητή
από την πρώτη στιγμή της παρουσίας του στο λογοτεχνικό

101

Μανόλης Αναγνωστάκης



χώρο. Και πώς θα μπορούσε άλλωστε να είναι διαφορετικά;
Ο θάνατος μπαινοβγαίνει διαρκώς σ’ ολόκληρη την ύπαρξή
του, μέσα από τις τρύπες που άνοιγαν οι σφαίρες των απο-
σπασμάτων στα διάτρητα σώματα των συντρόφων του. Πό-
λεμος, Κατοχή, Εμφύλιος, απώλειες φίλων, η καταδίκη του
ίδιου σε θάνατο είναι μερικά από τα γεγονότα που συνθέ-
τουν το τοπίο μέσα στο οποίο ξεκινά και εξελίσσεται η πνευ-
ματική του δραστηριότητα.

Είναι χαρακτηριστικές οι μεσοπολεμικές επιρροές στην
ποίηση του Αναγνωστάκη. Εξάλλου, η μεσοπολεμική ποίηση
ήταν κυρίαρχη στη δημιουργική του εποχή. Στην ποιητική
του διακρίνονται έντονες οι επιρροές από τον Καρυωτάκη,
το Σεφέρη, το Μπωντλαίρ και τον Καβάφη (αν και αγαπημέ-
νος του παρέμενε ο ριζοσπάστης φιλελεύθερος Κάλβος). Α-
πό τον Καρυωτάκη υιοθέτησε την έντονη χρήση της σάτιρας
και της φάρσας. Εγκατέλειψε την καρυωτακική τάση για ε-
γκατάλειψη και απόγνωση και προχώρησε σε μια διαλεκτική
σύνθεση των αντιθέτων, του ατομικού συναισθήματος και
της κοινωνικής απόγνωσης. Παράλληλα, πατά στη σεφερική
παράδοση χειραφετημένος από την εθνοκεντρική αντίλη-
ψη του νομπελίστα και μεταμορφώνοντάς την σε κοινωνι-
κή.

Στην ποιητική του κυριαρχεί η επίγνωση της δύσης μιας
εποχής, η γενικευμένη παρακμή και η παρατεταμένη θλίψη,
ο πόνος που δεν απαλύνεται και η αισιοδοξία που μοιάζει
συνεχώς να αναβάλλεται. Και μέσα σε όλα αυτά ένα αδια-
πραγμάτευτο προσωπικό χρέος: η διεκδίκηση της αξιοπρέ-
πειας.

Κατόρθωσε να αναγάγει το προσωπικό του βίωμα σε
χρονικό της ελληνικής συλλογικής μοίρας μιας περιόδου, η
οποία άφησε πληγές που δύσκολα επουλώνονται. Περνά τις
προσωπικές του εμπειρίες, ιδωμένες υπό το πρίσμα του ηθι-
κού χρέους που αισθάνεται ότι έχει απέναντι στην κοινωνία,

102

δια-κριτικές ματιές στη λογοτεχνική έκφραση



γι’ αυτό και προβαλλόμενες κατά τρόπο που να αναδει-
κνύουν την καθολικότητα των ζητημάτων που θίγει. Παράλ-
ληλα, ενώ οι πολιτικές θέσεις του ποιητή ήταν γνωστές και
δεδομένες, εντούτοις στον ποιητικό του λόγο δεν παρει-
σφρέουν στοιχεία πολιτικής κατήχησης, καθώς επιθυμεί να
υπηρετήσει το κοινωνικό σύνολο, χωρίς όμως να αντιμετω-
πίζει την ποίησή του ως μέσο προπαγάνδας.

Η ποίηση του Μανόλη Αναγνωστάκη δεν είναι απαισιό-
δοξη. Όσο κι αν οι στίχοι του φτάνουν κάποτε στην απελπι-
σία, στο βάθος του ορίζοντα διακρίνεται ένα φως που
μοιάζει περισσότερο με την αναλαμπή της αυγής και λιγό-
τερο με το λυκόφως. Η δύναμη του ποιητικού του έργου,
υπερβαίνουσα τις κομματικές ταμπέλες, κατάφερε να εκ-
φράσει την αβεβαιότητα, την αποξένωση, αλλά και τις ελπί-
δες μιας ολόκληρης εποχής. Η ποιητική του έχει πολιτικό
χαρακτήρα μέσα από μία εξομολογητική διάσταση. Η απαι-
σιοδοξία του όμως δεν έχει την υπαρξιακή διάσταση που
βλέπουμε σε άλλους ποιητές. Δε φτάνει ποτέ στην απογοή-
τευση του Σαχτούρη, ούτε αγγίζει τον εγγονοπουλικό -αμέ-
τοχο- πόνο. 

Με τόνο αιχμηρό και διδακτικό, κινούμενος στην κυριο-
λεξία και την ακριβολογία, με τη χρήση καθημερινού λεξι-
λογίου προσεγγίζει την τραγική σοβαρότητα και την έλλει-
ψη ψευδαισθήσεων και οραματισμών. Η γλώσσα του είναι
διακριτική και κριτική και σχεδόν πάντα απέριττη. Ξεπέρασε
την αποστεωμένη γλωσσική αντίληψη των καλλιτεχνικών
προγόνων του και επέλεξε μία γλωσσική διατύπωση δίπλα
στην καθημερινή ομιλία, τη λαϊκή συνομιλία, προσδίδοντας
καινοφανή στοιχεία προφορικότητας στην ποίηση (κι εδώ
εντοπίζεται μία ακόμα ομοιότητα -τηρουμένων των αναλο-
γιών του χρόνου, της γλωσσικής και ποιητικής επεξεργασίας
που μεσολαβούν- με τον Καρυωτάκη). Ενώ σύγχρονοί του
κατέφυγαν στο συμβολισμό και τα λογοτεχνικά σχήματα, ο

103

Μανόλης Αναγνωστάκης



Αναγνωστάκης επέλεξε τον ιδιότυπο λυρισμό και τη δραμα-
τικότητα μέσα από τη λαϊκή γλωσσική εκδοχή.

Ο αναγνωστακικός λυρισμός έχει την ιδιαιτερότητα,
μέσα από την τραχύτητα των στίχων και των λέξεών του, να
μην κυριαρχεί συναισθηματικά. Είναι εμφανής αλλά συναι-
σθηματικά ανενεργός υπό την πίεση της δυναμικής του -υπο-
κρύπτοντος συχνά- νοήματος και του στίχου. Απελευθερω-
μένος από γλωσσικά σχήματα, είναι δωρικός, τολμηρός γλωσ-
σικά και πάνω από όλα ξεκάθαρος και διαφανής. Άλλωστε,
για τον Αναγνωστάκη η ποίηση είναι η εκφραστική δυνατό-
τητα να εντοπίσεις ρεαλιστικά τον κόσμο. Η ειρωνεία του ξε-
σκεπάζει το προφανές καμουφλάρισμα της κοινωνίας να
μην αποκαλύπτει τις αποτυχίες της χωρίς φανφαρονισμούς
και προσπάθειες αυτοπροβολής. 

Τα προβλήματα που παρουσιάζει ο Αναγνωστάκης δί-
νονται στην αντικειμενική τους διάσταση και κατορθώνουν
να προκαλέσουν καθαρά και μόνο χάρη στην αλήθεια τους.
Με σαφή διάθεση καταγγελίας, καταγράφει τη φρίκη του
πολέμου, την ήττα, τα βάσανα της κοινωνίας. Βιώνει την ήττα
του εμφυλίου μέσα από τις κακουχίες της φυλάκισης και την
αγωνία της εκτέλεσης στηριγμένης στην τύχη. Η ήττα τον
φέρνει να αντικρίσει τρυπημένες σάπιες σημαίες. Η σημαία
ως εθνικό σύμβολο ή λάβαρο του επαναστατικού αγώνα,
βρίσκεται τώρα σαπισμένη, θέλοντας έτσι να δηλώσει την
παρακμή και τη διάψευση. 

Οι τρυπημένες σάπιες σημαίες μπορούν να ιδωθούν συ-
νολικά και ως μια εικόνα του διαλυμένου ελληνικού κρά-
τους, το οποίο έχει παρακμάσει και κυρίως αδυνατεί να
διακρίνει τη δυνατότητα που του προσφέρεται, μέσα από
τον αγώνα της αριστεράς, να αλλάξει ουσιαστικά ώστε να
γίνει ένας καλύτερος τόπος για τους πολίτες του. Τα ιδανικά
του ελληνικού έθνους έχουν σαπίσει, καθώς το κράτος συ-
νεχίζει να επιβάλλει τη θέληση των ισχυρών και αρνείται να

104

δια-κριτικές ματιές στη λογοτεχνική έκφραση



λειτουργήσει προς όφελος του λαού.
Από πολλούς κριτικούς χαρακτηρίστηκε ως ο ποιητής

της -αριστερής- ήττας ή ως εκφραστής της αριστερής με-
λαγχολίας για την κατακρήμνιση των ιδεών και τα ερείπια
των καιρών. Ωστόσο, η κριτική αυτή (πιστή σε εποχές που
αποδίδονταν τίτλοι και ταμπέλες συλλήβδην ως στράτευση)
αδυνατεί να εξετάσει τις πολλές ποιητικές πλευρές της ποι-
ητικής χροιάς του Αναγνωστάκη. Αδυνατεί να προσεγγίσει
το βάθος της υπαρξιακής αγωνίας και της σατιρικής οπτικής
της ποιητικής του δημιουργίας.

Γιατί τελικά, συνολικά θεωρημένο, το έργο του Μανόλη
Αναγνωστάκη ξεπερνά την αγκύλωση της όποιας στράτευ-
σης του αποδίδεται. Ξεπερνώντας την ξύλινη ποιητική γλώσ-
σα της εποχής του και απογυμνωμένος από εκφραστικά κα-
λούπια στρατεύτηκε στον Άνθρωπο και τις αγωνίες του, στην
απογύμνωση της αδικίας, στον έρωτα, την απογοήτευση και
την προσμονή. 

Δεν είναι ποιητής της ήττας. Είναι ποιητής της υπομονής
και της αυτογνωσίας, εκφραστής μιας γενιάς προσανατολι-
σμένης στον Άνθρωπο. Γιατί τελικά ο αναγνωστακικός υπαρ-
ξισμός είναι ανθρωπισμός.

105

Μανόλης Αναγνωστάκης



Τα «Σικελικά Ποιήματα» 
του Νικηφόρου Βρεττάκου
της Άννας Βατίκαλου

Η ποιητική καθαρότητα στο λόγο του Νικηφόρου Βρετ-
τάκου δεν υπόκειται επ’ ουδενί στο εξ ορισμού πλαίσιο που
ήθελε την ποίηση απαλλαγμένη, καθαρή από κάθε διανοη-
τικό και αισθητικό στοιχείο και που ουσιαστικά “απαιτούσε”
την απομάκρυνσή της από το ουμανιστικό επίκεντρο αφαι-
ρώντας εκ των πραγμάτων τη δύναμη να μεταδώσει τα αν-
θρώπινα πάθη και συναισθήματα, τη γήινη και καθημερινή
αγωνία. Ο μεγάλος ποιητής κατόρθωσε να θέσει την καθαρή
ποίηση στην υπηρεσία του ανθρώπου και διόλου του ιδίου,
στην υπηρεσία των προβλημάτων τού ανθρώπου. Η ποίησή
του στοχεύει να ανυψώσει ηθικά τον άνθρωπο καθιστώντας
τον υπέρτατο ον μέσα σε ολόκληρο το σύμπαν, όπως ανά-
γλυφα και λυρικά απεικονίζεται στον «Διακεκριμένο πλα-
νήτη» (1983): [...]Το σύμπαν ολόκληρο είναι ένα όστρακο
όπου εκκολάφθηκε το λαμπρό μαργαριτάρι του: Ο άνθρω-
πος[...] 

Σαν να έθεσε ολόκληρο το σύμπαν σε λειτουργία τις δυ-
νάμεις του ώστε να συνεργαστούν αρμονικά και να δημι-
ουργήσουν τον άνθρωπο: το τέλειο αυτό σύνολο από μικρά
και μεγάλα θαύματα, όπως το χαρακτηρίζει ο Βρεττάκος στο
γράμμα «Στο Ρόμπερτ Οπενχάιμερ» (1954). Άλλωστε και ο
ίδιος επιβεβαιώνει τον ανθρωποκεντρικό προσανατολισμό

106



της ποίησής του λέγοντας: Αποδέχομαι αυτόν τον όρο γιατί
είναι κάτι το οποίο ζω. Και θα ήμουν ευχαριστημένος αν το
ίδιο αυτό πράγμα το εξέφραζε, όπως το εννοώ και το αισθά-
νομαι, η ποίησή μου. Από παιδί είδα τον άνθρωπο σαν το
κεντρικό άξονα του κόσμου1. Η ποίησή του αφουγκράζεται
τους κραδασμούς της ανθρώπινης ψυχής, εντοπίζει τα τραύ-
ματα, τις κακουχίες, τα δάκρυα, αναγνωρίζει τις ατέλειες που
συρρικνώνουν την ανθρώπινη μεγαλοσύνη, αλλά χωρίς να
υποκύπτει στον πόνο και στην πίκρα, πασχίζει να μετατρέψει
την οδύνη και την αδυναμία σε ελπίδα και αισιοδοξία, να α-
ντιστρέψει τη θλίψη σε χαρά. Ως εκ τούτου ο ποιητής απο-
κλείει την παθητική εσωτερική διάθεση που τρέφεται από
τη μοναξιά και τα ψήγματα της κενότητάς της, αλλά τουνα-
ντίον θεωρεί απαραίτητη μια “ερωτική” και έτσι ενεργητική
προσέγγιση των πραγμάτων με ένα αίσθημα καθαρής και
απέραντης αγάπης. 

Όμως ο Βρεττάκος τον κόσμο τον εννοεί και ως φυσικό
επίγειο παράδεισο και επομένως δεν είναι τυχαίο ότι ο ποι-
ητής αντικρίζει στη φύση το καταφύγιό του στις δύσκολες
ώρες, στις ώρες της σύγκρουσης, καθώς ανακαλύπτει σ’
αυτή την πιο γνήσια και πλούσια πηγή καθαρότητας και
αγνότητας, μακριά από τη φθορά της συναλλαγής και της
ανθρώπινης αλλοτρίωσης. Ο Βρεττάκος κατορθώνει ουσια-
στικά να μεταφέρει από τη φύση στους ανθρώπους μηνύ-
ματα και παραδείγματα αρμονίας, τάξης, δύναμης, βιώνο-
ντας ο ίδιος, πρώτος τη λυτρωτική επενέργειά της. Έτσι, τα
φυσικά στοιχεία, όπως το φως και ο ήλιος κυριαρχούν στο
ιδεολογικό σύστημα των αξιών του ποιητή, όπου μαζί με την
αγάπη και τον άνθρωπο συνυπάρχουν στα ποιήματά του. 

Μάλιστα ο Vincenzo Rotolo ισχυρίζεται ότι στον Βρετ-
τάκο ενυπάρχει ένας διχασμός που τον κάνει να αμφιταλα-
ντεύεται ανάμεσα σε δυο πόλους που η έλξη τους πάνω
στον ποιητή είναι ισοδύναμη. Από τη μια μεριά κυριαρχεί ο

107

Νικηφόρος Βρεττάκος



ατομικός αυθορμητισμός, η ροπή του εγώ προς τη φαντασία
που επαληθεύει την αιώνια ανάγκη του ανθρώπου να περι-
πλανηθεί στο μύθο. Από την άλλη είναι αδύνατον να αγνοη-
θεί το κοινωνικό πλαίσιο ως ιστορική πραγματικότητα και
δη ως ανάγκη να προσπεραστεί η ατομιστική στάση ενώ-
πιον των συλλογικών αγώνων για την απελευθέρωση του
ανθρώπου και της συνείδησής του από τη βία και την κατα-
πίεση2. Φυσικά, όπως γίνεται κατανοητό, η κλίση του προς
τη μια από τις δύο κατευθύνσεις (μύθος/πραγματικότητα)
εξαρτάται από τα ιστορικά-κοινωνικά γεγονότα και τις περι-
στάσεις της προσωπικής ιστορίας του ποιητή ενώ συνάμα
οριοθετούν ευκρινείς περιόδους οι οποίες παρουσιάζονται
ως σχετικά αυτόνομοι κύκλοι που επανέρχονται3.

Ο ποιητής Νικηφόρος Βρεττάκος
Ο Νικηφόρος Βρεττάκος γεννήθηκε το 1912 στο μικρό

χωριό Κροκεές κοντά στη Σπάρτη. Το βουνό, ο Ταΰγετός του
ήταν ο πρώτος εμπνευστής της δημιουργίας του ενώ μαζί
με την ταπεινή Πλούμιτσα αποτέλεσαν την παντοτινή συ-
ντροφιά του που με τη σειρά τους του μετέδωσαν την πίστη
στη φύση και στη ζωή. Έχοντας τελειώσει τη μέση εκπαί-
δευση στο Γύθειο πηγαίνει στην Αθήνα όπου αρχίζει ανώτε-
ρες σπουδές που όμως δεν ολοκλήρωσε. Η επαφή του εν
συνεχεία με την κοινωνική πραγματικότητα της Αθήνας του
μεσοπολέμου συντρίβει την ονειρική του αναμονή και προσ-
δοκία για μια ορμητική και ενεργητική συμμετοχή του στη
ζωή του γύρω κόσμου. Σύντομα αισθάνεται έντονα την πε-
ριθωριοποίηση και την τραγικότητα του ανθρώπου που
είναι αναγκασμένος να αρνείται τον συμβιβασμό, ενώ δοκι-
μάζει την απογοήτευση καθώς υποχρεούται να συμφιλιωθεί
με την κοινωνία προκειμένου να επιζήσει. «Οι γκριμάτσες
του ανθρώπου» (1935) συλλέγουν ακριβώς εκείνο το αί-
σθημα στέρησης και μοναξιάς με τόνους εξέγερσης ενάντια

108

δια-κριτικές ματιές στη λογοτεχνική έκφραση



σε καθετί που δεν είναι αποδεκτό από την ανθρώπινη συ-
νείδηση ενώ «Το ταξίδι του Αρχαγγέλου» (1938) που σημα-
τοδοτεί το τέλος της πρώτης φάσης αποκαλύπτει στη συμ-
βολική διάστασή του την ονειρική επιθυμία του θαλασσοπό-
ρου για ένα ταξίδι που στάθηκε αδύνατον να πραγματωθεί4. 

Ήδη όμως στη συλλογή του «Μαργαρίτα-Εικόνες από το
ηλιοβασίλεμα» που κυκλοφόρησε την επόμενη χρονιά, πα-
ρατηρείται ένα διαφορετικό ύφος στην ποιητική του από-
δοση. Ο ποιητής αρνείται την απομόνωση και την απαισιο-
δοξία και αναγνωρίζει πως την αγάπη και την επαφή με τους
συνανθρώπους του έχει πιότερο ανάγκη όπως και το να πι-
στέψει στις αρετές του ανθρώπου, ενώ δεν παραλείπει να
επανασυμφιλιωθεί με τη φύση. Ο πόλεμος, τα χρόνια της α-
ντίστασης, της αδιάλλακτης πάλης του ελληνικού λαού ενά-
ντια στους κατακτητές τρέφουν την ποιητική του δημιουρ-
γία. Ο χαρακτήρας της ποίησής του την περίοδο αυτή απο-
τυπώνει μεν τη δραματικότητα των στιγμών μέσω των εσω-
τερικών συγκρούσεων του δημιουργού μιας και ο ίδιος
ταυτίζεται με το δράμα του σύγχρονου ανθρώπου. Ταυτό-
χρονα τα λυρικά ποιήματά του, όπως το «Ελεγείο στον τάφο
ενός μικρού αγωνιστή», «Το παιδί με τη φυσαρμόνικα», «Η
παραμυθένια πολιτεία» (1947) κ.ά., αποτελούν την ηθική δι-
καίωση του διεξαγόμενου αγώνα αλλά και την ποιητική έκ-
φρασή του. Στα τελευταία ποιήματα της δεύτερης αυτής
φάσης διαφαίνεται η προσπάθεια του ποιητή να επουλώσει
τις πληγές του, να διασώσει μέσα του την πίστη στο φως,
στην αγάπη και στο μέλλον επιστρέφοντας έτσι στον παλαιό
του φίλο, στον Ταΰγετό του, στο καταφύγιο της παιδικής του
ηλικίας. Το 1954 κυκλοφορεί το πολύστιχο ποίημα-γράμμα
«Στον Ρόμπερτ Οπενχάιμερ» που αποτελεί ένα δριμύ κατη-
γορητήριο εναντίον του επιστήμονα, που κρίνεται ένοχος,
επειδή ακριβώς απομακρύνθηκε από τον άνθρωπο και δεν
αντιλήφθηκε την ανάγκη του και τη λαχτάρα του για ειρήνη.

109

Νικηφόρος Βρεττάκος



Ο Βρεττάκος εγκαινιάζει ουσιαστικά μια καινούργια περίοδο
καθώς αντιμετωπίζει απερίφραστα το θέμα της κοινωνικής
ευθύνης των διανοουμένων που δεν ακυρώνει, ωστόσο, την
προσωπική, συνειδησιακή παράμετρο που προβάλλει όταν
μάλιστα οι πράξεις τους είναι ασύμφωνες με το πνεύμα της
ευθύνης αυτής. 

Εν συνεχεία στεκόμαστε στα 1961 όταν παρουσιάστηκε
ο ογκώδης τόμος των 333 σελίδων με τον τίτλο «Το Βάθος
του Κόσμου». Πρόκειται ουσιαστικά για μια αυτοβιογραφική
“ακτινογραφία” των εμπειριών της ζωής και των περιπετειών
του πνεύματος που εβίωσε ο ποιητής και απέδωσε ποιητικά.
Ανατρέχει στην αφετηρία, στην παιδική του ηλικία, στα το-
πία που μαγνήτισαν το βλέμμα και σημάδεψαν τη ψυχή και
σε όλα εκείνα τα πράγματα που ξεπερνούν τις γήινες δια-
στάσεις και που εκφράζουν τη ψυχή του ανθρώπου και τη
σκέψη του και ζωντανεύουν τη μνήμη. 

Ωστόσο αυτό που ακολούθησε το 1967 έσβησε κάθε ελ-
πίδα, ενώ ο γεμάτος αγάπη διάλογος με τους ανθρώπους
διακόπηκε άλλη μια φορά. Δε διστάζει λοιπόν ο ποιητής να
υπακούσει στις αρχές της ηθικής συνέπειας που προστά-
ζουν να ακολουθήσει, όπως και τόσοι άλλοι διανοούμενοι,
την πικρή πορεία της εξορίας στρέφοντας την πλάτη του σε
κάθε έννοια συμβιβασμού. Στα ποιήματα του τρίτου τόμου
της «Οδοιπορίας» (1967-1970) με πικρία ομολογεί πως από
τον ουρανό της πατρίδας του, που τού άνοιγε εμπρός του
το βάθος του κόσμου, πέρασε [...]σ’ ένα βάθος σιωπής απρο-
σμέτρητο, μόνο η καρδιά του ν’ ακούγεται όπως ένα ρολόι
σε άδειο σπίτι. Μια βαθύτατη θλίψη που τον ακολουθεί από
τόπο σε τόπο έχει κατακερματίσει τον αισιόδοξο πυρήνα της
ψυχής του. Ενώ στο πολύστιχο ποίημα «Αποχαιρετισμός στον
ελληνικό ήλιο» (1967) ο ποιητής εκφράζει με σπαραγμό τον
πόνο και την πίκρα που τον συνοδεύουν κατά το διωγμό του
από την πατρίδα καθώς επικαλείται τον ζωοδότη ήλιο και

110

δια-κριτικές ματιές στη λογοτεχνική έκφραση



τους ευγενείς του κόσμου -τους φορείς της δικαιοσύνης και
των άλλων αρετών- προκειμένου να σώσουν την πατρίδα
του και την ιστορία της από εκείνους που τη διαπομπεύουν
και που ο ίδιος αρνείται να ζει κάτω από το βλέμμα τους.

Τα «Σικελικά Ποιήματα» του Ν. Βρεττάκου κυκλοφόρη-
σαν για πρώτη φόρα στο Παλέρμο το 1987, σε δίγλωσση έκ-
δοση και σε μετάφραση του Ιταλού νεοελληνιστή και μελε-
τητή του έργου του ποιητή, Vincenzo Rotolo ενώ στην Αθή-
να εκδόθηκαν τον Ιούλιο του 1990 από τις εκδόσεις Αστρο-
λάβος/Ευθύνη. Η συλλογή, στην πρώτη της έκδοση, αποτε-
λείται από δώδεκα ποιήματα, αλλά στην ελληνική της έκδο-
ση συμπληρώθηκε με τρία ακόμα που γράφτηκαν από τον
Απρίλιο έως το Δεκέμβριο του 1970, στη σικελική πρωτεύ-
ουσα, όπου έζησε ο ποιητής, αυτοεξόριστος, αναζητώντας
ένα λιμάνι σωτηρίας από την ταραχώδη πολιτική κατάσταση
της Ελλάδας.

Η Σικελία, όπου μεταβαίνει ο ποιητής, ύστερα από τριετή
παραμονή στην παιδούπολη Πεσταλότσι στο Τρόγκεν των
Ελβετικών Άλπεων, καλεσμένος από τη Φιλοσοφική Σχολή
του Πανεπιστημίου Παλέρμο για να δώσει δύο διαλέξεις, κυ-
ριεύει τη ψυχή του ποιητή και τροφοδοτεί την ποιητική του
έμπνευση που επηρεάζεται ή και ενισχύεται από τις όμοιες
με την Ελλάδα κλιματικές συνθήκες -η Σικελία βρίσκεται
κάτω από τον ίδιο παράλληλο με την Πελοπόννησο. Ο ποι-
ητής αναμφισβήτητα συγκλονίζει με την αποκαλυπτική ει-
λικρίνειά του σε προσωπικούς τόνους που δεν υπολείπεται
σε συναισθηματική θέρμη, καθώς ενισχύεται από το μεσο-
γειακό περιβάλλον της Σικελίας που ανακαλεί θύμησες, που
προετοιμάζουν την επιστροφή του στην πατρίδα.

Έχει πολλαπλώς τονιστεί η δύναμη που ασκεί ο ήλιος
στην ύπαρξη του ποιητή καθώς αποτελεί πηγή της πίστης
και του λυρισμού του5: «[...]Ονειρευόμουνα πως μού ανανέ-
ωνε ο ήλιος το παλιό μου διαβατήριο και πως παίρνοντας η

111

Νικηφόρος Βρεττάκος



ψυχή μου το πιο γρήγορο μέσο χτυπώντας σε πέτρα, σε δέ-
ντρα και όνειρα, γυρίζει, γυρίζει, γυρίζει τον κόσμο» («Οι Κλί-
μακες», στ. 3-7). Και μάλιστα, η εικόνα γίνεται έντονη, πει-
στική στην περιγραφική της λιτότητα ώστε να μην χρειάζε-
ται πολλά και αφηρημένα λόγια˙ ο πίνακας αυτοτελής απο-
καλύπτει το αντάμωμα του ποιητή με τον ήλιο να ξεπροβά-
λει ελπιδοφόρος από το σικελικό ορίζοντα, καθώς σαν κε-
ραυνός εισβάλλει στη ψυχή του και λούζει με φως άπλετο
την ύπαρξή του μεταμορφώνοντάς τον: «Με βρήκε, ήλιε, ο
κεραυνός της φιλίας σου πάνω σε λόφους που δεν προστα-
τεύονται και μού σύντριψε την καρδιά» («Συνάντηση με τον
ήλιο στους σικελικούς λόφους», στ.1-10).

Εξίσου καταλυτική επίδραση ασκεί στον ποιητή η «Συ-
νάντησή του με τη Θάλασσα»6 καθώς αναγνωρίζει σ’ αυτήν,
μετά από μακρά απουσία στις χιονισμένες ελβετικές περιο-
χές, το καταφύγιό του στην αναζήτηση του ανθρωπισμού
και την ελπίδα στα χρόνια της αυτοεξορίας του, μιας και τον
συνδέει με την πατρίδα του: «Σε λίγο, από λόφους βολικούς
θα μπορώ να βλέπομαι, πρόσωπο με πρόσωπο, με τη θά-
λασσα, σαν για μιαν αναγνώριση έπειτα από μακριάν απου-
σία» («Ταξίδι στη Σικελία», στ.1-3). Η συγκίνηση επομένως
είναι διάχυτη όταν αντικρίζει «της ακροθαλασσιάς τη ρόδινη
λουρίδα το πρωί» («Φεύγοντας», στ. 4) που χωρίζει την ιτα-
λική χερσόνησο από τη Σικελία καθώς «πέρα εκεί, στην απέ-
ναντι όχθη της, θα γνωρίζω πως βρίσκεται η πατρίδα μου...
Μονάχα πως κοιτώντας την κίνηση των νερών, θα νομίζω
ότι βλέπω την κίνηση της καρδιάς της τουλάχιστο» («Ταξίδι
στη Σικελία», στ.4-5). Αποτυπώνεται ουσιαστικά μια διαλε-
κτική σχέση που δεν έχει παθητικό χαρακτήρα αλλά, του-
ναντίον, ενεργητικό που αναδεικνύεται καθώς διανθίζονται
οι λυρικοί στίχοι μέσω της εισαγωγής του χριστιανικού όπως
και του αρχαίου στοιχείου που περιγράφουν αυτή τη φα-
νταστική επιστροφή του ποιητή στη γενέτειρα: «[...]Κ’ εγώ,

112

δια-κριτικές ματιές στη λογοτεχνική έκφραση



το περσότερο, με το βλέμμα μετέωρο πέρα στο βάθος, πά-
νω απ’ τη θάλασσα, και μια νύχτα μάλιστα, είδα πως έγινα
θαλασσοβάτης. Πως βάδιζα επί των κυμάτων και πώς με
πλεύρισε άξαφνα το δελφίνι του Αρίονα με πήρε στη ράχη
του -είχε ωραίο φεγγάρι- και με πήγαινε με σπουδή, ακολου-
θώντας τη μουσική που ακουγόταν απ’ την πατρίδα μου»
(«Piazza Edison 2», στ. 4-14).

Και πάλι, όπως έχει επανειλημμένως τονιστεί, η φύση
διατρέχει όλη την ποίηση του Βρεττάκου και παρομοίως στα
«Σικελικά ποιήματα», όπου κυριαρχεί η ομορφιά της και ο
αρχαίος κόσμος. Στο τοπίο της Σικελίας ο ποιητής συναντά
ακριβώς τη νοσταλγική εικόνα της ελληνικής φύσης την
οποία και συνθέτει με περιγραφική πληρότητα που κορυ-
φώνεται με τη λυρική απόδοση των ποιητικών στίχων:
«[...]Νάτανε η ασημένια ελιά, η παλιά μου φιλενάδα; Οι λεμο-
νιές που χιόνισαν στην καρδιά μου ανθούς;» («Φεύγοντας»,
στ.2-3), «Πέφτοντας το φθινόπωρο τα φύλλα των πλατανιών,
δεν μού σκέπαζαν τη ψυχή. Το αντίθετο μάλιστα, μού θω-
πεύαν ανθρώπινα τα μαλλιά και τους ώμους» («Via della Lib-
erta», στ.1-4), «[...] όπου νάναι, σε λίγο, θ’ ανθίσουν οι λεμο-
νιές θάναι ωραία σε λίγο» («Μπαλάντα του νοσοκομείου
Cervello», στ.16-17), «[...]Να αναχωρείς ακούγοντας αηδόνια
να σού τραγουδάνε αυτά τ’ αηδόνια που γεννούνται στην
Ελλάδα[...]» («Απόκριση», στ.5-6).

Παράλληλα ο αρχαίος κόσμος, το ελληνικό παρελθόν
που αναβιώνει τις προαιώνιες μνήμες, αποτελεί για τον ποι-
ητή τον έτερο πυλώνα της ποιητικής του δημιουργίας. Στο
οδοιπορικό στις αρχαίες ελληνικές πόλεις της Σικελίας ο ποι-
ητής γοητεύεται και συγκλονίζεται στη θέαση των περίλα-
μπρων αρχαίων ελληνικών ναών, με τη δωρική λιτότητα και
αυστηρότητα που υψώνουν μεγαλοπρεπώς τα κατάλοιπά
τους στο λαμπρό φως του σικελικού ήλιου ως αδιάψευστοι
μάρτυρες της παρουσίας του ελληνικού στοιχείου από τον

113

Νικηφόρος Βρεττάκος



8ο έως τον 3ο π. Χ. αιώνα και αποτελούν πηγή έμπνευσης
που ρέει αβίαστα στο αριστουργηματικό ποίημα «Έξω από
το χρόνο»: «Διάφανη ώρα, θάλασσα κι αρχαϊκές κολώνες,
που τέμνουν τον ορίζοντα και το χρόνο στη Σελινούντα» (στ.
1-11).

Στα δύο πολύστιχα ποιήματα, η «Μπαλάντα» και η «Από-
κριση», που γράφτηκαν στο ομώνυμο νοσοκομείο του
Cervello, όπου ο ποιητής, άρρωστος από βαριάς μορφής
φυματίωση, νοσηλεύτηκε για έξι μήνες, με έξοδα του Δήμου
Παλέρμο, διαφαίνεται για άλλη μια φορά η ανθρωπιά του
και δη η ευαισθησία του. Στο πρώτο, αφιερωμένο στη Βιρ-
γινία Περιφανάκη, γυναίκα του Rotolo, περιγράφεται με πα-
ραστατικότητα εφάμιλλη στην εικονογραφική λεπτομέρεια
ενός πίνακα ζωγραφικής ο θάνατος του «φίλου συντρόφου
Luigi (amico partigiano)», με «τα ισχνά του κίτρινα δάκτυλα
και το εξατμισμένο του πρόσωπο που μόλις διακρινόταν ένα
χαμόγελο που τρεμόπαιζε γύρω στα χείλη του, αδύναμο, κ’
έσβησε γρήγορα». Αυτή η εξαϋλωμένη μορφή του φίλου
του πλαισιώνεται αφενός από την εικόνα του θανάτου, όπου
«κρεμασμένα απ’ τα κάγκελα του κρεβατιού του,... τον πα-
ράστεκαν τα’ αλογάκια του. Ήρθαν τα τρία του παιδιά, η γυ-
ναίκα κ’ ένα γκρίζο σκυλί που τον κοίταε στο φέρετρο και
του μιλούσε γαβγίζοντας» (στ.24-28) και αφετέρου από την
εικόνα της ζωής με το μεθυστικό άρωμα της Φύσης καθώς
«οι λεπτές μυρωδιές πλημμυρίσανε τους θαλάμους μας (ή-
ταν Απρίλης είχε φεγγάρι)» (στ.30-32) για να ολοκληρώσει
το ποίημα τον κύκλο του με τον ύστατο θρήνο-χαιρετισμό
του ποιητή προς το φίλο του: «Buona note, amico partigiano
Luigi...»

Στο δεύτερο ποίημα ο Βρεττάκος, από το κρεβάτι του
πόνου, απευθύνεται στο φίλο του Γιάννη Ρίτσο: «Ήμουνα σε
κρεβάτι ξένο αλλά αδελφικό σ’ ένα νοσοκομείο της Σικελίας,
απ’ όπου κοιτώντας έναν ουρανό χωρίς χελιδόνι έμαθα για

114

δια-κριτικές ματιές στη λογοτεχνική έκφραση



το γράμμα σου...»(στ.1-4), για να αναδείξει και να υμνήσει,
μέσα από μια μαγευτική περιγραφή της ελληνικής φύσης,
που το δίχως άλλο κρατά σε εγρήγορση τις αισθήσεις, «τ’ αη-
δόνια, τ’ άστρα τα μουσικά, οι θάλασσες που γιομίζανε τις
φλέβες ένθεο άλας, οι μοσχοϊτιές που άνθιζαν ανάμεσα ζε-
φύρων του Λακωνικού...», την αγάπη που θεωρεί το σπου-
δαιότερο πράγμα στον κόσμο, ακόμα και από τον ήλιο και
το θάνατο:

«Κ’ είπα τότες βλέποντας τον κοινό μας ήλιο που μ’ επι-
σκεπτόταν μόνος προ μόνον, αποθέτοντας μια χρυσή δέσμη
στο σεντόνι μου, ότι το δυνατότερο πράγμα σ’ αυτόν τον
κόσμο δεν είναι όπως νομίζουμε ο θάνατος. Είναι η αγάπη»
(στ.16-28).

Το επόμενο ποίημα «Via Noto 34» είναι αφιερωμένο
στον ελληνιστή Bruno Lavagnini, πρόεδρο του Ινστιτούτου
Βυζαντινών και Νεοελληνικών σπουδών, στενό φίλο του ποι-
ητή και συνεργάτη του στη σύνταξη του ελληνο-ιταλικού λε-
ξικού. Και πάλι, οι λέξεις με αρμονία συμπλέκονται για να
συνθέσουν με εξαιρετική μαεστρία την τραγική μορφή του
γηραιού δασκάλου, που σχεδόν τυφλός και έτσι υποβαστα-
ζόμενος από την κόρη του Renata οδηγείται, ως άλλος Οιδί-
ποδας, στον κάτω όροφο της κατοικίας του που είναι και ο
χώρος εργασίας: «Στηριγμένος στον ώμο της Renata ο δά-
σκαλος κατεβαίνει τις σκάλες. Θάλεγες πως τον φυγαδεύει
απ’ το χρόνο, αλλά το πρόσωπό του φωτίζεται ως νάναι να
μπει σ’ ελληνικό περιβόλι» (στ.1-5), όπου, ανάμεσα στα βι-
βλία-στο περιβόλι του ελληνικού πνεύματος, «απ’ τον Όμηρο
ως το Σολωμό τα ονόματα, θαρρούσες πως ήταν λουλούδια
που σάλευαν» (στ.6-8) αισθάνεται ασφάλεια ώστε η αναπη-
ρία του να μην υφίσταται: «Με χαμένη την όραση σχεδόν ε-
ντελώς, ανιχνεύει˙ τα χέρια του ψηλαφούν τα βιβλία˙ νιώθει
ασφαλής» (στ.9-11).

Στην «Συνάντηση στις μανόλιες», αφιερωμένο στο θά-

115

Νικηφόρος Βρεττάκος



νατο της νεοελληνίστριας και μεταφράστριας του ποιητή
Maria Tsano-Gallo, ο Βρεττάκος συντετριμμένος εντάσσει το
γεγονός στη φιλοσοφική του διάσταση: «Γνωρίζοντας πως
δεν ήσουν εκεί που ενταφίασαν τον πόνο του σώματος δεν
σ’ επισκέφθηκα» (στ.1-3), ενώ κατορθώνει με λεκτική αρτιό-
τητα να συμπλέξει σε ένα ενιαίο σύνολο την εικόνα του θα-
νάτου όπως αποτυπώνεται στο αρχαϊκό μειδίαμα των έργων
της αρχαίας ελληνικής γλυπτικής αλλά και την παράδοση
της χριστιανικής θρησκείας: «Το μειδίαμα εκείνο το γιομάτο
αγγέλους σού το αφαίρεσε ο Θεός, πριν σε βάλουν στο
χώμα[...]» (στ.3-5), ώσπου στο τέλος ακυρώνει την ιδέα του
θανάτου για να προτάξει την αιωνιότητα της μνήμης: «(Είναι
μύθος ο θάνατος όταν η μνήμη -καθώς ο διάττοντας πίσω
του- αφήνει ένα όμορφο ολόλευκο φως)» (στ.17-20), ώστε
εκεί, ανάμεσα στις μεγάλες μανόλιες με τα λευκά άνθη της
αγνότητας ο ποιητής συναντιέται προς στιγμή με την άυλη
μορφή της φίλης του, πριν εκείνη μεταβεί στο ουράνιο φως:
«Καθώς περπατούσα κάτω από τις μεγάλες μανόλιες, κατέ-
βης, ανέβης. Σε χαιρέτησα με χαιρέτησες» (στ.13-16).

Η αθωότητα και η ευαισθησία διατρέχουν έναν προς
έναν τους στίχους του ποιήματος «Επίσκεψη στο Παλέρμο»
που γράφτηκε το 1985, όταν ο ποιητής επισκεπτόταν για τε-
λευταία φορά τη σικελική πόλη, αναζητώντας με νοσταλγία
στα γνώριμα μέρη το βλέμμα της εγγονής του Αλεξάνδρας
που τον συντρόφεψε κατά τη φυγή του στο εξωτερικό˙ «τώ-
ρα ψάχνω στους δρόμους να βρω τ’ αχνάρια του˙ να βρω τη
γαζία που τούπεσε (έβρεχε, ήταν νύχτα) να βρω τις μισές,
τρυφερές κουβεντούλες του» (στ. 5-8), ενώ δεν παύει εξίσου
να αναζητά με αγωνία στην παιδική αθωότητα την αισιοδο-
ξία και μια διέξοδο στο μέλλον: «Τα ματάκια του μούλεγαν:
«Θ ’ανατείλει ο ήλιος». Κ’ εγώ του απαντούσα: «Κράταγέ με
καλά» (στ. 3-4). Γιατί ο ήλιος ανάτειλε, όπως το είπε, και η
ποίηση έχει ανάγκη από πράγματα» (στ. 9-10).

116

δια-κριτικές ματιές στη λογοτεχνική έκφραση



Η συλλογή ολοκληρώνεται με το ποίημα «Η Κυρία των
Αγγέλων», αφιερωμένο στην οικογενειακή φίλη του ποιητή
Λίτσα Τσιτσέρα που στάθηκε δίπλα του ως φύλακας-προ-
στάτης στις δύσκολες στιγμές της προσωπικής διαδρομής
του, «[...]σε βλέπω να κάθεσαι τριγυρισμένη απ’ τους αγγέ-
λους σου, που τους έστελνες και με βρίσκαν όπου κι αν
ήμουν» (στ.5-7) Στο δεύτερο μέρος συνεχίζει να πλέκει το ε-
γκώμιο της φίλης του που υπήρξε πολύτιμη και αφοσιωμέ-
νη, διακηρύττοντας για άλλη μια φορά την πίστη του και το
σεβασμό του στον άνθρωπο αλλά και στο δίκαιο και στην
ειρήνη: «Καθώς βάδιζα μέσα σ’ ένα κόσμο ακατανόητο, ό-
που μόνον ο ήλιος ήτανε δίκαιος[...]» (στ.15-17), μιας και η
βοήθεια της φίλης του υπήρξε καταλυτική προκειμένου ν’
ανεβεί: «στο βουνό και ν’ αρθρώσει από κει τη φωνή του
πλανήτη μας...» (στ.21-22), που είναι ουσιαστικά η φωνή του
ειρηνιστή ποιητή, όπως και η φωνή του κάθε ανθρώπου που
ασφυκτιά στον παραλογισμό που προκαλεί οδύνη και αδικία
και που «συνεχώς βοά σαν ουράνιο σπήλαιο διατρανώνο-
ντας το πανανθρώπινο μήνυμα: Στην Ειρήνη αλληλούια! Στην
Ειρήνη αλληλούια! Στην Ειρήνη αλληλούια!»7

υποσημειώσεις
1 βλ. Νίκος Βασιλάκος, Ανθρωπισμός και Ειρήνη στο έργο του Ν.
Βρεττάκου, στο Μνήμη του ποιητή Ν. Βρεττάκου (1912-1991), επιμ. Π.
Δ. Μαστροδημήτρης, Δόμος, Αθήνα 1993, σελ. 313-322. Επίσης Στέλιος
Γεράνης, Η ποίηση του Νικηφόρου Βρεττάκου στο Νικηφόρος
Βρεττάκος Μελέτες για το έργο του, Διογένης, Αθήνα 1976, σελ. 131-161.
2 Vincenzo Rotolo, Η ιδέα της ποίησης και της Ελλάδας στον Νικηφόρο
Βρεττάκο, Τομές, 55, Δεκέμβριος 1970, σελ. 8-15, σελ. 10.
3 βλ. Αθανάσιος Ν. Γκότοβος, Το Μυθικό και Ιδεολογικό σύμπαν της ποίη-

117

Νικηφόρος Βρεττάκος



σης του Νικηφόρου Βρεττάκου, Διδακτορική Διατριβή, Ιωάννινα 1987.
Και μάλιστα βάσει της διχοτομίας «μύθος vs πραγματικότητα» παραδίδε-
ται σχέδιο περιοδολόγησης του ποιητικού έργου του Βρεττάκου, όπου
ο “μύθος” του ποιητή έχει τις καταβολές του στην πρώτη παιδική ηλικία
και συνδέεται άμεσα με τη γενέθλια γη και τη φύση ενώ η “πραγματικό-
τητα” συνδέεται με την κοινωνία και τους όρους που προσδιορίζουν
μέσα σ’ αυτή τις ανθρώπινες σχέσεις, βλ. σελ. 96-98.
4 Όσον αφορά στα βιογραφικά στοιχεία του Ν. Βρεττάκου που “οριοθε-
τούν” κατά κάποιο τρόπο και συνάδουν με τις ποιητικές συλλογές του
ποιητή, βλ. Ισιδώρα Rosenthal-Kamapinea, Η Ποίηση του Νικηφόρου
Βρεττάκου, στο Νικηφόρος Βρεττάκος Μελέτες για το έργο του, ό.π., σελ.
45-56. Επίσης στο ίδιο Vincenzo Rotolo, Νικηφόρος Βρεττάκος-
Σημειώσεις σε μια Ποιητική Οδοιπορία, σελ. 11-82. Επίσης στο http://
vrettakos.ekebi.gr.
5 Στο Παλέρμο επίσης έγραψε την «Ωδή στον ήλιο», όπως τιτλοφορείται
η συλλογή-ύμνος στον ήλιο που αναγνωρίζεται ως σύμβολο θεότητας,
όπως αναλύεται από τον Thomas Doulis, «Η Ωδή στον Ήλιο» μτφρ. Έφη
Γανιάρη, στο Νικηφόρος Βρεττάκος Μελέτες για το έργο του, ό.π., σελ.
77-79.
6 Βλ. Γεωργία Κακούρου-Χρόνη, Συνάντηση με τη Θάλασσα. Η θάλασσα,
ένα άλλο σύμβολο στην ποίηση του Νικηφόρου Βρεττάκου, στο Μνήμη
του ποιητή Ν. Βρεττάκου (1912-1991), ό.π., σελ. 281-298.
7 Βλ. Νικηφόρος Βρεττάκος, Τα Σικελικά Ποιήματα, Αστρολάβος/Ευθύνη,
Αθήνα 1990. Επίσης Αναστάσιος Στέφος, Περιδιάβαση στα Σικελικά
Ποιήματα του Νικηφόρου Βρεττάκου, στο Μνήμη του ποιητή Ν. Βρετ-
τάκου (1912-1991), ό.π., σελ. 369-382. Αντιστοίχως και στον Τάσο Κόρφη,
Τα Σικελικά Ποιήματα του Νικηφόρου Βρεττάκου, στο Μνήμη του
ποιητή Ν. Βρεττάκου (1912-1991), ό.π., σελ. 203-207.

118

δια-κριτικές ματιές στη λογοτεχνική έκφραση



Τίτος Πατρίκιος,
μεταξύ πολιτικής και ποίησης

του Δήμου Χλωπτσιούδη

Ο άνθρωπος που δε διαπραγματεύτηκε ούτε ιδέες ούτε
ποίηση. Στην ποιητική του η μνήμη, η κατάφαση, η πολιτική
και η Τέχνη συγκατοικούν και συνομιλούν δημιουργικά γεν-
νώντας συχνά χαμόγελα πίσω από τα οποία λανθάνει μελαγ-
χολία. Η ποίησή του δε φιλοσοφεί, στοχάζεται μόνο με αφε-
τηρία τον έρωτα. Η τέχνη του αρνείται τις βεβαιότητες, τη
μονολιθικότητα της μιας αλήθειας. 

Στοχάζεται, αμφισβητεί, αμφιβάλλει και αναθεωρεί. Ο
λόγος του εκφράζεται μέσα από ένα πολύμορφο ποιητικό
τοπίο. Αρνείται κάθε προκατάληψη και κάθε παγιωμένη ιδέα
όταν δεν αναλύουν την πραγματικότητα και εκθέτει το σε-
βασμό ως την ύψιστη δημοκρατική κατάκτηση.

Στην ποίηση του Πατρίκιου απαντούμε τα πιο αναγνω-
ρισμένα διεθνώς ποιητικά έργα εξορίας και την ανθρώπινη
κατάσταση μέσα από την πολιτική ποίηση. Μα τούτα συν-
δέονται έντονα με το ερωτικό στοιχείο. Ο ερωτισμός του
διαφέρει ριζικά από την ερωτική ποίηση. Είναι ένας κοινός
τόπος, ένας δημόσιος χώρος συνάθροισης των ανθρώπων. 

Απομακρύνεται από το ξεχείλισμα πάθους, τη συναισθη-
ματική ένταση, τον πόνο του χωρισμού. Γίνεται αφορμή για
την αναζήτηση του ανθρώπου και της αλήθειας, αναμει-
γνύεται με τον κοινωνικό χώρο.

119



Αξιομνημόνευτη είναι η ιδιαίτερη διαλεκτική λειτουργι-
κότητα της λέξης και της σκέψης με το συναίσθημα. Αν και
συνθέτει και πολυμερή πολύστιχα έργα επηρεασμένος από
το Μαγιακόφσκι, το Ρίτσο και το Νερούντα, καλλιεργεί και
το αυτόνομο ολιγόστιχο ποίημα (σαν επίγραμμα). Με γλώσ-
σα απλή, δημιουργεί προσφέροντας ανάσες αναζωογόνη-
σης στην ελληνική ποίηση. Λιτός κι απέριττος ο λόγος του
αφήνει ένα έντονο στίγμα. Το επίθετο είναι εξορισμένο, το
ρήμα κυριαρχεί δημιουργώντας μία διαφορετική οικονομία
στον πυκνό στίχο, λειτουργώντας υποβλητικά και ψυχικώς
δυναμικά.

Ο Πατρίκιος σαφώς και είναι πολιτικά τοποθετημένος
στα αριστερά του ποιητικού χάρτη. Στην ποίησή του οι κα-
τοχικές μνήμες, οι εμφυλιοπολεμικές εμπειρίες, η εξορία και
η φυλακή και όσα ακολουθούν τοποθετούνται στον κεντρι-
κό κορμό του έργου του. Ισορροπούν ανάμεσα στην αισιο-
δοξία και την απαισιοδοξία, την αγωνιστικότητα και την ητ-
τοπάθεια, την επιθετικότητα και την αυτοσυγκράτηση, τη
διάχυση και την αυτοσυγκέντρωση.

Η μοναδική συνθετική αφαιρετική του δημιουργικότητα
είναι εκείνη που τον διακρίνει από τους ομοτέχνους του
(Ρίτσο, Λειβαδίτη. Αλεξάνδρου κ.ά.). Η πραγματικότητα και
το συναίσθημα συνδιαλέγονται εξάγοντας στίχους με ιδιαί-
τερη συγκινησιακή επεξεργασία, συγκρατημένη και φιλτρα-
ρισμένη. Επηρεασμός δε από την παραδοσιακή ποίηση
αποτυπώνει τις ιδέες και τα συναισθήματά του με μία ιδιαί-
τερη λιτότητα, με λέξεις παρμένες από την παράδοση. Δεν
θα τον τραβήξει ο καίριος, ο τελεσίδικος στίχος. Θα προσπα-
θήσει όμως, μέσα απ’ το φαινομενικά επιφανειακό, ν’ αναδέ-
ψουν τα ποιητικά ρίγη όσο το ποίημα πλησιάζει στο τέλος
του.

Ταυτόχρονα, η περιγραφική του ανάλυση είναι εκείνη
που συνδυάζει την πολιτική με την ποιητική πράξη. Συνθέτει

120

δια-κριτικές ματιές στη λογοτεχνική έκφραση



το πολιτικό δράμα με το προσωπικό. Δημιουργεί με μία ει-
καστική άποψη για την ποίηση, μία εικαστική στιχουργία
που όμως έχει σαφή μηνύματα για την κοινωνία και την πο-
λιτική, τους ανθρώπους και την τέχνη. Δένεται συναισθημα-
τικά με τα πράγματα.

Είναι μία ποίηση ιδεών και καταστάσεων με αφηγημα-
τική διάσταση που αποφεύγει να γίνει ένα ποιητικό δοκίμιο,
αλλά χάρη στα αφηγηματικά τεχνάσματα εκθέτει τους δικού
του προβληματισμούς σκιαγραφώντας, παράλληλα, τις δι-
κές του απαντήσεις.

121

Τίτος Πατρίκιος



Νίκος Καββαδίας,
γράμμα στον ποιητή Καίσαρα Εμμανουήλ
του Ανδρέα Αντωνίου

Η ποίηση του Καββαδία χαρακτηρίζεται από συγκεκρι-
μένα μοτίβα, που εμφανίζονται λίγο ή πολύ σε όλο το ποι-
ητικό του έργο. Η θάλασσα, τα ταξίδια του, οι ιστορίες και
τα αυτοβιογραφικά του στοιχεία είναι επαναλαμβανόμενα
στοιχεία, που του έχουν προσδώσει τους χαρακτηρισμούς
«ο ποιητής της θάλασσας» ή «ο ποιητής του ταξιδιού». Βασι-
κός στόχος του δοκιμίου είναι να δείξει πως αυτοί οι χαρα-
κτηρισμοί είναι επιφανειακοί και πως στην πραγματικότητα
η ποίηση του Καββαδία είναι βαθύτατα μεταφυσική και αντι-
κατοπτρίζουν την βαθύτερη δομή του κόσμου. Η πιο κατα-
φανής έκφανση της μεταφυσικής του Καββαδία είναι το ποί-
ημα «Γράμμα στον Ποιητή Καίσαρα Εμμανουήλ».

Ο Καίσαρ Εμμανουήλ τοποθετείται στο ρεύμα του μετα-
συμβολισμού, δηλαδή στο ρεύμα που ακολούθησε τα χνά-
ρια του Baudelaire, του Mallarme, του Καρυωτάκη και του
Φιλύρα. Ο Καββαδίας γνωρίζει καλά το έργο του Καίσαρα
Εμμανουήλ, όπως και των άλλων μετασυμβολιστών ποι-
ητών, κυρίως του Κώστα Ουράνη. Αυτό βέβαια γίνεται φα-
νερό από την στροφή:
Κάτι που θα ’κανε γοργά να φύγει το κοράκι,
που του γραφείου σας πάντοτε σκεπάζει τα χαρτιά·
να φύγει κρώζοντας βραχνά, χτυπώντας τα φτερά του,
προς κάποιαν ακατοίκητη κοιλάδα του Νοτιά.

122



Ο Καίσαρ Εμμανουήλ είναι γνωστός για την μετάφραση
που έχει κάνει στο «Κοράκι» του Έντγκαρ Άλαν Πόε, την
οποία ο Καββαδίας έχει διαβάσει.

Ο Καίσαρ Εμμανουήλ και κατ’ επέκταση όλη η συμβο-
λική ποίηση, όπως και ο ρομαντισμός του Πόε, χαρακτηρί-
ζονται από απαισιοδοξία. Τα βασικά τους μοτίβα είναι ο
θάνατος, η ματαιότητα του κόσμου, η μελαγχολία, η θλίψη,
η απαισιοδοξία και η απελπισία. Ανεκπλήρωτοι έρωτες, αυ-
τοκτονίες και ο πόνος είναι τα βασικά θέματα που πραγμα-
τεύονται. Τα μάτια του Καίσαρα Εμμανουήλ δεν έχουν
γελάσει ποτέ, αναφέρει ο Καββαδίας, το κοράκι και η απελ-
πισία του Πόε τον στοιχειώνει και μέσα στην απελπισία του
αναφωνεί πως «τίποτα τίποτα δεν μας σώζει».

Ο πεσιμισμός παρουσιάζεται μεταφυσικά ως η αλήθεια
του κόσμου. Η ίδια η πραγματικότητα μας κάνει να είμαστε
πεσιμιστές. Ο ίδιος ο κόσμος παρουσιάζεται ως τυχαίος,
ακανόνιστος, χωρίς νόημα και χωρίς σκοπό. Η ανθρώπινη
ύπαρξη μοιάζει μάταιη μέσα στο άπειρο σύμπαν, μια αδιό-
ρατη κουκκίδα στη μέση του απείρου. Ο άνθρωπος μεταφυ-
σικά αντιμετωπίζεται ως «ον προς θάνατον» (με την ορολο-
γία του Heidegger), καθώς η μόνη βέβαιη και αναπόδραστη
αλήθεια που βιώνεται είναι η σιγουριά του θανάτου. Η
ύπαρξή μας τελικά καταλήγει παράλογη, χωρίς καμία παρη-
γοριά και χωρίς κανένα μεταφυσικό στήριγμα στο οποίο να
μπορούμε να βασιστούμε.

Η αλήθεια του συμβολισμού μπορεί να αποκρυσταλλω-
θεί στο μικρό απόσπασμα του Γερμανού φιλοσόφου Φρει-
δερίκου Νίτσε, από το έργο του «Περί Αληθείας και Ψεύδους
υπό εξωηθική έννοια»: Σε κάποια απόμερη γωνιά του εκχυ-
μένου σε αναρίθμητα λαμπυρίζοντα ηλιακά συστήματα σύ-
μπαντος, υπήρξε μια φορά κι ένα καιρό ένα αστέρι πάνω στο
οποίο ευφυή ζώα επινόησαν τη γνώση. Ήταν η πιο υπερ-
φίαλη και πιο απατηλή στιγμή της “Παγκόσμιας Ιστορίας”

123

Νίκος Καββαδίας



αλλά ήταν βέβαια μονάχα μια στιγμή. Έπειτα από λιγοστές
ανάσες της φύσης, το αστέρι πάγωσε και τα δαιμόνια ζώα
έπρεπε να πεθάνουν. Κάπως έτσι θα μπορούσε κάποιος να
σκαρφιστεί ένα μύθο και μολοταύτα δεν θα είχε εικονογρα-
φήσει με επάρκεια το πόσο αξιοθρήνητος, πόσο σκιώδης
και φευγαλέος, πόσο άσκοπος και τυχαίος φαντάζει ο αν-
θρώπινος νους μέσα στη φύση.

Ο Νίκος Καββαδίας βυθίζεται μέσα σε αυτή την αλήθεια.
Σε ολόκληρο το ποιητικό του έργο υπάρχει διάχυτη η μελαγ-
χολία και η απαισιοδοξία. Ήδη η καλή γνώση της συμβολι-
στικής παράδοσης δείχνει πόσο κατανοεί την απελπισία και
την απαισιοδοξία του κόσμου. Ο «ποιητής της θάλασσας»
είναι ένας πραγματικός «ποιητής της μελαγχολίας».

Όμως ο Καββαδίας δεν μένει στάσιμος μπροστά σε αυτή
την απελπισία, δεν μένει άπραγος μπροστά στη φρίκη του
κόσμου. Δεν μεμψιμοιρεί, δεν παραιτείται από την ζωή, πα-
ρόλο που αυτή είναι μάταιη. Προσπαθεί να βρει ένα διέξοδο
από αυτή την απαισιοδοξία, προσπαθεί να βρει εκείνο το
στοιχείο που θα του επιτρέψει να υπερβεί αυτή την απαισιο-
δοξία. Ο Καββαδίας είναι μελαγχολικός και την ίδια ώρα πα-
ρουσιάζεται σαν αισιόδοξος. Αντίφαση ή μήπως κρύβεται
κάτι βαθύτερο σε αυτό;
Γνωρίζω κάτι, που μπορούσε, βέβαια, να σας σώσει.
Εγώ που δε σας γνώρισα ποτέ... Σκεφτείτε... Εγώ.
Ένα καράβι... Να σας πάρει, Καίσαρ... Να μας πάρει...
Ένα καράβι που πολύ μακριά θα τ’ οδηγώ.

Ο Καββαδίας βρίσκει τον τρόπο να υπερβεί την μελαγ-
χολία. Σε όλα αυτά που μας απελπίζουν και μας κάνουν να
μελαγχολούμε, σε όλη αυτή την αλήθεια, τον πεσιμισμό και
την έλλειψη νοήματος, ο ποιητής προτείνει τη δική του λύ-
ση: Ένα καράβι να μας πάρει μακριά.

Αν ο πεσιμισμός είναι η μόνη αλήθεια του κόσμου και ο
θάνατος η μόνη βέβαιη κατάληξη του ανθρώπου, τότε το

124

δια-κριτικές ματιές στη λογοτεχνική έκφραση



μόνο που μας απομένει να κάνουμε είναι να φύγουμε μα-
κριά από αυτό τον κόσμο, τον κόσμο της αλήθειας και της
απαισιοδοξίας. Αντίδοτο στο κόσμο της πραγματικότητας
δεν θα μπορούσε παρά να είναι ένας κόσμος εξωτικός, ένας
κόσμος σχεδόν φανταστικός, μακριά από κάθε τι αληθινό,
καθημερινό και συνηθισμένο.

Πολιτείες ξένες, πλοία και φορτηγά, παράξενες ιστορίες
για κύματα κι αστερισμούς, τατουάζ παράξενα κι εξωτικά
μέρη, όπως η Μπατάβια ή Ινδία. Αυτά είναι η υπέρβαση που
εισηγείται ο Καββαδίας προκειμένου να γίνει η υπέρβαση
πάνω από το πεδίο της απαισιοδοξίας. Ενώ τίποτα στον
κόσμο δεν αξίζει, ο Καββαδίας βρίσκει κάτι μη αληθινό, κάτι
εξωτικό, το οποίο είναι τόσο όμορφο και σπάνιο, που μοι-
άζει να αξίζει μόνο αυτό. Ο Καββαδίας βρίσκει φως και
ομορφιά στα ταξίδια, στην φυγή από την πραγματικότητα,
από το σκοτάδι το οποίο επικρατεί.

Ο Καββαδίας δεν είναι απλώς ο «ποιητής της θάλασσας»
ή ο ποιητής που περιγράφει τα βιώματά του στα ποιήματά
του. Αυτά τα στοιχεία είναι απλώς “συμβεβηκότα”, είναι συ-
μπτώσεις περισσότερο και αγγίζουν μόνο την επιφάνεια του
έργου του. Ο Καββαδίας είναι ο ποιητής της φυγής και του
ψεύδους. Η θάλασσα είναι μια αφορμή για φυγή και μέσα
στην αυτοβιογραφία του δεν υπάρχει αλήθεια, αλλά καθαρή
φαντασία. Η ζωή του Καββαδία είναι μια ζωή που κινείται
από ομορφιά και φαντασία. Δεν έχει καμία σημασία αν είχε
πάει στην Μπούρμα και στην Μπατάβια, όταν έγραφε αυτό
το ποίημα. Σημασία έχει πως αυτή η αναφορά μας κάνει να
σκεφτόμαστε διαφορετικά μέρη, ασυνήθιστα, όμορφα και
εξωτικά και με αυτό τον τρόπο μας κάνει να υπερβαίνουμε
την πεζή πραγματικότητά μας προς κάτι ανώτερο και ομορ-
φότερο.

Ο Καββαδίας κάνει ακόμη μια νύξη για την δική του φι-
λοσοφία της τέχνης. Μια τέτοια ζωή και ένας τέτοιος θάνα-

125

Νίκος Καββαδίας



τος, εξωτικός, γεμάτος φαντασία, θα ήταν «ποιητικότερος»,
όπως αναφέρει στο ποίημά του. Βλέπουμε δηλαδή πως ο
ίδιος ο ποιητής αντιμετωπίζει την τέχνη του, αλλά και την
τέχνη γενικότερα, ως μια φυγή από την πραγματικότητα. Η
τέχνη δηλαδή είναι ένας καινούριος κόσμος, ποιητικότερος,
με περισσότερη φαντασία, αλλά και μακριά από την πραγ-
ματικότητα. Σε αυτό ο Καββαδίας φαίνεται να ταυτίζεται μα-
ζί με το ρεύμα του αισθητισμού και τις απόψεις του Όσκαρ
Ουάιλντ ή του Ουώλτερ Πέιτερ. Το καράβι του δεν είναι απλά
το πραγματικό καράβι με το οποίο ταξιδεύει ως ασυρματι-
στής. Το καράβι του είναι η ίδια η τέχνη στο υψηλότερό της
ιδανικό. Ο Καββαδίας μετατρέπεται σε ποιητή της Τέχνης.
Λόγια μεγάλα, ποιητικά, ανεκτέλεστα,
λόγια κοινά, κενά, «καπνός κι αθάλη»,
που ίσως διαβάζοντάς τα να με οικτίρετε,
γελώντας και κουνώντας το κεφάλι.

Παρ’ όλα αυτά ο Καββαδίας γνωρίζει καλά πως κανείς
δεν μπορεί να ταξιδεύει συνέχεια, αλλά πρέπει πάντοτε να
βρίσκει λιμάνι και να αράζει. Κανείς δεν μπορεί να ξεφύγει
από την αλήθεια, όπως κανείς δεν μπορεί να ξεφύγει από το
θάνατο. Όσο κι αν προσπαθεί κάποιος να ξεφύγει από την
αλήθεια, εκείνη τραβάει πίσω τον άνθρωπο. Όπως η βαρύ-
τητα κρατάει κολλημένο τον άνθρωπο στη γη, όσο κι αν
προσπαθεί ο άνθρωπος να πετάξει, έτσι και η αλήθεια επι-
βάλλεται, όσο κι αν ο άνθρωπος βρίσκει καταφύγιο στην
τέχνη. Τελικά το καράβι του Καββαδία αποδεικνύεται «κα-
πνός κι αθάλη» και η πραγματικότητα αφήνει στο τέλος μια
πικρή γεύση στο στόμα.

Είναι αυτό απαισιόδοξο μήνυμα; Όχι. Ο Καββαδίας αμ-
φιταλαντεύεται σαν πραγματικός χορευτής που με ένα άλμα
ξεφεύγει από την γη και βρίσκει την ομορφιά στο πέταγμα
και την άλλη στιγμή βρίσκεται κολλημένος πίσω στο έδα-
φος. Δεν πτοείται ποτέ. Ξέρει πως έτσι είναι ο κόσμος και

126

δια-κριτικές ματιές στη λογοτεχνική έκφραση



πως δεν θα μπορούσε να γίνει αλλιώς. Για κάθε αλήθεια, θα
υπάρχει πάντα ένα ταξίδι μακριά της και για κάθε ταξίδι που
θα τελειώνει από μια αλήθεια, ένα άλλο θα έρχεται και θα
παίρνει τη θέση του.

Μπορεί όντως τίποτα να μη μας σώζει. Μπορεί όντως ο
Καίσαρ Εμμανουήλ να έχει δίκιο. Αλλά ακόμη κι έτσι, ακόμη
και στην πιο απαισιόδοξη κατάσταση, στην πιο μαύρη απελ-
πισία, το ταξίδι έχει αξία. Η Τέχνη αναδεικνύεται μέσα από
την απαισιοδοξία και αποκτά αξία σε ένα κόσμο που δεν
αναγνωρίζει καμία αξία. Υπό αυτή την έννοια, το συγκεκρι-
μένο ποίημα, αλλά ευρύτερα το ποιητικό έργο του Νίκου
Καββαδία είναι ουσιωδώς αισθητικό και μεταφυσικό, με ένα
μοναδικό και πανέμορφο τρόπο.

127

Νίκος Καββαδίας



Μίλτος Σαχτούρης, ο σκοτεινός ποιητής
του Δήμου Χλωπτσιούδη

Ο σκοτεινός κόσμος του αγαπήθηκε όσο κανένας. Ποι-
ητής του υπογείου, της φυλακής, που δεν έδωσε στίχους του
στον κοινωνικό αγώνα του ανθρώπου. Κι όμως έγραφε
πάντα για τον Άνθρωπο. Ζωγράφιζε πολύχρωμα ποιήματα.
Παράλογος και τραυματικός, δεν ήταν ανατρεπτικός, αλλά
σχεδόν "αντικοινωνικός" στη γραφή του ακολούθησε το
δικό του μονοπάτι. 

Στο ποιητικό σταυροδρόμι ακολούθησε την ευθεία, ε-
γκαταλείποντας τον -ορθόδοξο- υπερρεαλισμό και την -κλα-
σική- καρυωτακική μελαγχολία. Ο σκοτεινός κόσμος του
αγαπήθηκε όσο κανένας. 

Αν και κατατάσσεται στο σουρεαλισμό, δραπέτευσε
σύντομα από τις υπερρεαλιστικές εμμονές. Απορρίπτει την
παραδοσιακή γραφή και στρέφεται στον συμβολισμό και
τον υπερρεαλισμό. Οικοδομεί το έργο του με εφιαλτικές ει-
κόνες και σύμβολα, που πλησιάζουν τον εξπρεσιονισμό. Ελ-
λειπτικός, αλλά συναισθητικά αντιληπτός από τον αναγνώ-
στη. Λεύτερος από λογικά σχήματα εκφράζει υποσυνείδητα
-χωρίς φραγμούς- το δραματικό φάσμα ενός τερατώδους
κόσμου.

Στο κολαστήριο του κατοχικού και μεταπολεμικού κό-
σμου, γεννάται η σαχτουρική ποιητική. Σκληρή, έντονη χρω-
ματικά, γεμάτη εικόνες και μετασχολική κι αυτοκαταστρο-
φικά μόνη αντιτάχθηκε στην εικονική ομορφιά του αντι-

128



πνευματικού κόσμου.
Για τον ποιητή ο μεταπολεμικός τεχνολογικός πολιτισμός

προξένησε στον άνθρωπο ψυχική και πνευματική αλλο-
τρίωση, προκαλώντας κρίση και παρακμή των ουσιαστικών
αξιών και νοημάτων της ανθρώπινης ζωής. Ο Σαχτούρης
δεν μπόρεσε ποτέ να ανεχθεί τις κατεστημένες λογικές συμ-
βάσεις, τα ευδαιμονικά μοντέλα προόδου και τις υποκριτικές
ηθικές επιταγές που συνόδευσαν το μοντέρνο πολιτισμό.
Αντιμετώπισε τον πολιτισμό της εποχής του ως ένα εφιαλ-
τικό, σκοτεινό, απειλητικό και καταπιεστικό για τις πνευμα-
τικές αξίες της ανθρώπινης ζωής περιβάλλον, που του προ-
καλούσε οδύνη, δέος, ανησυχία, άγχος και αγωνία.

Αν και βρίσκεται στον αντίποδα του πραγματικού σύγ-
χρονου κόσμου του, δεν επιδιώκει την ανατροπή του, ούτε
χρησιμοποιεί μια ενεργή επιθετικότητα. Ο αμυντικός του
λόγος δεν ενδίδει στην ευκολία των κραυγαλέων καταγγε-
λιών. Εκείνο που τον ενδιαφέρει είναι να βγάλει το σπα-
ραγμό μπροστά στην κρίση του μοντέρνου πολιτισμού.
Στην ποίηση του Σαχτούρη οι δύο κόσμοι δε διαλέγονται,
αλλά ούτε συγκρούονται.

Μένουν χωριστοί και ακέραιοι ως δύο διαφορετικά συ-
στήματα ζωής, συγκροτώντας έναν ενιαίο ποιητικό κοσμικό
σύνολο για τον ποιητή. Άλλωστε ο Σαχτούρης ποτέ δεν μπό-
ρεσε να συμβαδίσει με τον σύγχρονό του κόσμο. Δεν επι-
διώκει την ανατροπή του. Ωστόσο, έχει αναπτυγμένη κοι-
νωνική συνείδηση και μοναδική ευαισθησία για το σύγ-
χρονο άνθρωπο.

Έζησε σε ταραγμένες εποχές, οι οποίες διαμόρφωσαν
καθοριστικά την ποιητική του. Η ποίησή του δεν είναι ελλη-
νολατρική, δεν είναι μαχητικά κοινωνική, δεν είναι ερωτική,
ούτε ευχάριστη ή ακόμα και εύληπτη. Πρόκειται για ποίηση
που εκφράζει τα κοινωνικά αδιέξοδα, την τραυματισμένη
συνείδηση και την πνευματική αποτελμάτωση. Είναι πικρή,

129

Μίλτος Σαχτούρης



σκληρή, με μία δυσδιάκριτη ελπίδα για το μέλλον. Κυριαρχεί
το παράλογο.

Υπερτονίζει το παράλογο διατηρώντας την τολμηρή
φαντασία και την παραίσθηση (κληρονομιά από τον υπερ-
ρεαλισμό). Ο κόσμος των ποιημάτων του είναι κλειστός,
κρυπτικός, ατομικός (εξ’ ου και η δυσκολία άμεσης πρόσλη-
ψής τους) με ευαίσθητες κεραίες που συλλαμβάνουν τα μη-
νύματα της εποχής του. Μπορεί, λοιπόν, με ευκολία να
χαρακτηριστεί ως ένας ποιητής του παραλόγου και του συμ-
βολισμού.

Το σαχτουρικό έργο διακρίνεται από ένα ιδιότυπο πα-
ραισθητικό στοιχείο. Το παράλογο και ο θάνατος, το υπαρ-
ξιακό και το συμβολικό συνδέονται άρρηκτα. Ο εφιαλτικός
του κόσμος δεν είναι παρεκτροπή, είναι παραμορφωτικός
καθρέφτης του φόβου του, είδωλα συμβολικά των μεταπο-
λεμικών υπαρξιακών του αγωνιών μέσα από δαιμονικές και
μεταφυσικές εικόνες. Είναι μία εκτρωματική αναπαράσταση
ενός βίαιου κι άδικου κόσμου που διακρίνεται από μία κουλ-
τούρα πνευματικών εκπτώσεων.

Το σαχτουρικό παράλογο δίνεται μέσω παραμορφωτι-
κών έγχρωμων σχημάτων, με την αμφίδρομη κίνηση με
αναιρετικό χαρακτήρα, μέσω ασύμβατης συνύπαρξης λέ-
ξεων που αναιρούν κάθε λογική λεκτική αναμονή, με αφύ-
σικους μετασχηματισμούς που ανατρέπουν ακόμη και τη
συμπαντική τάξη και με την εφιαλτική συνύπαρξη παιδικής
αθωότητας με σκηνές φρίκης.

Τον απασχολεί ο νέος τεχνολογικός κόσμος, η αλλο-
τρίωση του ανθρώπου, ο πόνος του. Η μοναξιά και η αλλο-
τρίωση απ τα γράμματα και τις τέχνες (ό,τι συντελεί τον
"ουρανό" του, τον πνευματικό κόσμο) αποτελούν τα βασικά
του ελατήρια. Θλίβεται ο ίδιος κι αποξενώνεται σε ένα δαι-
μονικό πολύχρωμο κόσμο γεμάτο σύμβολα. Είναι ποιητής
του ατομικού άγχους, αλλά μέσα στο έργο του είναι διά-

130

δια-κριτικές ματιές στη λογοτεχνική έκφραση



σπαρτος ο απόηχος του άγχους μιας ολόκληρης εποχής.
Όμως, η ποίησή του δεν είναι απαισιόδοξη («πάντα θα
’χουμε ανάγκη από ουρανό»).

Αντλεί από τον υπαρξισμό την αγωνία για τη ζωή και τη
θέση του ποιητή σε έναν κόσμο εφιαλτικό. Με την ποίησή
του αναζητά την αλήθεια, την αυθεντική ζωή, την απελευ-
θέρωση από πάθη και παθήματα ανάμεσα στον ουρανό και
τη γη και δίνει την εντύπωση ότι ως κλόουν μετεωρίζει και
μετεωρίζεται αναζητώντας το νόημα της ύπαρξης.

Η ποίησή του είναι εικονιστική, γεμάτη εικαστικά στοι-
χεία· μορφικά θυμίζει την κυβιστική ζωγραφική, με σχήματα
παραμορφωμένα, δυνατά χρώματα, αιφνιδιαστικοί συνδυα-
σμοί. Χρησιμοποίει ευρέως χρώματα με μία λιτότητα, κρυ-
πτικότητα και αντιλυρισμό. Εικόνες με αντιθετική συναρμο-
γή και μεταφορική λειτουργία. Είναι φανερή η αγάπη του
προς τη ζωγραφική και ορατές οι επιδράσεις του εξπρεσιο-
νισμού.

Σύμβολα από τη φύση, τους ανθρώπους, τα ζώα και τις
μηχανές, παραμορφωμένα σε ένα σκηνικό χάους, φρίκης,
απόγνωσης και βουβής διαμαρτυρίας. Διακρίνουμε μία χρή-
ση κοινών μοτίβων, όπως το αίμα, τα παιδιά, το φεγγάρι, το
μαχαίρι και σταθερά θέματα, όπως τα φυτά, τα πουλιά, τα
ζώα, ο ουρανός και τα άστρα, ενώ πάντα εντοπίζεται ένα
έναρθρο ουσιαστικό στον τίτλο του ποιήματος.

Οι δραματικές καταστάσεις δίνονται με επιλεγμένες λέ-
ξεις και εικόνες, μεταδίδουν φρίκη, κομματιασμένο κόσμο
και πληγωμένη συνείδηση. Τα μοτίβα του (πουλιά, ζώα, ου-
ρανός, ψωμί, ζητιάνα κλπ) επανέρχονται σε κάθε ποιητική
συλλογή. Καταλύει την απόσταση ανάμεσα στη γη στον ου-
ρανό, οι μορφές του ανεβοκατεβαίνουν από τη ζωή στο θά-
νατο και το αντίστροφο ως εκφάνσεις του ίδιου πράγματος.
Το ύφος του κινείται ανάμεσα στην οικειότητα και την ανοι-
κειότητα, ξαφνιάζοντας τον αναγνώστη με την παραμορφω-

131

Μίλτος Σαχτούρης



τική διάσταση των ποιητικών υλικών από τα οποία αναδει-
κνύεται η τραγική μοίρα του ανθρώπου ως πάσχοντος ό-
ντος, χωρίς καρυωτακική απαισιοδοξία. Η δικαιοσύνη και η
λύτρωση αναζητούνται στον ουρανό.

Οι εικόνες του παρουσιάζονται ως στοιχεία της καθημε-
ρινότητας, του γήινου και πραγματικού κόσμου, που επε-
κτείνονται στον ουράνιο και φανταστικό κόσμο δημιουργώ-
ντας το ποιητικό φαινόμενο.

Το ποιητικό υποκείμενο (ατομικό ή συλλογικό) βιώνει
παθητικά την επίδραση ενός εχθρικού περιβάλλοντος, ενός
απειλητικού σύμπαντος διχασμένου μεταξύ γης κι ουρανού.
Το υποκείμενο βιώνει μια εσωτερική συντριβή υπό το εφιαλ-
τικό βάρος της -υπερρεαλιστικά απεικονισμένης- φύσης. Η
γλώσσα του είναι απλή, ελλειπτική, λιτή, τραγική, σκυθρωπή
και σοβαρή. Λεξιλόγιο λιτό, συνήθως έναρθρο προσηγορικό
ουσιαστικό στον τίτλο του ποιήματος. Ο ποιητής τους συνή-
θως είναι αγέλαστος, πονεμένος, αηδιασμένος, έντρομος,
κατεχόμενος από οράματα εφιαλτικά, λόγω των τραγικών
βιωμάτων του, και γι’ αυτό ακριβώς νοσταλγός ενός χώρου
υψηλότερου και καθαρότερου.

Η σταθερή δομή της ποίησής του αποτελείται από μια
ιστορία-μήνυμα, τη “σκηνική” διάρθρωση και την “ιδεοπλα-
στική” εικόνα. Μικρά ποιήματα που ακολουθούν το σχήμα:
εμπειρική αφορμή, μετασχηματισμός της εμπειρίας σε ποι-
ητική φαντασίωση και ολοκλήρωση, τελική παραγωγή της
ποιητικής εμπειρίας. Έτσι προκύπτουν τα σταθερά δομικά
στοιχεία της ποίησής του: μια ιστορία-μήνυμα, σκηνική
διάρθρωση, ιδεοπλαστική εικόνα (εικόνα/ζωγραφιά, που εκ-
φράζει μια ιδέα)

Η σκηνοθετική τεχνική του συγκροτεί ένα σκηνικό με-
ταμορφώσεων όπου κυριαρχούν το τοτεμικό στοιχείο, οι
αρχετυπικές μορφές, τα πλάσματα της παιδικής παραμυθι-
κής φαντασίας και το παράλογο, τα οποία με τη σειρά τους

132

δια-κριτικές ματιές στη λογοτεχνική έκφραση



αποκαλύπτουν το ζοφερό βιωματικό κόσμο του Σαχτούρη,
που αναζητά την ελπίδα σε έναν άλλο χώρο καθαρό, ουρά-
νιο. Έτσι, ο κομματιασμένος του κόσμος είναι το βάθος και
το πλάτος ενός επώδυνου βιώματος που μετέτρεψε την παι-
δική και εφηβική ηλικία σε εφιαλτικό βίωμα.

Υιοθετεί μία υπερρεαλιστική απεικόνιση της καθημερι-
νής πραγματικότητας. Ωστόσο, παραμένει αντιηρωικός ποι-
ητής, εκφραστής και απολογητής της κατακερματισμένης
και καθημαγμένης ανθρώπινης ύπαρξης. Ο διαρκής στοχα-
σμός του πάνω στην έννοια της οδύνης, ως βαθύτερη ουσία
και μοίρα της ανθρώπινης ύπαρξης, οδήγησε σε μια λιτή και
ξεκάθαρη χαρτογράφηση του εσωτερικού πόνου του σύγ-
χρονου ανθρώπου.

133

Μίλτος Σαχτούρης



Δημήτρης Παπαδίτσας, Όπως ο Ενδυμίων
της Μαρίας Σκουρολιάκου

«Σήμανα το απρόβλεπτο
πάνω από τη σκέπη ενός θεωρήματος» 

«Όπως ο ΕΝΔΥΜΙΩΝ». Ποιητική σύνθεση που ζητά απο-
κρυπτογράφηση σε μια σκέψη πολυδαίδαλη με αλληγορικά
νοήματα, σύμβολα, συνειρμούς, αυτοαναιρέσεις και ερμη-
νείες ανατρεπτικές των δεδομένων αξιωμάτων σε κάθε έν-
νοια φιλοσοφική. Όπου ο ποιητής, όπως άλλωστε και στα
άλλα του έργα διερευνά μέσα από ένα απίστευτο λεξικό
πλούτο τη δομή του κόσμου με εικόνες σαν «εν υπνώσει»
δοσμένες, οι οποίες μας αποκαλύπτουν μυστήρια και μυ-
στικά. Εκπυρσοκροτώντας οι στίχοι, επαληθεύουν τα λόγια
του Α. Μπρετόν η ποίηση δεν έχει άλλο ρόλο εκτός του να
ξεπεράσει τη φιλοσοφία.

Ο ίδιος ο Δ. Παπαδίτσας στην “ΠΟΙΗΣΗ 2” θα μας πει: Και
δεν εκφράζεται ο ποιητής ονομάζοντας τις συγκινήσεις και
τις δονήσεις του, αλλά αφήνει το λόγο του να διαποτιστεί μ’
αυτές. Έτσι ο λόγος από τρόπος και στατικό μέσο έκφρασης
αποκτά δυναμικές ιδιότητες δεν είναι παρά η ίδια η πορεία
της ζωής και του πνεύματος που σε κάθε στιγμή αυτοδημι-
ουργείται και αυτοαποκαλύπτεται.

«Τύλιγα μυστήριο και το ανέβαινα / Άσπρο αχνάρι μου,
πουλί που δε βρίσκει δύση να σταθεί»... / Στη σπηλιά κι έξω
απ’ τη σπηλιά / θέριευα το ένα κι έχανα το άλλο Σώμα/.../ Κι
αυτή τη νύχτα και την άλλη νύχτα» ( Ι,ΙΙ).

134



Η σκέψη του ποιητή δεν αναπαύεται. Προχωρεί με στί-
χους που επενεργούν μαγικά. Φέρνει έναν άνεμο που λιγο-
στεύει την πραγματικότητα φυσώντας τη προς μιαν άλλη,
αθέατη. «...Με κλίμακα ψυχής σε άσπρη ανηφόρα».

«Δρασκέλισα ερωτήματα /.../ Και κανείς δε με είδε αυτή
τη νύχτα και την άλλη νύχτα /... και σήμανα το απρόβλεπτο
πάνω απ’ τη σκέπη ενός θεωρήματος / ή μιας Με όλες τις
προφυλάξεις κίνησης που παίζει την οικουμένη και το φόνο
της στα ζάρια».

Αμφισβητεί, βλέπει πέρα, πάνω, πίσω, την «άλλη νύχτα»
την «ανάποδη ζωή», ξεχνώντας τα ορατά, στοχεύοντας στο
«ένδον», για μιαν άλλη θέαση: «Ξεκίνησα από ένα παράθυρο
με θρυμματισμένο φως και μες τη νοτισμένη άσφαλτο τρύ-
γησα όλο μου το ’’είναι’’ /Κι αφού το χώνεψα υδροξύλια και
ακατανόητες τροχιές φωτιάς /.../ Ζήτησα από παντού ακόμα
κι από τα αποφάγια ενός οράματος / Τη λίγη πιθανότητα...
να προφέρω το πρώτο γράμμα κάθε πράγματος / Το Θήτα».

Σπάει το φράγμα των στεγανών που σαπίζουν ακίνητα
και αποκαρπίζει τον εαυτό του για μια καινούργια γνώρα. Σε
κάθε του στιγμή, στις διαρκείς συναντήσεις του με τα πράγ-
ματα, το «Θήτα» του θανάτου δένει τα πάντα από τη γέν-
νησή τους και τα ακολουθεί εξαρχής.

Ως Ενδυμίων βλέπει πολύ συχνά με «το μάτι του Ξενο-
φάνη /ο ύπνος που είναι μέσα στο μυαλό», με την αρχαία
ενόραση με την “άλλη” λογική της αντινομίας, του διεισδυ-
τικού στοχασμού των προσωκρατικών φιλοσόφων που α-
φορά στην αντίληψη του κόσμου. Μιλά για το άλλο ’’είναι’’
μέσα στη φύση

«... όπως το δέντρο μέσα στο δέντρο /.../ και το μάτι μέσα
στο μάτι από θωριά / Ξύλα πέτρες κι ουρανόχτιστα σπίτια
που τα βάφει ο αγώνας / κι ο ερχομός του νόμου που μοι-
ράζει σε φως και σκοτεινιά» (ΙΙΙ).

Το σύμπαν εδώ κι η αρχαία Ελλάδα. «Αλφειέ, τυλιγμένε

135

Δημήτρης Παπαδίτσας



στο στέλεχός μου» λέει και καλεί και «ξετυλίγει υφάδια και
κέρδη σκοταδιού στα κρύα μάτια των Εσπερίδων / Αστε-
ρόπη, Χρυσόθεμις, Εσπέρα, Γαλαξαύρα, / Και Φαιδριάδες
του φεγγαριού από βασάλτη και βαριά πέτρα» (ΙV).

Θέλει σιμά του όλες τις μυθολογικές εκρήξεις, την εν-
σάρκωση του πνεύματος, τους βράχους που γκρεμίζουν το
βέβηλο, τις κόρες της Νύχτας με τα κρύα μάτια και τα χρυσά
μήλα της υπέρβασης. Κι όλες ετούτες κι εκείνες οι «γεννημέ-
νες μ’ άσπρα μαλλιά» θέλει να «ξυπνούν το Μάντη να ονει-
ρευτεί το λοξό κέντρο βάρους / το έγχρωμο άνοιγμα του
στήθους σε αύρες και μυστικά του νερού».

Σε λυρικό παραλήρημα μπλέκει η σοφία κι ο μύθος και
η προφητεία των άλλων πιθανοτήτων, το άνοιγμα της ψυχής
σε χρωματιστές εμπειρίες κι αύρες. Να κι ο Ηράκλειτος με
τη μνήμη του νερού την πάντα ρέουσα «...που βρέχει ουρά-
νιες ρίζες ένα αιώνα ή μια στιγμή σκόνης των προγόνων». Ο
ποιητής πονά, δεν ησυχάζει: «Από μέσα με τρώνε στόματα
ουρανού και δεν θα ησυχάσω αν δε μιλήσω.../ Μια φορά ο
ύπνος μου με πήγαινε.../ από ερωτική καρδιά σε ανέμισμα
θανάτου /κι από αέρα και καταιγίδα σε φωλιές τρυφερότη-
τας / Τώρα με ιονισμένα δάκρυα και κεφάλι περασμένο σε
κλωστές ονείρων βγάζω φως/ και το ανεβαίνω όπως η αρά-
χνη το νήμα της / Έχω ξυπνήσει ένας μαγνήτης / που χάνεται
μέσα στα μέταλλα που τραβάει / κι ότι έχω αγγίξει μ’ επι-
στρέφει στο αίτιό μου / Εκάτη της ψυχής που πίνει το ψυχρό
της φως».

Ο Δ. Παπαδίτσας φεύγει από τα ορατά, υφαίνει το φως
και γίνεται μαγνήτης που η ενέργειά του μεταγγίζεται στα
εσωτερικά νερά του κόσμου που αγγίζει και μπαίνει στο
σπήλαιο που φυλάει η Εκάτη αφού τον επιστρέφει εκεί όπου
καθώς λέει «η άκρη μου βρίσκει το τέλος μου».

«Κανείς δεν με είδε σ’ αυτή τη νύχτα» (IV) θα πει ξανά,
ορίζοντας την μοναχική πορεία του ποιητή στην κατάδυση

136

δια-κριτικές ματιές στη λογοτεχνική έκφραση



και ανάδυση με όλα τα στοιχεία της φύσης και της ζωής εν
κινήσει τόσο που σαλεύουν «στο κλειστό μάτι» και η ψυχή
ορμητικό «σιντριβάνι κατήφορου και ανήφορου γύμνιας».
Έχοντας ξεχάσει την απλότητα του κορμιού πλάι στη θά-
λασσα, το νερό, το φαΐ και στα δάχτυλά του πια μόνο «η σκό-
νη που τρυγάει τον κόσμο/κι αυτό η ψυχή το λέει σοφία και
κρυφή τάξη».

Μάτια κλειστά που θωρούν, εικόνες ασύλληπτες απ’ την
ανοιχτή όραση και αισθήσεις που ξεκλειδώνουν παντοσφρά-
γιστες πόρτες. Μέταλλα κι ορυκτά και σκαπτή ύλη και ζωντα-
νοί θησαυροί της αέναης φυσικής ισορροπίας γίνονται στί-
χοι και χημικές ενώσεις με περίσσια σύνθεση των μορίων
που δυναμώνει τις λέξεις κι από το υπέδαφος οι κρυφές αρ-
τηρίες γεννούν άλλους δρόμους και μεταμορφώσεις. 

Σκέψη βαθιά, οντολογική θεμελιωμένη συμπαντικά, που
θα πει ασταμάτητα καθώς κι «ένα ζώδιο κι ένα λυπητερό
κέντρο /.../ ως το ακατανόητο βήμα μου αλλού». Ο ποιητής
βυθίζει το πρόσωπο βαθιά του, αποποιείται το τυχαίο και
καλλιεργεί το αγέννητο πιστεύοντας πως: «Μάταια ζει κανείς
και μάταια ζωντανεύει μες την αφή της υποταγής σε απαλά
σαλέματα των σωθικών που δεν υπάρχει όνειρο να τα σω-
πάσει / Θα πεθάνω αν από μέσα μου λείψει η άγρια μέθη
σου / Θα πεθάνω επίσης αν αντί του υπάρχοντος προσώπου
με καταφάει το ανύπαρχτο της φύσεώς μας».

Ο νους του «νήπιον» σκάβει κι οργώνει και βουτάει ψά-
χνοντας «σπάνια υλικά» που ρουφά τη μέθη τους καθώς
κάθε φορά είναι πιο κοντά στο λίγο. Να ξοδεύεται ζώντας
από το να ζει πεθαίνοντας.

Προτρέπει να βρούνε οι ζωές κέντρο στάζοντας τον
εαυτό του «Πάτμο μέσα στα σπλάχνα μου φώναζα... / Καθώς
τα διαβατάρικα γεράνια βγαίναν απ’ το άλλο μέρος μου στά-
χτες και θνητοί αμφορείς» (VI,VII).

Και το κορμί «θηκάρι διπλής όψης» που πάνω του «από

137

Δημήτρης Παπαδίτσας



χρυσές περιπαθείς διώρυγες τραβάει προς τις αέρινες τρο-
φές του το άλλο σώμα»,.../ βαθύ κορμί στο άσπρο σου εκ-
μαγείο η προδοσία της πλάνης σου μετράει σφυγμούς». Η
αντωνυμία ’’άλλος’’ σφραγίζει σε όλο του το έργο την φιλο-
σοφική του αναζήτηση του διττού, τη διπλή εκδοχή των
πραγμάτων, την εσωτερική αντίφαση, τη φθορά και την
αφθαρσία όπως άλλωστε και οι γλωσσικές του παραστάσεις,
οι αριθμοί αλλά και τίτλοι των συλλογών του.

«Το νούμερό σου είναι το δύο /... Η αρπαγή της πυράς
μόλο το στόμα/ την αποστροφή του σκοταδιού με όλο το
χέρι / το βύθισμά σου ψηλά μ’ όλους τους πίδακες / κι όλο
το ενδοκρινές αλάτι. / Βαθύ κορμί».

Στο ποιητικό του λεξιλόγιο η γλώσσα φωσφορίζει πα-
θιάζεται, παραδίνεται ανεξάντλητη τόσο που πολλές φορές
η σύνταξη ξεφεύγει, παραπατά κι εκεί σώζει η ουσία, η έκ-
πληξη του νοήματος σαν χρησμός και σαν έκσταση. 

Προσδοκία του το φως. «Που κανείς δεν ονειρεύεται και
κανείς δεν το ξοδεύει»./.../ Καθώς ξανοίγεται ο υπέροχος ορί-
ζων και προσφέρεται σε μας η πεμπτουσία και η χάρις /
Εντός του εγκεφάλου προσαράζουν τα λεπτότατα μυστή-
ρια/Ουράνια πανηγύρια οράσεως αποδίδουν άλλο χρώμα /
...Σα μέσα σε πέλαγος διαστάσεων Οικουμένης». 

Από το δέκατο κεφάλαιο περιγράφει συγκλονιστικά την
πορεία της ύπαρξης με τα γήινα και τα θνητά ίχνη όχι «στο
σοφό και στο κώνειο» αλλά «στο κακό που μας βρήκε δίχως
Πέρσες»,... / με το μηδέ της δίνης και της ζάλης / Φυγάς η
απεραντοσύνη/κόκκαλα χτίζουν τους αιώνες... / Κατεβαί-
νουν οι κόσμοι.../ Η αναρίθμητη δόξα του εκτός κατέφαγε
το εντός.../ Με την παγίδευση απεριγράπτου αισθήσεως στο
βάθος των οργάνων X).

«Στο κέντρο η μακρινή και μόλις ορατή απομάκρυνση
των γιγαντιαίων πυθμένων/ η αίσθηση πάνω από την αί-
σθηση.../ Με άλλη αφή.../ αφή απ’ το σήμερα...που διαιρεί το

138

δια-κριτικές ματιές στη λογοτεχνική έκφραση



βίο σε δυο δακτύλιους. / ...Εκεί λοιπόν το ακριβό δυσεύρετο
μετάλλευμα / Εκεί η αστραπή του προορισμού και η μοίρα...
/ Εκεί όλα τα αίτια του βλέμματος όλα τα κίνητρα της πέτρας
σε άνθη» (XIII).

Εξαιρετική η έμπνευση στο «Ούτε» που προτάσσεται λε-
κτικά και καταλυτικώς νοηματικά σε αισθήσεις, φυσικά στοι-
χεία και ανθρώπινα μέλη δίνοντας τη ερημιά στον έρωτα.
«Ούτε ξημέρωμα αντρικό σε θηλυκή βραδιά / ...ούτε φωτιές
ούτε χείλια που τις δυναμώνουν στις ερημιές του χειμώνα /
ούτε εγώ ούτε εσύ/» (XIV).

Στα «Άλλα Ποιήματα» ο ποιητής μας δίνει μια ανάγνωση
σοφά συμπυκνωμένη σε φράσεις που αναδύουν νοσταλγία
και μια πικρή γεύση για την πατρίδα μεταφέροντάς μας πο-
λύτιμα εμβάσματα. Εικόνες της Ελλάδας, νερά και αμπελώ-
νες, τα περάματα κατακτητών, μνήμη του Μυστρά και του
Δευκαλίωνα

«η Αττική μεσημεριάτικη άχνη αξέχαστων προγόνων
/...λίγο Ευκλείδη στην ανάσα / ...μέσα στην γαλακτώδη ορμή
της μέρας ουρανός ο Ξενοφάνης / Η ιστορία παίζει με τη ζωή,
η τρυφερότητα αιχμαλωτίζεται απ’ την πλάνη... / και αξέχα-
στο τ’ αηδόνι... / το μυστικό δεν είναι να σε πάρει η λησμο-
νιά».

Στη συνέχεια αναφέρεται στο προκοσμικό τέρας «το
μηδέν» που ορίζει το σχηματισμό του κόσμου, τρομαχτικό
και ζωηφόρο. Η αλυσίδα της ορμόνης που «χάνεται στην
ορμή της», ο σπόρος που σαπίζει και η φθορά οδηγεί στη
συνέχεια. «Η αυγή ξανά πηγαίνει στην αυγή / ...το μάτι φυ-
τρώνει μέσα σ’ εκείνο που βλέπει».

Στα «Θηράματα», ο Δ. Παπαδίτσας μας δίνει τα καλέ-
σματα του έρωτα, ερμηνεύει το σεισμό τους με εικόνες
εκρηκτικές και αλληγορικές για την προαιώνια μέθη και την
έκσταση.

Ανιχνεύει και ανιχνεύεται διαρκώς διδάσκοντας ποιητικά

139

Δημήτρης Παπαδίτσας



τρόπους να κερδίσουμε την αιωνιότητα μιλώντας και σιω-
πώντας μέσα απ’ τις λέξεις. Αποκαλυπτικός επίσης στην
«Αποθέωση αυλητρίδας» καθώς στο νυν και αεί της μνήμης
σε ομοιοκατάληκτο στίχο δίνει το γρίφο και την κιβωτό των
δημιουργικών αρχών της ζωής και της βιολογικής και κοσμι-
κής αλήθειας.

Στο εκπληκτικό ποίημα «Έμβρυο φως» οι στίχοι σημαί-
νουν ασταμάτητα με βαθιά τρυφερότητα και σοφία, ολοκλη-
ρώνοντας στο βιβλίο, την εικόνα αυτού του δημιουργού με
την πολύ προσωπική γραφή, που συνεπαίρνει και μας πα-
ρασύρει σε ενδοσκόπηση, σε μιαν άλλη σφαίρα γεμάτη μυ-
στικά φανερωμένα, λυτρωτικά και σπαρακτικά μαζί, με την
δικιά του θέαση. Η ενόραση του ποιητή και η φιλοσοφική
του σκέψη μας κατηχούν στον πρόναο της άλλης νύχτας,
στο σπήλαιο όπως ο Ενδυμίων όπου σ’ ένα οικουμενικό πέ-
λαγος κοινωνούμε στη συνέχεια την άλλη εκδοχή των πραγ-
μάτων πάντοτε με το άλλο φως. «Εκείνο το έμβρυο φως που
σ’ ανεβάζει στην ανάστασή του απ’ το φονιά της καρδιάς
σου.../ Χαρά του χεριού να το πλάθει / Χαρά του ματιού που
το αντιφεγγίζει με όλα τα σύννεφα και τις πενίες / ...Η χάρις
έρχεται από το πούπουλο κι όχι απ’ το φτέρωμα του παγω-
νιού / Κι από μια συλλαβή σ’ ένα δάσος κατεβαίνει κανείς
στο τίποτα της ρίζας του».

140

δια-κριτικές ματιές στη λογοτεχνική έκφραση



Ντίνος Χριστιανόπουλος, Ιθάκη
της Κατερίνας Ζαφειροπούλου

Αποτελεί άραγε η «Ιθάκη» του Ντίνου Χριστιανόπουλου
μία από τις Ιθάκες που περιγράφει το πρωτότυπο καβαφικό
ποίημα; Αναπόφευκτο επακόλουθο η σύγκριση των δύο ποι-
ημάτων καθώς θεωρείται κοινός τόπος η επίδραση του κα-
βαφικού έργου σε αυτό του Χριστιανόπουλου. Ο ίδιος
μάλιστα έχει δηλώσει σε συνέντευξή του πως ο Καβάφης
υπήρξε ο “γενάρχης” του ποιητικά, γεγονός που επαληθεύε-
ται από τις ομοιότητες τόσο στη μορφή όσο και στο περιε-
χόμενο της εργογραφίας των δύο ποιητών. Εκφραστική
λακωνικότητα σα μια παραδοχή ίσως πως οι μεγάλες αλή-
θειες “οφείλουν” να διατυπώνονται σχεδόν επιγραμματικά,
πεζολογικός στίχος, ρεαλιστική αφήγηση και περιγραφή,
εξομολογητική διάθεση είναι μερικά από τα ποιητικά χαρα-
κτηριστικά του Χριστιανόπουλου που παραπέμπουν στα
γνωρίσματα της καβαφικής ποίησης.

Εν τούτοις, η «Ιθάκη» του Χριστιανόπουλου δεν αποτελεί
προορισμό, όπως στον Καβάφη αλλά αφετηρία, μία πατρίδα
της οποίας μάλιστα η αξία αμφισβητείται, καθώς περιγρά-
φεται σαν λόγος διαφυγής στην αρχή του ποιήματος («Δεν
ξέρω αν έφυγα από συνέπεια ή από ανάγκη να ξεφύγω τον
εαυτό μου, τη στενή και μικρόχαρη Ιθάκη...») Ο ποιητής λοι-
πόν δραπετεύει από τον “εγκλεισμό” που του υποβάλλει ο
εαυτός του -ένας εαυτός που έχει διαμορφωθεί στο αυ-
στηρό και μονολιθικό πλαίσιο των χριστιανικών αρχών- και

141



ξεκινά το ταξίδι που περιγράφει ο αλεξανδρινός ποιητής
στην «Ιθάκη» του.

Σε απάντηση όμως της καβαφικής διαδρομής, όπου ο
ταξιδευτής απολαμβάνει τα βιώματα και την εμπειρία που
αποκτά από αυτά, ο Χριστιανόπουλος διακατέχεται από τύ-
ψεις και ένα αίσθημα ντροπής για την εξωστρέφεια που υιο-
θετεί με την “εγκατάλειψη της Ιθάκης”, («...έμεινα μόνος τρέ-
μοντας μήπως με δει κανένας που κάποτε του μίλησα για
ιδανικά») καταλήγει μάλιστα, δανειζόμενος το κεντρικό πρό-
σωπο μιας παραβολής από την Καινή Διαθήκη, να αυτοαπο-
καλεστεί άσωτος υιός, σα μία ακόμα ένδειξη των ενοχών
που ο ίδιος αισθάνεται. Η χριστιανική, θα λέγαμε, αγωνία του
αποδεικνύεται τόσο ισχυρή που τον αναγκάζει να επιστρέ-
ψει ”μετανοημένος” στο προστατευτικό και προστατευμένο
κέλυφος του, στην Ιθάκη του.

Παρά την επιστροφή του ωστόσο, η ψυχή του ποιητή
δεν αλαφραίνει γιατί, χρησιμοποιώντας ένα μυθικό σύμβολο
που τοποθετεί ο Καβάφης στο ποίημά του -αυτό του Ποσει-
δώνα- για να περιγράψει τα εμπόδια και τις περιπέτειες που
θα περάσει ο άνθρωπος στο ταξίδι του για την Ιθάκη, ο Χρι-
στιανόπουλος ομολογεί ότι φέρει τον Ποσειδώνα μέσα του
μη μπορώντας να τον αγνοήσει, κάτι στο οποίο προτρέπει
ο Καβάφης προκειμένου ο ταξιδευτής να μη χάσει τον προ-
σανατολισμό του για την Ιθάκη («Τον Ποσειδώνα μέσα μου
τον φέρνω, που με κρατάει πάντα μακριά»). Έτσι, ο ποιητής
εντείνει την αμφιβολία του για την αξία της Ιθάκης, αφού πα-
ρότι αποφασίζει να γυρίσει πίσω («Τώρα επιστρέφω με μιαν
ύστατη προσπάθεια να φανώ άψογος, ακέραιος...»), στην
πραγματικότητα δεν το επιτυγχάνει ολοκληρωτικά ποτέ, ά-
ποψη που στοιχειοθετείται από τον αρχικό στίχο («Δεν ξέρω
αν έφυγα από συνέπεια») αλλά και από τους στίχους 16 -17
(«να ζήσει στους κόλπους του μιαν ασωτία ιδιωτική») όπως
και από το τελευταίο δίστιχο («Μα κι αν ακόμα δυνηθώ να

142

δια-κριτικές ματιές στη λογοτεχνική έκφραση



προσεγγίσω, τάχα η Ιθάκη θα μου βρει τη λύση;»). Με άλλα
λόγια, ο ποιητής κυριαρχείται από μίαν ατέρμονη τάση
φυγής από την Ιθάκη, στην οποία “υποκύπτει” κατ’ εξακο-
λούθηση, παρότι τον ταλαιπωρεί, καθώς δε βρίσκεται αντί-
βαρο σε αυτήν του την ανάγκη. Κατά συνέπεια, το ερώτημα
που τίθεται στον τελευταίο στίχο είναι καθαρά ρητορικό,
αφού η αρνητική απάντηση έχει ήδη δοθεί ενώ παράλληλα
δεν πρέπει να παραβλεφθεί η διακριτική ειρωνεία που υ-
πάρχει στο «τάχα» του τελικού στίχου.

Τι συμβολίζει τελικά η «Ιθάκη» του Ντίνου Χριστιανό-
πουλου, αν αναλογιστεί κανείς μεταξύ άλλων ότι συγκατα-
λέγεται στην πρώτη του ποιητική συλλογή με τίτλο «η εποχή
των ισχνών αγελάδων» που γράφτηκε το 1950, όταν δηλαδή
ο ποιητής ήταν πολύ νέος; Ταυτίζεται η «Ιθάκη» του με την
εσωτερική του ζωή και τις συγκρούσεις που βίωνε ενώ ανα-
ζητούσε την ταυτότητά του την περίοδο της νιότης, επηρε-
ασμένος από τη χριστιανική του συνείδηση; Είναι πιθανόν
καταφατική η απάντηση, γιατί ο ποιητής περιγράφει ότι την
κουβαλάει μέσα του φθάνοντας όμως στο σημείο να την
αποδομήσει.

Καταληκτικά, για το Χριστιανόπουλο η «Ιθάκη» δεν απο-
τελεί κάποιον υψηλό στόχο αλλά ένα βάρος από το οποίο
προσπαθεί ν’ απαλλαχθεί επί ματαίω. Σε έντονα εξομολογη-
τικό τόνο ο ποιητής επιδιώκει να καθολικεύσει την υπαρ-
ξιακή του αναζήτηση προκαλώντας τον αναγνώστη ν’
αναρωτηθεί για την πραγματική σημασία κάποιας ιδέας ή
αξίας που έχει μυθοποιηθεί, όπως στο συγκεκριμένο ποίημα
η έννοια της Ιθάκης, και κατ’ αυτόν τον τρόπο έχει επιβληθεί
μέσα από αυτήν την εξιδανίκευσή της.

143

Ντίνος Χριστιανόπουλος



Νίκος Γκάτσος, Αθανασία
του Παναγιώτη Σκοπετέα

Η Αθανασία-Αντιαθανασία του Νίκου Γκάτσου διηθη-
μένη μέσα από το πρίσμα της φιλοσοφίας του Σωκράτους
και της λογοτεχνίας του Μίλαν Κούντερα. Το υπερβατικό επι-
κοινωνιακό συνδιαλέγεσθαι των τριών ανδρών.

ΑΘΑΝΑΣΙΑ
Στίχοι: Νίκος Γκάτσος Μουσική: Μάνος Χατζιδάκις

Τι ζητάς Αθανασία στο μπαλκόνι μου μπροστά
δε μου δίνεις σημασία κι η καρδιά μου πώς βαστά

Σ’ αγαπήσανε στον κόσμο βασιλιάδες, ποιητές
κι ένα κλωναράκι δυόσμο δεν τους χάρισες ποτές

Είσαι σκληρή σαν του θανάτου τη γροθιά
μα ήρθαν καιροί που σε πιστέψανε βαθιά

Κάθε γενιά δική της θέλει να γενείς
Ομορφονιά, που δεν σε κέρδισε κανείς

Τι ζητάς Αθανασία στο μπαλκόνι μου μπροστά
ποια παράξενη θυσία η ζωή να σου χρωστά

Ήρθαν διψασμένοι Κροίσοι, ταπεινοί προσκυνητές
κι απ’ του κήπου σου τη βρύση δεν τους πότισες ποτές

Είσαι σκληρή σαν του θανάτου τη γροθιά
μα ήρθαν καιροί που σε πιστέψανε βαθιά

Κάθε γενιά δική της θέλει να γενείς
Ομορφονιά, που δεν σε κέρδισε κανείς 1

144



O ποιητής Νίκος Γκάτσος, υπήρξε ένας αδιαμφισβήτητα
χαρισματικός και ιδιαίτερος ποιητής, ο οποίος επέτυχε με το
απαράμιλλο ταλέντο του και την εξαίρετη ποιητική του δε-
ξιοτεχνία, να εκπροσωπήσει με ένταση και περισσό πάθος
την υπερνοητή πατρίδα της ονειροκεντημένης ποίησης. Τον
ονόμασαν ποιητή της μεγαλειώδους έκλαμψης2 αλλά και
ποιητή αρχηγέτη3. Τον χαρακτήρισαν, επίσης, ως ανανεωτή
της παράδοσης4 κι ως ποιητή ισάξιο του Ελύτη, του οποίου
συνειδητά ο Γκάτσος άνοιξε το δρόμο, χάριν της γενναιόδω-
ρης αποφάσεώς του να μην ασχοληθεί με τις ίδιες ποιητικές
φόρμες πάνω στις οποίες ο Ελύτης στηρίχτηκε για να κατα-
κτήσει την κορυφή της επιτυχίας5. Δικαίως, λοιπόν, ο Γκά-
τσος απέσπασε τον χαρακτηρισμό της πιο αινιγματικής
μορφής στη νεότερη ελληνική ποίηση6, μα και δικαίως το-
ποθετήθηκε ανάμεσα στους διόσκουρους της ελληνικής
ιδιοπροσωπίας7.

Στα μέσα της δεκαετίας του ‘70, ο ποιητής Νίκος Γκάτσος,
αποφασίζει να γράψει μερικούς στίχους, εμπνεόμενος προ-
φανώς από τη φιλοσοφική του αναζήτηση και εντρύφηση
πάνω στην υπέρτατη, υπερούσια και υπεραπαιτητική -εν
σχέσει πάντα με τον πνευματικό της προσανατολισμό και
την αυστηρή μεταφυσική της σύνθεση- υψηλή έννοια της
«Αθανασίας». Ο ποιητής, στους αυστηρά δουλεμένους αυ-
τούς στίχους φαίνεται να μην εστιάζει τον φιλοσοφικό του
προβληματισμό και στοχασμό αποκλειστικά στο θέμα της
αθανασίας της ψυχής του ανθρώπου, εκχωρώντας, έτσι, την
άδεια, για τη δυναμική παρουσία μίας έντονης απόχρωσης
αοριστίας, η οποία διακρίνεται να περιπλανιέται αδιακώλητη
και με υπαινικτικούς ελιγμούς σ’ ολόκληρη την α-μεταφυσι-
κή ατμόσφαιρα του ποιήματος.

Κατ’ αυτό τον τρόπο ο Γκάτσος, σαν να "κλείνει το μάτι
του" στους αναγνώστες του όντως πρωτότυπου ποιήματός
του, υπονοεί με τη συνεπικουρία της επωδού / ρεφραίν των

145

Νίκος Γκάτσος



όμορφων στίχων του (ομορφονιά, που δε σε κέρδισε κα-
νείς), πως κανένας άνθρωπος δεν είναι σε θέση να κατακτή-
σει όχι μόνο την αθανασία της ψυχής του, αλλά κι όλες τις
διάφορες εκφράσεις της Αθανασίας, όπως π.χ. την Αθανασία
την οποία είναι σε θέση να κερδίσει αδιακρίτως ο οποιοσ-
δήποτε άνθρωπος είτε ως απόρροια των έργων και των
λόγων του, είτε ως απόρροια των σκέψεών του, είτε εν γένει,
ως συνέπεια της σύγκορμης και σύμψυχης υποστάσεώς του
κατά τη διάρκεια του επίγειου βίου του.

Ο Γκάτσος, ήταν ένας άνθρωπος με έντονο θρησκευτικό
αίσθημα και βίωμα, γεγονός που αντανακλάται στους εκα-
τοντάδες θεσπέσιους στίχους του. Αρκεί κάποιος να ανατρέ-
ξει με προσοχή και ερευνητικό πνεύμα στη μελοποιημένη
από αξιόλογους συνθέτες στιχουργική του, για να αντιλη-
φθεί το γεγονός της ευρύτερης γνώσης του σε θέματα που
άπτονται των εσωτερικών κραδασμών τους οποίους δημι-
ουργεί αφενός το κυνήγι της εσωτερικής αναζήτησης της
ψυχής κι αφετέρου η μεταφυσική "όρεξη" για θρησκευτική
ιχνηλασία και πνευματική ενδοσκόπηση8.

Κατά συνέπεια, η εγνωσμένη και πανταχού παρούσα με-
ταφυσική ελλειμματικότητα που διαπιστώνεται να σηκώνει
δεσποτικά τα λάβαρά της στους έντεχνους στίχους του ποι-
ήματος της Αθανασίας, θα μπορούσε να υποστηριχθεί πως
ξενίζει κάπως αλλά και φέρνει σε μη αποφευκτή αμηχανία
κι απορία εκείνους τους ανθρώπους που είναι σε θέση να
γνωρίζουν σε βάθος το σημαντικό και πολυποίκιλο έργο του
αξιόλογου ποιητή.

Ασφαλώς, η προκύπτουσα μεταφυσική απουσία, η
οποία αναδεικνύεται άμεσα μέσω της ανάγνωσης του ποι-
ήματος του Γκάτσου, υποστασιοποιείται από το γεγονός που
θέλει τον ευρηματικό και αισθαντικό ποιητή, αφενός ν’ ανα-
γνωρίζει την παρουσία της Αθανασίας ως υπέρκαλλης και
υπερποθητής υπό των ανθρώπων πνευματικής κατάστασης,

146

δια-κριτικές ματιές στη λογοτεχνική έκφραση



κι αφετέρου, την ίδια στιγμή, με την επιλογή της ποιητικής
του πρόθεσης να μην παραλείπει σ’ όλη την έκταση του ποι-
ήματος να επισημαίνει την αδιαλλαξία εκείνης («κι ένα κλω-
ναράκι δυόσμο δεν τους χάρισες ποτές»), («κι απ’ του κήπου
σου τη βρύση δεν τους πότισες ποτές») να ρίχνει άκρως εν-
συνείδητα "μαύρη πέτρα" και "μαύρο μελάνι" μέσα στο νερό
του πηγαδιού της Αθανασίας.

Πράγματι! Δεν είναι δύσκολο ν’ αντιληφθεί κάποιος τον
αυστηρό χαρακτήρα της άτρεπτης κι ασυμβίβαστης «Αθα-
νασίας» όπως αυτός ξεδιπλώνεται στους στίχους του ιδιαίτε-
ρου ποιήματος. Η ακαμψία της προσωποποιημένης υπό της
ποιητικής πένας του Γκάτσου Αθανασίας, σαρκοποιείται εμ-
φανέστατα στην επίμονη άρνησή της για μετακένωση της
δροσιστικής της χάριτος σ’ όλους εκείνους τους ανθρώπους,
οι οποίοι με λαχτάρα αναζητούν στους κόρφους της ανέν-
δοτης και ανυποχώρητης «oμορφονιάς», τον φιλάνθρωπο
και φίλοικτο τόπο, ο οποίος θα εξασφαλίσει γι’ αυτούς τα αι-
ώνια κι ευρύχωρα δώματα της ατελευτήτου και υπερμακά-
ριας διαμονής.

Στο παρόν σημείο, με αφορμή την περίπτωση των στί-
χων του Γκάτσου, ίσως κάποιος να εξέφραζε τη λογικοφανή
άποψη ότι μπορεί όντως ένας οιοσδήποτε άνθρωπος σαν
και τον Γκάτσο, να διαθέτει συνείδηση σμιλευμένη με το
πνευματικό ιδίωμα της θρησκευτικότητας, χωρίς απαραίτη-
τα να είναι υποχρεωτικό η εσωτερική πλάση του ιδίου ατό-
μου να ρέπει αναγκαστικά προς την υπερβατική διάσταση
της «Αθανασίας» ή αντιστοίχως προς την εκ βάθους ψυχής
προερχομένης επιθυμία για υπερλογική ψηλάφηση του
υπερκόσμιου χνώτου της αοράτου και απερινοήτου αιωνιό-
τητος. 

Exempli gratia, πόσες φορές δεν έχει διατυπωθεί η άπο-
ψη κυρίως απ’ εκείνους τους ανθρώπους, οι οποίοι αφενός
καθοδηγούμενοι από την ψυχολογία του βαρέος πένθους κι

147

Νίκος Γκάτσος



αφετέρου, όντες αθεράπευτα απεγνωσμένοι και ασφυκτι-
ούντες από την παρατεταμένη βύθισή τους στο απύθμενο
χάος του ξαφνικού και τραγικού τους αδιεξόδου δε συνηθί-
ζουν να εκφράζουν την ψυχική τους δυσθυμία με τα εξής
λόγια; Πιστεύω στην ύπαρξη μίας ανωτέρας δύναμης, η ο-
ποία αναμφισβήτητα διαθέτει την υπερφυσική ισχύ του ε-
λέγχου και της επισκοπής των πάντων. Αλλά στ’ αλήθεια,
μπορεί να συμβαίνει ή είναι πράγματι δυνατό η ψυχή να συ-
νεχίζει να ζει και μετά τον θάνατο του ανθρώπου;

Ίσως πράγματι να έχει δίκιο ένα τέτοιο άτομο, όταν πι-
στεύει απερίφραστα πως στην όποιας μορφής θρησκευτι-
κότητα είναι ανάγκη να εμφιλοχωρεί ένας νοητός φραγμός
και ένα απαραίτητο έως και υποχρεωτικό πνευματικό όριο
με σκοπό από τη μία πλευρά να περιφρουρείται ο εξορθο-
λογισμένος χαρακτήρας του θρησκευτικού αισθήματος του
ανθρώπου, κι από την άλλη μεριά, να υπερισχύει μέσα σ’ αυ-
τό το θρησκευτικό αίσθημα -που δικαιώνει κι αποθεώνει τη
μεταφυσική ανθρώπινη δίψα- η πλήρης κατίσχυση του αν-
θρωπίνου μέτρου κατά τα πρωταγόρεια πρότυπα9.

Δίκιο, όμως, ίσως να είχε κι εκείνος ο άνθρωπος ο οποίος
κάλλιστα θα μπορούσε να αντιταχθεί στην προηγηθείσα κο-
σμοθεωρία υποστηρίζοντας πως αυτού του είδους η θρη-
σκευτικότητα δείχνει να είναι κάπως "γυμνή" και αμιγώς δια-
νοητική ή εγκεφαλική. Γιατί, ναι μεν η διανοητική θρησκευ-
τικότητα δίνει την εντύπωση πως μοιάζει με ένα απείρου
κάλλους και ζεστό καταφύγιο στο οποίο να μπορεί ανά πάσα
στιγμή ο πάσχων άνθρωπος να καταφεύγει μέσα σ’ αυτό με
σκοπό την αναζήτηση της απαραίτητης για την εξασφάλιση
της ψυχικής του ισορροπίας θαλπωρής, αλλά δυστυχώς ένα
τέτοιο καταφύγιο μόνο ασφαλές δεν μπορεί να χαρακτηρι-
στεί, όταν απ’ αυτό εκλείπουν σκανδαλωδώς -όπως θα υπο-
στήριζε ένας φιλοσοφημένος και πνευματοποιημένος νους-
τα ακλόνητα και αλεξίσφαιρα πνευματικά θεμέλια της μετα-

148

δια-κριτικές ματιές στη λογοτεχνική έκφραση



φυσικής και της αδιάσειστης πίστης του ανθρώπου για τον
αιώνιο προσανατολισμό της ψυχής του.

Με άλλα λόγια, ένα τέτοιο καταφύγιο που συσσωματώ-
νει στα σπλάχνα του την ισχυρογνωμοσύνη της εγκεφαλικής
θρησκευτικότητας, γρήγορα θα διαλυθεί εις τα εξ ων συνε-
τέθη, όταν με μαθηματική ακρίβεια πέσουν επάνω του οι τε-
ράστιες και ανθρωποκτόνες χιονοστιβάδες των ποικιλώνυ-
μων δοκιμασιών, οι οποίες αναγνωρίζονται κυρίως από τη
χαρακτηριστική ιδιωματική τους κατάσταση, δηλαδή να μην
αφήνουν τίποτε όρθιο και σώο στο χωρίς οίκτο πέρασμά
τους από τα περιπετειώδη και ακανθώδη μονοπάτια της
ζωής των ανθρώπων. Δημιουργείται δηλαδή το εύλογο ερώ-
τημα: 

Πού μπορεί ν’ ακουμπήσει το οποιοδήποτε θρησκευτικό
αίσθημα του ανθρώπου, όταν η ψυχοσύνθεση εκείνου ατρο-
φεί από την εκούσια μεταφυσική αγνωσία με αποτέλεσμα
να μη μπορεί ποτέ αυτή η ανθρώπινη ψυχή να πετάξει και
ν’ ανοιχτεί σαν το γλυκό χελιδόνι -που απ’ τη φύση του δεν
μπορεί να χορτάσει ποτέ του ουρανό- στο απέραντο και κα-
ταγάλανο ουράνιο ακρογιάλι της Αθανασίας; Γιατί αυτό θα
μπορούσε κάποιος να υποστηρίξει πως είναι ένας θρησκευ-
τικός άνθρωπος χωρίς μεταφυσική προοπτική. Είναι ένα
κύμβαλον ἀλαλάζον όπως θα έλεγε κι ο Απόστολος, ή αλλιώς
είναι ένας Πλατωνικός «Φαίδρος» που του λείπουν ομοιο-
τρόπως κι εκείνου, όπως και του προαναφερθέντος ζεστού
καταφυγίου, ο ακρογωνιαίος πνευματικός λίθος του μύθου
της ψυχής πάνω στον οποίο στηρίχθηκε κι εξακολουθεί να
στηρίζεται σε διαχρονικό επίπεδο η κλασικότητα του πλα-
τωνικού αυτού αριστουργήματος.

Διότι είναι αδήριτο γεγονός πως τόσους αιώνες τώρα, η
ανάγνωση του μύθου της ψυχής, ο οποίος εγκιβωτίζεται μο-
ναδικά στο έργο «Φαίδρος» του Πλάτωνος, εντυπωσιάζει και
καταφέρνει ακόμα και σήμερα όχι μόνο ν’ απογειώνει την

149

Νίκος Γκάτσος



ψυχή του κάθε αναγνώστη του στον αυτοκρατορικό της
θρόνο, ο οποίος εδράζεται στο πνευματικό στερέωμα της
υψηλής γης, αλλά το κυριότερο, να την εισάγει προς την ιε-
ρουργία της τεχνικής της αναθεώρησης του βίου της, καθώς
επίσης και προς τη ριζική μεταστροφή και επαναϊεράρχηση
των στόχων της.

Με απλούστερα λόγια, δηλαδή, όπως το προηγούμενο
ζεστό καταφύγιο θα καταρρεύσει εν ριπή οφθαλμού αν αυ-
τό δεν οικοδομηθεί εξαρχής πάνω στα δυνατά θεμέλια της
μεταφυσικής -τα οποία και θα του εξασφαλίσουν την παρα-
μυθία κατά την ώρα της οποιασδήποτε καταστροφής- κατά
τον ίδιο τρόπο κι ο Πλατωνικός θρησκευτικός «Φαίδρος» θα
αποπνιγεί στο δευτερόλεπτο αν του αποστερήσεις το οξυ-
γόνο της διάθεσης για ατέρμονη αιώνια μακαριότητα -διά-
θεση διάφανα μεταφυσική- της οποίας το πνευματικό α-
νταύγασμα αντικατοπτρίζεται στον αφθαρτοποιημένο εκ
της φθοράς του χρόνου περί ψυχής μύθο του. Ας παρακο-
λουθήσουμε, όμως, το απόσπασμα εκείνο του «Φαίδρου»,
το οποίο αναφέρεται στην αθανασία της ψυχής του ανθρώ-
που. Η μετάφραση είναι του Παναγιώτη Δόικου:

«...ψυχη ̀πασ͂α αθ̓αν́ατος. το ̀γαρ̀ αἐικιν́ητον αθ̓αν́ατον...
μον́ον δη ̀το ̀αυτ̔ο ̀κινουν͂, ἁτ́ε ουκ̓ απ̓ολειπ͂ον εἁυτο,́ οὐπ́οτε
ληγ́ει κινουμ́ενον, αλ̓λα ̀και ̀τοις͂ ἀλ́λοις ὁσ́α κινειτ͂αι τουτ͂ο
πηγη ̀και ̀αῤχη ̀κινησ́εως»10.

[...Κάθε ψυχή ειναι αθανατη. Γιατί εκείνο που κινείται παάτα
είναι αθάνατο... μόνον εκείνο που κινείται από μονό του,
αφού δεν εγκαταλείπει τον εαυτό του, δεν παύει ποτέ να κι-
νείται, και είναι μάλιστα το ίδιο η αρχή και η προέλευση της
κίνησης για όσα από τα άλλα κινουύται...]11

Κρατάμε προς το παρόν την κατηγορηματικότητα της
αόριστης αντωνυμίας πασ͂α, η οποία σε λίγο θα δούμε να έρ-
χεται σε σφοδρή σύγκρουση με το πνεύμα της ανάλογης κα-

150

δια-κριτικές ματιές στη λογοτεχνική έκφραση



τηγορηματικότητας, το οποίο εκπέμπεται από την αόριστη
αντωνυμία "κανείς" που συναντάμε στην επωδό της «Αθα-
νασίας» του Nίκου Γκάτσου.

Η ενδοκοσμική αθανασία του Μίλαν Κούντερα
Κι απ’ τη φιλοσοφία του Πλάτωνος και τη διδασκαλία του

διδασκάλου του Σωκράτους, στη μυθιστοριογραφία του
Μίλαν Κούντερα. Ο Μίλαν Κούντερα είναι ένας Γαλλοτσέχος
συγγραφέας, ο οποίος έγινε παγκοσμίως γνωστός με το βι-
βλίο του «H αβάσταχτη ελαφρότητα του είναι». Στο εν λόγω
βιβλίο ο συγγραφέας στηλιτεύει κατά κάποιο τρόπο την ελα-
φρότητα που μπορεί να εμπεριέχει μέσα του ο άνθρωπος. 

Στα 1990 έγραψε ένα μυθιστόρημα με τον τίτλο «Aθανα-
σία». Εδώ ο Κούντερα ξεφεύγοντας απ’ τη θεωρία της αθα-
νασίας της ψυχής κατά τον τρόπο που εκείνη ξετυλίγεται
στους φιλοσοφικούς διαλόγους του Πλάτωνος, αποφασίζει
να θίξει λογοτεχνικά το ζήτημα της αθανασίας του προσώ-
που, για εκείνη, δηλαδή, την αθανασία, την οποία ο οποιοσ-
δήποτε άνθρωπος είναι σε θέση να κατακτήσει σε σχέση
προς το κάθε λογής έργο που αφήνει στον κόσμο, όταν εκεί-
νος πεθάνει. Έτσι, ο Κούντερα, θέλοντας με σαφήνεια ν’ απο-
μακρυνθεί από τον όρο "ψυχή" διαχωρίζει την αθανασία σε
μικρή και μεγάλη, ανάλογα με τη δύναμη της ανάμνησης
που διατηρεί ένας άνθρωπος για κάποιον άλλο συνάν-
θρωπό του που φεύγει από τη ζωή. Παρατίθενται τα πιο α-
ντιπροσωπευτικά αποσπάσματα του μυθιστορήματος εν
σχέσει με την ενδοκοσμική αθανασία του προσώπου:

«...απέναντι στην Αθανασία, οι άνθρωποι δεν είναι ίδιοι.
Πρέπει να διακρίνουμε τη μικρή Αθανασία, ανάμνηση ενός
ανθρώπου στον νου εκείνων που τον γνώρισαν... και τη με-
γάλη Αθανασία, ανάμνηση ενός ανθρώπου στον νου εκεί-
νων που δεν τον γνώρισαν. Υπάρχουν σταδιοδρομίες που
εξ ορισμού φέρνουν αντιμέτωπο έναν άνθρωπο με τη με-

151

Νίκος Γκάτσος



γάλη Αθανασία, αβέβαιη είναι η αλήθεια, βλέπε απίθανη,
αλλά χωρίς αμφιβολία δυνατή: είναι οι σταδιοδρομίες του
καλλιτέχνη και του πολιτικού...»12, «...καθώς ο θάνατος και η
Αθανασία, κάνουν ένα αχώριστο ζευγάρι εραστών, εκείνος
του οποίου το πρόσωπο μπερδεύεται με το πρόσωπο των
νεκρών, είναι αθάνατος από τότε που είναι ζωντανός...»13

Ο Κούντερα με την παραπάνω παράγραφο εξομοιώνε-
ται αρμονικά με τον ουσιαστικό και καθοριστικής σημασίας
ρόλο τον οποίο μπορεί να διαδραματίζει στη ζωή ενός αν-
θρώπου η υπό του Σωκράτους διδαχθείσα μελέτη του θα-
νάτου. Διότι η καθημερινή μελέτη του θανάτου οδηγεί τον
άνθρωπο στο να ζει τη ζωή του στην πληρότητά της, αφού
με τη συγκεκριμένη μελέτη, ο άνθρωπος απεκδύεται την
ιδιοτέλεια και τη ματαιότητά του:

Γκάτσος-Σωκράτης-Κούντερα
Ας επανέλθουμε, όμως, τώρα στους στίχους της «Αθα-

νασίας» του Γκάτσου, οι οποίοι βάσει του περεχομένου τους
αρνούνται εκείνο το οποίο προσπαθούσε ο Σωκράτης ν’
αποδείξει πριν από τόσους αιώνες στους συμπολίτες του,
δηλαδή την κατάκτηση της αθανασίας της ψυχής τους, κι ας
τους εξετάσουμε από μία άλλη οπτική γωνία πέραν αυτής
της μεταφυσικής απουσίας, η οποία φαίνεται να στιγματίζει
το ποίημα του στιχουργού.

Στην ποίηση, αλλά και σε κάθε μορφή τέχνης, ανέκαθεν
κυριαρχούσε και εξακολουθεί να κυριαρχεί σε πολύ μεγάλο
βαθμό ο παράγοντας του ποιητικού άλλοθι. Έτσι, η σημα-
ντική αυτή παράμετρος της τέχνης που μπορεί να μεταφρα-
στεί και με τη γνωστή έκφραση "ποιητικῇ ἀδείᾳ", θα ήταν
δυνατόν να επιτρέψει τη συγκεκριμένη επιλογή του Γκάτσου
να “καταδικάσει” την «Αθανασία» σε παντοτινή "αργία". 

Από την άλλη μεριά, βέβαια, αν κρίνουμε από την λογο-
τεχνική επιλογή του Γκάτσου, αφενός να χρησιμοποιήσει το

152

δια-κριτικές ματιές στη λογοτεχνική έκφραση



ποιητικό σχήμα της προσωποποίησης της Αθανασίας κι
αφετέρου, να θέσει σε λειτουργία τη χρήση ενός ιδιαιτέρως
συγκινητικού και εξομολογητικού ύφους με τη βοήθεια του
οποίου απευθύνεται σ’ αυτήν, αντιλαμβανόμαστε πως ο ποι-
ητής, περισσότερο φαίνεται να δείχνει πως τρέφει δυνατά
αισθήματα αγάπης και σεβασμού προς την υψηλή ιδέα της
Αθανασίας, παρά να την αποποιείται14.

Λαμβάνοντας ο Γκάτσος στο τέλος των στίχων του την
απόλυτη και κατηγορηματική θέση πως δεν έχει επιτύχει να
κερδίσει κανένας άνθρωπος την αθανασία του, πιστεύω ότι
ο ποιητής ίσως τελικά προσπαθεί σαν άλλος σπορέας, να
σπείρει μυστικά στις εύφορες συνειδήσεις των αναγνωστών
των συγκεκριμένων στίχων του τον πνευματικό εκείνο σπό-
ρο, ο οποίος εν συνεχεία θα καρποφορήσει στις δεκτικές και
απροκατάληπτες ψυχές τους, τον καρπό της πλήρους κατα-
νοήσεως και επιγνώσεως του ιδιαίτερου γνωρίσματος της
έννοιας της αθανασίας, που δεν είναι άλλο από το χαρακτη-
ριστικό του "δύσκολο-κατακτητού" και "δυσκολο-κέρδητου"
αυτής.

Άλλωστε, είναι νομοτελειακό για τη ζωή κάθε ευσυνεί-
δητου και ουσιαστικώς σκεπτομένου ανθρώπου πως τίποτε
το υψηλό και ιδανικό δεν είναι δυνατόν να κατακτηθεί χωρίς
κόπο, πως τίποτε το ανώτερο και θεϊκό δεν είναι δυνατόν να
κατακτηθεί χωρίς αγώνα, χωρίς δάκρυα και προφανέστατα,
χωρίς δυσκολία και πόνο.

Στο συγκεκριμένο σημείο ο αναγνώστης του παρόντος
σημείου του δοκιμιακού πονήματος ίσως αναρωτηθεί μέσα
του για το τι δουλειά έχει ο συσχετισμός του Νίκου Γκάτσου
και του Μίλαν Κούντερα, με την αρχαία ελληνική φιλοσοφία
και πιο συγκεκριμένα με τους φιλοσόφους Πλάτων και Σω-
κράτη.

Η εν λόγω απορία είναι δυνατό να εξαλειφθεί πλήρως,
αν σε ένα υπερλογικό και υπερβατικό επίπεδο τοποθετού-

153

Νίκος Γκάτσος



σαμε τους αμφισβητικούς αυτούς στίχους της «Αθανασίας»
του Γκάτσου αλλά και το μυθιστόρημα του Μίλαν Κούντερα,
στα ευγενικά και απειρόκακα χέρια του υπέρμαχου υπερα-
σπιστή της Αθανασίας Σωκράτους. Άλλωστε, δε θα πρέπει
να μας διαφεύγει το γεγονός πως με αφορμή κάποια τέτοια
περιστατικά συναντήσεων του Σωκράτους με διάφορους
κατά καιρούς αντιρρησίες και φιλοπείσμονες της εποχής του
ετίθετο εν συνεχεία σε συναγερμό η περίκαλλη έμπνευση
του θείου Πλάτωνος, δημιουργώντας κατόπιν για το καλό
όλων των γενεών που θα ακολουθούσαν στους αιώνες των
αιώνων, τους περίφημους Πλατωνικούς διαλόγους. 

Ο Σωκράτης, "κυνηγούσε" διαρκώς στην αρχαία αγορά
της Αθήνας, ανθρώπους σαν το Νίκο Γκάτσο και τον Μίλαν
Κούντερα. Έψαχνε δηλαδή "μανιωδώς" για εκείνους τους Α-
θηναίους πολίτες που είτε διέθεταν οξύ και εύστροφο πνεύ-
μα είτε επεδείκνυαν δυναμική τάση και ροπή προς αφο-
μοίωση με την υψοποιό διαδικασία της επανατοποθέτησης
και του επαναπροσδιορισμού των προσωπικοτήτων τους.
Έτσι, ας μη μας ξενίζει κι ούτε να μας φαίνεται διόλου απί-
θανο πως αν μέσα σ’ ένα φαντασιακό πλαίσιο συναντούσε
τον Σωκράτη και τον Μίλαν Κούντερα ο Γκάτσος, ίσως ο τε-
λευταίος ν’ αντιδρούσε κατά τον ίδιο ακριβώς τρόπο που α-
ντέδρασε κι ο εικοσάχρονος τότε Πλάτων, ο οποίος σαν ά-
κουσε για πρώτη φορά τα σοφά διδάγματα του διδασκάλου
του Σωκράτους, όντας τελείως εκστασιασμένος από τα και-
νά φιλοσοφικά ρήματα του ουρανόφερτου φιλοσόφου, α-
ποφάσιζε να κάψει και να καταστρέψει ό,τι είχε γράψει μέχρι
εκείνη την ηλικία!

Αν δηλαδή δυνητικῷ τῷ τρόπῳ ο Γκάτσος άκουγε είτε
τον Κούντερα σ’ ένα από τα όμορφα γαλλικά καφέ στο Πα-
ρίσι να μιλά για την ενδοκοσμική αθανασία είτε τον Σω-
κράτη στην αγορά της αρχαίας Αθήνας να αναπτύσσει τις
περίφημες θεωρίες του για την αθανασία της ψυχής, ίσως ο

154

δια-κριτικές ματιές στη λογοτεχνική έκφραση



ευφυής και πράος αυτός ποιητής, να αποφάσιζε να κάψει και
να καταστρέψει κι αυτός σαν άλλος Πλάτων τους στίχους της
δικής του «Αθανασίας».

Κι αν πάλι δεν έφτανε ο Γκάτσος στο απονενοημένο ση-
μείο να κάψει τους στίχους του, μπορεί ενδεχομένως να προ-
σπαθούσε με διάθεση μετανοίας και ριζικής μεταστροφής
να εμφυσήσει στους ήδη υπάρχοντες στίχους του ένα πνεύ-
μα κάπως πιο αναθεωρημένο και περισσότερο αναπροσαρ-
μοσμένο στη φιλοσοφία της μεταφυσικής και της υπερβατι-
κότητας, αποφασίζοντας κατ’ αυτό τον τρόπο να επιδοθεί
στην πρόσθεση εκείνης της ιδανικής προσθήκης στο finale
της επωδού του, η οποία θα ήταν σε θέση να αποκαταστήσει
πλήρως και με τον καλύτερο δυνατό τρόπο τη χαμένη τιμή
και υπόληψη της διακορευθείσης υπό της ποιητικής του
πένας Αθανασίας. 

Ίσως, δηλαδή ο Γκάτσος -όντας πεπεισμένος πλέον για
το αναντίλεκτο γεγονός του πεπρωμένου της ψυχής του αν-
θρώπου να είναι αθάνατη- να προσέθετε τους ακόλουθους
στίχους και να επεξέτεινε τον κατηγορηματικό στίχο «Ομορ-
φονιά, που δεν σε κέρδισε κανείς» με τον εξής ακόλουθο
τρόπο:

Ομορφονιά, που δεν σε κέρδισε κανείς,

[απ’ όλους εκείνους
που σε θεωρούσαν και σε θεωρούν

εύκολο - κέρδητη, 
απ’ όλους εκείνους

που σε θεωρούσαν και σε θεωρούν
εύκολο - κατάκτητη. ]

Στη σημερινή εποχή, την θεμελιωμένη πάνω στη μανική
αντίληψη, η οποία επιθυμεί για το σύγχρονο άνθρωπο την
υιοθέτηση μιας κανιβαλοποιημένης συμπεριφοράς σε δια-
προσωπικό επίπεδο, η ανταπόκριση στο κάλεσμα του Σω-

155

Νίκος Γκάτσος



κράτους για υπερουράνια ενατένιση, καθίσταται ως ένα
ιδιότυπο μα όχι απογυμνωμένο από αιώνια προοπτική με-
ταφυσικό πρόσταγμα, για όλες εκείνες τις συνειδήσεις, οι
οποίες προτιμούν να οικούν ποιητικά μέσα στον κόσμο, αρ-
νούμενοι εξακολουθητικά να διασχίζουν το μονοπάτι της
ζωής τους ασυνείδητα και στερημένοι από την αγωνιστική
οδό της δυναμικής και δικαιωματικής διεκδίκησης των ου-
ρανίων του κεκτημένων. 

βιβλιογραφία

Α. Αρχαίο Κείμενο
Plato (11903), Platonis Opera, ed. Ioannes Burnet, Volume II: Par-

menides, Philebus, Symposium, Phaedrus, Alcibiades I and II, Hipparchus,
Amatores continens, Oxford University Press.

Β. Ελληνική βιβλιογραφία.
Γκάτσος Νίκος, Όλα τα τραγούδια, εκδ. Πατάκη, Αθήνα 2004 (1999).

Δόικος Παναγιώτης, Πλάτωνος Φαίδρος, μελέτη, μτφρ, σχόλια του
ιδίου, εκδ. Ζήτρος, Θεσσαλονίκη 2001.

Καρτσωνάκης Σταύρος Γ., Νίκος Γκάτσος. Ποίηση και Στιχουργική:
1931-1991, Διδακτορική Διατριβή, Εθνικό και Καποδιστριακό Πανεπι-
στήμιο Αθηνών, Παιδαγωγικό Τμήμα Δημοτικής Εκπαίδευσης, Αθήνα
2009.

Κούντερα Μίλαν, Αθανασία, μετάφραση από τα γαλλικά Κατερίνα Δα-
σκαλάκη, εκδ. βιβλιοπωλείο της Εστίας, Ι.Δ Κολλάρου & Σια Α.Ε. 2009
(1991)

Kούρτοβικ Δ., Mορφή αινιγματική, στο ένθετο/αφιέρωμα στον ποιητή
Ν. Γκάτσο «Πρόσωπα», ΤΑ ΝΕΑ(15/05/1999).

Μαστροδημήτρης Π. Δ., Εισαγωγή στη Νεοελληνική Φιλολογία, εκδ.
Δόμος, Αθήνα 1996.

Mαυρόπουλος Θεόδωρος, Πλάτωνος, Φαίδων (Περί Ψυχής), εισαγωγή,
μτφ, ερμηνευτικά σχόλια του ιδίου, εκδ. Ζητ́ρος, Θεσσαλονικ́η 2007.

Μπαλούρδος Γ. Χ., Μάνος Χατζιδάκις. Ο μελωδιστής των ονείρων, περ.
οδός Πανός, τχ. 115, (Ιανουάριος-Μάρτιος 2002).

Μπουροδήμος Ε.Λ., Η ποίηση. Η αλήθεια και η Ζωή, πρακτικά 6ου Συ-

156

δια-κριτικές ματιές στη λογοτεχνική έκφραση



μποσίου Ποίησης, Νεοελληνική μεταπολεμική ποίηση 1945-1985, εκδ.
Γνώση. Αθήνα 1987.

Χαραλαμπάκης. Χ., Αναφορές στη γλώσσα της υπερρεαλιστικής ποί-
ησης, Γλωσσική και λογοτεχνική κριτική, εκδ. Αθήνα 1999. 

υποσημειώσεις
1 Nίκος Γκάτσος, (2004), σελ. 282.
2 Χ. Χαραλαμπάκης, ( 1999), σελ. 200.
3 Ε. Λ Μπουροδήμος, (1987), σελ. 428.
4 Π. Δ Μαστροδημήτρης, (1996), σελ. 175.
5 Από ντοκιμαντέρ της ΕΤ1 στη διεύθυνση http://www.youtube.com/
watch?v=tD1_aYYmDyw
6 Δ. Κούρτοβικ, (1999), σελ. 22.
7 Γ. Χ. Μπαλούρδος, (2002), σελ. 50.
8 Για το θρησκευτικό αίσθημα στην ποίηση του Ν. Γκάτσου, βλ.
Καρτσωνάκης Σταύρος, (2007), σσ. 286 -288.
9 πάντων χρημάτων μέτρον ἄνθρωπος, Πλάτων, Θεαίτητος, 169d- 171e.
10 Πλάτων, Φαιδ͂ρος, 245c.
11 Δόικος Π., (2001), σελ. 249.
12 Μίλαν Κούντερα, (2009), σελ. 65.
13 Μίλαν Κούντερα, Αθανασία, σελ. 66.
14 βλ. π.χ «δε μου δίνεις σημασία κι η καρδιά μου πώς βαστά, σ’ αγαπή-
σανε στον κόσμο..., Ομορφονιά...».

157

Νίκος Γκάτσος



Η Διπλή Ποιότητα του Νίκου Γκάτσου
του Ανδρέα Αντωνίου

Εδώ και αρκετό καιρό σκεφτόμουν να γράψω ένα άρθρο
για τον Γκάτσο, απλά δεν έβρισκα την κατάλληλη αφορμή
για να στρωθώ. Την αφορμή έδωσε ο Δήμος Χλωπτσιούδης
με το δοκίμιό του «Ας βγάλουμε την ποίηση στο δρόμο», στο
οποίο πραγματεύεται τη δυνατότητα να βγει η ποίηση στο
δρόμο. 

Παρόλο που διαφωνώ με τη λύση του street poetry που
εισηγείται ο Δήμος Χλωπτσιούδης (για λόγους που δεν
μπορώ να αναλύσω σε αυτό το δοκίμιο), δεν μπορώ παρά
να συμφωνήσω και να προσυπογράψω στην διάγνωση του
προβλήματος που διαγιγνώσκει στην ποίηση. Η ποίηση
όντως έχει γίνει υπερβολικά ελιτίστικη, όντως έχει κλειστεί
πίσω από ερμητικά κλειστές κάστες και κυκλώματα, τα
οποία προωθούν μόνο τους «ημέτερους» και αφήνουν αξιό-
λογα ταλέντα στην αφάνεια, επειδή δεν έχουν τις κατάλλη-
λες δημόσιες σχέσεις και διασυνδέσεις. Η ποίηση καταλήγει
να μοιάζει με ξεχασμένο κατάλοιπο αριστοκρατίας, σε ένα
κόσμο που γίνεται ολοένα και πιο δημοκρατικός, με αποτέ-
λεσμα να θεωρείται γραφική, όταν και αν δεν αγνοείται πα-
ντελώς. 

Επομένως αν θα ήθελα να αλλάξω λίγο τον τίτλο του άρ-
θρου του Δήμου Χλωπτσιούδη, από «Ας βγάλουμε την ποί-
ηση στο δρόμο» θα το άλλαζα σε «Ας δώσουμε ποίηση στον
κόσμο». Το αίτημα της ποίησης σήμερα είναι να αποκτήσει

158



το έρεισμα που της αξίζει και της αρμόζει στον κόσμο. 
Διευκρίνιση: Το αίτημα «ας δώσουμε την ποίηση στον

κόσμο» είναι ένα αισθητικό αίτημα, κι όχι πολιτικό. Δεν ανα-
φέρεται σε καμία κοινωνική τάξη, δεν κάνει διακρίσεις με-
ταξύ των ανθρώπων βάσει του οικονομικού τους εισοδήμα-
τος, ούτε επιδιώκει να αναδείξει μια τέχνη που να προτάσσει
τα συμφέροντα μιας ορισμένης μερίδας ατόμων. Τα αισθη-
τικά αιτήματα -όπως και η ίδια η Τέχνη- είναι καθολικά και
αφορούν τον άνθρωπο ως άνθρωπο. Η Τέχνη ενοποιεί τους
ανθρώπους, δεν τους διαχωρίζει. Αν ένα αίτημα είναι αυθε-
ντικά αισθητικό, τότε μπορεί να αγγίξει ταυτόχρονα τον προ-
λετάριο, τον μικροαστό και τον αριστοκράτη με τον ίδιο
τρόπο. Αν όχι, τότε μάλλον χρησιμοποιεί την ιδέα της Τέχνης
ως δούρειο ίππο για να εξυπηρετήσει σκοπούς (ευγενείς και
μη) που όμως δεν έχουν σχέση με την τέχνη.

Η άκρη του μίτου βρίσκεται στο απλό ερώτημα, υπήρξε
άραγε κάποια πρόσφατη περίπτωση όπου η ποίηση και ο
κόσμος συναντήθηκαν; Η απάντηση είναι καταφατική πέραν
πάσης αμφιβολίας και ήταν η περίπτωση του Νίκου Γκάτσου. 

(Ίσως βέβαια γίνομαι λίγο άδικος προς το έργο του
Νίκου Καββαδία, που επίσης συνάντησε το έμφυτο αίσθημα
του κόσμου για καλή τέχνη με ένα μοναδικό τρόπο, έστω
και χωρίς τη λαϊκή χροιά που προσέδωσε στην ποίηση ο
Γκάτσος. Όμως πιστεύω πως χαρακτηριστικότερη περίπτω-
ση είναι εκείνη του Γκάτσου και για λόγους συντομίας του
κειμένου θα επιλέξω να μιλήσω μόνο για τον δεύτερο)

Ήταν λοιπόν ο Γκάτσος street poet; Σίγουρα όχι. Για με-
ρικούς ίσως να ήταν «λαϊκός ποιητής», με την έννοια πως οι
περισσότεροι στίχοι του μελοποιήθηκαν από τον Μάνο Χα-
τζηδάκι και τον Σταύρο Ξαρχάκο, αμφότεροι λαϊκοί συνθέ-
τες. Σύμφωνα με άλλους η πορεία του ξεκίνησε και τέλειωσε
με την «Αμοργό», τη μοναδική ποιητική συλλογή/ποίημα
που εξέδωσε εν ζωή. Ό,τι και να ήταν ο Γκάτσος, σημασία

159

Νίκος Γκάτσος



έχει πως συνειδητά ή ασυνείδητα είχε απήχηση στο ευρύ
κοινό, από τον απλό εργάτη μέχρι τον μεγαλοαστό. Από τα
πιο "ψαγμένα" του τραγούδια, όπως ο «Κεμάλ», το «Μάνα
μου Ελλάς», την «Μικρή Ραλλού», το «Καίγομαι, Καίγομαι»,
το «Νυν και Αει» μέχρι τα πιο ελαφρά (έως παιδικά) όπως  το
«Χάρτινο το Φεγγαράκι», το «Σπίτι μου Σπιτάκι μου», το «Αν
θυμηθείς το όνειρό μου», το «Νάνι του Ρήγα το παιδί», μέχρι
τα πιο βαριά λαϊκά όπως το «Δίχτυ», τα «Μάτια Βουρκω-
μένα», ο «Λευτέρης» και άλλα ακόμη αμέτρητα ο Γκάτσος
έχει ενσωματωθεί όσο κανένας άλλος ποιητής στην συνεί-
δηση του μέσου Έλληνα πολίτη.

Τι είναι αυτό που κάνει τον Γκάτσο ένα μοναδικό φαινό-
μενο στην ελληνική λογοτεχνία; Αν θα έπρεπε να το συνο-
ψίσω σε μία φράση, θα έλεγα «η διπλή του ποιότητα». 

Η πρώτη έκφανση της ποιότητας, της αξιοσύνης και της
μοναδικότητας του έργου του Γκάτσου έχει να κάνει με το
νοηματικό ορίζοντα που πραγματεύεται. Από τα πιο σοβαρά
και κρίσιμα θέματα, μέχρι τα παιδικά τραγουδάκια, ο Γκά-
τσος σέβεται τον αναγνώστη του και ανάγει το θέμα του σε
πραγματικό έργο τέχνης. Σε  αντίθεση με πολλούς σύγχρο-
νούς του και σύγχρονούς μας ποιητές  -που καταπιάνονται
με τα πιο λεπτά ζητήματα και τους συμπεριφέρονται με τον
πιο πρόχειρο τρόπο- ο Γκάτσος προσφέρει το ταλέντο του
στην θεματολογία του. Οι στίχοι του Γκάτσου δε μειονεκτούν
σε σχέση με την σύγχρονη "επίσημη" ποίηση. Το νόημα πα-
ραμένει σε αρκετό ύψος, ώστε να σέβεται τον αναγνώστη
και την ίδια την ποίηση, και παράλληλα βρίσκεται σε σημείο,
ώστε και ο απλός άνθρωπος, που δε διαθέτει φιλολογικές
γνώσεις να μπορεί να απολαύσει και να προβληματιστεί με
το κείμενο. 

Η δεύτερη έκφανση είναι ο αριστοτεχνικός τρόπος που
χειρίζεται τη γλώσσα και πολύ περισσότερο τη μορφή της
τέχνης του. Η τεχνική του είναι για σεμινάριο, με τις πιο έξυ-

160

δια-κριτικές ματιές στη λογοτεχνική έκφραση



πνες αλλά και λειτουργικές ομοιοκαταληξίες, με τον ρυθμό
να κυλάει αβίαστα μέσα στο ποίημα και την δυναμική να
αναπτύσσεται με κάθε πιθανό τρόπο, πίσω από κάθε λέξη
και γύρισμα. Η τεχνική του Γκάτσου δεν είναι ούτε στο ελά-
χιστο πρόχειρη. Ο οποιοσδήποτε -ακόμη και ο πιο αδαής
από θέματα τεχνικής- θα μπορούσε να παρατηρήσει την
δουλειά και την προσοχή που βάζει στους στίχους του, επι-
λέγοντας την πιο αυστηρή ομοιοκαταληξία. Κι η αυστηρή
του ομοιοκαταληξία, όχι μόνο δε δυσκολεύει το νόημα του
ποιήματος, αλλά αντίθετα το αναδεικνύει. Η τεχνική του
αποδεικνύει πως ένα ποίημα θέλει έμπνευση και δουλειά για
να ολοκληρωθεί στην αρτιότητά του. Η τεχνική του προτάσ-
σει την τέχνη του και την Τέχνη εν γένει.

Εν ολίγοις ο Γκάτσος (όπως και ο Καββαδίας) είναι ένα
αστραφτερό διαμάντι σε μια εποχή που έχει κυριολεκτικά
μπουχτίσει αφενός από ψευδεπίγραφα ζιρκόνια, που προ-
σφέρουν μια ψευδεπίφαση λάμψης και αφετέρου από ακα-
τέργαστα διαμάντια που αρνούνται πεισματικά και χονδρο-
ειδώς να περάσουν οποιαδήποτε επεξεργασία -για να μην
χάσουν δήθεν την αυθεντικότητά τους. Η ομορφιά των στί-
χων του -αλλά και των νοημάτων του- ουσιαστικά εξαίρει
όχι μόνο την τέχνη του, αλλά και την Τέχνη ως Ιδέα. Στο έργο
του, η νεοελληνική ποίηση μοιάζει δικαιώνεται και να ανα-
κτά λίγη από την χαμένη της ομορφιά. 

Ίσως εδώ αρχίζει να αχνοφαίνεται η πραγματική διαλε-
κτική μεταξύ της ελίτ και του κόσμου, μεταξύ της αριστο-
κρατίας και της δημοκρατίας.

Είναι ο Γκάτσος ελιτιστής; Κρύβεται μέσα στα σαλόνια
και συγχρωτίζεται μόνο με άτομα της δικής του κάστας; Όχι
βέβαια. Ο Γκάτσος είναι η πιο τρανταχτή απόδειξη πως ο κό-
σμος αγαπάει και στηρίζει τον πραγματικό αξιόλογο στίχο
που υπηρετεί την ποίηση περισσότερο από τη πομπώδη
ποίηση της εποχής μας. Ο Γκάτσος έδωσε την ποίηση στον

161

Νίκος Γκάτσος



λαό, την ίδια ουσία που ξεκίνησε από τον Όμηρο, πέρασε
στο δημοτικό τραγούδι, γύρισε στην κρητική λογοτεχνία και
στηρίχθηκε από τον Σολωμό, τον Βαλαωρίτη, τον Παλαμά
και τον Καρυωτάκη. 

Είναι όμως ο Γκάτσος "ελίτ"; Ναι, χωρίς καμία αμφιβολία.
Ο Γκάτσος είναι ελίτ, γιατί είναι ο καλύτερος. Η ποίηση του
αξιολογικά παίρνει άριστα με τόνο και το αποδεικνύει η δια-
χρονικότητα των τραγουδιών του. Σε έναν άκρατα μεταμο-
ντέρνο κόσμο, όπου κάθε έννοια αξιολόγησης χάνεται «υπό
το βάρος της υποκειμενικότητας και της αφήγησης», ο Γκά-
τσος στέκει όχι μόνο ιστορικά, αλλά και αξιολογικά. Δε δίνει
απλά την ποίηση στον κόσμο, αλλά δίνει την καλύτερη ποί-
ηση στον κόσμο. Η ποίησή του δίνει περισσότερα από τον
ίδιο τον εαυτό της. Παράλληλα δίνει στον κόσμο ένα βαθύ,
γνήσιο και αυθεντικό αξιολογικό κριτήριο της ποίησης, ένα
κριτήριο το οποίο σιγά σιγά αρχίζει να φθίνει. 

Η περίπτωση του Γκάτσου είναι μια μοναδική περίπτωση
της χρυσής τομής στην νεώτερη λογοτεχνία. Ως δημιουργός
είναι ο καλύτερος και προσφέρει στο ακέραιο το ταλέντο
του. Ως ανάγνωση είναι δημοκρατικός και ανοίγεται σε όλο
τον κόσμο. Σε μια εποχή όπου η ομοιοκαταληξία θεωρείται
στίχος και όχι ποίηση -όπως αναφέρει ο Σπύρος Αραβανής-
τα τραγούδια του είναι η αυθεντικότερη ποίηση που είχαμε
να δούμε τα τελευταία χρόνια. Αυτή είναι και το αποτέλεσμα
της διπλής ποιότητας του Νίκου Γκάτσου: Γινόμενος ο ίδιος
πρότυπο ποίησης, εισαγάγει το αριστοκρατικό αξιολογικό
κριτήριο, αλλά η ευρεία αποδοχή του στην λαϊκή συνείδηση,
δείχνει την δημοκρατικότητα της ποίησης. 

Οι κλειστές κάστες, επομένως, δεν είναι απλά μια μορφή
ελιτισμού, μια συνειδητή μορφή αυτοαποκλεισμού από τον
κόσμο. Στην ουσία είναι μια μορφή εξορίας. Ο κόσμος έχει
εξορίσει τους ελιτιστές μακριά, ακριβώς επειδή η ποίησή
τους δεν είναι αντάξια για το κριτήριο που έχουν προσφέρει

162

δια-κριτικές ματιές στη λογοτεχνική έκφραση



και αναδείξει ποιητές και καλλιτέχνες, πολύ ανώτεροι από
τους ίδιους. Και μέσα στην απύθμενη αφέλειά τους, οι ελιτι-
στές κατάφεραν κι έπεισαν τους εαυτούς τους πως οι ίδιοι
απομακρύνθηκαν από την "πλέμπα" και όχι το αντίθετο. 

Η δημοκρατία χρειάζεται την αξιοκρατία και η αξιοκρα-
τία αναδύεται μέσα από τη δημοκρατία. Η δημοκρατία (αι-
σθητικά αλλά και πολιτικά) χωρίς ένα αξιολογικό κριτήριο
καταντάει μια ασυνάρτητη και ανοργάνωτη οχλαγωγία, κα-
ταδικασμένη να καταρρεύσει κάτω από την ίδια της την
ανοργανωσιά και να κατασπαράξει τις σάρκες της. Από την
άλλη το αξιολογικό κριτήριο χωρίς επικύρωση από την ευ-
ρεία αποδοχή του κόσμου, μοιάζει τουλάχιστον με δικτατο-
ρία, όπου ο κόσμος αναγκάζεται να υποχωρήσει σε κάτι που
δεν αναγνωρίζει, στο όνομα ενός υποτιθέμενου καλού, που
στην τελική μόνο καλό δεν είναι. 

Κλείνοντας, πιστεύω πως πήραμε μόνο μια γεύση από
το βαθύτερο πρόβλημα που υπάρχει τα τελευταία πενήντα
χρόνια στην ποίηση γενικότερα. Με αφορμή τον Γκάτσο δεί-
ξαμε πως η ποίηση μπορεί να είναι ταυτόχρονα εξαιρετική
και «άριστη» μέσα στην απλότητά της και την ίδια ώρα να
απευθύνεται σε όλους τους ανθρώπους. Το αριστοκρατικό
συνυπάρχει μαζί με το δημοκρατικό και το ένα αναβαθμίζει
το άλλο. Η αυθεντική ποίηση απευθύνεται σε όλους τους αν-
θρώπους γιατί απευθύνεται στον Άνθρωπο και απευθυνό-
μενη στον άνθρωπο τον βελτιώνει και τον φτάνει το ύψος
που του αρμόζει. 

163

Νίκος Γκάτσος



Ιάσων Λειδινός, η αέναη ποιητική διαπλοκή
του ιδιωτικού με το δημόσιο
του Δήμου Χλωπτσιούδη

Τον Θέμη Δημητρακόπουλο τον έχουμε γνωρίσει κάτω
από διάφορες ιδιότητες. Ενεργός πολίτης και πολιτικός, μα-
χητικός οικολόγος και φιλόζωος, μουσικός και ποιητής. Είναι
ένας γνήσιος εκφραστής της πολιτικοποιημένης ποιητικής
«γενιάς της άρνησης» που αφηγείται ποιητικά τις δικές της
αγωνίες και τους φόβους της για το κοινωνικό και υπαρξιακό
παρόν και μέλλον.

Ήδη μετρά τρεις ποιητικές συλλογές με το ετερώνυμο
Ιάσων Λειδινός. Το ποιητικό επώνυμο (Λειδινός) κατάγεται
από το αρχαίο διονυσιακό/σατυρικό έθιμο με έντονο συμ-
βολικό και φαλλικό χαρακτήρα για το τέλος του καλοκαι-
ριού, ένα μήνα πριν τη φθινοπωρινή ισημερία. Συμβολίζει
το θάνατο και την ανάσταση της φύσης. Ο Ιάσονας είναι ο
αγωνιώδης αναζητητής του ουτοπικού χρυσόμαλλου δέρα-
τος.

Εμφανίζεται στην ποίηση το 1980, με τη συλλογή Ενυ-
δρείο (Κέδρος) και μετά από μία μεγάλη λογοτεχνική απου-
σία επανέρχεται πιο ώριμος, πιο μεστός και πιο πλούσιος
μεσούσης της οικονομικής και πολιτικής κρίσης με τον «Κάλ-
χα στο Φίλιον: Ίντριγκες, Έρωτες και άλλες Προδοσίες» (2012,
Εύμαρος) και τα «Πραξικοποιήματα» (2013, Εύμαρος). Χα-
ρακτηριστικό της δυναμικής εμφάνισης του Λειδινού στην

164



ποίηση είναι το σχόλιο του Οδυσσέα Ελύτη, τον Απρίλιο του
1980, Δόξα να ’χει ο θεός, διάβασα λίγη καλή, πραγματική
ποίηση. Σας ευχαριστώ και σας σφίγγω το χέρι συναδελφικά.

«Ο Κάλχας στο Φίλιον: Ίντριγκες, Έρωτες και άλλες Προ-
δοσίες» είναι μία συλλογή με την πλειονότητα των ποιημά-
των να έχουν γραφεί μετά το 2011 (από την ενότητα «Frag-
menta», την πρώτη της συλλογής, τα έργα μέχρι τις δύο
«Αφρικανικές Σονάτες» είναι δημιουργίες της περιόδου
1981-2002, ενώ μετά ακολουθούν συνθέσεις του 2011-12).

Η ποιητική του Λειδινού κινείται ανάμεσα στο μεταμο-
ντέρνο, το σουρεαλισμό και τον εξπρεσιονισμό με έντονο
το λυρικό στοιχείο. Εμμένοντας μόνο στα βασικά σημεία του
λόγου, με εικόνες υπερρεαλιστικές πνοής και αρνούμενος
το μεγάλο στίχο, ορίζει το δρόμο του μέσα στην απλότητα
του στίχου και της λέξης και τη θραυσματική μα πλούσια συ-
ναισθηματικά ποιητική γραφή.

Ειδικά «ο Κάλχας στο Φίλιον» διακρίνεται από έντονες
σουρεαλιστικές πινελιές. Εικόνες φύσης, πλάι σε κοινωνική
εικονοπλασία δημιουργούν ένα πολύχρωμο, γεμάτο κίνηση
ποιητικό μωσαϊκό. Η λυρικότητα συνδέεται με το επικό στοι-
χείο, το μεταμοντέρνο με τον υπερρεαλισμό και την κοινω-
νική ποίηση.

Ωμός κι απότομος, ο στίχος του με σαφή προσανατολι-
σμό είναι αφιερωμένος στο σύγχρονο άνθρωπο. Η γραφή
του είναι λιτή κι απέριττη με σπανιότατη χρήση επιθέτων κι
απόλυτη κυριαρχία ρημάτων κι ουσιαστικών. Με απλό, κα-
θημερινό λόγο δίνει μία μοναδική προφορική διάσταση, με
στίχους που σπάνε απότομα και εικόνες που θρυμματίζονται
μπροστά στην πυκνότητα του λόγου. Παύσεις και μοναχικά
ουσιαστικά προσδίδουν ιδιαίτερη έμφαση σε πρόσωπα
συμβολικά και καταστάσεις.

Ο ποιητής συνομιλεί με την κοινωνία, την ιστορία, το
παρόν και το παρελθόν. Μεταχειρίζεται την ποιητική παρά-

165

Ιάσων Λειδινός



δοση και τη φέρνει στο παρόν ως είδος υπό διαμόρφωση.
Η ιστορία είναι παρούσα σε όλο το ποιητικό έργο του Λειδι-
νού. Από τη Βάρκιζα και την Καισαριανή μέχρι την αιματηρή
επανεμφάνιση του νεοναζισμού. Από την αρχαιοελληνική
επικολυρική παράδοση μέχρι τις σύγχρονες επικές συνθέ-
σεις των μεταπολεμικών ποιητών.

Ο έρωτας δεν απουσιάζει, αλλά χάνει την έντονη διά-
χυση πόθου και πάθους που γνωρίζουμε από τη σύγχρονη
ερωτική ποίηση. Είναι μετρημένος, ισορροπημένος χωρίς
υπερβολές. Με λίγα λόγια ανθρώπινος και ρεαλιστικός. Αλλά
αυτό δε μειώνει τη δύναμή του να εμπνέει και να μεταμορ-
φώνει τη λέξη φορτίζοντάς τη με αρχέγονα συναισθήματα.

Πρόσωπα και καταστάσεις λειτουργούν συμβολικά απει-
κονίζοντας τις αγωνίες του ποιητή. Η επιθετική ειρωνεία σε
συνδυασμό με την ωμότητα προσδίδουν μία ιδιαίτερη, πρω-
τότυπη δυναμική στις λέξεις. Οι τόποι, η πολιτική και ο έρω-
τας συμπλέκονται σε πρωτότυπες συνθέσεις.

Χαρακτηριστικό είναι το ποίημα «Σημαία» («Πραξικοποι-
ήματα») όπου στα Ίμια/Καρντάκ στήνεται η σημαία του έρω-
τα. Η βραχονησίδα παύει να είναι σημείο πολεμικής ανάφλε-
ξης και θερμού επεισοδίου. Αποκαθηλώνεται από τον εθνι-
κιστικό προσανατολισμό και αντί του εθνικισμού προτείνε-
ται ποιητικά το παλαιό -όσο και κραταιό- σύνθημα «make
love, not war».

Σύνδεση του ερωτικού και του πολιτικού-οικολογικού
στοιχείου έχουμε και στην «Αφρικανική σονάτα, αρ. 2» («Ο
Κάλχας στο Φίλιον»). Τα έθιμα των αφρικανικών φυλών, τα
άγρια ζώα και το σαφάρι συμπλέκονται σε μια σουρεαλι-
στική σονάτα με κατάληξη τον έρωτα.

Ξεχωριστή είναι και η «Επίσκεψη» («Ο Κάλχας στο Φί-
λιον»). Πρόκειται για μια υπερρεαλιστική προσέγγιση της
ποιητικής εμμονής στα τρένα και τον έρωτα. Το τρένο ως
μέσο δραπέτευσης από την κοινωνική πραγματικότητα γί-

166

δια-κριτικές ματιές στη λογοτεχνική έκφραση



νεται ένας ερωτικός τόπος όπου ληστεύεται η ηδονή του
ποιητή. Πρωτοπρόσωπη και υποκειμενική η σύνθεση, μοι-
άζει με ερωτική επιστολή ενός απογοητευμένου εραστή.
Χωρίς διαχυτικότητες και με πλήρη απουσία επιθέτων, το
ποίημα με το θρυμματισμένο στίχο ακροβατεί ανάμεσα
στον ερωτισμό και το σουρεαλισμό.

Βαθιά ανθρώπινο και το «Τρένο για το Άουσβιτς» («Πρα-
ξικοποιήματα»). Αφηγηματικό και λιτό μας μεταφέρει στις
ναζιστικές εκατόμβες με μόνο επιζήσαντα τον ποιητικό αφη-
γητή. Η ζωή, τότε και τώρα, γίνεται μόλυνση και ο θάνατος
ο κανόνας, η φυσιολογική συνθήκη. Οι θρυμματισμένοι στί-
χοι με τις παύσεις και τα μοναχικά προσηγορικά ουσιαστικά
θέτουν στο επίκεντρο τη μακάβρια μετακίνηση των μελλο-
θάνατων.

Τον Β΄ Παγκόσμιο Πόλεμο και το χαμό αμάχων προσεγ-
γίζει ο Λειδινός και στους «Δύσκολους Φόνους» («Ο Κάλχας
στο Φίλιον»). Μία αντιπολεμική κραυγή γεμάτη χλεύη όπου
συγκεράζονται το Άουσβιτς και η Χιροσίμα για την ειρωνεία
της Ιστορίας, την απατηλή εξέλιξη των ανθρώπων σε αιμο-
σταγείς δολοφόνους. Πόσο εύκολο θα ήταν να σκοτώσει ο
αναγνώστης ένα ανέμελο παιδί που αργότερα θα προκαλέ-
σει την εκατόμβη του Β’  Παγκοσμίου; Το (ψευτο)ιστορικό δί-
λημμα, ο εμπαιγμός, ο πόνος για τα αθώα θύματα του μιλι-
ταριστικού παραλογισμού συμπλέκονται σε ένα βαθιά αν-
θρώπινο ποίημα.

Πασιφιστικής έμπνευσης είναι και η σύνθεση «Για το
παιδί που δεν θα ξαναπάει σχολείο» («Ο Κάλχας στο Φίλιον»).
Αφηγηματικό και περιγραφικό το ποίημα, μεστό λυρισμού,
δίνει έμφαση σε όσα έκανε ένα παιδί πριν δολοφονηθεί στη
Γάζα. Η παιδική αθωότητα και το παιχνίδι γεμίζουν με εικό-
νες τη δημιουργία. Οπτικές και ηχητικές εικόνες παιδιών που
παίζουν ανέμελα, εμπλουτίζουν την κραυγή διαμαρτυρίας
του ποιητή για τα αθώα θύματα της παλαιστινιακής τραγω-

167

Ιάσων Λειδινός



δίας.
Ο ποιητής συνδιαλέγεται με την επική μυθολογία με

απότοκο λυρικές συνθέσεις, άλλοτε ειρωνικές, άλλοτε συμ-
βολικές. Χαρακτηριστικά είναι τα «Αποδημητικά στο Λαβύ-
ρινθο», ο «Αστυάναξ σε πτώση» και «Ο Κάλχας στο Φίλιον».

Βαθιά ειρωνεία εντοπίζουμε και στη «Νέκυια» («Πραξι-
κοποιήματα»). Ο τίτλος ήδη παραπέμπει τον αναγνώστη
στην ομηρική Οδύσσεια (ραψωδία λ΄), στην επίσκεψη του
ήρωα στον Κάτω Κόσμο. Μόνο που ο Άδης του Ιάσονα Λει-
δινού είναι στοιχειωμένος με άδεια σχολεία. Ο ποιητής ει-
ρωνεύεται και αγωνιά για τη νέα γενιά, το καταστροφικό για
τους νέους εκπαιδευτικό σύστημα, ένα ποιητικό νεκροτο-
μείο, όπου κείτεται το ίδιο το μέλλον της χώρας.

Ειρωνικός και γεμάτος συμβολισμούς είναι «ο Κάλχας
στο Φίλιον», που δάνεισε τον τίτλο του σε ολόκληρη τη συλ-
λογή. Οι πολιτικοί, πλούσιοι ζώντας στη χλιδή των lifestyle
κελευσμάτων, καθορίζουν ποιοι θα θυσιαστούν, αλλά ποτέ
οι ίδιοι. Υποσχόμενοι ανάπτυξη και εκσυγχρονισμό του κρά-
τους και της κοινωνίας -ωσάν ούριο άνεμο και νίκες σε μά-
χες- ορίζουν το μέλλον και τις θυσίες των κοινών θνητών
χωρίς ίχνος μεταμέλειας. Αργυρώνητος ο Κάλχας (και οι γυ-
ρολόγοι της πολιτικής) έχουν ταχθεί στο πλευρό της εξου-
σίας με τη συγκατάθεση των θεών (του ίδιου του συστή-
ματος), εξαπατώντας το εύπιστο ποίμνιό του (πολίτες).

Χαρακτηριστικό της ποιητικής του Λειδινού είναι η μι-
νιατούρα, «Ο πρόθυμος ηλίθιος, εγώ» («Πραξικοποιήματα»).
Με μία ολιγόστιχη μα πλούσια ειρωνεία ο δημιουργός σατι-
ρίζει την πολιτική συνθηματολογία περί σωτηρίας του τό-
που. Το ποιητικό υποκείμενο, με γνήσια αντιηρωική στάση,
προτιμά να κρυφτεί μην τον βρουν οι σωτήρες. Ως άλλος
δειλός προσπαθεί να τους αποφύγει κρυμμένος στο λαγούμι
του.

Κοινωνικό-υπαρξιακό με χαρακτηριστική μεταμοντέρνα

168

δια-κριτικές ματιές στη λογοτεχνική έκφραση



«»εικονοπλασία είναι το «Μια ερημιά που τη λέγαν πατρίδα»
(«Ο Κάλχας στο Φίλιον»), όπου ο ποιητής καυτηριάζει εικό-
νες της σύγχρονης πραγματικότητας. Οι θρυμματισμένοι
στίχοι, τα σπασμένα ονοματικά σύνολα υπογραμμίζουν την
κατάντια. Ωστόσο, η σύνθεση δεν είναι απαισιόδοξη. Ο διά-
χυτος σαρκασμός καταλήγει στην πλούσια αισιόδοξη προ-
οπτική ανοικοδόμησης ενός νέου κόσμου με τα υλικά που
θα χρησιμοποιηθούν για την καταστροφή του παλιού.

Ξεχωριστός είναι ο συμβολισμός στη «Συνταγματική εκ-
τροπή» («Πραξικοποιήματα»). Σε λίγα σπαράγματα στίχων
ο ποιητής εκθέτει την αναγκαιότητα μιας επανάστασης απέ-
ναντι στην κοινωνική πραγματικότητα, ενός πραξικοπήμα-
τος των λουλουδιών. 

Η ποιητική «γενιά της άρνησης» ή του ‘70 ξεχώρισ με την
εμμονή στην πεζολογία και την κρυπτικότητα στις υπαρξια-
κές προσεγγίσεις. Ωστόσο, στον Ιάσονα Λειδινό διακρίνεται
ένα νεανικό σφρίγος με σαφή κοινωνικό και πολιτικό προ-
σανατολισμό. Ίσως και η τριακονταετής λογοτεχνική απου-
σία του να συνέβαλε σε τούτο. Το σίγουρο είναι πως η κρίση
τον επανέφερε στο ποιητικό προσκήνιο, πιο ώριμο και πιο
συγκροτημένο, πιο δυναμικό και πιο λυρικό.

169

Ιάσων Λειδινός



Η ειλικρίνεια της Αριάδνης
του Ανδρέα Αντωνίου

Κάθε κριτική κάθε λογοτεχνικού έργου κρύβει μια τερά-
στια παγίδα στην οποία -συνειδητά ή ασυνείδητα- ακόμη και
οι πιο έμπειροι από μας πέφτουν μέσα κατά το μάλλον ή το
ήττον. Από την μια υπάρχει ο κίνδυνος για τον κριτικό να κα-
ταλήξει να αναπαράγει αυτούσιο το έργο που κρίνεται, λέ-
γοντας απλά αυτό που λέει ήδη το έργο, χωρίς να προσφέρει
τίποτα περισσότερο στον αναγνώστη. Σε αυτή την περί-
πτωση αρκείται σε μια απλή φιλολογική κριτική που θα μι-
λήσει λίγο για την οφθαλμοφανή τεχνική και για το οφθαλ-
μοφανές περιεχόμενο. Από την άλλη, υπάρχει ο κίνδυνος,
στην προσπάθειά του να εκφέρει μια ερμηνεία του έργου,
να υποστηρίξει θέσεις, να βρει επιδράσεις, κρυμμένα νοή-
ματα, λογοτεχνικά τεχνάσματα εκεί που δεν υπάρχουν. Στην
δεύτερη περίπτωση το ίδιο το λογοτεχνικό έργο μπαίνει σε
δεύτερη μοίρα και ο κριτικός απλά το χρησιμοποιεί ως μέσο-
εργαλείο για να πει αυτά που ο ίδιος θέλει να πει. Ακόμη χει-
ρότερα ο κριτικός πολλές φορές καταντά να προβάλλει τις
δικές του ιδέες και επιρροές πάνω σε οτιδήποτε, βάζοντας
στην πένα του ποιητή λόγια τα οποία ο ίδιος ο ποιητής δεν
τα εννοούσε ποτέ.

Παραδείγματα τέτοιων κριτικών υπάρχουν πάρα πολλά,
από κριτικές που περιγράφουν τον δεκαπεντασύλλαβο του
ποιήματος, λες και ο αναγνώστης δεν μπορεί να μετρήσει
πόσες συλλαβές έχει ο στίχος, μέχρι κριτικής που αρπάζον-

170



ται από μία λέξη (π.χ. ενδίδει) μέσα σε μια ολόκληρη συλ-
λογή για να αναπτύξουν με κάθε λεπτομέρεια τις καβαφικές
επιρροές του ποιητή, παραγνωρίζοντας όλες τις υπόλοιπες.

Είναι όντως δύσκολο να περπατήσει κανείς σε αυτό το
τεντωμένο σκοινί που λέγεται «κριτική λογοτεχνικού έργου».
Τα όρια που χωρίζουν την προθετικότητα του συγγραφέα
από το καθεαυτό κείμενο και την ερμηνεία του αναγνώστη
είναι δυσδιάκριτα και σε αρκετές περιπτώσεις ηθελημένως
ανύπαρκτα. Σε αυτή τη δυσκολία επιτείνει το γεγονός πως
και τα ίδια τα λογοτεχνικά έργα (οι ποιητικές συλλογές εν
προκειμένω) δυσχεραίνουν την επικοινωνία μεταξύ των
τριών παραγόντων δημιουργός-κείμενο-αναγνώστης. Εφό-
σον ο αναγνώστης πλέον συντελεί στην πραγμάτωση του
νοήματος, αυτό σημαίνει πως κάθε ερμηνεία νομιμοποιείται
και σε τελική ανάλυση το κείμενο λέει ό,τι ο αναγνώστης
θέλει να λέει ή θέλει να ακούσει.

Όπως πολύ εύστοχα περιγράφει ο Όσκαρ Ουάιλντ στο
δοκίμιο του «Ο κριτικός ως Λογοτέχνης», η κριτική οφείλει
να είναι μια μορφή τέχνης, δηλαδή να μην εμμένει αναμα-
σώντας, ούτε να αερολογεί ερμηνεύοντας το κείμενο το
οποίο θέτει προς κρίσιν αλλά να δημιουργεί πάνω σε αυτό. 

Το έργο λοιπόν της κριτικής είναι σημαντικό και δύ-
σκολο, πόσο μάλλον όταν πρόκειται για μια αξιόλογη ποι-
ητική συλλογή όπως αυτή του Πέτρου Θεοδωρίδη «Ακόμη
και η Αριάδνη ήταν ψέμα».

Για όποιον θέλει να μάθει αν ο Πέτρος Θεοδωρίδης γρά-
φει σε δεκαπεντασύλλαβο ή ενδεκασύλλαβο, αν χρησιμο-
ποιεί ελεύθερο στίχο ή ομοιοκαταληξία, αν η ποίηση του
είναι ερωτική ή πολιτική ή μεταφυσική ή ποιες είναι οι επιρ-
ροές του, τότε δεν έχει παρά να διαβάσει την ίδια τη συλ-
λογή. Η συλλογή μιλάει για τον εαυτό της καλύτερα από
οποιαδήποτε κριτική. Η ποίηση του Πέτρου Θεοδωρίδη δεν

171

Πέτρος Θεοδωρίδης



χρειάζεται κανένα δεκανίκι από κανένα κριτικό, προκειμέ-
νου να αναλύσει τα κρυμμένα νοήματα και τις διφορούμενες
διατυπώσεις. Αυτό που θέλει να το πει το λέει. Όταν θέλει να
μιλήσει μελαγχολικά, μιλάει μελαγχολικά. Όταν θέλει να μι-
λήσει πολιτικά, μιλάει πολιτικά. Όταν θέλει να μιλήσει ερω-
τικά μιλάει ερωτικά. Τόσο απλά.

Η απλότητα και η ευθύτητα της συλλογής δεν είναι έν-
δειξη ευκολίας και προχειρότητας. Η συλλογή είναι προσεγ-
μένη τόσο ως προς το περιεχόμενο όσο και ως προς την
τεχνική. Η επιλογή των λέξεων δεν είναι τυχαία, ούτε και η
επιλογή του εκάστοτε είδους που επιλέγεται. Πεζός λόγος,
ελεύθερος στίχος, παραδοσιακή ομοιοκαταληξία, όλα συ-
νεισφέρουν στην απόδοση και την πραγμάτωση του νοή-
ματος μέσα στο ίδιο το ποίημα.

Αυτό είναι ακόμη ένα στοιχείο που χαρακτηρίζει την ποι-
ητική συλλογή: ευελιξία και πολυπρισματικότητα. Η συλλογή
«Ακόμη και η Αριάδνη ήταν ψέμα» δεν είναι μονοδιάστατη.
Αντίθετα προσπαθεί να συνδιαλεχθεί σχεδόν με κάθε ρεύμα
που υφίσταται σήμερα στην λογοτεχνία. Ο Πέτρος Θεοδω-
ρίδης ανοίγει διάλογο με τον ελεύθερο στίχο, με τον πεζό
λόγο, με τις σύντομες ποιητικές του παρεμβάσεις, αλλά και
με το μέτρο και την ομοιοκαταληξία.

Μέσα στην συλλογή υπάρχει το πολιτικό-καταγγελτικό
στοιχείο, το μελαγχολικό, το ερωτικό, το αυτοκριτικό, όχι ως
«ξέμπαρκα στοιχεία» αλλά ως οργανική ενότητα. Κάποιος
θα μπορούσε να το ερμηνεύσει ως μία προσπάθεια πειρα-
ματισμού για την ανεύρεση μιας ταυτότητας, αλλά στην
πραγματικότητα αυτός ο πειραματισμός οδηγεί περισσό-
τερο στην διάνοιξη των δυνατοτήτων του ποιητικού λόγου,
παρά στην απόρριψη επιλογών μέχρι την ανεύρεση της μίας
ταυτότητας.

Η ποίηση του Πέτρου Θεοδωρίδη ακροβατεί, πιστεύω
με επιτυχία. Ακριβώς αυτό είναι και το στοίχημα της εποχής

172

δια-κριτικές ματιές στη λογοτεχνική έκφραση



μας, το στοίχημα το οποίο κάθε ποιητής και κάθε ποιητική
συλλογή αναλαμβάνει: Να ισορροπήσει μεταξύ του αγο-
ραίου, του φθηνού και του απλοϊκού (τα βασικά χαρακτηρι-
στικά του πολιτισμού του lifestyle που κυριαρχούσε από το
‘80 μέχρι και τις αρχές της κρίσης) από την μια και της δηθε-
νιάς, του ελιτισμού και του σνομπισμού (τα βασικά χαρακτη-
ριστικά της νομενκλατούρας της υψηλής λογοτεχνίας και
του υψηλού πολιτισμού). Καταφέρνει να είναι απλή και προ-
σιτή χωρίς να είναι απλοϊκή και φθηνή. Καταφέρνει να είναι
πολυδιάστατη και βαθιά χωρίς να απευθύνεται μόνο στην
ελίτ.

Ποιητικές συλλογές σαν την «Ακόμη και η Αριάδνη ήταν
ψέμα» με γεμίζουν με ελπίδα για το ποιητικό μέλλον αυτού
του τόπου. Είναι στην ουσία η αρχή μιας στροφής και πα-
ράλληλα μιας σύγκλισης των δύο στοιχείων που στην σύγ-
χρονη εποχή έχουν πάρει αντίθετες κατεύθυνσης. Έχοντας
τις αισθήσεις μας σε εγρήγορση, αυτή η συλλογή με την ευ-
ρύτητά της είναι ένα κάλεσμα για επαναπροσδιορισμό κι
επανεξέταση του ερωτήματος «Τι είναι τελικά η ποίηση;»

173

Πέτρος Θεοδωρίδης



Πρόσωπα στο ποιητικό σχήμα
της Ελευθερίας Μπέλμπα

Πρόσωπα
Στην ποιητική πραγματικότητα τα πρόσωπα παρελαύ-

νουν άμεσα ή έμμεσα, με την έννοια ότι είτε είναι πλήρως
ορατά είτε το σχήμα τους αποπνέει αδιόρατα χαρακτηρι-
στικά. Ανάμεσα στα πρόσωπα το ποιητικό υποκείμενο κα-
ταθέτει την εκτίμησή του όταν αφηγείται με προσωπική
εκτίμηση ή όταν διατηρεί αποστάσεις από τα δρώμενα υπό
αντικειμενική κρίση.

Οι πολλαπλές πτυχές της ζωής συγκλίνουν στην κοινή
αντίδραση της άρνησης της σκληρής αλήθειας στο ποίημα
του Νικολάου Κ. Μπαμπαλάκη, «Ευαισθησίες»1.

Προσπάθησε νά μήν κοιτάξεις, ξένε,
περνώντας δίπλα στήν ἀδέκαρη, ἂστεγη γυναίκα
πού ἀνέκφραστη ζαρώνει στίς βρόμικες μέσα κουβέρτες
κι ἀκουμπᾶ τό κεφάλι της ἂλουστο στά γόνατά της
κάτω ἀπό τό ρολόι τῆς κεντρικῆς πλατείας.
Προπάθησε νά μήν ἀκούσεις
τά ψελλίσματα τοῦ μεθυσμένου πού παραπατώντας
σοῦ φράζει τό δρόμο
γιά νά σοῦ ζητήσει δυο δεκάρες.
Προσπάθησε νά μήν κοιτάξεις
τό αἷμα τῆς σκοτωμένης γάτας
πού, μαζί μέ ὑγρά τοῦ μικροῦ της ἐγκεφάλου, στεγνώνει

174



πάνω στήν ἀρχαία πέτρα τοῦ αὐλόγυρου τῆς ἐκκλησιᾶς.
Προσπάθησε νά μήν ἀγγίξεις
τό σπασμένο δάχτυλο τοῦ ἀγοριοῦ-«στό ποδόσφαιρο»-,
ἐγχειρισμένο, μελανό, τρυπημένο μέ καρφιά
πού περισσεύουν
κατά μῆκος, κι ἒπειτα κατά πλάτος τοῦ ὀστοῦ.
Ἐσύ ὑπάρχεις; Τί ὰλλο.
Εἶσαι ὁρατός ἐσύ; Τ’ ἀόρατα μήν τά πλησιάζεις.
Ὃ, τι ἀόρατο γιατί νά πιστέψεις πώς ὑπάρχει.
Ὃ, τι δέ θές νά δεχτεῖς πώς ὑπάρχει,
δίπλα σου,
γιατί νά μήν τό κάνεις ἀόρατο.
Σε β΄ ενικό ο αφηγητής προτείνει στον εφησυχασμένο

άνθρωπο να εθελοτυφλεί μπροστά στη δυστυχία που τον
ενοχλεί ως συνθήκη. Ο συμβουλευτικός τόνος («προσπάθησε
νά μήν κοιτάξεις, ξένε», «προπάθησε νά μήν ἀκούσεις», «προ-
σπάθησε νά μήν ἀγγίξεις») στην ουσία αποκαλύπτει και τις
προθέσεις του κεντρικού προσώπου, δηλαδή να απέχει από
όλες τις πηγές δυσχέρειας που ως παρουσίες ταυτίζονται με
το φυσικό περίγυρο («κάτω ἀπό τό ρολόι τῆς κεντρικῆς πλα-
τείας»). Επιπλέον ακόμα και ο ρυθμός της πρόζας αποδίδει
τον αστικό ρεαλισμό.

Τραγικές φιγούρες περιθωριακών που βιώνουν την έν-
δεια τρεις (αν εξαιρέσουμε τη γάτα). Η άστεγη ζητιάνα με τη
χαρακτηριστική στάση του σώματος («ἀκουμπᾶ τό κεφάλι
της ἂλουστο στά γόνατά της») εγείρει τον αποτροπιασμό του
«ξένου», του αλλοτριωμένου από το φυσικό κόσμο. Ειδικά
τα επίθετα επισφραγίζουν τα βασικά στοιχεία που ολοκλη-
ρώνουν τη μνεία στην προσωπικότητά της («ἀδέκαρη, ἂστε-
γη», «ἀνέκφραστη»). Η αναλυτική παραπομπή στο κλίμα που
συνιστά την παρουσία της μάλιστα μεγεθύνει την απο-
στροφή («ζαρώνει στίς βρόμικες μέσα κουβέρτες», «ἀκουμπᾶ
τό κεφάλι της ἂλουστο στά γόνατά της»).

175

πρόσωπα στο ποιητικό σχήμα



Η περιγραφή των αδρών δεδομένων συνυφαίνεται με
την αντίληψη μέσω των αισθήσεων («νά μήν κοιτάξεις», «νά
μήν ἀκούσεις», «νά μήν ἀγγίξεις») που ορίζει τη φυσική αλή-
θεια των προσώπων. Ο εξωκοινωνικός τύπος του αλκοολι-
κού ζητιάνου-εμπόδιο στην απεικόνιση των προκαθορι-
σμένων τόξων («σοῦ φράζει τό δρόμο») είναι θέμα προς απο-
φυγήν προπάντων για την ουσιαστική στήριξή του. Ωστόσο
«τό αἷμα τῆς σκοτωμένης γάτας» στην «ἐκκλησιά» περισσό-
τερο εκτινάσσει την αποστροφή του προσώπου για την απο-
τρόπαιη εικόνα με μια αντίληψη ζωής εξιδανικευμένης. Έτσι
το πορτρέτο του αποξενωμένου απ’ την πραγματική συγκυ-
ρία ολοκληρώνεται πάλι με παραινέσεις ενός αφηγητή που
παρακολουθεί στιγμιότυπα και ενθαρρύνει μια “προσπά-
θεια” αντικατάστασης της ουσίας των όντων από την ψευ-
δαίσθησή τους.

Έτσι η φιλοσοφική εστίαση αφορά την αντίθεση ορατά-
αόρατα στη δομική μεθόδευση του αινίγματος («Εἶσαι ὁρα-
τός ἐσύ; Τ’ ἀόρατα μήν τά πλησιάζεις»). Μάλιστα ο λόγος
επανέρχεται επίμονα στο αντιθετικό ζεύγος, σημασιοδοτώ-
ντας την τεχνική παραπλάνησης: τα αόρατα δεν τα αντικρί-
ζει κανείς, ό,τι δεν είναι μπορετό ή δεν σαφομοιώνεται από
τη συνείδηση με ευχέρεια θα κριθεί αόρατο («Ὃ, τι ἀόρατο
γιατί νά πιστέψεις πώς ὑπάρχει/Ὃ, τι δέ θές νά δεχτεῖς πώς
ὑπάρχει,/δίπλα σου,/γιατί νά μήν τό κάνεις ἀόρατο»).

Στο ποίημα, «Ο τεχνίτης»2, του Τάσου Λειβαδίτη, μέσα
από μια ατμόσφαιρα ζωντανή τα πρόσωπα παρελαύνουν
ολοκληρώνοντας ένα σχηματικό σκηνικό.

Ὃλη ἡ οἰκογένεια περίμενε, μ’ ἓνα σωρό προετοιμα-
σίες, νά ὑποδεχτεῖ τή Δωροθέα, ἒτσι, τουλάχιστον,
ὀνόμαζαν μιά μακρινή συγγένισσά τους, πού ὃλοι τῆς
προοιώνιζαν μιά τύχη βασιλική, μά ἐκείνη ἒφυγε μ’
ἓναν ὑαλοχρωματιστή, ὑπέροχο τεχνίτη, ἀλλά μέ-
θυσο, καί ἡ νέα γυναίκα πέθανε στή γέννα, ὃμως, ὃλα

176

δια-κριτικές ματιές στη λογοτεχνική έκφραση



αὐτά ἦταν ἐπουσιώδη, ἡ ἀλήθεια βρισκόταν σ’ ἐκεῖνο
τό: «τύχη βασιλική», γιατί ὃταν πέρασε ἡ ὢρα, ἀντί
ἐκείνης, ἓνα ἀθῶο παιδί ἦρθε, πού πάνω στά κλειστά
του μάτια, κάποιος εἶχε ζωγραφίσει δυο ἂλλα μάτια,
ἂφθαστης γλυκύτητας, κι ἒτσι ποτέ δέν κατάλαβαν ὂτι
ἦταν τό πεθαμένο παιδί τοῦ ὑαλοχρωματιστῆ.
Η Δωροθέα κυρίως απηχεί την αδαημοσύνη, το θαυμα-

σμό των μελών της οικογένειας όχι για το θνητό της προορι-
σμό (εφόσον έχασε άδοξα, πρόωρα τη ζωή της), αλλά για τις
ελπίδες ενός μέλλοντος ανεπίδοτου, με τη φράση, «μιά τύχη
βασιλική» (σκιαγραφεί το λεκτικό στιλ του κειμένου που πα-
ραπέμπει ειρωνικά στη χαμένη "τύχη" της). Στο πλέγμα της
αφήγησης ο αναγνώστης αντιλαμβάνεται μια κοινοτοπία: τη
μεγάλη ισχύ των κοινών προσδοκιών σε αντιδιαστολή με
την ανατρεπτική αλήθεια (όπως αποτυπώνεται στο δραμα-
τικό απρόοπτο). Στο λεκτικό περιβάλλον εξάλλου καθρεφτί-
ζονται οι κινητικές εικόνες και η καταγραφή των δρωμένων
που ζωντανεύουν (προετοιμασίες).

Από τις βασικές μορφές του μύθου η Δωροθέα˙ η ετυ-
μολογία εξάλλου του ονόματος (δώρο Θεού) και η επανα-
λαμβανόμενη μεταφορά «τύχη βασιλική», δυσδιάκριτα στο
αφηγηματικό παρόν, εξυπηρετούν μια παράλληλη πραγμα-
τικότητα πιο ισχυρή, εφόσον καλύπτεται από την αναπότρε-
πτη, ασυνήθη κατάληξη («πέθανε στή γέννα»). Οι φιγούρες
τοποθετούνται σε διαφορετικά χρονικά σημεία, εν τέλει γί-
νονται διαχρονικές. Με τον πεζολογικό ρυθμό της παραγρά-
φου ξεδιπλώνεται η διήγηση. Το θαυμαστό επισημαίνεται
μέσω της σύγκλισης ανάμεσα στη ζωή και στο θάνατο («ἀ-
θῶο παιδί»).

Στο ολιγόστιχο κείμενο του Σπύρου Κατσίμη «Ο διαρρή-
κτης»3, μέσα από την αντίθεση της επιθυμίας και του συντε-
λεσμένου γεγονότος ξεπηδά το προφίλ του κεντρικού
προσώπου.

177

πρόσωπα στο ποιητικό σχήμα



Ὁ ἰδιοκτήτης ἒλειπε κι αὐτός ἒψαχνε
γιά χρήματα, κοσμήματα ἢ κάτι
νά τό ἐξαργυρώσει, ἀνακάτευε
βιβλία, γράμματα, φωτογραφίες
καί δέν βρῆκε
τίποτα γιά τόν ἑαυτό του, ἒξω
ἀπ’ τόν παλιό καθρέφτη πού ἒδειχνε
τό χλωμό πρόσωπό του.

Πρόκειται για το διαρρήκτη του οποίου η δράση οριο-
θετείται από τα ρήματα («ἒψαχνε», «νά τό ἐξαργυρώσει»). Τα
ουσιαστικά («χρήματα», «κοσμήματα») και η αόριστη επισή-
μανση-εκδοχή της πολυπόθητης τύχης («κάτι νά τό ἐξαργυ-
ρώσει») δεν έχουν πρακτικό αντίστοιχο. Η φράση που δείχνει
το τελικό αίτιο («γιά τόν ἑαυτό του») είναι γενίκευση με διφο-
ρούμενο νόημα, εφόσον αφενός σχετίζεται με τα υλικά
οφέλη και αφετέρου με μια διαδικασία αυτοσυνειδησίας
που γίνεται στο τέλος κατανοητή. Ωστόσο η ενέργεια του
επίδοξου κλέφτη αποδίδεται κλιμακωτά με παρατατικό
(«ἒψαχνε», «ἀνακάτευε») που δείχνει την εξακολουθητική κα-
τάσταση και αόριστο στιγμιαίο με εμφαντική άρνηση («δέν
βρῆκε/τίποτα») που αφορά τις δίχως αντίκρισμα προσδοκίες.

Η αυτοσυνειδησία βέβαια στην ελλειπτική μορφή επι-
τυγχάνεται με το συμβολισμό. Ο καθρέπτης κίνητρο της αυ-
τογνωσίας δεν αποτελεί παρά την ειλικρινή κατάθεση της
ταυτότητας του διαρρήκτη˙ το χλομό πρόσωπο είναι δείγμα
της αποτυχίας των σχεδιασμών. Η μορφή του ιδιοκτήτη
εξάλλου δεν εξυπηρετεί παρά μόνο το ίδιο σκεπτικό της
ανατροπής των στόχων. Είναι καταφανής η αξιοποίηση των
αντικειμένων στο ποιητικό κλίμα με ασύνδετη παράθεση
(«βιβλία, γράμματα, φωτογραφίες») για το συνοπτικό χρωμα-
τισμό του ιδιαίτερου χώρου.

Στην «απόδραση»4 (Ἀλέξανδρου Δουμᾶ, πατέρα, ὁ κόμης
Μοντεχρίστος), ο Αλέκος Φλωράκης σημειώνει την πληρο-

178

δια-κριτικές ματιές στη λογοτεχνική έκφραση



φορία ότι, κατόπιν της πτώσης του Ναπολέοντα, ο Εδμόνδος
Δαντές εξαιτίας σκευωρίας φυλακίζεται στο φρούριο όπου
συναντά τον αββά Φαρία ο οποίος γνωρίζει πού βρίσκεται
ένας αμύθητος θησαυρός.

Νύχτα-μέρα,
μέρα-νύχτα
σκάβω χωρίς ἀνάπαυλα,
μ’ ἓνα κουτάλι,
μέ τά νύχια,
μέ τή μνήμη,

σκάβω
τή σύραγγα τῆς διαφυγῆς.

Κανείς ποτέ δέ βγῆκε
ἀπ’ τοῦ φρουρίου Ἲφ
τή φοβερή φυλακή,
μόνο ποντίκια
στό κελί τοῦ νοῦ
κι ὁ ἂνεμος
πού φρικτά σφυρίζει
μέσ’ ἀπ’ τά σίδερα.

Ἒξω ὁ οὐρανός,
φῶς σέ ἀβακωτό κάδρο,
τά σύννεφα τεμαχισμένα
εἰσχωροῦν καί νέμονται
τούς ὑγρούς τοίχους,
μπορεῖ ὃμως
κι ἀπό δῶ νά βγαίνουν
γιά τό ταξίδι.

Ἐγώ πῶς θά βγῶ;
Πίσω ἀπ’ τόν τοῖχο
συνθηματικά χτυπήματα,
σκάβουνε κι ἂλλοι,
ὁ ἀββάς Φαρίας φερειπεῖν,
σωρεύει ἐπιστήμες, γλῶσσες-

179

πρόσωπα στο ποιητικό σχήμα



μιά πένα ἀπό κόκαλο ψαριοῦ,
μελάνι ἀπό καπνιά καί αἷμα.

Να ’ταν να βγῶ!
Ὁ θησαυρός στό Μόντε-Χρίστο
σαπίζει βαθιά,
μαζί μέ τήν ἐκδίκησή μου,
ὃσο ἐγώ χωρίς ἀνάπαυλα,
μ’ ἓνα πήλινο ὂστρακο,
μέ τά νύχια μου σκάβω
πρός τά μέσα.

Πετῶ τό χῶμα ἀπ’ τό παράθυρο,
ψιλό, γιά νά τό παίρνει ὁ ἂνεμος.

Η φωνή του αφηγητή μεταδίδει την αγωνία του εγχειρή-
ματος της δραπέτευσης (η προσπάθεια προβάλλεται με την
επαναφορά, «με νύχια») σ’ ένα λόγο που ενίοτε αναδύει το
διασκεδαστικό ύφος στην παραμυθική κατεργασία. Αφηγεί-
ται σε εξακολουθητικό χρόνο (επιτελεστικότητα) τη δυσχε-
ρή πράξη («Νύχτα-μέρα... τῆς διαφυγῆς») με χρονική επα-
ναφορά (ενδεικτικό είναι το χιαστό: «νύχτα-μέρα/μέρα-νύ-
χτα»). Η έννοια της διαφυγής εκτείνεται, πέραν της στεγανής
φυλακής, στην αποδέσμευση από το πεπερασμένο της ύ-
παρξης (η χωρίς ανάπαυλα χειρονακτική πράξη συνυφαίνε-
ται με τη μνημονική πορεία).

Ωστόσο η αποφατική ιδέα του ασύμβατου της επινόη-
σης («κανείς ποτέ δέ βγῆκε/ἀπ’ τοῦ φρουρίου Ἲφ/τή φοβερή
φυλακή») αισθητοποιείται με την παρήχηση (ομοιόαρκτο φ,
«φοβερή/φυλακή») και το ηχητικό μέρος («κι ὁ ἂνεμος/πού
φρικτά σφυρίζει/μέσ’ ἀπ’ τά σίδερα»). Το φυσικό στερέωμα
εισδύει στου έγκλειστου τη σκηνή καταλήγοντας στη σύγκρι-
ση όσον αφορά τη δυνατότητα της εξόρμησης («μπορεῖ ὃ-
μως... πῶς θά βγῶ;»). Σε αντιδιαστολή με το ενεργό ποιητικό
υποκείμενο, τα άλλα πρόσωπα λειτουργούν σε παράλληλη
δράση («συνθηματικά χτυπήματα,/σκάβουνε κι ἂλλοι»), πρά-

180

δια-κριτικές ματιές στη λογοτεχνική έκφραση



γμα που επιφορτίζει τη βασική εμμονή. Από μια ομοιογένεια
ξεχωρίζει ο αββάς Φαρίας, διανοούμενος με διπλή σκόπευ-
ση στην αποκόμιση γνώσεων και τη γραπτή σύνθεση. Επι-
φωνηματικά διαπιστώνεται η απόλυτη έφεση προς την απε-
λευθέρωση του κεντρικού προσώπου. Εξάλλου η προσή-
λωση στην αναζήτηση του θησαυρού συνδυάζεται με την
απαίτηση εκδίκησης.

Στο χωρίο από το «Δαρείο»5 του Κ. Π. Καβάφη η ανομοι-
ογένεια διαφαίνεται στην κατάσταση των προσώπων που
εντάσσονται στο ίδιο ατμοσφαιρικό υπόστρωμα.

Βαθέως σκέπτεται το πράγμα ο ποιητής. 

Aλλά τον διακόπτει ο υπηρέτης του που μπαίνει 
τρέχοντας, και την βαρυσήμαντην είδησι αγγέλλει. 
Άρχισε ο πόλεμος με τους Pωμαίους. 
Το πλείστον του στρατού μας πέρασε τα σύνορα. 

Ο ποιητής μένει ενεός. Τι συμφορά! 
Πού τώρα ο ένδοξός μας βασιλεύς, 
ο Μιθριδάτης, Διόνυσος κ’ Ευπάτωρ, 
μ’ ελληνικά ποιήματα ν’ ασχοληθεί. 
Μέσα σε πόλεμο — φαντάσου, ελληνικά ποιήματα. 
Σε έναν λόγο που συναρμολογεί το ανατολικό με το δυ-

τικό στοιχείο, κυριαρχεί ο ποιητής Φερνάζης. Μετά το δρα-
ματικό ιστορικό ασύμφορο του πολέμου που αναγγέλλεται
από τον υπηρέτη (συμβατική παρουσία αγγελιοφόρου),
αυτός εγκαταλείπει την ιδέα της ελληνικής ποιητικής γρα-
φής. Όταν καιροσκόπος, ιδιοτελής, κόλακας του αυτοκρά-
τορα ασχολείται με μια τέχνη αμιγώς εγκωμιαστική, κατά
παραγγελίαν, εξαιρετικά φιλοκερδής. Η τακτική του ως προς
τη δημιουργία μεταβάλλεται εξαιτίας των πολιτικών συνθη-
κών, ενώ αναφύεται αναπάντεχα και η συναίσθηση του κοι-
νού προορισμού («του στρατού μας»). 

Με την επισήμανση του ονόματος του Μιθριδάτη («ο έν-

181

πρόσωπα στο ποιητικό σχήμα



δοξός μας βασιλεύς», «Διόνυσος κ’ Ευπάτωρ») με μεγαλοπρε-
πείς προσδιορισμούς, η ειρωνεία πρωτεύει. Ο αφηγητής ε-
ξάλλου εισδύει στη λογική του φανταστικού ήρωα όντας α-
ποστασιοποιημένος, τη χρήση της στίξης που προδίδει το
σαρκαστικό ύφος για την έλλειψη προσωπικού στίγματος
στην τέχνη και συνάμα το ασύμβατο της αισθητικής δημι-
ουργίας με την απειλή της επιβίωσης («Τι συμφορά!», «Μέσα
σε πόλεμο — φαντάσου»). Το επίθετο «ενεός», το ουσιαστικό
«συμφορά» με την αντωνυμία «τι» περιέχει την αντίδραση
του Φερνάζη.

Την αδιέξοδη κατάσταση του ατόμου πραγματεύεται ο
Γιάννης Ρίτσος στο ποίημα, «Η εφεύρεση του κέντρου»6.

Τόν κλεῖσαν μέσα σ’ ἓναν κύκλο. Αὐτός ἐπέμενε
νά στοχάζεται ἀκόμη, νά παρατηρεῖ. Βημάτιζε
μέσ’ ἀπ’ τόν κύκλο, τοῖχο τοῖχο, στό προάυλιο
τῆς κυκλικῆς φυλακῆς. Δέ μιλοῦσε. Τό δείλι
συνέχιζε τό γύρο του σκυφτός. Ἲσως νά μελετοῦσε˙
ἲσως νά μάθαινε πώς κάθε κύκλος ἒχει κι ἓνα κέντρο
(ἢ μήπως ὃλοι οἱ κύκλοι τό ἲδιο κέντρο;)
Πάντως,
αὐτός χαμογελοῦσε πότε πότε, νιώθοντας στή ράχη του,
ἐπάνω στό μεγάλον ἀριθμό πού τοῦ εἶχαν σταμπάρει,
νά κάθεται τό πιό κρυφό, τό πιό λευκό πουλί.
Από την εμπειρία στο στρατόπεδο συγκέντρωσης στο

Παρθένι της Λέρου (Νοέμβριος 1967-Ιανουάριος 1968) ο
ποιητής σκιαγραφεί τον άντρα εντός του κύκλου του βασα-
νισμού του. Ο κύκλος συμβολίζει την υποταγμένη γνώμη,
αλλά και τη διαδικασία υποβολής της υπαγορευμένης θέλη-
σης. Η δυνατότητα συλλογισμού γίνεται άσκηση προκειμέ-
νου να ελέγχει τη γνώση που εδράζει στο θεματικό ερώτη-
μα, «ἢ μήπως ὃλοι οἱ κύκλοι τό ἲδιο κέντρο;». Η μορφοποίηση
τη ομοιογένειας («ἐπάνω στό μεγάλον ἀριθμό πού τοῦ εἶχαν
σταμπάρει») αποτελεί τροχοπέδη της αυτενέργειας. Η ελπίδα

182

δια-κριτικές ματιές στη λογοτεχνική έκφραση



αποδέσμευσης μοιάζει με το νοητικό, ηθελημένα ατελέσφο-
ρο, μηχανισμό («αὐτός ἐπέμενε/νά στοχάζεται ἀκόμη, νά πα-
ρατηρεῖ») και την υπόσχεση της λευκότητας του πουλιού
πάνω στο σταμπαρισμένο νούμερό του («τό πιό λευκό
πουλί»).

Αποδεικτικό της ισοπεδωμένης συνήθους τριβής είναι η
οριοθέτηση του χώρου η ομογενοποιημένη κίνηση («μέσ’
ἀπ’ τόν κύκλο», «τῆς κυκλικῆς φυλακῆς»). Η φαινομενική απά-
θεια του δεσμώτη αντισταθμίζεται από την ανέκφραστη οι-
κειοποίηση της διαδοχικής σκέψης και παρατήρησης («αὐτ-
ός ἐπέμενε/νά στοχάζεται ἀκόμη, νά παρατηρεῖ»), ενώ οι ε-
νέργειές του τοποθετούνται σε λογής χρονικά επίπεδα («ἀ-
κόμη», «τό δείλι», «πότε πότε») κι ακόμα περισσότερα τοπικά
ευρήματα (κύκλος-κέντρο του κύκλου-φυλακή-προαύλιο-
ράχη) με κοινή συνισταμένη την οικοδόμηση του σκελετού
της διανοητικής αναστύλωσης.

υποσημειώσεις
1 Νικολάου Κ. Μπαμπαλάκη, Ευαισθησίες (ο ξένος νεκρός), περιοδικό
ΠΟΙΗΤΙΚΗ (Άνοιξη-Καλοκάιρι 2010), τεύχος 5ο.
2 Ποίηση ’75, ανθολογία, Θανάσης Νιάρχος-Αντώνης Φωστιέρης, Μικρή
Άρκτος 1975.
3 Σπύρου Κατσίμη, τρία ποιήματα, ο διαρρήκτης, περιοδικό Φρέαρ 5”
(στο βάθος των περιστάσεων),  (Ιανουάριος-Φεβρουάριος 2014).
4 Φλωράκη Αλέκου, Στούς ἀντίποδες ἢ περί ἀντιστροφῆς», εκδ.
Γαβριηλίδης, Αθήνα.
5 Κωνσταντίνος Π. Καβάφης, Άπαντα τα δημοσιευμένα ποιήματα, επιμ.
Ρένος Αποστολίδης, Ήρκος Αποστολίδη, Στάντης Αποστολίδης, Τα Νέα
Ελληνικά, Αθήνα 2006 (3η έκδοση).
6 Γιάννη Ρίτσου, Η εφεύρεση του κέντρου, Ο τοίχος μέσα στον καθρέφτη,
ανθολογία Γιάννη Ρίτσου επιλογή Προκοπάκη Χ., 3η έκδοση, Αθήνα,
Κέδρος 2000.

183

πρόσωπα στο ποιητικό σχήμα



Η κριτική πρόσληψη του Παπαδιαμάντη
και η Μαγεία της
της Σωτηρίας Βασιλείου

Άδειασα και ξαναγέμισα τον ταξιδιωτικό μου σάκο.
«Μόνον τ’ απαραίτητα», είπα [...]
Βάλθηκα να τα καταγράφω ένα ένα [...]
Αλέξανδρος Παπαδιαμάντης
τής γηραιάς δρυός, οπού με τα κυμβαλίζοντα
πέταλα των φυλλο-μανούντων κλώνων της
διηγείτο τας αναμνήσεις των αιώνων
Τότε, δια του ανοικτού παραθύρου είδα
έν άστρον να λάμπη [...].
Οδυσσέας Ελύτης, Ο Μικρός Ναυτίλος
Πρόλογος

Το 2011 συμπληρώθηκαν εκατό χρόνια από το θάνατο
του Αλέξανδρου Παπαδιαμάντη. Δεν συμπληρώθηκε ωστό-
σο και ο κύκλος των κριτικών προσεγγίσεων, καθώς οι φιλό-
λογοι -κυρίως- εξακολουθούν να αναλύουν και να ερμη-
νεύουν το έργο του Σκιαθίτη δημιουργού με αδιάπτωτο εν-
διαφέρον. Από πολύ νωρίς άλλωστε, τόσο το έργο του Πα-
παδιαμάντη όσο και η προσωπικότητά του απασχόλησαν
σοβαρά την κριτική, που μέσα από διάφορες προσεγγίσεις
προσπάθησε κατά καιρούς να δώσει απάντηση σε πολλα-
πλά ερωτήματα. Ωστόσο η εργώδης δραστηριότητα αντί να
αποτυπώσει μία σαφή εικόνα του φαινομένου Παπαδιαμά-
ντης μάλλον δημιούργησε ένα μωσαϊκό, ενίοτε δυσνόητο
αλλά οπωσδήποτε γοητευτικό. Διότι η κάθε κριτική προσέγ-
γιση, υπακούοντας σε διαφορετικά κριτήρια κάθε φορά,

184



έσπευσε να δώσει τη δική της ερμηνεία των γραπτών, γεγο-
νός που οδήγησε στην ανάπτυξη θεωριών όχι απλά διαφο-
ρετικών αλλά και διιστάμενων με άξονες τον άνθρωπο, τον
δημιουργό και το έργο του. Η ρητορική τροφοδότησε την
αντίδραση και η ρήση εκμαίευσε την αντίρρηση, γεγονός
που έφερε ως αποτέλεσμα τη χάραξη νέων ερμηνευτικών
γραμμών και την ανάπτυξη ενός γόνιμου -παρά τις όποιες
ακρότητες- και υπό εξέλιξη διαλόγου.

Δηλαδή η κριτική για τον Παπαδιαμάντη δεν ακολού-
θησε μία ευθύγραμμη πορεία κι ένα συγκεκριμένο προσα-
νατολισμό. Αντίθετα υπήρξε πολύπλευρη καθώς ανακάλυψε
κι εξακολουθεί να ανακαλύπτει στο παπαδιαμαντικό έργο
συναρπαστική πολυσημία και διαχρονική αξία. Υποστηρίζε-
ται πως οι μεγάλοι ποιητές είναι συνάμα και μεγάλοι οιωνο-
σκόποι. Έγραψε λοιπόν ο Οδυσσέας Ελύτης «μια μέρα το
παρελθόν θα μας αιφνιδιάσει με τη δύναμη της επικαιρότη-
τάς του. [...]Ένα ψήλωμα νοητό, που θα χρειαστεί να το ξα-
νανεβούμε για να εκτιμήσουμε σωστά τις διαστάσεις των
πραγμάτων γύρω μας. Από ένα τέτοιο ψήλωμα είναι που
πρέπει να θεωρήσουμε και τη χώρα του Παπαδιαμάντη»1.
Τα λόγια του Ελύτη επαληθεύονται καθώς ο Παπαδιαμάντης
βρίσκεται σε έναν αειθαλή διάλογο με τους αναγνώστες, φι-
λολόγους και όχι μόνο. Η αλήθεια των λόγων του Ελύτη και
η ουσία τους έκρινε και την κεντρική στόχευση του παρό-
ντος δοκιμίου.

Δια-κριτικές ψηλαφήσεις
Από τις πρώτες του λογοτεχνικές εμφανίσεις ο Σκιαθίτης

προκάλεσε αντιφατικές εντυπώσεις που διατυπώθηκαν
μέσα από ανάλογα επώνυμα αλλά και ανώνυμα κριτικά σχό-
λια. Ο θάνατός του το 1911 αποτέλεσε την αιτία για το πρώ-
το μεγάλο κύμα κριτικών μελετών. Στα επόμενα χρόνια η
κριτική και κυρίως η ακαδημαϊκή έθεσε στο μικροσκόπιο

185

Αλέξανδρος Παπαδιαμάντης



τον Παπαδιαμάντη, γεγονός που οφείλεται σε μεγάλο βαθμό
στη σταδιακή έκδοση των έργων του. Μία σημαντική αύ-
ξηση της ενασχόλησης με τον δημιουργό σημειώθηκε στις
αρχές της δεκαετίας του ’802. Κατά την τριακονταετία που
ακολούθησε η ελληνική και ξένη “παπαδιαμαντική” βιβλιο-
γραφία έχει εμπλουτιστεί με εντυπωσιακό αριθμό μελετών.
Ο οργασμός αυτός οφείλεται κυρίως στην άνθηση της ακα-
δημαϊκής κριτικής στην Ελλάδα και ενισχύθηκε σημαντικά
από την παρουσία της πεντάτομης κριτικής έκδοσης του Ν.
Δ. Τριανταφυλλόπουλου «Αλέξανδρος Παπαδιαμάντης, Ά-
παντα», η οποία κυκλοφόρησε κατά το διάστημα 1981-1987
από τις εκδόσεις Δόμος.

Οπωσδήποτε, με την πάροδο του χρόνου παρατηρείται
μια αποφασιστική στροφή από τη γενική εντυπωσιολογική
κριτική στην κριτική που βασίζεται στη βαθύτερη ανάλυση
επί μέρους ζητημάτων. Γαλβανίζοντας τον ερευνητικό οί-
στρο το παπαδιαμαντικό έργο εξελίχθηκε σε αντικείμενο
διεπιστημονικών και διαθεματικών προσεγγίσεων. Ο φιλό-
λογος, ο ποιητής, ο φιλόσοφος, ο ιστορικός, ο γλωσσολόγος,
ο ψυχαναλυτής, ο δαρβινιστής, ο μαρξιστής, ο θεολόγος και
ο οποιοσδήποτε άλλος ερευνητής θεράπων οποιασδήποτε
επιστήμης και φορέας οποιασδήποτε ιδεολογίας διαβάζει
και αποδελτιώνει το κείμενο με βάση τις προσλαμβάνουσές
του και τα ερωτήματα που ο ίδιος θέτει. Ουσιαστικά προ-
σεγγίζει το κείμενο έχοντας ενίοτε εκ προοιμίου καθορίσει
τα συμπεράσματα στα οποία πρόκειται να καταλήξει. Προ-
σαρμόζει το κείμενο στο δικό του εκμαγείο και σφυρηλατεί
το νοηματικό του περιεχόμενο ανάλογα με τη μοκέτα του.
Η επιτυχία της κάθε προσέγγισης εξαρτάται από τον επιδέ-
ξιο χειρισμό του κειμένου ώστε να επιτευχθεί η λειτουργική
σύνδεση του σημαινόμενου με το σημαίνον. Ασθενής σύν-
δεση καταλήγει σε αναξιόπιστα και αυθαίρετα αποτελέ-
σματα με αμφίβολη αισθητική κι επιστημονική αξία.

186

δια-κριτικές ματιές στη λογοτεχνική έκφραση



Όπως έχει επισημανθεί, το αναγνωστικό κοινό των τε-
λών του 19ου αιώνα και των αρχών του 20ού είχε ήδη αξιο-
λογήσει τον Παπαδιαμάντη στη βάση συγκεκριμένων κριτη-
ρίων. Στη συνείδηση του απλού λαού ο συγγραφέας ενσάρ-
κωνε το πρότυπο του διηγηματογράφου-ηθογράφου-λαο-
γράφου που αποτύπωνε στο έργο του εξιδανικευμένη την
εικόνα της λαϊκής ψυχής. Από την άλλη ποιητές, όπως ο Να-
πολέων Λαπαθιώτης, επισήμαναν την απόκλιση του Παπα-
διαμάντη από τον τυπικό διηγηματογραφικό ορίζοντα και
ως εκ τούτου τον χαρακτήρισαν ανώτερο από την εποχή
του3.

Οι πρώτες επώνυμες, τεκμηριωμένες κριτικές για τον
συγγραφέα και το έργο του κομίστηκαν από τον Κωστή Πα-
λαμά, τον Παύλο Νιρβάνα και τον Γρηγόριο Ξενόπουλο. Νευ-
ραλγική κοινή επισήμανση είναι η δημιουργική σύλληψη και
ανάπλαση των εικόνων της μνήμης αντί της στείρας αναπα-
ραγωγής της εικόνας της αγροτικής κοινότητας. Ο Ξενόπου-
λος έγραψε για «μαγικούς καθρέφτες». Για τον συγγραφέα ο
Παπαδιαμάντης είναι ο άνθρωπος που έζησε πάντα με το
όνειρο της πατρίδας του, από την οποία άντλησε στο σύ-
νολό της, την πρώτη ύλη των διηγημάτων του. Ωστόσο ο
Παπαδιαμάντης δεν είναι ένας λαϊκός συγγραφέας με τη
στενή έννοια του όρου. Είναι ένας αυθεντικός δημιουργός
που χωρίς να το επιδιώξει πέτυχε να προσφέρει στο ανα-
γνωστικό κοινό έργα με ιδιαίτερη αξία4. Ο Νιρβάνας αποκά-
λεσε τον Παπαδιαμάντη «μικρό δημιουργό»5. Ο πληθωρικός
Παλαμάς περιέγραψε συγγραφέα και έργο ως σύνολο εναρ-
μονισμένων αντιθέσεων που εκπροσωπεί «την κατάσταση
της νέας ελληνικής ψυχής». Η απλότητα του ελληνικού το-
πίου, η εγκαρδιότητα, η έκπαγλη διαύγεια και η περηφάνεια
του συνδιαλέγονται αενάως με τον άνθρωπο. Δηλαδή μέσα
από το έργο του Παπαδιαμάντη προάγεται η αδιάσπαστη
ενότητα της φύσης με τον άνθρωπο και της ελληνικής

187

Αλέξανδρος Παπαδιαμάντης



φύσης με τον Έλληνα, ο άρρηκτος δεσμός ανάμεσα στις
αξίες της φύσης και τις αξίες του πολιτισμού6.

Ο λυρισμός του παπαδιαμαντικού έργου τονίστηκε ιδι-
αίτερα στα επόμενα χρόνια και αποτέλεσε θέμα εκτεταμέ-
νων μελετών. Σύμφωνα με τα συμπεράσματα της μελέτης
της Ελ. Πολίτου-Μαρμαρινού ο αναγνώστης που φιλοδοξεί
να πετύχει μια ολοκληρωμένη ανάγνωση του παπαδιαμαντι-
κού έργου οφείλει να αναζητήσει δίπλα στο ρεαλισμό την
ποιητικότητα7. Από την πλευρά της η Ελισάβετ Κωνσταντι-
νίδου υποστήριξε ότι ο τεκμηριωμένος ηθογραφικός ρεα-
λισμός του Παπαδιαμάντη δεν αποτελεί εμπόδιο για την
ταυτόχρονη αποδοχή της ρομαντικής πλευράς του. Για τον
εναργέστερο προσδιορισμό του έργου ο επιλέγεται ο όρος
poèticher Realismus8.

Δύο θέματα που έχουν τεθεί στο επίκεντρο της κριτικής
από τις πρώτες κιόλας ερμηνευτικές απόπειρες του Παπα-
διαμάντη είναι η γλώσσα του συγγραφέα αλλά και η αποτύ-
πωση στο έργο του της «εθνικής, λαϊκής, νεοελληνικής ζωής,
ψυχής και χαρακτήρα»9. Όσον αφορά στη γλώσσα, η οποία
συνιστά ένα ιδιόμορφο κράμα καθαρευόυσας και δημοτικής
συνιστά θεμελιώδη οργανωτικό παράγοντα στη δομή του
παπαδιαμαντικού αφηγήματος. Αφενός, ωστόσο, η αδιαμφι-
σβήτητη πολυχρωμία έχει επαινεθεί ως πλούτος που χαρίζει
στο κείμενο απαράμιλλη σαγήνη. Αφετέρου το παπαδιαμα-
ντικό γλωσσικό ιδίωμα κατακεραυνώθηκε ως χυδαίο, σχο-
λαστικό και προβληματικό.

Γνήσιος εκπρόσωπος της γενιάς του ’30 και με διάχυτο
λυρισμό ο Ελύτης, έθεσε κατά τη δεκαετία του ’70 τη δική
του ψηφίδα στην κριτική πρόσληψη του Παπαδιαμάντη.
Έπλασε, με το αμόνι της ποιητικής του και της λατρείας για
την Ελλάδα, τον Παπαδιαμάντη και τον κόσμο του κατ’ ει-
κόνα κι ομοίωση του κοσμοειδώλου του. Ο μικρός και μέγας
αυτός κόσμος και η ιστόρησή του συνιστούν το θέμα της

188

δια-κριτικές ματιές στη λογοτεχνική έκφραση



επόμενης παραγράφου.
Πάντως, ήδη από το 1961 ο Ζήσιμος Λορεντζάτος είχε

χαράξει τη δική του ερμηνευτική γραμμή για τον Παπαδια-
μάντη. Ο Λορεντζάτος θέλει τον Παπαδιαμάντη στοχοπρο-
σηλωμένο συνεχιστή της παράδοσης του χριστιανισμού,
όπως ακριβώς ο Σωκράτης αποτέλεσε συνεχιστή της παρά-
δοσης των Δελφών10. Η προσέγγιση αυτή συνάντησε έντονο
αντίλογο, ο οποίος εκφράστηκε στην πληρέστερή του μορ-
φή κατά τα τελευταία χρόνια από τον Λάκη Προγκίδη. Ο τε-
λευταίος απορρίπτει το βυζαντινό μύθο συνδέοντας τον Πα-
παδιαμάντη με την ευρωπαϊκή παράδοση.

Ένα άλλο βασικό ερώτημα, που δεν παύει να απασχολεί
τους κριτικούς, είναι το αν -και αν ναι- πόσο και με ποιο τρό-
πο, ο Παπαδιαμάντης αυτοβιογραφείται στα έργα του. Η
προσωπικότητά του έχει υποστεί επανειλημμένα την ψηλά-
φηση των μελετητών, που προσπάθησαν να συνδέσουν με
πολλαπλά νήματα τα βιώματα του συγγραφέα με τη δημι-
ουργία του. Ο Παπαδιαμάντης μετέφερε στο έργο του εικό-
νες από τη ζωή της Σκιάθου και της Αθήνας, τα βιώματα και
τις πεποιθήσεις του, ή ακολουθώντας μια αντίστροφη δια-
δρομή ενσωμάτωσε στα διηγήματά του κάποια τμήματα,
έστω, του «βιογραφικού του μύθου», όπως τον είχαν συνθέ-
σει οι σύγχρονοί του;11

Στα χρόνια της Κατοχής ο Παπαδιαμάντης προβλήθηκε
ως ο άγιος των ελληνικών γραμμάτων και ο κοσμοκαλόγε-
ρος, γεγονός που αμφισβητήθηκε στα 1960 από τον Μανώ-
λη Χαλβατζάκη12. Το 1974 ο Παναγιώτης Μουλλάς εξέδω-
σε τη μελέτη «Α. Παπαδιαμάντης αυτοβιογραφούμενος»,
όπου υποστηρίζει πως το όποιο συστατικό του κειμένου έχει
περάσει από το στάδιο του βιώματος ή και του τραύματος13.
Από την άλλη, ο Κωστής Παπαγιώργης θεωρεί ότι στο συγ-
γραφικό του έργο ο Παπαδιαμάντης δεν μεταφέρει πραγ-
ματικά βιώματα αλλά δυνητικά, συνθέτοντας έτσι το είδωλο

189

Αλέξανδρος Παπαδιαμάντης



της ζωής που δεν έζησε14.
Τα τελευταία χρόνια ο G. Saunier, χρησιμοποιώντας την

ψυχοκριτική μέθοδο, επιδίωξε να δημιουργήσει ένα νέο Πα-
παδιαμάντη ο οποίος αυτοβιογραφείται στο έργο του με την
έννοια ότι μεταφέρει σε αυτό τον προσωπικό μύθο του. Ο
ρόλος ακριβώς του προσωπικού μύθου στη διαμόρφωση
της παπαδιαμαντικής δημιουργίας θέτει τη μελέτη του
έργου στο μικροσκόπιο των ανθρωπιστικών επιστημών και
κυρίως της επιστήμης της ψυχανάλυσης15. Τελικά μέσα από
την ανάλυση του Saunier αναδύεται ένας πύρινος, εωσφο-
ρικός δημιουργός.

Η Μαγεία του Παπαδιαμάντη δοσμένη από τον “ποιητή
του Αιγαίου”

Στο εκτενές δοκίμιό του Οδυσσέα Ελύτη Η Μαγεία του
Παπαδιαμάντη, το οποίο πρωτοδημοσιεύθηκε το 1977, ο
Σκιαθίτης σκιαγραφείται σύμφωνα με το πρότυπο του Έλ-
ληνα. «Οι Έλληνες στα σκοτεινά δείχνουν τον δρόμο» και ο
Παπαδιαμάντης αποτελεί ένα από τα πιο φωτεινά σημεία «σ’
αυτόν τον κόσμο τον μικρό, τον μέγα», στο σύμπαν των
«λευκοφόρων την διάνοιαν». Στη μελέτη του ποιητή τα
λάθη, οι παραλείψεις, τα κενά, οι αντιφάσεις, οι αδυναμίες
και οι ελλείψεις του δημιουργού και του έργου δεν αποσιω-
πώνται. Ωστόσο ο Ελύτης σπεύδει άλλοτε να τα δικαιολογή-
σει και άλλοτε να τους προσδώσει ένα ειδικό νόημα, μια
συγκεκριμένη λειτουργία στο παπαδιαμαντικό σύμπαν. Θε-
μελιώδες χαρακτηριστικό του Παπαδιαμάντη ορίζεται η
αθωότητα, της οποίας το «λευκό σημάδι» και τη λάμψη δια-
σώζει ακέραια στο έργο του όπως ακριβώς και οι Πλωτίνος,
Ρωμανός Μελωδός, Fra Angelico, Bleke, Vermeer, Shelley και
Θεόφιλος. Η αγνότητα του παπαδιαμαντικού κόσμου με
τους αγρότες, τους ναυτικούς, την ένδεια, το μόχθο αλλά και
το πλεόνασμα του θαύματος, την εντυπωσιακή φυσικότητα

190

δια-κριτικές ματιές στη λογοτεχνική έκφραση



και την αισθησιακή αγνότητα αντιπαραβάλλεται με το φτια-
σίδωμα και την υποκρισία της περιρρέουσας κατάστασης.
Στο πλαίσιο αυτό οι ζωντανές παραδοσιακές εικόνες που
σώζει από τη φθορά του χρόνου ο Παπαδιαμάντης κρίνο-
νται ως μείζονος σπουδαιότητας από τις δωρεές του Συγ-
γρού! Η πλούσια ηθική και σημασιολογική του διάσταση του
παπαδιαμαντικού έργου προβάλλονται ως εχέγγυα αφθαρ-
σίας στο χρόνο. Στις δεκαετίες που ακολούθησαν το θάνατο
του Παπαδιαμάντη τ’ αντιστύλια του οικοδομήματός του έ-
πεσαν. Ωστόσο το πνεύμα του Σκιαθίτη επιβίωσε και η
μορφή του παράμεινε υποβλητική. Η ευρεία σημασιολογία
διασφάλισε στο κείμενό του αξιοζήλευτη ευελιξία, ώστε να
παραμένει ενεργό κι εναργές, απαντώντας στα ερωτήματα
των νέων καιρών.

Απόπειρες διατύπωσης μονοδιάστατων και δογματικών
απόψεων φυραίνουν την αξία του έργου. Ο Παπαδιαμάντης
διατρέχει το στάδιο της παρατηρητικότητας και περνά στο
στάδιο της μαγείας δημιουργώντας ένα κόσμο θαυμάτων.
Όταν ο ρεαλιστής πεζογράφος συναντά τον ρομαντικό ποι-
ητή συντελείται μια κοσμογονία. Ως προς το ατημέλητο
ύφος, αυτό χαρακτηρίζεται ως μειονέκτημα, το οποίο
ωστόσο με τρόπο μαγικό «κερδίζει φως και σε πάει αλλού,
με τόση πειθώ μαγική, που [...] αναγκάζεσαι στο τέλος να λη-
σμονήσεις τον κρυφό γραμματοδιδάσκαλο μέσα σου». Πα-
ρόμοια με τη φύση η αυθόρμητη γραφή του Παπαδιαμάντη
-καρπός ψυχικής και διανοητικής διαύγειας- απορρέει από
τον καθάριο έρωτα που τον διαπνέει. Λουσμένα με το αρχέ-
γονο φως τα περιστατικά, οι αναμνήσεις, τα συναισθήματα,
οι μυστικοί έρωτες των παιδικών χρόνων, φυλαγμένα στην
ψυχή του Παπαδιαμάντη για χρόνια, στερεά και διαρκή, με-
τουσιώνονται όταν φτάνει το πλήρωμα του χρόνου σε λο-
γοτεχνία. Οι μορφές που διατηρεί στη μνήμη, λαξευμένες
από ανέμους αισθημάτων και ακατάλυτες όπως οι βράχοι

191

Αλέξανδρος Παπαδιαμάντης



αποτελούν την πρώτη ύλη για την πεζογραφία του. «Μάστο-
ρης παρακατιανός αλλά μακρόθυμος» πλάθει τους ιδανι-
κούς ήρωες διηγημάτων.

Ο Παπαδιαμάντης είναι πρωτίστως Έλληνας και στη
βάση αυτής της ιδιότητας συλλαμβάνει τον κόσμο, μαζί και
το Χριστιανισμό. Ακολούθως οι δύο ιδιότητες συνδιαλέγο-
νται αρμονικά· η πρώτη κατευθύνει τη σκέψη, η δεύτερη το
θυμικό. Άλλωστε, η έννοια του ανέφικτου για τον άνθρωπο,
ο οποίος μένει μετέωρος ανάμεσα στην πίκρα και τη γοητεία
ορίζεται ως κυρίαρχη. Αυτή ακριβώς η κυριαρχία θεωρείται
ως δείγμα ηθικής, ως δείγμα του μέτρου και της σύνεσης του
Παπαδιαμάντη. Η μόνη βεβαιότητα για τον τελευταίο είναι
ο θάνατος, ο οποίος και καθορίζει την εξέλιξη σε πολλά από
τα διηγήματα. Σύμφωνα πάντα με τον Ελύτη η συγκεκριμένη
προσέγγιση εκπέμπει ένα υψηλό ηθικό νόημα. Η επίγεια ευ-
τυχία περιορίζεται σε μια ελάχιστη στιγμή· το έδαφος των
ανθρωπίνων είναι ασταθές. Σε αυτό το σημείο θυμόμαστε,
φυσικά, τον Ηρόδοτο, για τον οποίο η συμφορά και το ευμε-
τάβλητο των ανθρωπίνων συνιστά κινητήριο μοχλό. Την η-
ροδότεια σκέψη θυμίζει και η τάση του Παπαδιαμάντη να
χρησιμοποιεί τα φυσικά στοιχεία είτε ως πλαίσιο είτε ως όρ-
γανο για την εκπλήρωση επιθυμιών όπως ο έρωτας και κυ-
ρίως για την αποκατάσταση της τάξης.

Ο έρωτας είναι διάχυτος στο έργο του Σκιαθίτη ως
κράμα πάθους και θρησκευτικής λατρείας. Θηρευτής των
αισθησιακών στιγμών ο Παπαδιαμάντης, κατορθώνει με τη
διαχείρισή τους να προσδώσει μία αναπάντεχη αγνότητα. Ο
Παπαδιαμάντης, άλλωστε, δεν υπήρξε ασκητής πολέμιος
της ύλης. Ήταν ολιγαρκής εκ φύσεως, άνθρωπος του ελαχί-
στου, που αρνήθηκε την εξάρτηση από πράγματα κι ανθρώ-
πους, ώστε να μην εξανδραποδιστεί από τον εκατόγχειρα
της καθημερινής τριβής». Υπήρξε ειρηνικός επαναστάτης,
αρνητής των κοινωνικών συμβάσεων, ελεύθερος σκοπευτής

192

δια-κριτικές ματιές στη λογοτεχνική έκφραση



των οπισθοδρομικών αντιλήψεων και δημιουργός ιδιόκτη-
του κώδικα ζωής.

Ο Παπαδιαμάντης κατόρθωσε να συλλάβει τη φύση
στην πληρότητά της, να αντιληφθεί το μυστικό της κάλεσμα
και να γευτεί τη συγκίνηση της υπέρτατης τάξης των θαυ-
μάτων της. Ανήγαγε τη φυσιολατρία του σε θρησκεία, στάση
ζωής και τρόπο έκφρασης. Μέσα από τις περιγραφές του με-
ταφέρει την ιδέα της μοναδικής ενότητας του σύμπαντος,
στη βάση της οποίας είχε αναπτύξει το προσωπικό του ήθος.
Τα φυσικά στοιχεία συμμετέχουν στο δράμα των ανθρώπων
με τρόπο πάντα αληθοφανή. Η ιδιόμορφη σχέση του Παπα-
διαμάντη με τη φύση εξελίσσεται σε σεβασμό απέναντι σε
κάθε μορφή ζωής, σεβασμό που πολλοί έσπευσαν να απο-
δώσουν στο χριστιανικό του αίσθημα. Ο Ελύτης απορρίπτει
αυτή την προσέγγιση καθώς θεωρεί πως ο Παπαδιαμάντης
υπήρξε πρωτίστως Έλληνας κι αισθησιάρχης. Κι όμως, ο Πα-
παδιαμάντης είχε κατηγορηθεί ως οπισθοδρομικός λόγω
της πολεμικής του κατά των ιεροψαλτών, που θέλησαν να
απομακρυνθούν από το βυζαντινό τυπικό. Κατά τον Ελύτη
η πολεμική αυτή αποτέλεσε αντίσταση στην ασχήμια και την
αταξία του νεωτερισμού. Κύρια έγνοια του Παπαδιαμάντη
ήταν η διαφύλαξη της αρμονίας και της τάξης και όχι η τή-
ρηση του εθιμοτυπικού καθαυτού.

Η άρνηση του Παπαδιαμάντη να εξαργυρώσει την ποι-
ότητα με ποσότητα και το πνεύμα με ύλη, η επιμονή στα πι-
στεύω, στα ιδανικά και στις ιδέες του, του διασφάλισαν την
αθανασία του. Ο νόμος της αφθαρσίας του πνεύματος επι-
βεβαίωσε την αλήθεια της ύπαρξής του. Η αγνότητά του
επέτρεψε στο πνεύμα του ποιητή να ακμάσει μέσα του, του
προσέδωσε ποιητική νοημοσύνη, την ικανότητα δηλαδή να
συνεγείρει τις λέξεις με τέτοιον τρόπο ώστε να παρουσιάζει
το καθημερινό ως ανοίκειο. Ως προς τη γλώσσα, η δυσκαμ-
ψία και η παγερότητα της λόγιας μορφής ακυρώνονται από

193

Αλέξανδρος Παπαδιαμάντης



την ελεύθερη σύνταξη, τις παρομοιώσεις, τις μεταφορές, τις
απλές αλλά ιδιαίτερες περιγραφές και τις απροσδόκητες ει-
σβολές της δημοτικής δια της σπάνιας ικανότητα του συγ-
γραφέα να υποτάσσει την ποσότητα στην ποιότητα με ένα
λεξιλόγιο θησαυρισμένο από απανωτά στρώματα παιδείας.
Με το έργο του ο Παπαδιαμάντης εναποθέτει στα χέρια μας
τον κόσμο του, κόσμημα για τον κόσμο μας. «Ένας λαός βα-
θυπράσινος πλάι στο βαθυκύανο του πελάγους» και «ο λαός
ο πραγματικός, των ανθρώπων που σμίλεψαν οι αιώνες και
οι άνεμοι» συνιστούν το θέατρο και το θίασο που διδάσκουν
τα διαχρονικά πάθη του ανθρώπου, ώστε να αναδεικνύονται
τα μυστικά και οι αξίες της ζωής. Τέτοια αξία αποτελεί και το
σοφό ελληνικό μέτρο. 

Αναντίρρητα ο “ποιητής του Αιγαίου” διαβάζει τον Πα-
παδιαμάντη “αυτοβιογραφικά”, συνδιαλέγεται με σεβασμό
με το είδωλο του μαγικού κατόπτρου. Αποκαλύπτεται ωστό-
σο και με τον τρόπο αυτό μία φεγγοβόλα ψηφίδα της τέχνης
και της μαγείας του Παπαδιαμάντη: η σημασιολογική δυνα-
μική του, η πλαστικότητα και η ευελιξία του. Όπως τονίζει ο
ίδιος ο Ελύτης «Η μεγάλη τέχνη κρύβεται οπουδήποτε ο άν-
θρωπος κατορθώνει ν’ αναγνωρίζει τον εαυτό του και να τον
εκφράζει με πληρότητα μες στο ελάχιστο». 

Στα μετέπειτα της Μαγείας ο ρεαλισμός
Μέσα από την εξέταση των ποικίλων προσεγγίσεων και

προσλήψεων του Παπαδιαμάντη -και παρά τη θελκτικότητα
της Μαγείας- γίνεται κατανοητό πως η καταλληλότερη μέ-
θοδος για την προσέγγιση των ερωτημάτων της γραφής του,
ανήκει στην αφηγηματολογική σχολή, την οποία εκπροσω-
πεί και η πανεπιστημιακός Γεωργία Φαρίνου-Μαλαματάρη.
Η εξέταση του αφηγήματος εσωτερικά, στο δικό του περι-
βάλλον αναφοράς και χωρίς την παρεμβολή εξωλογοτεχνι-
κών στοιχείων οδηγεί στην εξαγωγή συμπερασμάτων με

194

δια-κριτικές ματιές στη λογοτεχνική έκφραση



υψηλό δείκτη αξιοπιστίας. Αντίθετα, όποιες προσλήψεις
εδράζονται σε εξωλογοτεχνικά κριτήρια εμπεριέχουν με-
γάλη πιθανότητα σφάλματος, καθώς τα τεκμήρια δεν ανα-
φέρονται άμεσα το κείμενο, το οποίο στις περιπτώσεις αυτές
χάνει την ιδιαιτερότητα και την αυτονομία του. Αναπόδρα-
στα ο σύγχρονος αναγνώστης προσλαμβάνει τον Παπαδια-
μάντη όπως τον έπλασε η κριτική. Όπως τονίζει η Φαρίνου-
Μαλαματάρη, «ο Παπαδιαμάντης δεν φτάνει πλέον μόνος
στον αναγνώστη αλλά ερμηνευμένος[...] είναι, είτε το θέ-
λουμε είτε όχι, το συγκλονιστικό βάρος των ερμηνειών του
και κάθε προσπάθεια για μια σύγχρονη αξιολόγησή του δεν
μπορεί παρά να υποστεί το φόρτο τους»16.

Αναντίρρητα, ο Παπαδιαμάντης διαβάστηκε και θα δια-
βάζεται· κρίθηκε και θα κρίνεται· μελετήθηκε και θα μελε-
τάται. Ανάμεσα στο ρεαλισμό και το ρομαντισμό, την ποίηση
και την πεζογραφία, την προσήλωση και την εξέλιξη, την κα-
θαρεύουσα και τη δημοτική, τον ατομισμό και τον οικουμε-
νισμό, το έθνος και την κοινότητα, το έλλογο και το άλογο,
την ελευθερία και τον εγκλεισμό, την υποταγή και την επα-
νάσταση, την αδράνεια και τη δράση, το εφικτό και το ανέ-
φικτο, το όραμα και τη διάψευση, το στέρεο και το αεικίνητο,
το βράχο και στο κύμα, το φως και το σκοτάδι, την Εδέμ και
την έξωση, τον ασκητισμό και τον ηδονισμό, το μοναστήρι
και το καπηλειό, την άγνοια και τη γνώση, τη σωτηρία και
την καταδίκη, την ορθοδοξία και τον παγανισμό, την οσιό-
τητα και την εωσφορικότητα, το συνειδητό και το υποσυνεί-
δητο, «...εις το πέραμα του Αγίου Σώστη, εις τον λαιμόν τον
ενώνοντα τον βράχον του ερμητηρίου με την ξηράν, εις το
ήμισυ του δρόμου, μεταξύ της θείας και της ανθρωπίνης δι-
καιοσύνης»,17 ο Παπαδιαμάντης και το έργο του φέρουν
ανάγλυφη τη σφραγίδα της αντίθεσης και αποπνέουν μια
αδιάπτωτη μαγεία. Πρόκειται για τη μοναδική εκείνη αί-
σθηση της εύθραυστης ισορροπίας στο μοναδικό σημείο

195

Αλέξανδρος Παπαδιαμάντης



όπου τα δύο αντίθετα ανταλλάσσουν το πρώτο και το τελευ-
ταίο τους φιλί πριν αποξενωθούν οριστικά. Αναμφίβολα ο
οριακός αυτός χαρακτήρας αποτελεί ένα από τα κλειδιά που
μας αποκαλύπτουν την τεράστια απήχηση που εξακολου-
θούν να έχουν το κείμενο και ο συγγραφέας του ενώ «ο α-
πρόσωπος χρόνος παραμένει άτεγκτος, κι ο μυστηριακός
μηχανισμός του εξακολουθεί να λειτουργεί, στο πείσμα ό-
λων μας των συναισθηματισμών [...]»18.

Επίμετρο
Η προσωπική μαρτυρία μπορεί να αποτελέσει το επίμε-

τρο του δοκιμίου αυτού. Διότι ο Παπαδιαμάντης κατορθώνει
να προσφέρει ακόμα και σε μια υποψήφια διδάκτορα Νε-
οελληνικής Ιστορίας περιγραφή που απροσδόκητα συμβάλ-
λει στην προαγωγή του θέματος, προσθέτοντας στην αφή-
γηση την απαραίτητη γλαφυρότητα. Διότι, ως προς θέμα
των πολιτικών ανταμοιβής των αγωνιστών της Ελληνικής
Επανάστασης ενώ ο «Ματρόζος» του Γεωργίου Στρατήγη και
ο γέρος, τυφλός αγωνιστής του Διονυσίου Τσόκου συνι-
στούν τη μία όψη του νομίσματος, ο Αλέξανδρος Παπαδια-
μάντης μας μεταφέρει εξίσου γλαφυρά την άλλη όψη, την
αντιηρωική και συνάμα εξίσου αληθινή κι εθνική:

Ο γέρων πρόεδρος έκυψεν [...] κι επί του στήθους του
εκρότησαν ελαφρώς τα παράσημα. Έφερε το αριστείον του
αγώνος αργυρούν και δύο αργυρούς σταυρούς του Σωτή-
ρος. Είχε παρακαλέσει προ πολλού έναν [...] αρχαίον ναυτι-
κόν όστις [...] ήτο κάπως γνησιώτερος αγωνιστής [...] να τον
απαλλάξει ενός σταυρού [...] αφού κατά λάθος η κυβέρνησις
τον ενεθυμήθη δις [...] Αλλ’ ο παράξενος γέρων του απήντη-
σεν ότι [...] «δεν του αρέσουν τα λιλιά» Το βέβαιον είναι ότι
κατά τινα χύσιν παρασήμων [...] επ’ ευκαιρία [...] εορτής, η
Κυβέρνησις έστειλεν [...] τον αργυρούν σταυρόν του Σωτή-
ρος [...] Αλλ’ η πρώτη απονομή είχε λησμονηθεί μη τηρου-

196

δια-κριτικές ματιές στη λογοτεχνική έκφραση



μένων καταλόγων, [...] και εις πάσαν εορτήν [...] τους εκρέμα
επί του στήθους και τους δύο, σήμερον δε [...] ήτο και πρό-
εδρος της εφορευτικής επιτροπής.

Η ομοιότητα με σημερινά τραγελαφικά φαινόμενα είναι
αδιαμφισβήτητη, όπως αδιαμφισβήτητη είναι και η δυνα-
μική της καταγγελίας τους, μέσα από λόγο που προβλημα-
τίζει και συνάμα τέρπει.

υποσημειώσεις
1  Οδ. Ελύτης, Η Μαγεία του Παπαδιαμάντη, Εν Λευκώ, Αθήνα 1992
(1999), σελ. 62-63.
2 Γ. Φαρίνου-Μαλαματάρη, Μικρή εισαγωγή στην πρόσληψη του Παπα-
διαμάντη, στο Γ. Φαρίνου-Μαλαματάρη (επιμ.), Εισαγωγή στην πεζογρα-
φία του Παπαδιαμάντη-Επιλογή κριτικών κειμένων, Ηράκλειο 2005, σελ.
15.
3  Φαρίνου-Μαλαματάρη, Εισαγωγή..., ό.π., σελ. 17.
4 Γρ. Ξενόπουλος, Το έργον του Παπαδιαμάντη, στο Γ. Φαρίνου-Μαλα-
ματάρη (επιμ.), Εισαγωγή στην Πεζογραφία του Παπαδιαμάντη-Επιλογή
κριτικών κειμένων, Ηράκλειο 2005, σελ. 82.
5 Π. Νιρβάνας, Το έργον του Αλέξανδρου Παπαδιαμάντη» στο Φαρίνου-
Μαλαματάρη, Εισαγωγή..., ό.π., σελ. 69-74.
6 Κ. Παλαμάς, Αλέξανδρος Παπαδιαμάντης, στο Φαρίνου-Μαλαματάρη,
Εισαγωγή..., ό.π., σελ.59-60.
7 Ελ. Μαρμαρινού-Πολίτου, Η ποιητικότητα του παπαδιαμαντικού έργο,
στο Φαρίνου-Μαλαματάρη, Εισαγωγή..., ό.π., σελ. 285-286.
8 Ελ. Κωνσταντινίδου, Ο Παπαδιαμάντης και η παράδοση του ευρωπαϊ-
κού Ρομαντισμού, στο Φαρίνου-Μαλαματάρη, Εισαγωγή..., ό.π., σελ. 406.
9 Φαρίνου-Μαλαματάρη, Εισαγωγή..., ό.π., σελ. 22.
10 Ζ. Λορεντζάτος, Αλέξανδρος Παπαδιαμάντη», στο Φαρίνου-
Μαλαματάρη, Εισαγωγή..., ό.π., σελ. 200.
11 Φαρίνου-Μαλαματάρη, Εισαγωγή..., ό.π., σελ. 39.
12 Αυτόθι, σελ.39.
13 Π. Μουλλάς, Α. Παπαδιαμάντης αυτοβιογραφούμενος, Αθήνα 1974,
λθ΄.
14 Κωστής Παπαγιώργης, Αλέξανδρος Αδαμαντίου Εμμανουήλ, Αθήνα

197

Αλέξανδρος Παπαδιαμάντης



1997.
15 G. M. Saunier, Εωσφόρος και Άβυσσος-Ο προσωπικός μύθος του
Παπαδιαμάντη, Αθήνα 2001, 25-26.
16  Φαρίνου-Μαλαματάρη, Εισαγωγή..., ό.π., σελ. σ.46.
17 Ν. Δ. Τριανταφυλλόπουλος, Αλέξανδρος Παπαδιαμάντης Άπαντα
(κριτική έκδοση), τ. 3, Δόμος, Αθήνα 1981-1988, 520.
18 Οδ. Ελύτης, Η Μαγεία του Παπαδιαμάντη, ό.π., σελ. 62.

198

δια-κριτικές ματιές στη λογοτεχνική έκφραση



Γιώργος Ιωάννου, 
η αναγέννηση του διηγήματος

του Δήμου Χλωπτσιούδη

Ο Γιώργος Ιωάννου υπήρξε ο σημαντικότερος ίσως εκ-
πρόσωπος της μεταπολεμικής γενιάς στο χώρο του διηγή-
ματος. Με μία μοναδική δύναμη καινοτομεί στο χώρο του
διηγήματος, κυρίως, ξεφεύγοντας από τις σταθερές που
είχαν δημιουργήσει οι προηγούμενες γενιές. Με την εισα-
γωγή νέων τεχνικών στο διήγημα, που μέχρι τότε είχαμε
κατά βάση σε νουβέλες και μυθιστορήματα, απεμπολώντας
τη δεσποτεία του μύθου και τη γραμμική δομή, δημιουργεί
ένα ιδιαίτερο είδος. Μάλιστα είναι τέτοια η δυσκολία να κα-
ταταχθεί στο διήγημα ώστε μιλάμε στην ουσία για πεζογρα-
φήματα.

Με αναφορές σε σύγχρονα προβλήματα και ιστορικές
αναφορές ξεπερνά την ενότητα τόπου και χρόνου και περι-
φέρεται στο χώρο και το χρόνο. Υπαινίσσεται, ειρωνεύεται,
συμπάσχει τους μετανάστες και τους πρόσφυγες, αναζητά
τη χαμένη ταυτότητα. Ακόμη κι όταν πραγματεύεται επίπο-
νες θεματικές, φροντίζει να διανθίζει την αφήγησή του με
εύστοχα καυστικές παρατηρήσεις, αλλά και αυτοσαρκα-
στικά σχόλια. Με τη βοήθεια του χιούμορ κατορθώνει να
ελαφρύνει το κλίμα που δημιουργεί η αναφορά σε επώδυνες
ιστορικές ή προσωπικές εμπειρίες.

Η γλώσσα του είναι ακριβής, απλή και καθημερινή, μια

199



γλώσσα βιωμένη που κατευθύνεται εσωτερικά. Χαρακτηρι-
στικό αρκετών πεζογραφημάτων του Ιωάννου είναι ο μικρο-
περίοδος λόγος και η απλή καθημερινή γλώσσα μαζί με την
απλότητα των εκφραστικών μέσων, που καθιστά το λόγο
του εύληπτο και προσιτό στους αναγνώστες. Διατυπώνει τις
σκέψεις του σε σύντομες περιόδους, δημιουργώντας έτσι
μια γραφή που διευκολύνει την πρόσληψη των εκφραζόμε-
νων νοημάτων. Σύντομες περίοδοι με απλή καθημερινή
γλώσσα, είναι τα δομικά υλικά με τα οποία ο Ιωάννου δημι-
ουργεί το έργο του, κατορθώνοντας έτσι να ενισχύσει την
οικειότητα που δημιουργεί εν γένει το ύφος του και οι πρω-
τοπρόσωπες αφηγήσεις του. Βέβαια, αυτό δε σημαίνει ότι,
όποτε αυτό χρειάζεται, ο συγγραφέας δεν εκτείνει το λόγο
του για να εξυπηρετήσει την έκφρασή του.

Η ιδιαιτερότητα της αφηγηματικής φωνής του Ιωάννου
οφείλεται σε μεγάλο βαθμό στην απλή γλώσσα που χρησι-
μοποιεί με την οποία δεν προσπαθεί να εντυπωσιάσει, στον
ιδιαίτερο τρόπο με τον οποίο ανακαλεί το παρελθόν, γρά-
φοντας συνειρμικά και παρεμβάλλοντας στις αναμνήσεις
σκέψεις και συναισθήματα. Η γραφή του θυμίζει την ανθρώ-
πινη φωνή της καθημερινής ομιλίας, αλλά έχει τον αποκλει-
στικά δικό της χαρακτήρα· δε μοιάζει με την ομιλία κανενός,
ούτε και με την ομιλία του ίδιου του συγγραφέα στον προ-
φορικό του λόγο· είναι “η φωνή του κειμένου”, το ιδιαίτερο
ύφος και τόνος που αντανακλά την προσωπικότητα του συγ-
γραφέα. 

Η μονομερής ή μονοεστιακή αφήγηση είναι μια μορφή
αφήγησης, στην οποία τα πάντα δίνονται από την οπτική
γωνία ενός μόνο προσώπου, το οποίο άλλοτε μετέχει σε
αυτά που εξιστορούνται και άλλοτε είναι θεατής και τα αφη-
γείται. Η μορφή αυτή της αφήγησης δεν είναι απαραίτητα
σε πρώτο πρόσωπο, αν και είναι το συνηθέστερο (π.χ. και
μολονότι σε όλα πεζά του Ιωάννου ακολουθείται η μονομε-

200

δια-κριτικές ματιές στη λογοτεχνική έκφραση



ρής αφήγηση, άλλα είναι γραμμένα σε πρώτο, άλλα σε δεύ-
τερο και άλλα σε τρίτο πρόσωπο).

Το ύφος του συνήθως είναι ακτινοειδές. Ό,τι συμβαίνει
στην ενότητα είτε ξεκινάει από ένα κεντρικό σημείο που έχει
αντίκτυπο στην περιφέρεια, είτε κινείται αντίστροφα από
την περιφέρεια προς το κέντρο. Ο Ιωάννου υπαινίσσεται λέ-
γοντας και ταυτόχρονα μη λέγοντας κάτι, όταν χρησιμοποιεί
λέξεις / φράσεις γεμάτες νόημα αλλά ατελείς και μεταθέτο-
ντας σε άλλα πρόσωπα, τόπους, εποχές, γεγονότα που συμ-
βαίνουν εδώ και τώρα.

Παράλληλα, σε όλα του τα πεζογραφήματα διακρίνουμε
την τεχνική των συνειρμών και της σύζευξης διαφόρων
στοιχείων. Παρατηρεί, θυμάται, συγκεντρώνει αποκόμματα.
Οι συνειρμοί ωθούνται από την επικαιρότητα, από το χώρο,
από τις σκέψεις, τις αναμνήσεις, τις κουβέντες, τα αντικεί-
μενα, τις λέξεις, τους ήχους κλπ. Άλλοτε δηλώνεται με έμ-
φαση και άλλοτε όχι, οπότε η αφήγηση αρχίζει «ανεπαίσθη-
τα». Χαρακτηριστικό είναι ότι έτσι καταργούνται συχνά οι
αφηγηματικές συμβάσεις. 

Παράλληλα, συχνά ο πεζογράφος ακολουθεί τη τεχνική
του διασπασμένου θέματος. Τα πεζογραφήματα του Ιωάν-
νου δεν αποτελούν διηγήματα με την παραδοσιακή έννοια,
δεν έχουν δηλαδή έναν κεντρικό μύθο με συγκεκριμένη
πλοκή και ήρωες. Βασίζονται κυρίως στην ανάπτυξη κά-
ποιας ιδέας ή συναισθηματικής κατάστασης του αφηγητή,
που έχει ως πρώτο ερέθισμα την παρατήρηση της εξωτερι-
κής πραγματικότητας. Η απουσία μύθου αναπληρώνεται
από την ανάπτυξη κάποιας βασικής ιδέας (θέματος), το
οποίο όμως συνήθως διασπάται είτε συνειρμικά είτε συνει-
δητά, οδηγώντας τον πεζογράφο στη διερεύνηση και επιμέ-
ρους θεματικών.

Πάνω στο ακτινωτά δομημένο και διασπασμένο θέμα
οργανώνεται το τεράστιο και ετερόκλητο υλικό της αφήγη-

201

Γιώργος Ιωάννου



σης. Απο αυτό γεννώνται πεζογραφήματα-σπαράγματα, μι-
κρογραφίες της καθημερινότητας, που κάποτε κινούνται
στο πλαίσιο της νεοελληνικής πραγματικότητας και κάποτε
μυθοποιούν την παιδική ηλικία του αφηγητή, ο οποίος αντι-
μετωπίζει τα πράγματα και τα γεγονότα μέσα από το δικό
του το προσωπικό αλλά όχι αυστηρά εξατομικευμένο πρί-
σμα. Η μνήμη και τα πρόσωπα του παρελθόντος είναι κυ-
ρίαρχα στο παρόν και ανακαλούνται μέσω συνειρμών
(συνειρμική οργάνωση του αφηγηματικού υλικού).

Με συντομία και γρήγορες αναφορές, το κέντρο βάρους
του θέματος μεταφέρεται με συνειρμικό τρόπο σε άλλα γε-
γονότα. Τα ίδια τα γεγονότα μοιάζουν με ψηφίδες που συν-
θέτουν το αφήγημα ενώ ταυτόχρονα παρεμβάλλονται σκέ-
ψεις και συναισθήματα του συγγραφέα. Δεν υπάρχει δηλαδή
η κλασική μορφή διηγήματος με αρχή, μέση, τέλος.

Η σύνθεση του χρόνου αποτελεί το τρίτο τεχνικό γνώρι-
σμα των πεζών του Ιωάννου. Απελευθερωμένος από τη δε-
σποτεία του κεντρικού μύθου και της πλοκής, συνθέτει τα
περιστατικά που εξιστορεί και σκιαγραφεί τα πρόσωπά του,
(πρόσωπα αληθινά, φανταστικά ή μορφές τυχαίων συνα-
ντήσεων που συλλαμβάνει ο "φακός" του), θρυμματίζοντας
τη χρονική και αφηγηματική αλληλουχία του κειμένου. Η
αφήγηση μπορεί να ξεκινά από το παρόν ή το παρελθόν,
αλλά δεν προχωρεί γραμμικά, αφού η μετάβαση από το πα-
ρόν στο παρελθόν και αντίστροφα είναι συνεχής.

Από την άλλη, συνηθισμένη στα έργα του είναι η τεχνική
των παρεκβάσεων και κυρίως η τεχνική του εγκιβωτισμού
που μπορεί να έχει ή τη μορφή της αναδρομικής αφήγησης
ή τη μορφή διαφόρων ιστοριών που αφηγείται ο αφηγητής
διακόπτοντας την αρχική, για να επηρεάσει πρόσωπα και
πράγματα.

Σημαντικό ρόλο στο έργο του Ιωάννου παίζουν οι εμπει-
ρίες του από τα μέρη όπου έζησε στην Ελλάδα και στο εξω-

202

δια-κριτικές ματιές στη λογοτεχνική έκφραση



τερικό και το κοινωνικό του περιβάλλον. Το βιωματικό στοι-
χείο στο έργο του Ιωάννου είναι κυρίαρχο. Οι εμπειρίες του
συνδέονται με τα μέρη όπου πέρασε τη ζωή του (Θεσσαλο-
νίκη, ελληνική επαρχία, Βεγγάζη της Λιβύης, Αθήνα) και το
κοινωνικό του περιβάλλον (η οικογένεια, οι φτωχογειτονιές,
οι παρέες, οι άνθρωποι που γνώρισε, οι επαγγελματικές σχέ-
σεις κλπ). Αυτά όλα είναι η πρώτη ύλη στην οποία προστί-
θενται τα συναισθήματα, οι φαντασιώσεις και οι ισχυρές
πνευματικές καταστάσεις που έχει ζήσει ο άνθρωπος. Το
βίωμα είναι η μεταστοιχείωση του εμπειρικού υλικού σε αι-
σθητική οντότητα, σε περιεχόμενο.

Η Θεσσαλονίκη διαδραματίζει σημαντικό ρόλο στο έργο
του Ιωάννου. Είναι η μεγάλη του αγάπη στην οποία διαρκώς
επιστρέφει με την ανάμνηση. Η Θεσσαλονίκη δίνεται όχι
μόνο ως ο συγκεκριμένος ιστορικός χώρος με τα μνημεία,
τις γειτονιές, τους δρόμους, την ιδιαιτερότητα των κατοίκων,
ιδίως των προσφύγων, το ανατολίτικο χρώμα, αλλά και ως
βιωμένος χώρος στον οποίο έζησε τα παιδικά και νεανικά
του χρόνια, στις εμπειρίες των οποίων συχνά επιστρέφει με
τη μνήμη. Εμπειρίες προπάντων από την προπολεμική πε-
ρίοδο, την Κατοχή και τον Εμφύλιο. 

Η Θεσσαλονίκη αποτελεί πηγή έμπνευσης και αντικεί-
μενο εξύμνησης σε σημείο που να μοιάζει με παθολογική
αγάπη. Επισημαίνει το κοσμοπολίτικο χρώμα της πόλης, που
οφείλεται στην ιδιαιτερότητα των κατοίκων της, κυρίως των
προσφύγων. Επιμένει στον ιστορικό χώρο τονίζοντας τη ση-
μασία της Θεσσαλονίκης κατά τη βυζαντινή περίοδο. Το
ανατολίτικο χρώμα της Θεσσαλονίκης με το "χαμάμι", το "κα-
φεσαντάν", οι περιθωριακοί κι ο υπόκοσμος του Παλιού
Σταθμού και άλλων χώρων, τα διάφορα παραπαγγέλματα
της «φτωχομάνας», το κοινό των λαϊκών σινεμά και οι λόγοι
συνωστισμού σ' αυτά, οι ξεπεσμένοι Μικρασιάτες άρχοντες
και η κοινωνική αλλαγή την οποία υπέστησαν και επέφεραν,

203

Γιώργος Ιωάννου



οι νέες βιοτεχνίες με τους πρόσφυγες, η αρχιτεκτονική των
σπιτιών αποτελούν ζητήματα που παρουσιάζουν σοβαρό
ενδιαφέρον για τον ερευνητή. Η Θεσσαλονίκη του Γιώργου
Ιωάννου είναι πρωταρχικά μια πόλη της μνήμης, η πόλη της
αναζήτησης του "χαμένου χρόνου". 

Λέει σχετικά ο ίδιος: Στο έργο μου περνάνε τα προβλή-
ματά μου, η βίωσή μου, η ταλαιπωρία μου, οι σχέσεις μου με
τους ανθρώπους (…)στα περισσότερα πεζογραφήματά μου
ο κεντρικός πυρήνας αυτής της στοιχειώδους υποθέσεως,
γύρω από το οποίο περιστρέφομαι, είναι μια νύξη, ένα υπαι-
νικτικό πράγμα, όχι περιστατικό, αλλά μια νύξη για κάτι που
μου συνέβη στη ζωή. Γύρω από εκεί έχω πλέξει μετά όλο το
πεζογράφημα, αλλά το έχω συνθέσει με βάση πάλι βιωμένα
στοιχεία.

204

δια-κριτικές ματιές στη λογοτεχνική έκφραση



Ο χώρος στα αστυνομικά διηγήματα
του Πέτρου Μαρτινίδη1

της Μαρίας Λιλιμπάκη - Σπυροπούλου

Το ερώτημα πώς και γιατί ένας συγγραφέας επιλέγει να
ασχοληθεί με το αστυνομικό έργο ενέχει τον κίνδυνο εμπλο-
κής σε μυστήριες ατραπούς και σε ψυχολογικούς λαβυρίν-
θους. Η έλξη από μέρους των συγγραφέων και η ανταπό-
κριση του κοινού από μόνα τους δεν αποτελούν απάντηση.
Τα κίνητρα εκκινούν από τα επί μέρους δομικά χαρακτηρι-
στικά των έργων. Έτσι η θεώρηση και καταγραφή των τελευ-
ταίων ίσως να διευκολύνει την εύρεση της απάντησης.

Το πρόβλημα, η μπλόφα, το απρόοπτο, το απρόβλεπτο,
το χιούμορ, η έμφαση στα σημεία είναι τα κύρια χαρακτη-
ριστικά των αστυνομικών έργων (μυθιστόρημα, νουβέλα,
διήγημα)2. Τα μέσα για τον χειρισμό των παραπάνω είναι οι
ήρωες, η τρέχουσα κοινωνικό-οικονομική φιλοσοφία και η
περιρρέουσα ατμόσφαιρα. Χωρίς να μπορεί τίποτα να αυ-
τονομηθεί, εξετάζεται ως ο πλέον αντιπροσωπευτικός πα-
ράγοντας της τελευταίας ο χώρος, με την έννοια του τόπου,
οικισμού, πόλης, τοπίου, κτιρίου, εσωτερικού, κατοικίας,
γραφείου κλπ.

Η αναλυτική περιγραφή του χώρου είναι ίδιον της αστυ-
νομικής λογοτεχνίας. Συχνά έχει απλώς ένα βοηθητικό ρόλο
στην προώθηση της εξέλιξης του έργου ενώ άλλοτε ο ρόλος
είναι πρωτεύοντας στη λύση του ή των μυστηρίων. Και

205



καθώς σημασία έχει η κάθε λεπτομέρεια που μπορεί υποθε-
τικά να αξιοποιηθεί, γίνεται σχολαστική καταγραφή του εξο-
πλισμού και επιλεκτική της διαμόρφωσης των εσωτερικών
χώρων, ενώ διακρίνεται η πρόθεση ανάδειξης του τοπίου,
του οικισμού ή και μιας χώρας ακόμα, ανάλογα με την κλί-
μακα αναφοράς.

Αφορμή για το παρόν στάθηκε η πρόσφατη έκδοση διη-
γημάτων του Πέτρου Μαρτινιού, με γενικό τίτλο «Από άλ-
λοθι σε άλλοθι», που αποτελεί επιτομή των προηγούμενων
έργων του καθώς συνοψίζει τα χαρακτηριστικά του, και συ-
μπυκνώνει, λόγω της κλίμακας των επί μέρους έργων (διη-
γήματα), τις τεχνικές, τις ιδεοληψίες και τις συγγραφικές εμ-
μονές του συγγραφέα. Με τα διηγήματά του ο Π. Μαρτινί-
κας, όπως και με τα μυθιστορήματά του σε διαφορετική κλί-
μακα, έχει την ευκαιρία να αυτοσαρκαστεί, να σχολιάσει επι-
τιμητικά και να ειρωνευτεί τον στενό επαγγελματικό του πε-
ρίγυρο και το πανεπιστημιακό κατεστημένο, με τους αντα-
γωνισμούς, τις υπέρμετρες φιλοδοξίες, τις διαπλοκές ακόμα
και τις λογοκλοπές. Με τον τρόπο αυτό γίνεται αποκαλυπτι-
κός αλλά και καταγγελτικός, καθώς φαίνεται να γνωρίζει
πολλά για τις περιπτώσεις στις οποίες αναφέρεται, όπως τη
διαδικασία εξέλιξης κάποιων πανεπιστημιακών. Παράλληλα,
έχει τη δυνατότητα να εφαρμόσει τη λειτουργία των συμβο-
λικών συστημάτων υλοποιώντας έναν τομέα που μελέτησε
και δίδαξε. Συστήματα καθοριστικά και δόκιμα για την επί-
λυση του αστυνομικού γρίφου τιμώνται δεόντως από τον Π.
Μαρτινίδη3. Όπως σημειώνει και ο ίδιος εκεί όπου ένας άν-
θρωπος ονειρεύεται ή παραληρεί, κάποιος άλλος σηκώνεται
και ερμηνεύει.

Το κίνητρο του παρόντος ήταν η διερεύνηση της διαχεί-
ρισης του χώρου από έναν συγγραφέα με διπλή (και όχι
μόνο) ιδιότητα: αρχιτέκτονα, σημειολόγο, πανεπιστημιακό.
Αποκτά ιδιαίτερη σημασία γι’ αυτόν ο χώρος; Ο οικείος χώ-

206

δια-κριτικές ματιές στη λογοτεχνική έκφραση



ρος, η πόλη της Θεσσαλονίκης, παράγει συνειρμούς; Ο Π.
Μαρτινίκας κατέχει το μέσο που συνιστά ο χώρος πολύ-
πλευρα, δηλαδή τόσο θεωρητικά, όσο και πρακτικά που ση-
μαίνει την εφαρμογή και τη διαδικασία πραγμάτωσής του.
Με το πνεύμα αλλά και την ικανότητα πρόσληψης και απο-
τύπωσης που τον διακρίνει κατακτά το κατεξοχήν εργαλείο
για να πλέξει γύρω του αλλά και να βασισθεί πάνω του ώστε
να οργανώσει την πλοκή του: το χώρο. Ο τελευταίος μάλιστα
δεν είναι τυχαίος. Είναι ο χώρος όπου ζει και πολλαπλά δρα-
στηριοποιείται, η Θεσσαλονίκη, ως σύγχρονη πόλη και ως
πόλη της ιστορίας, με τις οδούς της ονομαστικά, τα προ-
άστια, το ιστορικό κέντρο, τις συνοικίες, τον πλασματικό δια-
χωρισμό ανατολικής-δυτικής κλπ. Είναι ο χώρος του οποίου
την κλίμακα, τη διάρθρωση και την οργάνωση γνωρίζει και
διδάσκει. Οι κινήσεις των ηρώων του ακολουθούν κοινές
διαδρομές με κατευθύνσεις που οδηγούν σε αυταπόδεικτες
πορείες αποτασσόμενες στις κλίσεις και τα αδιέξοδα, σε ημε-
ρήσιες και μη συναθροίσεις, σε κινήσεις που τελικά γίνονται
οικείες. Οι πορείες κάθετες, οι χαράξεις διασταυρούμενες,
οι γωνίες σε σήμανση, σχηματοποιούν ένα αστικό πλέγμα
που εντάσσεται στην αφήγηση. Είναι σα να μην υφίσταται
γεγονός και αστυνομική ίντριγκα χωρίς τις θέσεις αυτής της
πόλης. Προσδιορίζονται οι οδοί και οι λεωφόροι, οι κυκλω-
τικές πορείες, οι λίγοι δημόσιοι χώροι και οι ελάχιστοι αδό-
μητοι. H πλατεία, τόπος πολιτικής έκφρασης, σπάνια φέρει
αυτόν τον χαρακτήρα στα διηγήματα. Ίσως ηθελημένα ο
συγγραφέας τον αποσιωπά για να αποφύγει τον διδακτισμό.
Αλλά και να διαφύγει από την πεπατημένη, γειώνοντας παρ’
όλ’ αυτά το έργο του μέσω του προσδιορισμού του τόπου.
Αυτό ακριβώς επιχειρεί: την πόλη ως θέατρο δράσης, ως
πεδίο και δοχείο πάθους και ίντριγκας. Τα μεγέθη που χρη-
σιμοποιούνται ξεκινούν από αυτήν και κλιμακώνονται στα
χαρακτηριστικά ενός δρόμου, μιας μονοκατοικίας, ενός δω-

207

Πέτρος Μαρτινίδης



ματίου, μιας λεπτομέρειας. Κατονομάζει γνωστά κτίρια της
πόλης, εμπορικά, ξενοδοχεία, νοσοκομεία, σταθμούς, τοπό-
σημα, ως χώρους αναφοράς, για να αποκαλύψει πως όλα
μπορούν και εδώ να συμβούν.

Ο Π. Μαρτινίκας χρησιμοποιεί τον χώρο δομικά, ως θε-
μελιακή βάση στην εξέλιξη της πλοκής, ως γνώρισμα και
μέσο ταυτόχρονα της διήγησής του. Δεν είναι παράξενο που
χρησιμοποιεί τον χώρο της πόλης που ζει και που μ’ αυτόν
τον τρόπο προβάλλει σπαρταριστός, ως χώρος βιωμένος
άρα διαχειρίσιμος. Μια πόλη οικεία, δεδομένη, σε μια συ-
γκεκριμένη χρονική στιγμή. Ποιο είναι το παρελθόν, ποια
είναι άραγε η συνέχεια, η εξέλιξη; Τον συγγραφέα απασχολεί
το σήμερα, το εδώ και εκεί και οι εξαρτήσεις τους. Η δυνα-
μική του χώρου, η ενοχικότητά του θίγεται υπαινικτικά. Δεν
επιδιώκει κριτική στην πόλη σα σύνολο, σαν οικιστικό συ-
γκρότημα, σα σύστημα δυναμικών κοινωνικό-οικονομικών
διαδικασιών και λειτουργιών. Εμμένει στο επί μέρους, στην
ειρωνεία, στην ατομικότητα. Απομονώνει και καυτηριάζει το
συμβάν. Σ’ αυτό το πνεύμα θίγει και κριτικάρει το πολιτικό
σύστημα αμφισβητώντας το όταν γράφει ότι «δεν υπάρχουν
ούτε υπήρξαν ποτέ αριστεροί ή δεξιοί στην Ελλάδα καλέ
μου -παρά τον εμφύλιο και τις συνεχείς συγκρούσεις. Υπάρ-
χει μόνο μια μειοψηφία όσων θέλουν ένα σύγχρονο κράτος
και η πλειονότητα εκείνων που προτιμούν μικρά, ημιαυτό-
νομα φέουδα βουλευτών, συνδικαλιστών κι αφεντικών κάθε
λογής -όπου να δίνονται κάθε τόσο ευκαιρίες πλιάτσικου. Το
ότι τόσο οι μεν όσο και οι δε χάνονται μέσα στη διάκριση
δεξιοί-αριστεροί, απλώς μπερδεύει κι άλλο τα πράγματα»,
επιχειρώντας ταυτόχρονα μια ιστορική συμπύκνωση.

Με βάση τα παραπάνω, ο απώτερος σκοπός για το πα-
ρόν δοκίμιο είναι να επικεντρωθεί στο ζήτημα του χώρου,
ώστε να ευαισθητοποιηθεί ο ενδιαφερόμενος και για τον
πραγματικό χώρο -μέρος του περιβάλλοντός του. Να εμ-

208

δια-κριτικές ματιές στη λογοτεχνική έκφραση



πλουτισθεί η θεώρηση της λογοτεχνίας και συγκεκριμένα
της αστυνομικής, με πολλούς συντελεστές, ένας από τους
οποίους είναι ο χώρος, σε κάθε διάσταση και κλίμακα, ανα-
δεικνύοντας έτσι το ρόλο του στο λογοτεχνικό έργο.

Τα ειδικότερα στοιχεία που ακολουθούν θα συνδρά-
μουν, ώστε να γίνει διακριτός ο ζητούμενος στόχος στο υπό
συζήτηση έργο, πάντα στα προκαθορισμένα μέτρα του συ-
γκεκριμένου δοκιμίου.

Στο πρώτο διήγημα της συλλογής4, ο τόπος του εγκλή-
ματος ορίζεται επακριβώς, είναι η παλιά παραλία και αντα-
νακλά τη σχετική ευμάρεια και το γόητρο του ήρωα. Εδώ το
κλειδί του μυστηρίου στηρίζεται σε ένα στοιχείο κτιριακού
εξοπλισμού μη δομικό, την κλασσική πλέον τέντα των δια-
μερισμάτων της πολυκατοικίας. Η τέντα λοιπόν, το μάρμαρο,
το στηθαίο, το ρετιρέ, το διαχωριστικό κάγκελο, η λεπτομε-
ρής καταγραφή των μοιραίων κατασκευαστικών λεπτομε-
ρειών προωθούν με φαντασία την πλοκή και το αποτέλεσμα.

Κρυμμένα χαρακτηριστικά στοιχεία της νεοελληνικής
δόμησης αναδεικνύονται όχι ως απλές περιγραφές5 αλλά ως
βασικά στοιχεία στην εξέλιξη του μύθου και παίζουν κρίσι-
μους ρόλους, όπως η πρασιά, ο ακάλυπτος, o φωταγωγός,
η μεσοτοιχία, τόποι - μη τόποι, ξεφτίσματα στο κυρίαρχο
που θεωρείται το κτίριο, όπου όμως εξελίσσονται δράσεις
και κρίνονται ζωές. Το μπαλκόνι, δέχεται δραστηριότητες
προσαρμοσμένες στο τοπικό κλίμα, επεκτείνοντας τη ζωή
του σπιτιού στους εξωτερικούς χώρους που προκύπτουν ως
απομεινάρια των εσωτερικών και όχι ως αυτοτελή πεδία
δράσεων. Αναφέρονται παραπληρωματικά στοιχεία όπως ο
αστικός θόρυβος και οι κατακόρυφες καθημερινές κινήσεις
που προκύπτουν από τον τύπο του κτίσματος (μεζονέτα!)
και έχουν ρόλο στην εξέλιξη του διηγήματος.

Αλλού6 η παρατήρηση και η χρήση της λεπτομέρειας
στο σχεδιασμό και την κατασκευή δίνουν το έναυσμα, τον

209

Πέτρος Μαρτινίδης



γρίφο και την επίλυση της αστυνομικής ιστορίας. Τόπος
δράσης ξανά η Θεσσαλονίκη, σε σημείο πολυσύχναστο, στα
όρια της Πανεπιστημιούπολης, με τον γνωστό μεταβατικό
του χαρακτήρα (διαρκής φάση κατασκευής του μετρό). Κι
από εκεί η συνήθης πορεία (πλατεία Συντριβανίου, Αγγελά-
κη, Εθνικής Αμύνης, παραλία, Λευκός Πύργος), πορεία χιλιο-
περπατημένη σε αγώνες και διαμαρτυρίες κυρίως στη φοι-
τητική ζωή.

Το να κρυφακούς τις συνομιλίες των άλλων7 είναι ένα
συνάγωγο του χώρου ακόμα και του δημόσιου, αλλά και
μιας παλιάς συνήθειας της εξωστρεφούς συμπεριφοράς μας
και της ωτακουστικής αδιακρισίας. Η δράση που εξελίσσε-
ται8 γίνεται αφορμή για μια αξιολόγηση ενός εκπαιδευτικού
κτιρίου, της νέας Φιλοσοφικής και της λειτουργικά “κυψελω-
τής” οργάνωσής του.

Εντοπίζει τα επί μέρους μορφολογικά σημεία, χαρακτη-
ριστικά της νοοτροπίας ακόμα και του ήθους των χρηστών9:
το εκρηκτικό στις αντιθέσεις του σπίτι κάποιου εύπορου αντι-
κατοπτρίζει το νεοαποκτηθέν χρήμα. Αντιδιαμετρικά εκτί-
θεται η δομή ενός σπιτιού και γραφείου στη “διανοουμενί-
στικη” και πολυσήμαντη λόγω ιστορικότητας και μορφολο-
γίας, Άνω Πόλη με το “παλίμψηστο” της θέας. Χαρακτηριστι-
κές είναι οι αναφορές του συγγραφέα σε σύγχρονα (π.χ. τα
πολυσινεμά στην νεωτερική Πλατεία) και ιστορικά (π.χ. Μο-
διάνο) τοπόσημα. Όταν στρέφει την διήγησή του έξω από
την πόλη, στη στενά συνδεδεμένη με αυτήν Χαλκιδική, υπαι-
νίσσεται όλα τα κακώς κείμενα, από την περιοδική λειψυ-
δρία και το νερό που τραβούν από τις αγροτικές καλ-
λιέργειες, στο πειραματικό κέντρο, δούρειο ίππο για έναν
ακόμα τουριστικό οικισμό, έως τις πυρκαγιές -ευκαιρία οι-
κειοποίησης εκτάσεων. Χρηματοδοτήσεις, επενδύσεις, λε-
φτά, ιδιοκτήτες συγκροτημάτων όλα σε συσχέτιση με την
έγγειο ιδιοκτησία και την υπεραξία. Ο Π. Μαρτινίκας γνωρί-

210

δια-κριτικές ματιές στη λογοτεχνική έκφραση



ζοντας την παραγωγή του χώρου κλείνει το μάτι φαινομε-
νικά ήπια και συμβολικά αλλά στην ουσία καταγγελτικά στα
φαινόμενα εκμετάλλευσης.

Διαχωρίζει και διακρίνει τις “φάσεις” στην πρόοδο του
χρόνου (ξημέρωμα, τριήμερη διακοπών δεκαπενταύγου-
στου κλπ.) και την αντανάκλασή τους στο σώμα της πόλης.
Προβάλλει κρυμμένα σημεία, τεχνικές λεπτομέρειες που
επιτείνουν την αγωνία της εξέλιξης, όπως μια φωτεινή χα-
ραμάδα στο δάπεδο ή ένα πλατύσκαλο. Επιχειρεί10 την πε-
ριγραφή του κτιρίου ενός εκδοτικού οίκου δηλαδή τη συ-
γκρότηση και την οργάνωσή του, όπως μόνο ένας αρχιτέ-
κτονας μπορεί να κάνει, συνοπτικά αλλά ουσιαστικά. Συγ-
χρόνως χαριτολογεί, παραλληλίζοντας την αλλαγή ονομα-
σίας μιας οδού με... μετακόμιση: Η ιστορία της μετονομασίας
ενός τοπικού άξονα στο ιστορικό κέντρο.

Οι εσωτερικές μετακινήσεις ενός αστού μαρτυρούν την
εξελικτική πορεία που μπορεί να συναρτώνται με οικονο-
μική και κοινωνική αναβάθμιση ή αλλαγή πνευματικού προ-
σανατολισμού και γοήτρου. Έτσι11, ο βασικός συντελεστής
του διηγήματος, ο ήρωας, χαρακτηριστικός εκπρόσωπος
του ανερχόμενου τύπου νεοέλληνα, αναλαμβάνει κατα-
σκευές πολυτελών εξοχικών με φυσική συνέπεια να ωφελεί-
ται από τη παρελθούσα ευμάρεια.

Το διήγημα «Περίπτωση στραγγαλισμού» με την αντί-
δραση του ήρωα, στα όρια της πιθανότητας, ανταποκρίνεται
στον κορεσμό που συχνά προκαλεί η αναξιοκρατία και απο-
δίδει το σκηνικό της εκδήλωσης σαν ένα είδος θεάτρου του
γεγονότος. Με αναφορά σε χώρους-υποδοχείς κλασσικών
και ιστορικών πολιτιστικών δρώμενων με αλλοτινή αίγλη12,
δίνει τις συμπυκνώσεις και συναθροίσεις του σήμερα με κέ-
ντρο τι άλλο; τον Λευκό Πύργο. Όταν επιχειρεί περιγραφή
του κτιρίου της δημόσιας υπηρεσίας, εγκατεστημένης σε
προϋφιστάμενο κέλυφος13, τονίζει την κλίμακα και την εξέ-

211

Πέτρος Μαρτινίδης



λιξη της διαμόρφωσής του: λεπτομέρειες που εξοικειώνουν
και ανακαλούν στη μνήμη χώρους και την επανάχρησή τους.

Σ’ ένα από τα πλέον αντιπροσωπευτικά διηγήματα της
συλλογής με τίτλο «Ο θάνατος είναι πάντα άδικος», δίνει έμ-
φαση στη θέα, ενώ καθώς τη συνδυάζει με ένα εντυπωσιακό
καιρικό φαινόμενο, ανταποκρίνεται στη ζητούμενη για
αστυνομικό διήγημα, ατμόσφαιρα. Την ίδια μυστηριακή
ατμόσφαιρα επιχειρεί με το σκοτάδι και τους περιοδικά λει-
τουργούντες χώρους του μουσείου και του μητροπολιτικού
μεγάρου, στη γνωστή κεντρική θέση τους στην πόλη. Η ερη-
μιά που τονίζει ότι επικρατεί στην περιοχή επικουρούμενη
από τις προτομές, το φως σε ένα και μοναδικό παράθυρο,
τα λιγοστά δένδρα, τα προκτίσματα που δεν λείπουν ακόμα
και από ένα δημόσιο συγκρότημα, επιτείνουν την ατμό-
σφαιρα μυστηρίου και έρχονται σε αντίθεση με το κωμικό
και περιπετειώδες «ακροβατικό σκαρφάλωμα». Τέλος η αυ-
θόρμητη κίνηση προς την πολυσύχναστη γωνία (Βογατσι-
κού και Μητροπόλεως) σε αντίστιξη με την προηγούμενη
ερημιά, προετοιμάζει για την εντυπωσιακή όσο και δραμα-
τική εμφάνιση τριών προσώπων στο περιστύλιο της εισόδου
ενός άλλου de facto τοπόσημου της πόλης, του ξενοδοχείου
Μακεδονία Πάλλας. Εδώ περνώντας από την μια κλίμακα
στην άλλη, δηλαδή σε ό,τι μεσολαβεί από τον τόπο στη λε-
πτομέρεια, μνημονεύει ως φόντο φωτογραφίας το παρά-
θυρο μονής. Από εκεί ο συνειρμός οδηγεί σαφώς στις ανταλ-
λαγές του Βατοπεδίου μια υπόθεση «υγρών γαιών», πέρα και
πάνω από κάθε υπεραξία. Επισημαίνει τα καίρια σημεία για
την πόλη (της Μασσαλίας) και για κάθε πόλη: τον παραδο-
σιακό της ιστό, το κέντρο της και κυρίως το λιμάνι της. Η
αναφορά στη θάλασσα γίνεται επώνυμα, πρόκειται για τον
Θερμαϊκό κόλπο με τα χαρακτηριστικά του αλλά και με τις
κρυφές πολυσήμαντες γωνιές. Το πτώμα στο διήγημα «Σκο-
τώνοντας μια θεούσα» δεν τοποθετήθηκε πίσω από το Μέ-

212

δια-κριτικές ματιές στη λογοτεχνική έκφραση



γαρο Μουσικής τυχαία. Θάλασσα κάποτε ο τόπος, κρύβει
από την παλιά χρήση κάτι το μυστηριακό, δεν έχει “εξαν-
θρωπισθεί” ακόμα. Η εναλλακτικότητα της φυσιογνωμίας
του στην εξέλιξη της μέρας και του χρόνου μπορεί να προ-
καλέσει ακόμα και αυτήν την ακραία πράξη: την απόθεση
πτώματος.

Ένα χαρακτηριστικό για την κυκλοφορία στοιχείο, η πε-
ζογέφυρα, παίζει ουσιαστικό, θεμελιακό ρόλο στη δομή του
διηγήματος14. Τα υπόλοιπα στοιχεία, όπως οι ράγες και η σι-
δηροτροχιά, χρησιμεύουν για να αποδώσουν ρεαλισμό και
οικειότητα στον χώρο δράσης αλλά και για να θίξουν την γε-
νικότερη αντίληψη που υπάρχει για τις δυτικές συνοικίες, τη
μιζέρια και τις περίεργες περιπλανήσεις διασκέδασης.

Με φαντασία περιγράφει την κίνηση και τη χάραξη των
γραμμών πορείας15. Καταγράφει την ποικιλία των λειτουρ-
γιών, τη μίξη των χρήσεων (καφετέριες, αρσανάς, πολυκα-
τάστημα κά). Μια γενική επισκόπηση και εφαρμογή των
αρχιτεκτονικών και πολεοδομικών πραγμάτων και συμβο-
λισμών.

Στο περιθώριο του θέματος θα πρέπει να γίνει αναφορά
στη γραμματική και την αξιολόγηση εκφράσεων που επιτη-
δευμένα επιχειρεί. Αξιοπερίεργη προκύπτει η χρησιμοποί-
ηση άνω τελείας, ίσως ως... ιστορικό χρέος, αλλά και εκφρά-
σεων, όπως το κάνοντας το λιγότερο σωστό, στο διακριτικό
πνεύμα του μέτρου και όχι της αντίθεσης, ενώ αλλού μιλάει
ξεκάθαρα για γραμματικό, συντακτικό ή σημασιολογικό ολί-
σθημα, φαινόμενα συνήθη που χαίρουν της κρυφής αποδο-
χής και ανοχής μας στο όνομα μιας ψευδο-ελευθεριότητας.
Εμμένει στα ζητήματα ορθογραφίας ως σημεία της ορθότη-
τας και της γνώσης16. Χρησιμοποιεί εκφράσεις και κυρίως
ρήματα (όρμησα, κατηφόρισα, ελέγχω τους δρόμους) που
αποκαλύπτουν υψόμετρα, στάθμες, φορές οχημάτων, ισορ-
ροπίες. Η ακριβής ορολογία στην έκφραση αποδίδει πιστά

213

Πέτρος Μαρτινίδης



την κίνηση και τη στάση. Χρησιμοποιώντας λέξεις σπάνιες
περιγράφει πικρές αλήθειες που μαρτυρούν χρόνιες στρε-
βλώσεις στη θεώρηση του περιβάλλοντος και όχι μόνο:
«Αυτό τον καιρό το κράτος μας συμβιβάζεται με εκατοντά-
δες χιλιάδες οικοδομικές παρανομίες. Θα πάρει έτσι χρήμα
και ψήφους, οι παράνομοι κάποια δικαιώματα, να η αλληλο-
περιχώρηση!»17

Ο Π. Μαρτινίκας με τα διηγήματα της συλλογής «Από άλ-
λοθι σε άλλοθι» κατορθώνει και διαπλέκει με επιτυχία τον α-
στικό χώρο με την αστυνομική ιστορία, εντάσσοντας από-
λυτα τον πρώτο στη δομή και εξέλιξη της δεύτερης. Θεω-
ρώντας τον απόλυτα ρεαλιστικά, επιλέγει την ελάχιστη ανα-
φορά στης ενδο-κοινωνικές σχέσεις και το συλλογικό φα-
ντασιακό. Προκαλεί τον αναγνώστη να αντιμετωπίσει τα
δρώμενα με χιούμορ, στοχεύοντας ίσως στην αισιοδοξία ως
σωτηρία στ’ αδιέξοδα. Έτσι, ένας συγγραφέας με στέρεο
υπόβαθρο που του δίνει κάθε δικαίωμα στην κριτική αξιο-
λόγηση, διευρύνει το κοινό στο οποίο απευθύνεται -αν και
η γραφή προβάλλει επιλεκτική- χωρίς ωστόσο να χάνει τί-
ποτα σε ποιότητα, διαλεκτική, σφαιρικότητα και χιούμορ.

Αυτά τα γνωρίσματα είναι που προσδίδουν στα διηγή-
ματά του ιδιαιτερότητα, στην πλοκή τους χωρικό προσανα-
τολισμό και ορίζουν τον χώρο στην επιθυμητή κλίμακα,
αξιοποιώντας τον ως μέσο και συγχρόνως ως στόχο. Έτσι η
γνώση και διαχείριση του χώρου, όπως κατ’ αρχήν ορίστηκε,
προτρέπει και διευκολύνει στην κατεύθυνση της εξέλιξης
του αστυνομικού έργου και συντελεί στην επιλογή του λο-
γοτεχνικού αυτού είδους από μέρους του συγγραφέα.

Αν επιζητούσαμε τη γενίκευση ως απάντηση στα αρχικά
ερωτήματα θα οδηγούμαστε σε ένα τολμηρό συμπέρασμα.
Εμμένοντας παρ’ όλα αυτά στην αναζήτηση απάντησης θα
λέγαμε ότι ο χειρισμός του χώρου ευνοεί την εξέλιξη της
αστυνομικής ιστορίας και δίνει την ευκαιρία στους συγγρα-

214

δια-κριτικές ματιές στη λογοτεχνική έκφραση



φείς της αστυνομικής λογοτεχνίας να αποδώσουν γλαφυρά
και λεπτομερειακά το πλαίσιο δράσης. Με τον τρόπο αυτό
εξοικειώνουν τον αναγνώστη με το κάθε συμβάν και τον
συμπεριλαμβάνουν στην αφήγηση ως συμπαίχτη και συ-
μπρωταγωνιστή. Ας μην ξεχνάμε ότι η διέγερση της περιέρ-
γειας και η δημιουργία ενός μυστηριώδους κόσμου αποτε-
λούν τα κυριότερα κίνητρα για να αναμετρηθεί κάποιος με
ένα δυνατό έργο αστυνομικής λογοτεχνίας.

υποσημειώσεις
1 Π. Μαρτινιού, Από άλλοθι σε άλλοθι, εκδ. Νεφέλη, 2013.
2 «...ο γύρω από κάποιο έγκλημα γρίφος και η ορθολογική επίλυσή του
είναι ό,τι καθιστά ένα μυθιστόρημα αστυνομικό. Αλλιώς οποιαδήποτε
αφήγηση περιέχει έγκλημα μπορεί να βαφτίζεται αστυνομικό κατά τον
ίδιο τρόπο που χαρακτηρίζεται “τραγωδία” στην τηλεόραση οποιοδή-
ποτε αδόκητος θάνατος» (Από άλλοθι σε άλλοθι, σ. 33).
3 Παιχνίδια μνήμης, εκδ. Νεφέλη, Αθήνα 2001 / σ. 63: Η σημειολογία των
προαυλίων της φυλακής, καίτοι απλούστερη από τη «σημειολογία των
ρωμαϊκών πόλεων» απαιτούσε κι αυτή την πραγμάτευσή της. Ευτυχώς
όχι με διάρκεια διδακτορικής διατριβής.
4 Με το αυτί στο έδαφος (σ. 9).
5 Πες το, έστω μ’ ένα πιστόλι (σ. 21).
6 Έμμεσο χτύπημα (σ. 31).
7 Σκοτώνοντας μια θεούσα (σ. 55).
8 Πεπρωμένα (σ. 65).
9 Από άλλοθι σε άλλοθι, Ελληνικά εγκλήματα (σ. 161), επιμέλεια Ανταίος
Χρυσοστομίδης, εκδόσεις Καστανιώτη.
10 Δεν παίζουν με την αιωνιότητα (σ. 123).
11 Με το αυτί στο έδαφος (σ. 9).
12 Οι πιο ωραίες είναι οι πιο άπιστες (σ. 143).
13 Μεσοπολεμική πολυκατοικία ως αστυνομικό τμήμα.
14 Η ευγένεια των βασιλέων (σ. 219).
15 Ορφανό χτύπημα (σ. 251).
16 Γράφοντας «τον φεουδάρχη» αντί «το φεουδάρχη» σ. 225, ή επιση-
μαίνοντας τη διαφορά των λέξεων εσκαμμένα / εσκεμμένα σ.134.
17 Η ευγένεια των βασιλέων (σ. 248).

215

Πέτρος Μαρτινίδης



Ισίδωρος Ζουργός, Η αηδονόπιτα
της Γλυκερίας Κακούρη

Το μυθιστόρημα «Η αηδονόπιτα» αποτέλεσε την πρώτη
μου γνωριμία με τη γραφή του εξαίρετου σύγχρονου λογο-
τέχνη Ισίδωρου Ζουργού, και μπορώ άφοβα να πω ότι με
γοήτευσε η δύναμη του λόγου του, ο τρόπος επεξεργασίας
και απόδοσης όχι μόνο της πλοκής αλλά και της γλώσσας.
Το παρόν δοκίμιο ευελπιστώ να αποτελέσει έναν μικρό
φόρο τιμής σ’ αυτό το καλογραμμένο μυθιστόρημα και τον
εμπνευστή του.

Ο Ισίδωρος Ζουργός γεννήθηκε στη Θεσσαλονίκη το
1964, όπου και εργάζεται ως δάσκαλος στην πρωτοβάθμια
εκπαίδευση. Εκτός από την «Αηδονόπιτα» έχουν εκδοθεί τα
εξής έργα του: «Φράουστ», «Αποσπάσματα από το βιβλίο
του Ωκεανού», «Η ψίχα εκείνου του καλοκαιριού», «Στη σκιά
της πεταλούδας» και «Ανεμώλια». Ελπίζω σύντομα να έχω
την ευκαιρία να απολαύσω και τα υπόλοιπα δημιουργήματά
του και να αποκτήσω έτσι μια συνολική εικόνα του μέχρι
στιγμής έργου του.

Η «Αηδονόπιτα» είναι ένα μυθιστόρημα καταρχήν ιστο-
ρικό. Μύθος και ιστορία συμπλέκονται αδιάσπαστα για την
ύφανση ενός αρμονικού συνόλου και αυτό μιλάει στην καρ-
διά του αναγνώστη, τον κάνει μέτοχο ενός κόσμου, που ενώ
είναι πλασματικός, αντιμετωπίζεται ως αληθινός, δεμένος
γερά στα νήματα της ιστορίας. Η ιστορία στην περίπτωση
του Ζουργού δεν αναιρεί την ποίηση, δεν αποτελεί τροχο-

216



πέδη στη δημιουργικότητα και την ελεύθερη έκφραση. Αυτό
αναδεικνύεται από τον ίδιο τον τίτλο του έργου, που παρα-
πέμπει σε κάτι χιμαιρικό, σφύζει από ποιητικότητα και μυ-
στήριο, όπως και ο τρόπος γραφής γενικότερα. «Αηδονόπι-
τα» είναι πίτα με όνειρα, πίτα γεμάτη από το άπιαστο, το χι-
μαιρικό, μια ελληνική λέξη, που προξενεί εντύπωση στον
πρωταγωνιστή του έργου, τον Αμερικανό φιλέλληνα Γκά-
μπριελ. «Πιάστε μου αυτό το αηδόνι κι αύριο θα σας ψήσω
αηδονόπιτα» λέει γελώντας η κεντρική ηρωίδα, Λαζαρίνα.
«Θα κάνεις τι;» ρωτά ξαφνιασμένος ο Γκάμπριελ. «Είσαι έτοι-
μη για τέτοιο όνειρο;» Και λίγο παρακάτω συλλογιέται: «Εδώ
στην Ελλάδα λένε ένα παραμύθι για το αθάνατο νερό -αν το
ζητούσε, θα της το ’φερνα. Τ’ αηδόνι όμως πώς να το βρω,
πώς να το πιάσω στη χούφτα μου».

Το πραγματικό (αλλά και το εσωτερικό ταξίδι της ψυχής)
του Γκάμπριελ από την Αμερική ως την Ελλάδα του 1821
μοιάζει μέρος μιας αηδονόπιτας. Κάτι ανέφικτο, κάτι ονει-
ρικό, που δεν μπορεί να προσδιορίσει επακριβώς το λόγο
για τον οποίο το κάνει, τι ακριβώς ζητά να αποκομίσει από
αυτό και αν θα καταφέρει τελικά να πετύχει κάτι. Ο απεγνω-
σμένος και σιωπηλός έρωτάς του για τη Λαζαρίνα είναι, επί-
σης, κομμάτι της αηδονόπιτας. Την ακολουθεί σαν σκιά
μέρα-νύχτα χωρίς να προσδοκά ότι κάποια στιγμή θα πραγ-
ματοποιήσει το ακριβό του όνειρο. Ακόμα και όταν το αγγί-
ζει, οι συνθήκες είναι τέτοιες, που ο ανδρικός εγωισμός του
επαναστατεί, το όνειρο μοιάζει να σβήνει, του φαίνεται
στυφό (γρήγορα βέβαια, θα μετανιώσει, σε εκείνη την εσω-
τερική διαδρομή αυτογνωσίας, αποκλεισμένος σε ένα ξερο-
νήσι του πελάγους). Ακόμη, ο ίδιος ο αγώνας των Ελλήνων
μοιάζει κομμάτι αηδονόπιτας. Πώς αυτοί οι λίγοι, οι ανορ-
γάνωτοι, που αλληλοφαγώνονται για την εξουσία, θα μπο-
ρέσουν να νικήσουν έναν πολυαριθμότερο και ισχυρότερο
στρατό; Ο ίδιος ο Γκάμπριελ, παρόλο που δίνει όλη του την

217

Ισίδωρος Ζουργός



ψυχή σ’ αυτόν τον αγώνα, παρόλο που για ένα διάστημα πεί-
θεται για το θετικό του αποτέλεσμα, παρασύρεται από τη
λεβεντιά και τον ηρωισμό των σκληροτράχηλων Ελλήνων
αγωνιστών -ουσιαστικά γίνεται ένας από αυτούς, γευόμενος
την άπιαστη αηδονόπιτα- στο τέλος, απογοητεύεται οικτρά
από τις εξελίξεις, δεν πιστεύει στη συνέχεια του ονείρου, δε
μένει να δρέψει τους καρπούς, παρά απομακρύνεται απο-
φασιστικά, ενδυόμενος και πάλι την αμερικανική του ταυτό-
τητα, αναζητώντας τη γαλήνη και την ασφάλεια που του είχε
λείψει, στη δική του μακρινή πατρίδα. Το αηδόνι απόμεινε
να κελαηδά στα όνειρά του, πίσω από τις σελίδες του ημε-
ρολογίου...

Το βιβλίο χωρίζεται σε τέσσερα τιτλοφορούμενα μέρη,
αυτοτελή και αλληλοεξαρτώμενα ταυτόχρονα, μεστά νοη-
μάτων και συμβολισμών. Η γνωριμία μας με τους ήρωες και
τις συνθήκες ζωής τους γίνεται σταδιακά, έτσι που σε κάθε
κεφάλαιο εισχωρούμε ομαλά στον εσωτερικό τους κόσμο
και ερχόμαστε σε επαφή με μια άλλη εποχή, χωρίς να μας
ξενίζει η μετάβασή της σε αυτήν. Ο χωροχρόνος του μυθι-
στορήματος είναι σαφής. Ο τόπος και η ημερομηνία προσ-
διορίζονται κάθε φορά στην αρχή κάθε κεφαλαίου είτε από
τον ίδιο το συγγραφέα είτε από τον αφηγητή Γκάμπριελ, συ-
νοδευόμενα από κάποιο παράθεμα, λογοτεχνικό ή μη, που
συνάδει με τα διαδραματισθέντα γεγονότα, δίνοντάς τους
διαχρονική ισχύ. Πλήθος σκέψεων, προβληματισμών, ρη-
τών, νοημάτων, παρμένα είτε από δημοτικά τραγούδια είτε
από θρησκευτικά βιβλία, είτε από μεγάλους Έλληνες και ξέ-
νους δημιουργούς, όλα δένονται αρμονικά μεταξύ τους σ’
αυτό το πληθωρικό μυθιστόρημα και κατέχουν τη θέση, που
τους αρμόζει (παράδειγμα, το απόσπασμα από το δημοτικό
τραγούδι «Τα χιόνια αλεύρια να γεννούν», όταν ζυμώνουν
τα ψωμιά του γάμου, βρίσκεται στην αρχή του δέκατου κε-
φαλαίου, τονίζοντας έτσι το μη πραγματοποιήσιμο των

218

δια-κριτικές ματιές στη λογοτεχνική έκφραση



ευχών, την αμηχανία και τη δεινή θέση των νεονύμφων, όταν
γίνεται ο συμφωνημένος γάμος της ηρωίδας με τον καπετά-
νιο, ουσιαστικά ένα θέατρο για την περίσωση της τιμής της).

Η αφήγηση είναι γραμμική με κάποιες εξαιρέσεις ανα-
δρομών στο παρελθόν, κυρίως στις διηγήσεις του Γκάμπριελ,
όπου μας δίνονται οι λεπτομέρειες της προηγούμενης ζωής
του. Η περιήγησή του στη βόρεια Ελλάδα την εποχή του
1821, καθώς και το ταξίδι του προς τα νότια, στον Όλυμπο,
στα βουνά του Ασπροποτάμου, στη Ρούμελη και στο έγκλει-
στο Μεσολόγγι, δίνουν την ευκαιρία στον αναγνώστη να τα-
ξιδέψει νοερά σε έναν αλλοτινό κόσμο, να δεθεί στο άρμα
της ιστορίας και να παρακολουθήσει με εκπληκτική ευκρί-
νεια-χάρη στη δεινή περιγραφικότητα και παρατηρητικό-
τητα του συγγραφέα-πρόσωπα, συμπεριφορές, καταστά-
σεις, τοπία, πόλεις, χωριά και δρώμενα μιας μακρινής επο-
χής.

Η περιγραφή εναλλάσσεται με την αφήγηση, οι ζωντανοί
διάλογοι με τον εσωτερικό μονόλογο (κυρίως στις ενδόμυ-
χες σκέψεις και εκμυστηρεύσεις του Γκάμπριελ, όταν απευ-
θύνεται νοερά στον πρώτο του έρωτα, την Ελίζαμπεθ
-ουσιαστικά στον ίδιο του τον εαυτό). Άλλοτε ο λόγος ρέει
γρήγορα σαν το νερό χωρίς περιττολογίες, αφήνοντας τον
αναγνώστη να μαντέψει βαθύτερα νοήματα και συναισθή-
ματα, και άλλοτε επιμένει σε φαινομενικά αδιάφορες λεπτο-
μέρειες, αποτυπώνει φωτογραφικά πρόσωπα και πράγματα,
εισδύει στα άδυτα της ανθρώπινης ψυχής, στραγγίζει σα
σφουγγάρι τις σκέψεις και τις ενδότερες επιθυμίες των
ηρώων, δίνει, όπου απαιτείται, τα απαραίτητα στίγματα προ-
οικονομίας για την ομαλή έκβαση της υπόθεσης, αποκαλύ-
πτει μπροστά μας σ’ όλο τους το μεγαλείο σκηνικά εσωτερι-
κού ή εξωτερικού χώρου, που χάθηκαν οριστικά, προσφέ-
ροντάς μας το προνόμιο να τα απολαύσουμε από την ασφά-
λεια της χρονικής απόστασης. Ως παραδείγματα αναφέρω

219

Ισίδωρος Ζουργός



την περιγραφή του αρχοντικού της Θεσσαλονίκης, που ρη-
μάχτηκε από τους Τούρκους, καθώς και το μακάβριο σκη-
νικό του έγκλειστου Μεσολογγίου, βγαλμένο θαρρείς από
αρχαία τραγωδία, η ντάπια του Φραγκλίνου, όπου πολεμού-
σε ο Γκάμπριελ, η απόλυτη ερημιά στους δρόμους, η από-
γνωση ζωγραφισμένη στα μάτια των κατοίκων, ο απαράμιλ-
λος ηρωισμός της καρδιάς τους. Το πολιορκημένο Μεσο-
λόγγι αναγεννιέται μέσα από τις σελίδες αυτού του μυθιστο-
ρήματος, αποκτά σάρκα και οστά, υπενθυμίζοντας άλλη μια
φορά την ύπαρξή του και την αθανασία του στην ιστορία.

Άλλο ένα σκηνικό απαράμιλλης ομορφιάς, που καθρε-
πτίζει τον σχεδόν παιδικό ενθουσιασμό του φιλέλληνα, όταν
συναντά στη Νάξο Έλληνες φουστανελάδες, πραγματικούς
απογόνους των Δαναών, που του είναι ιδιαίτερα οικείοι μέσα
από τα διαβάσματά του, αποδίδεται με μοναδική ζωντάνια
ως εξής: «Οι Δαναοί ήταν εδώ στην αυλή της αρχόντισσας!
Είχαν αφήσει ποιος ξέρει ποια λιβάδια του πολέμου και τώρα
ήταν μαζεμένοι δίπλα σ’ ένα πηγάδι κάτω από το παραθύρι
μου. Μιλούσαν δυνατά, έλεγαν ελληνικά του πολέμου με
φωνήεντα κοφτερά σαν λάμες. Τα μακριά μουστάκια τους
ήταν παχιά σαν τις ουρές των περιστεριών του κάστρου, που
ανέβηκαν φοβισμένα ψηλά στις πολεμίστρες. Τ’ άρματά τους
αφημένα ένας σωρός στη μέση της αυλής, μακρύκαννα του-
φέκια, σπάθες γυριστές σαν τις περισπωμένες της γλώσσας
τους».

Αξιοσημείωτο είναι ότι το μυθιστόρημα πέρα από τις
πρωτότυπες εικόνες, τα πλούσια εκφραστικά μέσα (παρο-
μοιώσεις, μεταφορές, αντιθέσεις) και τους νεόκοπους συν-
δυασμούς λέξεων βρίθει μυθολογικών αναφορών και πα-
ραλληλισμών, καθιστώντας την ανάγνωσή του ένα ταξίδι όχι
μόνο στο χρόνο και την ιστορία αλλά και στον πλούτο της
μυθολογικής παράδοσης και της παγκόσμιας γραμματείας.
Ενδεικτικά αναφέρω τον παραλληλισμό του Γκάμπριελ με

220

δια-κριτικές ματιές στη λογοτεχνική έκφραση



τον Οδυσσέα και της Λαζαρίνας με την Πηνελόπη. Ο Αμερι-
κανός έφτασε και βρήκε το σπίτι γεμάτο μνηστήρες. «Ένας
θεόρατος πολεμιστής, ένας πονηρός υπηρέτης, ένας μυστη-
ριώδης γραμματέας κι ένας γερο-βασιλιάς...» Μια οδύσσεια
με διαφορετική έκβαση. Πέρασε τον ατλαντικό ωκεανό για
να φτάσει σε έναν ου-τόπο, που δεν είχε γνωρίσει ποτέ. Τότε,
πώς τον νοστάλγησε; «Πόσο ήθελα να τους πω κάποια στι-
γμή πως δεν έκανα τόσους μήνες στη θάλασσα, πως δε γνώ-
ρισα πολλών ανθρώπων τόπους και γνώμες, πως δεν τρόμα-
ξα, δεν έκλαψα, δεν ίδρωσα παρά μόνο για να έρθω εδώ, σ’
αυτήν την περίκλειστη πόλη με τα κυπαρίσσια και τους
τρούλους».

Η εναλλαγή της τριτοπρόσωπης αφήγησης (όπου πα-
ρουσιάζονται οι υπόλοιποι ήρωες και τα γεγονότα με μια ου-
δέτερη ματιά) και της πρωτοπρόσωπης αφήγησης (όπου
μέσα από τις σελίδες του ημερολογίου μιλάει ο ίδιος ο Γκά-
μπριελ χρωματίζοντας τα γεγονότα με τη δική του διακρι-
τική ματιά) από τη μία ελκύει το ενδιαφέρον των αναγνω-
στών εξαίροντας την περιέργειά τους κι από την άλλη δίνει
την ευκαιρία στο συγγραφέα να αναφερθεί στα ίδια γεγονό-
τα από διαφορετικές οπτικές αποδίδοντας κάθε φορά τις
διαφορετικές αποχρώσεις τους. Έτσι, έχει τη δυνατότητα να
αναφερθεί απροκάλυπτα σε πραγματικά γεγονότα και να
σκιαγραφήσει προσωπικότητες εκείνης της εποχής, υπαρ-
κτές ή πλαστές, σύμφωνα πάντα με τις τότε προδιαγραφές,
τις αντιλήψεις και την κοσμοθεωρία ενός περασμένου κό-
σμου, και από την άλλη, να κοσμήσει το λόγο του με το μύθο,
με το όνειρο, με ποιητικές εξάρσεις, με τη συγκίνηση, που
αρμόζει σ’ ένα μυθιστόρημα, με την εξιδανίκευση του αγώνα
και του ηρωισμού, ιδωμένα μέσα από τα άβγαλτα μάτια ενός
ξένου.

Επιβλητική είναι η εικόνα της παρουσίασης του Καραϊ-
σκάκη, που τον κουβαλούν στις πλάτες τα παλικάρια του,

221

Ισίδωρος Ζουργός



εξασθενημένος γίγαντας, που καρτερεί να γιάνει για να ορ-
μήσει στη μάχη, εικόνα βγαλμένη απευθείας από το ζωντα-
νό θρύλο της Ελληνικής Επανάστασης. Επίσης, η εικόνα του
λόρδου Μπάιρον με τον πορφυρό μανδύα και τις χρυσές
επωμίδες, τα ξανθά μαλλιά, το μουστάκι που ασπρίζει, το
λαμπερό κράνος που κρατά στο χέρι, την αρχοντική άνεση
καθώς ιππεύει, μοιάζει να παρελαύνει ολοζώντανη από
μπροστά μας, μεταφέροντάς μας σε κείνη την εποχή, κάνο-
ντάς και μας συμμέτοχους στο συνωστισμό, μέρος του πλή-
θους που παρακολουθεί την πομπή κοντά στην προκυμαία
του Μεσολογγίου. Όσο για τον Ανώνυμο συγγραφέα της Ελ-
ληνικής Νομαρχίας, μας εκπλήσσει η ταύτισή του με τον
άσημο και ταπεινό Παναγιώτη, που εφαρμόζει στωικά τις
διαταγές του αφέντη του, χωρίς να περηφανεύεται και να
επιζητεί ψεύτικα μεγαλεία. Ξέρει ότι ο πλούτος του βρίσκε-
ται στην καρδιά του και σε έναν ιερό σκοπό, το τάξιμό του
στην πατρίδα.

Η προσωπικότητα του κεντρικού ήρωα, Γκάμπριελ, πι-
στεύω ότι αποτελεί μια ιδιαίτερη περίπτωση, ένα αμάλγαμα
ρομαντισμού και γενναιότητας. Ο Γκάμπριελ εκπροσωπεί
τους άπειρους Φιλέλληνες, που κινούσαν ενθουσιασμένοι
να έρθουν στην επαναστατημένη Ελλάδα, πιστεύοντας ότι
θα ανταμώσουν τους αρχαίους Έλληνες κι έναν ανώτερο πο-
λιτισμό και τελικά έρχονταν αντιμέτωποι με ακραίες συνθή-
κες και “άγριους” ανθρώπους, εν ολίγοις με μια πραγματι-
κότητα, που δεν είχε καμία σχέση μ’ αυτήν που υπήρχε στο
μυαλό τους. Ο Γκάμπριελ, βέβαια, δεν τα παρατάει εύκολα,
ούτε ανήκει σε κείνη την κατηγορία Φιλελλήνων που σηκώ-
θηκαν κι έφυγαν άπραγοι αδυνατώντας να εκτιμήσουν τη
γενναιότητα της ψυχής των σύγχρονων Ελλήνων. Ο συγγρα-
φέας, ουσιαστικά, χτίζει το μυθιστόρημά του πάνω στην
ακέραια κι ενδιαφέρουσα προσωπικότητα του ευαίσθητου
αυτού Αμερικανού.

222

δια-κριτικές ματιές στη λογοτεχνική έκφραση



Ο ψυχισμός του Γκάμπριελ και η σταδιακή αλλαγή του
δίνονται λεπτομερώς, παράλληλα με τον καταιγισμό των γε-
γονότων και την αναλυτική περιγραφή της πορείας του από
τη βόρεια στη νότια Ελλάδα. Φοβισμένος στην αρχή, ουσια-
στικά χαμένος σ’ έναν εύθραυστο κόσμο, όπου κυριαρχεί το
απελπισμένο αίσθημά του για την Αμερικανίδα Ελίζαμπεθ,
αποκαρδιωμένος και απόλυτα μόνος, διωγμένος από τον
ίδιο του τον εαυτό, παίρνει τη μεγάλη απόφαση να αλλάξει
ρότα ζωής, να αφήσει τη μιζέρια και τα γράμματα που τόσο
αγαπά, και να φανεί χρήσιμος κάπου, να προσφέρει κάτι, να
γνωρίσει έναν άλλο λαό και να πολεμήσει μαζί του για τα
ιδανικά, για την ελευθερία, για τις ύψιστες αξίες, που γνώ-
ρισε μέσα από τα έργα των αρχαίων Ελλήνων.

Η πρώτη του επαφή με τη σκληρή πραγματικότητα έρ-
χεται, όταν καταφτάνει στην Ευρώπη και συναντά -χωρίς να
το γνωρίζει εξ αρχής- τον αδίστακτο αρχαιοκάπηλο Τόμας.
Η γνωριμία του με το μεγάλο Έλληνα Γιάννη Παπάκη θα
δώσει νέα πνοή στην πορεία του και έναν πρώτο στόχο να
πραγματοποιήσει. Να πάει στη Θεσσαλονίκη και να δώσει
ένα γράμμα στον Ασημάκη-εφέντη. Από κει και πέρα όλα
παίρνουν το δρόμο τους και η ροή των γεγονότων παρασύ-
ρει τον Γκάμπριελ σ’ ένα ορμητικό ποτάμι χωρίς τέλος. Η
γνωριμία του με την κόρη του Ασημάκη, την όμορφη Λαζα-
ρίνα, και ο έρωτας που αισθάνεται απ’ την πρώτη στιγμή γι’
αυτήν, χωρίς να τολμά να το ομολογήσει ούτε στον ίδιο του
τον εαυτό, είναι η κινητήριος δύναμη της πορείας του, της
παραμονής του στην Ελλάδα και των μετέπειτα πράξεών
του. Εδώ οφείλουμε να αναφερθούμε στην παράμετρο του
έρωτα, στην ισχυρή δύναμή του, που, όπως λέει και ο συγ-
γραφέας στο επιλογικό του σημείωμα, ανέλαβε τελικά επι-
τελικό ρόλο, πιο πολύ απ’ ό, τι είχε αρχικά φανταστεί, ανάλο-
γο μ’ αυτόν του αιτήματος για ελευθερία. Ο έρωτας απ’ τη
μια κρατά παγιδευμένο τον Γκάμπριελ και από την άλλη λει-

223

Ισίδωρος Ζουργός



τουργεί σαν πυξίδα του και αιτία της ύπαρξής του. Ένας
ανεκπλήρωτος έρωτας τον έδιωξε από την πατρίδα του,
ένας απαγορευμένος έρωτας τον ακολουθεί σαν σκιά στην
Ελλάδα. Μπλέκεται στα νήματά του, μπερδεύεται στα γρα-
νάζια του. Αδύναμος να ξεφύγει από το σαρωτικό του κύμα,
δέχεται να γίνει ο προστάτης της αγαπημένης του, έστω κι
αν αυτή είναι παντρεμένη με άλλον, έστω κι αν, φαινομενικά,
δεν του δίνει την παραμικρή σημασία. Ο ευαίσθητος φιλέλ-
ληνας γίνεται ο φύλακας άγγελός της, ο πιστός της ακόλου-
θος, ο άνθρωπος που δεν θα την προδώσει ποτέ... Έτσι θέλει
να πιστεύει. Η ζήλια του για τον άντρα της το Νικήτα, κάποιες
φορές ξεπερνά τα όρια. Ανθρώπινο...

Ο Νικήτας είναι το αντίβαρο του Γκάμπριελ, άκρως αντί-
θετος χαρακτήρας από τον φιλήσυχο Αμερικάνο. Τραχύς,
απότομος, άγριος, θρασύς πολλές φορές, αδιάλλακτος, ψη-
μένος στη φωτιά της μάχης, δε νοιάζεται για τίποτε άλλο,
παρά μόνο για την πατρίδα. Θα έλεγε κανείς ότι διψάει για
αίμα, ότι ο αγώνας γίνεται αυτοσκοπός για να ικανοποιήσει
τις φιλοδοξίες του, για να κορέσει τη δίψα του για πρωτιά.
Παραδόπιστος και σκληρός με τους ανθρώπους, που τον
αγαπούν, αδυνατεί να μείνει με σταυρωμένα χέρια και νιώθει
ότι θίγεται ο εγωισμός του, όταν ο Ασημάκης-εφέντης τον
παγιδεύει σε έναν γάμο, που δεν επιθυμεί. Αντιμετωπίζοντας
την στιγματισμένη και άβουλη Λαζαρίνα ως φόρτωμα, δεν
της απευθύνει ούτε μια τρυφερή κουβέντα κι ας διαπιστώνει
ότι εκείνη λιώνει για χάρη του. Ο υπέρμετρος εγωισμός του
δεν του επιτρέπει να δει πέρα από τον μυωπικό του ορί-
ζοντα.

Η σχέση του Νικήτα και του Γκάμπριελ είναι υποτυπώ-
δης, σχεδόν ανύπαρκτη στην αρχή, έστω κι αν διασχίζουν
μαζί όλη την Ελλάδα. Ουσιαστικά, ο Γκάμπριελ είναι ανύπαρ-
κτος για τον Νικήτα, ένα δειλό και άβγαλτο ανθρωπάκι, που
δεν ξέρει από πόλεμο, που συμπεριφέρεται σαν φοβισμένη

224

δια-κριτικές ματιές στη λογοτεχνική έκφραση



γυναικούλα -αλήθεια τι ήρθε να κάνει στην Ελλάδα; Αντίθε-
τα, ο Νικήτας για τον Γκάμπριελ, λειτουργεί ως το πρότυπο
του αρσενικού στο οποίο θα ήθελε να μοιάσει. Ο Νικήτας
είναι το άπιαστο, ο γενναίος εκείνος Έλληνας που εκτοπίζει
τον εχθρό χωρίς φόβο, τον αποκεφαλίζει και χαίρεται με το
αίμα που σκορπά, είναι ο καταξιωμένος άνδρας-κατακτητής,
το απόλυτο αρσενικό, ο επιβήτορας, ο κάτοχος της καρδιάς
της αγαπημένης του... Και τι δε θα έδινε ο Γκάμπριελ να είναι
στη θέση του...

Οι συνθήκες της ζωής, όμως, είναι απρόβλεπτες, τα γε-
γονότα φέρνουν τα πάνω κάτω. Κάποια στιγμή η σύγκρουση
ανάμεσα στο Νικήτα και στον Γκάμπριελ είναι αναπόφευκτη.
Ο Γκάμπριελ ξυπνάει από το λήθαργό του, αγανακτεί, διεκ-
δικεί, απαιτεί. Η επαφή του με τους αγωνιστές τον αλλάζει,
ο αέρας της Ελλάδας αρχίζει να εισχωρεί στα πνευμόνια του
σαν το απαραίτητο τονωτικό, τον μυεί στα μυστικά της, τον
χρίζει δικό της, παιδί της, αίμα της, ήρωά της. Γίνεται υπερα-
σπιστής του πολιορκημένου Μεσολογγίου, γίνεται ένα με
την πατρίδα που τον καρτερεί και τον αγαπά. Μαθαίνει του-
φέκι, μαθαίνει να πολεμά για το κάθε τι. Ακόμα και για την
αγάπη του...

Ο Νικήτας τις τελευταίες στιγμές εμφανίζεται νικημένος.
Ξένος με τον εαυτό του και τις προσδοκίες του. Δεν έγινε
οπλαρχηγός, δε δίνει διαταγές, δεν ενσάρκωσε το όνειρο,
που τόσο λαχταρούσε. Κατέληξε απλός στρατιώτης, άλλος
ένας υπερασπιστής του Μεσολογγίου, δίπλα στον Γκάμπριελ.
Η πλήρης ανατροπή. Η πλήρης αποκαθήλωση. Το τέλος του
άδοξο από μια αδέσποτη σφαίρα. Αυτός που προσδοκούσε
να γίνει μεγάλος ήρωας...

Ο Γκάμπριελ τελικά, έμοιασε στο πρότυπό του. Έγινε σαν
αυτόν, ένας άφοβος πολεμιστής με λερή φουστανέλα, ένας
πολεμιστής μαυρισμένος απ’ το μπαρούτι, ένας άντρας που
κέρδισε την αγάπη του, το θηλυκό των ονείρων του. Μόνο

225

Ισίδωρος Ζουργός



που η καρδιά του ποτέ δεν έγινε τραχιά, όπως εκείνου. Μόνο
που τα αισθήματά του, δεν έπαψαν λεπτό να τον ταλαιπω-
ρούν. Μπορεί να ξεπέρασε τον εαυτό του με τρόπο επώδυνο
και κοπιαστικό, μα μέσα του δεν έχασε την αγνότητα της
ψυχής του.

Χαρακτηριστική είναι η σκηνή της άγριας μεταμόρφω-
σης του Γκάμπριελ, λίγο μετά την ηρωική έξοδο του Μεσο-
λογγίου, η σκηνή όπου απευθύνεται στο νεκρό πια Νικήτα,
για να παινευτεί, όπως κάποτε εκείνος, για το κατόρθωμά
του: «Ο νους του είχε θολώσει, η άγρια κραυγή είχε κάνει
πέτρα όλο του το κορμί, το αίμα κυλούσε άγρια στις φλέβες
του, ένιωθε πως με την πίεση θα τα έσπαγε όλα μέσα του και
θα χυνόταν με δύναμη έξω σαν κόκκινο σπέρμα. Έμπηξε τα
δάχτυλα στα μάτια του ιππέα και με το γιαταγάνι του ’κοψε
σύριζα το λαιμό. Έβγαλε άλλη μια κραυγή πιο άγρια απ’ την
πρώτη, στο χέρι τώρα κρατούσε το κομμένο κεφάλι και το
έδειχνε γύρω γύρω. Απ’ τους πεσμένους πυρσούς είχαν πιά-
σει φωτιά τα ξερόχορτα και τον φώτιζαν, σκηνή άγριας θυ-
σίας.

-Νικήτα, πού είσαι; Κραύγασε μ’ όλη του τη δύναμη κρα-
τώντας το κομμένο κεφάλι».

Η Λαζαρίνα (ίσως όνομα συμβολικό, που παραπέμπει
στην ίδια την Ελλάδα, την ταπεινωμένη, την ηττημένη, τη
φαινομενικά νεκρή, που κατόπιν αναστήθηκε, αναγεννή-
θηκε, έγινε πιο δυνατή) αποτελεί την κεντρική γυναικεία φι-
γούρα, που συμμετέχει στα δρώμενα. Ενώ στην αρχή
παρουσιάζεται υποτυπωδώς, σαν μια τυπική γυναίκα της
εποχής αντικατοπτρίζοντας τον πόνο, τη βιαιότητα και τις
ταπεινώσεις, που δέχονταν τότε οι γυναίκες από τους κατα-
κτητές, αλλά και γενικότερα από τους αρσενικούς, στη συ-
νέχεια σκιαγραφείται ως αυθύπαρκτη προσωπικότητα, με
μια δόση μυστηρίου πάντα (μούσα του Γκάμπριελ γαρ) που
υπομένει, αποφασίζει, διεκδικεί, ερωτεύεται, πράττει αυτό

226

δια-κριτικές ματιές στη λογοτεχνική έκφραση



που η ίδια νομίζει σωστό, απελευθερωμένη πλέον από τις
συμβάσεις, από την πυγμή του πατέρα της, το γόητρο του
άντρα της, από τη νεογέννητη αποφασιστικότητα του ερα-
στή της. Τίποτε δεν την πτοεί πλέον. Για τίποτε δε διστάζει.
Και πάνω απ’ όλα βάζει τα παιδιά της. Βιολογικά ή μη. Η
αγάπη της μάνας για τα παιδιά στέκεται πάνω από όλα. Η
αγάπη του ανθρώπου για τα παιδιά οφείλει να κατευθύνει
τη ζωή του.

Όπως αναφέρει ο ίδιος ο συγγραφέας, μίλησε για τα παι-
διά χωρίς φυλετικούς περιορισμούς, γιατί αυτά ήταν από
πάντα τα θύματα όλων των πολέμων. Η απόφαση του ζευ-
γαριού να αναλάβει τρία ξένα παιδιά, ένα ελληνάκι και δύο
τουρκάκια, έχοντας χάσει το δικό τους, δείχνει αν μη τι άλλο
την αστείρευτη αγάπη, που εξακολουθούσε να ρέει στην
ψυχή τους μετά την καταστροφή, και αποτελεί το επισφρά-
γισμα της αμφιταλαντευόμενης πολεμικής περιπέτειας. Ακό-
μα και μέσα από το θάνατο, ακόμα και μέσα από την οδυνη-
ρή επαφή με την αγριότητα και την ποταπότητα, τη σφυρη-
λάτηση του χαρακτήρα με τα άγαρμπα υλικά του πολέμου,
οφείλουμε να μην ξεχνάμε τα παιδιά, την αθωότητα, την α-
γάπη, την ουσία και την ομορφιά της ζωής, που καρτερεί
υπομονετικά στη γωνία, καρτερεί την επιστροφή στην αγνό-
τητα, προσμένει τη συνειδητοποίηση της ανθρώπινης μα-
ταιοδοξίας. Ο Γκάμπριελ και η Λαζαρίνα, λοιπόν, ξεκινούν
μια νέα ζωή στην Αμερική θέτοντας τη ζωή τους σε νέες βά-
σεις. 

Τίποτε δεν είναι τυχαίο σε ένα μυθιστόρημα. Από την
πλοκή, το συνταίριασμα των γεγονότων, την παρουσίαση
των ηρώων, το παιχνίδι του χρόνου, τα λογοπαίγνια της
γλώσσας. Ο τρόπος απόδοσης του μύθου παίζει σπουδαίο
ρόλο στην κατάκτηση τόσο του απλού αναγνώστη όσο και
του κριτικού της λογοτεχνίας. Ο χειρισμός της γλώσσας,
αυτό είναι το κλειδί ενός ολοκληρωμένου και επιτυχημένου

227

Ισίδωρος Ζουργός



μυθιστορήματος. Στην περίπτωση του Ισίδωρου Ζουργού,
η γλώσσα καλλιεργήθηκε και με το παραπάνω από έναν μα-
έστρο του λόγου. Άριστα δουλεμένη, μεστή νοημάτων και
σύνθετων στοχασμών. Αλλού κυριαρχεί το ασύνδετο σχήμα,
αλλού οι μακρές περίοδοι με τις δευτερεύουσες προτάσεις.
Ο ρυθμός του λόγου ακολουθεί το ρυθμό της πλοκής. Αλλού
ασθμαίνει, αναστενάζει, λυγίζει από το βάρος των γεγονό-
των που διηγείται, αλλού ξεπετάγεται γάργαρος και ζωηρός
τονίζοντας τις πιο λεπτές αποχρώσεις μιας στιγμιαίας σκη-
νής. Στους διαλόγους η γλώσσα ζωντανεύει, επιχειρεί να
αναπαραστήσει το σφυγμό της εποχής, το χαρακτήρα και
την ιδιοσυγκρασία του κάθε ομιλητή, από τον πιο απλό και
αγράμματο μέχρι τον σπουδαγμένο και τον αριστοκράτη.

Τα μηνύματα, οι αξίες, οι ιδέες, που αναδεικνύονται σε
ένα μυθιστόρημα έχουν επίσης, ακαταμάχητη δύναμη να
θωπεύσουν τους αναγνώστες και να αναγάγουν το έργο
πέρα από την εποχή που γράφτηκε, κάνοντάς το αιώνιο
απόκτημα του παγκόσμιου πολιτισμού. Σε ένα ιστορικό μυ-
θιστόρημα χρειάζεται περίσσια προσοχή. Αναπαράσταση
εποχής χωρίς ομφαλόψυχους εθνικισμούς και δαιμονοποί-
ηση των αντιπάλων, όπως τονίζει και ο συγγραφέας. Κατά
τη γνώμη μου, ο Ισίδωρος Ζουργός εκπλήρωσε την απο-
στολή του με τον καλύτερο τρόπο. Το πνεύμα του μυθιστο-
ρήματος πετά πάνω από μικρόψυχες σκοπιμότητες και
αγκαλιάζει όλους τους λαούς. Απευθύνεται σε όλους τους
ανθρώπους, όπως οφείλει ένα έργο, που αισιοδοξεί να απο-
τελέσει ένα ακόμη λιθαράκι στο γερό οικοδόμημα της λο-
γοτεχνίας.

Κλείνοντας, θα ήθελα να επισημάνω ότι το εν λόγω έργο
δεν εξαντλήθηκε με το παρόν εγχείρημα, καθώς ένα μυθι-
στόρημα παρέχει πλούσιο υλικό προς κρίση και ανάλυση.
Θα μπορούσε να γραφτεί ολόκληρο βιβλίο πάνω σ’ αυτό. Ελ-
πίζω η προσπάθειά μου να μην αδίκησε το έργο, αλλά να

228

δια-κριτικές ματιές στη λογοτεχνική έκφραση



συνετέλεσε, ώστε να πάρετε μια έστω μικρή γεύση της πλη-
θωρικότητας και της μεστότητας αυτού του εξαίσιου μυθι-
στορήματος.

229

Ισίδωρος Ζουργός



Η αξιοποίηση των θέσεων και των χώρων
της πόλης από τον Ονορέ Ντε Μπαλζάκ
της Μαρίας Λιλιμπάκη-Σπυροπούλου

Η βράβευση το 2014 του Πατρίκ Μοντιανό, ενός ακόμα
Γάλλου συγγραφέα με βραβείο Νόμπελ λογοτεχνίας, μου
προκάλεσε την επιθυμία να επανασκύψω σε συμπατριώτες
του συγγραφείς που άφησαν σημαντικό έργο και προκάλε-
σαν ποικίλες κριτικές.

Ο λόγος γι’ αυτό; Γιατί στην πραγματικότητα υπάρχουν
κι άλλες φωνές, αυτές από το παρελθόν που διεκδικούν την
προσοχή μας. Γιατί οφείλουμε κατά διαστήματα, παράλληλα
με τη σύγχρονη δημιουργία, να επαναφέρουμε την προσοχή
μας σε κλασσικούς συγγραφείς που αποτέλεσαν τη βάση και
προπαιδεία σ’ ό,τι ακολούθησε. Δεν υπάρχει καλή και κακή
λογοτεχνία, ούτε αποτελεί κριτήριο η ποσότητα του έργου
ενός συγγραφέα, έργα όμως που έλαμψαν κάποια στιγμή ή
ακόμα επανήλθαν κατά εποχές και προώθησαν το λόγο, δεν
μπορούν να αγνοούνται.

Γιατί όμως ο Oνορέ ντε Μπαλζάκ1; Γιατί πέραν των προ-
αναφερόμενων, ο Μπαλζάκ αποτυπώνει την πόλη του Πα-
ρισιού αλλά και άλλες επαρχιακές πόλεις της εποχής αναφο-
ράς του. Γιατί τέλος εκεί στα κλασσικά και κοινότυπα, ανα-
κάλυψα μικρά διαμαντάκια-πληροφορίες για το χώρο. Από
το πληθωρικό έργο του συγγραφέα, που εντάσσεται στα
όρια του καλλιτεχνικού κινήματος του ρεαλισμού, τρία ήταν

230



τα έργα που αποτέλεσαν το πεδίο της έρευνας:
α) «Το ελιξίριο της μακροζωίας» (εκδ. Μελάνι, 2009, μτφ.

Έφη Κορομηλά)
β) «Ευγενία Γκραντέ» (εκδ. Θεμέλιο, 2001, μτφ. Διονυσία

Μπιτζιλέκη)
γ) «Ο εξάδελφος Πόνς» (εκδ.  Πάπυρος, 1996, μτφ. Κ. Θε-

οφάνους),

Το «ελιξίριο της μακροζωίας»2 αφορά μια φανταστική
ιστορία, με ήρωες ακραίους και με κυρίαρχα τα ένστικτα:
Σουρεαλιστική ιστορία, με τις περιγραφές του εσωτερικού
χώρου να επιτείνουν το παράλογο.

Ξεκινάει από την λεπτομερή περιγραφή του μεγάρου
που φέρει υπόγειο όπου φυλάσσονται θησαυροί, με τους
θαμώνες σε ευθυμία και τις οπλές των αλόγων να ηχούν,
προκειμένου να προβάλλει την πολυτέλεια και τον πλούτο.
Στη μετάβαση από τον κοινωνικό στον ιδιωτικό χώρο η
ατμόσφαιρα γίνεται σκοτεινή, ο ήρωας προχωρεί στο ημί-
φως της γαλαρίας κι από κει στην ατμόσφαιρα θανάτου που
είναι φορτισμένη με συμβολισμούς.

Σε έντονη αντίθεση με την απαστράπτουσα προηγού-
μενη ατμόσφαιρα, το διαμέρισμα όπου κείται ο ετοιμοθάνα-
τος περιγράφεται δυσανάλογα ψηλοτάβανο, με βαριά ατμό-
σφαιρα και υγρασία, χαμηλό φωτισμό, σβηστό τζάκι, παλιές
ταπετσαρίες και πανάρχαια έπιπλα γοτθικού ρυθμού. Τις δύο
αυτές έντονες περιγραφές που αντιστοιχούν στις βασικές
θέσεις εξέλιξης του μεταφυσικού δράματος, ακολουθεί η
μακρά διάρκεια μιας ολόκληρης ζωής που εστιάζει στο κα-
ταληκτικό και διαστροφικό φινάλε της αντίθεσης καλού-
κακού όπου και η περιγραφή χαρακτηριστικού μνημείου3:
του παλιού τεμένους μονής που περιγράφεται ως ένα υπέ-
ροχο οικοδόμημα, χτισμένο από τους Μαυριτανούς και του
οποίου οι θόλοι “άκουγαν” το όνομα του Χριστού που είχε
αντικαταστήσει το όνομα του Αλλάχ. Οι μαύρες αψίδες, οι

231

Ονόρε Ντε Μπαλζάκ



κίονες και τα κιονόκρανα, τα βαθιά παρεκκλήσια που άστρα-
φταν απ’ το χρυσάφι και το ασήμι, οι στοές, οι δαντελωτοί
διάκοσμοι των Σαρακηνών, τα πιο λεπτά χαρακτηριστικά
μιας ντελικάτης γλυπτικής «διαγράφονταν μέσα στο άπλετο
φως... Η λαμπρότητα των χρυσών καντηλιών, των ασημέ-
νιων πολυελαίων, των λάβαρων και των ταμάτων συνοδευό-
ταν από τους αναμμένους πυρσούς» εισάγοντας όχι σε κά-
ποια μεγαλοσύνη, όπως θα περίμενε κάποιος, αλλά σε πρά-
ξη που ένας θρησκευόμενος αναγνώστης θα μπορούσε να
θεωρήσει ασέβεια και τιμωρία. Έτσι με τη χρήση του χώρου
και του κατάλληλου εξοπλισμού αποδίδει τις αντιθέσεις, τα
άκρα, το τέλος των δοξασιών και των καθοδηγούμενων τε-
λετών, την άρνηση του πλήθους που χειραγωγείται, την ύ-
βριν ενός κόσμου που άγεται και φέρεται.

Η υπόθεση του έργου με τίτλο «Ευγενία Γκραντέ» είναι
λίγο ως πολύ γνωστή και αποτυπώνει την αυταρχικότητα και
την αδιαλλαξία, τη φιλαργυρία και το συμφέρον απέναντι
σε αισθήματα σταθερά και άδολα.

Το σπίτι της ομώνυμης ηρωίδας στο Σωμύρ, σπίτι χωρίς
ήλιο, χωρίς θαλπωρή, πάντα πνιγμένο στη σκιά, απεικονίζει
την ίδια της τη ζωή. Το σπίτι των ηρώων προβάλλει εσω-
στρεφές, με ατμόσφαιρα που ανακαλεί μνήμες και ονειρο-
πολήσεις, τεκμήριο της ηθελημένης αποξένωσης. Ο συγγρα-
φέας από την εισαγωγή ήδη του μυθιστορήματος προσδιο-
ρίζει την πόλη ως επαρχιακή και χαρακτηρίζει το σπίτι, μάρ-
τυρα της ιστορίας τριών αιώνων, μελαγχολικό. Σαν προοίμιο
της μη αισιόδοξης ιστορίας που θα ακολουθήσει, περιγρά-
φει το δρόμο πρόσβασης στο σπίτι, έρημο και δύσβατο, την
πόρτα εισόδου, παλιά και βαριά, με σάπιες ξυλοδεσιές και
μαυρισμένο διάκοσμο, έτσι ώστε να θέσει σε αρμόνια το πε-
ριβάλλον με το χαρακτήρα της ηρωίδας. Οι κοντινές χρήσεις
είναι χοντροφτιαγμένα εργαστήρια με τις πλέον συμβατικές
λειτουργίες. Σκιαγραφεί έτσι τα απαραίτητα και βασικών

232

δια-κριτικές ματιές στη λογοτεχνική έκφραση



αναγκών για την κλειστή και μονότονη ζωή της μικρής
πόλης κελύφη, αποδίδοντας την ασφυκτική οικογενειακή
κατάσταση των ηρώων. Αποτυπώνει τον χώρο της γειτονιάς
για να εκφράσει τον κοινωνικό έλεγχο των κατοίκων της. Αν
και προαναγγέλλει ότι η πλήρης περιγραφή θα συνοδεύει
τα γεγονότα, η αρχική περιγραφή του σπιτιού είναι σφαιρική
και ολοκληρωμένη4.

Ίσως η σχολαστικότητα του συγγραφέα τον οδηγεί σε
υπερβολές, αποδίδει ωστόσο με τον τρόπο αυτό το περι-
βάλλον των ηρώων, δηλαδή την παλαιότητα, την εγκατάλει-
ψη, την απουσία συντήρησης, τη φιλαργυρία του ιδιοκτήτη.
Τίποτα δεν παραλείπει, μιλώντας για τα αρχιτεκτονικά μέλη,
την αυλόπορτα, τα πατώματα, τα κιγκλιδώματα, τα δωμάτια,
τα χάλκινα πολύφωτα, τα κουφώματα. Το ημίφως, η υγρασία
και τα λιγοστά κηροπήγια επιτείνουν την αρχική εικόνα, δί-
νουν έμφαση στην υφισταμένη κατάσταση, λειτουργώντας
σαν το επίθετο στο ουσιαστικό της πρότασης. Η αναλυτική
περιγραφή συσπειρώνει τις εντυπώσεις και δίνει μια εσω-
στρεφή αλλά και κουραστική εικόνα που αποβαίνει θα λέ-
γαμε σε βάρος του έργου. Οι οικονομικές δοσοληψίες, οι
ακρότητες στις διεκδικήσεις, οι μηχανορραφίες, η δραμα-
τική και αδιέξοδη έκβαση της εξέλιξης του έργου δεν καλ-
λιεργούν πλέον δυνατότητες για περαιτέρω περιγραφές, δεν
απαιτούν τίποτα εκτός από διαλόγους, κινήσεις και μονοσή-
μαντες αποφάσεις. Σε ποιους χώρους, ποιο περιβάλλον;
Ελάχιστα απασχολεί πλέον τον συγγραφέα.

Στο έργο «Ο εξάδελφος Πόνς»5 ο συγγραφέας, εισάγει
το κεντρικό πρόσωπο-ήρωα (Πόνς), τον τόπο (πόλη του Πα-
ρισιού) και τη θέση (Βουλεβάρτο Ιταλών). Ο ήρωας εμφανί-
ζεται ως looser, άνθρωπος για λύπηση μπροστά στα αρπα-
κτικά που με άπειρες ίντριγκες τελικά επικρατούν, και πετυ-
χαίνουν τον θρίαμβο του κακού.

O Μπαλζάκ δεν επιδιώκει να ανυψώσει τον ήρωά του,

233

Ονόρε Ντε Μπαλζάκ



αντίθετα τον αφήνει να καταποντιστεί έχοντας επίγνωση της
κατάστασης, αφού έχει μάταια επιχειρήσει να καταστρώσει
την αντίστασή του. Ο ανθρώπινος περίγυρος6 αυτός που τον
κυνηγά και τον εκμεταλλεύεται, εκφράζει τα ανθρώπινα
πάθη, τις ενορχηστρωμένες ενέργειες για τη ληστεία ενός
ευαίσθητου ανθρώπου και αποτελεί την τοιχογραφία της
κοινωνίας. Άυλος ήρωας παραμένει σ’ όλο το έργο η συλ-
λογή του Πόνς.

Συχνές είναι οι περιγραφές των έργων τέχνης, η συγκρι-
τική τους ένταξη, η άποψη ότι η αξία του συλλέκτη συνίστα-
ται στο να προπορεύεται της μόδας. Η αναφορά του
συγγραφέα στα έργα τέχνης δεν γίνεται μόνο για τις ανάγκες
του έργου, με τη συλλογή να λειτουργεί ως δείγμα γνώσης
και καλαισθησίας. Με τον τρόπο του υποστηρίζει ότι έργα
αξίας των προηγούμενων αιώνων αποδεικνύουν τα καλλι-
τεχνικά αισθητήρια μερίδας των κατοίκων, τόσο για τις ει-
καστικές τέχνες όσο και για το θέατρο, τη μουσική, το χορό,
τεκμηριώνοντας, θα λέγαμε, την άποψη που θέλει το Παρίσι
έδρα των τεχνών. Παρατηρεί ωστόσο, στο πλαίσιο κοινωνι-
κής κριτικής, ότι μερίδα των οικογενειών δεν σέβονται διό-
λου τις τέχνες, προσκυνούν το πρακτικό αποτέλεσμα κι
εκτιμούν μόνο εκείνα που είχαν κατακτήσει στα 18307: πε-
ριουσίες και υψηλές κοινωνικές σχέσεις8.

Καθώς το έργο εκτυλίσσεται στο Παρίσι, η πόλη και ο
αστικός ιστός γίνεται το θέατρο εξέλιξης της ιστορίας. Οι χώ-
ροι όπου διαδραματίζονται οι κύριες σκηνές έχουν συγκε-
κριμένη χρήση, πρόκειται για ένα θέατρο, πλούσιες κατοι-
κίες, κάποια φτωχικά σπίτια (όπως του Πόνς). Επιχειρείται
ανάλυση της αρχιτεκτονικής του θεάτρου όπου απαριθμώ-
νται η κεντρική αίθουσα, το φουαγιέ και ένας υπόγειος δρό-
μος που οδηγούσε από το εξωτερικό του θεάτρου στην ορ-
χήστρα. Περιγράφει με λεπτομέρειες τους χώρους κατοίκη-
σης και εργασίας, ως αντανάκλαση των ηρώων-χρηστών.

234

δια-κριτικές ματιές στη λογοτεχνική έκφραση



Αναφέρεται στους χώρους που αντιστοιχούν σε κάθε αν-
θρώπινο τύπο9 και ερευνά το ιστορικό τους.

Οι κατοικίες είναι ανάλογες της κοινωνικής επιτυχίας των
προσώπων και ειδικά: Ο ταπεινός ήρωας συγκατοικεί και
μοιράζεται εξίσου το νοίκι ενός πολύ άνισα χωρισμένου δια-
μερίσματος που βρίσκεται σ’ ένα σιωπηλό σπίτι στην ήσυχη
οδό Νορμανδίας10 στο Μαραί11. Ανάλογη του προηγούμε-
νου12 η κατοικία ενός Εβραίου κουρελή που μένει σε σοφίτα
με δύο φτωχικά επιπλωμένα δωμάτια και παντζούρια από
λαμαρίνα. Ως παρένθετη σκηνή ο χώρος της χαρτορίχτρας
και όλος ο εξοπλισμός της όπως η πράσινη φθαρμένη τσόχα,
η πολυχρησιμοποιημένη πολυθρόνα, τα βαλσαμωμένα ζώα
κλπ. Σε αντίθεση παρουσιάζεται η περιουσία του προέδρου
του δικαστηρίου, το αστικό διαμέρισμά του, το κτήμα με τον
πύργο και το γύρω πάρκο που συνολικά του αποδίδει αξιο-
σέβαστη παρουσία, αντίστοιχη του αξιώματός του. Ανατέ-
μνει ένα τυπικό αστικό σπίτι13 που το απαρτίζουν μικρό
«σαλονάκι» ανάμεσα στο μεγάλο σαλόνι και την κρεβατο-
κάμαρα. Η απαραίτητη συλλογή14 και ο μουσειακός χώρος
της τοποθετούνται στην ανάλογη σάλα, στο παλιό σανιδό-
στρωτο λευκόχρυσο σαλόνι κατασκευασμένο από τους αρ-
χιτέκτονες που χρησιμοποιούσαν οι Γάλλοι ευγενείς15, με
τους 67 πίνακες στους 4 τοίχους.

Συσχετίζοντας τον τύπο και τον χώρο των ανθρώπων,
δεν παραλείπει να περιγράψει ένα ιατρείο16 που συμπερι-
λαμβάνει και σπίτι σε ένα χώρο που είναι ισόγειος, ψυχρός,
με δωμάτιο στραμμένο στην αυλή, με επίπλωση προερχό-
μενη από το πατρικό νοικοκυριό, περιγραφή υπαινικτική της
αθλιότητας του χρήστη. Ανάλογο και το επισφαλές περιβάλ-
λον του υποδικηγόρου17. Η προφύλαξη της πόρτας του δια-
μερίσματός του με κάγκελα και μεντεσέδες, οι μαντεμένιοι
πυροστάτες, τα λαμαρινένια καντηλέρια είναι στοιχεία σε
αρμονία με τον ένοικο υποδικηόρο που είναι άνθρωπος

235

Ονόρε Ντε Μπαλζάκ



ύποπτος, κατεργάρης, ένας «κλητήρας 3ης τάξης». Σχολιά-
ζοντας τον τύπο του νεόπλουτου, ενός προσώπου αμφισβη-
τούμενου που κατοικεί σε πολυτελέστατο διαμέρισμα δια-
κοσμημένο για να παραθέτει δείπνα σε διασημότητες, ο
Μπαλζάκ θεωρεί ότι κανείς δεν τον παίρνει στα σοβαρά.

Για το καθεστώς λειτουργίας των καταστημάτων υποδει-
κνύει το συμβόλαιο μίσθωσης, την αλλαγή χρήσης, δευτε-
ρεύοντες χώρους, όπως την κουζίνα στο πισωμάγαζο, και
την επέκταση ενοικίασης σε άλλους χώρους, όπως στο μεσο-
πάτωμα.

Για να αποδώσει το σκηνικό του κυρίως δράματος αλλά
και την αντιστοιχία ηρώων και περιβάλλοντος, περιγράφει
με λεπτομέρειες όχι μόνο το σπίτι -κτίσμα μεταξύ αυλής και
κήπου-, αλλά και την οδό και τη συνοικία που βρίσκεται, πα-
ρομοιάζοντάς την με αντίστοιχη θέση στην «επαρχία»: Πε-
ριγράφει τη συνοικία που έχει ησυχία έως ερημιά, χορτα-
ριασμένα πεδία και σπίτια από την εποχή του Ερρίκου Δ18.
Αναφέρει την οδό Νορμανδίας λέγοντας ότι είναι ένας από
εκείνους τους παλιούς δρόμους με σκαμμένο το οδόστρω-
μα όπου η Δημαρχία του Παρισιού δεν έχει ακόμα τοποθε-
τήσει μεγάλες βρύσες και όπου σε ένα μαύρο ρυάκι κυλάνε
με δυσκολία τα ακάθαρτα νερά όλων των σπιτιών που φιλ-
τράρονται κάτω από το πλακόστρωτο και παράγουν εκείνη
τη «χαρακτηριστική παρισινή λάσπη».

Αναλύει τον δημόσιο χώρο, διακρίνει τα κτίρια της υπαί-
θρου από τα αστικά και γενικά παραδίδει σημαντικά στοι-
χεία που αφορούν την οικιστική κατάσταση της εποχής του.

Από τα πιο σημαντικά στοιχεία ανάμεσα στις πολλές οι-
κιστικές πληροφορίες που μας παραδίδει ο Μπαλζάκ, ανα-
φέρεται στην εποχή του Ερρίκου Δ’, εποχή που όπως γράφει,
σχηματίζονταν οι συνοικίες με δρόμους που ο καθένας
έφερε το όνομα μιας επαρχίας και στο κέντρο της βρισκόταν
πλατεία αφιερωμένη στη Γαλλία. Ενδιαφέρουσα για την ι-

236

δια-κριτικές ματιές στη λογοτεχνική έκφραση



στορία δημιουργίας της πόλης, είναι η άποψη του συγγρα-
φέα ότι η ιδέα της συνοικίας στην Ευρώπη ήταν επανάληψη
αυτού του σχεδίου!

Αξίζει να σημειώσουμε την τεχνική του συγγραφέα: πη-
γαίνοντας από τη οδό Νορμανδίας στην οδό Ρισελιέ βαδίζει
σε συγκεκριμένες οδούς, ωθώντας τον αναγνώστη να ακο-
λουθήσει νοερά τη διαδρομή.

Για μια ακόμα γειτονιά19 που σήμερα θα χαρακτηρίζαμε
γραφική ως απομεινάρι της προβιομηχανικής εποχής, δίνει
πλήρη και άρτια περιγραφή. Στα παλιά σπίτια, που κατοικού-
σαν οι μικροαστοί του παρελθόντος, την είσοδο πλαισίωνε
μια δενδροστοιχία. Στο ισόγειο απ’ τη μια μεριά βρισκόταν
το διαμέρισμα του θυρωρού, ενώ μαγαζιά, εργαστήρια και
αποθήκες απλώνονταν σε μια μικρή εσωτερική αυλή όπου
και η σκάλα ανόδου.

Περιγράφει τα παρισινά νεκροταφεία20 όπου συναντώ-
νται όλα τα πολυδάπανα μνημεία, η πολυτέλεια και η μαται-
ότητα. Ο συγγραφέας υποστηρίζει ότι η γλυπτική των τάφων
υλοποιεί μια μεγάλη ιδέα και συνάμα εκφράζει ένα ανθρώ-
πινο γεγονός, ενώ σε ατμόσφαιρα μεταφυσική σημειώνει ότι
τα «πνεύματα που αναπαριστώνται με τους αναμμένους
πυρσούς, φωτίζουν τον πίνακα των λαθών και της πλάνης
των νεκρών δείχνοντάς τους το δρόμο προς το θάνατο».

Αξιόλογος είναι ο αναλυτικός σχολιασμός και η τακτική
επανάληψη στον τρόπο δημιουργίας και τη διαδικασία πα-
ραγωγής του χώρου, στην απόκτηση περιουσίας, στα οικο-
νομικά στοιχεία, στα συμβόλαια, στα κληρονομικά θέματα,
στη λειτουργία του ιδιοκτησιακού καθεστώτος. Έτσι η κα-
τοικία μαζί με τα παραρτήματα σχηματίζει ένα οικοδομικό
συγκρότημα που μπορεί να προέρχεται από γονική κληρο-
νομιά, στη μέση του τοπίου (υπαίθρου), ενώ οι βοσκότοποι21

που βρίσκονται κοντά στα όρια κτήματος θα μπορούσαν με
την αγορά τους να αποτελέσουν επέκταση ήδη υπάρχοντος

237

Ονόρε Ντε Μπαλζάκ



κτήματος και επένδυση για τον ιδιοκτήτη22.
Kαταγράφει λεπτομερώς την περιουσία23, τον τύπο της

ιδιοκτησίας, την έκταση, τα μορφολογικά χαρακτηριστικά,
τη χρήση, την αξία, την οικονομική διαχείριση, τις υποθήκες.
Επισημαίνει ότι η μεγάλη περιουσία αποτελούσε «χρυσό
μανδύα»24 για τις πράξεις και το χαρακτήρα του ιδιοκτήτη.

Σημειακά θίγει ζητήματα αξιοποίησης της γης και εκμε-
τάλλευσης των καλλιεργητών της αλλά και θέματα κτηματι-
κής διαχείρισης, όπως π.χ. τη δυνατότητα κατάτμησης και
επιλογής πώλησης της γης σε κλήρους ή συνολικά25. Με τε-
χνοκρατικούς όρους περιγράφει την αξία και την απόδοση
των κτημάτων αλλά και των επιχειρήσεων, καθώς και της
κάθε κληρονομιάς, στοιχεία διαφωτιστικά για τα ισχύοντα
της εποχής, η εμμονή ωστόσο που παρατηρείται σημειακά
αποβαίνει σε βάρος της αμιγούς λογοτεχνικής αξίας των
έργων.

Πώς λοιπόν θα μπορούσε να σκιαγραφήσει κάποιος το
ρόλο των θέσεων και των χώρων της πόλης στο έργο του
Ονορέ Ντε Μπαλζάκ μετά την προσέγγιση που προηγήθηκε;
Ειδικότερα πώς αντιλαμβάνεται τον χώρο, πώς τον περιγρά-
φει, πώς τον αξιοποιεί, τι πληροφορίες δίνει ο συγγραφέας;

Ο Μπαλζάκ αποτυπώνει και περιγράφει το χώρο στα
έργα του κατ’ αρχήν ως στοιχείο που βοηθά στην κατανόη-
ση της εξέλιξης της υπόθεσης, αλλά και ως μέσο για να εκ-
φράσει και να περιγράψει καταστάσεις. Με τη χρήση του
χώρου αποδίδει τις αντιθέσεις, τις δοξασίες, τις ιδεοληψίες
και με την περιγραφή του επιτείνει τους χαρακτήρες των
ηρώων.

Ο συγγραφέας επικουρούμενος από τις αναφορές στο
χώρο και στο πλαίσιο του συγγραφικού του ύφους δημιουρ-
γεί ένα κατά το δυνατόν ρεαλιστικό περιβάλλον. Με αυτόν
τον τρόπο καταφέρνει να δώσει έμφαση και χρώμα στις φά-
σεις της ιστορίας αντανακλώντας ταυτόχρονα το γεγονός

238

δια-κριτικές ματιές στη λογοτεχνική έκφραση



ότι έχει επίγνωση της αξίας των θέσεων και των κελυφών. Οι
περιγραφές είναι λεπτομερείς, όπως όταν αποβλέπουν στην
προβολή της πολυτέλειας ή στην καταδίκη της μιζέριας.
Αδυνατούν όμως να εμβαθύνουν στα συναισθήματα που
τυχόν ανακαλούν. Έτσι ο χώρος δεν αποτελεί οργανικό συ-
στατικό, αλλά το πλαίσιο για το συμβάν. Είναι μέρος της πλη-
ροφορίας, χρήσιμο βέβαια για ειδικούς και μη, αλλά χωρίς
να αποπνέει κάτι από μόνος του.

Αν επιχειρούσαμε την σύγκριση με τον κορυφαίο ομό-
τεχνό του Βίκτωρα Ουγκώ, σύγχρονό του σχεδόν και εκπρό-
σωπο του κινήματος του ρομαντισμού, μέσα από σχόλιο του
Πατρίκ Μοντιανό που περιλαμβάνεται στο έργο του «Ντόρα
Μπρούντερ», θα κατανοούσαμε τη διαφορά και την υπε-
ροχή του Ουγκώ. Γράφει λοιπόν ο Π. Μοντιανό ότι διαβάζο-
ντας το 5ο και 6ο βιβλίο των Αθλίων26, όπου ο συγγραφέας
περιγράφει τη νυχτερινή πορεία του Γιάννη Αγιάννη και της
Κοζέτ μέσα στο Παρίσι, ξάφνου έχει μια αίσθηση ιλίγγου, λες
κι οι ήρωες για να ξεφύγουν ρίχνονται στο κενό: μέχρι εκείνο
το σημείο διασχίζουν αληθινούς δρόμους του πραγματικού
Παρισιού και απότομα ξεπροβάλλουν στη συνοικία ενός
φανταστικού Παρισιού... Αυτή η πρόκληση συναισθήματος
και η αίσθηση συμμετοχής δεν είναι ορατή στον Μπαλζάκ.
Η κατ’ αρχήν πρόθεση δεν τεκμηριώνει και τη δυνατότητα
να αξιοποιηθεί στο έπακρο η παρατήρηση και η περιγραφή.
Η πόλη και ο αστικός ιστός λειτουργούν ως υπόβαθρο της
υπόθεσης. Συχνά η σχολαστικότητα στις καταγραφές στην
προσπάθεια να αποδώσει το περιβάλλον των ηρώων τον
οδηγεί σε υπερβολές. Ωστόσο είναι αξιοθαύμαστο το πόσο
αυτή η υπερβολή εναρμονίζεται με το περιεχόμενο στο σου-
ρεαλιστικό «Ελιξίριο της μακροζωίας». Στις περιγραφές της
μικρής κλίμακας αποκτούμε γνώση των κατοικιών, της οικο-
νομίας των χώρων, της λειτουργικότητάς τους, έως και του
διακόσμου τους και των έργων τέχνης.

239

Ονόρε Ντε Μπαλζάκ



Ιδιαίτερα ενδιαφέρουσα για την ιστορία της πόλης η
αναφορά στην ιδέα και τη δημιουργία της συνοικίας στην
Ευρώπη.

Ενδιαφέρουσα και χρήσιμη ταυτόχρονα είναι η συχνή
αναφορά στα οικονομικά στοιχεία όπως είναι τα συμβόλαια,
οι υποθήκες, οι κληρονομιές. Kαταγράφει λεπτομερώς την
περιουσία των ηρώων, τα χαρακτηριστικά της και κάθε οι-
κονομικό προγραμματισμό. Σημειακά θίγει ζητήματα αξιο-
ποίησης της γης, θέματα κτηματικής διαχείρισης καθώς και
σχέσεων μεταξύ καλλιεργητών και ιδιοκτητών. Η αξία και η
απόδοση των κτημάτων και των επιχειρήσεων συνιστούν
πληροφορίες διαφωτιστικές για τα ισχύοντα της εποχής, η
εμμονή ωστόσο που σημειακά παρατηρείται ανταγωνίζεται
την λογοτεχνική αξία των έργων.

υποσημειώσεις
1 Ο συσχετισμός των δύο αυτών συγγραφέων δεν έχει να κάνει μόνο με
το γεγονός της κοινής τους καταγωγής, αλλά και με τις πυκνές αναφορές
τους στο χώρο και την πόλη.
2 Εξώφυλλο βιβλίου: Σ΄ αυτή τη «μαύρη» νουβέλα ο Μπαλζάκ (1799 -
1850) συνδυάζει δύο από τους πιο γνωστούς και δημοφιλείς θρύλους
του δυτικο-ευρωπαϊκού φαντασιακού: το ελιξίριο της ζωής και το
πρόσωπο του Δον Ζουάν... Ο συγγραφέας δίνει τη δική του εκδοχή
δημιουργώντας ένα έργο πρωτότυπο και διασκεδαστικό μέσα στη
μακαβριότητά του.
3 Α / σ. 59.
4 Β / σ. 20.
5 Αναφέρεται στο 1844.
6 Τα διάφορα πρόσωπα που στην εξέλιξη παίζουν ρόλο και το
διάγραμμα σχέσεων στο σύνολό του ονομάζει ο συγγραφέας «αστικό
στερέωμα» και για τον Πονς (Γ / σ. 35) είναι η οικογένειά του.
7 Γ / σ. 167.

240

δια-κριτικές ματιές στη λογοτεχνική έκφραση



8 «Σε μια εποχή που η εμφάνιση είναι παντοδύναμη και όπου οι
δήμαρχοι του Παρισιού επιχρυσώνουν τους φανοστάτες της πλατείας
Ομονοίας για να παρηγορήσουν το φτωχό και να τον κάνουν να πιστέψει
ότι είναι πλούσιος πολίτης».
9 Όπως του υποδικηγόρου, ενός Εβραίου εμπόρου, ενός δικαστικού κλπ.
10 Γ / σ. 28.
11 Το Μαραί είχε αποκτήσει την υπερβολική φήμη του τον 19ο αιώνα και
την ανέκτησε τις τελευταίες δεκαετίες του 20ου αι.
12 Γ / σ. 139.
13 Γ / σ. 39.
14 Πίνακες, μπουφέδες, αγάλματα, τραπεζάκια από έβενο, φίλντισι,
πορσελάνη κλπ.
15 Με διαστάσεις 20 πόδια πλάτος επί 30 πόδ. μήκος και 13 πόδ. ύψος.
16 Γ / σ. 167.
17 Γ / σ. 180.
18 12ος/1553 - 5ος/ 1610.
19 Γ / σ. 313-6.
20 Γ / σ. 297.
21 Γ / σ. 247.
22 Διαδικασίες και πρακτικές γνωστές και σήμερα.
23 Β / σ. 12.
24 “Ξέπλυμα” θα το λέγαμε σήμερα.
25 Β / σ. 19.
26 «Μπορεί κανείς να ακολουθήσει πάνω στο χάρτη μέρος της διαδρομής
τους... Πλησιάζουν το Σηκουάνα... Μόλις ο Γιάννης Αγιάννης πατά το
πόδι του στη δεξιά όχθη έχει την αίσθηση ότι σκοτεινές σιλουέτες
προχωρούν πάνω στη γέφυρα...»

241

Ονόρε Ντε Μπαλζάκ



Εουτζένιο Μοντάλε, Mottetti:
Σημασιολογικές και λογοτεχνικές επισημάνσεις
με βάση τις αρχές της Ερμητικής Θεωρίας
της Σοφίας Σκλείδα

Περίληψη
H μελέτη επιχειρεί τη συνοπτική μελέτη και σημασιολο-

γική προσέγγιση ορισμένων ερωτικών ποιημάτων (Mottetti)
του Μοντάλε, με βάση της αρχές της Ερμητικής Θεωρίας,
που όπως είναι γνωστό, επηρέασαν σε μεγάλο ποσοστό το
ποιητικό του έργο. Σήμερα είναι ευρύτερα γνωστό πως στην
ιταλική ποιητική σκηνή του εικοστού αιώνα το έργο του Εου-
τζένιο Μοντάλε καταλαμβάνει προεξάρχουσα θέση. Θα
μπορούσαμε να πούμε ότι εκπροσωπεί τη φιλοσοφική-λο-
γοτεχνική παράδοση σχεδόν μισού αιώνα. Η ποίηση του
Μοντάλε, επηρεάστηκε σημαντικά από τα έργα των καλλι-
τεχνικών και λογοτεχνικών ρευμάτων που επικράτησαν
στην ευρωπαϊκή ήπειρο ανάμεσα στην τελευταία πενταετία
του δέκατου ένατου αιώνα και το πρώτο τέταρτο του εικο-
στού. Είναι ομόφωνα αποδεκτό ότι ο Μοντάλε εμφανίζεται
ως ο σπουδαιότερος εκπρόσωπος του ερμητισμού. Ο ερμη-
τισμός αυτός αναζητά το εσωτερικό εγώ, την ίδια την
ύπαρξη, η οποία πολλές φορές φτάνει στα όρια της αρνητι-
κότητας και στερείται την παρηγοριά της ελπίδας.

1. Εισαγωγή
Τα Mottetti γράφτηκαν μεταξύ 1934 (Ι-ΙΙ) και 1939 (V) και

242



ανήκουν στην ευρύτερη ποιητική συλλογή «Οι Ευκαιρίες».
Πρόκειται για είκοσι ερωτικά λυρικά ποιήματα, που όπως
λέει ο ίδιος ο ποιητής, στάλθηκαν «με τα φτερά της φαντα-
σίας» σε μια Κλυτία που ζούσε μίλια μακριά. Αυτή, ενώ ήταν
ο παραλήπτης της ποίησής του για πολλά χρόνια, δεν υπήρ-
ξε η μοναδική αναφορά του. Σε άλλα Mottetti απευθύνεται
σε δύο άλλες γυναίκες. Η μία, η οποία πέθανε πολύ νέα από
μια ανίατη ασθένεια, είναι μια φίλη του ποιητή με την οποία
περνούσανε μαζί τα καλοκαίρια, αλλά ο ποιητής ύστερα από
την οριστική τους απομάκρυνση, τη θεωρούσε νεκρή. Η άλ-
λη γυναίκα, η οποία του ενέπνευσε αρκετά ποιήματα, είναι
περουβιανής καταγωγής την οποία ο ποιητής γνώρισε στη
Φλωρεντία το 1929-1930.

Με τον όρο Mottetto δηλώνεται μια μουσική φόρμα της
εκκλησιαστικής μουσικής, που καλλιεργήθηκε από τον ΧΙΙ
αιώνα με διάφορες μορφές. Στη λογοτεχνία σχετίζεται με μια
σύντομη ποιητική σύνθεση, λαϊκού τόνου. Ο Μοντάλε το
χρησιμοποίησε, προσαρμόζοντάς το στις δικές του ανάγκες,
αφαιρώντας του τα λαϊκά στοιχεία, αλλά σεβόμενος τη συ-
ντομία του. Στα Mottetti (ένα μικρό αυτοβιογραφικό μυθι-
στόρημα τα χαρακτηρίζει ο ίδιος ο συγγραφέας τους) είναι
παρούσα η τυπική κατάσταση κάθε λυρικού ποιητή που ζει
εγκλωβισμένος από την απουσία-παρουσία μιας γυναικείας
οπτασίας που βρίσκεται πολύ μακριά. Αυτή η έλλειψη και το
συναισθηματικό κενό έχει προεκτάσεις σε μεγάλο μέρος του
ποιητικού έργου του Μοντάλε και θα μπορούσαμε να πούμε
ότι όλη η ποίησή του αποτελεί ένα μεγάλο ποίημα της απου-
σίας και του χωρισμού (Παστάκας-Παππάς: 85-87).

2. Βασικές Αρχές Ερμητικής Θεωρίας 
Ο Μοντάλε βίωσε κατά κάποιον τρόπο και αφομοίωσε

αρκετά από τα χαρακτηριστικά του ερμητισμού, συνενώ-
νοντάς τα με ιδιαίτερο τρόπο με τους πιο προσωπικούς του

243

Εουτζένιο Μοντάλε



συλλογισμούς. Ο ερμητισμός του Μοντάλε, σχετίζεται με
έναν ατομικό πειραματισμό διευρυμένο και συνειδητό, τόσο
από θεματική, όσο και ψυχολογική άποψη. Τον βασανίζει η
μεταφυσική αγωνία, καθώς διαλέγεται με το χρόνο και με τα
ιστορικά συμβάντα που ερμηνεύουν τις ανθρώπινες τραγω-
δίες.

Το σύνολο της ερμητικής φιλοσοφίας έχει εμφανείς επιρ-
ροές από τον γνωστικισμό και το νεοπλατωνισμό της Ελλη-
νιστικής εποχής και πιστεύεται πως αποδίδει με ολοκληρω-
μένο τρόπο τη σύγχρονη οπτική του κόσμου, ενώ παράλ-
ληλα αποτελεί μία ολοκληρωμένη ανάλυση των νόμων που
τον διέπουν. Οι Επτά Ερμητικές Αρχές, πάνω στις οποίες ολό-
κληρη η Ερμητική Φιλοσοφία βασίζεται, είναι οι ακόλουθες:

• Η αρχή της Πνευματικότητας: αυτή η αρχή εμπεριέχει
την αλήθεια ότι «όλα είναι Νους». Εξηγεί ότι το Όλον είναι
Πνεύμα το οποίο καθαυτό είναι ακατάληπτο, αλλά το οποίο
μπορεί να θεωρείται και να εκφράζεται σαν οικουμενικό, ως
ζωντανός νους. Επίσης, εξηγεί ότι όλος ο φαινόμενος κό-
σμος ή σύμπαν είναι απλά μια Νοητική Δημιουργία, η οποία
υπόκειται στους Νόμους των Δημιουργημένων Πραγμάτων,
και ότι το σύμπαν έχει τη δική του ύπαρξη στο νου.

• Η αρχή της Ανταπόκρισης: εμπεριέχει την αλήθεια ότι
υπάρχει πάντα ανταπόκριση ανάμεσα στους νόμους και τα
φαινόμενα των διαφόρων επιπέδων της ύπαρξης και της
ζωής. Αυτή η αρχή έχει συμπαντική εφαρμογή και εκδηλώ-
νεται, στα διαφορετικά πεδία του υλικού, νοητικού, και πνευ-
ματικού σύμπαντος. Είναι ένας Οικουμενικός Νόμος.

• Η αρχή της Δόνησης: όλα είναι σε κίνηση, όλα δονού-
νται, τίποτα δε μένει ακίνητο, γεγονότα τα οποία η σύγχρονη
επιστήμη επικυρώνει, και τα οποία κάθε νέα επιστημονική
ανακάλυψη αναμένεται να επαληθεύσει.

• H αρχή της Πολικότητας: εξηγεί ότι σε όλα υπάρχουν
δύο πόλοι, ή δύο αντίθετες απόψεις, και ότι “τα αντίθετα”

244

δια-κριτικές ματιές στη λογοτεχνική έκφραση



είναι στην πραγματικότητα μόνο τα δύο άκρα του ίδιου πρά-
γματος, με πολλούς διαφορετικούς βαθμούς ανάμεσά τους.

• Η αρχή του ρυθμού: σε όλα πράγματα εκδηλώνεται ένα
μερίδιο κίνησης, μια εισροή και εκροή, μια ταλάντευση πίσω
και εμπρός. Υπάρχει πάντα μια δράση και μια αντίδραση, μια
πρόοδος και μια υποχώρηση, μια ανατολή και μια δύση.

• H αρχή της αιτίας και του αποτελέσματος: υπάρχει μια
αιτία για κάθε επίδραση, μια επίδραση από κάθε αιτία. Εξη-
γεί ότι όλα συμβαίνουν σύμφωνα με το Νόμο. Όλες τις εκ-
δηλώσεις είναι μεταξύ αιτίας και αποτελέσματος.

• Η αρχή του γένους: υπάρχει γένος που φανερώνεται σε
όλα. Κάθε αρσενικό περιέχει και το θηλυκό στοιχείο, όπως
κάθε θηλυκό περιέχει και την αρσενική αρχή. Αυτό ισχύει όχι
μόνο στο φυσικό επίπεδο, αλλά και στο διανοητικό και ακό-
μη και το πνευματικό. Καμία δημιουργία, φυσική, διανοητική
ή πνευματική, δεν είναι δυνατή χωρίς αυτήν την αρχή, η
οποία λειτουργεί πάντα στην κατεύθυνση της γέννησης, της
αναγέννησης, και της δημιουργίας.

Οι επτά ερμητικές αρχές στο σύνολό τους αποδίδουν με
πληρότητα την ερμηνεία της δομής του σύμπαντος και των
κοσμικών νόμων, που αν και σε μια γενικότερη (μακροκο-
σμική) οπτική μπορεί να είναι δύσκολο να οριστούν, να ταυ-
τοποιηθούν και να κατανοηθούν, πάραυτα, σε μικροκοσμικό
επίπεδο (άνθρωπος), πιστεύεται ότι όλες αυτές οι αρχές μπο-
ρούν να αποτελέσουν σημαντικά βοηθήματα και εργαλεία
προς την αυτοβελτίωσή μας και την υλοποίηση αυτού που ο-
νομάζουμε γνώθι σεαυτόν (http://greek1.blogspot.gr/2014/
06/blog-post_2.html & http://greek1.blogspot.com/2014/06/
blog-post_2.html).

245

Εουτζένιο Μοντάλε



3. Λογοτεχνικές Επισημάνσεις με βάση τις αρχές της Ερ-
μητικής Θεωρίας 

Μottetti (επιλογή) Ερωτικά Ποιήματα
ΙΙ

Πολλά χρόνια και ένας πιο σκληρός πάνω απ’ την ξένη
λίμνη όπου φλέγονται τα ηλιοβασιλέματα

Πολλά τα χρόνια της προσμονής για τον ποιητή, της ανα-
μονής... Όλα είναι σε κίνηση, όλα δονούνται, τίποτα δε μένει
ακίνητο. Αυτή η έντονη συναισθηματική φόρτιση αποτυπώ-
νεται με τον πιο έκδηλο τρόπο: φλέγονται τα ηλιοβασιλέ-
ματα.

Ύστερα κατέβηκες από τα βουνά για να μου ξαναφέρεις
τον Αϊ-Γιώργη και το Δράκο.

Κάποτε η εικόνα της ποθούσας γυναίκας έρχεσαι πιο
κοντά. Μικραίνει η απόσταση και τότε γίνεται αρωγός, σύμ-
μαχος... Η παρουσία του Αϊ-Γιώργη είναι το διαχρονικό σύμ-
βολο κατά του κακού. Όλα συμβαίνουν σύμφωνα με το
Νόμο. Όλες οι εκδηλώσεις είναι μεταξύ αιτίας και αποτελέ-
σματος.

Να μπορούσα να τους αποτύπωνα πάνω στη σημαία
που κουνιέται στο μαστίγωμα του γραίγου στην καρδιά... Και
για σένα στη δίνη να έμπαινα μιας πίστης, αθάνατος.

Ο γραίγος (vento greco -άνεμος από την Ελλάδα- βορει-
οανατολικός) μαστιγώνει την καρδιά του ποιητή. Η δίνη των
σκέψεων και των ψυχικών συγκρούσεων αντιπαλεύει και
συγκρούεται με τις σταθερές αξίες και τα ιδανικά του. Ο ποι-
ητής οραματίζεται. Πιστεύει πως υπάρχει ανταπόκριση ανά-
μεσα στους νόμους και τα φαινόμενα των διαφόρων επιπέ-
δων της ύπαρξης και της ζωής.

ΙV
Μακριά, μαζί σου ήμουνα όταν ο πατέρας σου μπήκε

στη σκιά και σ΄ άφησε το αντίο του. Ήξερα μέχρι τότε το σα-
ράκι το πρώτο μ΄ έσωσε μόνο γι΄ αυτό: που σε αγνοούσα και

246

δια-κριτικές ματιές στη λογοτεχνική έκφραση



δεν έπρεπε.
Η είδηση του θανάτου του πατέρα της Κλυτίας γεμίζει

θλίψη τον Μοντάλε. Συμπάσχει και διαισθάνεται αυτόν τον
πόνο, αν και από απόσταση. Νιώθει ότι η ζωή του δεν θα είχε
κανένα απολύτως νόημα αν δεν υπήρχε αυτή η γυναίκα.

Μακριά, μαζί σου ήμουνα...
«Τα αντίθετα» είναι στην πραγματικότητα μόνο τα δύο

άκρα του ίδιου πράγματος, της απουσίας-παρουσίας της
αγαπημένης γυναίκας. Η πνευματικότητα της σκέψης και της
νόησης του ποιητή είναι τόσο έντονη που γίνεται σχεδόν
ακατάληπτη, ολική, οικουμενική.

V
Αποχαιρετισμοί, σφυρίγματα στο σκοτάδι, χειρονομίες,

βηξίματα και κατεβασμένα παράθυρα. Ήρθε η ώρα. Ίσως τα
ρομπότ έχουν δίκιο. Καθώς εμφανίζονται από τους διαδρό-
μους περιτοιχισμένα.

Ο ποιητής αποτυπώνει ενορατικά τις σκέψεις του. Τα
ρομπότ -οι κλειστοί στα διαμερίσματά τους άνθρωποι, μα-
ζοποιούνται, απομονώνονται, περιθωριοποιούνται. Ο Μο-
ντάλε επηρεασμένος από την ενορατική φιλοσοφία του
Μπερξόν, θέλει μία γνώση όχι με το λόγο, αλλά με τη διαί-
σθηση και την αποκάλυψη και δεν αναζητά την αλήθεια,
αλλά μια εμπειρία ψυχολογική. Ήδη από τα πρώτα του ποι-
ητικά βήματα ο Μοντάλε εντοπίζει την απουσία συναισθή-
ματος στις διαπροσωπικές σχέσεις.

VI
Η ελπίδα και μόνο να σε ξαναδώ με εγκατέλειπε κι ανα-

ρωτήθηκα αν αυτό που μου κλείνει κάθε έννοια δική σου,
οθόνη προβολής, έχει τα σημάδια του θανάτου ή από το πα-
ρελθόν είναι σ΄ αυτό, αλλά παραμορφωμένη και εφήμερη
μια ανταύγεια δική σου.

O ποιητής είναι φανερό ότι ταλανίζεται από πολλές πα-
ρορμήσεις, επιτακτικές και απτές. Χάνει κάθε ελπίδα να ξα-

247

Εουτζένιο Μοντάλε



ναδεί την αγαπημένη του: Η ελπίδα να σε ξαναδώ με εγκα-
τέλειπε έχει τα σημάδια του θανάτου... παραμορφωμένη και
εφήμερη μια ανταύγεια δική σου...

Η άρνηση και η αρνητικότητα προβάλλουν ως οι κινη-
τήριες δυνάμεις της σκέψης του Μοντάλε. Και η ζωή δεν
είναι τίποτ’ άλλο από μια έρημος. Πρόκειται για έναν κόσμο
και έναν άνθρωπο που δεν έχουν και δε σκοπεύουν να έχουν
μύθους και, ως εκ τούτου, δεν έχουν πλέον λόγο ύπαρξης,
αδρανείς καθώς στέκουν μπρος στη διάλυση και την ανα-
λήθεια. (Stile e Tradizione, riv. II Baretti, 15.1.1925). Τέλος, συ-
νειδητοποιεί την αναπόφευκτη αδυναμία του στην αίσθηση
ενός έρωτα σχεδόν αποστεωμένου μέσα σε μια έρημη ακι-
νησία.

ΙΧ
Η σαύρα που πετάγεται κάτω από το δυνατό μαστίγωμα

στα θεριασμένα χωράφια- Το πανί που κυματίζει και βυθί-
ζεται στο πήδημα του βράχου- Η κανονιά του μεσημεριού
πιο αδύναμη κι απ΄ την καρδιά σου και το χρονόμετρο εάν
ξεφύγει δίχως θόρυβο-...κι ύστερα; Φως αστραπής μάταια
μπορείς ν΄ αλλάξεις σε κάτι πλούσιο και παράξενο. Για άλλο
ήσουνα εσύ.

Οι τέσσερις εικόνες συμβαίνουν διαδοχικά. Οι δύο πρώ-
τες είναι αντίθετες στην κίνηση, ενώ οι δύο άλλες στον ήχο.
Όλα είναι σε κίνηση, όλα δονούνται, τίποτα δε μένει ακίνητο.
Σε όλα εκδηλώνεται ένας ρυθμός, ένα μερίδιο κίνησης, μια
ταλάντευση πίσω και εμπρός. Υπάρχει πάντα μια δράση και
μια αντίδραση, μια πρόοδος και μια υποχώρηση.

ΧΙΙ
Ελευθερώνω το μέτωπό σου από τους πάγους που μά-

ζεψες περνώντας τις συννεφιασμένες κορφές. Έχεις τα φτε-
ρά τσακισμένα από τους κυκλώνες. Πετάγεσαι στον ύπνο
σου.

Μεσημέρι: μεγαλώνει στο περβάζι η νεσπουλιά το μαύ-

248

δια-κριτικές ματιές στη λογοτεχνική έκφραση



ρο της ίσκιο, επιμένει στον ουρανό ένας ήλιος τρεμουλιά-
ρης. Κι οι άλλες σκιές που προβάλλουν στο δρομάκι δεν ξέ-
ρουν ότι είσαι εδώ.

O ποιητής ενορατικά και μυσταγωγικά καθαγιάζει το
πρόσωπο της αγαπημένης του. «Οι πάγοι» αποτελούν συμ-
βολικό φωτοστέφανο από ψυχρή λάμψη. Ο πάγος (ο χειμώ-
νας) έρχεται σε αντίθεση με τη φωτιά και τον ήλιο, που
αποτελούν στοιχεία με τα οποία συμβολικά ταυτίζεται η Κλυ-
τία. Και σε αυτή την περίπτωση, «τα αντίθετα» είναι στην
πραγματικότητα μόνο τα δύο άκρα του ίδιου πράγματος, με
πολλούς διαφορετικούς βαθμούς ανάμεσά τους.

ΧVI
To λουλούδι που επαναλαμβάνει από την άκρη του

γκρεμού «μη με λησμόνει», δεν έχει χρώματα πιο χαρού-
μενα, πιο φωτεινά από την απόσταση που μπήκε ανάμεσα
σε σένα και σε μένα. Ένα τρίξιμο ορμάει, μας απομακρύνει
το επίμονο γαλάζιο δεν θα ξαναφανεί. Στη σχεδόν ορατή
κουφόβραση στον απέραντο σταθμό, ήδη, σκοτεινό, με ξα-
ναφέρνει το τελεφερίκ. 

Ο Μοντάλε στοχαστικά και με έντονη πνευματικότητα
συνειδητοποιεί ότι το σύμπαν έχει τη δική του ύπαρξη στο
νου. Διαχειρίζεται το τεράστιο πλέγμα της αρνητικότητας,
το οποίο διαπιστώνει σε όλες τις πτυχές του υπαρξιακού και
κοινωνικού ιστού με περίτεχνη δεξιοτεχνία. Αυτή η νεωτε-
ρικότητα περιέχει τη βάση της ηθικής της σκέψης του Μο-
ντάλε, την αναγνώριση δηλαδή του ανέφικτου εφαρμογής
των αξιών της ζωής και του πολιτισμού, καθώς και τα δύο
απειλούνται από μια εγγενή αδυναμία.

ΧVII
Ο Βάτραχος πριν να ξαναχτυπήσει τη χορδή του βάλτου

που μαζεύει σύννεφα και βούρλα. Το θρόισμα των πλεγμέ-
νων χαρουπιών που τους πυρσούς του σβήνει, ένας ήλιος
δίχως ζέστη, αργό στους ανθούς βούισμα από κολεόπετρα

249

Εουτζένιο Μοντάλε



που παίρνουνε χυμούς ακόμα, τελευταίοι ήχοι, πικρή ζωή
της εξοχής. Μ΄ ένα φύσημα η ώρα σβήνει: ένας ουρανός σαν
μαυροπίνακας ετοιμάζεται για να ξεχυθούν τα αδύνατα άλο-
γα, με τα πέταλά τους να σπινθοβολούν. 

Έντονη και σε αυτούς τους στίχους η διπολικότητα, οι
δύο αντίθετες όψεις, οι αντιθέσεις. Το φυσικό τοπίο αλλάζει,
μεταμορφώνεται συνεχώς, βρίσκεται σε αέναη κίνηση... Ο
βάτραχος, οι χαρουπιές, ο ήλιος δίχως ζέστη, τα κολεόπτερα,
ο ουρανός, τα αδύνατα άλογα που σπινθοβολούν... Ταυτό-
χρονα, η αρχή του Γένους λειτουργεί εδώ σε φυσικό επί-
πεδο, προς την κατεύθυνση της γέννησης, της αναγέννησης,
και της δημιουργίας.

ΧVII
Μην κόψεις, ψαλίδι, εκείνη τη μορφή που ολομόναχη χά-

νεται στη μνήμη μου. Μη ρίχνεις πάνω στο μεγάλο πρόσωπο
που στέκεται κι ακούει την αιώνιά μου ομίχλη. Μια ψύχρα
κατεβαίνει... Σκληρό το χτύπημα θερίζει την κορυφή. Και η
πληγωμένη ακακία μόνη της τινάζει το καύκαλο του τζίτζικα
στις πρώτες λάσπες του Νοεμβρίου. 

Η αρνητικότητα του Μοντάλε τον οδηγεί σε μια μεταφυ-
σική ματιά και διάθεση και φανερώνεται στον ιστορικό και
καθημερινό χρόνο, στον εμπειρικό χρόνο της ζωής. Παράλ-
ληλα, για άλλη μια φορά εμφανίζεται η ανταπόκριση ανά-
μεσα στους νόμους και τα φαινόμενα των διαφόρων επιπέ-
δων της ύπαρξης και της ζωής. Ο ρυθμός εμπεριέχει την
αλήθεια ότι σε όλα εκδηλώνεται ένα μερίδιο κίνησης.

ΧIX
Το καλάμι που ανοίγει μαλακά το κόκκινο λοφίο του την

Άνοιξη. Η μυρωδιά στο χαντάκι, με το μαύρο νερό και από
πάνω τα έντομα και το λαχανιασμένο σκυλί που γυρνάει στο
σπίτι με τη λεία στο στόμα του, σήμερα εδώ δεν μπορώ να
το αναγνωρίσω παρά μονάχα εκεί που η αντανάκλαση πε-
ρισσότερο καίει και το σύννεφο χαμηλώνει, πέρα από τις

250

δια-κριτικές ματιές στη λογοτεχνική έκφραση



κόρες των ματιών της, που έχουν ξεμακρύνει, δύο μονάχα
δέσμες φωτός σταυρωτά. Και ο καιρός περνάει (Παστάκας-
Παππάς: 85-95).

Ο ποιητής κι εδώ αυτοβυθίζεται και μέσα από ένα έντο-
νο εσωτερικό μονόλογο-διάλογο προσπαθεί να βρει και α-
ναζητά τη γυναικεία φύση, μέσα από τη φυσική υπόσταση
των πραγμάτων. Έτσι το συλλογικό υποκείμενο, μέσω της
πνευματικότητας και των έντονων ψυχικών κλυδωνισμών
και δονήσεων («δύο μονάχα δέσμες φωτός σταυρωτά- ο
σταυρός ως σύμβολο πόνου») προσπαθεί να λυτρωθεί, να
δει φως στο σκοτάδι, να αυτοκαθαιρεθεί.

Έπειτα από την προηγούμενη ανάλυση γίνεται κατα-
νοητό ότι η ποίηση του Μοντάλε δομείται και εξελίσσεται
με ιδιαίτερα ενιαίο τρόπο, χάρη στη συνέπεια μιας συγκε-
κριμένης διαδρομής ιδεών. Εκλαμβάνεται ως ψυχολογική
εξομολόγηση προσωπικού χαρακτήρα, με τάσεις ουμανι-
σμού και εδραίωσης της οικουμενικής συνείδησης. Γι’ αυτό
ο Μοντάλε αντιπροσωπεύει μια από τις σημαντικότερες
στιγμές στην παγκόσμια ποίηση του εικοστού αιώνα.

ενδεικτική βιβλιογραφία

Πάστακας Σ. & Παππάς Γ., Ανθολογία Ιταλικής Ποίησης, εκδ. Οδός Πα-
νός, Αθήνα 2011.

Camon F., Il mestiere di poeta, Garzanti, Lerici , Milano 1982.
Confessioni di scrottori (interviste con se stessi) (1951) in Quaderni

della radio, XI, Torino, ERI.
Contini G., Montale e la bufera, In Letteratura, IV, n. 24, 1956.
Grignani M. A., Dislocazioni: Epifanie e Metamorfosi in Montale, Lecce,

Piero Manni,1998.

251

Εουτζένιο Μοντάλε



διαδικτυακές πηγές

http://milwntasgiatoxioni.wordpress.com/
http://www.agra.gr/books/0600_0699/book689.html
http://www.kathimerini.gr/259019/article/politismos/arxeio-politismoy
/tesseris-italoi-poihtes-gia-thn-texnh-toys
http://greek1.blogspot.gr/2014/06/blog-post_2.html
http://greek1.blogspot.com/2014/06/blog-post_2.html
http://pappasyiannis.blogspot.gr/2012/03/crescenziosangiglio.html
http://sciencearchives.wordpress.com/
http://pappasyiannis.blogspot.gr/2012/03/crescenziosangiglio.html

252

δια-κριτικές ματιές στη λογοτεχνική έκφραση



Τόποι και περιπλάνηση στον «Οδυσσέα»
του Τζαίημς Τζόυς1

της Μαρίας Λιλιμπάκη-Σπυροπούλου

Από την αρχή ήδη της μελέτης μου πάνω στο έργο του
κλασσικού και ταυτόχρονα διαχρονικού συγγραφέα Τζέημς
Τζόυς, δημιουργήθηκε μέσα μου η αμφιβολία κατά πόσο
μπορεί να γίνει αντικείμενο θεματικής διερεύνησης ένα έργο
πολυσήμαντο και πολύπλευρα αναλυμένο όπως είναι ο
«Οδυσσέας». Ακόμα ειδικότερα αν έχουν γίνει κατανοητά
τόσο ο συμβολισμός του όσο και τα μηνύματά του. Βοήθεια
και στήριξη για την τελική μου απόφαση είχα τις αναλύσεις
που προηγήθηκαν και ιδιαίτερα του μεταφραστή του στην
ελληνική γλώσσα2, και τις αναφορές του στους ξένους μετα-
φραστές. Το εγχείρημα στοχεύει στην ανάδειξη των χωρι-
κών ζητημάτων, της έννοιας της περιπλάνησης καθώς και
των σχετικών δράσεων και εντυπώσεων.

Αξίζει να επισημάνουμε ότι και μόνο ο τίτλος του έργου
παραπέμπει σε περιπλάνηση: στον Οδυσσέα και το ομηρικό
έπος. Και αυτή με τη σειρά της παραπέμπει σε τόπους ως
ικανή και αναγκαία συνθήκη. Ο χαρακτήρας της περιπλάνη-
σης αφορά μια ρέουσα διαδικασία στην εξέλιξή της, αλλά
και ευκαιρία για μια περιπλάνηση του νου. Ο συγγραφέας,
παρατηρεί, σχολιάζει, φιλοσοφεί εγείροντας ταυτόχρονα
ερωτήματα για τον τρόπο που συνδέονται, ένα μεγάλο νε-
ωτερικό έργο και οι επί μέρους συντελεστές, τόπος, χρόνος
κλπ, με βάση τους οποίους αρθρώνει το δημιούργημά του.

253



Το σύνολο των θεματικών κεφαλαίων (18), των νοημά-
των, των κεντρικών ιδεών, των χαρακτήρων, των σημαινό-
ντων και των τρόπων γραφής αντιπαραβάλλεται στο μω-
σαϊκό των τόπων, των παρατηρήσεων, των περιγραφών και
των λεπτομερειών.

Το λογοτεχνικό και συγγραφικό ύφος ποικίλει στο έργο,
όπως ποικίλουν και τα προκαλούμενα αισθήματα, η γενικό-
τερη ατμόσφαιρα και η αισθητική του κάθε κεφαλαίου, σε
ανταπόκριση μιας μέρας με συσσωρευμένες εντυπώσεις και
δραστηριότητες. Έτσι, π.χ. συχνά η πρόταση μένει ημιτελής,
όταν η συνέχεια είναι αυτονόητη ή όταν μπορεί κατά βού-
ληση να ολοκληρωθεί. Άλλοτε η αφήγηση ολοκληρώνεται
με το ερώτημα «πού;» αφήνοντας τη φαντασία πλέον να επι-
λέξει. Αλλού η μορφή της γραφής είναι ιδιότυπη -καθα-
ρεύουσα ήταν η επιλογή του μεταφραστή σε αντιστοιχία με
τη γραφή του συγγραφέα, αφιέρωση-δάνειου από άλλους
δόκιμους συγγραφείς που διαχρονικά προηγήθηκαν. Δύο
ιδιαίτερες φόρμες γραφής αποτελούν η διά ερωταπαντή-
σεων οργάνωση της αφήγησης και ο χωρίς διακοπή μονό-
λογος, ως φαντασίωση και έκφραση των σκέψεων και συναι-
σθημάτων του κύριου γυναικείου χαρακτήρα του έργου: της
συζύγου του Μπλουμ.

Η περιγραφή των καταστάσεων και των ιδεών, ο λεπτο-
μερής τρόπος αφήγησης, η απαρίθμηση των έμψυχων και
μη, αποτελούν το σύνολο των παραγόντων που διαμορφώ-
νουν και αποδίδουν την Οδύσσεια του ήρωα και συνοπτικά
τη ζωή του. Ποιο είναι αυτό το περιβάλλον πού χωροθετού-
νται οι δράσεις, ποιες οι ιδιαίτερες συνθήκες, είναι ζητήματα
προς εξερεύνηση που θα δώσουν απαντήσεις και θα συν-
δράμουν στην κατανόηση του έργου. Αυτό τέθηκε ως στόχος
για το παρόν και η καταγραφή ευελπιστώ να οδηγήσει σε
ευρύτερα και ευέλικτα συμπεράσματα. Χαρακτηριστικά θέ-
ματα που αποτέλεσαν το επίκεντρο της έρευνας ήταν οι

254

δια-κριτικές ματιές στη λογοτεχνική έκφραση



τόποι και οι χώροι, οι δρόμοι και οι διαδρομές, τα σημεία και
οι στάσεις, το τοπίο και η φύση, τα μεγέθη και οι αναλογίες
(κλίμακες), τα εργαλεία, τα αντικείμενα και ο εξοπλισμός.

Ο συγγραφέας επιχειρεί συχνά μια αναλυτική κατα-
γραφή χρήσεων3, στην πορεία του αφηγητή όπως τυπογρα-
φείο, σχολείο, αποθήκη, ξενοδοχείο, γραφεία συλλόγων
κλπ,. Έτσι αποδίδει τη γενική εντύπωση και την εικόνα της
πόλης, ζωντανεύει την αφήγηση, ιδιοποιείται το περιβάλλον.
Επιτυγχάνει μία από τις καλύτερες λογοτεχνικές περιγραφές
κατοικημένων χώρων4, ισάξια ενός εξειδικευμένου επαγγελ-
ματία, για αχυροσκεπή διώροφη αγρέπαυλιν προς κατοίκη-
σιν και τονίζει τη χωροθέτηση του κτιρίου, τον περιβάλ-
λοντα χώρο, τη στατική δομή, τη γλυπτική σύνθεση, τη βο-
τανική, την προσπέλαση, την πρόσβαση, τον οικονομικό
διακανονισμό, το ιδιοκτησιακό καθεστώς, τον τρόπο από-
κτησης, στοιχειοθετώντας την ολοκληρωμένη θεώρηση του
αντικειμένου.

Καταθέτει την εκτίμησή του στους Κέλτες ιστορικούς
που θαύμαζαν «ό,τι ήταν εκ φύσεως θαυμαστόν μεταξύ
αυτών» δηλαδή χώρους υγιεινής και θεραπευτήρια, ξενώ-
νες, λεπροκομεία, λουτρά εφιδρώσεως, τους τάφους κατά
τις περιόδους επιδημίας και γενικά χώρους υποδοχής και
εξυπηρέτησης κοινού. Μεταξύ των άλλων χώρων ειδικών
χρήσεων αναφέρει5 μαιευτική κλινική 70 κλινών με αίθουσα
θολωτή όπου εξελίσσεται η διαδικασία μιας γέννησης (την
αποκαλεί μυστήριο), δημόσια λουτρά και για τα δύο φύλα,
υδροθεραπευτήρια, αλλά και λουτροπόλεις που ταξιδεύουν
το νου6. Για τη σωτηρία της προσωπικότητας και της διανόη-
σης, προτείνει την αλλαγή τόπου διαμονής με άλλον με ελ-
κυστικό χαρακτήρα, όπως τυγχάνουν μερικές περιοχές της
Ιρλανδίας7 ή και τόποι μακρινοί όπως η Κεϋλάνη, το Γιβραλ-
τάρ ή ο Παρθενώνας8, σε αντιδιαστολή με το αξίωμά που εκ-
φράζει9 ότι «το σπιτάκι κάθε Ιρλανδού είναι το κάστρο του».

255

Τζαίημς Τζόυς



Δίνει λεπτομερή περιγραφή της επίπλωσης και των λε-
πτομερειών του οικιακού εξοπλισμού (ακόμη και ενός συρ-
ταριού) και των υλικών τους, συσχετίζοντάς τα με τις συνή-
θειες, τις μνήμες και τα συναισθήματα (ο νόστος για την Ιθά-
κη). Συνδέει τις αισθήσεις με τη θαλπωρή του χρόνου και
του χώρου. Ο χρόνος προχωρεί, αποκτά υπόσταση διαμέ-
σου του χώρου, όπως ενός μπαρ και των σχετικών με αυτό:
το κρασί, το νεροπότηρο, η μουστάρδα, τα ράφια με τις κον-
σέρβες. Απαριθμεί τους χώρους όπου θα μπορούσαν να α-
ναπτυχθούν ιδεολογικοί διάλογοι, χώροι όπως είναι η κα-
τοικία, η εθνική βιβλιοθήκη της Ιρλανδίας, ο δημόσιος κή-
πος, περιπατητικοί και λατρευτικοί χώροι, δημόσιες λεωφό-
ροι έως και το Εθνικό μαιευτήριο. Περιγράφει τα κοιμητήρια
ως αφορμή για σκέψεις φιλοσοφικού περιεχομένου, για τη
ματαιότητα, την επίγεια ζωή, την υπερβολή, την «υπόγεια
επικοινωνία» κλπ. Γράφει: «Όλοι είναι περαστικοί και τα σπί-
τια, οι δρόμοι, σωροί από τούβλα αλλάζουν χέρια... Πρέπει
να υπάρχει κάποιο κόλπο σ΄ αυτήν την συναλλαγή. Κάτι που
συσσωρεύτηκε μες στις πόλεις και ξεθώριασε μες στους αι-
ώνες. Απόμειναν σπασμένες πέτρες, προάστια που επεκτεί-
νονται, πρόχειρες κατασκευές, σπίτια που ξεφυτρώνουν σαν
τα μανιτάρια, χτισμένα με σκέτο αέρα». Επικεντρώνει στη
ματαιότητα της μετάβασης από την ύπαρξη στο θάνατο
μέσα από το κτιριακό απόθεμα, ό,τι δημιουργούμε και μας
ξεπερνά, στην υπεραξία που με δόλο αναπτύσσουμε, και ως
κρεσέντο συμπεραίνει: «Κανείς δεν είναι κάτι».

Περνά στην κλίμακα της Ουτοπίας, του άπειρου όπου η
μέθοδος προσπέλασης παραμένει άγνωστη. Κι από εκεί, στα
σχέδια μεγάλης εμβέλειας προς απόκτηση περιουσίας10: Την
καλλιέργεια αμμωδών εκτάσεων, την εκμετάλλευση του
νερού από την παλίρροια στο Δουβλίνο, την αξιοποίηση του
Δέλτα του ακρωτηρίου στο Ντόλυμαουντ με ξενοδοχεία,
αναγνωστήρια και εγκαταστάσεις μικτών λουτρών, την του-

256

δια-κριτικές ματιές στη λογοτεχνική έκφραση



ριστική ανάπτυξη με ποταμόπλοια, ανοικτές άμαξες, τοπικά
τραίνα, τη διακίνηση επιβατών και εμπορευμάτων σε υδά-
τινες αρτηρίες και τροχιοδρομική γραμμή σε συνδυασμό με
την κύρια σιδηροδρομική γραμμή, την αποψίλωση των
δασών και της πλούσιας τοπικής χλωρίδας, την ανακάλυψη
ενός χρυσοφόρου κοιτάσματος11. Επισημαίνει ότι «η γη δεν
είναι ένα έδαφος προς εκμετάλλευση, αλλά μια ζωντανή μη-
τέρα και ταυτόχρονα ότι η φύση απεχθάνεται το κενό». Με
μέσα λιτά δηλώνει ότι η επαφή και διαφύλαξη της φύσης
προϋποθέτει μια ολιστική φιλοσοφία για τη θέση του αν-
θρώπου σ’ αυτήν, τη σχέση του με την εξουσία, τη διεκδί-
κηση της γης και την ερμηνεία των επαναστάσεων12. Με την
γη -Ιθάκη- συσχετίζει τη ζωτικότητα του νερού και της θά-
λασσας: Η θάλασσα13, στη δυναμική κατάστασης14 της πα-
λίρροιας, το νερό που κυλάει σε ένα ρέμα, δεν είναι ποτέ το
ίδιο, όπως και η ζωή. Επιχειρεί άψογη τεχνική περιγραφή15 -
ύμνο στο νερό και τη διαφύλαξή του. Η «Πηνελόπη», όπως
και η «Κίρκη», μιλάει για τη θάλασσα και το χείμαρρο, σε μια
λυρική κατάληξη16 στο τέλος του παραληρήματός της17.

Ο Τζαίημς Τζόυς δίνοντας έμφαση στις πορείες και τις
διαδρομές, τον διασκελισμό και τις στάσεις, καταγράφει τις
οδούς, τις πλατείες, τις κοινωφελείς λειτουργίες και τα τοπό-
σημα της πόλης (του Δουβλίνου), τονίζοντας τις ιδεολογικές
αποστάσεις ανάμεσα στα ανάκτορα και τα ποιμνιοστάσια.
Στη γραφική αναπαράσταση της πορείας διαμέσου συγκε-
κριμένων οδών, από την εταιρεία τσαγιού, στο ξενοδοχείο,
στο μπαρ, στο ναό, στο φαρμακείο, στο κτίριο των λουτρών,
δίνει τον ρυθμό, την κατεύθυνση, την ονοματοθεσία, αλλά
κυρίως σκιαγραφεί την ατμόσφαιρα της περιπλάνησης και
το αστικό τοπίο της πόλης. Οι πορείες δίνουν την ευκαιρία
για να περιγράψει τη φυσιογνωμία της πόλης, τον κοινωνικό
περίγυρο, τις κατοικίες, την αντίθεση με τη ζωή στην ύπαι-
θρο.

257

Τζαίημς Τζόυς



Περιπλάνηση σημαίνει κίνηση, δρόμος, πορεία και απο-
δίδεται έως και με το θρόισμα φύλλων στον αέρα18. Οι διά-
λογοι -έπεα πτερόεντα- παρεμβάλλονται, διαχέονται, διακό-
πτονται, πετούν σαν τα φύλλα στον αέρα. Η κίνηση προσο-
μοιάζει στον άνεμο, προβάλλεται με το στριφογύρισμα των
γλάρων, το τρέξιμο των εφημεριδοπωλών, τη ροή του νε-
ρού, το φτερούγισμα των περιστεριών, τον παφλασμό των
κυμάτων, αλλά και με το περπάτημα ενός σκούφου στο κε-
φάλι, τις ταλαντεύσεις του μπαστουνιού και της ομπρέλας
στο βάδισμα, με τις λεπτές μετακινήσεις, μιας πόρτας, ενός
βλέμματος. Η επικοινωνία -γράμματα, δέματα, ταχυδρομείο-
και η συγκοινωνία19 -τραμ, ράγες, τροχιογραμμές, στάθ-
μευση, εξαρτήματα- καταγράφονται και αξιοποιούνται ως
μέσα περιήγησης, πορείας, περιπλάνησης, αλλά και ως παί-
γνια ταυτόχρονα για άτομα ευφάνταστα.

Τα μέσα των περιπλανήσεων στο χώρο, πραγματικά και
νοητικά20 ποικίλουν από τη σκέψη που πλανιέται, στα μέσα
μεταφοράς. Εντύπωση κάνει η συχνή αναφορά στο τραμ,
ίσως λόγω της νεωτερικότητας του μέσου στην εποχή που
ζει και γράφει ο Τζαίημς Τζόυς, ίσως επειδή δίνει τη δυνατό-
τητα συλλογικής μετακίνησης και ομαλής αντίληψης του
αστικού τοπίου. Έτσι συχνά το πέρασμα του χρόνου μετριέ-
ται με το ανεβοκατέβασμα των τραμ. Οι κινήσεις γίνονται η
αφορμή για να δημιουργηθεί μια μεταβαλλόμενη ατμό-
σφαιρα, σουρεαλιστική στη ρευστότητά της, όπου πλήθος
ανθρώπινων χαρακτήρων περιγράφονται, μια συγκαλυμ-
μένη μέθοδος ψυχανάλυσης που τότε δειλά πρωτοεμφανι-
ζόταν. Η μετακίνηση με την άμαξα21 αποκαλύπτει τον εξο-
πλισμό και τις δυνατότητες του κόσμου, δίνοντας το πλαίσιο
για να θιγούν υπαρξιακά θέματα όπως η αντίθεση τέλους
και αρχής (γέννηση- θάνατος).

Η καταγραφή θεμάτων από τα επί μέρους κεφάλαια του
έργου επιδιώκει να συμβάλλει στην κατανόηση του θέμα-

258

δια-κριτικές ματιές στη λογοτεχνική έκφραση



τος22.
α) Τηλέμαχος. Με αντικείμενο ένα καθρέφτη -σύμβολο-

χαράσσει πορεία, προσδιορίζει επίπεδα, δραπετεύει από το
σημείο, δίνει φυγή προς τη θάλασσα, περνά στη μακρινή
κλίμακα. Περιγράφει το τοπίο στατικά με λυρισμό, αλλά και
δυναμικά με την περιγραφή της παλίρροιας. Η περιγραφή
του εσωτερικού χώρου ενός ιστορικού κτιρίου αποδίδει την
κλειστοφοβική μελαγχολική ατμόσφαιρα. Οι τοπικές κινή-
σεις στο στριφτό μονοπάτι στους βράχους συνιστούν υπό-
μνηση του άγριου ιρλανδικού τοπίου. Γενικά οι κινήσεις είναι
μικρές, σε περιορισμένους τόπους, αντίστοιχες του νεαρού
της ηλικίας του κεντρικού προσώπου (Στήβεν / Τηλέμαχος),
ένα είδος εισαγωγής στο έργο.

β) Νέστορας. Σ’ αντίθεση με το νεαρό της ηλικίας του
προηγούμενου ήρωα, ο Νέστορας εκπροσωπεί τη σοφία της
διδασκαλίας, την ίδια την ιστορία. Στιγμιότυπα δίνουν διε-
ξόδους όπως αυτό μιας κραυγής που κατευθύνει στο δρόμο.
Διαμορφώνει την ατμόσφαιρα για να μιλήσει για ζητήματα
πνευματικά όπως η θρησκεία, η σχέση των φύλων στη συλ-
λογική μνήμη κά.

γ) Πρωτέας. Η θάλασσα στο χρώμα του κρασιού, τόσο
στενά συνυφασμένου με τη μοίρα των Ιρλανδών, έχει ρόλο
πρωτεύοντα και αξιοποιείται για την εναλλαγή επιπέδων ως
σκηνών εξέλιξης δράματος. Τα κύματα που στροβιλίζονται
σε κάθε κατεύθυνση παραπέμπουν στους διαφορετικούς
χώρους όπου εξελίσσονται οι δράσεις, ενώ η κίνηση αποδί-
δεται με την πλεύση ενός καραβιού. Την εναλλαγή επιπέδου
θεώρησης ονομάζει ο συγγραφέας στερεοσκοπικό κρυ-
στάλλωμα.

Το νερό, τα δίχτυα, η υγρή άμμος, ο φάρος παραπέ-
μπουν στον Πρωτέα, ήρωα που ο μύθος συνδέει με τη θά-
λασσα. Στην ακτή αυτή τη φορά η θολωτή αίθουσα του
σιωπηλού πύργου, οι πολεμίστρες, το γαλάζιο λυκόφως, η

259

Τζαίημς Τζόυς



παλίρροια, τα βρύα, ο πνιγμένος, όλα αναδύουν μια ατμό-
σφαιρα μυστηριακή.

δ) Καλυψώ. Δε θα μπορούσε να λείπει αυτή η ηρωίδα
από μια περιπλάνηση. Για τα ζητήματα του χώρου, ο συγ-
γραφέας μας οδηγεί ανατολικά. Τονίζει τα χαρακτηριστικά
της Ανατολής, όπως οι τέντες στα σοκάκια για ηλιοπροστα-
σία και δεν παραλείπει να εστιάσει στα μπαρ του Δουβλίνου,
ως στίγμα της πόλης -πεδίου εξέλιξης του έργου.

ε) Λωτοφάγοι. Μέσα από την αναφορά τόπων της μα-
κρινής Ανατολής, τα προϊόντα της σα «λήθαργος»/«άνθη νω-
θρότητας» παραπέμπουν στη λησμονιά. Η αίσθηση της γεύ-
σης, ο άρτος των αγγέλων, η «κοινωνία» και το «μυστήριο»
με την θρησκευτική έννοια, προβάλλονται με στοιχεία της
Ανατολής. Το λουτρό με τα κόκκινα τούβλα και το σμάλτο
περιγράφεται ως «μήτρα θερμότητας» αντίστοιχο των μα-
κρινών κτιρίων της ανατολής. Ο δρόμος και η σιδηροδρο-
μική γραμμή συσχετίζονται με την ανάλαφρη κίνηση που
έχουν τα χαρτιά όταν πετούν στον υγρό αέρα: η στέρεη υπο-
δομή και το ποιητικό τοπίο.

στ) Αδης. Το κεφάλαιο αντιστοιχεί στην διαδικασία της
κηδείας. Η πορεία της νεκροφόρας και των αμαξών δίνει την
ευκαιρία στον συγγραφέα να περιγράψει το λιθόστρωτο της
οδού Μπλέσσινγκτον (129), τον κοινωνικό περίγυρο, τις ιδιό-
τητες των προσώπων, τις κατοικίες στο νερό, τη ζωή στην
ύπαιθρο. Η θέα από την άμαξα αποκαλύπτει στοιχεία των
κατοικιών: τα κατεβασμένα στόρια, το ρόπτρο, το κρυφο-
κοίταγμα. Κάνει αναλυτική καταγραφή των χρήσεων στην
πορεία και κατά τόπους αποτυπώνοντας και ερμηνεύοντας
τη γενική εντύπωση.

ζ) Αίολος. Κατά το μεταφραστή, στο κεφάλαιο τονίζεται
η λέξη άνεμος. Πράγματι, ο ρυθμός περιγραφής είναι γρή-
γορος και παιγνιώδης σαν τον άνεμο. Ίσως δε θα ήταν τολ-
μηρό να πει κάποιος ότι ακόμα και ο επιμερισμός του έργου

260

δια-κριτικές ματιές στη λογοτεχνική έκφραση



σε μικρά κεφάλαια παραπέμπει στους ανέμους. Οι τάσεις,
τα ρεύματα, οι μετακινήσεις αποδίδουν την ίδια την κίνηση
του ανέμου. Ένα παράδειγμα δίνουν οι εφημεριδοπώλες
που καθώς τρέχουν τσαλαβουτώντας προς όλες τις κατευ-
θύνσεις, κάνουν τις εφημερίδες τους να ανεμίζουν.

η) Λαιστρυγόνες. O μύθος των Λαιστρυγόνων εμπνέει
τον συγγραφέα να αναφερθεί στην τροφή, με αιχμές για τον
χρόνο και τον χώρο. Δίνει μικρές λεπτομέρειες των κτισμά-
των, ενώ το φύσημα του ανέμου και οι οσμές συμβάλλουν
στην απόδοση της τοπικής ατμόσφαιρας. Κι από τον εσωτε-
ρικό χώρο στην πόλη πάλι, τη βιβλιοθήκη, το μουσείο (με
τις θεές), τους δρόμους (Γουέστμορλαντ). Με μια ολοκληρω-
μένη θεώρηση γειώνει τον έρωτα καθώς συνδέει το σώμα,
τα αρώματα και τους ήχους με τις θέσεις, τα καρπερά χωρά-
φια (επηρεασμένος από τον Όμηρο), τα χορτάρια, τις εισό-
δους φτωχικών σπιτιών, τους καναπέδες, τα κρεβάτια.

θ) Σκύλα και Χάρυβδη. Αναφέρεται στη βιογραφία του
Σαίξπηρ και τη μορφολογία των έργων του, με στόχο όχι τη
λογοτεχνική ανάλυση και κριτική αλλά τα νοήματα και τους
συμβολισμούς, την αντανάκλαση στην κοινωνία. Χαρακτη-
ρίζει τα στρατόπεδα συγκέντρωσης ως αντίστοιχο του αί-
ματος. Οι ήρωες δίνουν την απάντηση σε υπαρξιακά διλήμ-
ματα. Εδώ οι αποστάσεις μεταξύ του Δουβλίνου και των
άλλων πρωτευουσών τονίζουν τον ρεαλισμό των λόγων. Οι
σκηνές που σημειακά αποδίδονται, ταυτίζουν την θεατρική
παράσταση με τη σκηνική εικόνα που έχουμε για τα αδιέ-
ξοδα της Σκύλας και της Χάρυβδης.

ι) Συμπληγάδες. To κεφάλαιο ταυτίζεται με τις Συμπλη-
γάδες, τη σύγκρουση, την αυταπάτη, την αντανάκλαση και
τους τόπους που αυτές αντιπροσωπεύουν. Αποτυπώνεται η
πορεία και η συσχέτιση με ιστορικά γεγονότα. Εδώ γίνονται
περιγραφές κλασσικά περιηγητικού χαρακτήρα, όπως στην
ιστορική αίθουσα συνεδριάσεων του Αβαείου της Παρθένου

261

Τζαίημς Τζόυς



Μαρίας. Καταγράφονται διάφορα στιγμιότυπα επιβατών
στα μεταφορικά μέσα αλλά και σε χαρακτηριστικούς τόπους
της καθημερινής ζωής όπως στο καροτσάκι του πλανόδιου
βιβλιοπώλη. Περιγράφονται πολλές μικρές, ταυτόχρονες
σκηνές και κινήσεις (η διστακτικότητα στην κίνηση της γυ-
ναίκας, η προφύλαξη του συζύγου από το άλογο), κίνδυνοι
καθημερινοί (ο πνιγμός της γυναίκας), με συμβολισμούς: οι
συμπληγάδες της καθημερινότητας.

ια) Σειρήνες. Οι δύο ηρωίδες του κεφαλαίου παραλληλί-
ζονται με το χρυσό και τον χαλκό: η γυναικεία πρόκληση, οι
σειρήνες, ο πειρασμός που γεννά παραισθήσεις. Η συγγρα-
φική ευελιξία μας οδηγεί από την ατμόσφαιρα ενός μπαρ σε
ένα χωράφι σίκαλης. Παράλληλα υμνεί τη μουσική που ανα-
γεννά τις εμπειρίες του παρελθόντος.

ιβ) Κύκλωπας. Δίνει το στίγμα του Κύκλωπα από την αρ-
χή, με τον καπνοδοχοκαθαριστή που κινδύνεψε να «χώσει
τη βούρτσα του» στο μάτι. Η σπηλιά του είναι το μπαρ όπου
πολλά και ενδιαφέροντα συμβαίνουν.

Γίνεται άμεση αναφορά στη συνήθεια οινοποσίας στην
Ιρλανδία, τον σύλλογο εναντίον του αντικεράσματος και στο
πιοτό «αυτή την κατάρα της Ιρλανδίας». Τα επί μέρους στοι-
χεία, όπως το ζυθοπότηρο, η ευχή πριν το κρασί, το νέκταρ,
το παιχνίδι, το κρυφό μπες-βγες στις θέσεις, η προβιά ως έν-
δυμα, συσχετίζουν το κείμενο με τον Κύκλωπα.

Στην ένταση της συζήτησης μιλά για τις ταβέρνες, τα
ζώα, τα εθνικά σπορ, για την ομοφυλοφιλία, για το πάθος
της χαρτοπαιξίας, για την μετριοπάθεια του έθνους, τις αποι-
κίες, τον πολιτισμό τους, την κριτική κατά των Άγγλων, τις
διακρίσεις σε βάρος των Εβραίων, τις ιπποδρομίες έως και
για τα εκκλησιαστικά σκεύη και πρόσωπα. Μιλά ακόμα για
τα εθνικά ζητήματα (Sinn Fein) και φθάνει να πει πως ζωή
είναι η αγάπη.

Ως συγγραφικό εύρημα που συγχρόνως εκφράζει την

262

δια-κριτικές ματιές στη λογοτεχνική έκφραση



εκτίμηση του εθνικού θησαυρού, απεικονίζει στιγμιότυπα,
καταγράφει χαρακτηριστικά τοπία, πόλεις με τον εξοπλισμό
τους, θέσεις και κτίρια της Ιρλανδίας, καθώς και τα χαρακτη-
ριστικά δομικά στοιχεία των σημαντικότερων κτισμάτων.

ιγ) Ναυσικά. Αναφέρεται στη γυναίκα και στους πολλα-
πλούς ρόλους της, στη γυναίκα με τα χαρακτηριστικά της,
τις ιδιαιτερότητες, τις αδυναμίες, το κάλεσμα, την ερωτική
επιθυμία, τα αρώματα και τα κοσμήματα, το κορίτσι που γί-
νεται γυναίκα, προσηνής, επιθυμητή. Η συγκλονιστική περι-
γραφή του τόπου του φάρου που αντικρίζει η Γκέρτυ -ηρωί-
δα του κεφαλαίου- ξεχωρίζει για την ποιητικότητά της23. Και
πάλι επαναφέρει τα συνήθη του προσφιλή θέματα, την πα-
λίρροια και την αντανάκλαση του καθρέφτη.

ιδ) Βόδια του ήλιου. Πρόκειται για το κεφάλαιο όπου πε-
ριγράφει τη διαδικασία της γέννησης, τις σχετικές αντιδρά-
σεις στο γεγονός και τον επιμερισμένο λειτουργικά χώρο. Ο
θαυμασμός του συγγραφέα για το χώρο και τα αντικείμενά
του εκφράζει το δέος για το γεγονός. Στον ύμνο για τη δημι-
ουργία αντιπαραβάλλει την κριτική σε κοινωνικά φαινόμενα
και ιδεολογίες. Με μυστηριακή ατμόσφαιρα σχολιάζει δο-
ξασίες και προκαταλήψεις. Η περιγραφή των κτιρίων ακο-
λουθεί το ίδιο πνεύμα αλλά περιλαμβάνει και την ζωδιακή
ερμηνεία.

ιε) Κίρκη. Το κεφάλαιο ξεκινά με την αναλυτική περι-
γραφή του τόπου ως θεάτρου διαδραματιζόμενων, με την
είσοδο στη νυχτερινή πόλη, με τα χαρτονένια σπίτια, και
προπαντός με το αμαξοστάσιο των τραμ σε ένα σύμπλεγμα
τροχιογραμμών. Λάμπες γκαζιού, κόκκινα και πράσινα φώτα
και σήματα κινδύνου: η νυχτερινή πόλη συνδέεται με υπο-
βαθμισμένες περιοχές όπου υπάρχουν ειδικές χρήσεις όπως
σταθμοί μέσων μεταφοράς, εκεί που κόσμος μετακινείται
και διεκπεραιώνει ζητήματα.

Πολυπρόσωπες σκηνές, πρόσωπα θεάτρου, εναλλαγή

263

Τζαίημς Τζόυς



ονείρου και πραγματικότητας, φαντασιώσεις, παρωδίες,
εξωστρέφεια, ονειρικές περιγραφές τοπίων απογειώνουν το
κείμενο. Η πορεία των κύριων προσώπων και τα στιγμιό-
τυπα που εξελίσσονται, ανταποκρίνονται στην ατμόσφαιρα
του τόπου -ακροποταμιά- η ομίχλη στην αμφίσημη χρήση
της περιοχής (νυχτερινή πόλη/ περιοχή του αγοραίου έρω-
τα), οι προθέσεις (σύνδεση ζωαγοράς με το ποτάμι) στα
στοιχεία του χώρου όπως είναι οι γέφυρες, οι στύλοι γκα-
ζιού, τα καπηλειά, οι αποβάθρες. Στην υποτιθέμενη σκηνή
της ανακήρυξης του Μπλουμ σε αυτοκράτορα της Μπλουμ-
σαλήμ, γίνεται λεπτομερής περιγραφή του αστικού εξοπλι-
σμού: φανοστάτες, τηλεγραφικές κολώνες, περβάζια παρα-
θύρων, γωνίες, υδρορροές, καμινάδες, κιγκλιδώματα, μπαλ-
κόνια, λάβαρα και αψίδες.

Ο κλειστός χώρος του χορού γίνεται οικείος με την κίνη-
ση χορευτών και πραγμάτων και την εναλλαγή του φωτι-
σμού. Η εμφάνιση βασιλέων και στρατιωτών μαζί με τις
πόρνες δίνει το άλλοθι για σκέψεις πάνω στο ζήτημα της δη-
μοκρατίας, του κράτους, της εκκλησίας, του ιμπεριαλισμού,
της διαμάχης Αγγλίας-Ιρλανδίας κλπ. Όταν ο χώρος γίνεται
αναγνωρίσιμος και κατονομάζεται πλέον -πορνείο- οι κινή-
σεις και συμπεριφορές φτάνουν στα άκρα. Εκπρόσωπος της
διαστροφής παρουσιάζεται ένας χοίρος. Ο συμβολισμός της
κίνησης που κάνουν οι χοίροι της Κίρκης ανταποκρίνεται
στην υποχθόνια κίνηση των προσώπων. Η υποτιθέμενη αυ-
στηρότητα στην παρωδία δίκης αντανακλά τη μάγισσα Κίρ-
κη. Με την παρεμβολή του Στήβεν/Τηλέμαχου όλα περνούν
στον μη-χώρο, στο ά-τοπο. Η σουρεαλιστική ατμόσφαιρα
εντείνεται σταδιακά με τη σκληρότητα της ηρωίδας, τον
ερωτισμό, τον εξοπλισμό του περίγυρου όπου μνημονεύεται
πύργος με πολεμίστρες, ως τις κραυγές παροξυσμού.

Το κεφάλαιο24 εκτονώνεται με την αποχώρηση των πρω-
ταγωνιστών και το πέρασμα από την πραγματικότητα σε

264

δια-κριτικές ματιές στη λογοτεχνική έκφραση



τοπία ονειρικά έως και εφιαλτικά.
ιστ) Εύμαιος. Προβάλλονται ανθρώπινα καταλύματα

όπως το φυλάκιο του νυχτοφύλακα, γωνιές αντίστοιχες αυ-
τής του βοσκού Εύμαιου. Άλλη γωνία γίνεται γνωστή από το
αστυνομικό τμήμα όπου κατά τον συγγραφέα οι φύλακες
της τάξεως πληρώνονταν για να προστατεύουν τις ανώτερες
τάξεις.

Η σκιαγράφηση από τον Μπλουμ της παρουσίας του νε-
αρού (Στήβεν) ως Τηλέμαχου, της γυναίκας («η γυναικούλα
μου εκεί κάτω βρίσκεται») ως Πηνελόπης και του ναυτικού
(Οδυσσέα) προβάλλει τους κύριους πρωταγωνιστές στην
Οδύσσεια που βρίσκονταν πολύ κοντά στον Εύμαιο τον
παλιό, πιστό σύντροφο.

Στο κεφάλαιο επιχειρεί μια διακριτική αναφορά στη δια-
φορετικότητα, χρησιμοποιώντας μεταφορικά ένα χωρικό
στοιχείο: «προφανώς συνιστά παραλογισμό να μισεί κανείς
τους ανθρώπους για μόνο το λόγο ότι ζουν από την άλλη
μεριά του δρόμου και μιλούν μιαν άλλη διάλεκτο».

ιζ) Ιθάκη. Εξαιρετικά παραστατική με τη βοήθεια των
στοιχείων του χώρου είναι η σκηνή της πτώσης του Μπλουμ,
όπως και η επεισοδιακή είσοδος του Στήβεν στην κουζίνα.
Στο κεφάλαιο αυτό ο συγγραφέας αναφέρεται στους αστε-
ρισμούς, χωρίς αυτό να τον εμποδίσει να περάσει σε άλλη
κλίμακα, αυτή της κατοικίας του που την περιγράφει σε
σχέση με την οργάνωση και τις κινήσεις στο εσωτερικό και
τον κήπο.

ιη) Πηνελόπη. Ο απολογισμός της γυναίκας, αποτελεί
ύμνο στα συναισθήματα, στη σχέση με τον περίγυρό της και
στη διεκδίκηση ρόλων. Έτσι η οποιαδήποτε αναφορά σε
χώρο είναι περιορισμένη καθώς το κείμενο διακρίνεται από
εσωστρέφεια και ενδοσκόπηση.

Ο Τζαίημς Τζόυς περιγράφει την ατμόσφαιρα και το
αστικό τοπίο της πόλης. Εστιάζοντας στο «πού» δίνει τη δυ-

265

Τζαίημς Τζόυς



νατότητα να αντιληφθούμε τον περίγυρο και να σκιαγραφή-
σουμε τον τόπο όπου διαδραματίζονται τα γεγονότα. Οι
χώροι φέρουν συμβολισμούς, όπως τα κοιμητήρια όπου η
κηδεία του Ν. στην αρχή του βιβλίου ως κάθοδος στον Άδη.
Οι μετακινήσεις συνθέτουν ένα πλέγμα σημείων με ήπια διά-
κριση ως προς την απόσταση, δομούν δηλαδή την ίδια την
περιπλάνηση που τελικά γίνεται σε ρεαλιστικό περιβάλλον
και περικλείει στοιχεία της ίδιας της ζωής του Δουβλίνου. Ε-
μπλέκει τα πρόσωπα με τη ζωή στην πόλη του Δουβλίνου,
ενώ άλλοτε επιλέγει να ανυψώσει το τοπίο σε σουρεαλιστικό
επίπεδο. Θίγει τις ενδόμυχες σκέψεις των ηρώων, τους πό-
θους τους και τους προβληματισμούς τους, οργανώνοντας
την ατομικότητά τους ως απόρροια των τοπικών συνθηκών,
σε ένα πλέγμα σχέσεων και συνομιλιών σε συνάρτηση με
την πόλη.

Ο «Οδυσσέας» του Τζαίημς Τζόυς είναι ένα έργο με πο-
λυσήμαντα μέσα, πρωτότυπους στόχους και μηνύματα, με
συμβολισμούς, αντιθέσεις, με αιχμές για τα εθνικά ζητήματα
αλλά κυρίως με ιδέες πάνω σε κάθε πτυχή της κοινωνικής
και προσωπικής ζωής, έργο με βαθύτερη πολιτική χροιά,
όπου ο χώρος και η περιπλάνηση προβάλλει ως υπόβαθρο
και συντελεστής συγχρόνως. Οι αναφορές του σε θέματα
εθνικής επικράτειας και τόπων ανθρώπινου μόχθου είναι
σημειακές εκφράζουν παρ’ όλ’ αυτά τον προβληματισμό του
γι’ αυτά.

Επιλέγει την εκτεταμένη αφήγηση κατά το πρότυπο της
Οδύσσειας σε ρυθμό που παρακολουθεί το ρυθμό ενός πε-
ριπατητή σε περιπλάνηση, γρήγορο και κυκλωτικό, με κα-
τεύθυνση διερευνητική. Χρησιμοποιώντας την αλλαγή κλί-
μακας πλέκει τα σημεία των τόπων σα δίχτυ και τα καθιστά
υπόβαθρο για την έκθεση ιδεών και αφορμή για να υπομνη-
ματίσει γεγονότα, να τονίσει απόψεις και σχέσεις. Περιλαμ-
βάνει τους τόπους στην αφήγηση με σφαιρικότητα και με

266

δια-κριτικές ματιές στη λογοτεχνική έκφραση



τον τρόπο αυτό τους αξιοποιεί συνοδεύοντάς τους με σχο-
λιασμούς. Έτσι έχει κάθε δυνατότητα να ελίσσεται, να προ-
βάλλει τον προβληματισμό του και το σημαντικότερο: να
εκφράσει το δεσμό του ανθρώπου με τον τόπο του.

υποσημειώσεις
1 Τζέημς Τζόυς, ΟΔΥΣΣΕΑΣ, εκδ. ΚΕΔΡΟΣ, 22η έκδοση.
2 Ο μεταφραστής του έργου, Σωκράτης Καψάσκης, τονίζει ότι «ο
συγκεκριμένος χώρος -του Δουβλίνου- έχει μεγάλη σημασία μέσα στον
Οδυσσέα». Κάνοντας λόγο για τις αλλαγές που μεσολάβησαν από τη
συγγραφή του έργου, ονομάζει τα ζητήματα χώρου εξωτερικά χαρακτη-
ριστικά που κατ’ αυτόν αφορούν τη ρυμοτομία της πόλης, τα συγκοινω-
νιακά μέσα κλπ.
3 Κεφ. 6, σ. 123.
4 Κεφ. 17, σ. 737.
5 Κεφ 14.
6 Κεφ 16, σ. 643.
7 ...σε ειδικά επιτελικά τοπογραφικά σχεδιαγράμματα με την χρησιμο-
ποίηση κλιμάκων και υψομετρικών ενδείξεων.
8 Αναφέρει συχνά την ελληνική αρχαιότητα και τα μνημεία που μας
κληροδότησε.
9 Κεφ 13.
10 Κεφ. 17, σ. 745.
11 Κεφ 12.
12 Οι διεργασίες που προκαλούν τις επαναστάσεις στον κόσμο
γεννιούνται από τα όνειρα και τα οράματα της καρδιάς ενός χωρικού
στην πλαγιά ενός λόφου.
13 «Ω, η θάλασσα, η θάλασσα κατακόκκινη μερικές φορές σαν τη φωτιά».
14 Η παλίρροια υπήρξε πηγή έμπνευσης για πολλούς συγγραφείς όπως
τον Κ. Ντίκενς, τον Αλ. Παπαδιαμάντη κ.ά.
15 Κεφ. 17.
16 «...για τα ηλιοβασιλέματατα για τα παράξενα δρομάκια, τα τριανταφυλ-
λιά και τα γαλάζια και τα κίτρινα σπιτάκια και οι κήποι με τα τριαντάφυλ-

267

Τζαίημς Τζόυς



λα και τα γιασεμιά και τα γεράνια και τους κάκτους και το Γιβραλτάρ...»
17 Κεφ. 18, σ. 815.
18 Κεφ. 7, σ. 164.
19 Άμαξες, αμάξια, καρότσες μεταφορών, ταχυδρομικά οχήματα, ιδιωτικά
αμαξάκια, καρότσια με εμφιαλωμένο αεριούχο μεταλλικό νερό σε
θορυβώδη καφάσια, έκαναν θόρυβο, κυλούσαν, συρόμενα από άλογα,
με ταχύτητα.
20 Θυμάμαι μόνο ιδέες και αισθήσεις.
21 Κεφ. 6, σ.118.
22 Η θεώρηση δεν είναι ισότιμη αλλά ανάλογη του περιεχομένου του
κάθε κεφαλαίου.
23 «...και μπορούσε να δει πέρα μακριά τα φώτα των φάρων, τόσο
γραφικά που θα ήθελε να τα ζωγραφίσει με ένα κουτί χρώματα, γιατί
αυτό ήταν πολύ ευκολότερο παρά να ζωγραφίσεις ένα πρόσωπο, και
σύντομα ο φανοκόρος θα αρχίσει τη βόλτα του πίσω από τον κήπο της
πρεσβυτεριανής εκκλησίας και κατά μήκος της δενδροστοιχίας της
λεωφόρου Τρίτονβιλ, εκεί που κάνουν περίπατο τα ζευγάρια, και θα
ανάψει και το φανάρι που βρίσκεται κοντά στο παράθυρό της, εκεί που
ο Ρέτζυ Γουάιλυ συνήθιζε να παίρνει τη στροφή με το ποδήλατό του...»
24 Το κεφάλαιο θα μπορούσε να αποτελέσει ένα αυτούσιο έργο.

268

δια-κριτικές ματιές στη λογοτεχνική έκφραση



Ζοζέ Σαραμάγκου,
ο άνθρωπος και η αναμέτρηση των δυνάμεων

της Ιωάννας Μπαλάφα

Ο Ζοζέ Σαραμάγκου (Jose Saramago), συγγραφέας του-
λάχιστον τριάντα βιβλίων, είναι παγκόσμια γνωστός με εκα-
τομμύρια φανατικούς αναγνώστες σε όλο τον κόσμο και
ένας από τους κυριότερους εκπροσώπους της πορτογαλι-
κής λογοτεχνίας. Γεννήθηκε στις 16 Νοεμβρίου 1922 στο
χωριό Αζινιάγκα της Πορτογαλίας και πέθανε στις 18 Ιουνίου
2010 στο Λανθαρότε στα Κανάρια Νησιά, όπου ζούσε αυτο-
εξόριστος από το 1993 με τη δεύτερη γυναίκα του Πιλάρ δελ
Ρίο (επίσημη μεταφράστρια των έργων του στα Ισπανικά),
ύστερα από τη ρήξη του με την πορτογαλική καθολική Εκ-
κλησία με αφορμή την έκδοση του έργου του «Το κατά Ιη-
σούν Ευαγγέλιο» (1991). Το επώνυμο «Σαραμάγκου» αποτε-
λεί ψευδώνυμο της οικογένειας του πατέρα του, το οποίο
καταχωρήθηκε από λάθος κατά την εγγραφή του στα μη-
τρώα γέννησης.

Ο Σαραμάγκου ήταν αυτοδίδακτος συγγραφέας καθώς
εγκατέλειψε το σχολείο σε μικρή ηλικία καταγόμενος από
αγροτική οικογένεια. Το 1924 μετακόμισαν οικογενειακά στη
Λισαβόνα όπου λίγους μήνες αργότερα πεθαίνει ο κατά δύο
χρόνια μεγαλύτερος αδερφός του Φρανσίσκο. Αυτός ο θά-
νατος τον σημάδεψε όπως επίσης η στιγμή κατά την οποία
ο παππούς του αγκαλιάζει κλαίγοντας τα δέντρα της αυλής

269



του σπιτιού του στο χωριό τους, όταν μετά από καρδιακό
πρόβλημα υγείας έπρεπε να μεταφερθεί στη Λισαβόνα για
θεραπεία, ξέροντας ότι δεν θα κατάφερνε να επιστρέψει.
Μία από τις πολλές του δουλειές σε έναν εκδοτικό οίκο απο-
τέλεσε το έναυσμα για να δημοσιογραφεί και η τριβή του με
τη γραφή έφερε και την έκδοση της πρώτης του συλλογής
διηγημάτων το 1966.

Υπερασπιστής του πολιτισμού και των γραμμάτων ήταν
συνιδρυτής το 1992 στο «Εθνικό Μέτωπο για την Προάσπι-
ση του Πολιτισμού» στη Λισαβόνα. Για χρόνια ήταν διευθυ-
ντής της εφημερίδας Diariode Noticias, αλλά παραιτήθηκε
ύστερα από την Επανάσταση των Γαρυφάλλων και τα πολι-
τικά γεγονότα που ακολούθησαν τη διετία 1974-1975, δη-
λαδή την εγκαθίδρυση δημοκρατικού πολιτεύματος στην
Πορτογαλία ελεγχόμενο όμως από τη συντηρητική παρά-
ταξη. Παράλληλα, έλαβε μέρος στην πρώτη διεύθυνση της
Πορτογαλικής Ένωσης Συγγραφέων και υπήρξε πρόεδρος
της Γενικής Συνέλευσης της Πορτογαλικής Κοινωνίας Συγ-
γραφέων την περίοδο 1987-1994.

Η σχέση του με την πολιτική, την Εκκλησία και την εξου-
σία διαφαίνεται τόσο στο συγγραφικό του έργο όσο και στις
προσωπικές του επιλογές. Ο Σαραμάγκου ήταν μέλος του
Κομμουνιστικού Κόμματος της Πορτογαλίας από το 1969
και το 2006 υπογράφει μαζί με άλλους διανοούμενους δή-
λωση που καταδικάζει τον πόλεμο στο Λίβανο τον οποίο χα-
ρακτηρίζει εξολόθρευση του Παλαιστινιακού Λαού. Ταυ-
τόχρονα σύγκρινε τις συνθήκες ζωής στα παλαιστινιακά
εδάφη, με τα στρατόπεδα συγκέντρωσης/κολαστήρια του
Άουσβιτς, κάτι για το οποίο δέχτηκε κριτικές κυρίως από τον
κριτικό λογοτεχνίας Χάρολντ Μπλουμ, ο οποίος τον χαρα-
κτήρισε Πορτογάλο σταλινιστή. Δεν παρέλειπε να καταγγέλ-
λει και στο μετέπειτα προσωπικό του blog, το οποίο διατή-
ρησε έως λίγο πριν το θάνατό του, τη δράση του Ισραήλ ένα-

270

δια-κριτικές ματιές στη λογοτεχνική έκφραση



ντι στους κατοίκους της Γάζας.
Αντιλαμβανόμαστε λοιπόν, το άπειρο των σοβαρών θε-

μάτων με τα οποία καταπιάστηκε, δεχόμενος κάτι παρα-
πάνω από εντονότατες κριτικές αλλά και εκδηλώσεις
λατρείας από πολλούς διαφορετικούς ανθρώπους, προερ-
χόμενων από όλους τους καλλιτεχνικούς και πολιτικούς χώ-
ρους. Ο Σαραμάγκου ακόμη και στα οργισμένα κείμενα του
blog του δεν περνά απαρατήρητος. Συνεχίζει να αναλύει την
καθημερινότητα, τη μεταφυσική, τη θρησκεία, την εξουσία,
την πολιτική. Το 2009 ήταν υποψήφιος ευρωβουλευτής
χωρίς όμως να εκλεγεί. Δήλωνε άθεος και ανταπαντούσε σε
όσους τον χαρακτήριζαν πεσιμιστή ότι δεν ήταν εκείνος
απαισιόδοξος αλλά ο κόσμος απαίσιος.

Εκτός από συγγραφέας, υπήρξε ποιητής, δημοσιογρά-
φος και σεναριογράφος. Για το σύνολο του έργου του τιμή-
θηκε με το Νόμπελ Λογοτεχνίας το 1998. Η πλειοψηφία του
συγγραφικού του έργου θεωρείται αλληγορική παρουσιά-
ζοντας με πρωτοτυπία και ανατρεπτικότητα διάφορα ιστο-
ρικά γεγονότα με κύριο άξονα τον άνθρωπο και τις αντι-
δράσεις του σε μια κοινωνία που αλλάζει και απαιτεί όλο και
μεγαλύτερα ψυχικά και σωματικά αποθέματα από εκείνον.

Το πρώτο του μυθιστόρημα «Γη της Αμαρτίας» εκδόθηκε
το 1947 κατά τη διάρκεια της δικτατορίας του Σαλαζάρ. Κέρ-
δισε όμως τους αναγνώστες και τη διεθνή αναγνώριση με
το μυθιστόρημα-παραμύθι «Το Χρονικό του Μοναστηριού»
(1982) το οποίο εκτυλίσσεται στην Πορτογαλία του 18ου αι-
ώνα με μια λεπτομερειακή περιγραφή ανάμεσα στην ιστο-
ρία και τη θρησκεία. Πραγματεύεται την κατασκευή ενός
μοναστηριού όπου εμπλέκονται συλλογικές και ατομικές φι-
λοδοξίες. Διαφαίνονται οι θρησκευτικές αναφορές του Σα-
ραμάγκου όπως και στα επόμενά του βιβλία «Περί Τυφλό-
τητας», «Περί Φωτίσεως» και «Περί Θανάτου» δίνοντας πε-
ρισσότερο μια φιλοσοφική και στοχαστική χροιά των θρη-

271

Ζοζέ Σαραμάγκου



σκευτικών/χριστιανικών αναζητήσεων χωρίς να γίνεται ο
λόγος του αφοριστικός και δίνει τελικά φωνή στις προσωπι-
κές του απόψεις και πεποιθήσεις.

Η χαρακτηριστική διάσταση της γραφής του είναι η χρη-
σιμοποίηση μακριών περιόδων στις προτάσεις που συνεχί-
ζουν για πολλές σελίδες χωρίς παύση και χωρίς διαλόγους,
κάτι που κυριολεκτικά κόβει την ανάσα προσδίδοντας μια
μοναδική ροή στην πλοκή χωρίς να ταλαιπωρεί ή να απο-
προσανατολίζει. Στο βιβλίο του «Περί Τυφλότητας» καταργεί
τη χρήση κύριων ονομάτων και προσδιορίζει τους χαρακτή-
ρες δίνοντάς τους συγκεκριμένα μοναδικά χαρακτηριστικά.
Τα μυθιστορήματά του είναι πάνω απ’ όλα ανθρώπινα που
περικλείουν κάποιες από τις σκέψεις, τα αδιέξοδα και τις
προσπάθειες όλων μας. Τα σκηνικά είναι απειλητικά, οι πε-
ριγραφές δραματικά έντονες.

Τα μυθιστορήματα του Σαραμάγκου συχνά κινούνται
στο φανταστικό όπως για παράδειγμα «Η Πέτρινη Σχεδία»
(1986) όπου η Ιβηρική Χερσόνησος μετά από μια ρωγμή στα
Πυρηναία αποχωρίζεται από την Ευρώπη πλέοντας στον Ατ-
λαντικό Ωκεανό και δίνοντας την ικανοποίηση στους κατοί-
κους της γηραιάς ηπείρου να παρακολουθούν την απομά-
κρυνση των απείθαρχων Πορτογάλων και Ισπανών και τις
Ηνωμένες Πολιτείες Αμερικής να περιμένουν να τους εντά-
ξουν στη δική τους ζώνη επιρροής, δίνοντας σαφώς πολιτι-
κές διαστάσεις στην αφήγηση.

Ακόμη, στην «Ιστορία της Πολιορκίας της Λισαβόνας»
(1989), ένα ιστορικό μυθιστόρημα, ο αναγνώστης ταξιδεύει
στον χρόνο, όταν ένας επιμελητής βιβλίων αλλάζει με ένα
«ναι» ή ένα «όχι» τη ροή της ιστορίας. Παράλληλα, αναδει-
κνύεται η απειλητικά ανταγωνιστική σύγχρονη αγορά εργα-
σίας.

Στο «Το κατά Ιησούν Ευαγγέλιο» (1991) η καθολική Εκ-
κλησία εξοργίστηκε, όπως αναφέρθηκε και παραπάνω,

272

δια-κριτικές ματιές στη λογοτεχνική έκφραση



καθώς στο βιβλίο μέσα από τους ήρωες προκύπτουν συ-
γκλονιστικά συμπεράσματα για την έννοια της θρησκείας
(όχι μόνο της χριστιανικής) όπως αυτή παρουσιάζεται από
την καθολική Εκκλησία. Συνέπεια ήταν η απόρριψή του από
την τότε κυβέρνηση για το Ευρωπαϊκό Βραβείο Λογοτεχνίας.
Τα μεταφυσικά σημάδια και τα θαύματα δεν οδηγούν σε
πνευματικούς / θρησκευτικούς δρόμους αλλά στο πώς οι
θρησκείες είναι κοινωνικά κατασκευασμένες για να δίνουν
εξουσία στους επί της γης εκπροσώπους του Θεού και τύ-
ψεις στους ανθρώπους μέσα από τις έννοιες του μαρτυρίου
και της αμαρτίας. Αποτυπώνει τη δική του εκδοχή για τα γε-
γονότα της Καινής Διαθήκης, δίνοντας ένα πρωτότυπο “αντι-
δογματικό” μυθιστόρημα.

Στο «Περί Τυφλότητας» (1995) ο πρωταγωνιστής χάνει
ξαφνικά την όρασή του. Τα περιστατικά τύφλωσης αυξάνο-
νται συνεχώς και η κυβέρνηση αποφασίζει να απομονώσει
τους τυφλούς. Είναι εντυπωσιακό το πώς ο Σαραμάγκου
αναλύει απόλυτα ρεαλιστικά μια υποτιθέμενη κρίσιμη κατά-
σταση και το τι θα σήμαινε για την ομαλή καθημερινή συμ-
βίωση των ανθρώπων, χωρίς να μετατραπεί ο κόσμος σε ένα
χαοτικό σκηνικό καταφέρνοντας να κάνει τον αναγνώστη να
σκεφτεί τι θα έπραττε ο ίδιος σε μια παρόμοια πραγματικό-
τητα.

Στο «Όλα τα Ονόματα» (1997), ο πρωταγωνιστής, υπάλ-
ληλος του Γενικού Κρατικού Ληξιαρχικού Μητρώου, χάνεται
στους γραφειοκρατικούς λαβυρίνθους κυνηγώντας ονό-
ματα και ταυτότητες και αναμετράται με τις προσωπικές του
δυνάμεις και τα υπαρξιακά του ερωτήματα. Την ίδια χρονιά
στην «Ιστορία της Άγνωστης Νήσου» ξετυλίγονται επτά
ιστορίες όπου και πάλι το φανταστικό με το πραγματικό
μπερδεύονται, με αναφορές στον καταπιεστικό έλεγχο, στην
γραφειοκρατία και στην κατάκτηση του άγνωστου με όπλο
ένα καράβι.

273

Ζοζέ Σαραμάγκου



«Η Σπηλιά» (2001) μετά το «Περί Τυφλότητας» και το
«Όλα τα Ονόματα» ολοκληρώνει την τριλογία που αφορά τη
νέα πραγματικότητα των ανθρώπων και των κοινωνιών. Μια
νέα τάξη πραγμάτων ξεπροβάλλει όταν ένα μυστηριώδες,
γιγάντιο εμπορικό κέντρο εμφανίζεται ως φρούριο που εξα-
πλώνει τη δύναμή του. Είναι αυτάρκες, στο εσωτερικό του η
κατανάλωση είναι υποχρεωτική και απαγορεύει τη δημιουρ-
γικότητα καταπίνοντας κυριολεκτικά την πόλη γύρω.

Στην ιστορία του «Το μεγαλύτερο λουλούδι του κόσμου»
(2001) μας κάνει να αναρωτιόμαστε αν η υποχρεωτική ανά-
γνωση των παιδικών ιστοριών, θα έκανε τους ενήλικες να δι-
δαχτούν πρώτα οι ίδιοι όλα όσα προσπαθούν να μάθουν
στα παιδιά, τα δικά τους και των άλλων, ενώ στο «Ο Άνθρω-
πος Αντίγραφο» (2003) παρακολουθούμε την ιστορία ενός
ανθρώπου που ανακαλύπτει το σωσία του, το πλήρες αντί-
γραφό του, γεγονός που θα αλλάξει για πάντα τη ζωή του.

Στο «Περί Φωτίσεως» (2004) σε μια χώρα απροσδιόρι-
στη γίνονται εκλογές όπου πρώτη δύναμη αναδεικνύεται η
λευκή ψήφος. Το λευκό σημαίνει αποδυνάμωση εξουσίας
και ένας ολόκληρος κρατικός μηχανισμός προσπαθεί να
ανακαλύψει τους ενόχους. Οι άνθρωποι “φωτίζονται” μέσα
από την αλληλεγγύη αλλά το πανίσχυρο Κράτος δεν γκρε-
μίζεται τόσο εύκολα.

Στο «Περί Θανάτου» (2005) ο θάνατος απελπίζει νοσο-
κομεία, κυβερνήσεις, ασφαλιστικές εταιρείες, γηροκομεία
και εργολάβους κηδειών όταν επιτίθεται με τη μορφή μιας
σαγηνευτικής γυναίκας και «Το ταξίδι του Ελέφαντα» (2008)
αποτελεί μια χιουμοριστική μυθοπλασία για έναν ελέφαντα
προερχόμενο από την Ινδία, που για δυο χρόνια έμεινε στη
Λισαβόνα όταν στα μέσα του 16ου αιώνα ο βασιλιάς Ιωάν-
νης Γ’ της Πορτογαλίας τον δώρισε στον ξάδερφό του αρχι-
δούκα Μαξιμιλιανό της Αυστρίας, γαμπρό του αυτοκράτορα
Καρόλου Ε’.

274

δια-κριτικές ματιές στη λογοτεχνική έκφραση



Τέλος, στο τελευταίο μυθιστόρημα του «Κάιν» (2009) έ-
νας αντάρτης κι ένας θεός πρωταγωνιστούν και ο συγγρα-
φέας ξαναγράφει τη Βίβλο με μοναδικούς διαλόγους μεταξύ
ανθρώπου και Θεού που προσπαθούν να συνεννοηθούν δί-
νοντας τη δική του εκδοχή του τέλους της Βίβλου.

Ο Ζοζέ Σαραμάγκου αποκαλύπτει τις ευαισθησίες του
και την επίγνωση της απομόνωσης της σύγχρονης αστικής
ζωής και τον αντίκτυπο στην ανθρώπινη ψυχοσύνθεση. Οι
πρωταγωνιστές διψούν για την συσπείρωση των ανθρώπων
γύρω από νέες πιο εξανθρωπισμένες κοινωνικές συνιστώσες
και για τη δημιουργία ισχυρών κοινοτικών δεσμών που θα
τους δώσουν την ευκαιρία να νοηματοδοτήσουν από την
αρχή τις έννοιες της πολιτικής και της οικονομίας υπό το πρί-
σμα όμως του σεβασμού της ατομικότητας, της διαφορετι-
κότητας και της ανθρώπινης αξιοπρέπειας.

Ο Σαραμάγκου θεωρείται ένας πειραματιστής του λό-
γου, ένας αλχημιστής της αλήθειας. Κρύβει μυστικά και μυ-
στήρια που ο αναγνώστης παρακολουθεί μαγεμένος και στο
τέλος πεισμώνει να ανακαλύψει την αλήθεια του με αφοσίω-
ση και περισυλλογή όπως ακριβώς ξετυλίγονται οι ιστορίες
στις λογοτεχνικές σελίδες. Τα βιβλία του είναι ένας λαβύριν-
θος όπου καλούμαστε να βρούμε από πού ξεκινήσαμε το
ταξίδι μας στον κόσμο και πώς θέλουμε να το ολοκληρώ-
σουμε. Σε όλο το έργο του αναδεικνύει με κάθε δυνατό τρό-
πο την ελεγχόμενη ελευθερία του ανθρώπου από το κράτος
και τους θεσμούς, την επιθυμία του ανθρώπινου πνεύματος
να αποτινάξει τα δεσμά του αλλά και το φαύλο κύκλο αυτής
της -πολλές φορές- άνισης αναμέτρησης δυνάμεων.

275

Ζοζέ Σαραμάγκου



Ρίτσαρντ Καπισίνσκι,
συνάντηση με τον «Άλλον»
της Ιωάννας Μπαλάφα

Ο Ρίτσαρντ Καπισίνσκι, για πάνω από πενήντα χρόνια τα-
ξίδεψε σε όλο τον κόσμο, καλύπτοντας δημοσιογραφικά τις
πολιτικές καταστάσεις σε Ασία, Λατινική Αμερική και Αφρική
(ως ο πρώτος ανταποκριτής από την Πολωνία). Γεννήθηκε
το 1932 και πέθανε το 2007.

Παρόν σε είκοσι επτά πραξικοπήματα και μόνιμα πε-
ρίεργος για τον περιβάλλοντα κόσμο σε κοινωνικό και πολι-
τικό επίπεδο, αντιμετώπιζε με γνήσιο πάθος τον κάθε του
προορισμό, βάζοντας σε κίνδυνο τη ζωή του προκειμένου
να καταγράψει τα γεγονότα και τις ιστορίες τόσων διαφορε-
τικών ανθρώπων. Υποστήριζε ότι ο ρους της ιστορίας δεν
αλλάζει αλλά οι ανθρώπινες φρικτές τραγωδίες δύνανται να
περιοριστούν όταν υπάρχει κάποιος να μιλήσει για εκείνες,
καθώς η εξαθλίωση υπομένει σιωπηλά χωρίς να μπορεί
πάντα να επαναστατεί.

Ήταν εκεί όπου το ζύμωμα των ιδεολογιών γεννούσε νέα
κοινωνικοπολιτικά δεδομένα. Στράφηκε στη συγγραφή βι-
βλίων καθώς δεν επιθυμούσε άλλη τριβή με τον παροδικό
και πρόσκαιρο χαρακτήρα της δημοσιογραφίας και πλέον
επιθυμία του ήταν να μεταφέρει στις σελίδες, μυρωδιές,
χρώματα, τη σκόνη του δρόμου, συζητήσεις στο πραγμα-
τικό τους μέγεθος χωρίς περικοπές.

276



Ένα από τα συγγραφικά του έργα έχει τίτλο «Ο Άλλος»
όπου μέσα από τέσσερις διαλέξεις (Διαλέξεις της Βιέννης, ο
δικός μου Άλλος, ο Άλλος στο Παγκόσμιο Χωριό, η συνά-
ντηση με τον Άλλον ως πρόκληση για τον 21ο αιώνα) ο Κα-
πισίνσκι προσπαθεί να οριοθετήσει και να νοηματοδοτήσει
την έννοια του «Άλλου». Με μια διαφορετική και πρωτότυπη
προσέγγιση αναλύει στο πώς η συνάντηση με τον «Άλλον»
απαιτεί αμοιβαία προσπάθεια και κατανόηση, καθώς ως
όρος μπορεί να εκληφθεί σαν ένας τρόπος διαχωρισμού
εθνικοτήτων, γενεών και θρησκειών. Ο ίδιος ο συγγραφέας
διαχωρίζει τους Ευρωπαίους (τους Δυτικούς λευκούς) από
εκείνους που χαρακτηρίζει ως «Οι Άλλοι», δηλαδή τους μη
λευκούς Ευρωπαίους τονίζοντας πάντα ότι και για τους δεύ-
τερους, «Οι Άλλοι» είναι οι πρώτοι.

Θα μπορούσαμε να πούμε ότι το βιβλίο αυτό λειτουργεί
ως ένας μικρός οδηγός, όπου μέσα από καίριες αναφορές,
στην ιστορία, τη φιλοσοφία και την ανθρωπολογία καταλή-
γει σε έναν σύγχρονο τρόπο σκέψης όπου είναι εμφανή τα
σημάδια της υπαρξιακής αγωνίας και του θρησκευτικού
στοχασμού του ανθρώπου μπροστά σε ένα άγνωστο μέλ-
λον, ξεκινώντας τις αφηγήσεις του από την Παλαιά Διαθήκη
και το Κοράνι, το Μεσαίωνα, τις Μεγάλες Αυτοκρατορίες, τις
παγκόσμιες γενοκτονίες και τις σύγχρονες διαμάχες Ευρω-
παίων και μη. Αναδεικνύει το ζήτημα της γλωσσικής σχετι-
κότητας, των κοινωνικών δεσμών και των ηθικών συμπερι-
φορών καταγγέλλοντας το φανατισμό και τη δημαγωγία πι-
στεύοντας στις ανθρώπινες γέφυρες επικοινωνίας όπου η
συνάντηση με τον «Άλλον» θα αποτελεί λαχτάρα και όχι
φράγμα.

Το βιβλίο του έχει πολιτιστική αξία κάνοντας μια ειλι-
κρινή προσπάθεια ορθολογιστικής ανάλυσης των διαχρονι-
κών ανθρώπινων συμπεριφορών, θέλοντας εντέλει να
καταρρίψει το μύθο του «Άλλου», ο οποίος δεν είναι παρά ο

277

Ρίτσαρντ Καπισίνσκι



εαυτός μας, μέσα από τα μάτια των συνανθρώπων μας, σε
μια ίσως ιδεαλιστική συνύπαρξη αλλά αναγκαία προκειμέ-
νου να αρχίσουν να εξαλείφονται τα φαινόμενα ρατσισμού
και ξενοφοβίας, να μειωθεί στο ελάχιστο ο φόβος του αν-
θρώπου για όσα δεν εκπαιδεύτηκε ή δεν θέλησε να γνωρί-
σει. Ο ίδιος απαντούσε για τη μετανάστευση ότι το σπίτι του
είναι πάντα κάπου αλλού, σε κάποια άλλη χώρα...

Έγραφε και μιλούσε για την ενότητα μέσα στην παγκό-
σμια ανθρώπινη οικογένεια και για τη συνειδητοποίηση της
απέραντης πολυπολιτισμικότητας, της ισότητας και της ανά-
γκης αποτίναξης της ευρωκεντρικής σκέψης και νοοτροπίας
που πνίγει τους τόσους ξεχασμένους πολέμους του υπόλοι-
που κόσμου. Υποστήριξε ότι η τήρηση της αντικειμενικότη-
τας σε κατάσταση πολέμου είναι πολύ δύσκολη, καθώς
υπάρχει συναισθηματική εμπλοκή αναδεικνύοντας τον προ-
βληματισμό πολλών δημοσιογράφων ως προς την προσω-
πική συμμετοχή, την υποκειμενικότητα και την περιγραφή/
καταγραφή γεγονότων. Ονειρευόταν πάντα την ειρήνη, όταν
έγραφε για τον πόλεμο, τονίζοντας πως το σωστό ρεπορτάζ
οφείλει να προκύπτει μετά από δυνατά και έντονα συναι-
σθήματα. Υποστήριξε και υπηρέτησε την ειρηνευτική δημο-
σιογραφία μέσα από τις πολεμικές ανταποκρίσεις του και τις
εξαίσιες αφηγηματικές του δυνάμεις στα μετέπειτα βιβλία
του.

Προσπαθούσε να κατανοήσει τους τρόπους σκέψης
κάθε τόπου που επισκεπτόταν με υποστήριξη από τις λογο-
τεχνικές και εθνογραφικές του επιρροές, ξεφεύγοντας από
αυστηρές πολιτικές διαστάσεις, μελετώντας τις πολυεπίπε-
δα. Βιβλία ειρηνευτικά, που εκπαιδεύουν ουσιαστικά δίνο-
ντας πνοή στους άπειρους παγκόσμιους πολιτισμούς ενθαρ-
ρύνοντας ο καθένας να βρει τον δικό του «Άλλο» όχι ως θύ-
μα αλλά ως συνοδοιπόρο στο ταξίδι της ζωής. Άξιος συνεχι-
στής του ανθρωπολογικού ρεπορτάζ του Μαλινόφσκι και με

278

δια-κριτικές ματιές στη λογοτεχνική έκφραση



την εξαίσια ευφυΐα που τον χαρακτήριζε, ο Καπισίνσκι πί-
στευε ότι μόνο η εξοικείωση μπορεί να διαλύσει τις προκα-
ταλήψεις, όταν είμαστε πάντα σε ετοιμότητα για νέες
συναντήσεις που θα μας φέρνουν κοντά στον «Άλλον» και
πρωτίστως κοντά στον εαυτό μας. Χαρακτηριστικά αναφέ-
ρουμε ότι το βιβλίο του «Ο Άλλος» τελειώνει ως εξής: πως η
συντροφικότητα στα αισθήματα του πόνου και της χαράς
ενώνει τους ανθρώπους και όλη την ανθρωπότητα, τους νε-
κρούς με τους ζωντανούς και τους ζωντανούς με τους αγέν-
νητους (J. Conrad, The Nigger of the “Narcissus”, 1979).

Το συνολικό έργο του Καπισίνσκι είναι άξιο μελέτης για
εκπαιδευτικούς και εκπαιδευόμενους πολίτες μέσα από τα
είκοσι περίπου βιβλία του που μεταφράστηκαν σε τριάντα
γλώσσες. Τιμήθηκε πολλές φορές για την προσφορά του στη
σύγχρονη δημοσιογραφία και άφησε επίσης ένα σπουδαίο
φωτογραφικό υλικό από τα μέρη του κόσμου στα οποία επι-
δίωξε να συναντήσει τους δικούς του «Άλλους».

279

Ρίτσαρντ Καπισίνσκι



Πλάτωνας, Πολιτεία
του Βασίλη Γιοντζή

Το κέντρο βάρους του έργου εστιάζεται επάνω στην έν-
νοια της δικαιοσύνης. Ο Σωκράτης, ένθερμος υπερασπιστής
της δικαιοσύνης, διατείνεται ότι ο άνθρωπος που διάγει βίο
δικαίου είναι ευτυχής, ευδαίμων και ενεργεί σύμφωνα με το
συμφέρον του. Δέχεται όμως από τους συνομιλητές του
έναν καταιγισμό αντιρρήσεων και αμφισβητήσεων. Αρχικά
εισέρχεται στη συζήτηση ο σοφιστής Θρασύμαχος, χειμαρ-
ρώδης, απόλυτος και κυνικός. Η δικαιοσύνη λέει, δεν είναι
τίποτα παραπάνω από το δίκαιο του ισχυρού (τό του κρείτ-
τονος συμφέρον). Οι ισχυροί εκμεταλλεύονται τους αδύνα-
μους. Είναι πανεύκολο να το διαπιστώσουμε στην καθη-
μερινή πρακτική, μόνο οι τυφλοί δεν το βλέπουν. Οι ισχυρές
πόλεις υποδουλώνουν τις πιο αδύναμες, αδιαφορώντας για
αρχές και δίκαια. Οι άρχοντες νομοθετούν πάντα με γνώ-
μονα να ισχυροποιήσουν τη θέση τους. Ακόμη και στη
φύση, έννοιες όπως δικαιοσύνη είναι ξένες και άγνωστες.
Υπάρχει το συμφέρον και η θέληση του ισχυρού και ο αδύ-
νατος που νομοτελειακά υποτάσσεται. Τα πράγματα κατά
τον Θρασύμαχο είναι απλά και ξεκάθαρα: ο ισχυρός, που
κατά κανόνα είναι και άδικος, είναι ευδαίμων, ενώ ο ανίσχυ-
ρος που υφίσταται τις αδικίες είναι δυστυχής.

Ο Σωκράτης αποκρούει σχετικά εύκολα την ορμητική
επίθεση του Θρασύμαχου. Πράγματι, συμφωνεί ότι ο ισχυ-
ρός θα ταυτίσει το δίκαιο με το ατομικό του συμφέρον και

280



θα το επιβάλλει, αλλά αυτό μπορεί να γίνει μόνο σε βραχύ
χρονικό ορίζοντα. Η κατάφωρη αδικία εξεγείρει, προκαλεί
επανάσταση. Από το σημείο αυτό και ύστερα, η ανατροπή
του ισχυρού είναι θέμα χρόνου. Διότι οι δυνατοί είναι λίγοι
και οι αδύνατοι πολλοί. Εάν λοιπόν κάποιος προκαλέσει με
τις αυθαιρεσίες του και την κατάχρηση εξουσίας το κοινό αί-
σθημα δικαίου, είναι σαν να βάζει από μόνος του τίτλους τέ-
λους στην κυριαρχία του. Διότι οι άνθρωποι που θεωρούνται
άδικοι συσσωρεύουν ενάντιά τους οργή και μένος. Ο κό-
σμος εκτιμά και υπολήπτεται τους δίκαιους. Οι δίκαιοι απο-
κομίζουν πολλαπλά πλεονεκτήματα και εισπράττουν τη
γενική εκτίμηση και αποδοχή, την οποία οφείλουν στην
καλή τους φήμη. Διότι ο κόσμος κατά βάθος γνωρίζει ότι η
δικαιοσύνη είναι αρετή και η αδικία κακία.

Μετά από αυτά όμως, ανακύπτει ένα νέο θεμελιώδες
ερώτημα: Εάν όλα τα οφέλη της δικαιοσύνης πηγάζουν από
την έξωθεν καλή μαρτυρία του ατόμου, τότε συμφέρει σε
κάποιον να είναι πραγματικά δίκαιος ή είναι προτιμότερο να
υποκρίνεται πως είναι; Διότι, εάν κάποιος κάνει τις ατιμίες
του στα κρυφά και ταυτόχρονα καλλιεργεί και συντηρεί την
εικόνα του δικαίου προς τα έξω, τότε βγαίνει διπλά κερδι-
σμένος. Από τη μία, λόγω του προσωπείου του έντιμου, χαί-
ρει της εκτίμησης και της αποδοχής των άλλων και από την
άλλη καρπώνεται τα οφέλη από τις αδικίες που παρασκη-
νιακά διαπράττει.

Ο Σωκράτης αδυνατεί να αντικρούσει πειστικά τα επιχει-
ρήματα των δύο αδελφών του Πλάτωνα, Γλαύκωνα και Αδεί-
μαντου, που υποστηρίζουν ότι εκείνο που έχει αξία είναι το
«φαίνεσθαι» και όχι το «είναι» όσον αφορά τη δικαιοσύνη.
Προσπαθεί να τους πείσει ότι η δικαιοσύνη είναι απαραίτητη
για τη συλλογική προσπάθεια, γιατί εάν η λειτουργία μιας
ομάδας ατόμων διέπεται από νόμους και αρχές άδικους,
τότε μέσα στους κόλπους της ομάδος αυτής δημιουργού-

281

Πλάτωνας



νται έριδες και προστριβές και αυτόματα καθίσταται αναπο-
τελεσματική και ανίκανη να φέρει εις πέρας τον σκοπό της.
Ακόμη και ένας στρατός που στόχο του έχει μια άδικη επι-
βολή και κατάκτηση εδαφών που δεν του ανήκουν, απαρτί-
ζεται από μέλη που φέρονται μεταξύ τους με τρόπο δίκαιο.
Το ίδιο και μια συμμορία ληστών που ετοιμάζονται να κλέ-
ψουν και να σκοτώσουν. Ο ένας στον άλλον φέρονται έντι-
μα. Αλλά πέρα από το σύνολο, η διαβρωτική δύναμη της
αδικίας μπορεί να επιδράσει και στο ίδιο το άτομο. Έτσι, ο
άδικος άνθρωπος βιώνει μια διαρκή εσωτερική δυσαρμονία,
βρίσκεται σε διαμάχη με τον ίδιο του τον εαυτό, είναι διχα-
σμένος και αποδυναμωμένος. Επομένως, ο σωστός, ο συμ-
φέρων και ο ωφέλιμος τρόπος είναι ο δίκαιος.

Παρά ταύτα όμως, δεν πείθει επαρκώς τους συνομιλητές
του. Αυτοί θέλουν να γνωρίζουν αν η δικαιοσύνη ωφελεί το
ίδιο το άτομο που τη φέρει ή τους άλλους, είναι δηλαδή
αγαθό «ίδιον» ή «αλλότριον». Γιατί, στην περίπτωση που
ισχύει το δεύτερο, είναι λογικό να εκτιμούμε τους δίκαιους
ανθρώπους και να επιδιώκουμε τη συναναστροφή μαζί
τους, προκειμένου για τους εαυτούς μας όμως, καθόλου δεν
θα επιθυμήσουμε να υποθάλψουμε και να καλλιεργήσουμε
τη δικαιοσύνη μέσα μας, αντίθετα θα θέλουμε να την απο-
διώξουμε, σαν ένα δυσβάσταχτο φορτίο. Άλλωστε, αν η δι-
καιοσύνη ήταν αγαθό, όπως η δύναμη ή ο πλούτος για πα
ράδειγμα, όλοι θα την επεδίωκαν αυτοβούλως και δεν θα
χρειάζονταν νόμοι και ηθικές που προσπαθούν, συχνά ανε-
πιτυχώς, να την επιβάλλουν. Ουσιαστικά, λέγει ο Αδείμαντος,
η δικαιοσύνη σε τίποτα δεν ομοιάζει με μια μεγαλειώδη
αρετή. Πρόκειται απλά για μια σύμβαση, για μια συνθήκη
των αδυνάτων που καταφεύγουν σε αυτή, λόγω της αδυνα-
μίας τους τόσο να αποκρούσουν τις αδικίας των άλλων, όσο
και να ωφεληθούν εις βάρος αυτών. Οι άξιοι, οι ισχυροί και
ανδρείοι όμως, θα ήταν ανόητοι, εάν αποδεχόντουσαν μια

282

δια-κριτικές ματιές στη λογοτεχνική έκφραση



τέτοια σύμβαση στη ζωή τους.
Ο Σωκράτης αν και μέσα του είναι απόλυτα σίγουρος

τόσο για την υπεροχή της δικαιοσύνης, όσο και για το ότι ο
δίκαιος άνθρωπος είναι και ο πιο ευδαίμων, αδυνατεί να το
εκφράσει ξεκάθαρα και παραδέχεται ότι αποτυγχάνει να πεί-
σει το ακροατήριό του. Για να είναι ειλικρινής, δυσκολεύεται
ακόμη και να δώσει ακριβή ορισμό της έννοιας δικαιοσύνη.
Τότε είναι που κάνει το μεγάλο άλμα. Μεταφέρει δηλαδή,
την ανάλυση του ζητήματος από τον μικρόκοσμο του ατό-
μου στον μακρόκοσμο της πολιτείας.

Η πολιτεία δηλαδή έχει ένα πλήθος αναγκών που αντι-
στοιχών στις ανάγκες των επιμέρους ατόμων που την απαρ-
τίζουν και αφορούν την οίκιση, τη σίτιση, την ένδυση, τη
διακυβέρνηση, την άμυνα, τη μόρφωση, την αισθητική καλ-
λιέργεια και τη διασκέδαση αυτών. Για να καλυφθούν οι
απαιτήσεις αυτές, είναι αναγκαία μια ισοβαρής κατανομή
των διαφόρων εργασιών στους πολίτες. Πώς όμως θα γίνει
η κατανομή αυτή; Κατά τέτοιο τρόπο ώστε ο καθένας να
εκτελεί εκείνο το είδος της εργασίας, για το οποίο είναι προι-
κισμένος από τη φύση με κάποιες ιδιαίτερες ικανότητες.
Συγκεκριμένα, οι γενναίοι και δυνατοί θα αποτελέσουν τον
στρατό της πόλης, όσοι έχουν έφεση στις συναλλαγές και
τους υπολογισμούς θα γίνουν έμποροι, οι έχοντας δεξιοτε-
χνία στις κατασκευές θα γίνουν τεχνίτες και ούτω καθεξής.
Όταν κάθε πολίτης κάνει την εργασία που του ταιριάζει και
μόνο αυτή, τότε η πολιτεία είναι ένας εύρυθμος, αρμονικός
και υγιής μηχανισμός. Ακριβώς αυτό καλείται δικαιοσύνη.
Το να πράττει κάποιος σύμφωνα με τη ροπή του, την κλίση
του και το ταλέντο του, να κάνει δηλαδή τα πράγματα του
εαυτού του (τα αυτώ πράττειν). Η αντίθετη κατάσταση της
αλλοτριοπραγμοσύνης (να ασχολείται κάποιος με δουλειές
άλλων) και της πολυπραγμοσύνης (να καταπιάνεται ταυτό-
χρονα με πολλά), συνιστά την αδικία. Σε μια υγιή και δίκαιη

283

Πλάτωνας



πολιτεία λοιπόν, ο κάτοχος της γεωργικής τέχνης είναι γεωρ-
γός, ο γνώστης της ναυτιλίας είναι ναυτικός και οι κυβερνή-
τες είναι σώφρονες, ενάρετοι και σοφοί. Από την άλλη
πλευρά, σε μια πολιτεία που νοσεί, οι άρχοντες είναι αλαζό-
νες, άδικοι και παρασυρμένοι, ενώ την απληστία τους θέ-
λουν να είναι παράλληλα και γαιοκτήμονες. Ταυτόχρονα
κάποιοι άλλοι, κάποιοι έμποροι για παράδειγμα, τυφλωμένοι
από τη δύναμη του πλούτου που απέκτησαν, θέλουν να
αποκτήσουν λόγο σε ζητήματα διοίκησης της πόλης.

Βλέπουμε λοιπόν, ότι κατά τον Σωκράτη, δικαιοσύνη
είναι να ακολουθεί κάποιος τη φύση του. Μεταφερόμαστε
στη σύγχρονη εποχή και φανταζόμαστε το παράδειγμα ενός
νέου ανθρώπου με αγάπη και ταλέντο προς τη μουσική. Εάν
αυτός δεν γίνει μουσικός, διαπράττει μια αδικία, τόσο κατά
του εαυτού του, όσο και κατά των άλλων οι οποίοι στερού-
νται τις δυνατότητες ενός ταλέντου, που μένει ανεκμετάλ-
λευτο. Ίσως, ο νέος αυτός στο μέλλον να ασκήσει κάποιο ε-
πάγγελμα το οποίο θα του αποφέρει περισσότερα χρήματα
και θα χαίρει μεγαλύτερης αποδοχής στην κρατούσα κοινω-
νική αξιοτίμηση, όπως γιατρός ή δικηγόρος, κατά πάσα πι-
θανότητα όμως, θα είναι δυστυχισμένος. Και θα είναι
δυστυχισμένος, γιατί θα βιώνει κάθε μέρα μια εσωτερική
πάλη, μια πάλη που θα απορρέει από την αδικία που δια-
πράχθηκε. Μια αδικία που συνίσταται στο ότι ένας ταλα-
ντούχος μουσικός με αγάπη και πάθος για τη μουσική δεν
ασχολήθηκε με αυτή, αλλά με κάτι άλλο για το οποίο δεν είχε
ούτε αγάπη ούτε φυσική ροπή.

Ό,τι όμως ισχύει για κάθε άτομο μεμονωμένα, ισχύει και
για τις τάξεις των ανθρώπων, οι οποίες στην ιδανική Πολι-
τεία του Πλάτωνα είναι τρεις: των αρχόντων, των φυλάκων
και των εργατών. Σε μια δίκαιη πολιτεία κάθε τάξη εκτελεί
τα καθήκοντα τα οποία της αναλογούν. Έτσι, οι άρχοντες δι-
οικούν και νομοθετούν, οι φύλακες (επίκουροι) μεριμνούν

284

δια-κριτικές ματιές στη λογοτεχνική έκφραση



για την άμυνα της πόλης, ενώ η εργατική τάξη είναι επιφορ-
τισμένη με την παραγωγή των αγαθών και τη διακίνηση του
πλούτου. Σε μια άδικη πολιτεία η αρμονία και η ευρυθμία
των ρόλων διαταράσσεται. Οι άρχοντες μπορεί να ασχολη-
θούν με τον πλουτισμό και την κατοχή ή την εκμετάλλευση
της γης, οι εργάτες πιθανόν να θελήσουν να αναμειχθούν σε
πολεμικές επιχειρήσεις ή οτιδήποτε άλλο.

Καταστήσαμε σαφές λοιπόν, το τι σημαίνει αδικία σε
συλλογικό επίπεδο και πλέον δεν απομένει παρά να γίνει η
αντίστροφη διαδικασία από αυτή που κάναμε στην αρχή.
Τουτέστι, να μεταφέρουμε τα συμπεράσματα που είχαμε
εξαγάγει από τη μελέτη της πολιτείας, στο επίπεδο του ατό-
μου. Αξίζει εδώ να αναφέρουμε, ότι στο βιβλίο αυτό, ο Πλά-
των αρέσκεται σε εκτενείς αντιστοιχίες της πολιτείας και του
ατόμου. Παραλληλίζει τον εσωτερικό κόσμο ενός ατόμου με
μια πολιτεία και χωρίζει την ψυχή του σε τρία μέρη, όπως
ακριβώς συμβαίνει με τις τάξεις της πολιτείας. Τα τρία μέρη
της ψυχής είναι λοιπόν, το λογικό (λογισμικό), που αντιστοι-
χεί στην τάξη των αρχόντων, το θυμοειδές (φιλόδοξο), που
αντιστοιχεί στην τάξη των επικούρων και το επιθυμητικό
που αναλογεί στην εργατική τάξη. Όπως η κάθε τάξη, έτσι
και κάθε μέρος της ψυχής είναι από τη φύση του προορι-
σμένο να εκτελεί μια συγκεκριμένη λειτουργία. Το επιθυμη-
τικό, που είναι το τρίτο, εκφράζει τον πόθο του ανθρώπου,
για τις λεγόμενες κατώτερες ηδονές (το φαγητό, το πιοτό,
τις ερωτικές απολαύσεις και κάθε είδους ακολασία). Στο επι-
θυμητικό συμπεριλαμβάνεται και η φιλαργυρία.

Το δεύτερο τμήμα της ψυχής, το θυμοειδές ή φιλόδοξο
είναι υπεύθυνο για τις συγκινησιακές μας παρορμήσεις και
κυρίως για τον θυμό, για της φιλοδοξίες που έχουμε και για
τη φιλονικία (πάθος για τη νίκη), που εκδηλώνουμε στις διά-
φορες εκφάνσεις της ζωής μας.

Τέλος, το πρώτο και ανώτερο τμήμα, το λογικό ή λογι-

285

Πλάτωνας



σμικό, είναι υπεύθυνο για τον συντονισμό και την αρμονική
λειτουργία όλης της ψυχής. Όπως οι άρχοντες της πολιτείας
διοικούν τις άλλες δύο τάξεις, έτσι και η λογική πρέπει να
ασκεί τον οργανωτικό της έλεγχο στα δύο άλλα τμήματα της
ψυχής, το θυμοειδές και το επιθυμητικό. Να εξουσιάζει μεν
αλλά όχι να καταδυναστεύει, ειδάλλως θα οδηγηθούμε σε
εσωτερικές συγκρούσεις. Πράγματι, όταν οι άρχοντες είναι
καταπιεστικοί και τυραννικοί, το αποτέλεσμα είναι νομοτε-
λειακά η εξέγερση της εργατικής τάξης.

Με παρόμοιο μηχανισμό, εάν η λογική καταδυναστεύει
υπερβολικά τις επιθυμίες μας, θα προκληθεί εσωτερική δια-
μάχη, άγχος και όλη αυτή η κατάσταση που η ψυχιατρική
ονομάζει νεύρωση. Είναι κάτι παραπάνω από εμφανής εδώ
η επιρροή που έχει ασκήσει ο Πλάτων στον “αρχιερέα” της
σύγχρονης ψυχιατρικής Freud, κάτι που ο κορυφαίος ψυχία-
τρος παραδέχτηκε χωρίς υπεκφυγές, Επηρεασμένος από
τον Πλάτωνα, ο Freud διαίρεσε την ψυχή σε τρία μέρη, τα
οποία ονόμασε υπερεγώ, εγώ και τελευταίο το υποεγώ, που
κυριαρχείται από τα κατώτερα ένστικτα και επιθυμίες. Η
απώθηση και καταπίεση των επιθυμιών δημιουργεί τις νευ-
ρώσεις. Οι νευρώσεις δεν υπόκεινται στον έλεγχο της λογι-
κής, δεν τιθασεύονται από αυτή. Βλέπουμε στην περίπτωση
αυτή, τη λογική να καταδυναστεύει τις επιθυμίες και αυτές
να επαναστατούν, σχηματίζοντας μέσα στην ψυχή αυτόνο-
μους αντάρτικους πυρήνες Οι πυρήνες αυτοί είναι οι νευρώ-
σεις, οι οποίες έχουν ξεφύγει από τον έλεγχο του λογικού.
Το άτομο τις αναγνωρίζει ως παράλογες, ως κάτι έξω από
αυτό, αδυνατεί όμως να τις εξουσιάσει. Εύκολα θα μπορού-
σαμε, με μια μικρή δόση υπερβατισμού, να παρομοιάσουμε
την παραπάνω κατάσταση, με ένα τυραννικό καθεστώς που
εξωθεί την εργατική τάξη σε σχηματισμό επαναστατικών
ομάδων που δρουν αυτόνομα.

Από την άλλη πλευρά, τα ίδια ολέθρια αποτελέσματα

286

δια-κριτικές ματιές στη λογοτεχνική έκφραση



μπορεί να φέρει και ένα εξαιρετικά χαλαρό χαλινάρι της λο-
γικής, στις επιθυμίες. Το επιθυμητικό είναι από τη φύση του
άπληστο και αν αφεθεί ανεξέλεγκτο, έχει την τάση να υπερ-
τρέφεται, στρέφοντας το άτομο στην ακολασία και τη χυδαι-
ότητα. Είναι αναγκαία η παρουσία της λογικής, ξάγρυπνου
φρουρού, για να το εποπτεύει και να του δίνει τον χώρο που
δικαιούται, ούτε περισσότερο, ούτε λιγότερο.

Οι ίδιες αναλογίες αφορούν και το δεύτερο τμήμα της
ψυχής, το θυμοειδές ή φιλόδοξο. Ένα ακρωτηριασμένο θυ-
μοειδές καθιστά το άτομο μαλθακό, άβουλο, άθυμο, από-
λεμο και εν τέλει ευάλωτο στην υποδούλωση. Μεταφέρο-
ντας τον συλλογισμό μας στο επίπεδο της πολιτείας, όταν
ένα στράτευμα είναι ανεπαρκές (αναφερόμαστε στην τάξη
των επικούρων), αυτόματα η πολιτεία μετατρέπεται σε εύ-
κολη λεία για τους αντιπάλους.

Στον αντίποδα ένα γιγαντωμένο θυμοειδές ωθεί το
άτομο να γίνει ακραία βίαιο, άμετρα φιλόδοξο και το στρέ-
φει στη διαρκή διεκδίκηση και φιλονικία. Τέλος, το πρώτο
μέρος της ψυχής, το λογισμικό (η λογική) είναι εκεί όπου
εδράζεται η φρόνηση και όταν αυτό λειτουργεί άρτια, τότε
όλη η ψυχή συντονίζεται και διοικείται κατά τον επιθυμητό
τρόπο.

Στην περίπτωση που τα τρία μέρη της ψυχής διεκπεραι-
ώνουν κατά τον δέοντα τρόπο την αποστολή για την οποία
προορίζονται, τότε μέσα στην ψυχή υπάρχει δικαιοσύνη. Το
λογικό ελέγχει σωστά τα άλλα δύο μέρη της ψυχής (θυμοει-
δές και επιθυμητικό) και τα περιορίζει στον χώρο που δι-
καιούνται, χωρίς όμως να τα καταδυναστεύει. Η κατάσταση
αυτή που την ονομάσαμε δικαιοσύνη της ψυχής είναι συνώ-
νυμο της ψυχικής υγείας και ισορροπίας.

Συνεπώς, όταν διερωτώμεθα εάν ωφελούμαστε με το να
φέρουμε τη δικαιοσύνη μέσα μας ή ζημιωνόμαστε, είναι το
ίδιο πράγμα σαν να αμφιβάλλουμε αν είναι προς όφελός μας

287

Πλάτωνας



288

να έχουμε ψυχική υγεία. Ούτε έχει θέση πλέον, το ερώτημα
που θέσαμε αρχικά, αν εκείνο που έχει αξία είναι να είναι κα-
νείς πραγματικά δίκαιος ή να περνιέται για τέτοιος, γιατί όλοι
μας, μηδενός εξαιρουμένου, επιθυμούμε να είμαστε αλη-
θινά υγιείς και λίγο μας ενδιαφέρει το τι δείχνουμε στους άλ-
λους. Γιατί είναι προφανές, δεδομένης της ταύτισης της
δικαιοσύνης με την υγεία, στην οποία καταλήξαμε, ότι ωφέ-
λιμο για το άτομο είναι να είναι υγιές, όχι μόνο να φαίνεται.
Κι εφόσον ο ευδαίμων είναι ο υγιής και όχι ο άρρωστος, πα-
ρομοίως θα είναι ο δίκαιος και όχι ο άδικος.

Ο ορισμός αυτός του Πλάτωνα για τη δικαιοσύνη έχει ευ-
ρεία εφαρμογή στην καθημερινή πράξη. Πόσες φορές δεν
ερχόμαστε αντιμέτωποι με άτομα, τα οποία χρησιμοποιώ-
ντας σε υπερβολικό βαθμό την πρόφαση ότι κόπτονται για
το κοινό συμφέρον, χώνουν τη μούρη τους σε ξένες υποθέ-
σεις, κρίνουν και καταδικάζουν τους άλλους, χωρίς να απο-
τελεί αυτό ούτε στο ελάχιστο μέρος των καθηκόντων τους;
Τι συνήθως αποδεικνύεται στην πορεία; Τι άλλο από ότι τα
κίνητρά τους είναι αυστηρά ιδιοτελή; Διαμαρτύρονται και
κρίνουν μόνο και μόνο για να βελτιώσουν την ατομική τους
θέση, το κοινό καλό το γράφουν στα παλιά τους τα παπού-
τσια. Μόλις πετύχουν αυτό που επιδιώκουν, σταματούν αυ-
τομάτως να θίγουν τα κακώς κείμενα, η αδικία δεν τους
ενοχλεί πλέον καθόλου όταν δεν γίνονται οι ίδιοι στόχος
αυτής. Καθόλου σπάνια, γίνονται οι ίδιοι θύτες.

Από την άλλη μεριά, έχουμε ανθρώπους μετρημένους,
οι οποίοι κοιτούν αποκλειστικά τη δουλειά τους και δεν
ασχολούνται με τους άλλους, ούτε για να τους κατακρίνουν,
ούτε για να τους επαινέσουν. Συχνά, αντιλαμβανόμαστε ότι
πρόκειται για χαρακτήρες δίκαιους, ακέραιους και συνεργά-
σιμους, αν και συνηθέστατα γίνονται στόχος διαβολής, με
το να τους καταλογίζουν οι άλλοι ανεπάρκεια ή αδιαφορία.

Τη διάσταση που δίνει ο Πλάτων στην έννοια δικαιοσύνη

δια-κριτικές ματιές στη λογοτεχνική έκφραση



και την ταύτισή τη με την υγεία, μπορούμε να την επεκτεί-
νουμε και σε άλλους τομείς, όπως είναι οι σωματικές λει-
τουργίες. Στο σώμα υπάρχει δικαιοσύνη και υγεία, όταν κάτω
από τον συντονισμένο έλεγχο του εγκεφάλου, κάθε όργανο
επιτελεί σωστά τη λειτουργία για την οποία είναι επιφορτι-
σμένο από τη φύση. Καθήκον της λογικής και του εγκεφά-
λου είναι να επιβάλλουν σε κάθε όργανο τη σωστή λειτουρ-
γία, ώστε ούτε να υπερλειτουργεί, ούτε να υπολειτουργεί. Τι
γίνεται όμως, όταν παρακαμφθεί ο έλεγχος της λογικής και
τα όργανα αρχίσουν να λειτουργούν αυτόματα; Τότε σύμ-
φωνα με τον Πλάτωνα διαπράττεται μια αδικία στο σώμα
αυτό. Απομένει να δούμε πού οδηγεί η αδικία αυτή. Όταν το
στομάχι άπληστα ζητά όλο και περισσότερο φαγητό, το
αποτέλεσμα είναι η παχυσαρκία και οι απορρέουσες από
αυτή ασθένειες. Όταν η καρδιά, απελευθερωμένη από το χα-
λινάρι της λογικής, αρχίσει και πάλλεται αυτόνομα, οδηγού-
μαστε σε ταχυκαρδία και υπερβολική ευσυγκινησία. Αλλά
και οι ίδιοι οι όγκοι δημιουργούνται εάν μια ομάδα κυττά-
ρων σταματήσει να παίρνει εντολές από το κεντρικό νευρικό
σύστημα για τον τρόπο που θα πολλαπλασιάζεται και αρχί-
σει τα να επεκτείνεται ανεξέλεγκτα. Άλλο ένα εμφανές πα-
ράδειγμα του πόσο ταυτόσημες είναι οι έννοιες δικαιοσύνη
και υγεία. Όλοι επιθυμούμε να είμαστε υγιείς, άρα κατά τον
ίδιο τρόπο όλοι οφείλουμε να επιδιώκουμε να είμαστε δί-
καιοι.

Επανερχόμαστε λίγο στον ορισμό του Πλάτωνα περί δι-
καιοσύνης, ότι δικαιοσύνη είναι δηλαδή να κάνει ο καθένας
αυτά για τα οποία είναι πλασμένος και να ακολουθεί τη φυ-
σική του ροπή και προδιάθεση, χωρίς να ασχολείται με
πράγματα και υποθέσεις άλλων. Εκ πρώτης όψεως, ο ορι-
σμός αυτός ξενίζει, εάν όμως θελήσουμε να τον αντικατα-
στήσουμε με κάποιον άλλο, πιο δόκιμο, θα δυσκολευτούμε
αφάνταστα. Διότι, ενώ όλοι μας νιώθουμε το αίσθημα της

289

Πλάτωνας



δικαιοσύνης και της αδικίας, εντούτοις αδυνατούμε να το
εκφράσουμε ικανοποιητικά με τον λόγο. Επομένως, την αί-
σθηση του δικαίου, την προσεγγίζουμε αρτιότερα με το συ-
ναίσθημα, παρά με τη λογική. Η αίσθηση της δικαιοσύνης
προκαλεί μέσα μας αρμονία και ισορροπία. Δεν νιώθουμε
όμως το ίδιο αίσθημα, όταν ακολουθούμε τη φύση μας κά-
νοντας πράγματα που μας εκφράζουν; Αντίθετα το αίσθημα
της αδικίας που προξενεί δυσαρμονία και εσωτερική εξέ-
γερση, δεν είναι το ίδιο που νιώθουμε όταν καταναγκαστικά
κάνουμε πράγματα που δεν μας ταιριάζουν. Και όπως όλοι
γνωρίζουμε, επαναστατούμε πολύ πιο εύκολα, όταν αδικού-
μαστε εμείς οι ίδιοι, παρά κάποιοι άλλοι. Αυτό εκτός από την
προφανή εξήγηση ότι εξεγειρόμαστε για την προάσπιση
των ατομικών μας συμφερόντων, έχει και μία άλλη. Ο καθέ-
νας μας γνωρίζει για τον εαυτό του, περισσότερο από οποι-
ονδήποτε, πότε νιώθει ότι αδικείται. Ξέρει τι του ταιριάζει
και αντιλαμβάνεται το αίσθημα της αδικίας μέσα του, όταν
αναγκάζεται να λειτουργήσει παραβλέποντας την φυσική
του κλίση. Αναφερόμαστε φυσικά σε άτομα που έχουν την
εντιμότητα να είναι ειλικρινείς με τον εαυτό τους και όχι σε
αυτούς που προσπαθούν να εξαπατήσουν, υποκρινόμενοι
ότι εξεγείρονται επειδή αδικούνται. Το βέβαιο πάντως είναι
ότι άνθρωποι οι οποίοι ασχολούνται αποκλειστικά με τις
δικές τους υποθέσεις και έχουν χαράξει μια πορεία ζωής που
ακολουθούν τα φυσικά τους ταλέντα, πολύ σπάνια θα αδι-
κήσουν τους άλλους, δεν μπαίνουν σε τέτοιου είδους χωρά-
φια. Ενώ αντίθετα, όσοι ασχολούνται νυχθημερόν με τα
“κακώς κείμενα”, διαρκώς στηλιτεύουν την κρατούσα κατά-
σταση, κρίνουν και κατακρίνουν συναδέλφους ή οποιονδή-
ποτε, είναι εξαιρετικά πιθανό, μόλις αποκτήσουν εξουσία να
γίνουν εγωιστές, άδικοι, υπερόπτες, ανέντιμοι και ψεύτες.

290

δια-κριτικές ματιές στη λογοτεχνική έκφραση



Τα ζητήματα φύλου που ανακύπτουν
στο «Συμπόσιο» του Πλάτωνα

του Μανόλη Μαυρακάκη

Ο χαρακτήρας της αρχαιοελληνικής κοινωνίας ήταν σε
μεγάλο βαθμό ανδροκρατικός και δουλοκρατικός. Στην αρ-
χαία Αθήνα οι γυναίκες των πολιτών δεν είχαν περισσότερα
πολιτικά και δικαστικά δικαιώματα από τους δούλους. Μά-
λιστα, όπως επισημαίνει ο Flaceliere (1970, σ. 75), είχαν χάσει
το σπουδαίο ρόλο που έπαιζαν στη μινωική Κρήτη και που
εν μέρει είχαν διατηρήσει και στην ομηρική εποχή. Οι γυναί-
κες στην Αθήνα ήταν εξαρτημένες και υποταγμένες στους
άνδρες, δεν μπορούσαν να κυκλοφορούν ελεύθερα και να
συναναστρέφονται με νέους. Ήταν περιορισμένες στον γυ-
ναικωνίτη και μάλιστα έπρεπε να ζουν μακριά από τα βλέμ-
ματα των ανδρών, ακόμα και της ίδιας τους της οικογένειας.
Η θέση της γυναίκας θα μπορούσαμε να πούμε ότι αποτυ-
πώνεται σε μεγάλο βαθμό στον Επιτάφιο του Περικλή, όπου
εκεί στον λόγο του ο Περικλής αναφέρει ότι δόξα για τη γυ-
ναίκα είναι να ακουστεί το όνομά της λιγότερο, είτε επαινε-
τικά είτε εγκωμιαστικά, από τους άνδρες («τῆς τε γὰρ
ὑπαρχούσης φύσεως μὴ χείροσι γενέσθαι ὑμῖν μεγάλη ἡ δόξα
καὶ ἧς ἂν ἐπ’ ἐλάχιστον ἀρετῆς πέρι ἢ ψόγου ἐν τοῖς ἄρσεσι
κλέος ᾖ» 2.45.2. 3-5).

Ο ανδροκρατικός και δουλοκρατικός αυτός χαρακτήρας
της αρχαιοελληνικής κοινωνίας είχε ως αποτέλεσμα τα συ-
μπόσια να λαμβάνουν χώρα πάντοτε στον ἀνδρῶνα, χώρος

291



που προορίζονταν αποκλειστικά για άνδρες, ενώ οι γυναίκες
του σπιτιού, όπως επισημαίνει και ο Σπυρόπουλος (2004, σ.
11-12), έμεναν στη γυναικωνίτιδα. Το συμπόσιο (σύν+πίνω=
κοινή οινοποσία) σε σπίτια ιδιωτών είναι ένα από τα πιο γνω-
στά χαρακτηριστικά της ανδρικής κοινωνικής κουλτούρας
της Ελλάδας την αρχαϊκή και κλασική περίοδο, σύμφωνα με
τον Hunter (2004, σ. 10-11). Γυναίκες δεν έπαιρναν μέρος
στα συμπόσια με εξαίρεση τις γυναίκες εκείνες που συνέβα-
λαν στη διασκέδαση των ανδρών και ήταν συνήθως διασκε-
δαστικές αυλιτρίδες, καλλιτέχνιδες ελαφρών κυρίως ηθών,
που με τη μουσική και την όρχησή τους διασκέδαζαν τους
συμπότες. Οι γυναίκες αυτές, επομένως, δεν είχαν ισότιμο
ρόλο με τους άνδρες στα συμπόσια. Ειδικότερα τώρα στο
«Συμπόσιο» του Πλάτωνα ανατρέπεται κατά κάποιο τρόπο
αυτό το κατεστημένο που χαρακτήριζε τα συμπόσια στην
αρχαία Ελλάδα και ειδικότερα στην Αθήνα. Οι συνδαιτημό-
νες, βέβαια, και εδώ είναι κατ᾽ αποκλειστικότητα άνδρες
(Φαίδρος, Παυσανίας, Ερυξίμαχος, Αριστοφάνης, Αγάθωνας,
Σωκράτης, Αλκιβιάδης), αλλά με ένα περίτεχνο τρόπο κάνει
την εμφάνισή της και μια γυναίκα, η Διοτίμα. Αυτή δεν πα-
ρευρίσκεται για να "διασκεδάσει" τους συνδαιτημόνες, αλλά
για να προβάλλει τις απόψεις της μέσω ερωταποκρίσεων και
να οδηγήσει στην κατανόηση των πραγματικών μυστηρίων
του έρωτα. Η παρουσία της δεν είναι φυσική. Απλώς ο Σω-
κράτης μεταφέρει τη συνάντηση και τη συζήτηση που είχε
μαζί της στους παρευρισκόμενους στο συμπόσιο.

Στο λόγο του Σωκράτη (201d-212c) από το «Συμπόσιο»
του Πλάτωνα, ο Σωκράτης προσπαθεί να μετατρέψει τον
λόγο του σε «διαλεκτική», δηλαδή γνήσια σκέψη βάζοντάς
τον στα χείλη της Διοτίμας, όπως ήδη προαναφέραμε. Η
συγκεκριμένη ήταν ιέρεια και μάντισσα από την Μαντίνεια
και τη χρησιμοποιεί ο Σωκράτης για να περιγράψει τη δια-
δικασία των ερωταποκρίσεων με την οποία εκείνη τον οδή-

292

δια-κριτικές ματιές στη λογοτεχνική έκφραση



γησε στην κατανόηση των πραγματικών μυστηρίων του
έρωτα. Η παρουσία της Διοτίμας δεν φαίνεται, σύμφωνα με
τον Taylor (2003, σ. 267), να αποτελεί επινόηση του Πλά-
τωνα. Άλλωστε, η χρησιμοποίηση και κατονομασία καθαρά
φανταστικών προσώπων δεν αποτελούσε συνηθισμένη τα-
κτική του φιλοσόφου. Επίσης, όπως τονίζει ο Taylor (2003,
σ. 267), αν ο Πλάτωνας είχε επινοήσει τη Διοτίμα δε θα έβαζε
τον Σωκράτη να δηλώνει κατηγορηματικά ότι αυτή καθυ-
στέρησε μια δεκαετία την επιδημία των αρχών του Αρχιδά-
μειου πολέμου «προσφέροντας θυσίες» στην Αθήνα («πρὸ
τοῦ λοιμοῦ δέκα ἔτη ἀναβολὴν ἐποίησε τῆς νόσου», 202 d). Η
παρουσία της Διοτίμας στην Αθήνα γύρω στο 440 π.Χ. έχει
στόχο όχι μόνο να εξηγήσει τη γνωριμία της με τον Σωκράτη
αλλά και να τονίσει ότι η μυστικιστική διδασκαλία που πρό-
κειται τώρα να εκτεθεί, για τη στοχαστική άνοδο της ψυχής,
απασχολούσε τη σκέψη του φιλοσόφου από το τριακοστό
έτος της ηλικίας του. Όπως αναφέρει ξανά ο Taylor (2003, σ.
267), στον «Μένωνα» μαθαίνουμε ότι ο Σωκράτης έβρισκε
πράγματι ενδείξεις για τη σωστή πορεία της σκέψης του στις
παραδόσεις «ιερέων και ιερειών» που μπήκαν στον κόπο να
κατανοήσουν τα καθήκοντα που ασκούν. Τέλος, ο λόγος της
Διοτίμας, όπως επισημαίνει χαρακτηριστικά ο Taylor (2003,
σ. 268), μπορεί να θεωρηθεί λόγος του Σωκράτη. Χρησιμο-
ποιεί θρησκευτική φρασεολογία για να εξιστορήσει το προ-
σκύνημα μιας ψυχής που οδεύει προς τη λύτρωση, από την
πρώτη στιγμή που αισθάνεται την ανάγκη της μέχρι την τε-
λική της ολοκλήρωση. Άλλωστε η Διοτίμα, ως γυναίκα μά-
γισσα που είναι, δίνει στα λεγόμενα κάποιο μυστηριακό και
προφητικό τόνο προκαλώντας έτσι, αναμφίβολα, το ενδια-
φέρον του κοινού.

Μάλιστα η Διοτίμα, σύμφωνα με τον Συκουτρή (2012, σ.
158), αποτελεί την ενσάρκωση του ακαθόριστου υπερλογι-
κού στοιχείου που εντοπίζουμε περισσότερο στη ζωή παρά

293

Πλάτωνας



στη σκέψη του "δαιμόνιου" του Σωκράτη. Συχνά χρησιμο-
ποιούσε αυτό το διαμόνιο, μια θεότητα που κατοικούσε
μέσα του και τον συμβούλευε, για να κρύψει το βαθύτερο
μυστικό της ψυχής και της ζωής του. Το δαιμόνιο αυτό ήταν
και ένας από τους λόγους που τον οδήγησαν τελικά στην θα-
νατική καταδίκη. Ουσιαστικά ο διάλογος του με τη Διοτίμα
δεν είναι τίποτα άλλο από ένα διάλογο με τον ίδιο του τον
εαυτό, σύμφωνα με τον Συκουτρή (2012, σ. 159).

Θα πρέπει να τονιστεί ότι στα έργα του ο Πλάτωνας χρη-
σιμοποιούσε κατά βάση τη διαλεκτική μέθοδο. Ήταν η μόνη
μέθοδος, όπως πίστευε ο φιλόσοφος, που μπορούσε να
οδηγήσει στην επιστημονική απόδειξη και στην βαθύτερη
αλήθεια των πραγμάτων. Βέβαια, όπως επισημαίνει ο Συκου-
τρής (2012, σ. 154-155), σε κάποιες περιπτώσεις είναι απα-
ραίτητος ο μονόλογος. Συγκεκριμένα, όταν διερευνώνται
σημαντικά προβλήματα που δεν άπτονται της επιστήμης
αλλά απαιτείται η πίστις, τότε επιβάλλεται να γίνει χρήση μο-
νολόγου. Παράλληλα, ο Πλάτωνας δεν πίστευε ότι τα όρια
της αλήθειας συμπίπτουν με τα όρια της λογικής απόδειξης.
Θεωρούσε, ωστόσο, ότι οι μεγάλες αλήθειες δεν προκύ-
πτουν πάντα μέσω της απόδειξης και της αιτιολόγησης που
εξασφαλίζει η επιστημονική έρευνα, αλλά μέσω της διείσ-
δυσης στο εσωτερικό του ψυχικού κόσμου, όπως χαρακτη-
ριστικά αναφέρει ο Συκουτρής (2012, σ. 155). Σε τέτοιες,
επομένως, περιστάσεις ο καταλληλότερος τρόπος έκφρα-
σης είναι ο ιερατικός και χρησμολογικός λόγος της Διοτίμας.
Ο λόγος της, σύμφωνα με τον Συκουτρή (2012, σ. 154-155),
με τις εικόνες των αναβαθμών, του φωτός, της προοδευτικής
μύησης, ο δογματικός και ενθουσιαστικός λόγος της Διοτί-
μας που απευθύνεται στη φαντασία, την πίστη και την ηθική
και όχι στη λογική προέρχεται από τα μυστήρια, χώρος οι-
κείος της Διοτίμας.

Αξίζει, ακόμα, να επισημάνουμε ότι τις απόψεις του Σω-

294

δια-κριτικές ματιές στη λογοτεχνική έκφραση



κράτη για τον έρωτα που ουσιαστικά αντικατοπτρίζουν τη
θεωρία των Ιδεών του Πλάτωνα, δεν θα μπορούσε να τις
διατυπώσει ο ίδιος ο Σωκράτης. Μια τέτοια παρουσία του
Σωκράτη θα ήταν αδιανόητη και θα ερχόταν σε σύγκρουση
με την μέχρι τώρα στάση ζωής του. Όπως γνωρίζουμε ο Σω-
κράτης προσποιούνταν άγνοια και δεν προέβαινε στη δια-
κήρυξη μιας αλήθειας που δεν ήταν προϊόν κοινής αναζή-
τησης. Επιπλέον, ο Σωκράτης, όπως άλλωστε και ο Πλάτω-
νας, θεωρούσε τη διαλεκτική ως τη μοναδική φιλοσοφική
μέθοδο ικανή να οδηγήσει στην αλήθεια. Παράλληλα, απέ-
φευγε να χρησιμοποιεί μακροσκελείς λόγους και όποτε το
έκανε τους απέδιδε σε άλλα πρόσωπα (π.χ. την Ασπασία),
όπως επισημαίνει και ο Συκουτρής (2012, σ. 156).

Ο λόγος της Διοτίμας είναι, αναμφίβολα, ο πιο σημαντι-
κός στο «Συμπόσιο» του Πλάτωνα. Μέχρι τώρα όλοι οι ομι-
λητές ήταν άνδρες, πράγμα που εκ πρώτης όψεως είναι λογι-
κό, γιατί οι συμμετέχοντες των συμποσίων ήταν άνδρες. Ο
Πλάτωνας, λοιπόν, χρησιμοποιώντας μια γυναίκα πετυχαίνει
αυτόματα μια μεγάλη ανατροπή για τα δεδομένα της επο-
χής. Με την παρουσία και το λόγο της, που είναι ο πιο σημα-
ντικός και εύστοχος απ᾽ όσους προηγήθηκαν κι οι οποίοι εκ-
φωνήθηκαν από τους άνδρες συνδαιτυμόνες του συμπο-
σίου, ο φιλόσοφος καταφέρνει να τον κάνει να ξεχωρίσει,
έστω και αν αυτός μεταφέρεται από το στόμα του Σωκράτη.
Ο λόγος, μάλιστα, αποκτά ακόμα μεγαλύτερη βαρύτητα και
κύρος από τη στιγμή που ο τόνος της Διοτίμας είναι προφη-
τικός, καθώς ήταν μάντισσα. Επιπλέον, δεν πρέπει να παρα-
βλέψουμε ότι η θεά της αγάπης και του έρωτα, η Αφροδίτη,
στον αρχαίο ελληνικό κόσμο ήταν γυναίκα, άρα τον ρόλο σε
μια τέτοια συζήτηση, όπου το θέμα είναι ο έρωτας, οφείλει
να τον υποδυθεί ένα γυναικείο πρόσωπο, αυτό της Διοτίμας.

Χρειάζεται, ακόμα, ν᾽ αναφέρουμε ότι μόνο η γυναίκα,
όπως παρατηρεί και ο Συκουτρής (2012, σ. 157), η οποία

295

Πλάτωνας



είναι ξένη προς την αισθησιακή πλευρά του παιδικού έρωτα,
θα μπορούσε με μεγαλύτερη ευκολία να μιλήσει για τις ιδα-
νικές του μορφές. Το βασικό, όμως, είναι ότι μόνο μια γυ-
ναίκα θα μπορούσε να μιλήσει για ένα φαινόμενο το οποίο
ουσιαστικά είναι "κυοφορία". Μάλιστα, όπως επισημαίνει ο
Hunter (2004, σ. 97), στον Θεαίτητο του Πλάτωνα βρίσκουμε
ένα μοντέλο κυοφορίας. Εκεί, ο ίδιος ο Σωκράτης παρομοι-
άζει τον εαυτό του με μαία («Τῇ δέ γ' ἐμῇ τέχνῃ τῆς μαιεύ-
σεως τὰ μὲν ἄλλα ὑπάρχει ὅσα ἐκείναις», 150.b.5). Επιπρο-
σθέτως, μόνο μια γυναίκα θα μπορούσε να εκφράσει από-
ψεις οι οποίες δεν θα θεωρούνταν δημιούργημα της λογικής
της αλλά θα τους απέδιδαν θεία προέλευση, καθώς στην αν-
δροκρατική κοινωνία της εποχής η γυναίκα θεωρούνταν χα-
μηλού πνευματικού επιπέδου. Η γυναίκα, άλλωστε, όπως
επισημαίνει στον Φίληβο  («κρείττονες ἡμῶν καὶ ἐγγυτέρω
θεῶν οἰκοῦντες», 16c) ο Πλάτωνας, βρίσκεται πιο κοντά στη
φύση, άρα έχει αναπτυγμένες περισσότερο τις προλογικές
δυνάμεις της ψυχής, τη διαίσθηση, την προαίσθηση, την
ευαισθησία και τη συναισθηματική διάγνωση καταστάσεων
και σχέσεων. Οι δυνάμεις αυτές για την πρωτόγονη ανθρώ-
πινη κρίση αποδίδονταν σε θεϊκή προέλευση. Επομένως,
έτσι εξηγείται, όπως αναφέρει ο Συκουτρής (2012, σ. 157-
158), ότι στη γυναίκα απέδιδαν τη θεία έμπνευση και ότι στο
σώμα της κατοικούσαν υπερφυσικές δυνάμεις. Δεν είναι τυ-
χαίο, άλλωστε, ότι στις Μούσες, γυναικείες θεότητες, αποδί-
δονταν η επική ποιητική δημιουργία. Από από το γυναικείο
φύλο επιλέγονταν τα όργανα της θεόπνευστης μαντικής. Γι᾽
αυτό ο Πλάτωνας στο «Συμπόσιό» του χρησιμοποιεί τη Διο-
τίμα, γιατί είναι γυναίκα. Μάλιστα όπως ομολογεί ο Σωκρά-
της τη θαυμάζει για τη σοφία της («ἐθαύμαζον ἐπὶ σοφίᾳ καῖ
ἐφοίτων παρὰ σὲ αὐτὰ ταῦτα μαθησόμενος» 206 b). Ο θαυ-
μασμός αυτός του Σωκράτη δεν πρέπει να είναι άσχετος και
με τη γενικότερη πεποίθησή του ότι ανάμεσα στην αρετή

296

δια-κριτικές ματιές στη λογοτεχνική έκφραση



ενός άνδρα και την αρετή μιας γυναίκας δεν υπάρχει δια-
φορά, όπως επισημαίνει και η Loraux (2006, σ. 138).

Μπορεί, εξάλλου, στο Συμπόσιο του Πλάτωνα να διερευ-
νάται το φαινόμενο ἔρως και η λειτουργία του στην ανθρώ-
πινη ζωή («περὶ τῶν ἐρωτικῶν λόγων» 172b), ωστόσο ο σκο-
πός της συγγραφής του διαλόγου δεν ήταν μόνο αυτός.
Πρόθεση του Πλάτωνα ήταν και η παράλληλη φιλοτέχνηση
του πορτρέτου του Σωκράτη και της υπεροχής των από-
ψεών του έναντι των άλλων συνομιλητών του, τακτική που
ακολουθεί ο Πλάτωνας και σε άλλα πρώιμα έργα του (π.χ. η
συζήτηση περί δικαιοσύνης στην Πολιτεία). Όπως επισημαί-
νει ο Σπυρόπουλος (2004, σ. 35) ήταν πολύ δύσκολο να πεί-
σει τον αναγνώστη για την αντικειμενικότητα και την αλή-
θεια των λεγομένων του, αν απροκάλυπτα προέβαινε σε ένα
σωκρατικό έπαινο. Έτσι, έπρεπε να βρει το κατάλληλο πρό-
σχημα, το κατάλληλο θέμα μέσω του οποίου θα πετύχαινε
αυτό το εγκώμιο του Σωκράτη με έμμεσο τρόπο («οὐ γὰρ ἄν
ποτε οὕτω κομψῶς κύκλῳ περιβαλλόμενος ἀφανίσαι
ἐνεχείρεις οὗ ἕνεκα ταῦτα πάντα εἴρηκας» 222.c.5). Το θέμα
αυτό που χρησιμοποιεί ο Πλάτωνας είναι ο έρωτας. Άλλω-
στε, υπάρχουν ομοιότητες ανάμεσα στον δαίμονα Έρωτα
και τον δαιμόνιο Σωκράτη. Συγκεκριμένα, υπάρχει ταύτιση
ανάμεσα στον επίμονο κυνηγό της ομορφιάς και της γνώσης
του θείου δαίμονα με τον κυνηγό της ομορφιάς και της γνώ-
σης (κατεξοχήν φιλόσοφο) Σωκράτη, όπως χαρακτηριστικά
επισημαίνει ο Σπυρόπουλος (2004, σ. 35). Η επιλογή της Διο-
τίμας μέσω της οποίας ο Σωκράτης διατυπώνει την περὶ
ἔρωτος θεωρία του γίνεται ίσως γιατί μόνο μια γυναίκα μπο-
ρεί να προσδώσει στο φιλόσοφο τη θηλυκότητα που τόσο
πολύ χρειάζεται για να στοχαστεί, όπως αναφέρει η Loraux
(2006, σ. 141). Η Διοτίμα αποτελεί κατά κάποιον τρόπο ένα
είδος «θηλυκού Σωκράτη», όπως πολύ εύστοχα παρατηρεί
η Loraux (2006, σ. 141). Παράλληλα, δίνεται η δυνατότητα

297

Πλάτωνας



μέσω αυτής στον Πλάτωνα να εκθειάσει τον Σωκράτη,
καθώς οι απόψεις περὶ ἔρωτος της Διοτίμας είναι τελικά
αυτές που ξεχωρίζουν και υπερτερούν έναντι όσων διατυ-
πώθηκαν μέχρι εκείνη τη στιγμή.

Διαπιστώνουμε, τελικά, ότι η παρουσία της Διοτίμας στο
Συμπόσιο και η επιλογή του Πλάτωνα να "αναθέσει" σε μια
γυναίκα το δύσκολο αλλά και σημαντικό ρόλο να εκθέσει
την περίφημη "θεωρία των Ιδεών" του, δεν αποσκοπεί στο
να αποκαταστήσει τη θέση της γυναίκας στην ανδροκρατική
κοινωνία της εποχής, όπως χαρακτηριστικά τονίζει ο Συκου-
τρής (2012, σ. 156-157). Η παρουσία της είναι σκόπιμη και
απαραίτητη, γιατί εξυπηρετεί καλύτερα τις ανάγκες της συ-
ζήτησης και είναι η πλέον κατάλληλη για να υποδυθεί τον
συγκεκριμένο ρόλο. Δεν υπάρχει καμία αμφιβολία άλλωστε,
σύμφωνα και με τον Συκουτρή (2012, σ. 154), ότι οι απόψεις
που διατυπώνει η Διοτίμα, αποτελούν διδάγματα του πραγ-
ματικού Σωκράτη.

Βιβλιογραφία

Flaceliere, R. 1970. Ο δημόσιος και ιδιωτικός βίος των αρχαίων Ελλήνων,
Αθήνα.

Hunter, R. 2004. Το Συμπόσιον του Πλάτωνα, Θεσσαλονίκη.
Loraux, Ν. (επιμ.). 2006. Αρχαία Ελλάδα γένους θηλυκού, Αθήνα.
Taylor, A. 2003. Πλάτων, Ο άνθρωπος και το έργο του, Αθήνα.
Σπυρόπουλος, Η. 2004. Συμπόσιον Πλάτωνος, Θεσσαλονίκη.
Συκουτρής, Ι. 2012. Συμπόσιον Πλάτωνος, Αθήνα.

298

δια-κριτικές ματιές στη λογοτεχνική έκφραση



Πλάτωνας, Συμπόσιο
του Βασίλη Γιοντζή

Στο έργο του αυτό ο Πλάτωνας εξιστορεί τα γεγονότα
που έλαβαν μέρος στο σπίτι του τραγωδού Αγάθωνος, ο
οποίος παρέθεσε το συμπόσιο αυτό, για να γιορτάσει την
πρόσφατη βράβευση της τραγωδίας του. Πρόκειται πιθανό-
τατα, για πιστοποιημένο ιστορικά γεγονός, που συνέβη το
416 π.Χ. και στο οποίο εκτός του οικοδεσπότη, παρευρέθη-
σαν και άλλες εξέχουσες προσωπικότητες της εποχής, όπως
ο Σωκράτης, ο Αριστοφάνης, ο Αλκιβιάδης (ήρθε καθυστε-
ρημένος και πιωμένος) και άλλοι. Ως αντικείμενο συζήτησης
της παρέας αποφασίστηκε ότι θα είναι ο εγκωμιασμός και η
εξύμνηση του θεού Έρωτα.

Η κορύφωση του έργου ξεκινά με τη διαλεκτική αντιπα-
ράθεση Σωκράτη-Αγάθωνα. Αν και προηγήθηκαν αρκετοί
αξιόλογοι ομιλητές, οι οποίοι υπό μορφή μονολόγου απέ-
δωσαν τα εύσημα στο θεό, η ομιλία του Αγάθωνα τους επι-
σκίασε όλους. Με έναν ανυπέρβλητο συνδυασμό ποιητικού
και φιλοσοφικού λόγου εκθείασε τον θεό Έρωτα κατά τρό-
πο, ώστε, όλοι οι συνδαιτυμόνες ξέσπασαν μετά το τέλος, σε
ζωηρές επευφημίες. Ο Αγάθων μεταξύ άλλων, τεκμηρίωσε
τους λόγους για τους ο θεός Έρωτας υπερέχει έναντι όλων
των άλλων θεών, στην αρετή και το κάλλος. Και εφόσον η
αρετή απαρτίζεται από τη δικαιοσύνη, τη σοφία, τη σωφρο-
σύνη, την ανδρεία και την οσιότητα, τότε ο θεός Έρωτας
είναι:

299



1) Ο πιο δίκαιος θεός, γιατί κάποιος ερωτεύεται με ατο-
μική ελεύθερη βούληση και ποτέ μετά από εξαναγκασμό.

Ίσως κάποιος θα μπορούσε να αντιτάξει εδώ ότι συχνά
οι άνθρωποι ισχυρίζονται ότι ερωτεύτηκαν χωρίς τη θέλησή
τους, ήταν κάτι που δεν μπορούσαν να ελέγξουν και όσο και
αν προσπάθησαν, δεν μπόρεσαν να το αποφύγουν. Το θέμα
είναι όμως, κατά πόσο αυτοί είναι ειλικρινείς με τον εαυτό
τους. Ήταν πράγματι κάτι παρά τη βούλησή τους ή απλά
αρέσκονται να πιστεύουν έτσι, με το σκεπτικό ότι παραδε-
χόμενοι ότι ήταν κάτι υπεράνω των δυνάμεών τους, αποποι-
ούνται των ευθυνών τους; Από την άλλη μεριά, όλοι γνωρί-
ζουμε το πόσο ανίσχυροι είναι οι κοινωνικοί εξαναγκασμοί
και οι προτροπές του οικογενειακού περιβάλλοντος να δια-
λύσουν έναν σφοδρό, αλλά socially incorrect, έρωτα. Ή πό-
σο μάταιο είναι να πείσουμε κάποιον να αγαπήσει και να
ερωτευτεί διά της βίας. Αδύνατον, ακόμη και με την απειλή
πιστολιού.

2) Ο πιο σοφός θεός, διότι με το άγγιγμά του και μόνο
μετατρέπει έναν μέτριο ποιητή σε έναν εμπνευσμένο δημι-
ουργό.

Πάμπολλα τα παραδείγματα εξαίρετων καλλιτεχνικών
δημιουργιών που οφείλουν τη σύλληψή τους στην πνοή του
θεού Έρωτα. Πρόκειται για ένα φαινόμενο που όλοι είχαμε
την ευκαιρία να το παρατηρήσουμε στον εαυτό μας. Όταν
είμαστε ερωτευμένοι, νιώθουμε πιο δημιουργικοί, πιο φω-
τισμένοι, πιο παραγωγικοί. Εφόσον λοιπόν ο θεός αυτός
μπορεί να διδάξει τη σοφία, τι πιο προφανές από το ότι είναι
και ο ίδιος σοφός, γιατί δεν μπορούμε να μεταδώσουμε κάτι
που δεν διαθέτουμε. Ας μην λησμονούμε όμως, εν τέλει και
τη θαυμαστή αρτιότητα και τελειότητα, με την οποία γίνεται
η αναπαραγωγή όλων των ζωντανών οργανισμών στη φύ-
ση, τελειότητα που οφείλεται αποκλειστικά στη σοφία του
θεού Έρωτα.

300

δια-κριτικές ματιές στη λογοτεχνική έκφραση



3) Ο πιο σώφρων θεός, διότι δεδομένου ότι ο έρωτας
είναι η πιο ισχυρή ηδονή, σημαίνει ότι καθυποτάσσει όλες
τις άλλες ηδονές και κυριαρχεί επάνω σε αυτές. Και πώς αλ-
λιώς εκτός από σωφροσύνη, μπορούμε να ονομάσουμε την
επικράτηση στα πάθη και στις ηδονές;

Είναι εμφανές εδώ ότι ο Αγάθων χρησιμοποιεί ένα είδος
συλλογιστικού ακροβατισμού, ίσως μάλιστα καταφεύγει σε
μια κακώς εννοούμενη σοφιστεία, προκειμένου να υποστη-
ρίξει τα λεγόμενά του. Γιατί, ναι μεν κατά τα λεγόμενά του, ο
έρωτας κυριαρχεί έναντι όλων των άλλων ηδονών, ένα άτο-
μο όμως που βρίσκεται υπό την επήρεια σφοδρού πάθους,
ουδαμώς διακρίνεται για τη σωφροσύνη του, μάλλον το αντί-
θετο. Δε θα πρέπει όμως να μας διαφεύγει ότι στη συζήτηση
αυτή ο Έρωτας προσωποποιείται. Εκλαμβάνεται ως οντό-
τητα αυθύπαρκτη, με ατομικότητα και αυτοδυναμία και μά-
λιστα μια οντότητα θεϊκή. Κατά την έννοια αυτή, ο ίδιος
επιδεικνύει σωφροσύνη, ανεξάρτητα αν αδυνατεί να τη με-
ταδώσει στους ανθρώπους.

4) Ο πιο ανδρείος θεός. Ο Άρης ο πλέον γενναίος των
θεών, ερωτεύτηκε την Αφροδίτη, κυριεύτηκε επομένως από
το θεό Έρωτα. Ο Έρωτας υπερίσχυσε του Άρη, άρα ξεπερνά
ακόμη και αυτόν σε ανδρεία.

Το ότι ο έρωτας μας κάνει πιο ανδρείους και μας ωθεί να
αψηφούμε τους κινδύνους, είναι κάτι που πιστεύω πως όλοι
έχουμε παρατηρήσει, είτε στα προσωπικά μας βιώματα, είτε
στις συμπεριφορές άλλων. Όμως στο «Συμπόσιο», η έννοια
έρωτας λαμβάνει πολυδιάστατη μορφή (με τις επιπλέον συ-
νιστώσες της επιθυμίας και της αγάπης προς το ωραίο) και
δεν περιορίζεται μόνο στο επίπεδο της ερωτικής έλξης.
Πράγματι, κάποιες από τις πιο ανυπέρβλητες μορφές γεν-
ναιότητας, αυταπάρνησης και ψυχικού μεγαλείου φέρουν
ως υποκινητή τον έρωτα με την ευρεία του έννοια, π.χ. η
πίστη σε μια ανώτερη ιδέα ή η αυτοθυσία της μάνας προς

301

Πλάτωνας



το παιδί της.
Ο Αγάθων παρακάμπτει το πέμπτο συστατικό της αρε-

τής, την οσιότητα, κάνει όμως ιδιαίτερη και άκρως ένθερμη
αναφορά στο κάλλος και την ομορφιά του θεού, όπου πι-
στεύει ότι είναι αληθινά ακαταμάχητος. Ισχυρίζεται πως είναι
με διαφορά ο πιο όμορφος θεός, θεωρεί την επιχειρηματο-
λογία περιττή, είναι κάτι το αυταπόδεικτο, γιατί όλοι γνωρί-
ζουμε το πάθος με το οποίο έρωτας λατρεύει και αναζητά
το ωραίο. Για να δώσει μάλιστα, περισσότερη έμφαση στα
λεγόμενά του, τελειώνει την ομιλία του με μια έξαρση ποι-
ητικού λυρισμού, στην οποία αντιδιαστέλλει με δεξιοτεχνία
θαυμαστή τα επίθετα και τα ουσιαστικά με τα αντίθετά τους,
πετυχαίνοντας ένα έξοχο λογοτεχνικό αποτέλεσμα. Ενδει-
κτικά από το αρχαίο κείμενο παραθέτουμε:

«ΑΓΑΣΤΟΣ ΘΕΟΣ ΠΡΑΟΤΗΤΑ ΜΕΝ ΠΟΡΙΖΩΝ,
ΑΓΡΙΟΤΗΤΑ Δ’ ΕΞΟΡΙΖΩΝ 

ΕΠΙΜΕΛΗΣ ΚΑΛΩΝ, ΑΜΕΛΗΣ ΚΑΚΩΝ
ΦΙΛΟΔΩΡΟΣ ΕΥΜΕΝΕΙΑΣ, ΑΔΩΡΟΣ ΔΥΣΜΕΝΕΙΑΣ.

ΗΓΕΜΩΝ ΚΑΛΛΙΣΤΟΣ ΚΑΙ ΑΡΙΣΤΟΣ»
Μετά το μικρό ντελίριο επιδοκιμασιών που ακολουθεί

είναι η σειρά του Σωκράτη να μιλήσει. Καθώς αυτός αντι-
λαμβάνεται ότι είναι αδύνατο να συναγωνιστεί τον Αγάθωνα
στον εγκωμιασμό του θεού, προσπαθεί να δημιουργήσει την
αίσθηση στην ομήγυρη ότι αδικείται από το γεγονός ότι μιλά
τελευταίος. Ενώ, ήδη οι άλλοι είχαν καλύψει το θέμα πολύ-
πλευρα και διεξοδικά ήρθε και ο λόγος του Αγάθωνα σαν
επιστέγασμα, που κυριολεκτικά τον εκμηδένισε, πριν καν
αρχίσει. Εμπρός λοιπόν στο φάσμα της γελοιοποίησης που
διαγράφεται ευκρινέστατα μπροστά του, ζητά από τον συ-
μποσίαρχο την άδεια να παραβεί τον κανόνα που προβλέπει
μόνο ομιλίες εκ περιτροπής και να υποβάλλει στον Αγάθωνα
κάποιες ερωτήσεις. Οι άλλοι δεν δείχνουν να πείθονται ότι
ο Σωκράτης όντως περιήλθε σε δυσχερή θέση, επειδή όμως

302

δια-κριτικές ματιές στη λογοτεχνική έκφραση



ένας Σωκράτης πάντα δικαιούται ειδικής μεταχείρισης, συ-
ναινούν να του επιτρέψουν να κάνει τον διάλογο με τον Αγά-
θωνα. Ο τελευταίος, αν και γνωρίζει ότι σε μια διαλεκτική
μονομαχία με τον Σωκράτη δεν έχει καμία πιθανότητα, απα-
ντά με προθυμία στις ερωτήσεις.

Αρχικά ο Σωκράτης του θέτει το ερώτημα, αν θεωρεί ότι
ο θεός Έρωτας είναι ωραίος και ο Αγάθων απαντά ότι πράγ-
ματι πιστεύει ότι είναι ο πιο ωραίος θεός, όπως τόσο γλαφυ-
ρά ανάπτυξε στον λόγο του. Εν συνεχεία, τον αναγκάζει να
παραδεχτεί ότι κάποιος μπορεί να επιθυμεί κάτι, μόνον εφό-
σον δεν το έχει, διότι η επιθυμία είναι μια έννοια που εμπε-
ρικλείει μέσα την «ένδεια», την έλλειψη. Όταν επιθυμούμε
κάτι με πάθος, κάνουμε το παν να το αποκτήσουμε. Οι ίδιες
οι λέξεις μας οδηγούν στο συμπέρασμα αυτό. Κάνουμε το
παν να το αποκτήσουμε, επομένως δεν το έχουμε, για τον
προφανή λόγο, ότι δεν μπορούμε να αποκτήσουμε κάτι, το
οποίο ήδη έχουμε. Η επιθυμία είναι μια φλόγα, που συντη-
ρείται από τον πόθο της κατάκτησης. Όταν η κατάκτηση
συντελεστεί, λειτουργεί σαν ένας τεράστιος πυροσβεστή-
ρας που ρίχνει νερό και σβήνει τη φλόγα της επιθυμίας. Είναι
ανάγκη συνεπώς αδήριτη να παραδεχτούμε ότι μπορούμε
να θελήσουμε μόνο κάτι που μας λείπει, γιατί αν ισχυρι-
στούμε ότι θέλουμε κάτι που έχουμε, πέφτουμε σε λογική
αλλά και λεκτική αντίφαση.

Ακόμη και στις περιπτώσεις όμως που επιθυμούμε κάτι
που έχουμε (π.χ. κάποιος υγιής επιθυμεί να είναι υγιής), ου-
σιαστικά αυτό που θέλουμε είναι η διατήρηση αυτού και στο
μέλλον, κάτι δηλαδή που δεν έχουμε εξασφαλίσει. Συνεπώς,
πάντα επιθυμούμε κάτι, το οποίο δεν έχουμε.

Ύστερα από αυτή την επαγωγική και ξεκάθαρη, σαν μα-
θηματική εξίσωση, επιχειρηματολογία του Σωκράτη, το να
συμφωνήσει στο παραπάνω συμπέρασμα ήταν για τον Αγά-
θωνα μονόδρομος. Αμέσως ακολουθεί η επόμενη ερώτηση

303

Πλάτωνας



του Σωκράτη, αμείλικτη και στην εντέλεια υπολογισμένη.
«Εφόσον παραδεχτήκαμε ότι ο θεός Έρωτας επιθυμεί με

πάθος το ωραίο και συνάμα συμφωνήσαμε ότι κάποιος ανα-
ζητά μόνο κάτι που το λείπει, τότε το ωραίο είναι κάτι που
έχει ο θεός ή κάτι που του λείπει;»

Δεν είχε άλλη επιλογή ο Αγάθων, από το να παραδεχτεί
ότι η ομορφιά είναι κάτι που ο θεός προσπαθεί να κατακτή-
σει, άρα του λείπει. Συνεπώς είναι υποχρεωμένος να αναθε-
ωρήσει την αρχική του θέση, ότι ο έρωτας είναι ωραίος. Ο
Σωκράτης του εξηγεί ότι στη ροή της εκπληκτικής καλαι-
σθησίας λόγου που εκφώνησε, μπέρδεψε το υποκείμενο με
το αντικείμενο του έρωτα. Το γεγονός όμως ότι παρασύρ-
θηκε σε συλλογιστικούς ατραπούς που τον οδήγησαν σε
άτοπο, δεν αφαιρεί τίποτα από την αξία της αριστοτεχνικής
ομιλίας του.

Εν συνεχεία, ο Σωκράτης εγκαταλείπει τον διάλογο με
τον Αγάθωνα και στην προσπάθειά του να αναδείξει την
διττή, αντιφατική και διφορούμενη φύση του θεού Έρωτα,
αναφέρει έναν μύθο:

Όταν γεννήθηκε η Αφροδίτη, οι θεοί το γιόρτασαν με
ένα μεγαλοπρεπέστατο γλέντι. Ο θεός Πόρος (του πλούτου)
ήπιε τεράστιες ποσότητες νέκταρ, μέθυσε και έπεσε για
ύπνο στην αυλή. Η Πενία, που τριγύριζε εκεί κοντά, επαιτώ-
ντας ρακένδυτη εκμεταλλεύτηκε το μεθύσι του και προχώ-
ρησε σε ερωτική συνεύρεση μαζί του. Την ημέρα εκείνη
λοιπόν, που γεννήθηκε η Αφροδίτη, συνελήφθη ο θεός Έρω-
τας, που είχε γονείς τον Πόρο και την Πενία.

Εξαιτίας της μητέρας του, είναι τραχύς, βρώμικος, από-
τομος και δεν είναι καθόλου τρυφερός, όπως αρέσκονται να
τον παρουσιάζουν. Εμφανίζεται άστεγος, ανυπόδητος, επαί-
της και θαμώνας σε καταγώγια και χαμαιτυπεία. Λόγω του
πατέρα του, από την άλλη μεριά, είναι ριψοκίνδυνος, γοη-
τευτικός, δεινός θηρευτής, αναζητά με πάθος το ωραίο και

304

δια-κριτικές ματιές στη λογοτεχνική έκφραση



προκειμένου να κατακτήσει τον αντικείμενο του πόθου του,
δεν διστάζει να χρησιμοποιήσει οποιοδήποτε μέσο. Θα εξα-
πατήσει με ψεύτικες υποσχέσεις, θα δολοπλοκήσει, θα μα-
γέψει με τη ρητορική δεινότητα που διαθέτει, θα απειλήσει,
θα εκβιάσει, δεν πρόκειται να σταματήσει προτού φτάσει
στο στόχο του. Και ο στόχος του είναι πάντα το ωραίο, κυνη-
γά ισόβια, με πάθος το ωραίο, από την ημέρα της σύλληψής
του ακόμα, την ημέρα δηλαδή που γεννήθηκε η Αφροδίτη,
που αποτελεί σημείο αναφοράς της έννοιας του κάλλους.

Ακόμη, είναι λάθος να τον αποκαλούν θεό, γιατί δεν είναι
αθάνατος. Αλλά, ούτε και θνητός είναι. Κινείται μεταξύ φθο-
ράς και αφθαρσίας, εύκολα πεθαίνει όταν δεν συναντά τις
προϋποθέσεις που απαιτεί, για να ξαναγεννηθεί με την ίδια
ευκολία, όταν βρει πρόσφορο έδαφος. Εδώ ο καθένας μας
οφείλει να ανατρέξει στα προσωπικά του βιώματα και συ-
γκεκριμένα στους πρώτους εφηβικούς έρωτες. Πόσο έντονα
ζούσαμε το συναίσθημα αυτό κάποιες ημέρες και με πόση
ευκολία το ξεχνούσαμε άλλες, σαν να μην υπήρχε ποτέ;
Πόσα και πόσα τραγούδια δεν έχουν γραφεί για την ασταθή
φύση του Έρωτα και για την παλινδρόμησή του στο δίπολο
έρωτας-μίσος, με ενδιάμεσους σταθμούς στο στάδιο της
αδιαφορίας;

Εν κατακλείδι, διαπιστώνουμε ότι η προσέγγιση του Σω-
κράτη στο θέμα έρωτας διαφέρει αρκετά από την κρατούσα
αντίληψη. Όλοι μας όμως, πριν γνωρίσουμε τον έρωτα στην
πράξη, τον είχαμε σε εξιδανικευμένη μορφή στο μυαλό μας,
έτσι όπως μας παρουσιαζόταν μέσα από τα βιβλία και τα
τραγούδια. Και δεν αναφερόμαστε στην μερίδα του πληθυ-
σμού εκείνη, που είναι εκ φύσεως πιο συναισθηματική και
επιρρεπής στον άκρατο ρομαντισμό, τα κορίτσια δηλαδή,
προεφηβικής και εφηβικής ηλικίας. Εκεί, ο τρόπος που πα-
ρουσιάζεται ο έρωτας στα δακρύβρεχτα ρομάντζα, αμφίβο-
λης λογοτεχνικής αξίας, φλερτάρει με τα όρια της γελοιο-

305

Πλάτωνας



ποίησης, Αναφερόμαστε σε ανθρώπους ρεαλιστές και θετι-
κούς, που όταν γνώρισαν τον έρωτα στην πράξη, αναγκάστη-
καν να παραδεχτούν ότι απογοητεύτηκαν που τον συνά-
ντησαν τόσο απογυμνωμένο από τον μανδύα του ρομαντι-
σμού, που πίστευαν ότι τον ενδύει.

Παρόλο που η εκδοχή του έρωτα που μας παρουσιάζει
ο Σωκράτης δεν είναι και η πλέον προβεβλημένη, βλέπουμε
ότι συχνά, επιβεβαιώνεται στην καθημερινή πράξη. Ο ερω-
τευμένος άνθρωπος είναι ικανός να προβεί σε συμπεριφο-
ρές εξευτελιστικές και αυτοκαταστροφικές. Μπορεί να
συρθεί σε ικεσίες, να παραμελήσει την εξωτερική του εμφά-
νιση, την ατομική του υγιεινή, μπορεί να μεθοκοπά στα κα-
ταγώγια, μπορεί να κάνει οτιδήποτε. Γιατί, όταν κάποιος είναι
ερωτευμένος, στα αρχικά στάδια υπερισχύει μέσα του η
φύση του πατέρα του, του Πόρου, με αποτέλεσμα να εμφα-
νίζεται γοητευτικός, ατρόμητος, νικητής, με αυτοπεποίθηση
και στιλ. Όσο όμως ο χρόνος παρέρχεται και δεν πετυχαίνει
τον στόχο του, τόσο βγαίνουν στην επιφάνεια τα στοιχεία
της μητέρας του, της Πενίας. Γίνεται πικρόχολος, μίζερος,
φορτικός, αναξιοπρεπής, ηττοπαθής και μοιρολάτρης. Και
εάν ο έρωτας διαρκέσει για χρόνια, είτε με τη μορφή του
ερωτικού, είτε κάποιου άλλου πάθους, νομοτελειακά θα
οδηγήσει στη φθορά του ίδιου του ατόμου. Διότι, μόνο ο
ανεκπλήρωτος έρωτας διαρκεί αιώνια. Και ο έρωτας χωρίς
ανταπόκριση είναι ένα σαράκι που κατατρώγει σιγά σιγά, έν-
δοθεν τα σωθικά του ανθρώπου. Σε στιγμές νηφαλιότητας
προσπαθεί να το αποδιώξει, αλλά μάταια. Ο έρωτας γίνεται
πάθος, το πάθος κάνει κατάληψη στο μυαλό, μετατρέπεται
σε εμμονή και ο αιώνια ερωτευμένος είναι αιώνια τυραννι-
σμένος.

Ύστερα από όλα αυτά, θα μπορούσε δικαιολογημένα κα-
νείς να αναρωτηθεί, αν θα ζούσαμε πιο ευδαίμονες χωρίς
τον έρωτα. Το θέμα όμως δεν είναι αν θα ζούσαμε πιο ευτυ-

306

δια-κριτικές ματιές στη λογοτεχνική έκφραση



χισμένοι, αλλά αν θα μπορούσαμε έστω και να ζήσουμε, με
την απουσία του έρωτα. Διότι ο έρωτας είναι ο κινητήριος
μοχλός που μας φορτίζει με ενέργεια, είναι το φως του ήλιου
που διώχνει το σκοτάδι, είναι η έμπνευση μέσα στην ισοπέ-
δωση, είναι αυτός που μας δίνει την απαραίτητη δύναμη να
συνεχίσουμε την μονότονη και παράλογη ζωή μας. Και δεν
αναφέρομαι αποκλειστικά στις διαπροσωπικές σχέσεις. Οτι-
δήποτε αγαπούμε, τα χόμπι που έχουμε, οι καλλιτεχνικές
δραστηριότητες, η ενασχόλησή μας με τον αθλητισμό, η α-
γάπη μας για τα ταξίδια ή τη φύση, μπορεί να μας γεμίσει με
ζωή και θετική ενέργεια.

Ο Έρωτας, κατά τον Σωκράτη, δεν είναι ούτε θνητός,
ούτε θεός, αλλά δαίμων (θεότητα), που κινείται ενδιάμεσα
και αποτελεί τη γέφυρα ανάμεσα στο θείο και το ανθρώπινο.
Είναι αγγελιοφόρος των θεών, μεταβιβάζει στους ανθρώ-
πους το θέλημά τους και συνάμα αποτελεί τον διαμεσολα-
βητή που μεταφέρει τις ευχές και τις δεήσεις τους, έτσι ώστε
να εισακουστούν από τους θεούς. Μέσω του έρωτα κάθε
θνητός θα διεκδικήσει το μερίδιό του στην αιωνιότητα. Αυ-
τός εμφυσά τη θεϊκή πνοή στον άνθρωπο, αφού διαθέτει και
τις δύο υποστάσεις, τη θεία και την ανθρώπινη.

Είναι γνωστό ότι ένα από τα στοιχεία του ανθρώπου
είναι η αγάπη και το πάθος για τη σοφία και τη γνώση. Πα-
ρόλα ταύτα, αδυνατεί όμως να την κατακτήσει, όσο την πλη-
σιάζει, τόσο εκείνη απομακρύνεται. Ο άνθρωπος ερωτοτρο-
πεί, φλερτάρει με τη σοφία, αποτυγχάνει όμως να την κάνει
κτήμα του, δεν πρόκειται ποτέ να γίνει σοφός. Σοφός είναι
ο θεός, ο οποίος κατέχει τη σοφία. Ο άνθρωπος είναι ερα-
στής της σοφίας, είναι δηλαδή φιλόσοφος και σ’ αυτό μοι-
άζει με τον θεό Έρωτα, ο οποίος είναι δορυφόρος των θεών
και της σοφίας που αυτή κατέχουν, δεν δύναται όμως ούτε
αυτός να την αποκτήσει. Ας καλλιεργήσουμε και ας υποθάλ-
ψουμε λοιπόν τον έρωτα μέσα μας, είτε αυτός στρέφεται σε

307

Πλάτωνας



κάποιον άλλον άνθρωπο, είτε σε ζώο, είτε σε κάποια ιδέα,
κάποια τέχνη, σπορ, οτιδήποτε. Εξίσου σημαντικό όμως εί-
ναι να αντιληφθούμε τη ρευστή, ασαφή, υπερβατική και α-
προσδιόριστη φύση του και να την κατανοήσουμε έως το
σημείο εκείνο που φτάνει ο ανθρώπινος νους, απαλλαγμένοι
από μικροεγωισμούς, αλαζονεία, ματαιοδοξία, σκοπιμότη-
τες και εμμονές. Διότι, όπως εμείς σαν άνθρωποι ολοκληρω-
μένοι θέλουμε να νιώθουμε ελεύθεροι, το ίδιο και ο έρωτας
αν δεχτούμε ότι έχει αυτόνομη υπόσταση. Αλλά, το ίδιο
ισχύει βέβαια και για το αντικείμενο της επιθυμίας μας, η
σχέση είναι αμφίδρομη, μια γέφυρα η οποία θα ενώσει τον
κατακτητή με τον στόχο του, μόνο και εφόσον και οι δύο το
επιθυμούν. Διότι στην αντίθετη περίπτωση, ο έρωτας χάνει
ένα βασικό του συστατικό, αυτό της εκατέρωθεν επικοινω-
νίας. Γίνεται ένα μπούμερανγκ, το οποίο εκτοξεύεται και γυ-
ρίζει πίσω με τέτοια ορμή και δύναμη, που μπορεί να προ-
καλέσει κακό στο ίδιο το άτομο. Γι’ αυτό οι σφοδροί ανεκ-
πλήρωτοι έρωτες που χρονίζουν καταντούν μονομανία και
νεύρωση, μεταλλάσσονται σε κάτι το μοναχικό και προβλη-
ματικό, που έχει αφετηρία και τέλος στο ίδιο το άτομο. Και
όπως αναφέραμε, όταν ο έρωτας μετατραπεί σε εμμονή
χάνει το βασικό του δομικό στοιχείο, αυτό της επικοινωνίας,
της γεφύρωσης του χάσματος μεταξύ δύο. Αυτός είναι και ο
λόγος που ο αθεράπευτος και απελπισμένος έρωτας, χωρίς
ανταπόκριση, μπορεί να οδηγήσει στην τρέλα. Καθώς το α-
ντικείμενο του πόθου είναι εκτός της εμβέλειάς του ερωτευ-
μένου, για να διατηρήσει αυτός την ψευδαίσθηση της αμφί-
δρομης σχέσης, αναγκάζεται να διχάσει τον ίδιο του τον
εαυτό, να καταλήξει δηλαδή στη σχιζοφρένεια.

308

δια-κριτικές ματιές στη λογοτεχνική έκφραση



Αισχύλος, Ορέστεια
της Όλγας Νικολαΐδου

Όλοι οι ήρωες, έχουν ένα βάσιμο και δίκαιο λόγο να εκ-
δικηθούν, οι πράξεις τους όμως, “λερώνονται”, από προσω-
πικά και ιδιοτελή κίνητρα:

Η Κλυταιμνήστρα π.χ. δικαίως θέλει να εκδικηθεί τον
Αγαμέμνονα για τη θυσία-φόνο της Ιφιγένειας. Η απιστία
όμως του Αγαμέμνονα με την Κασσάνδρα και πολύ περισ-
σότερο η μοιχεία που έχει διαπράξει η Κλυταιμνήστρα με
τον Αίγισθο, “θολώνουν” το τοπίο και κάνουν δυσδιάκριτα
τα όρια όπου εκτείνεται το δίκιο της ως μάνας.

Ως μάνα δεν έχει λόγο να σκοτώσει την Κασσάνδρα.
Αλλά και ως σύζυγος, “δε στέκει” να πούμε ότι σκοτώνει την
ερωμένη του άντρα της από ζήλια. Ως εραστή τον Αγαμέ-
μνονα η Κλυταιμνήστρα τον έχει “σκοτώσει”, πολύ προτού
εκείνος γυρίσει από την Τροία, όταν τον αντικατέστησε με
τον Αίγισθο. Επιπλέον, η Κασσάνδρα επί της ουσίας δεν είναι
η ερωμένη του Αγαμέμνονα αλλά ένα «τρόπαιό» του, μία γυ-
ναίκα που βιώνει την φρίκη της σκλαβιάς.

Η Κλυταιμνήστρα δεν έχει έλεος, όπως και η θεά που
κινεί τα νήματα της σκέψης της και των πράξεων της, η Άρ-
τεμις.

Όταν η Άρτεμις απαιτεί από τον Αγαμέμνονα να θυσιά-
σει το αθώο αίμα της κόρης του, “πληρώνει με το ίδιο νόμι-
σμα” εκείνον που θα είναι ο πρωταίτιος του αθώου αίματος
που θα χυθεί. Και νομίζω ότι είτε πάρουμε την εικόνα του

309



μύθου με το ελάφι, είτε πάρουμε την εικόνα του μύθου με
την γκαστρωμένη λαγουδίνα είτε την εικόνα της Ιφιγένειας,
την ίδια αίσθηση θα έχουμε: της θυσιασμένης αθωότητας
(άραγε τυχαίο και συμπτωματικό ότι η Άρτεμις, που είναι μια
παρθένα θεά, ζητάει για να ικανοποιηθεί παρθενικό αίμα;)

Νομίζω, ωστόσο, ότι ο Αισχύλος με το μύθο της γκα-
στρωμένης λαγουδίνας, που την κατασπαράζουν οι αετοί,
πετυχαίνει σε απόλυτο βαθμό να δώσει τη διάσταση της
προοπτικής, της μελλοντικής ζωής που θα χαθεί. Έτσι συνά-
δει με την Άρτεμη που δεν τιμωρεί τον Αγαμέμνονα για ό,τι
έχει κάνει μέχρι εκείνη την στιγμή, αλλά για ό,τι στο μέλλον
θα κάνει. Ο πόλεμος δεν έχει ξεκινήσει ακόμα, αλλά είναι σί-
γουρο πως, όπως κάθε πόλεμος, θα κοστίσει πολλές αθώες
ζωές.

Η Κλυταιμνήστρα σκοτώνοντας τον Αγαμέμνονα παίρ-
νει, όπως λέει, εκδίκηση για τους αθώους που έπεσαν στην
Τροία. Σκοτώνοντας όμως και την Κασσάνδρα; Μήπως ένα
αθώο θύμα του τρωικού πολέμου δεν είναι και η Κασσάν-
δρα; 

Το συμπέρασμα που ίσως θα μπορούσε να προκύψει
είναι ότι η εκδικητική μανία δεν έχει μέτρο, δεν μπορεί να
περιοριστεί σε έναν χώρο «δικαίου».

Ένα άλλο ενδιαφέρον σημείο είναι ότι ο Απόλλων, ο θεός
που θέλει να εκδικηθεί την Κασσάνδρα -γιατί απέναντί του
διέπραξε ύβρη- και που άρα “οδηγεί” της Κλυταιμνήστρας
το χέρι, γίνεται στις «Χοηφόρους» ο προστάτης του δολο-
φόνου της Κλυταιμνήστρας, του Ορέστη, αλλάζοντας ουσια-
στικά “στρατόπεδο”.

Ίσως, άλλος ένας τρόπος, να τονιστεί το αδιέξοδο στο
οποίο έχουν περιέλθει εξαιτίας αυτού του συστήματος ατέρ-
μονης εκδίκησης -ή ατέρμονης απονομής δικαιοσύνης- ακό-
μα και οι ίδιοι οι θεοί. 

Όλα σχεδόν τα πρόσωπα, διαπράττουν το ίδιο έγκλημα

310

δια-κριτικές ματιές στη λογοτεχνική έκφραση



που θέλουν να εκδικηθούν. Ο Αίγισθος, όπως και ο πατέρας
του Θυέστης, διαπράττει το έγκλημα της μοιχείας. Η Κλυται-
μνήστρα διαπράττει το έγκλημα της αθώας θυσίας (μήπως
η Κασσάνδρα, δε θυμίζει λίγο τη μοίρα της Ιφιγένειας;)
Ακόμα κι ο Ορέστης, κατά φροϋδική εκδοχή, “δικαιώνει” τον
γονέα του, τη μάνα του, διαπράττοντας την ίδια ακριβώς
πράξη, για την οποία την μίσησε («έκανες αυτό που δεν
έπρεπε, πάθε αυτό που δεν πρέπει»).

Ένα άλλο ενδιαφέρον σημείο είναι το γεγονός, ότι
έχουμε έναν χορό που παίρνει θέση, εκφράζεται, θυμώνει,
αντιδρά. «Χάμω τον έριξες, τον έσφαξες, μα η πόλη θα σε
διώξει, θα ’χεις των πολιτών το άγριο μίσος».

Βέβαια η αντίδραση του χορού προκύπτει και δικαιολο-
γείται και από το γεγονός ότι η Κλυταιμνήστρα κομπάζει και
καυχιέται για το φόνο της. «Θα ’ρθεί η ώρα να πληρώσεις το
φόνο που έκανες με φόνο». Κι αργότερα για τον Αίγισθο: «Δε
θα ξεφύγει του λαού τη δίκια κατάρα και το λιθοβόλημά
του».

Νομίζω πάντως ότι από τα λόγια που βάζει ο Αισχύλος
στο στόμα του χορού, μεταξύ των οποίων και κάποια, κατά
τη γνώμη μου πολύ όμορφα, όπως «τρέμω το χτύπο της αι-
μάτινης βροχής που συνταράζει το παλάτι. Οι ματωμένες
πότε θα πάψουν στάλες;», φαίνεται η προτεραιότητα που
δίνει ο Αισχύλος στην κοινωνία έναντι του ατόμου.

Η φωνή του χορού μοιάζει με τη φωνή του λαού, ενός
λαού που δεν παρακολουθεί απλά, αλλά θέλει να λέει την
άποψή του και να συμμετέχει.

Στον Αγαμέμνονα, απλά τολμάει να μιλήσει, στις «Χοη-
φόρους» κάνει κάτι περισσότερο, «βάζει το χεράκι του»,
ώστε να διευκολυνθεί ο φόνος του Αιγίσθου και της Κλυται-
μνήστρας, ενώ πια στις «Ευμενίδες», συμμετέχει καθορι-
στικά, δια της ψήφου του.

311

Αισχύλος



Θα μπορούσε ίσως κάποιος να πει ότι η «Ορέστεια», ση-
ματοδοτεί το τέλος της μητριαρχίας που χρονικά, λογικά,
συμπίπτει με το τέλος του Μυκηναϊκού πολιτισμού.

Σε αυτό το έργο του Αισχύλου, η γυναίκα, κατά κάποιον
τρόπο, περνάει σε “δεύτερη μοίρα”, σε αυτήν δηλαδή που
βρισκόταν και στην αθηναϊκή πραγματικότητα της κλασικής
εποχής.

Δεν είναι μόνο η Κλυταιμνήστρα, αλλά και όλες οι παλιές,
στην πλειονότητά τους γυναικείες θεότητες, -με πρώτες τις
Ερινύες- που πρέπει να αντικατασταθούν με μια νέα αντίλη-
ψη. Ακόμα και αυτός ο ιερός ρόλος της μάνας κλονίζεται
ισχυρότατα, όχι μόνο τη στιγμή που δικαιώνεται ο μητρο-
κτόνος, αλλά και τη στιγμή που εκφράζεται η αντίληψη, στις
«Ευμενίδες», δια στόματος Απόλλωνα πως «η γυναίκα τίκτει,
ο άντρας γεννάει». Αντίληψη που ικανοποιεί και τη μόνη γυ-
ναίκα-πρωταγωνίστρια θεά, την Αθηνά, η οποία όμως δεν
«έχει γνωρίσει καμιάς μήτρας τα σκοτάδια», αλλά έχει βγει
από το κεφάλι του πατέρα της, του Δία.

Χωρίς να φτάνει ο Αισχύλος στο σημείο που φτάνει ο
Όμηρος στη Νέκυια ραψωδία της Οδύσσειας, τη λ’ , όπου
την Κλυταιμνήστρα πραγματικά “δεν την αφήνει σε χλωρό
κλαρί” - μέσα από τα λόγια που λέει για εκείνη ο Αγαμέμνων
στον Οδυσσέα “απαξιώνει στο πρόσωπό της το γυναικείο
φύλο γενικότερα- είναι πάντως εμφανές ότι δε διεισδύει, ού-
τε επιμένει στο προσωπικό της δράμα ούτε ως γυναίκας ού-
τε ως μητέρας.

Βέβαια, παρά το γεγονός ότι η συγκεκριμένη τριλογία
του Αισχύλου φέρει το όνομα ενός ατόμου, του Ορέστη, δεν
αφορά ούτε σε εκείνου το προσωπικό δράμα.

Μέσα από το δικό του αδιέξοδο «αν δε σκοτώσω τη μη-
τέρα μου, θα με κυνηγάνε οι Ερινύες του πατέρα μου, αν
σκοτώσω τη μητέρα μου, θα με κυνηγάνε οι δικές της Ερι-
νύες», αυτό που ενδιαφέρει το μεγάλο τραγωδό και αυτό

312

δια-κριτικές ματιές στη λογοτεχνική έκφραση



στο οποίο εστιάζει είναι ένα κοινωνικό-ηθικό-πολιτικό σύ-
στημα που θα εξασφαλίζει καλύτερες συνθήκες για το σύ-
νολο. Οι ήρωές του τον ενδιαφέρουν στο βαθμό που μπο-
ρούν να προωθήσουν ένα καλύτερο σύστημα για το σύνολο
της κοινωνίας και όχι μια καλύτερη ζωή, για τους εαυτούς
τους.

Ο Ορέστης, άλλωστε, κατά έναν τρόπο και αυτός θυσιά-
ζει την προσωπική του ησυχία για το γενικό καλό. Ο Ορέ-
στης είναι εκείνος ο ήρωας που δε “διψάει” για αίμα, που δε
χαίρεται για το έγκλημα ούτε πριν ούτε αφού το διαπράξει.
Παρά το γεγονός ότι διαπράττει το απεχθέστερο έγκλημα,
οι συνθήκες κάτω από τις οποίες το κάνει είναι οι πιο ανιδιο-
τελείς. Και δεν εννοώ μόνο τις εξωτερικές, αλλά και τις εσω-
τερικές.

Η «Ορέστεια», είναι σταθμός στην ιστορία του Δικονο-
μικού συστήματος και του Ποινικού Δικαίου, όχι μόνο γιατί
θεσμοθετεί τον Άρειο Πάγο, όχι μόνο γιατί ιδρύει το πρώτο
μεικτό ορκωτό δικαστήριο, αλλά και γιατί είναι το έργο που
ασχολείται με τις συνθήκες, τα κίνητρα, τους λόγους που
οδηγούν έναν άνθρωπο στην τέλεση ενός εγκλήματος.

Δεν ασχολείται μόνο με το τι, αλλά και με το πώς, το πότε
και κυρίως το γιατί. Αυτό είναι μια αληθινή εξέλιξη.

Λέμε ότι στον «Αγαμέμνονα», οι Ολύμπιοι θεοί μπορούν
να ενεργούν σε σύμπνοια με τις Ερινύες, επειδή και τα δύο
μέρη είναι πρωτόγονα. Η εξέλιξη των Ολύμπιων θεών είναι
αυτή που στις «Ευμενίδες», καθιστά τη σύγκρουση ανα-
γκαία. Μπορούμε λοιπόν να πούμε ότι οι «ΕΥΜΕΝΙΔΕΣ», ση-
ματοδοτούν την εξέλιξη του ανθρώπινου νου. Γιατί ο
ανθρώπινος νους είναι αυτός που εξελίσσει τους θεούς του,
μέσω μεγάλων ποιητών, όπως τον Αισχύλο. 

Σημείωση
Τα αποσπάσματα που αναφέρονται είναι από την μετάφραση του Τάσου
Ρούσσου.

313

Αισχύλος



Η Ουσία της Λογοτεχνίας
και το Ένστικτο του Αναγνώστη
του Ανδρέα Αντωνίου

Το μεγάλο πρόβλημα που αντιμετωπίζει κάποιος, όταν
πάει να μιλήσει για λογοτεχνία και ποίηση είναι πως ποτέ δεν
μπορεί να είναι σίγουρος ότι αυτά που γράφει ισχύουν
όντως ή αν απλά είναι αερολογίες. Επειδή η ποίηση και η λο-
γοτεχνία δεν είναι φυσικά φαινόμενα και δεν μπορούμε να
επαληθεύσουμε αν οι προτάσεις για αυτές ισχύουν στον ε-
μπειρικό κόσμο, πρέπει να είμαστε επιφυλακτικοί. Πώς μπο-
ρούμε να αρχίσουμε να ξετυλίγουμε το νήμα του αισθητικού
προβλήματος, χωρίς να ακουγόμαστε φαντασιόπληκτοι,
γραφικοί ή απλά ανούσιοι; Προσωπικά θα ακολουθήσω την
τακτική που ακολούθησε ο Καντ, όταν έγραφε τα «Θεμέλια
της Μεταφυσικής των ηθών»: Θα επικαλεστώ την πλειονό-
τητα του κόσμου.

Τι θέλει ο κόσμος; Η απάντηση είναι προφανής και χιλι-
οειπωμένη: Ρομάντζα, ερωτικές ιστορίες, ειδύλλια. Παράλ-
ληλα επιζητεί δράση και μυστήριο, ίντριγκα και ανατροπές.
Θέλει φαντασία, αλλά θέλει και ιστορικά γεγονότα στην λο-
γοτεχνία. Με μία πρόταση θέλει όλα αυτά που του πλασά-
ρουν οι εκδότες, θέλει εμπορικά μυθιστορήματα, θέλει το
“ευπώλητο”.

Οι θεματοφύλακες της υψηλής ποιότητας ήδη θα δια-
μαρτυρηθούν. Μα είναι δυνατόν ποτέ ο κόσμος που προτι-

314



μάει τα ευπώλητα και εύπεπτα βιβλία περιπτέρου να είναι
το κριτήριο για την τέχνη; Είναι ποτέ δυνατόν η αμόρφωτη
μάζα, η πλέμπα και ο λαουτζίκος, που δεν έχει ίχνος μόρφω-
σης, να είναι κριτήριο; Αυτοί, που δεν έχουν διαβάσει ούτε
μισή γραμμή από τον Προύστ ή μια παράγραφο από τον
Τζόυς; Αυτοί που δεν ξέρουν το κίνημα των beats, αυτοί που
δεν ξέρουν ποιος είναι Μπουκόφσκι κι ο Μαγιακόφσκι;

Ας κάνουμε την απλή άσκηση για να ξεκαθαρίσουμε με-
ρικά πράγματα, από το ομιχλώδες τοπίο που υπάρχει και
συγχύζει τα μυαλά πολλών. Ας καταγράψουμε μερικούς από
τους τίτλους των κατηγοριών που θεωρούνται «ευπώλητες».

Ρομάντζα-ερωτικές ιστορίες: «Ρωμαίος και Ιουλιέτα» του
Σαίξπηρ. «Μαντάμ Μπωβαρύ» του Φλωμπέρ. «Υπερηφάνεια
και Προκατάληψη» της Τζέην Ώστεν. «Ανεμοδαρμένα Ύψη»
της Έμιλυ Μπροντέ. «Η Παναγία των Παρισίων» του Βίκτωρα
Ουγκώ. Αν συμπεριλάβουμε την ποίηση, δε θα τελειώσουμε
ποτέ. Από την Σαπφώ μέχρι τον Πετράρχη και από τον Μπω-
ντλαίρ μέχρι τον Ελύτη, η ερωτική ποίηση έχει την τιμητική
της.

Δράση-πολεμικά-μάχες: Την αρχή σε αυτό την είχε κάνει
ο δικός μας ο Όμηρος με την Ιλιάδα. Μάχες και μονομαχίες,
σπαθιά, ασπίδες και δόρατα, οιωνοί και τα λοιπά, σε ένα από
τα μεγαλύτερα “μπεστ-σέλλερ” ήδη από την αρχαιότητα. Αυ-
τό συνεχίστηκε και στο ελληνιστικό μυθιστόρημα και τις με-
σαιωνικές ιστορίες. Μάχες επίσης πραγματεύεται και το
δημοτικό τραγούδι με αποκορύφωση το άλλο έπος, αυτό του
«Διγενή Ακρίτα». Η ίδια τάση υπάρχει και αργότερα όπως το
κλασικό «Δον Κιχώτης» του Θερβάντες (μαζί με το κωμικό
στοιχείο) και ερχόμαστε στο ποιητικό έργο του Βιτσέντζου
Κονρνάρου «Ερωτόκριτος». Από τη λίστα δεν μπορεί να α-
πουσιάζει το πρώτο ιστορικό μυθιστόρημα, ο «Ιβανόης» του
σερ Ουώλτερ Σκόττ, αλλά και οι «Τρεις Σωματοφύλακες» ή
«Ο κόμης Μοντεχρίστο» του Αλέξανδρου Δουμά. Σήμερα τις

315

Η ουσία της λογοτεχνίας



μάχες τις πραγματεύονται καλύτερα τα ιστορικά μυθιστο-
ρήματα, αλλά και η λογοτεχνία του φανταστικού, όπως ο
Τόλκιν ή ο Μάρτιν.

Μυστήριο: Η αστυνομική λογοτεχνία θεωρείται ακόμη
και σήμερα παραλογοτεχνία, που δεν έχει προσφέρει τίποτα
στην γενικότερη έννοια της τέχνης. Ακόμη κι αν ο πρώτος
που έγραψε αστυνομικό διήγημα είναι ένας από τους μεγα-
λύτερους Αμερικάνους λογοτέχνες, ο Έντγκαρ Άλαν Πόε με
τους «Φόνους της Οδού Μόργκ». Ακόμη κι αν ο σερ Άρθουρ
Κόναν Ντόυλ θεωρείται πια κλασσικός και η Αγκάθα Κρίστι
επίσης.

Λογοτεχνία του Φανταστικού: Μια από τις ευπώλητες
κατηγορίες είναι η λογοτεχνία του φανταστικού, δηλαδή η
λογοτεχνία που περιγράφει φανταστικά ταξίδια, χώρες, τέ-
ρατα και ήρωες. Η «Οδύσσεια» του Ομήρου με όλα τα τέ-
ρατα και τις περιπέτειες είναι το πρώτο που μου έρχεται στο
μυαλό και θα μπορούσαμε να προσθέσουμε το «Όνειρο Θε-
ρινής Νυκτός» του Σαίξπηρ, το «Faerie Queen» του Σπένσερ,
την «Θεία Κωμωδία» του Δάντη, «Τα ταξίδια του Γκιούλιβερ»
του Σουίφτ, ολόκληρο το έργο του Ιουλίου Βερν και του
Έντγκαρ Άλαν Πόε.

Αν κάποιος προτιμάει το δράμα, θα μπορούσε άνετα να
διαβάσει κάτι από τον Κάρολο Ντίκενς ή από Βίκτωρα Ου-
γκώ, ένα Ντοστογιέφσκι ή ένα Τολστόι ή αν προτιμάει τους
εγχώριους λογοτέχνες ο Αλέξανδρος Παπαδιαμάντης θα
ήταν η ιδανική επιλογή. Αν πάλι κάποιος προτιμάει τρόμο,
θα μπορούσε να διαβάσει τα επίσης κλασικά: τον «Δρά-
κουλα» του Στόκερ, τον «Φρανκενστάιν» της Μαίρη Σέλλεϋ
ή οποιοδήποτε έργο του Λόβκραφτ ή του Πόε.

Όσο για την παιδική λογοτεχνία; Αλέξανδρος Δουμάς,
Μαρκ Τουλιών, ο «Όλιβερ Τουίστ» ή η «Χριστουγεννιάτικη
Ιστορία» του Ντίκενς, το «Βιβλίο της Ζούγκλας» του νομπε-
λίστα Ράιναρντ Κίπλινγκ, μέχρι τα παιδικά διηγήματα του

316

δια-κριτικές ματιές στη λογοτεχνική έκφραση



Παπαδιαμάντη, είναι μόνο μερικά παραδείγματα για το πως
η κλασική λογοτεχνία απευθύνεται και σε παιδιά.

Θα μπορούσα να συνεχίσω επ’ άπειρον την λίστα και να
μην τελειώσω.

Τα συμπεράσματα που αναπόδραστα θα βγάλουμε από
αυτή την εκτενή έκθεση είναι δύο. Πρώτον, η τάση του
μέσου ανθρώπου προς το ευπώλητο, δεν είναι σημερινή.
Ίσχυε πάντοτε. Σε όλη την Ευρώπη, ο αναγνώστης ζητούσε
αυτό που ζητάει και τώρα. Το δεύτερο συμπέρασμα είναι πιο
προκλητικό, γιατί φαίνεται πως όλοι οι σπουδαίοι κλασικοί
λογοτέχνες, ποιητές και μη, ικανοποιούσαν την ανάγκη του
κόσμου για δράση, ρομάντζο, μυστήριο, δράμα ή οτιδήποτε
άλλο. Σε αντίθεση με την σημερινή υψηλή διανόηση που
προσπαθεί να κόψει κάθε σχέση με τον απλό κόσμο, η κλα-
σική λογοτεχνία συμπεριλαμβάνει τον κόσμο στους κόλ-
πους της.

Η διαφορά είναι η εξής: ενώ σήμερα ένας λογοτέχνης
σνομπάρει τον κόσμο ως αδαή (γιατί διαβάζει ευπώλητα), ο
κλασικός συγγραφέας ικανοποιούσε την ανάγκη του κό-
σμου με ποιότητα. Ο κόσμος ήθελε ρομάντζο ή δράμα ή κω-
μωδία και ο Σαίξπηρ του έδινε αριστουργήματα. Ήθελε
δράση και είχε τον Όμηρο. Ήθελε κοινωνικό μυθιστόρημα
και είχε τον Ουγκώ. Ήθελε πρόκληση και είχε τον Ουάιλντ.
Σήμερα ο κόσμος θέλει αυτό που ήθελε πάντοτε, μόνο που
αυτοί που του το δίνουν, παρουσιάζουν κάποια άτεχνα κεί-
μενα, κι οι ελάχιστοι που θα μπορούσαν να γράψουν κάτι
αξιόλογο, είναι παγιδευμένοι στην υψηλή τέχνη.

Βέβαια δεν έχουμε φτάσει στην καρδιά του ερωτήματος
τι είναι η λογοτεχνία. Αντί να σνομπάρουμε, ως δήθεν ανώ-
τεροι, το αναγνωστικό κοινό, πρέπει να προβληματιστούμε
σοβαρά: Γιατί ο κόσμος ζητάει αυτή τη λογοτεχνία, κλασική
και μη;

Όπως έλεγε και ο Πλάτων στο «Συμπόσιο», η θέληση για

317

Η ουσία της λογοτεχνίας



κάτι υποδηλώνει πως δεν έχω αυτό το κάτι. Αν θέλω ένα αυ-
τοκίνητο, σημαίνει πως δεν έχω ένα αυτοκίνητο ή αν έχω,
θέλω ένα άλλο. Αν ο κόσμος θέλει ρομάντζο, είναι γιατί δεν
έχει ρομάντζο στη ζωή του, αν θέλει δράση, είναι γιατί του
λείπει. Με άλλα λόγια, όπως έλεγε και ο Ουάιλντ στο δοκίμιο
του «Ο Κριτικός ως Καλλιτέχνης», ο κόσμος διαβάζει αυτό
που δεν μπορεί να ζήσει, γιατί έτσι λαμβάνει την εμπειρία με
το λιγότερο δυνατό κόστος.

Με άλλα λόγια, αν εγώ θέλω να νιώσω την ένταση μιας
μάχης, δεν χρειάζεται να ντυθώ την πανοπλία μου, να αρ-
πάξω ένα σπαθί και να αρχίσω να το κουνάω μέσα στην
Εγνατία, γιατί εκτός από ηλίθιο, είναι και επικίνδυνο. Αντί-
θετα μπορώ να ανοίξω τον «Ιβανόη» και να ικανοποιήσω την
επιθυμία μου. Αν θέλω να το παίξω ήρωας, δεν χρειάζεται
να ψάχνω δράκους μέσα στην Τούμπα, μπορώ απλά να
ανοίξω ένα βιβλίο λογοτεχνίας.

Άρα, ο άνθρωπος ψάχνει στην λογοτεχνία αυτό που δεν
έχει και δεν μπορεί να έχει στην πραγματικότητα. Ο άνθρω-
πος ψάχνει στην λογοτεχνία το όνειρο, την μαγεία, το μη
πραγματικό, το ψεύδος. Θέλει να βρει αυτό που δεν έχει η
ζωή του, είτε αυτό λέγεται δράση, είτε έρωτας, είτε μυστή-
ριο. Δεν θέλει στείρα ρεαλιστικότητα, θέλει φαντασία και
αληθοφάνεια. Δεν ψάχνει ηθικολογίες, αυτές τις βαριέται.
Ένας μέσος άνθρωπος υπακούει σε τόσες κοινωνικές νόρμες
που χρειάζεται μια διέξοδο. Αυτή τη διέξοδο του την προ-
σφέρει ανώδυνα η λογοτεχνία. Μπορεί να ζήσει τον πιο
έκλυτο βίο σε ένα κείμενο του Σαντ ή των «Ανθών του Κα-
κού» του Μπωντλαίρ ή στο «Πορτραίτο του Ντόριαν Γκρέυ»
του Όσκαρ Ουάιλντ, ενώ απολαμβάνει την οικογενειακή του
θαλπωρή από την πολυθρόνα του σπιτιού του.

Θα πείτε: «Μα αυτά αφορούν την πεζογραφία. Δεν
ισχύουν για την ποίηση». Επιτρέψετέ μου να είμαι λίγο επι-
φυλακτικός ως προς τις επιφυλάξεις σας.

318

δια-κριτικές ματιές στη λογοτεχνική έκφραση



Αρχικά πολλά από τα έργα που ήδη ανέφερα είναι ποί-
ηση, έμμετρος λόγος: Η Ιλιάδα και η Οδύσσεια είναι ποιητικά
έργα και έχουν μεταφραστεί επίσης ως ποίηση. Τα λυρικά
ποιήματα της Σαπφούς επίσης. Ποίηση είναι ο Διγενής Ακρί-
τας και ο Ερωτόκριτος, μαζί και η «Θεία Κωμωδία» του
Δάντη. Σχεδόν όλοι όσους ανέφερα έχουν γράψει και ποί-
ηση, στο ίδιο μήκος κύματος με το πεζογραφικό τους έργο.
Ο Όσκαρ Ουάιλντ έγραψε την «Μπαλάντα της Φυλακής του
Ρέντιγκ». Ο Έντγκαρ Άλαν Πόε το «Κοράκι». Ο Σαίξπηρ έγρα-
ψε σονέτα, η ιστορία του «Φάουστ» είναι επίσης ποίηση του
Γκαίτε, μαζί και τα ποιήματα του Τόλκιν.

Όμως πρέπει να διαπιστώσουμε πως αυτό που ισχύει για
την πεζογραφία, ισχύει και για την ποίηση. Μπορεί κάποιος
να διαβάσει ποίηση, επειδή του λείπει κάτι στην πραγματι-
κότητα; Βέβαια. Αν η πεζογραφία μας αναπληρώνει τις ιστο-
ρίες και τις εμπειρίες, τότε και η ποίηση μπορεί να μας αφη-
γηθεί επίσης. Πέρα από τα κλασικά που ανάφερα, στην ίδια
κατηγορία θα μπορούσε να μπει και το «Μαραμπού» του
Καββαδία, μια ενδιαφέρουσα ιστορία, σε μέτρο και ομοιοκα-
ταληξία για μια ιδανική φιλία που μετατράπηκε σε τραγωδία.
Το ίδιο ισχύει και στην προσωπογραφία του «Μιχαλιού» του
Καρυωτάκη ή στην αφήγηση ενός περιστατικού από τα «Πε-
ρίχωρα της Κηρύνειας» του Σεφέρη. Το ίδιο, θα μπορούσε
να πει κανείς για την «Μπαλάντα του κυρ-Μέντιου», του δύ-
στυχου γαϊδουριού του Βάρναλη.

Ισχύει μόνο για τις ιστορίες; Όχι, η ποίηση μπορεί να μας
κάνει να νιώσουμε συναισθήματα, που δεν υπάρχουν στην
καθημερινότητά μας. Στην ρουτίνα μας, η αγάπη ξεθωριάζει
και η συνήθεια σκοτώνει κάθε έρωτα, απέναντι στο σύντρο-
φό μας. Όμως πόσο εύκολα μπορεί η ερωτική ποίηση του
Σαίξπηρ ή της Πολυδούρη, να αναθερμάνει παλιά συναισθή-
ματα ξεχασμένα. Τι πιο ερωτικό και ρομαντικό από το «κέλ-
λομαι σε Γόγγυλα» της Σαπφούς; Τι πιο λυρικό από τα ποιή-

319

Η ουσία της λογοτεχνίας



ματα του Πετράρχη ή του Κήτς ή του Βερλαίν;
Μπορεί μόνο να μας δείξει την μεγάλη αγάπη που δεν

ζούμε στην καθημερινότητά μας; Όχι, ένα ποίημα μπορεί να
μας δείξει και τον μεγάλο πόνο, την μεγάλη απογοήτευση,
την απελπισία του Πόε και του Καρυωτάκη. Μπορεί να μας
δείξει την διάχυτη μελαγχολία, όπως στα ποιήματα του Ου-
άιλντ ή του Καββαδία. Μπορούμε μέσα από τις στροφές του
«Κορακιού» να νιώσουμε κι εμείς την σκιά, που βαραίνει τον
ήρωα.

Ένα ποίημα ακόμη μπορεί να είναι ειρωνικό ή σατιρικό:
Από το έργο του Γεωργίου Σουρή μέχρι τον ειρωνικό τόνο
στους «Μοιραίους» του Βάρναλη ή τη σάτιρα του Καρυωτά-
κη για τον ποιητή Μιλτιάδη Μαλακάση, «Μικρή Ασυμφωνία
εις Α Μείζον».

Τι είναι αυτό που λείπει περισσότερο από τις καθημερι-
νές μας ζωές; Τι είναι αυτό που λείπει από την πραγματικό-
τητα την ίδια; Τι είναι αυτό που όσο και αν το ψάξουμε έξω,
δεν θα το βρούμε με τίποτα; Τι είναι αυτό που μόνο η λογο-
τεχνία μπορεί να προσφέρει; Με μια λέξη; Ομορφιά.

Τι είναι η ομορφιά; Η ομορφιά είναι ευμορφία, δηλαδή
καλή, ωραία μορφή. Στην ποίηση προσπαθούμε την ομορ-
φιά, όπως δεν μπορούμε να την βρούμε στον κόσμο. Το δια-
κύβευμα στην ποίηση δεν είναι το νόημα του ποιήματος. Τα
περισσότερα ποιήματα κινούνται στο τρίπτυχο Έρωτας-
Φύση-Θάνατος. Τα ερωτικά του Ελύτη δεν πραγματεύονται
κάτι άλλο από τα ερωτικά του Καρυωτάκη, που δεν πραγμα-
τεύονται κάτι διαφορετικό από τους λυρικούς στίχους του
Ερωτόκριτου. Πού έγκειται η διαφορά τους; Στην μορφή, δη-
λαδή στον τρόπο με τον οποίο το νόημα του Έρωτα, μορ-
φοποιείται στο κάθε ποίημα. Ο Κορνάρος, ο Καρυωτάκης και
ο Ελύτης είναι μεγάλοι ποιητές, όχι επειδή ύμνησαν τον
έρωτα, αλλά γιατί τον ύμνησαν με τον τρόπο που τον έκα-
ναν.

320

δια-κριτικές ματιές στη λογοτεχνική έκφραση



Πραγματικά τα ποιήματα μοιάζουν, όπως θα έλεγε και ο
Καβέλ, με μορφές ηθικής τελειότητας. Ένα ποίημα δεν είναι
αυτό που είναι. Ένα ποίημα είναι αυτό που πρέπει να είναι.
Ο ποιητής λέει καθημερινά πράγματα, με έναν τρόπο που
μοιάζουν μοναδικά, εξωτικά και πρωτόγνωρα. Όλοι μας
γνωρίζουμε το ελληνικό τοπίο, αλλά στα ποιήματα του Ελύ-
τη μοιάζουμε να ξανακαλύπτουμε το θαλασσινό τριφύλλι
της Ελλάδας. Αυτή η μορφή είναι που κάνει την ποίηση να
γίνεται όμορφη και εν τέλει υπέρβαση της πραγματικότη-
τας.

Τα παραδοσιακά στοιχεία μορφής, αυτά που ασπάζομαι
κι εγώ, είναι το μέτρο και η ομοιοκαταληξία. Ο μοντερνισμός
πολύ εύκολα τα αρνήθηκε, ως παρωχημένα στοιχεία της πα-
ράδοσης, χωρίς να μπει τον κόσμο να αναρωτηθεί τι πετυ-
χαίνουν αυτά τα δύο.

Το μέτρο επιτυγχάνει την μουσικότητα. Κάνει τον πεζό
(κυριολεκτικά και μεταφορικά) λόγο να γίνεται μουσικός, ευ-
χάριστος, όμορφος, σαν μια ωραία μελωδία. Κάνει το καθη-
μερινό χρηστικό εργαλείο της επικοινωνίας μας, να παίρνει
μια άλλη τροπή, που δεν θα την έπαιρνε αλλιώς. Στην καθη-
μερινότητά μας δεν τραγουδάμε, αλλά όταν τραγουδάμε,
κυριολεκτικά μεταμορφώνουμε την γλώσσα που μιλάμε. Η
ομοιοκαταληξία πετυχαίνει κι αυτή την ίδια ομορφιά. Η
ομοιοκαταληξία είναι μαγεία. Όταν δύο λέξεις ηχούν σε ένα
ποίημα με ίδιο τρόπο, τότε μοιάζει να ξεκλειδώνεται μια μυ-
στική σχέση μεταξύ τους, που υπό κανονικές συνθήκες δεν
θα ανακαλύπταμε ποτέ. Το πώς τα «μάτια» κάνουν κάποιον
«κομμάτια», δεν θα μπορούσε ποτέ να το αντιληφθούμε
στον πεζό λόγο, αλλά μόνο στην ποίηση, κι αυτή η αντίθεση
(της χαράς των ματιών και του πόνου των κομματιών) μας
ικανοποιεί το αισθητικό κριτήριο, μας αποκαλύπτει την έν-
νοια της ομορφιάς.

Παρόλα αυτά η ποίηση σήμερα περνάει κρίση. Οι υψη-

321

Η ουσία της λογοτεχνίας



λοί θεματοφύλακες της ποίησης διαμαρτύρονται σε αυτές
τις παρωχημένες ιδέες. Υποστηρίζουν πως έχουμε ξεπερά-
σει όλα αυτά και πλέον έχουμε μπει σε ένα διαφορετικό
κύκλο. Η ερώτηση «τότε γιατί η ποίηση αντιμετωπίζει κρίση»
είναι σχεδόν αναπόφευκτη.

Το πιο σημαντικό ερώτημα είναι βασανιστικό και ζητάει
επειγόντως απάντηση: «Τι κάνουμε σήμερα;». Προτάθηκε να
κάνουμε σεμινάρια επιμόρφωσης στους αναγνώστες. Δια-
φωνώ. Πιστεύω πως πρέπει να κάνουμε σεμινάρια επιμόρ-
φωσης στους ποιητές. Πρέπει να τους μάθουμε να επιδιώ-
κουν την ομορφιά (όποια κι αν είναι αυτή), να τους μάθουμε
να ακούν την έμφυτη ανάγκη του ανθρώπου για κάτι περισ-
σότερο από την πραγματικότητα και βέβαια πρέπει να τους
μάθουμε να επεξεργάζονται το ακατέργαστο διαμάντι του
αισθητικού κριτηρίου του κόσμου. Στόχος του ποιητή δεν
είναι να μην τον καταλαβαίνει ο κόσμος, προφασιζόμενος
την υψηλή τέχνη, αλλά να δίνει στον κόσμο αυτό που χρει-
άζεται. Ο αναγνώστης ξέρει τι χρειάζεται, αλλά δεν ξέρει
πώς να το αποκτήσει. Όταν ο ποιητής του προσφέρει το
όμορφο έργο ποίησης, τότε ο απλός αναγνώστης το ανα-
γνωρίζει χωρίς βοήθεια φιλολόγων. 

Τι κάνουμε λοιπόν; Αντιγράφουμε άκριτα την παράδοση;
Όχι βέβαια, κάτι τέτοιο θα ήταν εντελώς αδόκιμο και δεν θα
έφερνε κανένα αποτέλεσμα. Ακολουθούμε τυφλά την εξέ-
λιξη, δεχόμενοι εκ των προτέρων πως ό,τι νέο είναι και καλό;
Ούτε. Προσπαθούμε, ως ποιητές, να δράσουμε ανεξαρτή-
τως εποχής. Δεν ακολουθούμε την εποχή. Δημιουργούμε
την εποχή. Ο ποιητής δεν δημιουργεί με όρους χρόνου, με
όρους εποχής, αλλά με όρους αιωνιότητας. Η παράδοση
χρησιμεύει μόνο ως το σημείο που είναι παγκόσμια και κα-
θολική. Το ίδιο και οι μοντέρνες τεχνικές της ποίησης.

Το χρέος μας είναι να δίνουμε στον αναγνώστη αυτό
που χρειάζεται, κι αυτό που χρειαζόμαστε σήμερα το

322

δια-κριτικές ματιές στη λογοτεχνική έκφραση



πνεύμα του αναγνώστη είναι η ομορφιά που λείπει από την
ζωή του. Είναι λοιπόν ανάγκη να ανταποκριθούμε σε αυτό
το χρέος με την μεγαλύτερη δυνατή αφοσίωση και αρτιό-
τητα.

323

Η ουσία της λογοτεχνίας



Τι προσδοκώ από ένα ψηφιακό βιβλίο
του Βασίλη Ν. Πη

Το μόνο μειονέκτημα που θα έχει στο μέλλον το ηλε-
κτρονικό βιβλίο για τον αναγνώστη, είναι ότι δεν θα μπορεί
να σχίσει μία σελίδα, να υπογραμμίσει με “αναλογικό” μελάνι
λέξεις και φράσεις, να τσακίσει τη σελίδα πριν κοιμηθεί και
να ακούσει το θρόισμα του χαρτιού, του «γερο-Χαρτ» όταν
αλλάζει σελίδα. Τώρα ζει την συγκατοίκηση του χαρτιού με
την ψηφιακή γραφή. Μέσα σε είκοσι το πολύ τριάντα χρόνια
ο «γερο-Χαρτ» θα πεθάνει. Με την εφεύρεση της τυπογρα-
φίας το χειρόγραφο, σε διάρκεια τριάντα ετών έγινε σπάνιο
είδος και συλλεκτικό αντικείμενο.

Η γνωστική ικανότητα δε θα αντικατασταθεί από την
πληροφορική δεξιότητα. Η προσπάθεια να αρθρώσει δομη-
μένο και κριτικό λόγο η νέα γενιά, δε θα αποτύχει. Ποιος
μπορεί να αποδείξει ότι η πληροφορική δεξιότητα δεν θα
παρέχει κριτική σκέψη στο μέλλον και θα μειώσει την αν-
θρώπινη επινόηση και εφευρετικότητα; Ποιος καταδικάζει
σε θάνατο τη λογοτεχνία; Μπορεί να γραφτούν διαμάντια
στο μέλλον που θα ζήλευε κάθε επίδοξος “αναλογικός” συγ-
γραφέας.

Αν «όταν διαβάζεις ένα σπουδαίο βιβλίο, δεν δραπε-
τεύεις από τη ζωή, αλλά βυθίζεσαι σε αυτήν» όπως γράφει
ο Τζούλιαν Μπάρνς, αν «η αφήγηση είναι μια ενστικτώδης
προσπάθεια να διαχειριστείς το μυστήριο, το χάος, την ανα-
στάτωση», όπως γράφει ο Γκράχαμ Σουίφτ, αν τα μελλοντικά

324



ψηφιακά βιβλία που θα διαβάζουμε μας «ξυπνούν με μια
γροθιά στο κρανίο», όπως γράφει ο Φραντς Κάφκα, αν η
“αναλογική” λογοτεχνία βάζει τους ήρωες της να κάνουν,
όσα δεν μπορούμε εμείς, αν είναι ένα «υπνωτικό αποτελε-
σματικό», όπως γράφει ο Γκαρθία Γκουάλ, ποιος μπορεί να
αποδείξει ότι η ψηφιακή λογοτεχνία δε θα δημιουργήσει
στο μέλλον, καινούργιους φανταστικούς χώρους, όπου μέσα
από αυτούς ο αναγνώστης θα γνωρίσει καλύτερα την πραγ-
ματικότητα και δεν θα βυθιστεί μέσα σε αυτήν;

Αν ένα μυθιστόρημα σύμφωνα με τον Χάρολντ Μπλουμ,
για να θεωρείται αυθεντικό οφείλει να διαθέτει γνωστική δύ-
ναμη που οδηγεί στην αυθυπαρξία του συγγραφέα, σοφία,
άψογο και επιδέξιο χειρισμό των μεταφορών, ποιος εγγυά-
ται ότι το ψηφιακό μυθιστόρημα δεν θα πληροί τους παρα-
πάνω όρους; Αν «όπως όλη η τέχνη είναι η απόδειξη ότι η
ζωή δεν μας αρκεί» σύμφωνα με τον Φερνάντο Πεσόα, αν η
κύρια λειτουργία της λογοτεχνίας, σύμφωνα με τον Αντόνιο
Ταμπούκι, «είναι να συνδιαλέγεται κριτικά με το ανησυχη-
τικό πρόσωπο των καιρών, να προκαλεί και να αφυπνίζει»,
ποιος μπορεί να καταδικάσει από τώρα τις νέες γενιές ότι
στον ψηφιακό κόσμο θα απολέσουν την κριτική σκέψη, δε
θα αφυπνίζονται και θα βρίσκονται σε διαρκή έλλειψη προ-
σήλωσης;

Αν οι συγγραφείς του “αναλογικού” (χάρτινου) βιβλίου
δεν μοιράζουν, σύμφωνα με τον ήρωα ποιητή Ικέμ στο μυ-
θιστόρημα του Ατσέμπε Τσινούα, οδηγίες αλλά μοιράζουν
πονοκεφάλους, ποιος μπορεί να βεβαιώσει τον αναγνώστη,
ότι το ψηφιακό βιβλίο ή η ψηφιακή γραφή γενικότερα, δε θα
μοιράζει δυνατότερους πονοκεφάλους και δε θα τον ταρά-
ζει εντονότερα; Αν σκοπός της λογοτεχνίας είναι μια έξυπνη
απόδραση από την σύγχυση του σημερινού κόσμου ή σύμ-
φωνα με τον Νάσο Βαγενά, «είναι να μας προσφέρει με την
είσοδό μας στον κόσμο του καλλιτεχνικού έργου, που είναι

325

Η ουσία της λογοτεχνίας



ένας κόσμος αρμονικός, την αίσθηση μιας υπέρτατης ισορ-
ροπίας και αρμονίας, μιας κάθαρσης ψυχικής φύσεως την
οποία ο άνθρωπος διακαώς αποζητεί, κινούμενος από μια
έμφυτη επιθυμία υπέρβασης της ανθρώπινης κατάστασης»,
με ποιο τρόπο και σε ποιο βαθμό θα μειωθεί με το ψηφιακό
βιβλίο η παραπάνω ισορροπία;

Αν, σαν αναγνώστες, διαβάζουμε βιβλία για να γνωρί-
σουμε τις ιστορίες των άλλων, να δώσουμε παράταση ζωής,
να γνωρίσουμε το παρελθόν και να κάνουμε οικείο το
παρόν, να βάλουμε απέναντί μας τους φόβους μας, να κα-
ταρρίψουμε όρια και να καταργήσουμε σύνορα, να γνωρί-
σουμε τον κόσμο των ιδεών, μύθους, να μάθουμε για τις επι-
νοημένες ιστορίες των άλλων, να διαβάσουμε επινοημένα
ψέματα που μοιάζουν με αλήθεια και στέκονται ακίνητα σαν
σαύρες στον ήλιο, να γνωρίσουμε τις νέες τεχνολογίες, να
αποκτήσουμε δομημένη γνώση, να μάθουμε να απορρί-
πτουμε, ποιος μας βεβαιώνει ότι ο μελλοντικός κόσμος θα
αποκλείσει όλα τα παραπάνω;

Το σίγουρο είναι ότι το βιβλίο, αναλογικό ή ψηφιακό δεν
οδηγεί στην αρετή. Πώς μια καλλιεργημένη Γερμανία έφτα-
σε στο Ολοκαύτωμα; Σίγουρο είναι ότι μεταμορφώνει όχι
μόνο τον αναγνώστη αλλά και τον ίδιο τον συγγραφέα. Αν
η λογοτεχνία σύμφωνα με τον Ουμπέρτο Έκο, «μας εκπαι-
δεύει απέναντι στη μοίρα και το θάνατο», αν είναι το κλέ-
ψιμο από το σώμα της ομορφιάς, αν είναι μια γροθιά στο
χρόνο για να τον κάνουμε να σταματήσει -έστω φευγαλέα-
ή μια γροθιά στο θάνατο, αν με τη λογοτεχνία εντασσόμα-
στε σε μια μόνιμη κατάσταση αναστάτωσης, εξερεύνησης
και εξέγερσης, τότε με ποιο τρόπο θα τα ακυρώσει όλα αυτά
η ψηφιακή γραφή; «Η τέχνη δεν περιορίζεται στην αναπα-
ράσταση της πραγματικότητας, αλλά δημιουργεί τη δική
της», έλεγε ο Ναμπόκοφ.

Αν υπάρχει ένα ερώτημα που θα πρέπει να θέσουμε σαν

326

δια-κριτικές ματιές στη λογοτεχνική έκφραση



αναγνώστες, τούτο είναι αν ο ψηφιακός κόσμος μας δημι-
ουργήσει άλλο ένα κόμπο μοναξιάς στο απέραντο σύμπαν
κι αυτός είναι η ανεπάρκεια των ψηφιακών μέσων να κάνουν
τη ζωή μας, όχι πιο εύκολη, αλλά πιο πραγματική και πιο πι-
στευτή. Ίσως θα έπρεπε να αναρωτηθούμε αν ο ψηφιακός
κόσμος, θα καταφέρει να μας μάθει, να μας εκπαιδεύσει να
ζούμε πιο ελεύθερα.

Με την τέχνη της γραφής θέλουμε οι συγγραφείς να
προσπαθούν να φτάσουν στο βάθος των πραγμάτων, των
ανθρώπινων καταστάσεων και συμπεριφορών, δημιουρ-
γώντας ταυτόχρονα έναν καινούργιο κόσμο, καθώς και τις
δυνάμεις εκείνες που τον δημιούργησαν1. Ρίχνουν σε κάθε
εποχή έναν καινούργιο προβολέα πάνω στα πράγματα για
να τα φωτίσουν, δίνοντάς μας σαν αναγνώστες έτσι την ευ-
καιρία να παρατηρήσουμε τη ζωή, όταν αυτή συνέχεια συμ-
βαίνει παντού. Μέσα από ένα διαφορετικό πρίσμα, το οποίο
πριν δεν είχαμε αντιληφθεί, το έργο τους ολοκληρώνεται
όταν πεθάνει εντελώς, όταν είναι ζωντανό έργο μπορεί να
επαναδιατυπωθεί, μπορεί να διορθωθεί, με νέα σχεδιάσμα-
τα, με νέες λωρίδες χάρτου ή λωρίδες ψηφιακής γραφής.

Η γραφή θέλουμε να μας συγκλονίζει: όταν τελειώνουμε
την ανάγνωση ενός βιβλίου, θέλουμε να μην ξέρουμε πού-
βρισκόμαστε. Να μας χαλάει την βεβαιότητα. Σαν να ενσω-
ματώνουμε ένα νέο κομμάτι στο σώμα μας, ένα νέο κομμάτι
στον εαυτό μας και θέλουμε καιρό να το συνηθίσουμε. Ο
συγγραφέας, χωρίς να απαντάει σε αιώνια και νέα ερωτή-
ματα που γεννιούνται, προτιμούμε εντούτοις να τα διατυ-
πώνει με τον ειλικρινέστερο τρόπο. Να γίνει φωτιστής, φωτί-
ζοντας άγνωστες στοές της ύπαρξης, τις βαθύτερες αλήθειες
εκείνες που ενώνουν τους ήρωες, αλλά και αυτές που τους
χωρίζουν, αυτές που τους κάνουν διαφορετικούς από τη βα-
ρύτητα των παθών τους και πώς επηρεάζονται από τις κα-
θημερινές ανατροπές και πώς αντιδρούν. Ζωή σε στιγμές

327

Η ουσία της λογοτεχνίας



έξαρσης. Γιατί τι άλλο μπορεί να είναι η λογοτεχνία, αν δεν
είναι ένας ακαριαίος, αυθεντικός, δυσεύρετος ρυθμός της
γλώσσας που αιχμαλωτίζει εμάς τους αναγνώστες με το
ύφος της και μας αναγκάζει να νιώθουμε συμπόνια για τους
ήρωες, παίρνοντας τη θέση τους, νιώθοντας όλο το βάρος
των δυνάμεων που τη δημιούργησαν; Με τη λογοτεχνία ο
αναγνώστης αποκτά μηδενική ανοχή στην χειραγώγηση, α-
πό όπου και αν προέρχεται αυτή. Αποκτά ένα νέο παράθυρο
οπτικής για την κατανόηση του κόσμου, τα μαγικά κλειδιά
διεύρυνσης της αντίληψής του, ώστε να μην συμβιβαστεί με
τη ζωή ως έχει, εκφράζοντας έτσι την δυσαρέσκειά του -σε
κάθε εποχή- ότι η ζωή δε μας αρκεί. Ότι είμαστε ανικανοποί-
ητοι, μπροστά σε αυτήν την ανεπάρκεια, ότι για αιώνες θα
ακολουθούμε πιστά τις επιθυμίες μας και τα πάθη μας, με
κάθε τίμημα.

Η λογοτεχνία είναι καθαρόαιμη, φανταστική επινόηση,
ένας επινοημένος κόσμος, που ζει σε πραγματικό πεδίο βα-
ρύτητας και που δε φιλοδοξεί ν’ αποκτήσει και φυσικές δια-
στάσεις. Αν εξυψώνει το νου και γαληνεύει την ψυχή του α-
ναγνώστη, ίσως και μπορέσει τότε να κατανοήσει καλύτερα
την ύπαρξή του, να σταθεί με σθένος απέναντι στον Άλλο,
τον μυθιστορηματικό Άλλο, αυτόν που διεισδύει στα βιβλία
και στο μυαλό του να μπορείς να διακρίνεις τα απομεινάρια
της έκρηξης που δημιουργεί η ανάγνωση για πέντε ημέρες
από τη στιγμή που... ολοκληρώνει ένα μυθιστόρημα. Αυτό
ίσως είναι η λογοτεχνία. Μια ηχώ από χειροκρότημα χιλιά-
δων θεατών -ή τα χειροκροτήματα της μνήμης- που ακούς
από τα παρασκήνια, και αυτή η ηχώ σε πληρώνει και σε απο-
ζημιώνει και σε προετοιμάζει για το επόμενο βιβλίο. Ίσως η
λογοτεχνία να διαθλά την πραγματικότητα για να την κάνει
πιστευτή στα μάτια του αναγνώστη και έτσι να μπορέσει να
αναθεωρήσει τη θέση του μέσα σε αυτήν την πραγματικό-
τητα.

328

δια-κριτικές ματιές στη λογοτεχνική έκφραση



Γιατί γράφουν οι συγγραφείς; Και γιατί διαβάζουν οι ανα-
γνώστες; Δίνουν πειστικές απαντήσεις; Γράφουν ή διαβά-
ζουμε για να γνωρίσουμε όσο μπορούμε τον εαυτό μας; Για
να κοιτάμε στον καθρέφτη κάθε εποχής τις αλλαγές που φυ-
λάγαμε για τον εαυτό μας, τις αγωνίες και τις ελπίδες που μας
κρατούσαν ζωντανούς; Γιατί θέλαμε να ζήσουμε βαθύτερα
τη ζωή, εντονότερα, ή απλώς γιατί θέλαμε να ζήσουμε δια-
φορετικά; Ή γιατί έτσι δίνουμε νόημα και ονόματα στα πράγ-
ματα; Ή γιατί επιθυμούσαμε να συναντήσουμε την επόμενη
μέρα με λιγότερο οδυνηρά πράγματα; Ή γιατί προσδοκού-
σαμε να πιαστούμε από Κάπου και από Κάτι; Να ζήσουμε και
όχι να επιβιώσουμε. Ή γιατί φοβόμασταν τον θάνατο. Αυτό
που είναι τρομερό και που συμβαίνει σήμερα, δεν είναι ότι
αδυνατούμε να ενσωματωθούμε στο νέο τεχνολογικό κό-
σμο. Το χαρτί, γέρασε, γίνεται αδύναμο και θα πεθάνει, και
ο ψηφιακός κόσμος, τόσο διαφορετικός, έρχεται ορμητικά
από πίσω του. Ουσιαστικά αυτός είναι ο θάνατος του χαρ-
τιού. Κανένας δεν θέλει ν’ αποσυρθεί το χαρτί, αλλά στην
ουσία η τεχνολογία το σπρώχνει προς τον τάφο. 

Μας αρέσει η λογοτεχνία που θέτει ερωτήματα∙ που δεν
δίνει απαντήσεις. Προτιμούμε τη λογοτεχνία που δεν γρά-
φεται για να διακοσμεί βιβλιοθήκες, αναλογικές ή ψηφιακές.
Που είναι εργαλείο για να επιτίθεσαι, αλλά και να αμύνεσαι.
Η λογοτεχνία εκείνη που δαγκώνει τη ζωή σε στιγμές έντα-
σης. Οι χαραχτήρες εκείνοι που είναι αληθινοί και αλλά υ-
περβαίνουν τη ζωή∙ δείχνουν τις πληγές της σε στιγμές έξαρ-
σης. Δεν προτείνουν καμιά θεραπεία. «Η λογοτεχνία που βα-
σίζεται στην ανθρώπινη δυνατότητα να είμαστε συμπο-
νετικοί: αυτό σημαίνει να βάζουμε τον εαυτό μας στη θέση
τους, όχι να τους κρίνουμε», μας λέει ο Ορχάν Παμούκ.

Μας αρέσει η μυθιστορηματική τέχνη εκείνη που δηλώ-
νει πεισματικά ανεξάρτητη από κάθε σύστημα προκατα-
σκευασμένων ιδεών∙ δεν κρίνει, δεν διακηρύσσει αλήθειες,

329

Η ουσία της λογοτεχνίας



αγωνίζεται γι’ αυτές. Αναρωτιέται, περιγράφει, εξετάζει. Δεν
φιλοσοφεί, δεν φλυαρεί, δεν διδάσκει. Μας προικίζει, σαν
αναγνώστες με ισχυρές γλωσσικές και κριτικές ικανότητες,
για να μπορούμε να έρθουμε σε καλύτερη επαφή με το πε-
ριβάλλον που ζούμε. Ο Κάφκα μας έδειξε με το έργο του πώς
οι αυταρχικές κοινωνίες παραμορφώνουν το ανθρώπινο
πνεύμα και ο Μάρκες αποκάλυψε πόσο κοντά στην πραγ-
ματική ζωή βρίσκεται το παράλογο όταν μια χώρα -σήμερα
ο πλανήτης- κυριαρχείται από ψέμα.

Ο συγγραφείς, θέλουμε να δημιουργούν ένα κόσμο αν-
θρώπινο: με πάθη, εντάσεις, μίση και ματαιοδοξία, εριστικό-
τητα, σκληρότητα, ρήξη. Και αυτόν τον κόσμο ο συγγραφέας
και ο αναγνώστης, συνέχεια τον επωάζουν, τον εκκολάπτουν
και αδυνατούν να τον απορρίψουν. Τον καταστρέφουν, αλλά
αυτός ξαναδημιουργείται, γιατί είναι ένας παράξενος κό-
σμος, αλλά και τόσο μαγικός.

υποσημείωση
1 Μ. Κούντερα Ο Πέπλος, Εστία 2005.

330

δια-κριτικές ματιές στη λογοτεχνική έκφραση



Η Μετάφραση στην Ποίηση:
Νόημα και Ομορφιά

του Ανδρέα Αντωνίου

«Translation is like a woman.
If it is beautiful, it is not faithful.

If it is faithful, it is most certainly not beautiful»
Yevgeny Yevtushenko

Σχετικά πρόσφατα διάβασα κάποια “μανιφέστα” για την
έννοια της μετάφρασης και για το πώς πρέπει να μεταφρά-
ζουμε τα ξενόγλωσσα κείμενα, ιδιαίτερα τα κείμενα λογοτε-
χνίας. Παρόλη την επιστημονική και φιλολογική κατάρτιση
των κειμένων αυτών, πιστεύω πως υπάρχει ένα σημαντικό
κενό, όσον αφορά την ουσία της μετάφρασης, τόσο από φι-
λολογικής πλευράς όσο και από την πλευρά της κοινής γνώ-
μης.

Τι είναι «μετάφραση». Ένας πολύ εύκολος ορισμός είναι:
«η μεταφορά ενός νοήματος από μία γλώσσα σε μια άλλη».
Οι πιο ειδικοί για να μιλήσουν για αυτόν τον ορισμό είναι οι
φοιτητές των κλασσικών σπουδών, οι οποίοι είναι αναγκα-
σμένοι να μεταφράζουν σελίδες επί σελίδων αρχαίων ελλη-
νικών και λατινικών κειμένων, χρησιμοποιώντας κάθε πιθα-
νό λεξικό, γραμματική και συντακτικό που υπάρχει. Βέβαια,
παρόλη την φιλότιμη προσπάθεια που κάνουν (όσοι κάνουν)
πάντα υπάρχει μια παγίδα στην οποία όλοι λίγο πολύ πέ-
φτουν.

Πολλές μεταφράσεις, παρόλο που είναι ακριβείς ως προς

331



την μεταφορά του νοήματος από την μία γλώσσα στην άλλη,
κρίνονται ως «αδόκιμες». Η δικαιολόγηση δεν έχει να κάνει
με την ακρίβεια της μετάφρασης, αλλά με την απόδοση του
αρχικού-πρωτότυπου νοήματος. Ο λόγος της μετάφρασης
πρέπει να είναι στρωτός και να διαβάζεται άνετα από τον
αναγνώστη. Με άλλα λόγια για μια μετάφραση απαιτείται όχι
μόνο καλή γνώση της γλώσσας του πρωτοτύπου, αλλά επί-
σης καλή γνώση της γλώσσας στην οποία γίνεται η μετά-
φραση.

Ως εδώ τα πράγματα ωραία και καλά. Βάσει αυτής της
λογικής η μετάφραση παραμένει ένα ζήτημα γλωσσικό,
όπου η γλωσσική επάρκεια είναι το κριτήριο της μετάφρα-
σης. Όποιος γνωρίζει δύο τουλάχιστον γλώσσες καλά, μπο-
ρεί να μεταφράζει ελεύθερα ό,τι θέλει.

Βέβαια, αυτό αφορά κυρίως τον πεζό λόγο ή καλύτερα
τον καθημερινό λόγο, γιατί το γλωσσικό επίπεδο της μετά-
φρασης αντιστοιχεί στην καθαρά επικοινωνιακή χροιά του
λόγου που είναι η γλώσσα της καθημερινής επικοινωνίας.
Αφορά καθαρά τον εργαλειακό χαρακτήρα της γλώσσας ως
μέσο μεταφοράς μηνυμάτων-νοημάτων. Το μεγάλο πρόβλη-
μα με την μετάφραση ξεκινά από αυτό ακριβώς το σημείο
γιατί το φάσμα της μετάφρασης δεν καλύπτει μόνο την ερ-
γαλειακή χροιά της γλώσσας.

Η μονομερής αυτή θεώρηση της μετάφρασης επεκτεί-
νεται δυστυχώς και στην λογοτεχνία. Κάποιος, θεωρώντας
πως η γνώση γλωσσών είναι επαρκής παράγοντας για να με-
ταφράσει κάποιο πεζό ή κάποιο ποίημα, επιδίδεται σε αυτή
την ασχολία μεταφράζοντας ό,τι πέσει στα χέρια του. Αυτό
που καταλήγει να κάνει όμως είναι να μεταφέρει απλώς το
νόημα ενός πεζού ή (ακόμη χειρότερα) ενός ποιήματος από
την μία γλώσσα στην άλλη. Η ουσιαστική δουλειά, που θα
έκανε την μετάφραση όντως αξιόλογη, δεν τίθεται καν προς
συζήτηση.

332

δια-κριτικές ματιές στη λογοτεχνική έκφραση



«Μα γιατί;» θα ρωτήσετε. «Δεν είναι αυτό το πράγμα η
μετάφραση»; Η μετάφραση είναι αυτό το πράγμα (η μετα-
φορά νοημάτων μεταξύ γλωσσών). Η Τέχνη όμως δεν έχει
να κάνει με το νόημα.

Ένα λογοτεχνικό κείμενο δεν είναι μόνο ένα νόημα προς
μετάφραση. Είναι παράλληλα και φορέας ομορφιάς. Η
ομορφιά ενός κειμένου δεν είναι απλό επιγιγνόμενο, αλλά
η βαθύτερή του ουσία. Η ομορφιά του φαινομένου και η βα-
θύτερη ουσία συγκλίνουν στο έργο τέχνης. Δηλαδή δεν
μπορεί να μείνει εκτός η ομορφιά του κειμένου από την με-
τάφραση. Επομένως όταν κάποιος μεταφράζει ένα ποίημα,
δεν οφείλει να μεταφράσει απλά το νόημα του αλλά να απο-
δώσει παράλληλα και την ομορφιά του. Αν παραμείνει μόνο
στην μεταφορά του νοήματος, αλλά αποτύχει να μας δώσει
ένα κείμενο αισθητικά άρτιο, τότε στην ουσία ακρωτηριάζει
την λογοτεχνία από το πιο ουσιαστικό της στοιχείο.

Οι λόγοι για τους οποίους σήμερα υφιστάμεθα την κακή
μετάφραση είναι, κατά τη γνώμη μου δύο.

Η πρώτος έχει να κάνει με την φιλολογική δουλειά του
μεταφραστή και την φύση του νοήματος. Το νόημα μπορεί
να κατανοηθεί από τον φιλόλογο για αυτό και η μετάφρασή
του είναι εύκολη δουλειά. Ακόμη και το google translate
μπορεί να θεωρηθεί ως μεταφραστής, εφόσον μεταφέρει
νοήματα από μια γλώσσα σε άλλη. Μια λέξη είναι αντίστοιχη
με μια άλλη, μια φράση ισοδύναμη με μια άλλη. Ακόμη και
κάποιος που δεν ήξερε γρι αγγλικά π.χ. με ένα λεξικό και α-
ντιστοιχίζοντας τις λέξεις θα μπορούσε να μεταφράσει, έστω
και πρωτογενώς κάτι. Η αντιστοιχία είναι κάτι κατανοητό και
ο μεταφραστής μπορεί να το κάνει με την λογική του και την
γνώση του. Η ομορφιά όμως ενός κειμένου δεν είναι κατα-
νοητή. Δεν βρίσκεται «εδώ» ή «εκεί», όπως ένα νόημα. Διέπει
ολόκληρο το ποίημα και για αυτό δεν μπορεί να την κατα-
δείξει κάποιος. Η ομορφιά δεν μπορεί να κατανοηθεί με φι-

333

μετάφραση και ποίηση



λολογικούς όρους και για αυτό δεν μπορεί μπει στην “νοη-
ματική εξίσωση” της μετάφρασης.

Ο δεύτερος λόγος έχει να κάνει με την απεμπόληση της
ομορφιάς στην σύγχρονη λογοτεχνία. Μετά τον μοντερνι-
σμό η λογοτεχνία εστίασε την προσοχή της στο νόημα. Προ-
σπάθησε να αποκτήσει βάθος και προβληματισμό. Προσπά-
θησε να στηλιτεύσει τα κακώς κείμενα, να προτάξει τις γυ-
μνές αλήθειες και στην προσπάθειά της αυτή έβγαλε το ό-
μορφο πέπλο με το οποίο έντυνε μέχρι πρότινος τα ποιή-
ματά της. Όταν λοιπόν μετέτρεψε την ποίηση σε πεζό λόγο,
σε πεζοποίημα και μάλιστα χωρίς καμία αισθητική αξίωση,
η μετάφραση βρήκε το έργο της εξαιρετικά ευκολότερο.
Αυτός είναι ο λόγος που ποιητές όπως ο Καβάφης ή η Δη-
μουλά μεταφράζονται πάρα πολύ εύκολα στο εξωτερικό,
ενώ άλλοι αξιόλογοι ποιητές όπως ο Καββαδίας (στο ποιητι-
κό έργο είναι αμετάφραστος, ενώ υπάρχουν μεταφράσεις
της Βάρδιας και της Λι) παραμένουν ακόμη και σήμερα αμε-
τάφραστοι.

Η μετάφραση συμπερασματικά είναι ένα πεδίο μάχης
στο ζήτημα της λογοτεχνίας ανάμεσα στο λογικά κατανοητό
νόημα από την μια και στην αισθητικώς κατανοητή ομορ-
φιά. Και το νόημα κερδίζει κατά κράτος μέχρι σήμερα.

Ποια είναι η λύση; Πώς μπορούμε να γεφυρώσουμε
αυτό το χάσμα και τι έχουμε να αντιπροτείνουμε; Η ουσία
του προβλήματος είναι η μονομερής θεώρηση της ποίησης
ως απλού φορέα νοήματος. Η φιλολογία, επειδή ανήκει στις
επιστήμες και όχι στις τέχνες, εμμένει στο νόημα και τις πε-
ρισσότερες φορές παραβλέπει εντελώς την ομορφιά της τέ-
χνης, παρόλο που θεωρητικά το αναγνωρίζει ως ουσιώδες.
Ένας κλασσικός φιλόλογος φέρ΄ ειπείν όταν μεταφράζει
Όμηρο, απλά μεταφέρει το νόημα στην νεοελληνική, αλλά
δεν ενδιαφέρεται καθόλου να μεταφέρει την μαγεία του
ομηρικού λόγου.

334

δια-κριτικές ματιές στη λογοτεχνική έκφραση



Προκειμένου να υπερπηδήσουμε αυτό το πρόβλημα,
πρέπει να βάλουμε την φιλολογία στα ορθά της όρια και να
επαναφέρουμε την λογοτεχνία στο προσκήνιο. Η μετά-
φραση της λογοτεχνίας μπορεί να γίνει μόνο από ανθρώ-
πους που αντιλαμβάνονται την ουσία της λογοτεχνίας και
μπορούν να την αναδείξουν ως τέτοια. Αρμόδιος για την με-
τάφραση της ποίησης δεν είναι επομένως ο φιλόλογος, αλλά
ο λογοτέχνης και ο προηγούμενος αιώνας μας έχει αφήσει
πολλά παραδείγματα μεταφραστικών προσπαθειών από λο-
γοτέχνες. Οι μεταφράσεις του Καρυωτάκη ή του Εφταλιώτη
είναι υποδείγματα για το πώς πρέπει να μεταφράζεται η ποί-
ηση.

Πώς πρέπει να μεταφράζεται η ποίηση; Η ποίηση δεν με-
ταφράζεται. Αν η μετάφραση είναι η μεταφορά νοημάτων,
τότε στην ποίηση δεν γίνεται καμία μεταφορά. Η μετάφραση
στην ποίηση είναι η δημιουργία εκ νέου του ποιήματος σε
άλλη γλώσσα, πολλές φορές εις βάρος του νοήματος. Ο λο-
γοτέχνης που μεταφράζει ένα ποίημα το ξαναγράφει από
την αρχή, αλλάζει την σειρά των στίχων, αλλάζει λέξεις βρί-
σκοντας παρόμοιες, πιο ποιητικές. Το αποτέλεσμα δεν είναι
απλά μια «ελεύθερη μετάφραση» αλλά μια μετάφραση
όμορφη, μια μετάφραση όχι πιστή αλλά αντάξια του πρω-
τοτύπου.

335

μετάφραση και ποίηση



Συλλογιστική πορεία στην ποίηση
της Ελευθερίας Μπέλμπα

Στην ποιητική λειτουργία συγγενής τρόπος θεωρείται η
ανάδειξη ενός συλλογισμού που αποτυπώνει και τους προ-
βλη-ματισμούς, τις εμμονές ή τις διαδοχικές ιδέες του γρά-
φοντος.

Στο κείμενο του Τόλη Νικηφόρου, «Όταν πεθαίνει ένα
παιδί»1 η σκέψη δομείται πάνω στην ανάδειξη του χρονικού
σημείου.

Όταν πεθαίνει ένα παιδί
πέφτει βαθύτατο σκοτάδι το ξημέρωμα
βρέχει μεγάλα δάκρυα λαμπερά
πέτρινα γίνονται τα φύλλα και τα δέντρα
όταν πεθαίνει ένα παιδί

ταράζεται ο ύπνος των αρχαίων νεκρών
κι από τη γη αναδύονται τα πρόσωπά τους
ενώ σαν χάλκινο πουλί
ο άνεμος τοξεύεται στο χώμα.

Στο τετράστιχο η επανάληψη της χρονικοϋποθετικής
πρότασης μεγεθύνει τη σημασία του συμβάντος που αντα-
ποκρίνεται στην πραγματικότητα κι είναι διαχρονικό («όταν
πεθαίνει ένα παιδί»). Στις αποδόσεις του υποθετικού λόγου
(«πέφτει βαθύτατο σκοτάδι το ξημέρωμα/βρέχει μεγάλα δά-
κρυα λαμπερά/πέτρινα γίνονται τα φύλλα και τα δέντρα»)
σημαντική είναι η ενσωμάτωση σε μια αντίδραση φυσικής

336



διαδικασίας με διατύπωση μεταφορική. Επιπλέον τη συναι-
σθηματική έκρηξη («βρέχει μεγάλα δάκρυα λαμπερά») σημα-
τοδοτεί η υπερβολή («βρέχει... δάκρυα»).

Στην επόμενη πεντάστιχη στροφή ο υποθετικός συλλο-
γισμός έχει την ίδια αφετηρία («όταν πεθαίνει ένα παιδί»),
αφενός μεν η ανάδυση της μορφής των νεκρών που αφορά
την ανατροπή, τρόπον τινά, της λογικής ισορροπίας στον
κόσμο («ταράζεται ο ύπνος των αρχαίων νεκρών/κι από τη
γη αναδύονται τα πρόσωπά τους»)˙ αφετέρου δε η φυσική
νόρμα μεταμορφώνεται («ο άνεμος τοξεύεται στο χώμα»)
μέσω της παρομοίωσης («σαν χάλκινο πουλί») που ορίζει το
κάρφωμα του αέρα στη γη.

Εν τέλει η σκέψη του ποιητή για το θάνατο των παιδιών
από ασιτία («αβιταμίνωση/είναι όρος των στατιστικών δελ-
τίων/η πείνα εξωραϊσμένη») γίνεται εναντίωση στη φυσική
τάξη πραγμάτων. Παρατηρείται χρονική διαδοχή των νοη-
μάτων που στήνει μια εκδοχή διαμαρτυρίας στο σύνηθες
φαινόμενο («σε χώρες που ονομάζονται εξωτικές»).

Στον «Ἐφησυχασμό»2 (Αἲγινα, 26.10.1987) του Θανάση
Παπαθανασόπουλου τίθεται το βασικό ερώτημα που λει-
τουργεί ως άξονας προβληματισμού («ἀφοῦ τό δέχεται ἡ
γλῶσσα μου γιατί νά νοιάζομαι/πού οἱ ἂλλες γλῶσσες δέν το
ὑποφέρουν;»).

Τό ὀνοματεπώνυμό μου
«μακροσκελές καί ἀδιάφθορο».
Ἀφοῦ τό δέχεται ἡ γλῶσσα μου γιατί νά νοιάζομαι
πού οἱ ἂλλες γλῶσσες δέν τό ὑποφέρουν;
Ἡ ἂποψη τῆς ἑλληνικῆς λαλιᾶς
πάντα βαραίνει.

Αφόρμηση της ιδιαίτερης εστίασης στη γλωσσική χρήση
«τό ὀνοματεπώνυμο» δε χαρακτηρίζει προσωπική καταλη-
κτική την κρίση («ἡ ἂποψη τῆς ἑλληνικῆς λαλιᾶς/πάντα βα-
ραίνει»), αλλά αποτελεί ενδεδειγμένο παράδειγμα της γλωσ-
σικής απόδοσης των ονομάτων («μακροσκελές καί ἀδιάφθο-

337

συλλογιστική πορεία



ρο»). Αναγνωρίζεται  ως ονοματεπώνυμο του ποιητικού υπο-
κειμένου (για την εσκεμμένη υποκειμενικότητα τοποθετού-
νται σε εισαγωγικά τα επίθετα εκ των οποίων το δεύτερο
προσδίδει έντονο σατιρικό τόνο σε συνάφεια με την απο-
φατική γραφή, «δέν τό ὑποφέρουν»).

Η αναπάντεχη απορία στο συλλογισμό γίνεται έναυσμα
αποτίμησης του κριτηρίου αξιολόγησης της λεκτικής σημα-
σίας («ἡ ἂποψη τῆς ἑλληνικῆς λαλιᾶς/πάντα βαραίνει»). Ο τίτ-
λος («ἐφησυχασμός») εξάλλου στα πλαίσια του αυτοπρο-
σδιορισμού γίνεται πρόταση-απάντηση στο νοούμενο δί-
λημμα περί προσδιορισμού των εννοιών. Η κατάσταση της
διανοητικής διαδρομής ορίζεται από το “γιατί” και φέρει ως
αξίωμα-αποτέλεσμα τη σπουδαιότητα των ερμηνειών της
γλώσσας μας.

Στο «Ιντερμέδιο»3 του Ιωάννη Γρυπάρη η προσωποποί-
ηση της αλήθειας εξαρχής («κ’ ἡ Ἀλήθεια/μέ δύο βυζιά δέ
μᾶς προφταίνει») εισάγει στο θέμα της ερμηνείας των εν-
νοιών γνώση και αλήθεια (συναφείς εσαεί απ’ την κλασική
γραμματεία, εφόσον η φιλοσοφία τις ταυτίζει ως πηγές της
ουσίας του κόσμου).

Ἡ γνώση πλημμυράει κ’ ἡ Ἀλήθεια
μέ δύο βυζιά δέ μᾶς προφταίνει,
τίς φλέβες στά στεγνά της στήθια
ἀνοίγομε ξεψυχιασμένοι.

Ἡ γνώση ἐπόντισε καί τρέχει
στά στενορρύμια καί τίς ροῦγες,
ψηλ’ ἀπ’ τόν κόσμο ποῦ μᾶς ἒχει
ἁπλώνομε ἂτρομες φτεροῦγες.

Περίσσεψεν ἡ γνώση, πρῶμα
ξασπρίζουν τἂμεστά μας θέρη-
Μά ἂν δέν ἐνύχτωσεν ἀκόμα
δέν εἶναι πιά καί μεσημέρι...

338

δια-κριτικές ματιές στη λογοτεχνική έκφραση



Ο ποιητής ξετυλίγει το συλλογισμό περί γνώσεως με τη
φωνή της πλειοψηφίας: σε α΄ πληθυντικό πρόσωπο μαρτυ-
ρεί τη ροπή προς τη μάθηση, την εξακρίβωση της αλήθειας.
Σε λογική σειρά εστιάζει στην αδημονία των ανθρώπων, την
ταχύτατη εξέλιξη των γνώσεων («μέ δύο βυζιά δέ μᾶς προ-
φταίνει,/τίς φλέβες στά στεγνά της στήθια/ἀνοίγομε ξεψυχια-
σμένοι») που δημιουργεί μια δίνη στην καθολική περιοχή
ενός κόσμου σε εγρήγορση («ψηλ’ ἀπ’ τόν κόσμο ποῦ μᾶς
ἒχει/ἁπλώνομε ἂτρομες φτεροῦγες»).

Η γλαφυρή καταγραφή της αλληγορίας συνιστά μια αντί-
ληψη για τη συσσώρευση των γνωστικών πυρήνων σε συν-
δυασμό με τη διαρκή έλλειψη πνευματικής πληρότητας («πε-
ρίσσεψεν ἡ γνώση»). Καταλήγει στην επιδίωξη σχεδόν της
ισόρροπης σχέσης ανάμεσα στη φιλογνωσία και τον πολλα-
πλασιασμό των πηγών μάθησης («μά ἂν δέν ἐνύχτωσεν
ἀκόμα/δέν εἶναι πιά καί μεσημέρι»).

Στο απόσπασμα από το κείμενο, «Σκέψεις σε βροχερή
μέρα»4, η Μπιάνκα Ρωμαίου στο πλαίσιο του συλλογισμού
πραγματεύεται μια σειρά από έννοιες καθορίζοντας το πε-
ριεχόμενό τους σε ενεστώτα (εξακολουθητικό, κατά το
ποιόν ενεργείας-όψη).

Ὑπάρχει πάντα ὁ φόβος τῆς νύχτας.
Οἱ σκέψεις γυμνώνονται ἀπό αἰσιοδοξία.
Καί τότε,
οἱ τοίχοι τραντάζονται συνθέμελα.
Ὁ φόβος ἁπλώνει τά χέρια του,
κρυβόμαστε στις χούφτες τους,
πουλιά περίτρομα σέ θύελλα.
Ἡ κουρελιασμένη αἰσιοδοξία μας,
-ἰστός ἀράχνης-
κινεῖται στήν ἀνάσα τοῦ φόβου.
Ἡ βροχή στό πεζοδρόμιο,
περπατᾶ ράθυμα,
σάν κουρασμένη σκέψη.

339

συλλογιστική πορεία



Στο κλισέ, «ὑπάρχει πάντα ὁ φόβος τῆς νύχτας», κυρίως
εμφιλοχωρεί ο πεσιμισμός σε συνδυασμό με την αντιθετική
χρήση του ουσιαστικού «αἰσιοδοξία» ακόμα και στις συνειρ-
μικές ιδέες όπως μεταφορικά επισημαίνεται («οἱ σκέψεις γυ-
μνώνονται ἀπό αἰσιοδοξία», «ἡ κουρελιασμένη αἰσιοδοξία μας»).
Συνακόλουθα ο φόβος, βασικός πυλώνας των αισθήσεων,
σε προσωποποιήσεις διαδοχικά φαίνεται να δυναστεύει την
ατομική βούληση («ὁ φόβος ἁπλώνει τά χέρια του,/κρυβό-
μαστε στις χούφτες τους», «στήν ἀνάσα τοῦ φόβου»).

Η οικοδόμηση της σκέψης της ποιήτριας ξεπηδά από το
α΄ πληθυντικό πρόσωπο ως κοινότοπη εμπειρία των συνει-
δήσεων που αποτυπώνονται ως «πουλιά περίτρομα σέ θύελ-
λα» με «κουρελιασμένη αἰσιοδοξία» (το μοτίβο του αδύνατου
διαποτίζει την ένταση των συναισθημάτων). Συνεπώς η βρο-
χή ως σύμβολο της σκοτεινής ατμόσφαιρας του εσωτερικού
βίου αναδεικνύει την τάση παραίτησης  απ’ την προσπάθεια
(«περπατᾶ ράθυμα,/σάν κουρασμένη σκέψη»).

Σε ένα ιδιαίτερο μέρος ανιχνεύεται μιαν αποτύπωση
συλλογισμού, πέραν της συνολικής θεώρησης του ποιήμα-
τος, «από την ποιητική συνομιλία των Δ. Δημητριάδη-Γ. Αλι-
σάνογλου»5 («κι όμως... έπακρο»).

Κι όμως ζεις
Και το ποίημα
Αρχίζει πάλι μέσα σου
Δοκιμάζει την απομάκρυνση
Στην ιδέα της προσπάθειας
Να αγκαλιάσει το ανοίκειο
Η ακραία δυσκολία
Της κατάστασής σου
Είναι το ποίημα
Τίποτε δεν μιλά ζωηρότερα
Στον κόσμο
Απ’ αυτή την γεμάτη υποσχέσεις
Γλώσσα

340

δια-κριτικές ματιές στη λογοτεχνική έκφραση



Που είναι γλώσσα μιας απόλυτης θλίψης
Βιώνεται σαν κάθετη κίνηση
Ακαριαία
Στο έπακρο

Διασφαλίζεται η αυτοψία της ποιητικής τριβής (σε β΄
ενικό πρόσωπο) μέσα από το ξετύλιγμα μιας διαδικασίας λει-
τουργικής σχεδόν για την περάτωση της σύνθεσης. Έτσι το
αίτημα της σταθεροποίησης του ποιητικού οίστρου διαπνέ-
εται από τη βεβαιότητα της οριστικής έγκλισης («ζεις», «αρ-
χίζει», «δοκιμάζει») σε κλιμακωτή ροή. Η ζωή διοχετεύεται
στο καλούπι των στίχων πάντα επαναληπτικά σαν μια από-
πειρα εναντίωσης στο μόρφημα που δεν μπορεί να προσεγ-
γίσει κάποιος («να αγκαλιάσει το ανοίκειο»). Αποδεικνύεται
ως ιδέα, θεωρητικό οικοδόμημα («στην ιδέα της προσπά-
θειας») που βασίζεται σε μεθοδεύσεις τιθάσευσης των δυ-
σχερειών. Η αυτοπραγμάτωση του δημιουργού υφαίνεται
στον έντεχνο λόγο («αρχίζει πάλι μέσα σου»), αλλά και απο-
τρέπεται εξαιτίας της δυσκαμψίας της συμβατικότητας του
λόγου αυτού.

Η έμφαση στην ενδοσκόπηση, ως κέντρο βάρους του
συλλογισμού, είναι καταφανής από το συγκριτικό επίρρημα
(«τίποτε δεν μιλά ζωηρότερα/στον κόσμο») που εμφανίζει
του δυνατότητα του διαλέγεσθαι με τον υποθετικό αναγνώ-
στη. Η χρήση της ποιητικής έκφρασης εξάλλου συμπορεύε-
ται και με το διδακτικό τόνο, την κατάθεση λύσεων σε αδιέ-
ξοδα («απ’ αυτή την γεμάτη υποσχέσεις/γλώσσα»). Εντούτοις
ο γλωσσικός χειρισμός αποβαίνει ανεξέλεγκτος με έντονη
επίδραση της εσκεμμένης ασάφειας στον αγώνα αυτεπίγνω-
σης («είναι γλώσσα μιας απόλυτης θλίψης»), ίσως κάτι ανά-
λογο με την κάθαρση που επιτρέπει τουλάχιστον την αναμέ-
τρηση με τις εαυτού δυνάμεις.

Μια συνοπτική πραγμάτευση του φιλοσοφικού χρόνου
επιχειρείται στο ομώνυμο ποίημα («ο χρόνος») του Ιάσονα

341

συλλογιστική πορεία



Ιωαννίδη6.
Κακός γλύπτης ὁ χρόνος, μοχθηρός.
Παίρνει τελειωμένα ἀγάλματα,
Ὂρθια, δυνατά κι ἀχτιδοβόλα.
Τά σκοτεινιάζει στην ἀρχή. Τά κυρτώνει.
Κι ὓστερα τά λυώνει,
Μέσα σέ κρύα χώματα καί πέτρες.

Μέσα από μια προσωποποίηση ο χρόνος επιδεικνύεται
ως υπαίτιος για την αρνητική πραγματικότητα ή εκπονεί τις
αναποδιές («κακός», «μοχθηρός»). Η δραστηριότητα του χρό-
νου που σμιλεύει τα «ἀγάλματα» ήδη τελειοποιημένα («τε-
λειωμένα») εξηγεί την ανατρεπτική του επέμβαση. Τα
επίθετα («ὂρθια, δυνατά κι ἀχτιδοβόλα») αποσαφηνίζουν την
αντίθεση με τα ρήματα («τά σκοτεινιάζει», «τά κυρτώνει», «τά
λυώνει»).

Έτσι στο κείμενο διακρίνεται η αναδίπλωση της επιρ-
ροής του χρόνου πάνω στα πράγματα-όντα σε μια διαχρο-
νική έξαρση («στήν ἀρχή», «κι ὓστερα»). Η εστίαση στο θά-
νατο ως απόληξη των κραδασμών του χρόνου πιστοποιείται
με το περιεκτικό νόημα των ουσιαστικών («χώματα», «πέ-
τρες»), προσδίδοντας οντολογικό περιεχόμενο στην κεντρι-
κή ιδέα.

Ένας συλλογισμός εκ των έσω προϊδεάζει τον αναγνώ-
στη για τις απαιτήσεις μιας ρεαλιστικής ενατένισης των βιω-
μάτων, όπως διαπιστώνει στο ολιγόστιχο κείμενό της («Με-
σολάβηση») η Σωσώ Πέτρου Βλάσση7.

Έρχεται η οδυνηρή πάντα
πραγματικότητα και σε κάνει,
βέβαια ν’ αποκτήσεις
την τραγική αίσθησή της,
τότε ακριβώς, που με τη
σύμβαση της καθημερινότητας,
πήγαινες ν’ αφομοιωθείς...

Πανομοιότυπη η συναίσθηση της χαώδους κατάστασης

342

δια-κριτικές ματιές στη λογοτεχνική έκφραση



που παρουσιάζεται αναπάντεχη. Στην καταλυτική εμπειρία
του ολέθρου που δε χαρακτηρίζεται ιδιαιτέρως («η οδυνηρή
πάντα /πραγματικότητα») προσαρμόζεται βιαίως ο άνθρω-
πος. Ουσιαστικά δοκιμάζει επιβεβλημένη την πλήρη αντίλη-
ψη των συνθηκών («ν’ αποκτήσεις/την τραγική αίσθησή της»),
κάτι το επιβεβλημένο. Όμως η εγγενής εξισορρόπηση της
ατομικής μονολιθικότητας με την καθολική επισκόπηση του
βίου που εν τέλει κάποτε και τακτικά πραγματώνεται («που»,
«πήγαινες ν’ αφομοιωθείς») ανατρέπεται πάλι. Στο συλλογι-
σμό προσεγγίζεται το ζητούμενο της μεταβολής της τύχης
(ειδάλλως δεν ερμηνεύεται η μεταστροφή της ομαλότητας)
με βάση την αδυναμία συνεχώς του ατόμου να ενσωματω-
θεί σε διαφοροποιημένα μεταξύ τους δεδομένα στα οποία
καλείται ν’ α-νταπεξέλθει.

υποσημειώσεις
1 Τόλη Νικηφόρου, Την κοκκινόμαυρη ανεμίζοντας της ουτοπίας, Νέα
Πορεία, Θεσσαλονίκη 1997 (το ποίημα απ’ τη συλλογή «Ο πλοηγός του
απείρου», 1986).
2 Θανάση Παπαθανασόπουλου, Τό ἀψηλάφητο, εκδ. Μελέαγρος, Αθήνα
1992.
3 Ιωάννη Γρυπάρη, Σκαραβαίοι καί Τερρακότες, Πελεκάνος 2009
(Δημοσιογραφικός Οργανισμός Λαμπράκη Α.Ε.).
4 Μπιάνκα Ρωμαίου, Requiem, ποιήματα, Πιτσιλός, Αθήνα 1989.
5 Δημητριάδης Δημήτρης, Γιώργος Αλισάνογλου, Προς την αλόγιστη
κατεύθυνση, Σαιξπηρικόν 2013 (από την ποιητική συνομιλία των Δ.
Δημητριάδη-Γ. Αλισάνογλου, Poetix, τεύχ. 11, άνοιξη-καλοκάιρι 2014).
6 Ιάσων Ιωαννίδης, Πορεία και χρόνος, ποιήματα, Διογένης, Αθήνα 1987.
7 Σωσώ Πέτρου Βλάσση, Ανθρώπινα δώρα, ποιήματα, Δωδέκατη ώρα,
Αθήνα 1993.

343

συλλογιστική πορεία



Πολιτική Ποίηση: Στράτευση ή Δημιουργία;
του Ανδρέα Αντωνίου

Το πρώτο πράγμα που μας έρχεται στο μυαλό, σχεδόν
συνειρμικά, όταν ακούμε «πολιτική ποίηση» είναι η στρατευ-
μένη πολιτική ποίηση της αριστεράς. Όλοι μας έχουμε κάνει
την θητεία μας σε αυτή από το σχολείο και όσοι από μας
ασχολούνται με την λογοτεχνία (ερασιτεχνικά ή μη), εξακο-
λουθούμε να την βρίσκουμε μπροστά μας. Αν θέλουμε να
δώσουμε κάποια ονόματα, χαλαρά χαλαρά θα σκεφτούμε
τον Βάρναλη, τον Ρίτσο, τον Λειβαδίτη, τον Μανώλη Ανα-
γνωστάκη, τον Τάκη Σινόπουλο, τον Τίτο Πατρίκιο, τον Κώ-
στα Μόντη καθώς την “καταραμένη” Κατερίνα Γώγου και
άλλους πολλούς. Στην ξένη εργογραφία την τιμητική τους
έχουν ο Μπρεχτ και ο Χικμέτ, ο Μπουκόφσκι, ο Λόρκα, ο
Πεσσόα και ο Πάμπλο Νερούντα.

Η θεματολογία τους είναι λίγο πολύ αυτή που θα περί-
μενε κανείς σε μια «πολιτική ποίηση»: Καταδίκη του παρό-
ντος καθεστώτος, ηθικολογία, πολεμικές εναντίον του πολι-
τικού-οικονομικού-κοινωνικού συστήματος, εγκωμιασμός
των ηρώων και αγωνιστών. Ακόμη και στις περιπτώσεις που
η πολιτική ποίηση πραγματεύεται άλλα θέματα, π.χ. ο έρω-
τας ή ο θάνατος, αυτό γίνεται πάντα μέσα από το πρίσμα της
πολιτικής κατάστασης. Ο θάνατος είναι συχνά πολιτική εκτέ-
λεση, ο έρωτας συμβαίνει στα χρόνια του πολέμου ή της
επανάστασης, η φύση, ακόμη κι όταν είναι ωραία, έρχεται
ως αντίθεση στις θηριωδίες των κακών επάνω στους καλούς

344



και αθώους.
Πάνω κάτω αυτή είναι η ιδέα που έχει ένας μέσος γνώ-

στης λογοτεχνίας σήμερα, και προσωπικά δεν θα του έβρι-
σκα άδικο.

Ελπίζω πως θα υπάρξουν κάποιες φωνές που θα αντει-
πούν πάνω στο επιχείρημα πως η πολιτική ποίηση είναι μο-
νόπλευρα στρατευμένη (στον αριστερό τομέα) αλλά
υπάρχουν άπειρα παραδείγματα μιας διαφορετικής πολιτι-
κής ποίησης. Για παράδειγμα ο Σεφέρης -χρόνια διπλωμάτης
στην Βρετανία- έχει γράψει πολλά πολιτικά ποιήματα σε δια-
φορετική κλίμακα π.χ. για τον απελευθερωτικό αγώνα των
Κυπρίων (Σαλαμίνα της Κύπρος) ή αντιπολεμικά (Ελένη) ή
κατά της δικτατορίας (Επί Ασπαλάθων). Ο Νίκος Καββαδίας
έχει γράψει κι αυτός πολιτική ποίηση, αριστερή αλλά όχι
στρατευμένη (Γκεβάρα, Federico Garcia Lorca). Ο «Δωδεκά-
λογος του Γύφτου» του Παλαμά έχει άπειρες πολιτικές προ-
εκτάσεις. Ο Καρυωτάκης έχει γράψει εξαιρετικές πολιτικές
σάτιρες (Πεδιάς και το Νεκροταφείον, Εις το Άγαλμα της
Ελευθερίας που φωτίζει τον κόσμο). Τα διηγήματα του Σα-
μαράκη έχουν βαθύτατους προβληματισμούς, είναι ανθρω-
πιστικά χωρίς όμως να προάγουν ιδεολογίες. Το ίδιο και ο
«Μπολιβάρ» του Εγγονόπουλου. Ακόμη και ο «Θούριος» του
Ρήγα, ο «Ύμνος εις την Ελευθερία» του Σολωμού ή το «Εις
Αγαρηνούς» του Κάλβου είναι στην ουσία τους πολιτικά. Τι
λέω; Ακόμη και η Αινειάδα του Βιργιλίου έχει πολιτικές (κο-
λακευτικές) αναφορές στον Οκταβιανό.

Σήμερα η κατάσταση προσφέρει πεδίον δόξης λαμπρόν
σε όλους τους επίδοξους πολιτικούς ποιητές. Μετανά-
στευση, νεοφιλελευθερισμός, μνημόνιο, άνοδος ναζισμού,
ανέχεια, κοινωνικές συγκρούσεις, δυνάμεις καταστολής, όλο
αυτό το υλικό είναι στην διάθεση του ποιητή για να καυτη-
ριάσει και να στιγματίσει, να καταγγείλει ολόκληρο το πολι-
τικό σύστημα.

345

πολιτική ποίηση



Η παγίδα όμως ελλοχεύει ύπουλα. Το πρόβλημα στην
πολιτική ποίηση συμβαίνει όταν ο σκοπός επικαλύπτει το
μέσο, με άλλα λόγια όταν η πολιτική τοποθέτηση επιθυμεί
να επισκιάσει το ίδιο το ποίημα μέσα από το οποίο εκφρά-
ζεται. Στην προσπάθεια μερικών να “στείλουν ένα μήνυμα”
πολλές φορές κρύβεται -συνειδητά ή ασυνείδητα- ένα “ο
σκοπός αγιάζει τα μέσα”. Σε αυτή την περίπτωση η πολιτική
ποίηση καταντά στρατευμένη προπαγάνδα για τον ένα ή τον
άλλο σκοπό, εις βάρος του ίδιου του ποιήματος, εις βάρος
της ίδιας της Τέχνης. Άνθρωποι που δεν σέβονται καθόλου
την ποίηση, ούτε καν στα ίδια τα ποιήματα που γράφουν,
χρησιμοποιούν την ποίηση απλά σαν όχημα για να προση-
λυτίσουν οπαδούς και να αυξήσουν την επιρροή.

Παράδειγμα: Ο Βάρναλης στην «Τρίτη Εξαΰλωση» γρά-
φει για την τέχνη: «Με την θρησκεία και πατρίδα/ την ίδια
απλώνουμε αρίδα/ τον ίδιο έχουμε σκοπό/ κερνούμε τον
λαό χασίσι/ όνειρα, ψέματα και μίση/ δεν ντρέπονται για να
ντραπώ». Η τέχνη είναι κακή όταν γεμίζει τον λαό με μίσος
και πολεμική διάθεση. Όμως στην «Μπαλάντα του κυρ Μέ-
ντιου» ο Βάρναλης δεν διστάζει να διακηρύξει πως «Αν το
δίκιο θες καλέ μου/ με το δίκιο του πολέμου/ θα το βρεις.
Όπου ποθεί/ λευτεριά παίρνει σπαθί». Επομένως η τέχνη
είναι κακή όταν σπέρνει το μίσος εναντίον μας, αλλά όταν
εμείς σπέρνουμε το μίσος εναντίον άλλων είναι καλή και
χρήσιμη; Δεν νομίζω.

Μην με παρεξηγείτε. Λατρεύω και τα δύο ποιήματα του
Βάρναλη, παρόλο που δεν συμφωνώ μαζί τους. Αυτό είναι
το πρώτο βήμα για την αποφυγή της παγίδας.

Στο μυαλό των πολιτικών ποιητών υπάρχει η εξίσωση:
«Η καλή ποίηση είναι αυτή που έχει καλό σκοπό». Αν λοιπόν
ένα ποίημα γράφει για τους κοινωνικούς αγώνες είναι καλή
ποίηση και προκρίνεται, ακόμη κι αν ο ποιητής δεν διαθέτει
ούτε τις βασικές γλωσσικές και τεχνικές ικανότητες. Πι-

346

δια-κριτικές ματιές στη λογοτεχνική έκφραση



στεύουν πως ο Βάρναλης είναι καλός ποιητής επειδή ξεση-
κώνει τον κόσμο σε αγώνες. Πιστεύουν πως ο Σολωμός είναι
καλός επειδή υμνεί την ελευθερία. Πιστεύουν πως ένα αντι-
πολεμικό (ή εκατό αντιπολεμικά, η ποσότητα είναι άσχετη)
μπορούν να σε μετατρέψουν σε Σεφέρη. Κι έτσι πέφτουν
πάρα πολλοί (και αξιόλογοι) στην παγίδα πιστεύοντας πως
το θέμα ή η πρόθεση ενός ποιήματος είναι αρκετή για την
θετική αξιολόγησή του.

Αναφέρω πάρα πολύ συχνά την φράση του Oscar Wilde:
Η Τέχνη βρίσκει την δικαίωσή της από μέσα ποτέ από έξω.
Με λίγες φράσεις περί τέχνης συμφωνώ τόσο πολύ. Οι εξω-
τερικοί παράγοντες ελάχιστα επηρεάζουν αξιολογικά την
Τέχνη. Η πρόθεση ή το θέμα ή ακόμη και η πολιτική στάση
του ποιητή λίγο ενδιαφέρουν την ποίηση. Η Τέχνη ενδιαφέ-
ρεται για την εσωτερική δυναμική, την τεχνική αρτιότητα,
την ίδια την μαγεία της Τέχνης για την ίδια την Τέχνη. Το αι-
σθητικιστικό Αrs gratiae Artis (Τέχνη για χάρη της Τέχνης)
βρίσκει την πραγμάτωσή του όταν βλέπουμε την Τέχνη όχι
απλά ως μέσον αλλά ταυτόχρονα και ως σκοπό, όπως έλεγε
ο Καντ για την ηθική.

Επομένως ο Βάρναλης είναι καλός ποιητής, όχι γιατί μας
λέει να πιάσουμε τα σπαθιά, αλλά γιατί το ίδιο το ποίημα φα-
νερώνει μια δυναμική, μια ένταση, ένα αισθητικό αποτέλε-
σμα. Το ίδιο συμβαίνει και στον «Ύμνο εις την Ελευθερία». Ο
Σολωμός είναι μεγάλος ποιητής γιατί κατάφερε να δημιουρ-
γήσει αριστουργήματα με την γλώσσα, όχι γιατί υμνούσε
εθνικά ιδεώδη. Αυτοί που κατηγορούν την ποίηση του
Pound επειδή υποστήριξε τον Μουσολίνι, άσχετα από την
αισθητική αποτίμηση των έργων του, πέφτουν σε παγίδα.

Και κάπου εδώ ερχόμαστε στην καρδιά του προβλήμα-
τος. Αυτοί που νομίζουν πως πολιτική ποίηση είναι μόνο
αυτή που αναφέρεται σε πολιτικές καταστάσεις, είναι ιδεο-
λογικά στρατευμένη και κινείται από εξωτερικούς σκοπούς

347

πολιτική ποίηση



και παράγοντες αρνούνται να παραδεχτούν μια απλή μα δύ-
σκολη αλήθεια: η ίδια η Τέχνη είναι εξ ορισμού πολιτική γιατί
είναι εξ ορισμού επαναστατική, σε μια ευρύτερη κλίμακα.

Αν η Τέχνη είναι, όπως πρεσβεύω, στην ουσία της μα-
γεία, όνειρο και φυγή από την πραγματικότητα, τότε αυτό
την κάνει επαναστατική. Είναι η καθαρή επανάσταση ενα-
ντίον της πραγματικότητας καθεαυτής με τον πιο δημιουρ-
γικό τρόπο. Λένε πως με αυτό τον τρόπο αμβλύνεται η επα-
ναστατική διάθεση. Ισχύει το ακριβώς αντίθετο: αυτός που
βλέπει ωραία όνειρα, προσπαθεί να τα εφαρμόσει βελτιώ-
νοντας σε εφικτό βαθμό την πραγματικότητα. Αυτού που τα
όνειρα είναι απλά καθρέφτης της πραγματικότητας (όπως
είναι η πολιτική ποίηση) τι μπορεί να βελτιώσει; Με τι μπορεί
να αντικαταστήσει κάτι κακό, αν πρώτα δεν ονειρευτεί το
καλύτερο;

Ενώ η στρατευμένη ποίηση είναι αναγκαστικά αγκι-
στρωμένη σε ιδεολογήματα, η αυθεντική ποίηση κινείται πιο
ελεύθερα από οτιδήποτε. Ενώ η στρατευμένη ποίηση μένει
στην πραγματικότητα, η αυθεντική ποίηση κινείται μέσα σε
άπειρους κόσμους της φαντασίας, πλάθει και ξαναπλάθει
κόσμους, κοινωνίες, ανθρώπινες σχέσεις. Η στρατευμένη
ποίηση αρνείται το πολιτικό σύστημα αλλά η αυθεντική ποί-
ηση αρνείται την πραγματικότητα. Η στρατευμένη ποίηση
εξεγείρεται, η αυθεντική ποίηση επαναστατεί. Η αυθεντική
ποίηση χρησιμοποιεί την μαγεία και το όνειρο για να δημι-
ουργήσει καινούριους κόσμους. Η στρατευμένη ποίηση
υπακούει στους νόμους και της επιταγές της ιδεολογίας που
υπηρετεί. Η αυθεντική ποίηση βρίσκει τα όριά της μόνο στα
όρια της φαντασίας.

Κάποιος που έχει μια ιδεολογία και απλά χρησιμοποιεί
την ποίηση εργαλειακά, δεν είναι επικίνδυνος για κανένα κα-
θεστώς και για κανένα σύστημα. Είναι προβλέψιμος και κατ’
επέκτασιν ακίνδυνος. Το πολύ πολύ να βρει τον εαυτό του

348

δια-κριτικές ματιές στη λογοτεχνική έκφραση



να ανατρέπει το παρόν σύστημα, μόνο και μόνο για να γίνει
“βεζύρης στην θέση του βεζύρη”. Κάποιος όμως που κινείται
από την ομορφιά και την μαγεία της ποίησης, δεν υπακούει
πουθενά, σε καμία πραγματικότητα. Πολεμάει διαρκώς σε
ένα πόλεμο που μοιάζει εκ προοιμίου χαμένος αλλά και που
για τον ίδιο είναι απαραίτητος. Ο στρατευμένος εχθρεύεται
ένα καθεστώς. Ο ποιητής εχθρεύεται όλα τα καθεστώτα. Η
στράτευση καταλήγει χωρίς την ομορφιά και την δημιουρ-
γικότητα σε προπαγάνδα χειρίστου είδους.

Μεγαλύτερη λοιπόν πολιτική δύναμη από την ίδια την
Τέχνη και την ομορφιά δεν υπάρχει. Μέσα της η Τέχνη κρύ-
βει την μεγαλύτερη άρνηση για την πραγματικότητα (την
οποία θεωρεί άκομψη και άσχημη) αλλά και την μεγαλύτερη
κατάφαση στην ζωή, αφού σύμφωνα με τα λόγια του Φρει-
δερίκου Νίτσε, χρειαζόμαστε την Τέχνη για να μην πεθά-
νουμε από την Αλήθεια. Ενώ λοιπόν η πολιτική ποίηση
σταυρώνεται κυριολεκτικά κάθε φορά που καλείται να κα-
θρεφτίσει μια κακώς κείμενη πραγματικότητα, βρίσκει την
ανάστασή της σε κάθε δημιουργικό όνειρο που βοηθά με
τον ένα ή με τον άλλο τρόπο στο να αντιμετωπίσουμε αυτή
την πραγματικότητα και να οδηγηθούμε σε νέους τρόπους
αντίληψης του κόσμου.

349

πολιτική ποίηση



Η παραμυθητική-παρηγορητική συνιστώσα 
του μαθήματος της Λογοτεχνίας
στην εκπαίδευση κι ο ηγετικός της ρόλος
στη διδακτική πράξη εν μέσω κρίσης
του Παναγιώτη Σκοπετέα

Η κρίση -ασχέτως των ποικιλώνυμων προσδιοριστικών
της εκφράσεων όπως τεχνητή, συνωμοσιακή, μερκελική,
σαδιστική, διεστραμμένη, προαποφασισμένη, προμελετη-
μένη, ηθική, πνευματική, αξιακή, πολιτιστική, πολιτισμική,
πολιτική, θρησκευτική, ανθρωπιστική, αλλοτριωτική κτλ-
λειτουργώντας αμιγώς με το ιδίωμα του “σίφουνα” δε θα
μπορούσε ν’ αφήσει απειροστό, απείραχτο και τρεμουλιαστό
το ευαίσθητο υφάδι του ανθρωποπλαστικού εκπαιδευτικού
κλάδου, το όποιο από κοινού υφαίνουν τόσους αιώνες τώρα
με αρμονική τέχνη και σύμπλευση καθηγητές και μαθητές.

Σ’ αυτήν, λοιπόν, την τόσο δύσκολη περίοδο που διανύει
η πατρίδα μας, όλοι οι καθηγητές προσπαθούν, με τις όσες
δυνάμεις και υπομονές τους έχουν απομείνει αλλά κυρίως
με την πανίερη ως προς την ψυχοπλακωτική της ικανότητα
ιδιότητα του δάσκαλου, να εμφυσήσουν στις τρομοκρατη-
μένες συνειδήσεις των έφηβων μαθητών που θέλουν να ει-
σέλθουν στις πανεπιστημιακές σχολές, την ιερή διαβεβαίω-
ση ότι τα κάθε λογής όνειρα είναι εκείνοι οι αστάθμητοι πα-
ράγοντες που πρέπει να θέτουν τα όποια όρια κι όχι η οικο-
νομική κρίση!

350



Όσον αφορά, σ’ αυτές τις διαβεβαιωτικές προσπάθειες,
οι καθηγητές δεν μπορούν να είναι ασφαλώς και τόσο σί-
γουροι για το αν θα ήταν δυνατόν να χαρακτηριστούν αρ-
κετά επαρκείς κρίνοντας απ‘ την ατροφικότητά τους να δώ-
σουν ακριβείς απαντήσεις στα ακόλουθα ερωτήματα εκ μέ-
ρους των συντετριμμένων από την κρίση μαθητών: “Γιατί
σταυρώνουν τα όνειρά μας;” “Γιατί να δοκιμάζουμε τη νέ-
μεση, δηλαδή την οργή, από τη στιγμή που δεν έχουμε δια-
πράξει καμιά απολύτως ύβρη;”

Όμως, σ’ αυτές τις τόσο δύσκολες στιγμές για τον κάθε
εκπαιδευτικό, οι περισσότεροι καθηγητές, μα ιδιαιτέρως οι
φιλόλογοι εκείνοι που μπορούν να διατηρούν απάγωτα κι
αντρόπιαστα τα όνειρα των μαθητών μα και τα δικά τους με
τη βοήθεια της αγάπης/φιλίας τους προς το λόγο -εξ ου κι ο
όρος φιλόλογος- προσπαθούν ν’ απαντούν σ’ αυτές τις βα-
σανιστικές ερωτήσεις των μαθητών, καταφεύγοντας είτε
στον «Προμηθέα Δεσμώτη» και τους «Πέρσες» του Αισχύ-
λου, είτε στον Ομηρικό Οδυσσέα, είτε στον Σεφέρη, τον Γκά-
τσο, τον Ρίτσο και τον Ελύτη.

Και τότε πιστέψτε, το θαύμα αναδύεται μέσα από τη με-
γάλη του προσδοκία ν’ ανθήσει! Πρόκειται, βέβαια, για
εκείνο το σιωπηρό και ταπεινό θαύμα, του οποίου οι πνευμα-
τικοί αντικατοπτρισμοί καθίστανται ορατοί, αφενός μεν στη
σοφή επεξεργασία και ενατένιση των μαθητών όσον αφορά
στην πληγωμένη πραγματικότητα την οποία υφίστανται,
αφετέρου δε, στην αξιοπρεπή αποδοχή της πολυεπίπεδης
κρίσης που ξανασπάζει τα -ήδη εδώ και πολλά χρόνια σπα-
σμένα- εύθραυστα κόκκαλα της πατρίδας μας.

Κατ’  αυτό τον τρόπο, τα παιδιά, αρχίζουν μυστικά και
μυστηριακά με την εντρύφηση και τη σπουδή τους πάνω
στο μυσταγωγικό και ψυχοθεραπευτικό κόσμο του έντεχνου
λόγου, να κυοφορoύν στις ψυχές τους την ελπίδα, να αισθά-
νονται την Αριστοτέλεια κάθαρση μέσω της εναρμονισμέ-

351

η λογοτεχνία στην εκπαίδευση



νης συμπόρευσής τους με τα παθήματα και τις ενίοτε αίσιες
εκβάσεις των εκάστοτε ηρώων, μα κυρίως -κι αυτό είναι το
ουσιοδέστερο και σοβαρότερο- να εισέρχονται στη λυτρω-
τική διαδικασία του αλληγορικού παραλληλισμού της ψυ-
χοκτόνου κρίσης, με εκείνο τον προθάλαμο ή αλλιώς με
εκείνο το μικρό “χολ” μέσα στο όποιο είναι ανάγκη να περι-
μένουν για λίγο, μέχρι να μπουν τρανοί και με παρασημο-
κεντημένο ήθος στο “λίβινγκ ρουμ” της πνευματικής τους
Αναστάσεως.

Έτσι, χωρίς δισταγμό, οι καθηγητές που αντικρύζουν στο
χαμόγελο των παιδιών τη μήτρα εκείνη που γεννά Ηλιάτορες
με σκοπό να καίνε ανελέητα ακόμα και τον ελάχιστο λογισμό
για μοιρολατρία ή γογγυσμό, συνεχίζουν με αφειδώλευτη
αγάπη να εμψυχώνουν τους μαθητές όλους μαζί μα και τον
καθένα χωριστά, υπερτονίζοντάς τους πως οι σκοτεινές και
παγωμένες στιγμές των θλίψεων μοιάζουν αφάνταστα με τις
σκοτεινές κι απύθμενες σπηλιές των ορυχείων: και στις δυο,
ανεκτίμητα διαμάντια είναι κρυμμένα!

Είναι απολύτως βέβαιο πως ένας στίχος μέσα σε μία οι-
κονομική κρίση, δε θα μπορούσε ποτέ να γεμίσει το ταλαι-
πωρημένο από την ασιτία ανθρώπινο στομάχι. Αλίμονο!

όμως, η ανθρώπινη ψυχή δεν περιμένει να τραφεί από
ύλη για να ικανοποιηθεί η πνευματική της υπόσταση και κα-
τασκευή. άραγε, πόση ικανοποίηση θα μπορούσε να αι-
σθανθεί η ψυχή με την Ποίηση; Και πόσο χορτασμό θα ήταν
δυνατό να νιώσει ο κάθε άνθρωπος μελετώντας κι όχι απλώς
διαβάζοντας το στίχο του Οδ. Ελύτη από τη Μαρία Νεφέλη:

«Aν δε στηρίξεις το ένα σου πόδι έξω από τη Γη,
ποτέ σου δε θα μπορέσεις να σταθείς επάνω της;»

H απάντηση θα ήταν δυνατό να δοθεί, ανάλογα με το
μέτρο και τον βαθμό με τον οποίο η κάθε ανθρώπινη ψυχή
ιεραρχεί με τρόπο αξιακό μέσα στο άπειρο πνευματικό της
εκτόπισμα, τις αρετές της Στοργής, της Ευαισθησίας και την

352

δια-κριτικές ματιές στη λογοτεχνική έκφραση



κορωνίδα των αρετών όσον αφορά στ’ λειτουργία της αρε-
τοσυγκομιδής, που δεν είναι άλλη από την υπεραρετή της
Αγάπης.

353

η λογοτεχνία στην εκπαίδευση



η διδασκαλία της Νεοελληνικής Λογοτεχνίας
ως καλλιτεχνικό αντικείμενο
του Δήμου Χλωπτσιούδη

Θεωρούμε φυσιολογικό σήμερα -και από πολλούς ανα-
γκαίο- να διδάσκεται στο σχολείο το μάθημα της Νεοελλη-
νικής Λογοτεχνίας (είτε με τη μεσοεκπαιδευτική μορφή είτε
ως ανθολόγιο στην πρωτοβάθμια βαθμίδα). Και δε θα δια-
φωνήσουμε καθόλου με αυτή τη διαπίστωση, ιδίως σήμερα
που βαλλόμαστε πανταχόθεν από την υποκουλτούρα του
ποπ και την ώρα που η πολιτιστική αγωγή είναι ουσιαστικά
ανύπαρκτη.

Αξίζει να σημειώσουμε ότι ένα βασικό ζήτημα που
συχνά ξεχνάμε όταν μιλάμε για πολιτισμική εκπαίδευση
είναι ότι μένουμε μόνο στη διδασκαλία των Καλών Τεχνών,
παραβλέποντας ότι η Νεοελληνική Λογοτεχνία αποτελεί ένα
διδακτικό αντικείμενο από τον κύκλο της Τέχνης. Το ότι πα-
ραβλέπουμε ένα μάθημα που από δεκαετίες έχουμε εισαγά-
γει στο ελληνικό σχολείο, αποτελεί ταυτόχρονα και τεκμήριο
ότι δεν το βλέπουμε καν ως καλλιτεχνικό, αλλά αυθαίρετα
φιλολογικό. Το μάθημα, ειδικά στο Δευτεροβάθμια Εκπαί-
δευση, μέσα από το γνωστό τρόπο ανάλυσης έχει χάσει
κάθε καλλιτεχνική λάμψη κι έχει μετεξελιχθεί σε ένα ακόμα
μάθημα στείρας κρίσης και κενό δημιουργικής σκέψης, με
ευθύνη κυρίως του αναλυτικού προγράμματος, αλλά και δα-
σκάλων. 

354



Το ίδιο το αναλυτικό ουσιαστικά βλέπει το αντικείμενο
ως μάθημα γνώσης που οφείλει να τεθεί στην εξεταστική
αξιολόγηση της δοσμένης από τον εκπαιδευτικό ανάλυσης.
Ωστόσο, οι πληθωρικές φιλολογικές αναλύσεις κάνουν το
αντικείμενο όχι μόνο βαρετό, αλλά και ξένο προς τους μα-
θητές που το βλέπουν ως μάθημα "αποστήθισης".

Ακόμα και οι φιλόλογοι λησμονούν ότι πρόκειται για ένα
καλλιτεχνικό αντικείμενο, για έργα του λόγου με στόχο να
μεταφέρουν μηνύματα και συναισθήματα. Αγκυροβολούν
στη λογική των αναλύσεων -με τις γνωστές ασύμβατες προς
τον ψυχοσυναισθηματικό κόσμο των μαθητών διδακτικές
μεθόδους- με τη στειρότητα που διδάσκονται η αρχαιοελ-
ληνική γραμματική και το συντακτικό. Παραβλέπουν μέσα
στην αυστηρότητα του αναλυτικού προγράμματος και την
ευκολία της έτοιμης ύλης ότι κάνουμε λόγο για κείμενα ζω-
ντανά.

Έτσι, αναπόδραστα τίθεται το ερώτημα, τι μπορούμε να
κάνουμε. Πώς θέλουμε ένα νέο αναλυτικό πρόγραμμα; Ποια
διδακτική προσέγγιση επιθυμούμε και τι μπορούμε να κά-
νουμε στο πλαίσιο του υπάρχοντος αναλυτικού;

Αποτελεί επιτακτική ανάγκη, το αντικείμενο να αποκτή-
σει την καλλιτεχνική του αίγλη. Να ξεφύγει από τις στείρες
αναλύσεις και να δώσει έμφαση στην λογοτεχνική παρα-
γωγή των μαθητών και τις δικές τους αναλύσεις. Έχει ιδιαί-
τερη σημασία να δοθεί ο λόγος στους μαθητές και το πώς
αυτοί εκλαμβάνουν ένα έργο, τι εισπράττουν συναισθημα-
τικά, πώς αντιλαμβάνονται το θιγόμενο θέμα και πώς το
συνδέουν με το σήμερα. Έτσι, τα λογοτεχνικά έργα μπορούν
να αποτελέσουν αφορμή για συγγραφή κειμένων ιδεών και
μαθητικών προσεγγίσεων του ζητήματος που θίγει ένας λο-
γοτέχνης.

Παράλληλα, αντί να κινείται γύρω από έτοιμες -δασκα-
λοκεντρικές- αναλύσεις, είναι δυνατόν το μάθημα να απο-

355

η λογοτεχνία στην εκπαίδευση



τελέσει το έναυσμα για συγγραφική παραγωγή των ίδιων
των μαθητών. Με τη μορφή της αξιολόγησης ή ενός ενδο-
σχολικού (γιατί όχι και δημοτικού) φεστιβάλ είναι εφικτό να
κινητοποιούν οι νεαροί προς τη συγγραφή λογοτεχνικών
κειμένων, να παίξουν με τις λέξεις, να γράψουν ποιήματα,
διηγήματα ή νουβέλες. 

Μάλιστα τούτη η πρόταση καλύπτει και δύο βασικές παι-
δαγωγικές ανάγκες. Από τη μια το μάθημα ξεφεύγει από τη
στειρότητα των παραδοσιακών αναλύσεων και των εξετά-
σεων. Η αξιολόγηση δε θα γίνεται με τα κλασσικά διαγωνί-
σματα, αλλά μέσα από την παραγωγή λόγου που θα επιλέξει
ο μαθητής. 

Ταυτόχρονα, από την άλλη, δίνεται η ευκαιρία στους μα-
θητές χαμηλών επιδόσεων να αγαπήσουν το μάθημα και γε-
νικότερα την παραγωγή γραπτού λόγου, ενισχύοντας τη
βαθμολογία τους ή στη χειρότερη απολαμβάνοντας μία
αναγνώριση της προσπάθειάς τους από τη σχολική κοινό-
τητα ωθώντας τους να προσπαθήσουν ακόμα περισσότερο
(από τη συγκριτική αποθάρρυνση των χαμηλών βαθμών). 

Η διδασκαλία οφείλει να είναι βιωματική, δημιουργική
και διαθεματική. Έτσι, θα είναι ευκολότερη η εκμάθηση των
τεχνικών που χρησιμοποιούν οι λογοτέχνες, των σχημάτων
λόγου κλπ. Αν το μάθημα γίνει δημιουργικό (και φυσικά μπο-
ρεί να γίνει συμμετοχικό και συνεργατικό), θα στραφεί στην
έκθεση απόψεων και λογοτεχνικών ανησυχιών του μαθητή
μπροστά στο κοινό της τάξης ή του σχολείου. Το διδακτικό
αντικείμενο θα γίνει αγαπητό και θα έχει επιτευχθεί ο πραγ-
ματικός σκοπός της διδακτικής: η δημιουργική και κριτική
αφομοίωση των βασικών αρχών της νεοελληνικής λογοτε-
χνικής παραγωγής και η εξάσκηση των μαθητών στο γραπτό
λόγο. 

Και τούτη η πρόταση συνδέεται άμεσα με τη διδακτική
της νεοελληνικής γλώσσας στοχεύοντας στη βελτίωση του

356

δια-κριτικές ματιές στη λογοτεχνική έκφραση



μαθητικού επιπέδου. Ήδη κατέχουμε μία από τις χειρότερες
θέσεις διεθνώς στην κατανόηση και την κριτική απόδοση
κειμένων ποικίλης χρήσης. Καταγράφεται -εμπειρικά και σε
μελέτες- μία ιδιαίτερη αδυναμία άρτιας αναπαραγωγής λό-
γου σε ποικίλες κειμενικές ανάγκες (άρθρα, δοκίμια, προ-
σεγγίσεις φαινομένων κλπ). Έτσι, η στροφή του αναλυτικού
προγράμματος στην παρότρυνση των μαθητών να συγγρά-
φουν άρθρα και λογοτεχνικά έργα στο πλαίσιο της διδασκα-
λίας της Νεοελληνικής Γλώσσας (λογοτεχνίας ή γλώσσας) θα
συμβάλει καταλυτικά στη βελτίωση του γλωσσικού επιπέ-
δου.

357

η λογοτεχνία στην εκπαίδευση



Η κριτική ως Φιλολογία και ως Λογοτεχνία
του Ανδρέα Αντωνίου

«Υπάρχουν δύο τρόποι για να αντιπαθήσεις την ποίηση
Ο ένας είναι να την αντιπαθείς.
Ο δεύτερος είναι να διαβάζεις Pope»
Oscar Wilde

Αν ήθελα να παραφράσω την ρήση του Oscar Wilde, θα
το έκανα ως εξής: «Υπάρχουν δύο τρόποι για να αντιπαθή-
σεις την ποίηση. Ο ένας είναι να την αντιπαθείς. Ο δεύτερος
είναι να γίνεις φιλόλογος». Πραγματικά, η φιλολογία μοιάζει
μερικές φορές να μην καταλαβαίνει τίποτα απολύτως από
ποίηση και λογοτεχνία, κάνοντας τις πιο άστοχες κριτικές και
τις πιο άκυρες αξιολογήσεις. Οι λόγοι για την διάσταση λο-
γοτεχνίας και φιλολογίας είναι πολλοί και σύνθετοι, αλλά στο
παρόν άρθρο θα θίξουμε, κατά τη γνώμη μου, τον βασικό-
τερο και ουσιαστικότερο.

Αφορμή για αυτή την παρέμβαση ήταν ένα δοκίμιο του
Δήμου Χλωπτσιούδη για την κριτική στην σύγχρονη εποχή.
Το δοκίμιο ορθώς καυτηρίασε την κριτική των ημερών μας,
ως απλή παρουσίαση βιβλίων -τις πλείστες φορές αδιάφορη-
που εξαρτάται αποκλειστικά σχεδόν, είτε από τις εμπορικές
σχέσεις εκδοτών/βιβλιοπωλών, είτε από τις μικρές κάστες/
κλίκες που αναπτύσσονται μέσα στον λογοτεχνικό κύκλο. Η
ανακύκλωση προσώπων και κριτικών καταντάει, σε τελική
ανάλυση, ένα αέναο «I wash your back and you wash mine».

Νομίζω πως το πρόβλημα στην κριτική είναι βαθύτερο.

358



Διαβάζοντας το εξαιρετικό δοκίμιο του Oscar Wilde «Ο Κρι-
τικός ως Καλλιτέχνης» (“The Critic as Artist”), θα παρατηρή-
σουμε πως η λογοτεχνία και η κριτική δεν χωρίζονται από
χάσμα. Όπως χαρακτηριστικά αναφέρει ο Wilde: «Ο κριτικός
σίγουρα θα είναι ερμηνευτής, αλλά δεν θα αντιμετωπίσει την
Τέχνη σαν μια αινιγματική Σφίγγα, της οποίας το ρηχό μυ-
στικό μπορεί να μαντευθεί και να αποκαλυφθεί από κάποιον
με πληγωμένα πόδια και που δεν γνωρίζει το όνομά του. Α-
ντιθέτως, θα θεωρήσει την Τέχνη σα θεά, που είναι στην ευ-
χέρειά του να εντείνει το μυστήριο της και που είναι προνό-
μιό του να κάνει το μεγαλείο της πιο θαυμαστό στα μάτια
των ανθρώπων».

Με άλλα λόγια, ο κριτικός δεν προσπαθεί να παρουσιά-
σει, να αναλύσει, να επεξηγήσει και να τεκμηριώσει ένα λο-
γοτεχνικό έργο, αλλά αντίθετα να προάγει την ίδια την
Τέχνη, εξυπηρετώντας (με εντελώς διαφορετικό τρόπο) τον
ίδιο σκοπό που εξυπηρετεί και ένα λογοτεχνικό έργο. Υπ’
αυτή την έννοια, ο κριτικός είναι ένας καλλιτέχνης στο ση-
μείο που και οι δύο στοχεύουν στον ίδιο σκοπό, ακόμη κι
όταν χρησιμοποιούν εντελώς διαφορετικά μέσα για να το
πετύχουν.

Μπορεί κάποιος να διαφωνήσει με αυτή την άποψη του
Wilde. Μπορεί όντως να υποστηρίξει την γενική παραδοχή
πως ο λογοτέχνης δημιουργεί και πραγματώνει το όραμά
του, ενώ ο κριτικός απλά σχολιάζει το ήδη υπαρκτό λογοτε-
χνικό κείμενο. Ακόμη και σε αυτή την περίπτωση, το ερώ-
τημα που εγείρει η σκέψη του Wilde, για την θεώρηση του
κριτικού ως καλλιτέχνη, είναι αναπόφευκτο.

Για να μπορεί κάποιος να γράψει μια κριτική για ένα λο-
γοτεχνικό έργο, ήτοι να εκφέρει κρίσεις και αξιολογικές προ-
τάσεις, πρέπει πρώτα να ξέρει τι είναι αυτό το λογοτεχνικό
έργο, το οποίο καλείται να σχολιάσει. Για να ξέρει όμως, τι
είναι αυτό το λογοτεχνικό έργο, δεν πρέπει απλά να το έχει

359

κριτική λογοτεχνίας



διαβάσει. Αυτό θα σήμαινε πως ο καθένας θα μπορούσε να
γράψει κριτική. Πιστεύω πως ο καθένας μπορεί να εκφέρει
μια γνώμη για ένα έργο που διάβασε, αλλά όταν πάμε στο
επόμενο επίπεδο, για να εκφέρουμε κρίση για αυτό το έργο,
η προσωπική μας άποψη πρέπει να διασταυρωθεί με ένα
εξαιρετικά σημαντικό παράγοντα: Την βαθιά και πλήρη κα-
τανόηση για το τι είναι Τέχνη γενικότερα.

Ξέρει σήμερα ένας κριτικός τι είναι Τέχνη, ώστε να κα-
ταλάβει ένα λογοτεχνικό έργο στην ολότητά του; Για να
απαντηθεί αυτό το ερώτημα πρέπει να δούμε το προφίλ του
σύγχρονου κριτικού και αν αυτό πληροί τις προϋποθέσεις.
Ο σύγχρονος κριτικός είναι ο σύγχρονος φιλόλογος. Σί-
γουρα έχει σπουδάσει σε κάποιο τμήμα Νεοελληνικών
σπουδών (ή την ευρύτερη φιλοσοφική) και σίγουρα έχει δι-
δάξει με τον ένα ή τον άλλο τρόπο το μάθημα της ποίησης.
Κατά πάσα πιθανότητα έχει αναπτύξει σχέσεις με εκδότες ή
βιβλιοπωλεία κατά τη διάρκεια της φιλολογικής του πορείας
ή τουλάχιστον έχει μια ιδέα για το πώς δουλεύει το σύστημα
(κι εδώ προσυπογράφω τις απόψεις του Δήμου Χλωπτσι-
ούδη). Μπορεί κιόλας, μιας και έχει κάποιες άκρες, να έχει
δημοσιεύσει κάποια ποιητική συλλογή ή κάποια νουβέλα
εξαιτίας των επιρροών που έχει διαβάσει και «αφομοιώσει».
Το μόνο σίγουρο είναι πως γνωρίζει απ’ έξω κι ανακατωτά
την σύγχρονη νεοελληνική λογοτεχνία κυρίως από την γενιά
του ’30 και μετά, αγνοώντας επιμελώς βασικά στοιχεία ξένης
λογοτεχνίας.

Λέξεις κλειδιά για το προφίλ: Σπουδάσει, διδάξει, διαβά-
σει, γνωρίζει. Με μία λέξη: Γνώση.

Το πρόβλημα -που πλέον έχει γιγαντωθεί στην σύγ-
χρονη κριτική- είναι πως πλέον ο κριτικός/φιλόλογος βασί-
ζεται αποκλειστικά και μόνο στην γνώση του για να εκφέρει
λόγο. Η ίδια η κριτική παίρνει την μορφή φιλολογικού δοκι-
μίου ή ακόμη χειρότερα φιλολογικής έρευνας, όπου ο κρι-

360

δια-κριτικές ματιές στη λογοτεχνική έκφραση



τικός χρησιμοποιεί επιμελώς όλα τα μεθοδολογικά εργαλεία
που του έχουν μάθει στα εισαγωγικά μαθήματα της φιλολο-
γίας. Μιλάει για τεχνικά χαρακτηριστικά του έργου, μιλάει
για το περιεχόμενο. Βρίσκει τις διακειμενικές αναφορές και
τις επιδράσεις. Αναλύει σχέσεις μεταξύ στίχων ή λέξεων,
ακόμη κι όταν αυτές δεν υπάρχουν. Επεξηγεί νοήματα και
ερμηνεύει νοηματικά, προτείνοντας νέες προεκτάσεις στο
ποίημα, ακόμη κι όταν αυτές δεν υποδηλώνονται. Εν ολίγοις,
η κριτική σήμερα παίρνει την μορφή της κακής φιλολογικής
ανάλυσης, που στοίχειωσε και στοιχειώνει την εκπαίδευση
μέχρι και σήμερα, από το γυμνάσιο μέχρι την πανεπιστη-
μιακή έρευνα.

Κι εδώ φτάνουμε στην ουσία του προβλήματος: μπορεί
η γνώση και η επιστημονική έρευνα να κατανοήσει την
ουσία της Τέχνης και επομένως να ασκήσει κριτική; Η απά-
ντηση που προσωπικά έχω να δώσω είναι αρνητική. Όχι, δεν
μπορεί. Η φιλολογία είναι επιστήμη και στοχεύει στην αλή-
θεια, ενώ η λογοτεχνία είναι Τέχνη και στοχεύει στην ομορ-
φιά.

Ο φιλόλογος/κριτικός επιστρατεύει την γνώση του, αλλά
η γνώση του εξυπηρετεί την αλήθεια. Όπως λέει και ο Wilde
στο παραπάνω απόσπασμα, μοιάζει με τον Οιδίποδα ο
οποίος προσπαθεί να μαντέψει ορθολογικά το αίνιγμα του
λογοτεχνικού κειμένου. Οι θεωρίες πρόσληψης του αναγνώ-
στη, ειδικά μετά την δεκαετία του ’60, στοχεύουν σε αυτή
την πρακτική. Η ερμηνεία του κειμένου, που προσφέρει ο
κριτικός, στην ουσία αποδομεί την ίδια την λογοτεχνική σύν-
θεση, προσπαθώντας να εκφράσει αληθείς προτάσεις. Οι
κριτικές στηρίζονται σε ορθολογικά επιχειρήματα με συ-
νοχή και συνέπεια, όπως και οι επιστημονικές μελέτες. Όμως
αυτά τα πράγματα ελάχιστα σχετίζονται με την Τέχνη.

Η Τέχνη είναι στην πραγματικότητα ένα μυστήριο, τυλιγ-
μένο με τις πιο λεπτές ψευδαισθήσεις. Στόχος της είναι να

361

κριτική λογοτεχνίας



γοητεύει. Όταν ο φιλόλογος ασκεί κριτική χρησιμοποιώντας
την γνώση του, ουσιαστικά αφαιρεί από την Τέχνη τη γοη-
τεία της, την ομορφιά της, το μυστήριο και την ψευδαίσθη-
ση που την κάνει τόσο ελκυστική. Η κριτική του κάνει την
Τέχνη να μην είναι Τέχνη. Όπως όταν ένας ταχυδακτυλουρ-
γός παρουσιάζει ένα κόλπο, απλά γοητεύει το πλήθος, ο κρι-
τικός είναι εκείνος που θα αναλύσει το κόλπο βήμα βήμα. Η
μαγεία της ψευδαίσθησης χάνεται, υπό το φως της αποκά-
λυψης. Ενώ ο καλλιτέχνης ντύνει την τέχνη του με τα πιο
εξωτικά στοιχεία, ο κριτικός είναι αυτός που επιμένει να βλέ-
πει την αλήθεια γυμνή.

Οι στόχοι των δύο -του καλλιτέχνη και του φιλολόγου-
είναι εκ διαμέτρου αντίθετοι. Ο ένας κρύβει την αλήθεια
αναδεικνύοντας την Τέχνη του, ενώ ο κριτικός ακυρώνει την
τέχνη προβάλλοντας την αλήθεια. Ο φιλόλογος, παρόλο που
ασχολείται με την λογοτεχνία, έχει διαμετρικά αντίθετους
στόχους από τον καλλιτέχνη για αυτό και δεν μπορεί να συλ-
λάβει τα ουσιαστικά στοιχεία της Τέχνης. Όταν αναλώνεται
βιβλιογραφικά, όταν απλά στήνει επιχειρήματα, όταν προ-
σπαθεί να δικαιολογήσει ορθολογικά και αποδεικτικά την
σκέψη του, πώς μπορεί μετά να καταλάβει τι σημαίνει η έ-
μπνευση, το ταλέντο και η δημιουργικότητα που έχει ένας
δημιουργός και τα αποτυπώνει στο έργο του;

Ακόμη κι όταν ο κριτικός είναι ο ίδιος λογοτέχνης, αυτό
δεν βοηθά, αν δεν αποτάξει τον ρόλο του φιλολόγου. Ο
λόγος που εκτός από κακές κριτικές έχουμε και κακή ποίηση
στην σημερινή εποχή, είναι γιατί η ποίηση μοιάζει απελπι-
στικά με φιλολογία: Ο φιλόλογος έχει μια αλήθεια την οποία
την μετατρέπει σε μια ψευδεπίφαση τέχνης˙ ο φιλόλογος ό-
ταν δημιουργεί κρύβει και δυσκολεύει το νόημά του, μόνο
και μόνο για να έχει την δυνατότητα να το αναλύσει κριτικά
αργότερα.

Επομένως ποια μπορεί να είναι η λύση; Ο διαχωρισμός

362

δια-κριτικές ματιές στη λογοτεχνική έκφραση



της Φιλολογίας από την Λογοτεχνία είναι μια απαραίτητη
προϋπόθεση για αυτό. Από κει και πέρα, οι ίδιοι οι αυθεντι-
κοί λογοτέχνες θα αρχίσουν να ξεκινούν να ασκούν την κρι-
τική, όχι ως φιλόλογοι, αλλά ως καλλιτέχνες, γεφυρώνοντας
την διαφορά, όπως πρότεινε αρχικά ο Oscar Wilde. Αντί να
επιστρατεύεται η τετράγωνη λογική και επιστημονική κα-
τάρτιση, θα έπρεπε να επικαλούμαστε το αισθητικό κριτή-
ριο, ένα κριτήριο το οποίο δεν μπορεί να εξηγηθεί με την
αυστηρή λογική, αλλά που μιλάει άμεσα στον ψυχισμό του
ανθρώπου. Η κριτική, εν κατακλείδι δεν είναι ένα υπόμνημα
στο κείμενο, αλλά ένα νέο έργο τέχνης που θα έχει τον ίδιο
σκοπό με το καθεαυτό ποίημα: την ανάδειξη της ομορφιάς,
του ψεύδους, της ψευδαίσθησης, της μαγείας και του ονεί-
ρου.

363

κριτική λογοτεχνίας



Υποκειμενισμός στην ποίηση
του Ανδρέα Αντωνίου

Και απ’ όλα πιο αδύνατο είναι να εκφράσουμε τα έργα τής τέχνης,
τις μυστηριακές αυτές υπάρξεις που η ζωή τους δε γνωρίζει τέλος,
καθώς πορεύεται πλάι στη δική μας την περαστική,
την πρόσκαιρη ζωή.
Ράινερ Μαρία Ρίλκε, Γράμματα σε Ένα Νέο Ποιητή

Για τον υποκειμενισμό στην ποίηση έχουν γραφτεί πάρα
πολλά, ειδικά μετά τον θάνατο της αυθεντίας και του συγ-
γραφέα και βεβαίως μετά την έλευση της ερμηνευτικής,
όπου συζητείται το πώς ένα υποκείμενο ερμηνεύει ένα μή-
νυμα -κατ’ επέκτασιν και ένα έργο τέχνης. Ο Δήμος Χλωπτσι-
ούδης έχει αφιερώσει ένα από τα δοκίμιά του στον υποκει-
μενισμό της ποίησης.

Ανάμεσα στα άλλα, που αναπτύχθηκαν στο δοκίμιο, δια-
βάζουμε πως η ποίηση, όπως και κάθε τέχνη, είναι κατά
βάση υπόθεση υποκειμενική. Διακρίνεται από έναν διπλό
υποκειμενισμό: του ποιητή και εκείνον του αναγνώστη και
ας μην παραβλέπουμε, εξάλλου, ότι η αλήθεια της τέχνης
είναι εκείνη των συναισθημάτων που μεταφέρονται ή λει-
τουργούν ως αγωγοί ενός μηνύματος. Και αυτή η αλήθεια
είναι το μόνο αντικειμενικό στοιχείο στην ποίηση. Και τούτη
την -υποκειμενική- αλήθεια η ποίηση της μεταφέρει αμεσό-
τερα από κάθε άλλη τέχνη». Επιπλέον σημειώνω το εξής (με
εμφάσεις δικές μου): «Ακόμα και πίσω από τις εικόνες μπο-
ρούμε να αντικρίσουμε τις βαθύτερες σκέψεις του δημιουρ-

364



γού. Στόχος του ποιητή είναι να εκφράσει τις αγωνίες του,
τις ανησυχίες του για το παρελθόν, το μέλλον και ιδίως το
παρόν».

Αρχικά θα συμφωνήσω με τον αρθρογράφο, όσον
αφορά με την κριτική της αντικειμενικότητας. Η ποίηση δεν
είναι αντικειμενική. Αντικειμενική είναι η επιστήμη, που με-
λετάει τα αντικείμενα, την συμπεριφορά τους σε διάφορες
καταστάσεις, που εξηγεί φαινόμενα και προτείνει φυσικούς
νόμους. Η αντικειμενικότητα προϋποθέτει υπαρκτό αντικεί-
μενο και η ποίηση δεν προσφέρει κάτι τέτοιο. Το έργο τέ-
χνης (ως τέχνη και όχι ως φυσικό αντικείμενο) δεν μπορεί να
μπει κάτω από το μικροσκόπιο και να αναλυθεί. Οι φιλολο-
γικές εργασίες/δοκίμια -του παρόντος συμπεριλαμβανομέ-
νου- δεν προσφέρουν αντικειμενική γνώση, καθότι τα γρα-
φόμενά τους δεν μπορούν να επαληθευτούν ή να διαψευ-
σθούν. Ενώ π.χ το πυθαγόρειο θεώρημα μπορεί να επαλη-
θευτεί ή να διαψευσθεί στην πράξη, ένα ποίημα, ένα μουσι-
κό έργο ή ένα δοκίμιο για τα παραπάνω δεν μπορεί να ε-
λεγχθεί για την εγκυρότητά του.

Αφού η Τέχνη δεν είναι αντικειμενική, επειδή δεν είναι
Επιστήμη, τι μπορεί να είναι άλλο; Η απάντηση ξεκινάει από
την αρχαιότητα και τους σοφιστές και φτάνει μέχρι την αφή-
γηση και την ερμηνεία των μεταμοντερνιστών: Η Τέχνη είναι
υποκειμενική. Όπως έγραψε και ο Δήμος Χλωπτσιούδης,
είναι διπλά υποκειμενική˙ μια φορά από την πλευρά του δη-
μιουργού και άλλη μια φορά από την μεριά του ερμηνευτή.

Και τα δύο μας μοιάζουν δυστυχώς αυτονόητα. Ο υπο-
κειμενισμός εκ μέρους του δημιουργού είναι απλός. Ο δη-
μιουργός εκφράζει την υποκειμενικότητά του, αυτά που ο
ίδιος σκέφτεται, αισθάνεται, νιώθει, επιθυμεί, νοσταλγεί,
αυτά που τον προβληματίζουν, τον πληγώνουν, τον κάνουν
χαρούμενο ή λυπημένο. Το έργο τέχνης καταντά καθρέφτης
του δημιουργού, η έκφραση της δικής του «υποκειμενικής

365

υποκειμενισμός στην ποίηση



αλήθειας». Όταν ένας ποιητής λέει πως «...νομίζω πως στην
μοναξιά και στην βλακεία του μοιάζω», σημαίνει πως ο ίδιος
ο ποιητής θεωρεί τον εαυτό του μοναχικό και βλάκα.

Ο υποκειμενισμός από την μεριά της ερμηνείας είναι
ακόμη πιο απλός. Εφόσον το ποίημα δεν είναι αντικείμενο,
άρα δεν υπάρχει μια αντικειμενική-αποδείξιμη-επαληθεύ-
σιμη αλήθεια για αυτό, ο αναγνώστης πραγματώνει πλέον
το νόημα προσθέτοντας την δική του υποκειμενικότητα στο
ποίημα. Εφόσον η ποιητική γλώσσα δεν ταυτίζεται με την
καθημερινή της χρήση (π.χ η φράση «το φαγητό είναι στο
φούρνο της κουζίνας» δεν επιδέχεται πολλών ερμηνειών)
αλλά σπάει τους καθιερωμένους κανόνες, τότε η ερμηνεία
για το νόημά του εναπόκειται στον αναγνώστη. Μια και στην
ποίηση δεν υπάρχει σωστό ή λάθος, ο αναγνώστης είναι
ελεύθερος να καταλάβει ό,τι θέλει, βασιζόμενος παράλληλα
στα δικά του βιώματα, στις δικές του επιθυμίες και στα δικά
του ενδιαφέροντα. Κλασικό παράδειγμα είναι η περίπτωση
του «Δον Κιχώτη» του Θερβάντες, όπου ενώ αρχικά είχε
προσληφθεί ως κωμωδία, στην εποχή του ρομαντισμού, ο
Δον Κιχώτης έγινε το σύμβολο του τραγικού ιδεολόγου.

Υπάρχουν βέβαια πάρα πολλά που μπορούν να ειπω-
θούν υπέρ της υποκειμενικότητας της ποίησης, αλλά σε γε-
νικές γραμμές αυτά είναι τα βασικά επιχειρήματα. Θα ξεκι-
νήσω την ανάλυση των θέσεων, αντιστρόφως, από τον ανα-
γνώστη στον δημιουργό.

Αρχικά «υποκειμενική αλήθεια», όπως την εκφράζει η
ερμηνευτική, δεν υπάρχει. Η ίδια η έννοια της αλήθειας θέτει
ένα στοιχείο απολυτότητας. Αν κάτι είναι αληθές, τότε είναι
αληθές για όλους και για πάντα, όχι μόνο για ένα υποκεί-
μενο. Αν π.χ το πυθαγόρειο θεώρημα είναι αληθές, αυτό ση-
μαίνει πως ισχύει για όλους και ισχύει για πάντα. Δεν μπορεί
κάποιος να πει «δεν πιστεύω στο πυθαγόρειο θεώρημα»,
είτε πιστεύει, είτε όχι, αυτό ισχύει. «Υποκειμενική αλήθεια»

366

δια-κριτικές ματιές στη λογοτεχνική έκφραση



σημαίνει «είναι αλήθεια για μένα, επειδή εγώ το λέω». Η υπο-
κειμενική/σχετική αλήθεια εξαρτάται αποκλειστικά από το
υποκείμενο, ανεξάρτητα από την πραγματικότητα. Όμως, αν
κάτι είναι αλήθεια και είναι αλήθεια μόνο για μένα, τότε δεν
είναι καθόλου αλήθεια. Η αλήθεια χρειάζεται επαλήθευση,
την οποία δεν προσφέρει η Τέχνη. Ergo, η τέχνη δεν έχει σχέ-
ση με την αλήθεια.

Ήδη βρισκόμαστε σε ένα θολό και σκοτεινό τοπίο, όπου
τα σαφή όρια της επιστήμης και της αλήθειας, δεν υπάρ-
χουν. Ακριβώς μέσα σε αυτό το κενό που αφήνει η Τέχνη,
καλείται ο αναγνώστης να γεμίσει τα κενά, με την δική του
συμβολή της ερμηνείας. Η ασάφεια/πολυσημία του ποιητι-
κού λόγου, δίνει τροφή στον αναγνώστη να επιλέξει τι θα
προσλάβει ως νόημα. Βέβαια, αυτό είναι πολύ προσβλητικό
για τον δημιουργό. Ο αναγνώστης λαμβάνει τον ρόλο του
δημιουργού ανώδυνα, χωρίς τον πνευματικό και τον δημι-
ουργικό κόπο. Σχεδόν αβρόχοις ποσί, ο μέσος αναγνώστης
εκφέρει απόψεις για ένα κείμενο που διάβασε, χωρίς καν να
λαμβάνει υπ’ όψη τον δημιουργό. Άλλωστε ποιον δημιουρ-
γό; Η αυθεντία του δημιουργού πέθανε και πλέον υπάρχει
μόνο το κείμενο και ο αναγνώστης που το διαβάζει.

Ένας ακόμη αιώνας για τον αναγνώστη και το ίδιο το
πνεύμα θα σαπίσει γράφει ο Nietzsche στο «Τάδε Έφη Ζα-
ρατούστρα» προλαβαίνοντας 80 χρόνια πριν τον Barthes και
τον «Θάνατο του Συγγραφέα». Ο αναγνώστης δεν είναι δη-
μιουργός και η ερμηνεία δεν είναι δημιουργία. Η ερμηνεία
έχει να κάνει αποκλειστικά και μόνο με το νόημα του ποι-
ήματος. Η δημιουργία όμως δεν είναι απλά η σύνταξη ενός
μηνύματος. Δημιουργία στην τέχνη είναι η σύνθεση των λέ-
ξεων πέρα από τον νόημά τους, μέσα στην αισθητική τους
διάσταση. Ο αναγνώστης απλά προσπαθεί να καταλάβει, να
προσεγγίσει ένα νόημα, αλλά ο δημιουργός είναι πέρα από
την κατανόηση. Για τον δημιουργό το νόημα, η μορφή, η

367

υποκειμενισμός στην ποίηση



γλώσσα είναι απλά εργαλεία και υλικά για να φτάσει στην
Τέχνη, μια «μυστηριακή ύπαρξη», όπως μας αποκαλύπτει ο
Rilke και ο Zweig. Ο αναγνώστης δεν δημιουργεί, ακριβώς
γιατί έχει ήδη ένα έτοιμο ποίημα μπροστά του, έχει ήδη
έτοιμο το αντικείμενο της ερμηνείας. Ο δημιουργός όμως
στέκεται μπροστά στο λευκό χαρτί, μπροστά στην δυνατό-
τητα και προσπαθεί να φέρει στον Κόσμο και το Είναι, το
έργο του. Αυτό είναι η δημιουργία. Επομένως πως ένας ανα-
γνώστης θα μπορούσε να πραγματώσει κάτι με την ερμη-
νεία, χωρίς να μπορεί να μπει σε μια δημιουργική διαδι-
κασία;

Όμως, αντιλέγουν οι θεωρητικοί, η δημιουργία είναι κι
αυτή υποκειμενική. Ο δημιουργός, λένε, εκφράζει την δική
του υποκειμενικότητα, δηλαδή τον δικό του προσωπικό
τρόπο με τον οποίο αντιλαμβάνεται τον κόσμο και το περι-
βάλλον του (πολιτικό, κοινωνικό, ερωτικό). Η τέχνη του δεν
είναι τίποτα περισσότερο από μια απλή αντανάκλαση του
εαυτού του, μια αποτύπωση της προσωπικότητάς του ή σε
διαφορετική περίπτωση του κοινωνικού πλαισίου, μέσα στο
οποίο δρα. Τρία κλασικά παραδείγματα είναι ο Καρυωτάκης,
ο οποίος διαβάζεται υπό το πρίσμα του αυτόχειρα, ο Καβά-
φης, ο οποίος διαβάζεται υπό το πρίσμα της ομοφυλοφιλίας
και ο Καββαδίας, ο οποίος διαβάζεται υπό το πρίσμα της
ναυτικής του πορείας. Δεν διαβάζονται οι ποιητές καθ’ εαυ-
τόν, αλλά τα δευτερεύοντα στοιχεία που συνθέτουν την ποί-
ησή τους, αλλά όμως δεν την χαρακτηρίζουν.

Ακόμη και οι ίδιοι οι ποιητές, όταν ρωτούνται σε συνε-
ντεύξεις τους, μιλάνε για την υποκειμενικότητά τους και το
πως αυτή αντικατοπτρίζεται στα ποιήματά τους. Με άλλα
λόγια οι ίδιοι οι ποιητές δεν μιλάνε για τα ποιήματά τους,
αλλά για τους ίδιους τους εαυτούς τους, τις σκέψεις τους,
τους προβληματισμούς τους και τις εμπειρίες τους. Όταν
ρωτήσεις ένα «μέσο» ποιητή για ένα ερωτικό ποίημα, θα σου

368

δια-κριτικές ματιές στη λογοτεχνική έκφραση



μιλήσει για το τι ένιωθε, όταν ήταν ερωτευμένος. Αν τον ρω-
τήσεις για ένα πολιτικό ποίημα, θα σου μιλήσει για την πολι-
τική κατάσταση. Όχι για το ποίημα. Εν τέλει η Τέχνη στα
χέρια τους καταντάει μέσον για να περάσουν ένα μήνυμα,
χωρίς να περνάει από το μυαλό τους πως η τέχνη είναι ο
σκοπός και όχι το μέσον.

Ο υποκειμενισμός, ιδιαίτερα στην Τέχνη, είναι ο καλύτε-
ρος τρόπος για να σταματήσει κάθε συζήτηση για αυτήν. Με
το πρόσχημα της υποκειμενικότητας, δηλαδή πως ο καθέ-
νας κατέχει μια προσωπική αλήθεια για αυτήν, ο κάθε ένας
κλείνεται στον μικρόκοσμό του και στην αλήθεια του. Η ισο-
πεδωτική τάση του υποκειμενισμού, να εξισώνει δηλαδή
υποκειμενικές αλήθειες, έχει παγώσει τον διάλογο μεταξύ
των καλλιτεχνών, μεταξύ της παράδοσης και της καινοτο-
μίας. Ως αποτέλεσμα έχουμε την πλειονότητα της σύγχρο-
νης τέχνης, όπου υπό την ψευδεπίφαση της καινοτομίας και
της υποκειμενικότητας των τεχνών, αναγκαζόμαστε να υπο-
στούμε κάθε ακύρωση του αισθητικού μας κριτηρίου και
του αισθήματος της ομορφιάς.

Χρειάζεται πολλή προσπάθεια για να καταδείξουμε τι
είναι αυτό που πραγματικά συμβαίνει στην δημιουργία και
στην Τέχνη. Εκεί που ο υποκειμενισμός, δηλαδή το Εγώ του
καλλιτέχνη γίνεται κινητήρια δύναμη, πρέπει να ξανα-
βρούμε την συνείδηση εκείνη που είχαν οι προγενέστεροι
καλλιτέχνες. Όταν ο Rilke έγραφε τα «Γράμματα σε ένα Νέο
Ποιητή» διατύπωνε με την μέγιστη σαφήνεια το απλό: Τού-
το, πρώτ’ απ’ όλα: αναρωτηθείτε, την πιο σιγηλή ώρα τής νύ-
χτας σας: Πρέπει να γράφω;. Ο Rilke θέτει, χωρίς βέβαια να
το δηλώνει ρητά, το ζήτημα του υποκειμενισμού: στο ρήμα
πρέπει, το υποκείμενο το οποίο αναλαμβάνει αυτό το καθή-
κον -όπως θα το έλεγε ο Kant- δεν είναι το εγώ, αλλά το να
γράφω, δηλαδή ένα απαρέμφατο και όχι ένα πρόσωπο.

Η Τέχνη στον Rilke, αλλά και για πολλούς άλλους (π.χ για

369

υποκειμενισμός στην ποίηση



τον Friedrich Nietzsche, τον Oscar Wilde ή τον Stefan Zweig),
δεν είναι προσωπική/υποκειμενική επιθυμία. Είναι καθήκον.
Ο κακός ποιητής λέει: «Θέλω να γράφω». Ο αυθεντικός ποι-
ητής λέει: «Πρέπει να γράφω». Αυτή είναι η μέγιστη διαφορά
και κανένας υποκειμενισμός δεν μπορεί να την ακυρώσει.

Η σύγχρονη τέχνη/ποίηση έχει βάλει το διπλό υποκεί-
μενο «καλλιτέχνη/αναγνώστη» τόσο στο κέντρο της, όσο και
στην αρχή της, θεωρώντας την υποκειμενικότητα -όπως άλ-
λωστε και ο Γάλλος φιλόσοφος Rene Descartes- ως το θεμέ-
λιο της. Το αίτημα της ίδιας της Τέχνης είναι διαφορετικό και
σήμερα καλούμαστε, όσοι από μας πιστεύουμε σε αυτή τη
θέση, να αναμετρηθούμε με την σύγχρονη τέχνη και να δια-
τυπώσουμε την εναλλακτική πρόταση. Ενώ λοιπόν η σύγ-
χρονη τέχνη υποστηρίζει τις υποκειμενικότητες του προσω-
πικού συναισθήματος και της ερμηνείας, η Τέχνη, μέσα από
την ίδια την παράδοση, θέτει το αίτημα για την υπέρβαση
της υποκειμενικότητας, για την υπέρβαση της ερμηνείας και
της προσωπικότητας του ποιητή.

Η Τέχνη υπερβαίνει τον καλλιτέχνη. Αυτό το νιώθουμε
ήδη από τον Όμηρο όταν επικαλείται την Μούσα: «ἄνδρα μοι
ἔννεπε, μοῦσα» ξεκινάει την αφήγηση στην Οδύσσεια και
«Μῆνιν ἄειδε θεὰ» στην Ιλιάδα. Ο Όμηρος γνωρίζει πως η
ποιητική του δημιουργία δεν πηγάζει από τον ίδιο, από την
υποκειμενικότητά του, αλλά από κάτι άλλο που τον ξεπερ-
νάει -και στην αρχαία Ελλάδα προσωποποιήθηκε στις Μού-
σες. Το ίδιο πράγμα νιώθω ακόμη και σήμερα, όταν διαβάσω
τα γράμματα του Tolkien, όπου αναφέρει πως «δεν νιώθω
πως εφευρίσκω τις ιστορίες μου. Νιώθω πως υπάρχουν
κάπου κι εγώ τις περιγράφω».

Το αυθεντικό έργο Τέχνης, αυτό που μπορεί με την πα-
ρουσία του να διατυπώνει αιτήματα και να θέτει αξιώσεις,
υπερβαίνει τον δημιουργό του. Υπό το πρίσμα αυτής της
πρότασης μπορούμε να καταλάβουμε καλύτερα, τι θέλει να

370

δια-κριτικές ματιές στη λογοτεχνική έκφραση



πει ο Nietzsche όταν χαρακτηρίζει τον δημιουργό ως «μέ-
σο». Ο δημιουργός είναι απλά το χέρι, αλλά η έμπνευσή του,
αυτό που κάνει το χέρι του να κινείται και να δημιουργεί ένα
ποίημα, παρόλο που υπάρχει μέσα του, εντούτοις δεν πηγά-
ζει από μέσα του.

Ο δημιουργός, ως φυσικό πρόσωπο, δεν είναι κάτι δια-
φορετικό από τον μέσο απλό άνθρωπο, ο οποίος δεν έχει
καμία ποιητική ανησυχία. Ζει την ζωή του, έχει επιθυμίες,
ελαττώματα, προτερήματα, αγαπάει, μισεί, πεθαίνει. Μερικοί
από τους μεγαλύτερους καλλιτέχνες είχαν μια πολύ βαρετή
ζωή, ενώ άλλοι, που ήθελαν να ταυτίσουν την τέχνη τους με
την ζωή τους, μας άφησαν συναρπαστικές ζωές και βαρετά
λογοτεχνήματα. Ο δημιουργός πεθαίνει, πολλές φορές πολύ
σύντομα. Το έργο όμως παραμένει και εμπνέει τους ανθρώ-
πους δια μέσω του χρόνου και του χώρου. Πώς θα μπο-
ρούσε η υποκειμενικότητα -κάτι που αρχίζει και τελειώνει
με το υποκείμενο- να καταφέρει να αναστρέψει την θνητή
της φύση και να κάνει ένα έργο διαχρονικό, κλασικό;

Υπάρχει κάτι άλλο πέρα από το υποκειμενικό μέσα στην
Τέχνη, κάτι πέρα από τον ίδιο τον δημιουργό, κάτι που είναι
ταυτόχρονα εντός και εκτός του δημιουργού, τον αγκαλιάζει
και τον ξεπερνά. Όπως θα έλεγε ο Zweig είναι η έμπνευση
και η εκσταση. Όταν ο αυθεντικός ποιητής εμπνέεται, στην
πραγματικότητα εξίσταται, βρίσκεται έξω από τον εαυτό
του. Ο κακός ποιητής βρίσκει στην Τέχνη την έκφραση του
Εγώ του. Ο αυθεντικός ποιητής όμως, βρίσκει στην Τέχνη
την λύτρωση από το Εγώ του και μέσα σε αυτή την λύτρωση,
ακόμη κι από την ίδια την υποκειμενικότητα, ο ποιητής νιώ-
θει το Απόλυτο ως απόλυτη δέσμευση (το καθήκον του Kant
ή το πρέπει του Rilke) και ταυτόχρονα ως απόλυτη ελευθε-
ρία.

Υπάρχει λόγος που τα σημερινά έργα τέχνης μοιάζουν
να μην μπορούν να γίνουν κλασικά. Κάποιος θα μπορούσε

371

υποκειμενισμός στην ποίηση



να πει πως ακόμη είναι νωρίς, για να το κρίνουμε αυτό.
Όμως, αν κάτι είχε αυτή την δυναμική του κλασικού θα το
είχαμε ψιλιαστεί, θα μας έδινε κάποια στοιχεία. Ακόμη κι
αυτοί που υπήρξαν «καταραμένοι» και δεν δικαιώθηκαν από
την εποχή τους, είχαν δείξει σημάδια του μεγαλείου τους.
Σήμερα απουσιάζει κάθε μεγαλείο από την Τέχνη (τουλάχι-
στον από την «επίσημη»), αυτό το υπερβατικό στοιχείο που
θα μπορούσε να καταστήσει ένα έργο κλασικό. Ο υποκειμε-
νισμός, που επικράτησε τα τελευταία πενήντα χρόνια είναι
μια βασική αιτία. Τα έργα τέχνης πια ζουν, αναπτύσσονται,
βραβεύονται και πεθαίνουν μαζί με τις υποκειμενικότητες
που εκφράζουν. Όταν ένα έργο δεν μπορεί να ξεφύγει από
την υποκειμενικότητα που το δημιούργησε, τότε πώς μπορεί
να ανοιχτεί και να ξεπεράσει τον χρόνο και την εποχή του;

Ζούμε σε μια εποχή που το ποίημα υπάρχει σε συνάρ-
τηση με τον χρόνο, είτε αυτό είναι η εποχή, είτε κοινωνικές
συνθήκες, είτε ατομική/υποκειμενική ζωή του ποιητή. Τα
ποιήματα πλέον έχουν ημερομηνία λήξης. Όταν αλλάξει η
εποχή, όταν αλλάξουν οι υποκειμενικότητες, τι θα απογί-
νουν αυτά τα ποιήματα; Τι θα απογίνουν όλα αυτά τα έργα
τέχνης που δεν έχουν μάθει να εκφράζουν κάτι περισσότερο
από υποκειμενικότητες και σχετικότητες; Οι αρχαίοι κλασι-
κοί, οι μεσαιωνικοί, η Αναγέννηση, το Μπαρόκ, ο ρομαντι-
σμός και ο συμβολισμός, όλα αυτά τα ρεύματα εξέφρασαν
πολλά περισσότερα από τους εαυτούς τους.

Ακόμη κι όταν βρίσκονται τα ρεύματα αντιμέτωπα το
ένα με το άλλο, αυτά εκφράζουν κάτι περισσότερο από τους
εαυτούς τους και τις προσωπικές επιδιώξεις τους, καθώς,
όπως ισχυρίζεται ο Jaspers, το ίδιο το είναι κρύβει μέσα του
αντιφάσεις. Κάθε ρεύμα, κάθε αυθεντικός ποιητής εκφράζει
μια διαφορετική έκφανση του ίδιου Πνεύματος. Υπάρχει, πι-
στεύω, ένα Πνεύμα που κινεί την Τέχνη και που εμφανίζεται
με διαφορετικές μορφές στον κόσμο, είτε με την επική

372

δια-κριτικές ματιές στη λογοτεχνική έκφραση



μορφή του Ομήρου, την λυρική μορφή του Αρχιλόχου, την
τραγικότητα του Αισχύλου, την απλότητα των δημοτικών
τραγουδιών, την ομορφιά του Δάντη ή του Πετράρχη, την
τεχνική του Σαίξπηρ, την φιλοσοφικότητα του Γκαίτε, την
ρομαντική μελαγχολία του Σέλλευ ή του Σίλερ, την φιληδο-
νία του Μπωντλαίρ ή την φαντασία του Τόλκιν.

Βέβαια, όπως ανέφερα και στην αρχή του δοκιμίου, η
τέχνη και ό,τι γράφεται για αυτή δεν προσφέρουν αντικει-
μενική γνώση. Αυτό ισχύει και για το παρόν δοκίμιο. Όποιος
διαβάζει αυτές τις γραμμές και προσδοκεί να βρει μια από-
λυτη και τελεσίδικη αλήθεια για την τέχνη και την ποίηση,
φοβάμαι πως θα τον απογοητεύσω. Αλλά αν αυτό το δοκίμιο
εκφράζει μόνο την υποκειμενικότητα του γράφοντος και τί-
ποτα παραπάνω, αν το κείμενο δεν θέτει καμία αξίωση για
κάτι περισσότερο από τον ίδιο τον εαυτό του, αυτές οι γραμ-
μές δεν καταφέρνουν να υπερβούν το εδώ και το τώρα της
εποχής, τότε πολύ φοβάμαι πως η «προφητεία» του Ζαρα-
τούστρα θα βγει αληθινή και η τέχνη θα παρακμάσει σε κάτι
είτε αμιγώς εμπορικό και αγοραίο, είτε σε κάτι παντελώς
αδιάφορο.

373

υποκειμενισμός στην ποίηση



374

δια-κριτικές ματιές στη λογοτεχνική έκφραση

Ο Ανδρέας Αντωνίου γεννήθηκε το 1988 στη Θεσσαλο-
νίκη και μένει μόνιμα στη Λευκωσία. Είναι Υποψήφιος Διδάκτωρ στο
Αριστοτέλειο Πανεπιστήμιο Θεσσαλονίκης και τα επιστημονικά του
ενδιαφέροντα είναι η Μεταφυσική, η Αισθητική και η Φιλοσοφία της
Τέχνης. Έχει εκδόσει δύο ποιητικές συλλογές: »Το Φως και το Σκο-
τάδ« (Nova-Atlantis, 2010) και »Ο Ποιητής και το Φεγγάρι« (I-Write,
2012). Έχει βραβευθεί σε λογοτεχνικούς διαγωνισμούς κι έχει δη-

μοσιεύσει ποιήματά του σε έγκριτα λογοτεχνικά περιοδικά.

b

Η Σωτηρία Βασιλείου γεννήθηκε στη Λεμεσό το 1985. Είναι
υποψήφια διδάκτωρ στο Τμήμα Ιστορίας και Αρχαιολογίας της Φι-
λοσοφικής Σχολής του ΑΠΘ. Είναι αριστούχος πτυχιούχος και διπλω-
ματούχος του παραπάνω Τμήματος και συγγραφέας, μεταξύ άλλων,
των μονογραφιών: »Το Ονομαστικόν στη Μακεδονία (1750-1900).
Διαφωτισμός και Ονοματοδοσία« (Επίκεντρο, 2012) και »ΑΝΑΣΑ-
ΜΙΑ«, (ΜΑΖΙ, 2013), καθώς και των επιστημονικών άρθρων »Το προ-
σφυγικό ζήτημα μέσα από την εφημερίδα Φως της Θεσσαλονίκης
(1922-1930)«, »Οι Πρόσφυγες στη Μακεδονία« (2009), »Τα δάνεια
της Ελληνικής Επανάστασης«, (1821, ΣΚΑΙ, 2010), »Τα παλικάρια
τα παλιά και η αποκατάστασή τους κατά την οθωνική περίοδο
(1833-1862)«, »Οι ήρωες των Ελλήνων« (Ίδρυμα της Βουλής των
Ελλήνων, 2014). Έργα της έχουν βραβευτεί σε πανελλήνιους και διε-
θνείς λογοτεχνικούς διαγωνισμούς. Το 2014 η νουβέλα της »Ημε-
ρολόγιο Στερεώματος« βραβεύτηκε από την Ένωση Λογοτεχνών

Κύπρου, η οποία κι επωμίστηκε τη δίγλωσση έκδοση του έργου.

e
Ο Απόστολος Βεργής γεννήθηκε στην Αθήνα. Σπούδασε

marketing και ζει στην Καρδίτσα. Από το 2011 τον κέρδισε η λο-
γοτεχνία και πια αυτή αποτελεί τον κύριο τομέα δράσης του. Έχει
γράψει και κυκλοφορούν τα βιβλία του: »ΠΈκφραση (ποίηση), »Ατο-
μικού διάλογου (ποίηση), »Στοργή (ποίηση), »Ο κάμπος με τους φυ-
τεμένους λόφους« (ποίηση), »Μαρίνα« (μυθιστόρημα), ενώ υπό

έκδοση είναι το: »Εισαγωγή στη σκέψη« (φιλοσοφία).

k



375

βιογραφικά σημειώματα

Η Κατερίνα Ζαφειροπούλου είναι απόφοιτη του Τμήματος
Ελληνικής Φιλολογίας Πατρών και της Ανώτερης Σχολής Δραματικής
Τέχνης “Μαίρη Βογιατζή -Τράγκα”. Παράλληλα με τη διδασκαλία και
το θέατρο διατηρεί ένα συγγραφικό εργαστήρι που καταπιάνεται
με διαφορετικά κειμενικά είδη (θέατρο, διήγημα, στιχουργία, δοκί-
μιο), ενώ στο ενεργητικό της περιλαμβάνονται η αρθρογραφία και
η επιμέλεια κειμένων στον περιοδικό τύπο. Διακρίθηκε (έπαινος) το
2015 από την πανελλήνια ένωση λογοτεχνών για το διήγημα »Ο θη-
σαυρός του Γαβριήλου«, ενώ μόλις το Μάιο ολοκλήρωσε σεμινάριο
θεατρικής γραφής στο Εθνικό Θέατρο. Προετοιμάζει σειρά διηγη-
μάτων καθώς και τη θεατρική διασκευή σύγχρονου ελληνικού λογο-

τεχνήματος.

l

Η Χαρά Κοσεγιάν γεννήθηκε στο Ναύπλιο και ζει στη Ρόδο.
Σπούδασε Κλασική Φιλολογία και είναι διδάκτωρ του Πανεπιστήμιου
Αθηνών. Εξειδικεύτηκε στη διδακτική της γλώσσας σε παιδιά με Μα-
θησιακές δυσκολίες και είναι κάτοχος μεταπτυχιακού διπλώματος
στα »Μοντέλα Σχεδιασμού και Ανάπτυξης των εκπαιδευτικών Μονά-
δων«. Σήμερα είναι σχολική σύμβουλος Φιλολόγων.
Έχει συγγράψει τα επιστημονικά »Λουκιανού Αληθής Ιστορία Α΄: Ει-
σαγωγή- Μετάφραση- Σχόλια«, »Αρχαία επιβιώματα στα Νεοελληνικά
δημοτικά τραγούδια«, (με την Eυαγγελία Μουλά) »Η αξιοποίηση των
κόμικς στην εκπαίδευση«.
Στη λογοτεχνία εμφανίστηκε με τις »Πευκοβελόνες« (1998) και αρ-
γότερα εκδόθηκαν τα μυθιστορήματα: »Έχει κι άλλες όψεις το φεγ-
γάρι« (Λιβάνη, 1999), »Γλυκό με θλιμμένα καρύδια« (Κοχλίας, 2002),
»Ανατέλλει και στη Ντέια« (Κοχλίας, 2003), »Η Λοχεία της Απουσίας«
(Οδός Πανός, 2014), Συμμετοχή στο συλλογικό τόμο »7 Λέξεις,
Αφιέρωμα στον Κ. Καβάφη« (Μεταίχμιο 2014), ενώ έχει δημοσιεύσει
ποιήματα σε συλλογικούς τόμους (Ιntelligentsia, Eντύποις), έρευνες

που αφορούν τη λογοτεχνία και διηγήματα σε περιοδικά. 

e



Ο Μανόλης Μαυρακάκης γεννήθηκε το 1974 στην Αθήνα
και κατοικεί στο Ηράκλειο της Κρήτης. Είναι απόφοιτος του τμή-
ματος  Φιλολογίας της Φιλοσοφικής Σχολής του Πανεπιστημίου Κρή-
της και μεταπτυχιακός φοιτητής στο πρόγραμμα "Ελληνική Γλώσσα
και Λογοτεχνία" του Ανοιχτού Πανεπιστημίου Κύπρου. Δραστηριο-
ποιείται στο χώρο της φροντιστηριακής εκπαίδευσης από το 2000.

Είναι διαχειριστής της ιστοσελίδας "Φιλολογικός Ιστότοπος".

k

376

δια-κριτικές ματιές στη λογοτεχνική έκφραση

Η Μαίρη Μαργαρίτη γεννήθηκε στη Μυτιλήνη όπου και κα-
τοικεί. Σπούδασε στο Τμήμα Φιλολογίας του ΑΠΘ κι εργάζεται στην
ιδιωτική εκπαίδευση.  Διηγήματά της έχουν τυπωθεί σε συλλογικά έρ-
γα (»Ιστορίες για την Ελλάδα«, »Μεταβιομηχανικοί Τόποι«). Άλλα κεί-
μενά της έχουν αναρτηθεί στις ιστοσελίδες eyelands.gr και στον ι-
στότοπο τοβιβλίο.net καθώς και στo lesvosnews.net και τα ηλεκτρο-
νικά περιοδικά »Ανθρώπων Έργα« και »Fractal«.

k
Η Γλυκερία Κακούρη γεννήθηκε το 1982 στο Αγρίνιο. Είναι

απόφοιτος του Τμήματος Φιλολογίας του Αριστοτελείου Πανεπι-
στημίου Θεσσαλονίκης. Έχει συμμετάσχει σε ομαδικές εκθέσεις ζω-
γραφικής, αγιογραφίας και θεατρικές παραστάσεις για κοινωφελείς
σκοπούς. Έχει διακριθεί σε λογοτεχνικούς διαγωνισμούς και έχει συμ-
μετάσχει σε ανθολογίες έμμετρου και πεζού λόγου. Εργάζεται ως φι-
λόλογος και ασχολείται με τη συγγραφή μυθιστορημάτων και παρα-
μυθιών. Έχει εκδόσει τα: »Ανάμεσα σε δύο κόσμους« (μυθιστόρημα,
εκδ. Ερωδιός, 2005), »Περιμένοντας την Άνοιξη« (μυθιστό- ρημα,
εκδ. Ερωδιός, 2010), »Ο Τεμπελάκος« , παραμύθι, Δυάς Εκδοτική,
2011, »Ένοχες Σιωπές« (μυθιστόρημα, Δυάς Εκδοτική, 2014).

k

Η Μαρία Λιλιμπάκη-Σπυροπούλου (Χανιά, 1954, κάτοικος
Θεσσαλονίκης) σπούδασε αρχιτεκτονική και αρχαιολογία (ΑΠΘ). Το
διδακτορικό της αφορά »Το οικιστικό δίκτυο της Χαλκιδικής την πε-
ρίοδο 1912-1960«. Ασχολήθηκε με αναπλάσεις αστικών περιοχών.
Διδάσκει Περιβαλλοντικό Σχεδιασμό Πόλεων (ΕΑΠ).
Οι δημοσιεύσεις της αφορούν τη σχέση του χώρου με την ιστορία,
την τέχνη, το περιβάλλον και πρόσφατα με τη λογοτεχνία.

l



377

βιογραφικά σημειώματα

Η Ιωάννα Μπαλάφα γεννήθηκε το 1984 στην Αθήνα. Σπού-
δασε Κοινωνιολογία με ειδίκευση στα πεδία των εξαρτήσεων και της
βιοηθικής, παρακολουθώντας παράλληλα τον κύκλο σπουδών στο
τμήμα Καλλιτεχνικής Φωτογραφίας–Τεχνικής & Ιστορίας Φωτογρα-
φίας, του Πνευματικού Κέντρου Δήμου Ζωγράφου, πραγματοποι-
ώντας ομαδικές και ατομικές εκθέσεις.
Ασχολείται με τη φωτογραφία, το διήγημα, την αρθρογραφία και
τον κινηματογράφο. Κείμενα και διηγήματά της δημοσιεύονται σε
free press έντυπα όπως επίσης σε κοινωνιολογικά, δημοσιογραφικά,
λογοτεχνικά και ενημερωτικά sites. Διηγήματά της συμπεριλήφθηκαν
στον πρώτο τόμο της συλλογής διηγημάτων »Μια εικόνα...χίλιες λέ-
ξεις« του δικτυακού τόπου τοβιβλίο.net. Μέρος της αρθρογραφίας
και της φωτογραφικής της δουλειάς είναι συγκεντρωμένο στο ιστο-
λόγιο: www.ioannabalafa.blogspot.com

l

Η Ελευθερία Μπέλμπα (1969) είναι φιλόλογος. Έχει δημοσι-
εύσει δοκίμια, μεταφράσεις, κριτικές λογοτεχνίας. Ποιητικές συλλο-
γές της που εκδόθηκαν είναι: »Φθινοπωρινές νότες« (Νέα Σύνορα,
1994), »Δίχτια« (Νέα Σύνορα, 1996), »Poesis modus« (Νέα Σύνορα,
1996), »Αμόλεχος« (Νέα Σύνορα, 1999), »Έαρος νυχτερινό κατευό-
διο« (Νέα Σύνορα, 2000), »Η κυρία Άλρα« (Ανατολικός, 2002).
Επίσης εκδόθηκε το »Γλωσσική διδασκαλία για την Α΄ Λυκείου« (Γρη-
γόρη, 1997), τα δοκίμια »Άσκηση πάνω στα δοκίμια του Αλέκου Βα-
σιλείου« (2003). Συμμετείχε σε συλλογικά έργα: »Προς τους Ολυ-
μπιακούς Αγώνας εν Αθήναις, 2004« στο "Ολυμπιακό αφιέρωμα
2004" (2004), »Πολιτική θεωρία« (ποιήματα)  στο "Φιλολογικός Κό-
σμος" (Ατέρμονο, 2006) και »Οδοιπορικό στη γραμμή του θέρους«
(ποίηση) στο »4η Ανθολογία της Ε.Ε.Λ.Σ.Π.Η« (Ζήτη, 2009).

e



378

δια-κριτικές ματιές στη λογοτεχνική έκφραση

Η Δέσποινα Πλαζομίτη γεννήθηκε στην Καστοριά το 1984.
Τελείωσε το τμήμα Φιλοσοφικών και Κοινωνικών Σπουδών του Πα-
νεπιστημίου Κρήτης και έκανα μεταπτυχιακό στο τμήμα Φιλοσο-
φίας του Πανεπιστημίου Πατρών με κατεύθυνση Ηθική και Πολιτική
Φιλοσοφία. 
Ασχολείται με τη δημιουργική γραφή συμμετέχοντας σε λογοτεχνι-
κούς διαγωνισμούς. Τα ενδιαφέροντά της κινούνται στο χώρο της
φιλοσοφικής ανθρωπολογίας και της κοινωνικής φιλοσοφίας την επο-
χή της μετανεωτερικότητας στρέφοντας το βλέμμα στις σχέσεις

που αφορούν τη σεξουαλικότητα και τη βιοεξουσία. 

b

l

H Όλγα Νικολαϊδου γεννήθηκε στην Αθήνα. Τελείωσε τη
Νομική Αθηνών. Αποφοίτησε από την Ανώτερη Σχολή Δραματικής
Τέχνης «Δήλος» της Δήμητρας Χατούπη το 2008. Έκτοτε, συμμε-
τείχε σε θεατρικές παραστάσεις και σε κινηματογραφικές ταινίες.
Εργάζεται ως αθλητικογράφος και διδάσκει στο Κυριακάτικο Σχο-
λείο Μεταναστών και σε ιδιωτική Σχολή Δημοσιογραφίας (».Φιλοσο-
φία τίτλων στο Κέντρο Αθλητικού Ρεπορτάζ« Συμμετείχε στο βιβλίο
»Ποδόσφαιρο και Πολιτισμός« (εκδ. ΓΚΟΒΟΣΤΗ), με την συγγραφή

του κεφαλαίου "Ποδόσφαιρο και θέατρο".



379

Η Σοφία Σκλείδα γεννήθηκε στην Αθήνα. Σπούδασε στη Φι-
λοσοφική Σχολή του Πανεπιστημίου Αθηνών. Είναι κάτοχος Master
Παιδαγωγικής και Διδάκτωρ Συγκριτικής Παιδαγωγικής του Πανεπιστη-
μίου Αθηνών. Επιστημονικά ασχολείται με τη διδακτική, τη Σχολική
Ψυχολογία, την Ειδική αγωγή, την Αρχαία και τη Νέα Ελληνική Γραμ-
ματεία. Έχει εργαστεί στο εξωτερικό (Ιταλία), στην Ελληνική Πρε-
σβεία, ως μεταφράστρια. Επίσης, στην ελληνική κοινότητα της Ρώ-
μης, καθώς και σε άλλα κέντρα διάδοσης της ελληνικής, όπου δίδα-
σκε, επί σειρά ετών, την ελληνική ως ξένη γλώσσα σε ενήλικες. Τα τε-
λευταία έτη έχει εργαστεί σε αρκετά ιδιωτικά φροντιστήρια ως κα-
θηγήτρια της Ιταλικής γλώσσας και στην Ιταλική Σχολή Αθηνών ως
καθηγήτρια της ελληνικής γλώσσας. Επιπλέον, έχει διδάξει στις Σχο-
λές Αξιωματικών της Αστυνομίας το μάθημα της Δικαστικής Ψυχο-
λογίας. Δημοσιεύει άρθρα στον ηλεκτρονικό τύπο, τον ελληνικό και
το διεθνή επιστημονικό, καθώς και σε έγκριτα επιστημονικά περιο-
δικά και κείμενά της έχουν συμπεριληφθεί σε πρακτικά συνεδρίων
και κεφάλαια βιβλίων. Έχει βραβευτεί στην Ελλάδα και στο εξωτερικό
για τη συμμετοχή της σε ποιητικούς και λογοτεχνικούς διαγωνι-
σμούς. Πρόσφατα εξέδωσε την πρώτη της ποιητική συλλογή με

τίτλο »ονείρων όαση«.

b
O Παναγιώτης Δ. Σκοπετέας, γεννήθηκε το 1980 στην Α-

θήνα. Σπούδασε ελληνική Φιλολογία, Μουσική (βιολί, πιάνο, μαντο-
λίνο, ανώτερα θεωρητικά) και Φιλοσοφία. Με υποτροφία του Εθνι-
κού και Καποδιστριακού Πανεπιστημίου Αθηνών και του Πανεπιστη-
μίου Πελοποννήσου και είναι υποψήφιος Διδάκτωρ του Πανεπιστη-
μίου Πελοποννήσου στο επιστημονικό πεδίο της Βιοηθικής. Διδάσκει
έως σήμερα στη δευτεροβάθμια ιδιωτική εκπαίδευση.
Έχει συμμετάσχει με επιστημονικές ανακοινώσεις σε ελληνικά και διε-
θνή συνέδρια, ενώ άρθρα του έχουν δημοσιευτεί σε ελληνικά και
διεθνή επιστημονικά περιοδικά. Δραστηριοποιείται στο χώρο της
μουσικής, σύνθεσης και της ποίησης. Το 2012 του απενεμήθη το
πρώτο βραβείο ποίησης από το διεθνές φεστιβάλ »Εarth Poetry and
Literary Festival« και το 2015 έλαβε το Β᾽ βραβείο Δοκιμίου από

την Πανελλήνια Ένωση Λογοτεχνών (Π.Ε.Λ).

k
βιογραφικά σημειώματα



380

δια-κριτικές ματιές στη λογοτεχνική έκφραση

Ο Δήμος Χλωπτσιούδης είναι φιλόλογος και συγγραφέας.
Γράφει δοκίμια και κριτικές ποίησης παρακολουθώντας τις νέες τά-
σεις στην Τέχνη. Ασχολείται με επιμέλειες κειμένων και εκδόσεων.
Έχει συγγράψει πολλές ιστορικές και κοινωνικές μελέτες. Άρθρα (πο-
λιτικά, εκπαιδευτικά, λογοτεχνικά) του δημοσιεύονται στο tvxs.gr και
στα "Ενθέματα" της Κυριακάτικης Αυγής, schooltime.gr, eklogika.gr
κ.ά.
Έχει συγγράφει τα πολιτικά δοκίμια βιβλία »«η δημαγωγία της δημο-
κρατίας« (2009), »Τοπική Αυτοδιοίκηση, προοπτικές ανάπτυξης
των τοπικών κοινωνιών« (2011), και »η μεσαία τάξη στην αγχόνη
της κρίσης« (2014).
Επίσης, έχει εκδόσει τη συλλογή κοινωνικών δοκιμίων »7 δοκίμια«
(2013) και τις ποιητικές συλλογές »η οργή της πεταλούδας«

(2013) και »κατάστιχα« (2014). 

b

Η Μαρία Σκουρολιάκου γεννήθηκε στην Τιθορέα Φθιώτι-
δας. Είναι μέλος της Εταιρείας Ελλήνων Λογοτεχνών,  της Διεθνούς
Ένωσης Κριτικών Λογοτεχνίας,(UNESCO) του Ομίλου Φθιωτών Λο-
γοτεχνών Συγγραφέων, της Πανελλήνιας  ΄Ενωσης  Λογοτεχνών(ΠΕΛ),
της  Ένωσης Ελλήνων Λογοτεχνών. Έχει εκδώσει τις ποιητικές συλ-
λογές »Αντίδωρο καρδιάς« (Λαμιακός Τύπος, 1999, 2005, 2013),
»Δακτυλικά αποτυπώματα« (Γαβριηλίδης, 2005), »Ακάθιστος λό-
γος« (Λαμιακός Τύπος, 2008) και »Χρώμα Αύριο« (Λαμιακός Τύπος
2015).
Έχει διακριθεί με το A΄ Πανελλήνιο  Βραβείο Ποίησης Π.Ε.Λ (2006)
και το Β΄ Πανελλήνιο Βραβείο Ποίησης Δελφικών Αγώνων Π.Ε.Λ (2006)
και έλαβε το  Α΄ Πανελλήνιο βραβείο  για τις ποιητικές συλλογές »Α-
ντίδωρο καρδιάς« και »Δακτυλικά Αποτυπώματα« από το  περιοδικό
ΚΕΛΑΙΝΩ (2012). 
Έχει δημοσιέυσει στα περιοδικά Νέα Εστία, Εμβόλιμον, Πάροδος,
Νέα Σκέψη, Αιολικά Γράμματα,  Μανδραγόρας, Πολιτιστική,  Φρέαρ,
Ένεκεν, στην εφημερίδα Λαμιακός Τύπος, στο  περιοδικό Μεταξύ
μας κ.ά και συμμετείχε σε συλλογικά έργα και πολλές παρουσιάσεις.

l



381

βιογραφικά σημειώματα

Ανδρέας Αντωνίου | Σωτηρία Βασιλείου
Άννα Βατίκαλου | Απόστολος Βεργής | Βασίλης Γιοντζής

Κατερίνα Ζαφειροπούλου Γλυκερία Κακούρη 
Μαρία Κορομηλά | Χαρά Κοσεγιάν

Μαρία Λιλιμπάκη-Σπυροπούλου | Μαίρη Μαργαρίτη
Μανόλης Μαυρακάκης | Ιωάννα Μπαλάφα
Ελευθερία Μπέλμπα | Όλγα Νικολαΐδου

Δέσποινα Πλαζομίτη | Βασίλης Ν. Πης | Σοφία Σκλείδα
Παναγιώτης Σκοπετέας | Μαρία Σκουρολιάκου

Δήμος Χλωπτσιούδης



382

συλλογικό
δια-κριτικές ματιές στη λογοτεχνική έκφραση

ISBN: 978-618-81935-1-2
© τοβιβλίο
Θεσσαλονίκη, 2015

επιμέλεια έκδοσης: Δήμος Χλωπτσιούδης
επιμέλεια εξωφύλλου: Κώστας Θερμογιάννης
e-mail: ekdoseis@tovivlio.net

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή δοκιμίων “δια-κριτικές ματιές στη λογοτε-
χνική έκφραση” εκτυπώθηκε σε περιορισμένο αριθμό
αντιτύπων και διανέμεται ελεύθερα στο διαδίκτυο με
άδεια Creative Commons. 
Επιτρέπεται η αναδημοσίευση και η αποσπασματική πα-
ρουσίαση με την υποχρέωση αναφοράς των ονομάτων
των συντελεστών και του εκδότη. Το έργο διατίθεται
μόνο για μη εμπορική χρήση.





21 συγγραφείς σε 45 δοκιμία μέσα από την ξεχωριστή
δική τους (δια)κριτική ματιά εκθέτουν το έργο λογοτεχνών
ή μιλούν για την Ουσία της Λογοτεχνίας, την ανάγνωση,
την εκπαιδευση.

Μία ξεχωριστή συλλογή κριτικών δοκιμίων που στόχο
έχει να παρουσιάσει πτυχές της ελληνικής και ξένης λογο-
τεχνίας. Έργα και λογοτέχνες παρουσιάζονται μέσα από
το σύγχρονο αναλυτικό-κριτικό πνεύμα.

Ο Καβάφης, ο Βάρναλης, ο Ελύτης, ο Ρίτσος, ο Σεφέρης,
συναντούν τον Τάσο Λειβαδίτη, το Νίκο Καρούζο, το Μα-
νόλη Αναγνωστάκη, το Νικηφόρο Βρεττάκο, τον Τίτο Πα-
τρίκιο, τον Καββαδία και το Μίλτο Σαχτούρη. Ο Δημήτρης
Παπαδίτσας στο ίδιο βιβλίο με τον Ντίνο Χριστιανόπουλο,
το Νίκο Γκάτσο και Ιάσων Λειδινό και τον Πέτρο Θεοδωρί-
δη. Και μαζί τους ο Αλεξάνδρος Παπαδιαμάντης, ο Γιώρ-
γος Ιωάννου, ο Πέτρος Μαρτινίδης και ο Ισίδωρος Ζουρ-
γός. Ταυτόχρονα αναλύονται και παρουσιάζονται (συνο-
λική αποτίμηση ή πιο συγκεκριμένη) οι Ονορέ Ντε Μπαλ-
ζάκ, Εουτζένιο Μοντάλε, Τζαίημς Τζόυς, Ζοζέ Σαραμάγκου,
Ρίτσαρντ Καπισίνσκι, Πλάτων και Αισχύλος.


