



































































































































































































































































































































































































































Α Ε ρ Α Σ



ΒΑΓΓΕΛΗΣ ΧΑΤΖΗΓΙΑΝΝΙΔΗΣ: Α Ε ρ Α Σ 

κωμωδία για δύο πρόσωπα σε δυο μικρές πράξεις

εκδόσεις δήγμα
Μαντινείας 48, Τ.Κ. 54644, ΘΕΣΣΑΛΟΝΙΚΗ,  
τηλ. 6937 160705 και 6937 108881
Ιστοσελίδα: http://www.ekdoseis-digma.gr/
E-mail: thanasis@triaridis.gr και cospoz@hotmail.com
&
εκδόσεις Ευρασία
Ομήρου 47, Τ.Κ. 10672, ΑΘΗΝΑ 
Τηλ. 210 3614968 fax. 210 3613581, 
E-mail: info@eurasiabooks.gr

δήγμα /θέατρο 3
Α Ε ρ Α Σ
1η έντυπη έκδοση, Φθινόπωρο 2011
88 σελίδες (14 «επί» 20,5)
ISBN: 978-960- 8187-69-6

© γενικό: 2011, ΒΑΓΓΕΛΗΣ ΧΑΤΖΗΓΙΑΝΝΙΔΗΣ
© για την έντυπη ελληνική έκδοση: 2011, ΕΚΔΟΣΕΙΣ ΕΥΡΑΣΙΑ
και ΒΑΓΓΕΛΗΣ ΧΑΤΖΗΓΙΑΝΝΙΔΗΣ

Σειρά δήγμα/θέατρο
Συντονισμός σειράς: ΘΑΝΑΣΗΣ ΤΡΙΑΡΙΔΗΣ
Σύμβουλος έκδοσης: ΠΑΝΑΓΙΩΤΗΣ ΧΑΡΙΤΟΣ
Η παραγωγή της σειράς δήγμα/θέατρο γίνεται από τις ΕΚΔΟΣΕΙΣ ΕΥΡΑΣΙΑ 
(http://www.eurasiabooks.gr/)

Σχεδιασμός εξωφύλλου και μορφοποίηση έκδοσης:  ΘΑΝΑΣΗΣ ΤΡΙΑΡΙΔΗΣ
Διορθώσεις: ΓΙΑΝΝΗΣ ΕΥΑΓΓΕΛΟΥ
Σελιδοποίηση: ΕΛΕΥΘΕΡΙΑ ΚΑΣΤΡΙΝΑΚΗ (6932112559)

Παραγωγή – διακίνηση:
ΕΚΔΟΣΕΙΣ ΕΥΡΑΣΙΑ (http://www.eurasiabooks.gr/)
Ομήρου 47, Τ.Κ. 10672, ΑΘΗΝΑ 
Τηλ. 210 3614968 Φαξ. 210 3613581, 
E-mail: info@eurasiabooks.gr

Τυπώθηκε στην Αθήνα το φθινόπωρο του 2011 για λογαριασμό των εκδόσεων 
ΕΥΡΑΣΙΑ.



β α γ γ έ λ η ς  χ α τ ζ η γ ι α ν ν ί δ η ς

Α Ε ρ Α Σ
κωμωδία για δύο πρόσωπα σε δύο μικρές πράξεις                  

δήγμα / θέατρο
ΕΚΔ́ΟΣΕΙΣ ΕΥΡΑΣΊΑ





ΠΡΟΣΩΠΑ:

Έντα, Νόρα

~

ΧΡΟΝΟΣ:

Ακαθόριστος

~

ΤΟΠΟΣ:

Χώρος υποδοχής σε παλιό σπίτι 
κοντά στη θάλασσα.

 





ΠΡΩΤΗ ΠΡΑΞΗ





11

(Σε κάποιο από τα παράθυρα του παλιού σπιτιού μια ή δυο γά-
τες έχουν βρει καταφύγιο στο εξωτερικό περβάζι και, καθόλη τη 
διάρκεια, παρακολουθούν όσα συμβαίνουν μέσα συμμετέχοντας, 
ίσως, καμιά φορά, με το δικό τους τρόπο. Χτύπημα κουδουνιού. 
Εμφανίζεται η ΕΝΤΑ. Μοιάζει να βρίσκεται σε κάποιο είδος 
σύγχυσης.)

ΕΝΤΑ: Κλειδί; 

(Βρίσκει το μεγάλο σιδερένιο κλειδί.)

ΕΝΤΑ: Κλειδί. 

(Ανοίγει την πόρτα. Μπαίνει η ΝΟΡΑ.)

ΝΟΡΑ: Αδερφή μου. 

(Μεγάλα, εμφατικά, απανωτά φιλιά.)

ΕΝΤΑ: Πόσο χαίρομαι που ήρθες! Αχ, πόσο χαίρομαι! Όλα 
καλά; 

(Η ΝΟΡΑ κουνάει αρνητικά το κεφάλι της. Μικρή παύση.)

ΕΝΤΑ: Τσάι;

ΝΟΡΑ: (Με χαρά.) Ναι!

ΕΝΤΑ: Τσάι. Έχω έτοιμο. (Πηγαίνει, φέρνει τα χρειαζούμενα, 
σερβίρει.)



12

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Αχ, ωραίο.

ΕΝΤΑ: Το ταξίδι;

ΝΟΡΑ: Καλό.

ΕΝΤΑ: Ναι;

ΝΟΡΑ: Ναι, πολύ καλό.

ΕΝΤΑ: Νέα;

ΝΟΡΑ: Ναι.

ΕΝΤΑ: Καλά;

ΝΟΡΑ: Άσχημα.

ΕΝΤΑ: Αχ.

ΝΟΡΑ: Πέθανε η μητέρα.

ΕΝΤΑ: Τι;

ΝΟΡΑ: Ναι.

ΕΝΤΑ: Πέθανε η μητέρα;

ΝΟΡΑ: Ναι, σου λέω.

ΕΝΤΑ: Γιατί δε με ειδοποιήσατε;

ΝΟΡΑ: Μα τι λες;

ΕΝΤΑ: Θα ερχόμουν.

ΝΟΡΑ: Έλα, σταμάτα.

ΕΝΤΑ: Είναι καιρός;

ΝΟΡΑ: Την κηδέψαμε.

ΕΝΤΑ: Τι κρίμα. Αχ, Θε μου.



13 

Α Ε ρ Α Σ

ΝΟΡΑ: Πέθανε γαλήνια.

ΕΝΤΑ: Η κηδεία;

ΝΟΡΑ: Έβρεχε. Λάσπες...

ΕΝΤΑ: Θα ήθελα να ερχόμουν.

ΝΟΡΑ: Ε, καλά...

ΕΝΤΑ: Τι, δεν με πιστεύεις;

ΝΟΡΑ: Δεν υπέφερε καθόλου.

ΕΝΤΑ: Ας με ειδοποιούσατε. Κι εγώ θα έβλεπα.

ΝΟΡΑ: Θέλεις να τσακωθούμε τώρα;

ΕΝΤΑ: Όχι. 

(Φιλιούνται πάλι εμφατικά.)

ΕΝΤΑ: Ήταν όμορφα στην κηδεία;

ΝΟΡΑ: Είχε πολύ κόσμο, μόλο που έβρεχε. Κι όλοι κλαίγανε.

ΕΝΤΑ: Έχω να σου πω κι εγώ νέα.

ΝΟΡΑ: Δυσάρεστα;

ΕΝΤΑ: Ναι.

ΝΟΡΑ: Όχι, όχι. Δε θέλω ν’ ακούσω.

ΕΝΤΑ: Όπως νομίζεις.

ΝΟΡΑ: Όχι άλλα δυσάρεστα.

ΕΝΤΑ: Να βάλω μουσική;

ΝΟΡΑ: Ναι, κάτι χαρούμενο. 



14

β α γ γ έ λ η ς  χ α τ ζ η γ ι α ν ν ί δ η ς

(Η ΕΝΤΑ βάζει ένα δίσκο. Μουσική πένθιμη. Η ΝΟΡΑ ακούει 
ανέκφραστη. Έχει μάλλον δυσαρεστηθεί.)

ΕΝΤΑ: Δε σε ρώτησα αν θέλεις ζάχαρη στο τσάι σου.

ΝΟΡΑ: Θέλω. 

(Η ΕΝΤΑ φέρνει ζάχαρη. Της βάζει μια κουταλιά. Την κοιτάει.  
Δεύτερη κουταλιά. Την κοιτάει. Βάζει και μια τρίτη. Χωρίς να 
την κοιτάξει κλείνει τη ζαχαριέρα και κάθεται.)

ΕΝΤΑ: Εγώ το πίνω σκέτο.

ΝΟΡΑ: Σου αρέσει το τσάι;

ΕΝΤΑ: Πολύ.

ΝΟΡΑ: Κι εμένα. 

(Πίνουν κι οι δυο.)

ΝΟΡΑ: Τη βγάζεις σε παρακαλώ αυτή τη μουσική;

ΕΝΤΑ: Να βάλω κάτι άλλο;

ΝΟΡΑ: Να μη βάλεις τίποτα.

ΕΝΤΑ: Εντάξει.

(Βγάζει το δίσκο. Παύση.)

ΝΟΡΑ: Αυτό που ήθελες να μου πεις...

ΕΝΤΑ: Ναι;

ΝΟΡΑ: Έχει σχέση με τους πίνακες;

ΕΝΤΑ: Με τους πίνακες;

ΝΟΡΑ: Ναι.



15 

Α Ε ρ Α Σ

ΕΝΤΑ: Όχι.

ΝΟΡΑ: Καλά. (Παύση.) Με τους πίνακες τι έγινε;

ΕΝΤΑ: Δε θα σου πω.

ΝΟΡΑ: Τι έπαθες τώρα;

ΕΝΤΑ: Δεν είπες ότι δεν θες να ακούς δυσάρεστα;

ΝΟΡΑ: Δηλαδή; Τους πήρε αυτός;

ΕΝΤΑ: Όχι. Δε θα σου πω.

ΝΟΡΑ: Αφού λες ότι τα νέα είναι δυσάρεστα.

ΕΝΤΑ: Μπορεί να μην τους πήρε αυτός, αλλά να μην τους έχω 
κι εγώ.

ΝΟΡΑ: Πώς γίνεται αυτό;

ΕΝΤΑ: Δε θα σου πω.

ΝΟΡΑ: Όπως νομίζεις.

ΕΝΤΑ: Ναι, ευχαριστώ.

ΝΟΡΑ: Άρα, έχεις δύο δυσάρεστα να μου πεις. Και αυτό με 
τους πίνακες και το άλλο.

ΕΝΤΑ: Ε, και λοιπόν;

ΝΟΡΑ: Τίποτα.

ΕΝΤΑ: Εσύ μου είπες ένα που έκανε για δέκα.

ΝΟΡΑ: Έχεις δίκιο.

ΕΝΤΑ: Το ίδιο είναι ο θάνατος της μαμάς με την υπόθεση των 
πινάκων;



16

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Δεν καταλαβαίνω, αφού δεν τους έχει πάρει αυτός, 
τότε...

ΕΝΤΑ: Κι οι πίνακες και το άλλο μαζί δεν κάνουν ούτε το μισό 
δικό σου.

ΝΟΡΑ: Τότε ποιος...

ΕΝΤΑ: Ούτε το μισό δικό σου δυσάρεστο.

ΝΟΡΑ: Δεν έχεις άδικο, το παραδέχτηκα.

ΕΝΤΑ: Σ’ ευχαριστώ πάρα πολύ.

ΝΟΡΑ: Είσαι πολύ μυστήρια, πάντως.

ΕΝΤΑ: Καλό κι αυτό.

ΝΟΡΑ: Ναι. Γιατί είπες ότι θα ερχόσουν; Αφού δε θα το ’κανες 
ποτέ.

ΕΝΤΑ: Ο κόσμος, δεν είπανε τίποτα;

ΝΟΡΑ: Που δεν ήσουν στην κηδεία της μαμάς;

ΕΝΤΑ: Ναι. Δε σχολιάστηκε;

ΝΟΡΑ: Πώς.

ΕΝΤΑ: Πες μου, λοιπόν.

ΝΟΡΑ: Έκανε σε όλους μεγάλη εντύπωση.

ΕΝΤΑ: Δεν τους είπες πως δεν ειδοποιήθηκα;

ΝΟΡΑ: Καλά, τρελάθηκες;

ΕΝΤΑ: Γιατί; Δεν έπρεπε να τους το πεις;

ΝΟΡΑ: Τι να τους πω, παιδί μου;

ΕΝΤΑ: Πως δεν ειδοποιήθηκα.



17 

Α Ε ρ Α Σ

ΝΟΡΑ: Μα φυσικά και τους το είπα.

ΕΝΤΑ: Είπα κι εγώ.

ΝΟΡΑ: Τους είπα πως δεν σε ειδοποίησα καν.

ΕΝΤΑ: Ευτυχώς.

ΝΟΡΑ: Όπως και τους λόγους που δεν σε ειδοποίησα.

ΕΝΤΑ: Δεν πιστεύω να...

ΝΟΡΑ: Σε όσους ρώτησαν, φυσικά.

ΕΝΤΑ: Δεν έβγαλες όλα τα...

ΝΟΡΑ: Τι περίμενες, δηλαδή;

ΕΝΤΑ: Ας σταματήσουμε καλύτερα τη συζήτηση.

ΝΟΡΑ: Συμφωνώ.

(Παύση.)

ΝΟΡΑ: Πες μου για τους πίνακες.

ΕΝΤΑ: Ο ένας έδειχνε τρεις γυναικείες φιγούρες να χορεύουν-

ΝΟΡΑ: (Γελώντας.) Σταμάτα.

ΕΝΤΑ: Και ο άλλος τρία βάζα με λουλούδια.

ΝΟΡΑ: Αχ ναι, το είχα ξεχάσει.

ΕΝΤΑ: Το είχες ξεχάσει;

ΝΟΡΑ: Ναι.

ΕΝΤΑ: Είχες ξεχάσει τι θέματα είχαν οι πίνακες;

ΝΟΡΑ: Ναι. Τους είχα ξεχάσει. Αλλά, τώρα τους θυμήθηκα 
αμέσως. Το ένα βάζο είχε φρέσκα λουλούδια, μαργαρίτες νο-
μίζω, το άλλο μισομαραμένα και το τρίτο κατάξερα.



18

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Με τι σειρά;

ΝΟΡΑ: Α, πρώτα τα φρέσκα, μετά τα μισομαραμένα και μετά 
τα κατάξερα.

ΕΝΤΑ: Λάθος.

ΝΟΡΑ: Πρώτα τα μισομαραμένα;

ΕΝΤΑ: Ε, όχι βέβαια. Κι ένας άσχετος θα έλεγε ότι τα μι-
σομαραμένα θα βρίσκονταν, έτσι κι αλλιώς, στη μέση. Τα 
κατάξερα πρώτα.

ΝΟΡΑ: Πιο αισιόδοξο μοιάζει. Με αυτή τη σειρά. Θα μου πεις 
τι έγινε τελικά;

ΕΝΤΑ: Εε... Όχι.

ΝΟΡΑ: Καλά, δεν πειράζει. Θα μάθω από κείνον, από τον με-
γάλο μας.

ΕΝΤΑ: Σου είπα, δεν τους έχει αυτός.

ΝΟΡΑ: Θα τον ρωτήσω για τις εξελίξεις. Θα του πω: τι απέγινε 
με τους πίνακες;

ΕΝΤΑ: Εντάξει, θα σου πω.

ΝΟΡΑ: Σε ακούω.

ΕΝΤΑ: Θα σου πω σε λίγο. Σ’ το υπόσχομαι.

ΝΟΡΑ: Υπήρχε και ο τρίτος πίνακας.

ΕΝΤΑ: Ναι, ο μικρός. Ο μόνος που διεσώθη.

ΝΟΡΑ: Τον έχεις;

ΕΝΤΑ: Τον έχω εγώ, ναι.

ΝΟΡΑ: Μου τον δείχνεις;



19 

Α Ε ρ Α Σ

ΕΝΤΑ: Πάω στοίχημα πως δε θυμάσαι τι παριστάνει.

ΝΟΡΑ: Μπα;

ΕΝΤΑ: Δεν είν’ έτσι;

ΝΟΡΑ: Θυμάμαι.

ΕΝΤΑ: Σε ακούω.

ΝΟΡΑ: Είσαι βέβαιη πως δεν θυμάμαι.

ΕΝΤΑ: Σου είπα, πάω στοίχημα.

ΝΟΡΑ: Τι στοίχημα;

ΕΝΤΑ: Τον ίδιο τον πίνακα. Αν πράγματι θυμάσαι τον παίρ-
νεις εσύ. Αν δεν θυμάσαι...

ΝΟΡΑ: Ναι;

ΕΝΤΑ: Χάνεις την ευκαιρία να τον αποχτήσεις. Δεν είναι και 
λίγο...

ΝΟΡΑ: Μόλις έχασες λοιπόν.

ΕΝΤΑ: Σε ακούω. 

ΝΟΡΑ: Σε τρώει η αγωνία, ε;

ΕΝΤΑ: Καθόλου. Αποκλείεται να θυμάσαι. Η μνήμη σου εσένα 
είναι τρύπια. Ποτέ σου δεν είχες δώσει σημασία. Καλά που 
θυμήθηκες ότι υπάρχει καν και τρίτος πίνακας.

ΝΟΡΑ: Πες μου τι έγινε με τους άλλους δύο.

ΕΝΤΑ: Πες μου το θέμα του, αφού θυμάσαι.

ΝΟΡΑ: Έχεις δίκιο. Δε θυμάμαι.

ΕΝΤΑ: Το ’ξερα!



20

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Θα τον κρατήσεις εσύ λοιπόν. Για πάντα.

ΕΝΤΑ: Ένα κανάτι και φρούτα.

ΝΟΡΑ: Αχλάδια.

(Σηκώνονται ταυτόχρονα. Φιλιούνται ξανά. Παύση.)

ΕΝΤΑ: Πες μου για την κηδεία.

ΝΟΡΑ: Δεν θα το πιστέψεις, αλλά ήταν πολύ συγκινητικά.

ΕΝΤΑ: Αλήθεια;

ΝΟΡΑ: Όλος εκείνος ο κόσμος... Να κλαίει...

ΕΝΤΑ: Μα ποιοι ήτανε όλοι αυτοί οι άνθρωποι;

ΝΟΡΑ: Συγγενείς μας. Και φίλοι.

ΕΝΤΑ: Ποιοι συγγενείς; Ποιοι φίλοι;

ΝΟΡΑ: Γιατί σου κάνει τόσο εντύπωση;

ΕΝΤΑ: Μες στη βροχή...

ΝΟΡΑ: Και μια χορωδία. Από μικρά κορίτσια. Ψάλλανε πάνω 
από τον τάφο.

ΕΝΤΑ: Από τι πέθανε η μαμά;

ΝΟΡΑ: Απλώς, πέθανε.

ΕΝΤΑ: Στον ύπνο της;

ΝΟΡΑ: Βρέθηκε νεκρή. Δεν ξέρω αν πριν πεθάνει κοιμόταν.

ΕΝΤΑ: Βρέθηκε πεθαμένη το πρωί.

ΝΟΡΑ: Ναι.

ΕΝΤΑ: Άρα, μπορείς να πεις πως πέθανε στον ύπνο της.



21 

Α Ε ρ Α Σ

ΝΟΡΑ: Μπορεί να είχε ξυπνήσει, σου εξηγώ, λίγο πριν, κι έτσι 
να πέθανε ξύπνια. Τι σημασία έχει;

ΕΝΤΑ: Έχω νομίζω το δικαίωμα, μιας και κανείς δεν με ειδο-
ποίησε για την κηδεία, να μάθω τουλάχιστον πώς πέθανε η 
μητέρα μου!

ΝΟΡΑ: (Παραιτείται.) Πέθανε στον ύπνο της.

(Παύση.)

ΕΝΤΑ: Εκείνον, βέβαια, θα τον ειδοποίησες αμέσως.

ΝΟΡΑ: Εντάξει τώρα;

ΕΝΤΑ: Πρώτον πρώτον. Κι αυτός θα τσακίστηκε αμέσως να 
έρθει. Και θα άφησε το μνήμα τελευταίος. Τα λέω σωστά;

ΝΟΡΑ: Γίνανε έτσι ακριβώς. Τελευταίος και καταμουσκεμένος.  
Δεν ήθελε να κρατήσει ομπρέλα.

ΕΝΤΑ: Τι υποκριτής!

ΝΟΡΑ: Νομίζω κι εγώ, ίσως ήταν λίγο υπερβολικός.

ΕΝΤΑ: Έχουνε πέραση αυτά. Θα είπαν όλοι: Τι ευαίσθητος 
γιος! Έλιωσε ο καημένος!  

ΝΟΡΑ: Ναι, το είπαν.

ΕΝΤΑ: Χα!

ΝΟΡΑ: Μπορεί ίσως και εξαιτίας του να ξεσηκώθηκε τόση συ-
γκίνηση στο πλήθος.

ΕΝΤΑ: Σίγουρα.

ΝΟΡΑ: Ήταν σπαραχτικός.

ΕΝΤΑ: Εσύ;



22

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Τι εγώ;

ΕΝΤΑ: Ένα πράγμα θέλω να ξέρω.

ΝΟΡΑ: Τι;

ΕΝΤΑ: Εσύ κρατούσες ομπρέλα;

(Η ΝΟΡΑ πίνει μια γουλιά τσάι. Ύστερα λέει ήρεμα.)

ΝΟΡΑ: Όχι.

ΕΝΤΑ: Μάλιστα.

ΝΟΡΑ: Δηλαδή, τι;

ΕΝΤΑ: Τίποτα.

ΝΟΡΑ: Τι;

ΕΝΤΑ: Τίποτα.

ΝΟΡΑ: Πρέπει να απολογηθώ, επειδή δεν κρατούσα ομπρέλα;

ΕΝΤΑ: Προς Θεού.

ΝΟΡΑ: Γιατί δεν λες αυτό που θέλεις να πεις;

ΕΝΤΑ: Το λέω. Το ίδιο υποκρίτρια είσαι κι εσύ.

ΝΟΡΑ: Τι είπες;

ΕΝΤΑ: Αυτό που ήθελα να πω. Εσύ μου είπες να πω αυτό που 
ήθελα να πω.

ΝΟΡΑ: Ποια νομίζεις πως είσαι για να κρίνεις όλους τους άλ-
λους;

ΕΝΤΑ: Τα δυο αδέλφια μούσκεμα ως το κόκαλο να κλαίνε τη 
μανούλα τους. Κι η άλλη αδερφή μήτε πάτησε καν. Ρίχτηκες 
μήπως και στον λάκκο;



23 

Α Ε ρ Α Σ

(Η ΝΟΡΑ ήρεμη και πάλι πίνει ξανά τσάι.)

ΝΟΡΑ: Ναι.

ΕΝΤΑ: Συγχαρητήρια.

(Παύση.)

ΕΝΤΑ: Τι λέγανε για μένα όλοι αυτοί;

ΝΟΡΑ: Οι συγγενείς και φίλοι;

ΕΝΤΑ: Αυτοί, ναι. Το πλήθος.

ΝΟΡΑ: Υπήρχανε τρεις απόψεις.

ΕΝΤΑ: Ακούω.

ΝΟΡΑ: (Δείχνοντας με τα δάχτυλα: 1, 2, 3.) Πληγωμένη. 
Αναίσθητη. Χολωμένη.

ΕΝΤΑ: Δεν φαντάζομαι να κάθισες και ν’ άνοιξες κουβέντες.

ΝΟΡΑ: Ήμουνα σχεδόν μεθυσμένη. Νομίζεις θυμάμαι όλες τις 
συζητήσεις;

ΕΝΤΑ: Κατάλαβα.

ΝΟΡΑ: Ειλικρινά.

ΕΝΤΑ: Δε μ’ ενδιαφέρει.

ΝΟΡΑ: Και τι σε νοιάζει, άλλωστε;

ΕΝΤΑ: Δεν με νοιάζει.

ΝΟΡΑ: Για ποιο λόγο να σε νοιάζει;

ΕΝΤΑ: Καλά, κουφή είσαι;

ΝΟΡΑ: Ειλικρινά, δηλαδή, τι σε νοιάζει;



24

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Είναι κουφή.

ΝΟΡΑ: Πες μου τώρα για τους πίνακες.

ΕΝΤΑ: Ναι. Λοιπόν, άκου. Υπήρξε μια καινούρια εξέλιξη.  
Απρόβλεπτη. Πολύ σημαντική.

ΝΟΡΑ: Πες μου.

ΕΝΤΑ: Άρχισε να προβάλλει διεκδικήσεις η μονή.

ΝΟΡΑ: Η μονή;!

ΕΝΤΑ: Μάλιστα.

ΝΟΡΑ: Από πού κι ως πού;

ΕΝΤΑ: Η περιουσία των μοναχών ανήκει, λέει, στη μονή και 
μετά θάνατον περνάει στη μονή.

ΝΟΡΑ: Ποιος λέει;

ΕΝΤΑ: Τι, ποιος; Οι κανόνες. Ο ηγούμενος. Οι νομικοί του.

ΝΟΡΑ: Μα αφού υπάρχει το γράμμα.

ΕΝΤΑ: Χαίρω πολύ!

ΝΟΡΑ: Δεν υπάρχει το γράμμα;

ΕΝΤΑ: Φυσικά.

ΝΟΡΑ: Δεν το έγραφε ξεκάθαρα μες στο γράμμα ο μικρός μας 
πως ήταν επιθυμία του να περάσουν οι πίνακες μετά το θά-
νατό του στα δικά σας τα χέρια;

ΕΝΤΑ: Φυσικά. Στα δικά μου και του μεγάλου μας.

ΝΟΡΑ: Τότε, λοιπόν;

ΕΝΤΑ: Θα ισχυριστούν, λέει, πως το γράμμα δεν γράφηκε νη-
φάλια.



25 

Α Ε ρ Α Σ

ΝΟΡΑ: Ποιος λέει;

ΕΝΤΑ: Άντε πάλι. Οι δικηγόροι της μονής.

ΝΟΡΑ: Θέλω να πω, με ποιον μιλάτε;

ΕΝΤΑ: Με κάποιον δικηγόρο. Δε σε καταλαβαίνω.

ΝΟΡΑ: Δηλαδή, θα γίνουν δικαστήρια.

ΕΝΤΑ: Οπωσδήποτε.

ΝΟΡΑ: Δε θα έπρεπε να είστε ενωμένοι, σε κοινό μέτωπο;

ΕΝΤΑ: Με τον...

ΝΟΡΑ: Ναι.

ΕΝΤΑ: Θα έπρεπε.

ΝΟΡΑ: Έχετε έρθει σε επικοινωνία;

ΕΝΤΑ: Οι δικηγόροι μας.

ΝΟΡΑ: Και τι σας λένε; Έχετε ελπίδες να κερδίσετε;

ΕΝΤΑ: Έτσι κι έτσι.

ΝΟΡΑ: Με τον μικρό πίνακα τι θα γίνει;

ΕΝΤΑ: Τα πάντα θα κριθούν στην δίκη.

ΝΟΡΑ: Αν χάσετε...

ΕΝΤΑ: Θα πρέπει να παραδοθεί κι αυτός στη μονή.

ΝΟΡΑ: Ακόμα και να τον είχα, δηλαδή, κερδίσει στο στοίχη-
μα...

ΕΝΤΑ: Ίσως χρειαζόταν να τον γυρίσεις πίσω.

ΝΟΡΑ: Μου τον φέρνεις να τον δω;



26

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Ύστερα. Βλέπεις δε ζει πια κι ο μοναχός Νείλος.

ΝΟΡΑ: Πέθανε κι ο Νείλος;

ΕΝΤΑ: Εδώ και καιρό. Σ’ το είχα πει, αλλά το ξέχασες.

ΝΟΡΑ: Πιθανόν.

ΕΝΤΑ: Αν ζούσε θα ήταν αλλιώς. Δεν θα άφηνε να συμβεί τί-
ποτα απ’ όλα αυτά. Αγαπούσε τόσο τον μικρό μας.

ΝΟΡΑ: Εκείνος δεν τους κρατούσε τους πίνακες;

ΕΝΤΑ: Ναι, βέβαια, ο Νείλος. Και θα ήταν πρόθυμος να μας 
τους δώσει μόλις έβλεπε το γράμμα.

ΝΟΡΑ: Έπρεπε να τους είχατε ζητήσει από χρόνια.

ΕΝΤΑ: Ξεχνάς πως ήταν τότε τα πράγματα. Πρώτα έπρεπε να 
λυθούν οι δικές μας διαφορές.

ΝΟΡΑ: «Δικές μας» εννοείς «δικές σας».

ΕΝΤΑ: Οι δικές μου διαφορές με τον άλλον.

ΝΟΡΑ: Γιατί δε λες ποτέ τ’ όνομά του;

ΕΝΤΑ: Έτσι μ’ αρέσει.

(Παύση. Πίνουν τσάι κι οι δυο.)

ΝΟΡΑ: Τον μικρό μας τον θυμάσαι καμιά φορά;

ΕΝΤΑ: Ναι, με πολύ πόνο.

ΝΟΡΑ: Κι εγώ.

ΕΝΤΑ: Ήταν τόσο όμορφος.

ΝΟΡΑ: Πολύ.

ΕΝΤΑ: Πέθανε τόσο νέος.



27 

Α Ε ρ Α Σ

ΝΟΡΑ: Ναι.

ΕΝΤΑ: Άλλο τσάι;

(Η ΝΟΡΑ νεύει καταφατικά.) 

ΝΟΡΑ: Τον είχα πικράνει πολύ, ε; Τότε.

ΕΝΤΑ: (Βάζει την πρώτη κουταλιά ζάχαρη.) Ε, ναι.

ΝΟΡΑ: Έχω τύψεις.

ΕΝΤΑ: (Βάζει τη δεύτερη.) Το ξέρω.

ΝΟΡΑ: Είχα φερθεί σαν κλασική αυστηρή μεγάλη αδελφή.

ΕΝΤΑ: (Τρίτη κουταλιά.) Απαράδεκτη συμπεριφορά. Πάνε 
όμως αυτά.

ΝΟΡΑ: Όλα περνάνε, ξεχνιούνται.

ΕΝΤΑ: Οι άνθρωποι πεθαίνουν... έρχονται άλλοι...

ΝΟΡΑ: Να βάλουμε μουσική τώρα;

ΕΝΤΑ: Ναι, κάτι ευχάριστο.

(Βάζει μια άλλη πένθιμη μουσική.)

ΝΟΡΑ: Τι όμορφο κομμάτι.

ΕΝΤΑ: Σ’ αρέσει;

ΝΟΡΑ: Πολύ.

ΕΝΤΑ: Να τ’ αφήσω;

ΝΟΡΑ: Ναι, μ’ αρέσει.

(Ακούνε τη μουσική. Ύστερα από λίγο η ΕΝΤΑ σηκώνεται και 
πηγαίνει μέσα. Επιστρέφει κρατώντας τον μικρό πίνακα. Τον 



28

β α γ γ έ λ η ς  χ α τ ζ η γ ι α ν ν ί δ η ς

ακουμπάει πάνω σε μια καρέκλα. Η ΝΟΡΑ σηκώνεται και τον 
κοιτάζει αμίλητη. Κοιτάζουν κι οι δυο τον πίνακα. Οι γάτες 
ανασηκώνονται με ενδιαφέρον.)

ΝΟΡΑ: Κλείσε τώρα τη μουσική.

(Η ΕΝΤΑ κλείνει τη μουσική.)

ΕΝΤΑ: Σου αρέσει;

ΝΟΡΑ: Όσο τον κοιτώ μου αρέσει κάπως περισσότερο.

ΕΝΤΑ: Δόξα τω Θεώ, έχω αυτόν τουλάχιστον. Για την ώρα, 
δηλαδή.

ΝΟΡΑ: Έχουνε τόσο μεγάλη αξία αυτοί οι πίνακες;

ΕΝΤΑ: Πολύ μεγάλη.

ΝΟΡΑ: Είναι, δηλαδή, στ’ αλήθεια τόσο σπουδαίος ζωγράφος;

ΕΝΤΑ: Μα βέβαια.

ΝΟΡΑ: Μακάρι.

(Παύση.)

ΕΝΤΑ: Ακούς πώς φυσάει;

ΝΟΡΑ: Είναι πάντα τρομαχτικό.

ΕΝΤΑ: Θα γεμίσουν τα παράθυρα πάλι αλάτι.

(Παύση.)

ΝΟΡΑ: Ένα πράγμα θα σε παρακαλέσω μόνο.

ΕΝΤΑ: Τι;

ΝΟΡΑ: Και απαιτώ να μου κάνεις τη χάρη.

ΕΝΤΑ: Ν’ ακούσω.



29 

Α Ε ρ Α Σ

ΝΟΡΑ: Αυτές τις μέρες που θα μείνω εδώ, όσο θα μείνω, δε 
θέλω να ξεκινήσουμε κουβέντες για τα παλιά.

ΕΝΤΑ: Α, καμιά αντίρρηση.

ΝΟΡΑ: Δε σιχαίνομαι τίποτα περισσότερο από τις αναπολή-
σεις. «Θυμάσαι τότε που ήμασταν μικρές» και τα ρέστα.

ΕΝΤΑ: Ναι, αυτή τη χάρη μπορώ να σου την κάνω.

ΝΟΡΑ: Τα μισώ αυτά τα νοσταλγικά.

ΕΝΤΑ: Ωραία λοιπόν, δεν θα πούμε τίποτα για τα παλιά. Ευ-
χαριστημένη;

ΝΟΡΑ: Ναι, ευχαριστώ.

(Παύση.)

ΕΝΤΑ: Μην αισθάνεσαι πάντως ένοχη. Πολλές φορές ενεργού-
με έτσι καταπώς νιώθουμε, κι ύστερα συμβαίνουν πράγματα 
που δεν ήταν δυνατό να έχουμε προβλέψει και είναι βέβαια 
φυσικό να αισθανόμαστε τότε ενοχές, αλλά ξεχνάμε πως δεν 
είμαστε θεοί, λησμονούμε ότι είμαστε απλώς άνθρωποι, δε 
χρειάζεται λοιπόν να είμαστε τόσο σκληροί με τους εαυτούς 
μας, αναμενόμενο είναι να κάνουμε λάθη, ακόμα και ολέθρια 
για τη ζωή κάποιου άλλου, είναι αναμενόμενο, ας το απο-
δεχτούμε κι ας προχωρήσουμε μπροστά, με καρδιά καθαρή, 
κοιτάζοντας μόνο το μέλλον.

(Παύση.)

ΝΟΡΑ: Τι θέλεις να πεις, δηλαδή;

ΕΝΤΑ: Ότι είμαι σύμφωνη μαζί σου. Κουβέντες για τα παλιά 
δεν ωφελούν.

ΝΟΡΑ: Πως υπήρξα ολέθρια για τη ζωή του αδερφού μου;



30

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Χριστέ μου, τι έπαθες;

ΝΟΡΑ: Πώς μπορείς να είσαι τόσο άκαρδη;

ΕΝΤΑ: Εγώ το αντίθετο, να σε αλαφρώσω ήθελα.

ΝΟΡΑ: Από τι; Από ποιο πράγμα;

ΕΝΤΑ: Παράτα με, σε παρακαλώ.

ΝΟΡΑ: Θα μου πεις για ποιο ζήτημα με κατηγορείς;

ΕΝΤΑ: Για κανένα.

ΝΟΡΑ: Επειδή δεν δέχτηκα τους έρωτες του μικρού μας με τον 
ζωγράφο; Επειδή είπα με κάθε ειλικρίνεια ό,τι πίστευα;

ΕΝΤΑ: Όλοι ήμασταν επιφυλακτικοί μ’ εκείνη τη σχέση, στην 
αρχή τουλάχιστον.

ΝΟΡΑ: Εγώ όμως ήμουν η μόνη, η μόνη από τους τρεις μας, 
από τους τέσσερις για να βάλω και τη μητέρα μέσα, που δε 
φοβήθηκε να πει τα πράγματα με τ’ όνομά τους.

ΕΝΤΑ: Πολλοί ονομάζουν θάρρος την έλλειψη αυτοσυγκράτη-
σης.

ΝΟΡΑ: Νομίζω του έκανα καλό, ξέρεις. Όχι κακό.

ΕΝΤΑ: Όπως το βλέπει καθένας.

ΝΟΡΑ: Και εάν με είχε ακούσει, τότε στην αρχή, και είχε απο-
μακρυνθεί, έγκαιρα, θα γλίτωνε απ’ όλους τους κατοπινούς 
εξευτελισμούς.

ΕΝΤΑ: Είμαι κατά των συμβουλών. Θέση μου.

ΝΟΡΑ: Νομίζεις πως έχω ευθύνες;

ΕΝΤΑ: Κι εγώ έχω ευθύνες. Και όλοι μας.



31 

Α Ε ρ Α Σ

ΝΟΡΑ: Μου ρίχνεις φταίξιμο για κάτι; Πες το μου καθαρά, το 
απαιτώ.

ΕΝΤΑ: Τι σημασία έχει η γνώμη μου;

ΝΟΡΑ: Καμιά. Αλλά, θέλω να την ακούσω.

ΕΝΤΑ: Τι σ’ έχει πιάσει; Παράτα με.

ΝΟΡΑ: Λοιπόν, σε ακούω.

ΕΝΤΑ: Να με αφήσεις ήσυχη.

ΝΟΡΑ: Πες τα, λοιπόν, πες τα όλα.

ΕΝΤΑ: Είναι κουφή.

ΝΟΡΑ: Σε τι έχω φταίξει. Σ’ ακούω.

ΕΝΤΑ: Θα πρέπει κάποτε να παραδεχτείς κι εσύ ορισμένα 
πράγματα.

ΝΟΡΑ: Ακούω.

ΕΝΤΑ: Φέρθηκες βάναυσα.

ΝΟΡΑ: Βάναυσα!

ΕΝΤΑ: Και ακόμα πιο βάναυσα όταν πληροφορήθηκες για το 
τέλος της σχέσης. Εκείνη την ώρα, που ήταν τόσο ευάλωτος, 
στο όριο να καταρρεύσει, να διαλυθεί, εσύ του έδωσες μια να 
πάει ακόμα πιο κάτω.

ΝΟΡΑ: Τι λες;

ΕΝΤΑ: Βεβαίως. Ήμουν μπροστά. Τα μάτια σου πετούσαν 
φωτιές. Άγρια χαρά! Φανταζόσουν πως, επειδή είχαν χωρί-
σει, είχες το ελεύθερο να βρίζεις πια το ζωγράφο ανενόχλητη. 
Ούτε θα θυμάσαι σίγουρα τα λόγια που ξεστόμισες.



32

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Όχι, δε θυμάμαι. Είν’ αλήθεια.

ΕΝΤΑ: Δεν σου πέρναγε καν από το μυαλό πως το να κακο-
λογείς τον άνθρωπο που εκείνος ακόμα λάτρευε, γιατί τον 
λάτρευε, ήταν ό,τι χειρότερο για τον μικρό μας. Του έκανες 
κακό. Βαθιά μες στην ψυχή του. Βαθιά.

ΝΟΡΑ: Κατηγόρα με όσο θες γλυκειά μου. Δε με νοιάζει.

ΕΝΤΑ: Ήθελε να χαθεί από προσώπου γης. Και αυτό έκανε.

ΝΟΡΑ: Εξαιτίας μου-

ΕΝΤΑ: (Διακόπτει.) Ναι.

ΝΟΡΑ: Εξαιτίας μου, θέλεις να πεις-

ΕΝΤΑ: (Διακόπτει.) Ναι, ναι.

ΝΟΡΑ: Δηλαδή, εξαιτίας μου, θέλεις να πεις, αποφάσισε ν’ ανε-
βεί στο μοναστήρι.

ΕΝΤΑ: Ναι. Ναι. Ναι. Ναι.

ΝΟΡΑ: Η γνώμη σου δεν έχει καμία αξία για μένα, γι’ αυτό και 
δεν σου κρατάω κακία.

(Παύση.)

ΕΝΤΑ: Ακούς πώς φυσάει;

ΝΟΡΑ: Έχει ο αέρας σήμερα μια άγρια χαρά.

ΕΝΤΑ: Χα!

ΝΟΡΑ: Στο κάτω κάτω...

ΕΝΤΑ: Μην το πεις.

ΝΟΡΑ: Πού ξέρεις τι θα πω;



33 

Α Ε ρ Α Σ

ΕΝΤΑ: Ξέρω.

ΝΟΡΑ: Δεν μπορεί να ξέρεις.

ΕΝΤΑ: Ξέρω πολύ καλά τι θες να πεις. Αν το πεις θα θυμώσω.

ΝΟΡΑ: Εντάξει, δεν το λέω. Αλλά άμα το κατάλαβες, όπως 
λες, δεν έχει σημασία αν θα το πω ή όχι, είναι το ίδιο σα να 
το έχω πει.

ΕΝΤΑ: Όχι, δεν είναι το ίδιο. Με τις λέξεις είναι αλλιώς.

ΝΟΡΑ: Ναι, οι λέξεις, είναι αλήθεια, έχουν δική τους δύναμη.

ΕΝΤΑ: Χαίρομαι που συμφωνείς.

ΝΟΡΑ: Είναι κάτι που το σκέφτομαι συχνά. Ακόμα και οι ευχές 
σου πιάνουν καλύτερα άμα τις λες δυνατά, με λέξεις.

ΕΝΤΑ: Και οι κατάρες τότε.

ΝΟΡΑ: Σίγουρα, νομίζω. 

ΕΝΤΑ: Τώρα, για παράδειγμα. Ξέρω τι θέλεις να πεις και δεν 
θυμώνω. Άμα το πεις με λέξεις θα θυμώσω.

ΝΟΡΑ: Καταλαβαίνω. Αλλά, ξέρεις, δε με νοιάζει καθόλου αν 
θυμώσεις. Γιατί, αυτό που θέλω να πω είναι πέρα για πέρα 
σωστό.

ΕΝΤΑ: Καλά λοιπόν.

ΝΟΡΑ: Τι;

ΕΝΤΑ: Εντάξει, πες το. Για να μπορέσω και να σου απαντήσω.

ΝΟΡΑ: Τότε, γιατί με διέκοψες;

ΕΝΤΑ: Με συγχωρείς, λάθος μου. Πες το.



34

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Ε, λοιπόν νομίζω ότι καθόλου δεν έχεις καταλάβει τι 
είχα στο μυαλό μου.

ΕΝΤΑ: Κάνεις λάθος.

ΝΟΡΑ: Ωραία, λοιπόν, τότε απάντησέ μου κατευθείαν.

ΕΝΤΑ: Την ξέρεις την απάντηση.

ΝΟΡΑ: Α ναι, αυτό είναι αλήθεια, γνωρίζω πολύ καλά την βρο-
μοαπάντησή σου.

ΕΝΤΑ: Δε χρειάζεται λοιπόν ν’ ανοίξω το στόμα μου ούτε εγώ. 

(Παύση.)

ΝΟΡΑ: Ας κάνουμε τότε κάτι άλλο.

ΕΝΤΑ: Τι;

ΝΟΡΑ: Ας προσποιηθούμε. Θα κάνεις πως δεν ξέρεις τι θέλω να 
πω, θα το ακούσεις, θα απαντήσεις, κι εγώ θα κάνω πως δεν 
είχα φανταστεί ποτέ την απάντησή σου.

ΕΝΤΑ: Ποιος ο λόγος;

ΝΟΡΑ: Για να ειπωθούν οι λέξεις.

ΕΝΤΑ: Ναι, οι λέξεις πρέπει να αρθρώνονται.

ΝΟΡΑ: Είναι αλλιώς όταν λέγονται τα πράγματα με τις λέξεις.

ΕΝΤΑ: Ναι, ναι. Έχουν τη δική τους δύναμη.

ΝΟΡΑ: Είμαστε σύμφωνες άρα.

ΕΝΤΑ: Ναι, ξεκίνα. Ή, μάλλον, συνέχισε.

ΝΟΡΑ: Πώς είχα αρχίσει;

ΕΝΤΑ: «Στο κάτω κάτω.»



35 

Α Ε ρ Α Σ

ΝΟΡΑ: Α, ναι. Στο κάτω κάτω.

ΕΝΤΑ: Δεν έχω ιδέα τι θέλεις να πεις.

ΝΟΡΑ: Στο κάτω κάτω, της γραφής, αν βγήκε ζημιωμένος κά-
ποιος από το γεγονός ότι είχα τότε πει τη γνώμη μου καθα-
ρά και ξάστερα για εκείνη τη σχέση, αυτή είμαι μόνο εγώ. Κι 
αν κάποιοι άλλοι βγήκανε ωφελημένοι, κερδισμένοι, αυτοί 
είναι μόνο οι εξής δύο: ο μεγάλος μας κι εσύ.

ΕΝΤΑ: Τι εννοείς δηλαδή;

ΝΟΡΑ: Ξέρεις πολύ καλά!

ΕΝΤΑ: Δεν ξέρω τίποτε.

ΝΟΡΑ: Εννοώ ότι αν είχα φερθεί λίγο πιο διπλωματικά, με 
λίγη περισσότερη κατανόηση, συμπάθεια, ανοιχτομυαλιά, θα 
είχα κι εγώ τώρα ένα μερίδιο από τους πίνακες για να διεκ-
δικήσω. Στο παιχνίδι θα ήμασταν τρεις.

ΕΝΤΑ: Μάλιστα.

ΝΟΡΑ: Αλλά ήτανε βέβαια φυσικό. Από τη στιγμή που είχα 
εκφραστεί έτσι, να χάσω κάθε τέτοια προοπτική.

ΕΝΤΑ: Ναι.

ΝΟΡΑ: Άρα, μη με κατηγορείς, θέλω να πω. Η συμπεριφορά 
μου εκείνη σας βγήκε σε καλό. Ο μικρός μας στο γράμμα του 
το έλεγε καθαρά. Δεν ήθελε να πέσουν οι πίνακες στα χέρια 
όσων μισήσαν το ζωγράφο.

ΕΝΤΑ: Δεν του ρίχνεις άδικο, υποθέτω.

ΝΟΡΑ: Για κανένα λόγο και ποτέ δε θα έριχνα άδικο στον πε-
θαμένο μικρό μου αδερφό. Τον λάτρευα και τον λατρεύω. Τι 
έχεις λοιπόν να πεις;



36

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Όλοι μας τον λατρεύαμε.

ΝΟΡΑ: Είπες πως ήθελες να μου απαντήσεις.

ΕΝΤΑ: Κι εσύ είπες πως ξέρεις την βρομοαπάντησή μου.

ΝΟΡΑ: Εγώ; Όχι. Δεν έχω ιδεα.

ΕΝΤΑ: Θέλεις να μιλήσω δηλαδή.

ΝΟΡΑ: Μα βέβαια. Είμαι περίεργη τι μπορεί να έχεις να πεις.

ΕΝΤΑ: Έχω να πω ότι, ίσως, δεν είχες υπολογίσει αυτή την 
εξέλιξη. Ότι, δηλαδή, θα ερχόταν κάποτε η στιγμή να κλη-
ρονομήσουμε εμείς τον μικρό μας αδερφό. Γιατί εάν σου είχε 
περάσει από το μυαλό, θα είχες, πιστεύω, κρατήσει άλλη 
στάση ως προς το θέμα του δεσμού. Θα τον είχες αποδεχτεί. 
Θα άνοιγες την αγκαλιά σου στο ζωγράφο. Αν δηλαδή ήξερες 
πως με την άλλη στάση θα έχανες το μερίδιό σου από τους 
πίνακες.

ΝΟΡΑ: Εάν μ’ ενδιέφερε η γνώμη σου μπορεί και να είχα τώρα 
θυμώσει.

ΕΝΤΑ: (Χασμουριέται.) Τι κούραση.

(Χασμουριούνται κι οι γάτες. Παύση.)

ΝΟΡΑ: Μήπως κοιμόσουν; Δε σε ρώτησα.

ΕΝΤΑ: Μμ;

ΝΟΡΑ: Έφτασα πολύ πρωί. Μήπως κοιμόσουν;

ΕΝΤΑ: Νομίζω με ξύπνησες, ναι. Αλλά, ένα περίεργο πράγμα: 
δε θυμάμαι να με ξύπνησε το κουδούνι. Το μόνο που θυμάμαι 
είναι ότι έψαχνα το κλειδί για να ξεκλειδώσω.



37 

Α Ε ρ Α Σ

ΝΟΡΑ: Καμιά φορά, όταν κοιμόμαστε βαθιά, συμβαίνει. Ση-
κωνόμαστε, δρούμε σαν ξυπνητοί αλλά στην πραγματικότη-
τα είμαστε κοιμισμένοι ακόμα.

ΕΝΤΑ: Το παθαίνεις κι εσύ λοιπόν!

ΝΟΡΑ: Ναι. Αρκετά συχνά.

ΕΝΤΑ: Κι εγώ, αλλά ποτέ δεν τολμούσα να το πω.

ΝΟΡΑ: Μη νομίζεις πως συμβαίνει σε όλους.

ΕΝΤΑ: Το ξέρω. Το αντίθετο.

ΝΟΡΑ: Νομίζεις πως είναι σύμτωση;

ΕΝΤΑ: Που παθαίνουμε κι οι δυο το ίδιο;

ΝΟΡΑ: Δεν μπορεί να είναι σύμπτωση.

ΕΝΤΑ: Αποκλείεται. Είναι, φαίνεται, οικογενειακό μας.

ΝΟΡΑ: Μια απόδειξη ότι μας δένει κοινό αίμα.

ΕΝΤΑ: Ακούγεται συγκινητικό όπως το λες.

ΝΟΡΑ: Είναι. Πολύ συγκινητικό. 

(Σηκώνονται και φιλιούνται ξανά.)

ΕΝΤΑ: Σου έχει συμβεί και πρόσφατα;

ΝΟΡΑ: Πριν μερικούς μήνες. Ήταν πολύ πρωί, βρέθηκα στην 
κουζίνα. Καθισμένη στο τραπέζι και μπροστά μου ένας δί-
σκος με τέσσερα πιατάκια με γλυκό βύσσινο και τέσσερα πο-
τήρια νερό. Θυμάμαι που είπα: Μα ποιος κάνει τέτοια φασα-
ρία πρωί πρωί; Γιατί, πράγματι, ακουγόταν από δίπλα πολύ 
τρομερός θόρυβος. Σφυριές. Μετά κατάλαβα πως οι σφυριές 
με είχανε ξυπνήσει από ώρα, είχα σηκωθεί, ντυθεί και είχα 



38

β α γ γ έ λ η ς  χ α τ ζ η γ ι α ν ν ί δ η ς

σερβίρει τα γλυκά και τα νερά. Θυμήθηκα πως είχα σκοπό 
να κεράσω τους εργάτες που δουλεύαν δίπλα. Δηλαδή στον 
ύπνο μου το είχα σκεφτεί.

ΕΝΤΑ: Τι όμορφη ιστορία!

ΝΟΡΑ: Δεν είναι;

ΕΝΤΑ: Πολύ!

ΝΟΡΑ: Παράξενο να μην έχουμε μιλήσει ποτέ γι’ αυτό.

ΕΝΤΑ: Ώστε, είναι οικογενειακό μας!

ΝΟΡΑ: Λες να το έχει και ο μεγάλος μας;

ΕΝΤΑ: Ιδέα δεν έχω και ούτε με ενδιαφέρει.

ΝΟΡΑ: Είμαι πολύ περίεργη.

ΕΝΤΑ: Θα μπορούσε να πει κανείς, δηλαδή, πως είμαστε...
υπνοβάτισσες;

ΝΟΡΑ: Ναι, κατά κάποιον τρόπο. Είμαστε.

ΕΝΤΑ: Ίσως να ήταν και η μητέρα. Αχ, θυμήθηκα τώρα πάλι  
πως πέθανε. Έπρεπε να με ειδοποιήσετε.

ΝΟΡΑ: Θα ερχόσουν;

ΕΝΤΑ: Μπα.

ΝΟΡΑ: Καμιά φορά, αναρωτιέμαι αν κάτι το ζω αληθινά, αν 
συμβαίνει στην πραγματικότητα ή μήπως το βλέπω στον 
ύπνο μου.

ΕΝΤΑ: Κι εγώ, κι εγώ! Το ίδιο ακριβώς.

ΝΟΡΑ: Σε τρομάζει;

ΕΝΤΑ: Όχι. Εσένα;



39 

Α Ε ρ Α Σ

ΝΟΡΑ: Όχι, ποτέ.

ΕΝΤΑ: Μπορώ να σου πω, μου αρέσει.

ΝΟΡΑ: Τι παράξενο! Έτσι νιώθω κι εγώ.

ΕΝΤΑ: Δεν ξέρεις πόσο χαίρομαι.

ΝΟΡΑ: Δε θα το φανταζόμουνα ποτέ.

ΕΝΤΑ: Λες να το είχε και ο μικρός μας;

ΝΟΡΑ: Δε θα το μάθουμε ποτέ.

ΕΝΤΑ: Σα να ζεις, κάπως, σε μια δεύτερη ζωή.

ΝΟΡΑ: Ωραία το είπες.

ΕΝΤΑ: Δεν είναι έτσι κάπως;

ΝΟΡΑ: Το είπες πολύ ωραία.

ΕΝΤΑ: Ευχαριστώ. 

ΝΟΡΑ: Θέλω να ρωτήσω και τον μεγάλο μας. 

(Η ΕΝΤΑ μορφάζει.)

ΝΟΡΑ: Από πότε έχετε να μιλήσετε;

ΕΝΤΑ: Θυμάμαι; Καιρός πολύς.

ΝΟΡΑ: Μα δε χρειάζεται, την ώρα αυτή, να είστε μια γροθιά; 
Απέναντι στη μονή, εννοώ.

ΕΝΤΑ: Οι δικηγόροι μας είναι σε συνεννόηση.

ΝΟΡΑ: Πολύ δυσάρεστη κατάσταση.

ΕΝΤΑ: Είναι κακός. Πιστεύω, είναι ο πιο σατανικός άνθρωπος 
που συνάντησα ποτέ.



40

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Βαριές κουβέντες.

ΕΝΤΑ: Το πιστεύω. Κι η τωρινή ιστορία με τους πίνακες είναι 
άλλη μία απόδειξη. Η πιο τρανή, αλλά όχι κι η μόνη.

ΝΟΡΑ: Κάνοντας αυτό το ταξίδι, δε σου κρύβω, είχα στο νου 
μου μήπως θα ήταν δυνατό να μονοιάσουμε όλοι επιτέλους.

ΕΝΤΑ: Τι ιδέα!

ΝΟΡΑ: Πριν λίγο πέθανε η μητέρα μας. Και λίγο πιο πριν πέ-
θανε ο μικρός μας.

ΕΝΤΑ: Και λοιπόν;

ΝΟΡΑ: Μόνο ο θάνατος φέρνει τον οριστικό χωρισμό.

ΕΝΤΑ: Διαφωνώ εντελώς. Ο θάνατος μάς φέρνει καμιά φορά 
πιο κοντά. Με τον πεθαμένο. Ήδη νιώθω πως τα αισθήματά 
μου για τη μητέρα είναι πολύ πιο ζεστά από πρωτύτερα.

ΝΟΡΑ: Δεν είναι καλύτερα να λύνουμε τις διαφορές μας εν ζωή;

ΕΝΤΑ: Αγνοώ.

ΝΟΡΑ: Να απλώνουμε ένα χέρι στον άλλο;

ΕΝΤΑ: Τι παροξυσμός χριστιανικότητας ξαφνικά! Δε σε ανα-
γνωρίζω. Αλλά υπάρχει και κάτι άλλο που με παραξενεύει. 
Προς τι όλη αυτή η πρεμούρα να με επισκεφτείς.

ΝΟΡΑ: Ξεχνάς πως είχα μια πολύ θλιβερή είδηση να σου με-
ταφέρω.

ΕΝΤΑ: Στο τηλεγράφημά σου έλεγες «έχουμε τόσα να πούμε».

ΝΟΡΑ: Ναι, γιατί σε παραξενεύει;

ΕΝΤΑ: Δεν έλεγες «έχω να σου πω κάτι δυσάρεστο».



41 

Α Ε ρ Α Σ

ΝΟΡΑ: Μια τυχαία φράση.

ΕΝΤΑ: Θα μπορούσες να μου τηλεγραφήσεις την είδηση του 
θανάτου. Έστω και κατόπιν εορτής. Κηδείας, θέλω να πω.

ΝΟΡΑ: Προτίμησα να-

ΕΝΤΑ: (Διακόπτει.) Με τη μητέρα δεν είχα καμία επαφή εδώ 
και δεκαετίες, οι σχέσεις μας ήταν κλονισμένες και επιπλέον 
ήταν υπερβολικά μεγάλη. Κληρονομικά ζητήματα δεν υπάρ-
χουν. Δεν μπορώ να πιστέψω πως έκανες ένα τόσο μακρινό 
ταξίδι για να μου μεταφέρεις απλά και μόνο ότι μας άφησε 
χρόνους. Εσύ θα το πίστευες;

ΝΟΡΑ: Είχα την ανάγκη να σε δω. Αυτό εννοούσα λέγοντας 
«έχουμε τόσα να πούμε».

ΕΝΤΑ: Δεν μ’ έχεις μαθημένη σε τέτοια.

ΝΟΡΑ: Ίσως και να θέλω να αλλάξουν πια τα πράγματα. Δη-
λαδή μεταξύ μας. Ένας θάνατος σε κάνει να βλέπεις τη ζωή 
με άλλα μάτια. Τη σχέση σου με τους κοντινούς σου ανθρώ-
πους.

ΕΝΤΑ: Μα δεν είμαι κοντινός σου άνθρωπος. Ευτυχώς ή δυ-
στυχώς.

ΝΟΡΑ: Αν με ρωτάς, δυστυχώς.

ΕΝΤΑ: Δε λέω πως τα λόγια σου δε μου δίνουν χαρά, απλώς 
να...

ΝΟΡΑ: Είμαστε αδερφές. Ίδιο αίμα.

ΕΝΤΑ: ... είναι μεγάλη έκπληξη για μένα.

ΝΟΡΑ: Μόλις πριν λίγο ανακαλύψαμε, για άλλη μια φορά, 
πόσο όμοιες είμαστε.



42

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Έχουνε γίνει πολλά.

ΝΟΡΑ: Δε λέω ν’ αγαπηθούμε, ίσως είναι αργά για κάτι τέ-
τοιο. Λέω να φιλιώσουμε.

ΕΝΤΑ: Κάτι έχεις στο νου σου που δεν μπορώ ακόμα να μα-
ντέψω.

ΝΟΡΑ: Μίλησες και για ένα άλλο δυσάρεστο.

ΕΝΤΑ: Αλλάζεις κουβέντα.

ΝΟΡΑ: Καθόλου. Έχουμε όλο το χρόνο να τα συζητήσουμε. 
Θέλω απλώς να ξεμπερδεύουμε πρώτα με τα στενάχωρα.

ΕΝΤΑ: Λες πως θέλεις να φιλιώσουμε όταν μου έχεις πει εκατό 
φορές ως τώρα ότι η γνώμη μου δε σ’ ενδιαφέρει, ότι δεν έχει 
καμιά αξία ή σημασία.

ΝΟΡΑ: Δεν μ’ ενδιαφέρει η γνώμη σου, ναι σωστά, όταν είναι 
απαίσια για μένα. Βλέπεις, προσπαθώ διαρκώς να παραβλέ-
πω τα δυσάρεστα.

ΕΝΤΑ: Έχεις μια αξιοθαύμαστη ικανότητα να τα μπουρδου-
κλώνεις όλα καταπώς σε βολεύει.

ΝΟΡΑ: Ευχαριστώ. Παρομοίως.

ΕΝΤΑ: Δε σε φτάνω.

ΝΟΡΑ: Θα μου πεις καμιά φορά ποιο είναι το άλλο δυσάρεστο;

ΕΝΤΑ: Εάν κι εσύ μου υποσχεθείς πως θα μιλήσεις ανοιχτά για 
όσα έχεις στο μυαλό σου. Είμαι σίγουρη ότι κάτι τρέχει για 
να έρθεις εδώ.

ΝΟΡΑ: Θεέ μου, καχυποψία!



43 

Α Ε ρ Α Σ

ΕΝΤΑ: Λοιπόν, το άλλο δυσάρεστο.  

ΝΟΡΑ: Είμαι όλη αυτιά. 

ΕΝΤΑ: Θυμάσαι μήπως καθόλου την κρεβατοκάμαρά μου;

ΝΟΡΑ: Πολύ λίγο.

ΕΝΤΑ: Τι θυμάσαι;

ΝΟΡΑ: Ένα κρεβάτι.

ΕΝΤΑ: Ωραία. Τί άλλο;

ΝΟΡΑ: Κομοδίνο;

ΕΝΤΑ: Δεν έχω κομοδίνα.

ΝΟΡΑ: Αχ, μη με παιδεύεις, δε θυμάμαι τίποτε άλλο.

ΕΝΤΑ: Δε μιλάω για έπιπλα.

ΝΟΡΑ: Τέσσερις τοίχοι, ένα ταβάνι, μια πόρτα, ένα παράθυρο.

ΕΝΤΑ: Παράθυρο!

ΝΟΡΑ: Ναι, το θυμάμαι το παράθυρο.

ΕΝΤΑ: Ένα μεγάλο παράθυρο.

ΝΟΡΑ: Μεγάλο και με πολύ ωραία θέα. Βλέπει το πέλαγο. Τι; 
Έπεσε κανείς απ’ το παράθυρο;

ΕΝΤΑ: Όχι ακόμα.

ΝΟΡΑ: Τότε, τι;

ΕΝΤΑ: Θα χτίσουν σπίτι λίγο πιο κάτω. Θα μου κόψουν όλη 
τη θέα. Δε θα βλέπω το πέλαγος, τους βράχους, τα κύματα. 
Θα βλέπω τα πισινά ενός ξένου σπιτιού.



44

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Με συγχωρείς, δεν είναι ότι δε συμμερίζομαι τον πόνο 
σου, αλλά φοβήθηκα προς στιγμήν πως θα άκουγα κάτι πολύ 
χειρότερο.

ΕΝΤΑ: Για μένα είναι αβάσταχτο.

ΝΟΡΑ: Είναι σίγουρο;

ΕΝΤΑ: Δυστυχώς. Το έμαθα μόλις προχθές. Οι άνθρωποι αυ-
τοί είναι εχθροί μου.

ΝΟΡΑ: Τους ξέρεις;

ΕΝΤΑ: Όχι. Ξένοι. Αλλά τους μισώ.

ΝΟΡΑ: Δε θα μπορούσαν να έχτιζαν λίγο πιο δεξιά ή λίγο πιο 
αριστερά;

ΕΝΤΑ: Όχι, γιατί κι αυτοί κυνηγάνε την καλύτερη θέα. Είναι 
μοναδική η θέση εκεί, το σημείο.

ΝΟΡΑ: Δεν μπορείς να κάνεις τίποτα.

ΕΝΤΑ: Όχι. Τίποτα.

ΝΟΡΑ: Καταλαβαίνω πώς ένιωσες.

ΕΝΤΑ: Φρίκη.

ΝΟΡΑ: Μπορεί, τουλάχιστον, να σου κόβει λίγο το βοριά, την 
αλμύρα που φέρνει ο αέρας.

ΕΝΤΑ: Ωραία παρηγοριά...

ΝΟΡΑ: Οι συνθήκες αλλάζουν. Τα τοπία αλλάζουν. Συνηθίζει 
κανείς. Εδώ εμείς οι ίδιοι, δε χάνουμε την ομορφιά μας, την 
υγεία μας;



45 

Α Ε ρ Α Σ

ΕΝΤΑ: Ναι, ασχημαίνουμε, γερνάμε, αρρωσταίνουμε, υπάρ-
χουν όμως ορισμένα πράγματα που μας κρατάνε στη ζωή. 
Ορισμένα σταθερά πράγματα. Εγώ από τη θέα στο παράθυ-
ρό μου έπαιρνα κουράγιο να συνεχίσω.

ΝΟΡΑ: Άλλαξε σπίτι.

ΕΝΤΑ: Τι;

ΝΟΡΑ: Πούλησε αυτό και φύγε. Βρες ένα άλλο σπίτι, με ακόμα 
καλύτερη θέα.

ΕΝΤΑ: Δε μου φτάνουν τα χρήματα.

ΝΟΡΑ: Δώσε τους πίνακες.

ΕΝΤΑ: Τους πίνακες! Τόσο αμφίβολο αν θα τους κερδίσω ποτέ.

ΝΟΡΑ: Έχουμε να πούμε πολλά.

ΕΝΤΑ: Ξεκίνα λοιπόν! Η σειρά σου έφτασε.

ΝΟΡΑ: Νιώθω εξοντωμένη, όλο το βράδυ δεν έκλεισα μάτι στο 
πλοίο. Τέτοια θαλασσοταραχή..., ξέρασα τα σωθικά μου.

ΕΝΤΑ: Μα εσύ είπες πως το ταξίδι σου ήταν καλό.

ΝΟΡΑ: Με τέτοιο αέρα;

ΕΝΤΑ: Γιατί μου είπες πως το ταξίδι σου ήταν καλό;

ΝΟΡΑ: Ήταν καλό από την χαρά μου που θα σ’ έβλεπα.

ΕΝΤΑ: Θέλεις να ξεκουραστείς;

ΝΟΡΑ: Αχ, ναι. Σε παρακαλώ, θέλω να κοιμηθώ λίγες ώρες.

ΕΝΤΑ: Θα σου στρώσω το δικό μου κρεβάτι. Θέλεις;  



46

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Αντίκρυ στο μεγάλο παράθυρο. 

ΕΝΤΑ: Όσο εσύ κοιμάσαι εγώ θα μαγειρέψω. Θα πέσει κι η 
νύχτα νωρίς νωρίς.

ΝΟΡΑ: Σκοτεινιάζει τόσο γρήγορα. 

ΕΝΤΑ: Πες μου, σε παρακαλώ, την είδες νεκρή;

ΝΟΡΑ: Δεν είχα δει ποτέ πεθαμένο σε όλη μου τη ζωή.

ΕΝΤΑ: Το ξέρω. Ο άγιος Φόβος. Γι’ αυτό σε ρωτώ. Είδες τη 
μητέρα;

ΝΟΡΑ: Ναι.

ΕΝΤΑ: Το πρόσωπό της, το είδες;

ΝΟΡΑ: Μη με ρωτάς, γιατί με ρωτάς;

ΕΝΤΑ: Το είδες.

ΝΟΡΑ: Ναι.

ΕΝΤΑ: Πες μου.

ΝΟΡΑ: Φορούσε πράσινο φόρεμα μάλλινο. Κάτι μαύρα παπου-
τσάκια. Ήτανε χτενισμένη.

ΕΝΤΑ: Καλά. Με συγχωρείς.

ΝΟΡΑ: Φτάνει.

ΕΝΤΑ: Με συγχωρείς. 

ΝΟΡΑ: Έχεις να ετοιμάσεις και το φαγητό.  

ΕΝΤΑ: Ναι.

ΝΟΡΑ: Θα σε βάλω σε μπελά.



47 

Α Ε ρ Α Σ

ΕΝΤΑ: Καθόλου. Θα μαγειρέψω για την αδερφή μου. Τι χαρά!  
Είσαι η επίσημη καλεσμένη μου σε δείπνο. Τι λες, σ’ αρέσει;

ΝΟΡΑ: Μ’ αρέσει. Πολύ. Έλα να σε φιλήσω.

(Φιλιούνται, ενώ και τα φώτα χαμηλώνουν.)





ΔΕΥΤΕΡΗ ΠΡΑΞΗ





51 

(Απόγευμα, αλλά έχει πια σκοτεινιάσει. Τραπέζι στρωμένο με 
σερβίτσια κι ένα πεντάκερο κηροπήγιο αναμμένο. Οι δυο αδερ-
φές καθισμένες αντικρυστά τελειώνουν το δείπνο τους.)

ΝΟΡΑ: Είχα καιρό να φάω ντοματόσουπα.

ΕΝΤΑ: Εγώ φτιάχνω συχνά.

ΝΟΡΑ: Τόσο γευστική.

ΕΝΤΑ: Έχουμε καλές ντομάτες εδώ.

ΝΟΡΑ: Κοιμήθηκα πολύ βαθιά. Δε με πήρε το μάτι σου να 
υπνοβατώ τίποτα...

ΕΝΤΑ: Όχι, ευτυχώς. Δε θα ’ξερα πώς να σου φερθώ.

ΝΟΡΑ: Θα έπρεπε ίσως να μου πεις να γυρίσω στο κρεβάτι μου.

ΕΝΤΑ: Κάποια στιγμή μου έπεσε ένα κουτάλι. Φοβήθηκα μη 
σε ξυπνήσει.

ΝΟΡΑ: Δεν άκουσα τίποτα.

ΕΝΤΑ: Ευτυχώς.

ΝΟΡΑ: Προτού κατεβώ κάθισα λίγη ώρα στο παράθυρο.

ΕΝΤΑ: Αχ.

ΝΟΡΑ: Πάνω που μούχρωνε. Τα νερά δείχναν γκρίζα.



52

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Υπάρχουν καταστάσεις που δεν μπορείς να λογαριάζεις 
στη συμπόνια των άλλων, πάει τέλειωσε. Είναι τρομερό.

ΝΟΡΑ: Ωραίο τυράκι. Τι καταστάσεις;

ΕΝΤΑ: Πεθαίνει, ας πούμε, η γάτα σου. Ένας εκδότης απορρί-
πτει τα ποιήματά σου. Ξεραίνεται η μεγάλη αμυγδαλιά στον 
κήπο σου. Ένας παλιάνθρωπος χτίζει και σου κρύβει τη θέα.

ΝΟΡΑ: Ναι.

ΕΝΤΑ: Σχεδόν ντρέπεσαι να δείξεις τον πόνο σου. Φοβάσαι μη 
σε κοροϊδέψουν. Κι ας πενθείς. 

ΝΟΡΑ: Ναι.

ΕΝΤΑ: Εγώ πενθώ για τη θέα που θα χάσω. Περισσότερο απ’ 
ό,τι για τη μάνα που έχασα.

ΝΟΡΑ: Δύσκολα θα το καταλάβαινε ένας άλλος.

ΕΝΤΑ: Εσύ;

ΝΟΡΑ: Άλλο εγώ. Εγώ ναι.

ΕΝΤΑ: Ωραία, τότε.

ΝΟΡΑ: Εγώ φυσικά. Τι τυράκι είναι αυτό;

ΕΝΤΑ: Ντόπιο.

ΝΟΡΑ: (Υψώνει το ποτήρι της.) Στην υγειά σου.

ΕΝΤΑ: Στη δική σου.

ΝΟΡΑ: «Είθε όλες οι χαρές σου σαν τα κύματα μεγάλες, και οι 
λύπες σου να είναι σαν πιτσίλες, λίγες στάλες.»

ΕΝΤΑ: Είθε!

(Πίνουν.)



53 

Α Ε ρ Α Σ

ΝΟΡΑ: Αχ, τι καλό.

ΕΝΤΑ: Ντόπιο.

ΝΟΡΑ: Σου ζεσταίνει την καρδιά.

ΕΝΤΑ: Ξεκουράστηκες αρκετά;

ΝΟΡΑ: Κοιμήθηκα πάρα πολύ ωραία.

ΕΝΤΑ: Είναι και η ποιότητα του αέρα, ξέρεις, η ατμόσφαιρα. 
Βοηθάει.

ΝΟΡΑ: Μπορεί. 

ΕΝΤΑ: Πάρε λίγο κρέας ακόμα.

ΝΟΡΑ: Λατρεύω το κρύο χοιρινό με μουστάρδα.

ΕΝΤΑ: Πάρε.

ΝΟΡΑ: Αλλά αυτό είναι κομματάκι σκληρό.

ΕΝΤΑ: Τ’ αφήνουν λίγο ασίτευτα τα κρέατα εδώ.

ΝΟΡΑ: Εσένα σου αρέσουν αυτοί οι πίνακες;

ΕΝΤΑ: Τι ερώτηση! Φυσικά μου αρέσουνε.

ΝΟΡΑ: Εννοώ, εάν δεν ήξερες την αξία τους, θα σου κάναν κά-
ποια εντύπωση;

ΕΝΤΑ: Θα τους πρόσεχα, ναι, πιστεύω.

ΝΟΡΑ: Θα τους κρέμαγες ποτέ στο σπίτι σου, εδώ στον τοίχο 
αυτόν, ας πούμε.

ΕΝΤΑ: Θα προτιμούσα, βέβαια, να τους πουλήσω.

ΝΟΡΑ: Αν δεν ενδιαφερόταν κανείς να τους αγοράσει; Αν δεν 
είχανε καμία αξία.



54

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Για μένα θα είχαν αξία, αφού θα ήταν από τον μικρό 
μας.

ΝΟΡΑ: Γιατί δεν μου απαντάς σ’ αυτό που σε ρωτάω; Αν δεν 
είχαν καμία αξία, ούτε για αγοραπωλησίες ούτε και συναι-
σθηματική. Θα ήθελες να τους βλέπεις στον τοίχο σου κάθε 
μέρα;

ΕΝΤΑ: Δε πολυσυμπαθώ τους πίνακες εγώ, τα κάδρα. Δε θ’ 
αγόραζα ποτέ. Βλέπεις να έχω τίποτα κρεμασμένο; Μόνο το 
παιδικό μου κέντημα.

ΝΟΡΑ: Βρε παιδί μου, πιστεύεις ότι δικαίως θεωρείται τόσο 
σπουδαίος ζωγράφος;

ΕΝΤΑ: Και πού να ξέρω; Δεν είμαι κριτικός τέχνης εγώ.

ΝΟΡΑ: Τη γνώμη σου ζητάω.

ΕΝΤΑ: Αυτοί που ξέρουν λένε πως είναι μεγάλος καλλιτέχνης. 
Η δική μου γνώμη περισσεύει.

(Παύση.)

ΕΝΤΑ: Εντάξει, δεν λέω πως ξετρελαίνομαι. Μοιάζουν σα 
λίγο προχειροφτιαγμένοι.

ΝΟΡΑ: Σα μουτζούρες.

ΕΝΤΑ: Μουτζούρες χρωματιστές. Κάποιοι μπορεί να βρίσκουν 
απόλαυση κοιτάζοντάς τες. Είναι τόσο προσωπικά αυτά τα 
πράγματα, με τι χαιρόμαστε, με τι στεναχωριόμαστε. Τα 
’παμε.

ΝΟΡΑ: Ναι. Σκέφτομαι απλώς ότι αν, αν, αυτός ο ζωγράφος 
είναι μια μεγάλη φούσκα, θα πρέπει κανείς να κινηθεί γρήγο-
ρα. Μπορεί σε λίγα χρόνια τα τελάρα αυτά να μην αξίζουν 
φράγκο.



55 

Α Ε ρ Α Σ

ΕΝΤΑ: Δεν το είχα σκεφτεί. Αλλά και τι μπορώ να κάνω;

ΝΟΡΑ: Λίγα εξαρτώνται από σας.

ΕΝΤΑ: Ακριβώς.

(Παύση.)

ΝΟΡΑ: Ε, λοιπόν σωστά μάντεψες πως υπήρχε και κάτι άλλο 
να σου πω, πέρα απ’ το θάνατο της μητέρας.

ΕΝΤΑ: Είμαι καλή στις μαντεψιές.

ΝΟΡΑ: Πάντα. Αλλά αυτό αποκλείεται να το μαντέψεις ποτέ.

ΕΝΤΑ: Ποιο; Επιτέλους!

ΝΟΡΑ: Μπορούμε να ανακεφαλαιώσουμε λοιπόν πώς έχει μέ-
χρι τώρα η υπόθεση με τους πίνακες;

ΕΝΤΑ: Ώστε έχει να κάνει μ’ αυτό.  

ΝΟΡΑ: Ναι, απολύτως. Έχουμε λοιπόν και λέμε. Ο μικρός μας 
σου είχε στείλει ένα γράμμα από το μοναστήρι όπου σου εκ-
μυστηρευόταν πόσο δυστυχισμένος ήταν μετά την απομά-
κρυνση από το ζωγράφο. Σωστά;

ΕΝΤΑ: Ναι, στις αρχές ακόμα.

ΝΟΡΑ: Στις αρχές του εγκλεισμού του.

ΕΝΤΑ: Ακριβώς. Αλλά και πόσο πικραμένος ένιωθε από τον 
περίγυρο, τους περισσότερους από τους δικούς του ανθρώ-
πους. Ο νοών νοείτω.

ΝΟΡΑ: Βασικά εννοούσε εμένα, να υποθέσουμε.

ΕΝΤΑ: Ασφαλώς.

ΝΟΡΑ: Παρόλο που δεν με κατονόμαζε κιόλα.



56

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Ο νοών.

ΝΟΡΑ: Πολύ καλά. Και μετά συνέχιζε, έλεγε πόσο παρεξηγη-
μένο πρόσωπο ήταν ο αγαπημένος του, πόσο ανώτερος σ’ 
όλα. Και στην ψυχή και στην τέχνη του.

ΕΝΤΑ: Μου κάνει εντύπωση πώς θυμάσαι τόσες λεπτομέρειες.

ΝΟΡΑ: Παρά την τρύπια μνήμη μου ε; Αφού λοιπόν έπλεκε το 
εγκώμιο του καλλιτέχνη-

ΕΝΤΑ: Χωρίς την παραμικρή πικρία, δε, για το γεγονός πως 
τον είχε εγκαταλείψει.

ΝΟΡΑ: Σωστά, χωρίς την παραμικρότερη πικρία, έλεγε πιο 
κάτω τι μεγάλη παρηγοριά ήταν για κείνον να έχει αυτά τα 
τρία έργα του.

ΕΝΤΑ: «Σαν ένα χάδι από το χέρι του.»

ΝΟΡΑ: Και δήλωνε πιο κάτω πως τίποτα δε θα τον δυσαρε-
στούσε περισσότερο από το να πέσουν μια μέρα τα έργα αυτά 
στα χέρια ανθρώπων που είχαν εκφραστεί άσχημα, περιφρο-
νητικά, για τον μεγάλο δάσκαλο. Εννοώντας ίσως και πάλι 
εμένα.

ΕΝΤΑ: Ασφαλώς.

ΝΟΡΑ: Και μετά;

ΕΝΤΑ: Μετά έλεγε πως θα χαιρόταν, πάντως, να έμεναν οι 
πίνακες στην οικογένεια.

ΝΟΡΑ: Το γράμμα... το έχεις εσύ.

ΕΝΤΑ: Φυσικά. Είναι ο μόνος «άσσος» μου, που λένε.

ΝΟΡΑ: Δεν είναι ακριβώς διαθήκη βέβαια.



57 

Α Ε ρ Α Σ

ΕΝΤΑ: Είναι μια ελεύθερη δήλωση της επιθυμίας του. Αν ζούσε 
ο μοναχός Νείλος, που είχε τον μικρό μας σαν παιδί του, θα 
μας τους έδινε αμέσως τους πίνακες.

ΝΟΡΑ: Σε σένα και στον μεγάλο μας. Που δεν είχατε εκφρα-
στεί «περιφρονητικά».

ΕΝΤΑ: Ναι, τα είπαμε αυτά.

ΝΟΡΑ: Η σύγκρουση, όμως, μεταξύ σας στάθηκε η αιτία που 
καθυστερήσατε να κινηθείτε και να απαιτήσετε τους πίνακες 
αμέσως μόλις ο μικρός μας..., μόλις μας άφησε.

ΕΝΤΑ: Είναι ο πιο σατανικός άνθρωπος που γνώρισα ποτέ.

ΝΟΡΑ: Ισχυρίζεται πως θα έπρεπε να πάρει όλα τα έργα αυτός 
γιατί είχε υπογράψει ως εγγυητής στο δάνειο που πήρες και 
στο τέλος τον φέσωσες.

ΕΝΤΑ: Εσύ όμως ξέρεις καλά πως τα χρήματα που αναγκά-
στηκε να πληρώσει για λογαριασμό μου είναι ελάχιστα 
μπροστά σε όσα θα μπορούσα να διεκδικήσω αν αποφάσιζα 
να χτυπήσω τη διαθήκη του αχαρακτήριστου πατέρα μας και 
αξίωνα τη νόμιμη μοίρα μου.

ΝΟΡΑ: Ναι, ναι, ναι, οι γνωστές παλιές ιστορίες.

ΕΝΤΑ: Στις οποίες ποτέ δε θέλησες να πάρεις θέση.

ΝΟΡΑ: Τουλάχιστον, φανερά.

ΕΝΤΑ: Αυτό σημαίνει παίρνω θέση. Την παίρνω φανερά. Στα 
κρυφά δεν μετράει. 

ΝΟΡΑ: Παίρνω τώρα λοιπόν. Είμαι μαζί σου. Το δίκιο είναι με 
το μέρος σου. Όλο το δίκιο.

ΕΝΤΑ: Μένω άναυδη.



58

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Ικανοποιημένη;

ΕΝΤΑ: Σου πήρε κάμποσο καιρό. Αλλά ναι, βέβαια. Ικανοποι-
ημένη.

ΝΟΡΑ: Άρα, λοιπόν, σε μια πρώτη φάση, σε μια πρώτη δίκη, 
ζητάτε τους τρεις πίνακες από τη μονή. Τους δύο τέλος πά-
ντων. Σε μια δεύτερη γίνεται το ξεκαθάρισμα μεταξύ σας.

ΕΝΤΑ: Πόσο τα σιχαίνομαι όλα αυτά.

ΝΟΡΑ: Μπορεί, δηλαδή, να βρεθείς στο τέλος με έναν ή με δύο 
ή με τρεις πίνακες. Ή και με κανέναν.

ΕΝΤΑ: Ενδεχομένως.

ΝΟΡΑ: Βάλε μου λίγο κρασί.

(Η ΕΝΤΑ τής γεμίζει το ποτήρι, στραγγίζει τις τελευταίες στα-
γόνες του μπουκαλιού.)

ΕΝΤΑ: Όλες οι επιτυχίες δικές σου. 

ΝΟΡΑ: Το θεωρείς καθόλου άδικο; Ότι ο λατρεμένος μας μι-
κρός θέλησε να με αποκλείσει από οποιοδήποτε όφελος απ’ 
την περιουσία αυτή;

ΕΝΤΑ: Το έχω σκεφτεί.

ΝΟΡΑ: Α, ναι; 

ΕΝΤΑ: Όταν έγραφε το γράμμα εκείνο δεν το θεωρούσε σίγου-
ρα και πολύ πιθανό ότι θα πέθαινε πρώτος, στο κάτω κάτω 
ήταν ο μικρότερος. Περισσότερο, πιστεύω, ήθελε να εκφράσει 
τη στεναχώρια του. Την αγανάκτησή του. Μη ξεχνάς, ήταν 
ακόμα πολύ φρέσκα όλα.



59 

Α Ε ρ Α Σ

ΝΟΡΑ: Αλλά, όταν τελικά αυτή η απίθανη πιθανότητα έγι-
νε πραγματική, όταν πέθανε κι εμείς βρεθήκαμε κληρονόμοι 
του, κάθε λέξη στο γράμμα εκείνο απόχτησε καθοριστική ση-
μασία.

ΕΝΤΑ: Μαντεύω πού θέλεις να καταλήξεις.

ΝΟΡΑ: Για να δούμε πόσο καλή είσαι στις μαντεψιές .

ΕΝΤΑ: Προτείνεις να παραβλέψουμε τις δυο σειρούλες στο 
γράμμα. Αυτές όπου δήλωνε σε ποιανού τα χέρια δεν ήθελε 
να πέσουν οι πίνακες.

ΝΟΡΑ: Τι θα έλεγες εσύ; Πώς θα σου φαινόταν; Μια τέτοια 
πρόταση.

ΕΝΤΑ: Κοίταξε. (Παύση.) Κοίταξε.

ΝΟΡΑ: Ναι;

ΕΝΤΑ: Άκουσε. (Παύση.) Μη νομίζεις πως δεν το έχω σκεφτεί 
από μόνη μου πως ίσως, στη συγκεκριμένη περίσταση, να 
είσαι πράγματι αδικημένη. Μπορεί κι ο ίδιος αργότερα, δεν 
ξέρω, να άλλαζε τη γνώμη του. Μετά από μερικά χρόνια. 
Τα έχω σκεφτεί όλα αυτά.

ΝΟΡΑ: Αλλά;

ΕΝΤΑ: Αλλά, δεν παύει, όπως και να το κάνουμε, αυτή να εί-
ναι η μόνη εκφρασμένη επιθυμία του, η μόνη που μας άφησε.

ΝΟΡΑ: Και οφείλουμε να τη σεβαστούμε.

ΕΝΤΑ: Νομίζω, ναι.

ΝΟΡΑ: Δεν είσαι σίγουρη;

ΕΝΤΑ: Είμαι σίγουρη. Συγγνώμη.



60

β α γ γ έ λ η ς  χ α τ ζ η γ ι α ν ν ί δ η ς

(Δυνατός ήχος αέρα.)

ΝΟΡΑ: Η επιθυμία ενός νεκρού είναι ιερή.

ΕΝΤΑ: Στη δική μου αντίληψη, ναι. Τι αέρας!

ΝΟΡΑ: Λες νά μας στέλνει σήμα...

ΕΝΤΑ: Όταν ζεις μόνη είναι πιο εύκολο.

ΝΟΡΑ: Ποιο;

ΕΝΤΑ: Να δέχεσαι τέτοιες επισκέψεις.

ΝΟΡΑ: Θυμάσαι τότε...

ΕΝΤΑ: Ναι. Που είχαμε προσπαθήσει.

ΝΟΡΑ: Ναι. Πιστεύεις ότι είχε γίνει;

ΕΝΤΑ: Το χαρτόνι με τα γράμματα το έχω ακόμα σε μια 
ντουλάπα.

ΝΟΡΑ: Είχε έρθει, πιστεύεις;

ΕΝΤΑ: Το πιατάκι πάντως κινήθηκε.

ΝΟΡΑ: Έγραψε λέξεις, όχι απλώς κινήθηκε.

ΕΝΤΑ: Ποτέ δεν μπορείς να ξέρεις αν...

ΝΟΡΑ: Αν το κινεί κάποιος άλλος ε;

ΕΝΤΑ: Απ’ τη στιγμή που έχουν όλοι τα δάχτυλα ακουμπι-
σμένα στο πιατάκι.

ΝΟΡΑ: Ήταν κι αυτές οι ξαδέρφες εκείνο το βράδυ.

ΕΝΤΑ: Τι μας είχε απαντήσει, θυμάσαι;

ΝΟΡΑ: Τα τετριμμένα. Είναι πολύ όμορφα εδώ, γαλήνια, να 
με θυμάστε, σας αγαπώ.



61 

Α Ε ρ Α Σ

ΕΝΤΑ: Πιστεύεις ότι μπορεί να ’χε έρθει;

ΝΟΡΑ: Όχι. Εσύ;

ΕΝΤΑ: Δεν ξέρω.

ΝΟΡΑ: Δεν το αποκλείεις, δηλαδή.

ΕΝΤΑ: Είμαι και λίγο εύπιστη εγώ.

ΝΟΡΑ: Α, μπα;

ΕΝΤΑ: Ε, ναι.

ΝΟΡΑ: Κόβω το κεφάλι μου πως αυτό δεν ήταν το πνεύμα 
του μικρού μας. Ή οποιδήποτε άλλο πνεύμα. Δεν πιστεύω 
σ’ αυτά.

ΕΝΤΑ: Αν θυμάμαι καλά, δική σου ιδέα ήταν να κάνουμε τρα-
πεζάκι.

ΝΟΡΑ: Μ’ αρέσει η κατανυκτική ατμόσφαιρα, γι’ αυτό. Όμως, 
δεν παραδέχομαι ότι δουλεύει στ’ αλήθεια.

ΕΝΤΑ: Εγώ, πάντως, το πιστεύω ότι καμιά φορά οι νεκροί μάς 
επισκέπτονται. Και με δίχως τραπεζάκι.

(Ξανά ήχος αέρα που λυσσομανά. Μια από τις γάτες βγάζει 
μικρό ουρλιαχτό. Οι αδερφές κοιτάζονται.)

ΕΝΤΑ: Χα!

ΝΟΡΑ: Σου αρέσει που ζεις μονάχη; 

ΕΝΤΑ: Έχει και τα καλά του. Δίνεις σημασία σε πράγματα 
που διαφορετικά θα φεύγανε απαρατήρητα.

ΝΟΡΑ: Το καταλαβαίνω αυτό που λες.

ΕΝΤΑ: Το ξέρεις κι η ίδια. Ακούς τους ήχους καλύτερα, μυρί-
ζεις τις μυρωδιές.



62

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Μαθαίνεις να μη φοβάσαι.

ΕΝΤΑ: Όσο γίνεται να το μάθεις. Ο άγιος Φόβος.

ΝΟΡΑ: Ερχόταν μια κοπέλα, θυμάμαι, και σε βοηθούσε στις 
δουλειές.

ΕΝΤΑ: Όχι και τόσο κοπέλα πια. Η Μιράντα. Έρχεται ακόμα, 
μια δυο φορές τη βδομάδα.

ΝΟΡΑ: Ήταν λίγο περίεργη, ε;

ΕΝΤΑ: Το ίδιο θα μπορούσε να λέει κάποιος και για μας.

ΝΟΡΑ: Όχι, εννοώ, ήταν λίγο καθυστερημένη;

ΕΝΤΑ: Λίγο αργόστροφη, ναι.

ΝΟΡΑ: Πώς τα πάτε;

ΕΝΤΑ: Νομίζω, με φοβάται λίγο.

ΝΟΡΑ: Σε φοβάται;

ΕΝΤΑ: Δεν ξέρω τι μπορεί να φαντάζεται για μένα.

ΝΟΡΑ: Ότι τι, δηλαδή;

ΕΝΤΑ: Δεν ξέρω. Μάγια. Δεν ξέρω.

ΝΟΡΑ: Σε κοιτάει περίεργα;

ΕΝΤΑ: Ναι. Τσακίζεται να φύγει προτού σκοτεινιάσει. Σταυ-
ροκοπιέται στα κρυφά. Τέτοια.

(Γελάνε.)

ΝΟΡΑ: Θα φανταζόσουν ποτέ πως κάποιος κάποτε θα σε φο-
βόταν;

ΕΝΤΑ: Όχι. Θεωρούσα το φόβο δικό μου προνόμιο μόνο. Δικό 
μας, για να ακριβολογήσω.



63 

Α Ε ρ Α Σ

ΝΟΡΑ: Πλέκεις καθόλου;

ΕΝΤΑ: Εγώ; Όχι.

ΝΟΡΑ: Κεντάς, ξέρω γω;

ΕΝΤΑ: Όχι, γιατί με ρωτάς;

ΝΟΡΑ: Τίποτα, έτσι. Αν εγώ έμενα σε αυτό το μέρος, μόνη, 
νομίζω θα ήθελα να ασχοληθώ με χειροτεχνίες κι εργόχειρα.

ΕΝΤΑ: Τι θλίψη! Γυναίκα μόνη πλέκει. 

ΝΟΡΑ: Μετά την κηδεία της μαμάς πήγα να μαζέψω τα πράγ-
ματά της. Α! Σου έφερα και κάτι να δεις.

ΕΝΤΑ: Όχι καμιά δαντέλα ελπίζω. 

(Η ΝΟΡΑ βγάζει και τείνει προς το μέρος της μια φωτογραφία.)

ΝΟΡΑ: Κοίτα, είμαστε εμείς μικροί, κι οι τέσσερις.

ΕΝΤΑ: Δε βλέπω χωρίς τα γυαλιά μου.

ΝΟΡΑ: Ε, φερ’ τα.

ΕΝΤΑ: Είναι απάνω.

(Η ΝΟΡΑ την κοιτάζει απορημένη.)

ΕΝΤΑ: Μπορεί και να μη θέλω να τη δω. Εσύ δεν είπες πως 
απαιτείς να μην αρχίσουμε τα νοσταλγικά; Τι μου δείχνεις 
παλιές φωτογραφίες τώρα;

ΝΟΡΑ: Νόμιζα, θα την ήθελες. Εγώ δεκάρα δε δίνω γι’ αυτά 
τα πράγματα.

ΕΝΤΑ: Ούτε κι εγώ, σχίσ’ τη.

(Η ΝΟΡΑ σχίζει τη φωτογραφία.)



64

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Τα έδωσα όλα τα πράγματα. Τα χάρισα. Δεν κράτησα 
τίποτα.

ΕΝΤΑ: Την έσκισες;

ΝΟΡΑ: Ναι.

ΕΝΤΑ: Καλά, δεν πειράζει.

ΝΟΡΑ: Έτσι δεν είπες;

ΕΝΤΑ: Άφησε κει τα κομμάτια. Μπορεί να τη φυλάξω σχι-
σμένη.

ΝΟΡΑ: Ούτε ένα ποτήρι, ούτε ένα μαντιλάκι.

ΕΝΤΑ: Δεν υπήρχανε αξίας πράγματα, έτσι κι αλλιώς πια. 
Την είχανε κατακλέψει.

ΝΟΡΑ: Κι όμως, ξέρεις. Βρήκα κάτι αξιόλογο.

ΕΝΤΑ: Το δαχτυλίδι των αραβώνων της;

ΝΟΡΑ: Νομίζω κάτι πολύ πιο πολύτιμο.

ΕΝΤΑ: Θα με σκάσεις;

ΝΟΡΑ: Ένα νομικό έγγραφο.

ΕΝΤΑ: Διαθήκη; Μα δεν είχε τίποτα δικό της. Τι έγγραφο;

ΝΟΡΑ: Διαθήκη. Μα όχι δική της. Του μικρού μας.

ΕΝΤΑ: Τι; Μα δεν είχε φτιάξει διαθήκη.

ΝΟΡΑ: Επίσημη συμβολαιογραφική διαθήκη. Όχι ένα απλό 
γραμματάκι, σαν αυτό που κρατάς εσύ. Και φυσικά πολύ με-
ταγενέστερη από το γραμματάκι.

ΕΝΤΑ: Και τι έλεγε η διαθήκη αυτή;



65 

Α Ε ρ Α Σ

ΝΟΡΑ: Όπως πιθανόν ξέρεις, κάθε μεταγενέστερη δήλωση τε-
λευταίας βούλησης ανατρέπει τις προηγούμενες.

ΕΝΤΑ: Τι γράφει η διαθήκη;

ΝΟΡΑ: Επειδή ξέρω πόσο σε καίει το ζήτημα των τριών πι-
νάκων, σου λέω ότι δεν αναφέρει τίποτα σχετικά με αυτούς.

ΕΝΤΑ: Τι;

ΝΟΡΑ: Να το πω πιο σωστά: τίποτα ειδικά γι’ αυτούς.

ΕΝΤΑ: Δεν καταλαβαίνω τίποτα.

ΝΟΡΑ: Αντιθέτως, γίνεται εκτενέστατος λόγος για πέντε άλ-
λους πίνακες.

ΕΝΤΑ: Τι πίνακες;

ΝΟΡΑ: Του γνωστού καλού καταξιωμένου μας ζωγράφου. Πέ-
ντε πανάκριβα έργα. Άλλα έργα, καινούρια.

ΕΝΤΑ: Τι λες;

ΝΟΡΑ: Μοιάζει απίστευτο, το ξέρω.

ΕΝΤΑ: Είχε ο μικρός μας δηλαδή κι άλλους πέντε πίνακες;

ΝΟΡΑ: Ήρθαν στην κατοχή του αργότερα, όταν πέθανε ο ζω-
γράφος. Τότε έκανε τη διαθήκη ο μικρός μας. Κοντά δυο 
χρόνια πριν και τον δικό του θάνατο.

ΕΝΤΑ: Σα να ένιωθε ότι δεν είχε πια πολλή ζωή μπροστά του, 
μιας κι είχε χάσει εκείνον για πάντα πια. Και τι γράφει στη 
διαθήκη; Σε ποιον τους αφήνει;

ΝΟΡΑ: Ελπίζω να είσαι ψύχραιμη.

ΕΝΤΑ: Μίλα!



66

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Τους αφήνει όλους, και τους πέντε... Τους αφήνει σε 
σένα.

(Φυσάει ξανά αέρας, πιο δυνατά ακόμα. Ακούγεται κάτι που 
πέφτει έξω και σπάει.)

ΝΟΡΑ: Τι ήταν αυτό;

ΕΝΤΑ: Θα έριξε ο αέρας γλάστρες. Σε μένα; Σε μένα;

ΝΟΡΑ: Μόνο σ’ εσένα, αποκλειστικά.

ΕΝΤΑ: Καταλαβαίνεις τι μου λες;

ΝΟΡΑ: Πως είσαι μια πάρα πολύ πλούσια γυναίκα.

ΕΝΤΑ: Καταλαβαίνεις τι μου λες;

ΝΟΡΑ: Σύμφωνα μάλιστα με κάποιες εκτιμήσεις, τα συγκε-
κριμένα έργα πρέπει να είναι πολύ μεγαλύτερης αξίας από 
τα άλλα.

ΕΝΤΑ: Και πώς; Γιατί μόνο σε μένα;

ΝΟΡΑ: Ναι, αυτή τη φορά αποφάσισε ν’ αφήσει έξω και τον 
μεγάλο μας. Δεν το αιτιολογούσε πολύ αναλυτικά, έγραφε 
μόνο πως εσύ ήσουν το πρόσωπο που αγάπησε περισσότερο 
απ’ την οικογένεια.

ΕΝΤΑ: Ο μικρός μου, ο μικρός μου.

ΝΟΡΑ: Είχε οπωσδήποτε να κάνει με τη στάση σου απένα-
ντι..., καταλαβαίνεις, στο δεσμό.

ΕΝΤΑ: Ο μικρός μου, ο καλός μου.

ΝΟΡΑ: Η διαθήκη είχε παραδοθεί στον Νείλο, σφραγισμένη, 
με την εντολή να τη διαβιβάσει στην οικογένεια. Ο Νείλος, 
προφανώς, αποφάσισε να τη στείλει στη μητέρα.



67 

Α Ε ρ Α Σ

ΕΝΤΑ: Είχε ακουστά για τη δική μας φαγωμάρα.

ΝΟΡΑ: Κατά την ταπεινή μου γνώμη η εξέλιξη αυτή θα σε βο-
ηθήσει πολύ να κερδίσεις τελικά σε μια δίκη και τους άλλους 
τρεις πίνακες. Τόσο από τη μονή όσο και από τον μεγάλο 
μας.

ΕΝΤΑ: Ίσως, ναι, ποιος ξέρει.

ΝΟΡΑ: Μπορεί να βρεθείς άρα με πέντε, έξι, εφτά ή και οχτώ 
πίνακες. Πέντε το λιγότερο.

ΕΝΤΑ: Πώς άντεξες, πώς άντεξες, να έχεις αυτό το νέο και να 
μη μου το λες! Τόσες ώρες. Τόσες μέρες.

ΝΟΡΑ: Τέτοιες στιγμές απαιτείται ψυχραιμία.

ΕΝΤΑ: Είμαι τόσο, τόσο χαρούμενη!

(Η ΝΟΡΑ την κοιτάζει παγερά.)

ΕΝΤΑ: Με συγχωρείς. Με συγχωρείς. Εγώ πανηγυρίζω ενώ 
εσύ...

ΝΟΡΑ: Δεν είμαι στενοχωρημένη.

ΕΝΤΑ: Εγώ στη θέση σου θα ήμουν. Τρομερά μάλιστα. Θέλω 
να πω, είναι ανθρώπινο. Είναι απολύτως φυσικό.

ΝΟΡΑ: Δεν είμαι στενοχωρημένη.

ΕΝΤΑ: Όπως νομίζεις. Και πού βρίσκονται τώρα οι πίνακες 
αυτοί;

ΝΟΡΑ: Σε ασφαλές μέρος, μην ανησυχείς. Σε περιμένουν.   

ΕΝΤΑ: Τι θέμα έχουν; Ξέρουμε τι θέμα έχουν;

ΝΟΡΑ: Καλαμάρια.



68

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Δηλαδή;

ΝΟΡΑ: Θαλάσσια.

ΕΝΤΑ: Όλοι; Καλαμάρια και οι πέντε;

ΝΟΡΑ: Με παραλλαγές.

ΕΝΤΑ: Τους έχεις δει;

ΝΟΡΑ: Σε φωτογραφίες, ναι.

ΕΝΤΑ: Είναι ωραίοι;

ΝΟΡΑ: Αριστούργημα.

ΕΝΤΑ: Δεν ξέρω αν ειρωνεύεσαι τώρα.

ΝΟΡΑ: Αυτό λένε οι ειδήμονες, αυτό λέω κι εγώ.

ΕΝΤΑ: Θα το προτιμούσα αν είχε διαφορετικό θέμα ο καθένας. 
Εγώ προσωπικά.

ΝΟΡΑ: Νομίζω πως η αξία τους ανεβαίνει ακριβώς λόγω της 
παραλλαγής στο ίδιο θέμα.

ΕΝΤΑ: Αν είναι έτσι...

ΝΟΡΑ: Καλαμάρια και πάλι καλαμάρια.

ΕΝΤΑ: Ανυπομονώ να τους αγκαλιάσω. Και όσο το γρηγορό-
τερο. Οι καθυστερήσεις δεν βγαίνουν σε καλό.

ΝΟΡΑ: Έχει περάσει ήδη αρκετός καιρός που η διαθήκη αυτή 
έμεινε ανεκτέλεστη.

ΕΝΤΑ: Πες μου ποιες θα ’ναι οι επόμενες κινήσεις.

ΝΟΡΑ: Προφανώς να μιλήσεις με κάποιο καλό δικηγόρο.

ΕΝΤΑ: Ο μικρός μου, ο μικρός μου, ο μικρός μου.



69 

Α Ε ρ Α Σ

ΝΟΡΑ: Τον αγάπησες περισσότερο τώρα.

ΕΝΤΑ: Δεν είν’ αλήθεια. Δεν ειν’ αλήθεια. Ούτε μια τρίχα πε-
ρισσότερο επειδή...

ΝΟΡΑ: Είναι ανθρώπινο, απολύτως φυσικό.

ΕΝΤΑ: Ε λοιπόν όχι, το παίρνω πίσω. Δεν είμαι καλή στις 
μαντεψιές.  

ΝΟΡΑ: Μοιάζει απίστευτο, ψέματα;

ΕΝΤΑ: Πες μου πως δεν υπνοβατώ. Πες μου πως δεν θα ξυ-
πνήσω.

ΝΟΡΑ: Είμαστε και οι δυο εντελώς ξύπνιες.

ΕΝΤΑ: Και τόσα χρόνια, τόσα χρόνια... Πολύτιμα χρόνια, που 
θα μπορούσα να είχα ζήσει με άνεση... Το χαρτί αυτό κοιμό-
ταν σ’ ένα συρτάρι.

ΝΟΡΑ: Έχεις δίκιο.

ΕΝΤΑ: Επειδή η αγαπημένη μας μανούλα, Θεός σχωρέσ’ τη, 
με αντιπαθούσε και δεν ήθελε την ευτυχία μου.

ΝΟΡΑ: Είναι λίγο περίπλοκο.

ΕΝΤΑ: Καθόλου. Έπρεπε πρώτα η παλιόγρια να πεθάνει για να -

ΝΟΡΑ: Σου απαγορεύω.

ΕΝΤΑ: Έχω άδικο;

ΝΟΡΑ: Σου απαγορεύω να μιλάς έτσι για τη μαμά, ούτε σαρά-
ντα μέρες πεθαμένη.

ΕΝΤΑ: Μα δε βλέπεις ότι η γυναίκα αυτή με μισούσε; Τι οικο-
γένεια Χριστέ μου!



70

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Μπορεί να ήταν πιο περίπλοκο απ’ όσο φαντάζεσαι.

ΕΝΤΑ: Το μόνο περίπλοκο ήταν το μίσος της για μένα.

ΝΟΡΑ: Η μητέρα έπραξε σωστά.

ΕΝΤΑ: Συγχαρητήρια! Τόσο πολύ φοβάσαι τους πεθαμένους;

ΝΟΡΑ: Μαζί με τη διαθήκη βρήκα και μια επιστολή του μικρού 
μας. Στο συρτάρι της μητέρας. Προς τη μητέρα.

ΕΝΤΑ: Και λοιπόν;

ΝΟΡΑ: Γραμμένη μερικούς μήνες μετά. Την εποχή που η αρ-
ρώστια ήταν προχωρημένη. Λίγο πριν το τέλος.

ΕΝΤΑ: Τι έλεγε;

ΝΟΡΑ: Θέλεις να σου πω;

ΕΝΤΑ: Για όνομα του Θεού!

ΝΟΡΑ: Έλεγε πως είχε μάλλον μετανιώσει και σκεφτόταν στα 
σοβαρά να ακυρώσει τη διαθήκη που είχε κάνει. Η μητέρα 
βέβαια τότε δεν είχε ιδέα για καμιά διαθήκη. Ο Νείλος της 
την έστειλε μετά το θάνατο του μικρού μας. Απλώς πληρο-
φορούνταν ότι είχε συνταχθεί και υπήρχε κάπου μια διαθή-
κη. Η οποία όμως τώρα βρισκόταν υπό αμφισβήτηση. Ξέρεις 
ποια ήταν η τελευταία του επιθυμία; Η πιο τελευταία; Θέλεις 
ν’ ακούσεις; 

ΕΝΤΑ: Ναι. 

ΝΟΡΑ: Να κληροδοτήσει όλη του την περιουσία στη μονή. Όλη 
του την περιουσία. Δηλαδή όλους τους πίνακες.

ΕΝΤΑ: Παίζεις μαζί μου ε; Αυτό κάνεις.



71 

Α Ε ρ Α Σ

ΝΟΡΑ: «Όχι για το λόγο ότι τα αισθήματα προς την αδερφή 
μου άλλαξαν στο παραμικρό», έλεγε, «αλλά γιατί πιστεύω 
πως η απόφαση αυτή είναι πιο κοντά στην αληθινή μου 
φύση».

ΕΝΤΑ: Τι πα να πει αυτό;

ΝΟΡΑ: Δεν ξέρω. Ό,τι καταλαβαίνεις.

ΕΝΤΑ: «Στην αληθινή μου φύση»!

ΝΟΡΑ: Ακριβώς οι λέξεις του.

ΕΝΤΑ: Το να εξασφαλίσει, δηλαδή, κανείς την αδερφή του εί-
ναι μια σκέψη μικροαστική δηλαδή. Όχι αρκετά υψηλή. Όχι 
αρκούντως... δε βρίσκω τη λέξη.

ΝΟΡΑ: Ιδεαλιστική.

ΕΝΤΑ: Κι εσύ τόση ώρα παίζεις μαζί μου. Παίζεις με τις αντο-
χές μου.

ΝΟΡΑ: Σου εξηγώ για ποιον λόγο η μητέρα δίστασε ενδεχο-
μένως να σου παραδώσει τη διαθήκη, όταν την έλαβε. Είχε 
ήδη στα χέρια της, από καιρό πριν, ένα άλλο χαρτί που την 
ακύρωνε.

ΕΝΤΑ: Απ’όσο γνωρίζουμε, πάντως, δεν προχώρησε σε καμιά 
επίσημη αλλαγή. Δεν υπάρχει νεότερη διαθήκη, έτσι;

ΝΟΡΑ: Δεν βρήκα τίποτα τέτοιο. Άλλωστε, λογαριάζοντας τις 
ημερομηνίες, θα πρέπει η επιστολή αυτή να γράφηκε όταν 
χειροτέρεψε και μπήκε στην κλινική. Δε νομίζω πως πρό-
λαβε.

ΕΝΤΑ: Ευτυχώς!



72

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Ευτυχώς, ναι.

ΕΝΤΑ: Ευτυχώς δε θα πει τίποτα. 

ΝΟΡΑ: Παραμένει μόνο σαν μια έκφραση τελευταίας επιθυμί-
ας. Κι η επιθυμία ενός νεκρού είναι πάντα ιερή.

(Παύση.)

ΝΟΡΑ: Αλλιώς θα μπορούσε κανείς ακόμα και να σχίσει την 
επιστολή, να κρατήσει μόνο τη διαθήκη. Αλλά πώς να παρα-
βιάσει κανείς την ιερή επιθυμία ενός νεκρού αδερφού;

(Μεγάλη παύση.)

ΕΝΤΑ: Βλέπεις πάντως πόσο ευμετάβλητο είναι το θέλω των 
ανθρώπων. Των ζωντανών. Τη μια επιθυμούν το ένα, την 
άλλη το άλλο. Η γνώμη μας αλλάζει τόσο εύκολα, ε; Ποτέ 
καμιά απόφαση δεν μας ικανοποιεί αρκετά.

ΝΟΡΑ: Αχά.

ΕΝΤΑ: Τι είμαστε; Έρμαια των παρορμήσεών μας.

ΝΟΡΑ: Ωραία διατύπωση.

ΕΝΤΑ: Κουρελάκια στον αέρα.

ΝΟΡΑ: Πάντα θαύμαζα πώς διατυπώνεις τη σκέψη σου.

ΕΝΤΑ: Εάν ο αδερφός μας είχε εξαρχής μια σταθερή, ακλόνητη 
θέση, ποιος θα τολμούσε να διανοηθεί να την παρακούσει; 
Κανείς. Αλλά βλέπουμε πώς παράδερνε ο καημένος από τη 
μια απόφαση στην άλλη. Σα να μην ήξερε κι ο ίδιος τι πραγ-
ματικά επιθυμούσε.

ΝΟΡΑ: Άλλωστε πώς να μιλήσουμε για «επιθυμία νεκρού»; 
Ήταν η επιθυμία του ενόσω ζούσε. Ενός ζωντανού δηλαδή. 
Επιθυμία νεκρού δεν υπάρχει.



73 

Α Ε ρ Α Σ

ΕΝΤΑ: Α γεια σου! Κανείς μας δεν μπορεί να γνωρίζει τι θα 
επιθυμούσε ο αγαπημένος μας νεκρός τώρα, αυτή τη στιγμή. 
Ναι, είν’ αλήθεια.

ΝΟΡΑ: Κι ούτε υπάρχει και τρόπος να μας το πει.

ΕΝΤΑ: Σου ομολογώ ότι κι εγώ ποτέ δεν πίστεψα στον πνευ-
ματισμό.

ΝΟΡΑ: Είναι, άλλωστε, δυνατόν να ξέρουμε πώς μπορεί πιθα-
νόν να μεταλλάσσεται η κοσμοθεώρηση ενός πνεύματος όταν 
εγκαταλείπει το θνητό κορμί;

ΕΝΤΑ: Μα κι εσύ, εκφράζεσαι τόσο ωραία. Κάθε σου λέξη καίρια.

ΝΟΡΑ: Ευχαριστώ.

ΕΝΤΑ: Κι έπειτα, ανάμεσα σε μια συμβολαιογραφική πράξη 
και μια επιστολή, ένα γραμματάκι, υπάρχει σαφέστατη δι-
αφορά.

ΝΟΡΑ: Ασφαλώς.

ΕΝΤΑ: Ένα γράμμα μπορεί να έχει γραφτεί και επιπόλαια. 
Μια απογοήτευση, ένας ενθουσιασμός... Το παραλήρημα της 
αρρώστιας...

ΝΟΡΑ: Η συμβολαιογραφική πράξη μαρτυρεί πάντα καταστα-
λαγμένη απόφαση.

ΕΝΤΑ: Και γιατί δεν έστειλε την επιστολή στον ίδιο το Νείλο, 
ο οποίος κατείχε τότε ακόμα τη διαθήκη, και την έστειλε στη 
μητέρα που δεν είχε η δόλια ιδέα για διαθήκες;

ΝΟΡΑ: Δεν ήταν ακόμα καθόλου σίγουρος για τίποτα. Γι’ 
αυτό.

ΕΝΤΑ: Γι’ αυτό. 



74

β α γ γ έ λ η ς  χ α τ ζ η γ ι α ν ν ί δ η ς

(Παύση.)

ΕΝΤΑ: Νομίζω πως συμφωνούμε.

ΝΟΡΑ: Το ίδιο νομίζω κι εγώ.

(Παύση.)

ΕΝΤΑ: Νομίζω πως πρέπει να καταστρέψεις την επιστολή.

ΝΟΡΑ: Να βαδίσουμε με βάση τη διαθήκη. Ε;

ΕΝΤΑ: Ναι. Ναι.

ΝΟΡΑ: Έτσι πιστεύω κι εγώ.

(Σηκώνονται και φιλιούνται άλλη μια φορά.)

ΕΝΤΑ: Μοιάζουμε εμείς οι δυο.

ΝΟΡΑ: Αυτό δε λένε κι όσοι μας γνωρίζουν;

ΕΝΤΑ: Παλιότερα μ’ ενοχλούσε.

ΝΟΡΑ: Κι εμένα.

ΕΝΤΑ: Θύμωνα όταν το άκουγα. Το έβρισκα υποτιμητικό. Μη 
με παρεξηγήσεις, το έβρισκα υποτιμητικό και για τις δυο μας.

ΝΟΡΑ: Ναι, ναι, καταλαβαίνω.

ΕΝΤΑ: Σα να μου έκλεβες κάτι.

ΝΟΡΑ: Λες και δεν μπορούσαμε να υπάρξουμε ξέχωρα.

ΕΝΤΑ: Ωραία το είπες.

ΝΟΡΑ: Ήταν, φαντάζομαι, και ο λόγος που θελήσαμε να απο-
μακρυνθούμε.

ΕΝΤΑ: Υπήρχανε κι άλλοι λόγοι, άμα το σκεφτείς.

ΝΟΡΑ: Α, ναι. Ποτέ δεν υπήρξαμε πρότυπο οικογένειας.



75 

Α Ε ρ Α Σ

ΕΝΤΑ: Κάθε άλλο!

(Βάζουν τα γέλια ταυτόχρονα. Γελάνε αρκετή ώρα.)

ΕΝΤΑ: Με πλήγωσε πάντως αυτό που είπες.

ΝΟΡΑ: Εγώ; Τι;

ΕΝΤΑ: Ότι είναι αργά.

ΝΟΡΑ: Ε;

ΕΝΤΑ: Για να αγαπηθούμε. Πια.

ΝΟΡΑ: Α.

ΕΝΤΑ: Με πλήγωσε.

ΝΟΡΑ: Θα μπορούσα να το πω αλλιώς.

ΕΝΤΑ: Πες το αλλιώς.

ΝΟΡΑ: Είναι ακόμα νωρίς.

ΕΝΤΑ: Αυτό καλύτερο.

ΝΟΡΑ: Είναι ίσως ακόμα νωρίς για ν’ αγαπηθούμε.

ΕΝΤΑ: Πιο αισιόδοξο. Για να τη δω λοιπόν.

(Η ΝΟΡΑ κοιτάζει ερωτηματικά.)

ΕΝΤΑ: Την έχεις μαζί σου, δεν την έχεις;

(Σιωπή.)

ΕΝΤΑ: Τη διαθήκη. Την έφερες μαζί σου, δεν την έφερες;

(Η ΝΟΡΑ κοιτάζει αινιγματικά.)

ΕΝΤΑ: Δεν την έφερες;

ΝΟΡΑ: Όχι.



76

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Σωστά. Καταλαβαίνω. Ταξίδι μακρινό. Πλοία. Τσά-
ντες, κλέφτες. Καλά έκανες. Ου, το φαντάζεσαι τώρα; Να 
χανόταν το χαρτί; Ούτε να το σκέφτομαι. Ποιος ο λόγος να 
το πηγαινοφέρνουμε το χαρτί; Λοιπόν, ξέρεις τι θα γίνει; Θα 
ταξιδέψουμε μαζί. Αρκετός καιρός χάθηκε. Θα έρθω μαζί σου 
και θα τα τακτοποιήσουμε όλα. Να πέσει μόνο λίγο ο αέρας.

(Σιωπή.) 

ΕΝΤΑ: Άλλο πρόβλημα δεν υπάρχει..;

(Η ΝΟΡΑ κοιτάζει ανέκφραστη.)

ΕΝΤΑ: Τι;

(Σιωπή.)

ΕΝΤΑ: Καταλαβαίνω ότι κάτι δεν καταλαβαίνω. Μίλα μου 
σε παρακαλώ. Μη με κάνεις να ανησυχώ. Υπάρχει κάποιο 
εμπόδιο;

(Η ΝΟΡΑ κοιτάζει ίσια μπροστά ανέκφραστη.)

ΕΝΤΑ: Υπάρχει κάποιο θέμα; Είναι κουφή. Όμως όχι, δεν είσαι 
κουφή. Ούτε υπνοβάτισσα. Με ακούς και με καταλαβαίνεις. 
Και δε μιλάς γιατί θέλεις να με κάνεις να καταλάβω κάτι. Δε 
θες να μου το πεις, με λέξεις, πρέπει εγώ, μόνη μου, να εξη-
γήσω τη σιωπή σου. Ας προσπαθήσω λοιπόν. Ας δοκιμάσω.

(Σιωπή.)

ΕΝΤΑ: Για όνομα του Θεού, βοήθησέ με τουλάχιστον.

ΝΟΡΑ: Είμαστε τόσο ίδιες. Αρκεί να βάλεις τον εαυτό σου στη 
θέση μου.

(Παύση. Μετά, ξαφνική συνειδητοποίηση.)

ΕΝΤΑ: Δεν το πιστεύω αυτό που πας να κάνεις.



77 

Α Ε ρ Α Σ

ΝΟΡΑ: Είδες τι εύκολο;

ΕΝΤΑ: Συγγνώμη, πες μου πως δεν κατάλαβα σωστά.

ΝΟΡΑ: Κατάλαβες πολύ καλά.

ΕΝΤΑ: Νομίζεις πως έχω καταλάβει κάτι άλλο.

ΝΟΡΑ: Όχι, έχεις καταλάβει αυτό, ακριβώς ό,τι έχω στο μυα-
λό μου κι εγώ.

ΕΝΤΑ: Μα ποιο; Πες το! Οι λέξεις πρέπει να αρθρώνονται.

ΝΟΡΑ: Ορισμένες φορές δεν χρειάζεται, ξέρεις.

ΕΝΤΑ: Πάντα πρέπει. Πάντα πρέπει. Το βαρέθηκα το παιχνί-
δι της μαντεψιάς.

ΝΟΡΑ: Το βαρέθηκες, ε;

ΕΝΤΑ: Όσο δε φαντάζεσαι. 

ΝΟΡΑ: Θα παίξουμε ένα άλλο παιχνίδι τότε, το «Εγώ είμ’ 
εσύ».

ΕΝΤΑ: Εγώ δεν είμαι εσύ, όχι, όχι.

ΝΟΡΑ: Στα ψέματα, παιχνίδι είναι. Πρόσεξε. Ας πούμε πως 
έχεις εσύ τη διαθήκη, την έχεις στα χέρια σου, δική σου, κι εί-
μαι εγώ αυτή που τα παίρνει όλα. Αλλά χρειάζομαι το χαρ-
τί. Έρχομαι λοιπόν και σου το ζητάω. Άσε με να τη δω, σου 
λέω. Την έφερες μαζί σου; Απάντα μου τώρα εσύ.

ΕΝΤΑ: Όχι, δεν την έχω. Φοβήθηκα μην τη χάσω.

ΝΟΡΑ: Α, δεν πειράζει, καλά έκανες. Φαντάσου να την έχανες 
στο πλοίο. Θα έρθω όμως μαζί σου, θα γυρίσουμε μαζί πίσω 
και θα τα ρυθμίσουμε όλα. Έτσι; Μόνο να πέσει λίγο αυτός ο 
κωλοαέρας. Έτσι; Είμαστε σύμφωνες;



78

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Ναι, είμαστε σύμφωνες.

ΝΟΡΑ: Υπάρχει κάποιο άλλο εμπόδιο;

ΕΝΤΑ: Όχι, κανένα.

ΝΟΡΑ: Είσαι πρόθυμη να μου δώσεις το χαρτί αμέσως μόλις 
γυρίσουμε;

ΕΝΤΑ: Και βέβαια.

ΝΟΡΑ: Όχι, όχι, προσπάθησε να το ζήσεις λίγο. Απαντάς μη-
χανικά. Ποτέ δε θα μου έλεγες «και βέβαια»!

ΕΝΤΑ: Μπα; Τι θα σου έλεγα;

ΝΟΡΑ: Θα έμενες σιωπηλή. Θα μ’ έκανες ν’ ανησυχήσω. Ότι 
τάχα δηλαδή μπορεί και να μη μου έδινες τόσο εύκολα τη 
γαμημένη τη διαθήκη. Κατάλαβες;

ΕΝΤΑ: Γιατί να μη σου την έδινα τόσο εύκολα;

ΝΟΡΑ: Άκου ερώτηση. Άκου ερώτηση! Μα επειδή, ανόητη, θα 
είχες κάποια απαίτηση από μένα.

ΕΝΤΑ: Εννοείς ότι θα σε εκβίαζα;

ΝΟΡΑ: Αναμφίβολα.

ΕΝΤΑ: Και τι θα απαιτούσα;

ΝΟΡΑ: Όχι λιγότερα από τα μισά. Φίφτυ φίφτυ.

(Δυνατό φύσημα αέρα. Οι γάτες κοιτάζονται μεταξύ τους.)

ΕΝΤΑ: Θα είχα, πιστεύεις, μια τέτοια εξωφρενική αξίωση;

ΝΟΡΑ: Μα ναι.

ΕΝΤΑ: Αποκλείεται.

ΝΟΡΑ: Αφού είμαστε ίδιες, ολόιδιες.



79 

Α Ε ρ Α Σ

ΕΝΤΑ: Αντιλαμβάνεσαι τι μου ζητάς;

ΝΟΡΑ: Εσύ μου το ζητάς. Μη μπερδεύεσαι. Εγώ είμ’ εσύ.

ΕΝΤΑ: Α, μάλιστα. Και τότε εσύ; Τι θα μου απαντήσεις εσύ;

ΝΟΡΑ: Θα πω ότι στην αρχή η απαίτησή σου μου φάνηκε πα-
ράλογη. Αλλά με μια δεύτερη σκέψη βρίσκω πως είναι βά-
σιμη. Γιατί είναι ολότελα άδικο να αποκλειστείς από την 
περιουσία του μικρού μας, ειδικά εσύ, θα σου πω, η αδερφή 
που σχεδόν τον μεγάλωσε. Εσύ που τον λάτρεψες, και που 
το μόνο σου έγκλημα ήταν ότι δεν μπόρεσες να χωνέψεις το 
δεσμό του με έναν αχρείο έκφυλο.

ΕΝΤΑ: Αδιανόητο.

ΝΟΡΑ: Κι έπειτα, θα σκεφτώ από μέσα μου, τι άλλο μου μένει 
να κάνω; Επιλογές δεν υπάρχουν. Εάν δεν μου δώσεις το 
χαρτί, με όποιο αντάλλαγμα, θα τρέχω στα δικαστήρια με 
τον μεγάλο μας και ζήτημα αν στο τέλος καταφέρω να κερ-
δίσω κάτι.

ΕΝΤΑ: Είναι πραγματικά αδιανόητο.

ΝΟΡΑ: Επίσης, θα σκεφτώ από μέσα μου και τούτο: ακόμα και 
τα μισά είναι και πάλι πάρα πολλά. Μπορώ να φύγω από 
εδώ, να αγοράσω άλλο σπίτι. Ή, αν δεν θέλω να εγκαταλεί-
ψω το υπέροχο αυτό καπετανόσπιτο, αγοράζω το μπροστινό 
κτήμα, το παίρνω όσο-όσο, πριν προλάβει να υψωθεί μπρος 
στη μύτη μου το νέο εξάμβλωμα. Και πάλι, μου περισσεύ-
ουν τόσα για να ζήσω ξένοιαστα όλη μου την υπόλοιπη ζωή. 
Αγναντεύοντας τη θάλασσα.

ΕΝΤΑ: Ασύλληπτο.

ΝΟΡΑ: Η απάντησή μου λοιπόν είναι ναι. Δέχομαι. Φίφτι φίφτι.

(Η ΝΟΡΑ απλώνει το χέρι της για να σφραγιστεί η συμφωνία.)



80

β α γ γ έ λ η ς  χ α τ ζ η γ ι α ν ν ί δ η ς

ΕΝΤΑ: Παιχνίδι «Εγώ είμ’ εσύ» τέλος. Εγώ είμαι εγώ κι εσύ 
είσαι εσύ. Και δεν είμαστε καθόλου ολόιδιες.

ΝΟΡΑ: Α, μπα;

ΕΝΤΑ: Και ακόμα, θέλω να φύγεις από το υπέροχο καπετα-
νόσπιτο τώρα.

ΝΟΡΑ: Τι; Είσαι με τα καλά σου;

ΕΝΤΑ: Δεν μπορώ να σε βλέπω, μου κάνει κακό.

ΝΟΡΑ: Με τέτοιο χαλασμό; Με διώχνεις;

ΕΝΤΑ: Υπάρχει πανσιόν εδώ κοντά. Στα τετρακόσια μέτρα.

ΝΟΡΑ: Θα αστειεύεσαι.

ΕΝΤΑ: Θα σου δώσω κι ένα χοντρό πανωφόρι, δεν είσαι από 
ζάχαρη.

ΝΟΡΑ: Τα πετάς δηλαδή όλα;

ΕΝΤΑ: Τίποτα εγώ, τίποτα εσύ. Φίφτι φίφτι στο τίποτα.

ΝΟΡΑ: Εδώ κάνεις λάθος. Εσύ τίποτα, ναι. Εγώ τίποτα, όχι.  
Εγώ κρατώ στα χέρια μου δύο πολύτιμα χαρτιά. Τη διαθήκη 
και την επιστολή. Νομίζεις δε θα ενδιέφεραν κανέναν άλλο; 
Θα πάω πρώτα πρώτα στον μεγάλο μας. Θα του δείξω την 
επιστολή με την τελευταία επιθυμία του μικρού μας: Όλα για 
όλα να περάσουν στη μονή. Θα του δείξω και τη διαθήκη. 
Όλα για όλα να περάσουν στα χέρια σου. Τι θα κάνει; Δε θα 
τα χρυσοπληρώσει λες τα κολόχαρτα για να εξαφανιστούν; 
Όχι; Δεν τα θέλει αυτός, πηγαίνω στους καλόγερους. Ούτε 
κι αυτοί πιστεύεις θα θέλουν το χαρτί που θα τους λύνει τα 
χέρια μια και καλή;

ΕΝΤΑ: Φύγε σε παρακαλώ.



81 

Α Ε ρ Α Σ

ΝΟΡΑ: Κρίμα. Η απόφασή μου να μοιραστώ τα πάντα μαζί 
σου ήταν, φαίνεται, λάθος. Ένα λάθος ακόμα.

ΕΝΤΑ: Έξω από το σπίτι αυτό!

ΝΟΡΑ: Δεν το κουνάω με τέτοιο παλιόκαιρο. Μόνο αν με πε-
τάξεις έξω. Έλα λοιπόν!

(Η ΕΝΤΑ πλησιάζει, την αρπάζει από το χέρι κι αρχίζει να την 
τραβολογά. Η ΝΟΡΑ αντιστέκεται, στο τέλος βάζει το πόδι 
της και την απωθεί, προσπαθώντας να ελευθερωθεί. Όλο αυτό 
καταλήγει σε μια συμπλοκή. Οι γάτες στο παράθυρο ορθώνουν 
τις ράχες τους. Σε κάποια στιγμή της πάλης η ΝΟΡΑ βρίσκεται 
πεσμένη χάμω, ενώ η ΕΝΤΑ αρπάζει το άδειο μπουκάλι και 
κινείται καταπάνω της απειλητικά, έτοιμη να της καταφέρει 
χτύπημα. Η ΝΟΡΑ την κοιτά παγωμένη και, τελευταία στιγ-
μή, σαν σε προσπάθεια να αμυνθεί, εξακοντίζει τις παρακάτω 
λέξεις.)

ΝΟΡΑ: Κάτι βρομάει στο πατάρι, μαμά.

(Η ΕΝΤΑ κοκαλώνει.)

ΝΟΡΑ: Κάτι βρομάει μαμά, κάτι στο πατάρι βρομάει.

ΕΝΤΑ: Πού το θυμήθηκες αυτό;

ΝΟΡΑ: Βρομάει μαμά, βρομάει.

ΕΝΤΑ: Εσύ δεν είπες όχι κουβέντες για τα παλιά;

ΝΟΡΑ: Βρομάει, βρομάει.

ΕΝΤΑ: Δεν είπες όχι τέτοιες κουβέντες;

ΝΟΡΑ: Κάτι βρομάει στο πατάρι, μαμά.

(Η ΕΝΤΑ αφήνει το μπουκάλι στο τραπέζι, σωριάζεται σε μια 
καρέκλα. Παύση.) 



82

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Ήσουνα πάντα πολύ φοβιτσιάρα. Είσαι ακόμα.

ΕΝΤΑ: Εσύ είσαι η φοβιτσιάρα, αλλιώς δε θα το ξεστόμιζες 
ποτέ αυτό.

ΝΟΡΑ: Ναι, με τρόμαξες λίγο. Τι να έκανα; Ήρθε τόσο γλυκά 
στο στόμα μου.

(Μεγάλη παύση.)

ΕΝΤΑ: (Κλαίει.) Έλπιζα, είχες ξεχάσει.

ΝΟΡΑ: Κάτι βρομάει στο πατάρι, μαμά. 

ΕΝΤΑ: Δεν είπαμε όχι παλιές ιστορίες;

ΝΟΡΑ: Δεν είναι ιστορίες.

ΕΝΤΑ: Τι είναι;

ΝΟΡΑ: Είναι μόνο λέξεις.

ΕΝΤΑ: Λέξεις;

ΝΟΡΑ: Λέξεις.  

ΕΝΤΑ: Θεέ μου τι λέξεις! 

ΝΟΡΑ: Τι είναι οι λέξεις; Γράμματα στη σειρά. Αν αλλάξεις 
τη σειρά...

ΕΝΤΑ: Αν αλλάξεις τη σειρά, τι; 

ΝΟΡΑ: Άλλες λέξεις.

ΕΝΤΑ: Έχεις ένα τρόπο να...

ΝΟΡΑ: Πολύ απλό: άλλες λέξεις. 

ΕΝΤΑ: Άλλες λέξεις.

ΝΟΡΑ: Βλέπεις, λοιπόν;

(Παύση.)



83 

Α Ε ρ Α Σ

ΕΝΤΑ: Ας ξεφοβηθούμε κάποτε επιτέλους. Ε;

ΝΟΡΑ: Μαζί πιο εύκολο.

ΕΝΤΑ: Ναι; 

ΝΟΡΑ: Όλα όσα είπαμε απόψε δεν είναι τίποτα.

ΕΝΤΑ: Όχι. Μόνο λέξεις.

ΝΟΡΑ: Αέρας.

ΕΝΤΑ: Αέρας.

ΝΟΡΑ: Δεν έχουν μυρωδιά, χρώμα, γεύση. Δεν πιάνονται, δεν 
τρώγονται. Δεν βρομάνε.

ΕΝΤΑ: Τίποτα. Γράμματα στη σειρά.

ΝΟΡΑ: Ποτέ δυο ζώα δε θα αρπάζονταν για κάτι τόσο -

ΕΝΤΑ: Μηδαμινό.

ΝΟΡΑ: Μηδαμινό. 

ΕΝΤΑ: Ωραία το είπες.

ΝΟΡΑ: Κι έτσι όπως φυσάει μάλιστα σήμερα...

ΕΝΤΑ: Δεν έχει μείνει πια καμιά απ’ τις βρομολέξεις δω μέσα, 
απ’ όσες είπαμε. Αυτό δεν ήθελες να πεις;

ΝΟΡΑ: Φυσικά. Πάντα διάβαζες τη σκέψη μου.

ΕΝΤΑ: Όπως κι εσύ.

ΝΟΡΑ: Εάν κάποτε, λέει, ζούσαμε μαζί -

ΕΝΤΑ: Μπορεί να μη χρειαζόταν να μιλάμε καν.

ΝΟΡΑ: Ούτε λέξη.

ΕΝΤΑ: (Γελάει.) Μήτε θ’ ανοίγαμε το στόμα μας. 



84

β α γ γ έ λ η ς  χ α τ ζ η γ ι α ν ν ί δ η ς

ΝΟΡΑ: Μόνο θα τρώγαμε και θα πίναμε.

ΕΝΤΑ: Θα υπνοβατούσαμε πότε πότε.

ΝΟΡΑ: Θα τσακωνόμασταν, όταν θα τσακωνόμασταν, χωρίς 
λόγια και φωνές. Το φαντάζεσαι; Δε θα τα χρειαζόμασταν 
αυτά.

ΕΝΤΑ: Αχ, Θε μου... Τι παραπάνω να ζητήσει κανείς;

ΝΟΡΑ: Συμφωνώ.

ΕΝΤΑ: Και τώρα;

ΝΟΡΑ: Ε, τι;

ΕΝΤΑ: Λέω, και τώρα; 

ΝΟΡΑ: Μη νοιάζεσαι για τίποτα. Έχω ήδη κάνει μια πρώτη 
επαφή με δικηγόρο. Από τους καλύτερους αστικολόγους.  

ΕΝΤΑ: Για να το λες εσύ.

ΝΟΡΑ: Μου έχεις εμπιστοσύνη;

ΕΝΤΑ: Σου παραδίνομαι.

ΝΟΡΑ: Δε θα το μετανιώσεις. 

ΕΝΤΑ: Κρύωσαν τα χέρια μου. 

ΝΟΡΑ: Έχεις κι άλλο απ’ αυτό το ντόπιο;

ΕΝΤΑ: Τυράκι;

ΝΟΡΑ: Όχι, καλέ! Κρασάκι.

ΕΝΤΑ: Αστειεύτηκα.

ΝΟΡΑ: Φέρε να πιούμε. Να ζεσταθούμε. Και μετά, θα κάψουμε 
την επιστολή του μικρού μας παρέα. Αυτή την έχω φέρει. Για 
να δεις πως σ’ εμπιστεύομαι κι εγώ.



85 

Α Ε ρ Α Σ

ΕΝΤΑ: Δε χαίρεσαι που θα μείνει απ’ έξω ο μεγάλος μας;

ΝΟΡΑ: Πάρα πολύ.

ΕΝΤΑ: Θα φέρω όμως και λίγο τυράκι.

ΝΟΡΑ: Κρύωσα κι εγώ τώρα λίγο.

ΕΝΤΑ: Τα πάντα εδώ είναι εκλεκτά. Ο τόπος βλέπεις. 

ΝΟΡΑ: Ευλογημένος, ε;

ΕΝΤΑ: Όσοι αποφάσισαν να ρθούν εδώ, δε ξαναφύγανε ποτέ.

ΝΟΡΑ Δεν είναι λιγάκι φοβιστικό αυτό;

ΕΝΤΑ; Όχι, γιατί το λες;

ΝΟΡΑ: Δεν ξέρω.

ΕΝΤΑ: Πρέπει να ξεφοβηθούμε κάποτε, απ’ όλα. 

ΝΟΡΑ: Επιτέλους.

ΕΝΤΑ: Επιτέλους!

ΝΟΡΑ: Κάθε πότε έχει καράβι;

ΕΝΤΑ: Εξαρτάται από τον καιρό. Τον αέρα.

ΝΟΡΑ: Ναι, σωστά. Ε, δε θα φυσάει για πάντα.

ΕΝΤΑ: (Xαμογελώντας.) Ε, όχι.

(Οι γάτες κουρνιάζουν η μια δίπλα στην άλλη. Χαμηλώνουν τα 
φώτα.)   

~








