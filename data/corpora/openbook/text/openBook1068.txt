



































Ο ΙΠΠΟΤΗΣ ΤΗΣ ΓΗΣ


Ο ΕΚΛΕΚΤΟΣ ΤΗΣ ΠΑΝΓΑΙΑΣ



Copyright © Συνοδινού Ράνια
Follow me on Twitter: @RaniaSin

“Smashwords Edition”

ΑΠΑΓΟΡΕΥΕΤΑΙ  η  αναδημοσίευση,  η  αναπαραγωγή,  ολική, 
μερική ή περιληπτική ή κατά παράφραση ή διασκευή απόδοση του 
περιεχομένου  του  παρόντος  web  site  με  οποιονδήποτε  τρόπο, 
ηλεκτρονικό,  μηχανικό,  φωτοτυπικό,  ηχογράφησης  ή  άλλο,  χωρίς 
προηγούμενη γραπτή άδεια του εργαστηρίου. Νόμος 2121/1993 και 
κανόνες Διεθνούς Δικαίου που ισχύουν στην Ελλάδα.

ISBN: 978-960-88695-4-7



Για τον μικρό μου Αλέξανδρο 





Άνοιξε  τα  μάτια  του  τρομαγμένος.  Είχε  δει  πάλι  αυτό  το 
όνειρο  το  οποίο  τον  τρόμαζε  χωρίς  κανένα  λόγο.  Ένα  άγνωστο 
δωμάτιο  το  οποίο  πρέπει  να  ήταν  κρεβατοκάμαρα,  ο  ήχος  ενός 
μωρού να κλαίει και μετά ένα γλυκό νανούρισμα να το ησυχάζει. 
Κάθε  φορά  που  το  έβλεπε  ξύπναγε  με  ένα  πολύ  δυσάρεστο 
απροσδιόριστο  συναίσθημα.  Το  έβλεπε  από  την  αρχή  των 
αναμνήσεων του αλλά ποτέ δεν μπορούσε να το εξηγήσει. 

Τον είχε πάρει ο ύπνος και είχε αργήσει, o Παναγιώτης θα τον 
τρέλαινε για μια ακόμη φορά στην γκρίνια. Σηκώθηκε, έβαλε το τζιν 
του και μία γαλάζια μπλούζα και κοιτάχτηκε στον καθρέπτη για να 
φτιάξει λίγο τα ανακατεμένα του μαλλιά. Σήμερα του άρεσε αυτό 
που αντίκριζε. Έβλεπε ένα μελαχρινό αγόρι με πράσινα μάτια και 
όταν ήταν ευδιάθετος  με ένα λαμπερό χαμόγελο.  Τρέχοντας  πήγε 
μέχρι την πόρτα, έγνεψε στην μητέρα του και άνοιξε βιαστικά για να 
φύγει.

«Αλέξη, μην αργήσεις, να προσέχετε» είπε η Χρύσα δυνατά 
στον  μονάκριβό  της  γιο  καθώς  έφτιαχνε  μια  μηλόπιτα  στην 
πλημμυρισμένη με μυρωδιά κανέλας κουζίνα.

«Μην ανησυχείς μαμά, κάποια στιγμή …θα γυρίσω πίσω» της 
απάντησε  εκείνος  πειραχτικά.  Με αυτά  τα  λόγια  η  μητέρα  με  το 
λαμπερό βλέμμα και τα μαύρα μαλλιά αποχαιρέτησε το γιο της με 
ένα μεγάλο χαμόγελο και με απέραντη στοργή και έκλεισε αργά την 
πόρτα για να συνεχίσει τις δουλειές της. 

Ο Αλέξης έφυγε τρέχοντας γεμάτος χαρά και ανυπομονησία 
για να πάει να συναντήσει τον Παναγιώτη. Μετά είχαν κανονίσει να 
συναντήσουν στο σχολείο την υπόλοιπη παρέα και να πάνε όλοι μαζί 
βόλτα.

Ο Παναγιώτης ήταν ο καλύτερος του φίλος. Ήταν αχώριστοι, 
μα πάρα πολύ διαφορετικοί. Ο Παναγιώτης που ήταν διπλανός του 
στο σχολείο τον έβαζε ασταμάτητα σε μπελάδες με τους καθηγητές 
αλλά  και  τους  συμμαθητές  του.  Ήταν  πειραχτήρι  και  πολύ 
σκανταλιάρης  όμως  πάντα  κρυβόταν  πίσω  από  τον  Αλέξη.  Ήταν 
κοινωνικός του άρεσε να πειράζει τα κορίτσια και να τα κάνει να 
γελάνε, καμία σχέση με τον κολλητό του.

Ο Αλέξης ήταν πάντα σοβαρός και μερικές φορές ενώ πάντα 
είχε  δίπλα  του  παρέα  αισθανόταν  απομονωμένος.  Είχε  αυτό  το 



αίσθημα ότι δεν ταιριάζει πραγματικά με όλους αυτούς που κάνει 
παρέα.  Είχε  πάρα  πολλούς  γνωστούς  καθώς  ήταν  εξαιρετικά 
δημοφιλής  αλλά πραγματικά κοντά του μάλλον δεν είχε  κανέναν. 
Σαν πάντα να του έλειπε κάτι. Αρκετές φορές μπορεί να ήταν σε μια 
παρέα και να γελάει αλλά έμοιαζε λες και κρατούσε την ψυχή του 
κλεισμένη σε ένα κρύσταλλο φαινόταν να χρειαζόταν κάτι επιπλέον 
για να γίνει πραγματικά ευτυχισμένος.

Στην περιοχή που έμεναν δεν είχαν και πολλές επιλογές για 
έξοδο.  Συνήθως  πήγαιναν  στο  σχολείο  και  ξέδιναν  παίζοντας 
ποδόσφαιρο  ή  μπάσκετ.  Πάντα  ακολουθούσαν  τον  ίδιο  δρόμο, 
καθώς τους άρεσε να περπατάνε πιο ελεύθερα χωρίς να ανησυχούν 
για αυτοκίνητα. Ερχόταν ο Παναγιώτης, χτύπαγε το κουδούνι και ο 
Αλέξης κατέβαινε τη σκάλα του σπιτιού του και του έριχνε μια για 
αστείο  στο  αγαπημένο του  κόκκινο  καπέλο,  το  οποίο  δεν  έβγαζε 
ποτέ.  Του  το  είχε  χαρίσει  η  Χριστίνα  για  την  πρώτη  επέτειο 
γνωριμίας  τους,  αυτό  και  μόνο του  έδινε  αμύθητη  σταθερή  αξία. 
Μόλις συναντιόταν ξεκινούσαν να μιλάνε για αθλητικά, μουσική και 
σινεμά αλλά κυρίως σχολίαζαν καυστικά τις κοπέλες του σχολείου. 
Περπατούσαν αργά, χωρίς βιασύνη, γιατί ήταν από τις λίγες στιγμές 
που μπορούσαν  να  φρενάρουν  λίγο  τους  ρυθμούς  της  ζωής τους. 
Σχολείο, φροντιστήρια, διάβασμα ύπνος και πάλι από την αρχή σαν 
καλοκουρδισμένα  ρολόγια  έκαναν  κάθε  μέρα  ακριβώς  τα  ίδια 
πράγματα μέχρι να τελειώσουν το λύκειο. Αυτό αρκετές φορές τους 
ενοχλούσε, ήθελαν παραπάνω πράγματα από την ζωή τους αλλά δεν 
είχαν και πολλές επιλογές καθώς όλοι δρούσαν κατά αυτό τον τρόπο. 

Στο  δρόμο  τους  βρισκόταν  ένα  εγκαταλελειμμένο  παλιό 
εργοστάσιο το οποίο πάντα προσπερνούσαν, συνέχιζαν όλο ευθεία, 
περνούσαν την λεωφόρο,  έφταναν στο προαύλιο του σχολείου και 
σκαρφάλωναν πάνω στη σιδερένια πόρτα για να μπούνε μέσα, μιας 
και σχεδόν πάντα ήταν κλειδωμένη, λες και ένα κάγκελο θα ήταν 
αρκετό για να τους εμποδίσει να μπουν μέσα.

Κάθε  φορά  που  αποφάσιζαν  να  συναντηθούν  στο  σχολείο, 
ακολουθούσαν την ίδια πορεία εκτός από εκείνη την μέρα που κάτι 
τους τράβηξε την προσοχή. Η μοίρα ήθελε να γίνουν τα πράγματα 
διαφορετικά. Περνώντας από τον περιφραγμένο εξωτερικό χώρο του 
εργοστασίου  φάνηκε  του  Αλέξη  ότι  είδε  μια  σκιά,  κάποιον  να 
μετακινείται. 



«Κάποιος  είναι  μέσα»,  είπε  με  τρεμάμενη  φωνή  και 
σταμάτησε να περπατάει.

«Σιγά» αποκρίθηκε ο Παναγιώτης «και τι έγινε; Πρώτη φορά 
είναι που κάποιος μένει σε αυτά τα ερείπια; Την άλλη φορά έμενε 
ολόκληρη οικογένεια εδώ. Όλοι όσοι δεν έχουν στέγη σε αυτήν την 
περιοχή,  εδώ καταλήγουν.  Εδώ μέσα στην βρώμα δεν τολμάει  να 
τους ψάξει κανείς, ούτε καν η μάνα τους…» είπε χαχανίζοντας.

«Δεν μου φάνηκε ότι ήταν από εκείνους τους άστεγους. Κάτι 
άλλο ήταν, δεν μπορώ να το εξηγήσω».

«Δηλαδή  τι  είδες,  φάντασμα;  Σοβαρέψου  λίγο  μεγάλος 
άνθρωπος», σχολίασε ειρωνικά ο Παναγιώτης και ξέσπασε επίτηδες 
σε δυνατά γέλια για να τον πικάρει.

«Σταμάτα, μην κάνεις φασαρία και με κάνεις ρεζίλι».
«Σε ποιον να σε κάνω ρεζίλι στα μπάζα και στα σκουπίδια; 

Ψυχή δεν έχει εδώ» είπε ο Παναγιώτης πειραχτικά. 
«Πάμε να δούμε τι ήταν;» 
«Είσαι  τρελός  που  θα  μπούμε  εκεί  μέσα;  Σίγουρα  θα 

λερωθούμε.  Άσε  που  θα  αργήσουμε»  απάντησε  ο  Αλέξης  που 
ανέκαθεν ήταν ο ορισμός του ανθρώπου που σιχαίνεται υπερβολικά 
τα πάντα.

«Φοβάσαι και  είσαι  όλο δικαιολογίες.  Στο κάτω κάτω είναι 
νωρίς  ακόμα.  Έχουμε  μισή ώρα περιθώριο,  άντε  έλα ας  κάνουμε 
κάτι διαφορετικό». Από αυτά τα λόγια συνήθως ξεκινούσαν όλοι οι 
μπελάδες. Ο Αλέξης ήταν αυτός που είχε πάντα τις αναστολές και ο 
κοντούλης  χοντρούλης  φίλος  του  πάντα  τον  προκαλούσε.  Τον 
κοίταζε  με  αυτά  τα  πονηρά  μάτια  που  πέταγαν  σπίθες  από  την 
σκανταλιά και έπαιρνε αυτό το ειρωνικό ύφος που πάταγε όλα τα 
κουμπιά του Αλέξη.

«Ποιος, εγώ φοβάμαι; Τι λες φίλε μου. Μου φαίνεται ότι δεν 
με ξέρεις τόσο καλά όσο νομίζεις. Πάμε λοιπόν άμα θες, εκεί είναι η 
είσοδος. Μη μου λες όμως μετά να γυρίσουμε πίσω…» απάντησε ο 
Αλέξης όλο ύφος για να πείσει και εκείνος τον εαυτό του ότι δεν 
φοβάται. 

Άνοιξαν  σπρώχνοντας  μια  χαλασμένη  σιδερένια  πόρτα 
παραπατώντας πάνω σε ένα σωρό σκουπίδια. Για να μπούνε στον 
προαύλιο  χώρο  έπρεπε  να  σκαρφαλώσουν  πάνω  σε  λόφους  από 



μπάζα. Σκόνταφταν συνέχεια και αναγκαζόντουσαν αρκετές φορές 
να χρησιμοποιούνε και τα χέρια τους για να μην βρεθούν κάτω.

«Μήπως να γυρνάγαμε πίσω; Δεν πρέπει  να υπάρχει κανείς 
εδώ. Λάθος έκανες. Αλέξηηη ας γυρίσουμε πίσω» μουρμουρούσε ο 
Παναγιώτης καθώς περπάταγε.

«Αφού  φτάσαμε  μέχρι  εδώ,  ας  πάμε  και  λίγο  παραπέρα, 
τουλάχιστον να μπούμε μέσα. Μην φύγουμε και τελικά πούμε ότι 
τζάμπα όλο το σκαρφάλωμα και η βρώμα …» απάντησε ο Αλέξης. 

Ήταν  να  μην  γίνει  η  αρχή.  Σε  λίγα  λεπτά  βρέθηκαν  στον 
προαύλιο χώρο του εργοστασίου. Απείχαν μόλις λίγα βήματα για να 
φτάσουν  στο  εσωτερικό  του  κτιρίου.  Παρόλο  που  δεν  φυσούσε 
αέρας,  ανοιγόκλειναν  μερικές  πόρτες  και  ακουγόταν  εκείνο  το 
χαρακτηριστικό  βουητό  που  ακούγεται  στις  ταινίες  τρόμου.  Όλος 
αυτός  ο  τεράστιος  χώρος  είχε  την  οσμή  της  εγκατάλειψης.  Ο 
συνδυασμός  της  μυρωδιάς  της  σκόνης,  της  υγρασίας  και  του 
τσιμέντου τους χτύπαγε άσχημα στη μύτη αλλά δεν μπορούσαν να 
κάνουν  κάτι  για  αυτό,  μονο  υπομονή.  Κοιτώντας  προς  τα  πάνω 
μπορούσαν να δουν τις τρύπες από τα γκρεμισμένα πατώματα στους 
πάνω ορόφους. Ήταν όλο άδειο. Άδειο από ανθρώπους, άδειο από 
έπιπλα, άδειο από ψυχή. Φαινόταν απίστευτο ότι όλο αυτό το οίκημα 
ήταν  φρεσκοβαμμένο,  καθαρό  και  κάποτε  είχε  ανθρώπους  να 
πηγαινοέρχονται  κάθε  μέρα.  Τώρα  το  μόνο  που  είχε  μείνει  σαν 
ανάμνηση ήταν σκουριά, μούχλα και η σκουριασμένη ταμπέλα της 
επιχείρησης που νόμιζες ότι από στιγμή σε στιγμή θα πέσει πάνω 
στα κεφάλια τους.

Έμειναν να κοιτάζουν το εργοστάσιο με το στόμα ανοιχτό να 
στέκεται  επιβλητικά  μπροστά  στα  μάτια  τους.  Ξαφνικά  άκουσαν 
έναν θόρυβο σαν κάτι να έπεσε από ψηλά και αμέσως ανατρίχιασαν 
ανταλλάσσοντας φοβισμένες ματιές

«Πάμε να φύγουμε Αλέξη, έχω κακό προαίσθημα γι αυτό». 
Ήταν η πρώτη φορά που έκανε στα αλήθεια πίσω ο Παναγιώτης. Η 
περιέργεια του Αλέξη όμως αυτή την φορά ήταν πάρα πολύ μεγάλη, 
κάπως ασυνήθιστο για αυτόν. Κάτι τον τραβούσε σαν μαγνήτης σε 
αυτό το μέρος για να το εξερευνήσει. 

«Ανοησίες, εγώ δεν φοβάμαι τίποτα. Μάλλον εσύ άρχισες να 
φοβάσαι,  Παναγιωτάκη;»,  σχολίασε  σαρκαστικά  ο  Αλέξης  και 
προχώρησε  πιο  μπροστά.  Έτσι  συνέχισε  να  περπατάει  προς  το 



εσωτερικό  του  κτιρίου  και  ο  Παναγιώτης  τον  ακολουθούσε 
κοιτώντας πάντα πίσω του για κάθε ενδεχόμενο. Με την άκρη του 
ματιού του είδε ένα κομμάτι μιας κόκκινης κάπας να στρίβει σε ένα 
από τα δωμάτια.

«Να!  Κάτι  είδα»,  είπε  ο  Παναγιώτης.  «Είχες  δίκιο  τελικά. 
Εκεί πήγε, δεξιά» και έδειξε με το δάκτυλο του.

Ξεκίνησαν  να  τρέχουν  προς  το  μέρος  που  έδειξε  ο 
Παναγιώτης μήπως κατορθώσουν και φτάσουν αυτόν το μυστήριο 
άνθρωπο. Βέβαια αν έρχοταν πρόσωπο με πρόσωπο μαζί  του δεν 
είχαν την παραμικρή ιδέα τι θα του έλεγαν. Ήταν συνέχεια ένα βήμα 
πιο μπροστά στις κινήσεις τους. Το μόνο που έβλεπαν ήταν την άκρη 
της  κάπας.  Δεν  μπόρεσαν  να  κατορθώσουν  να  δουν  τουλάχιστον 
ποιος ήταν αυτός, που κατά ένα περίεργο τρόπο τους προκαλούσε 
και τους κατεύθυνε όλο και πιο βαθειά μέσα στο εργοστάσιο και όλο 
και πιο πάνω. Είχαν αρχίσει να ανεβαίνουν πάνω σε μια ερειπωμένη 
σκάλα που νόμιζες ότι από στιγμή σε στιγμή θα ξεκολλούσε από τον 
όροφο, όταν πήρε ο αέρας το καπέλο του Παναγιώτη.

«Αμάν, πάει το καπέλο μου, θα με σκοτώσει η Χριστίνα», είπε 
ο  Παναγιώτης  κάνοντας  μια  ανεπιτυχής  προσπάθεια  να το πιάσει 
στον αέρα. Όμως το καπέλο απομακρυνόταν όλο και περισσότερο 
μέχρι  που το έχασαν από τα μάτια  τους.  Αυτό  το καπέλο δεν  το 
αποχωρίζονταν  ποτέ  ο  Παναγιώτης  και  ο  Αλέξης  το  ήξερε  και 
ένιωσε  υπεύθυνος  για  αυτό.  Όχι  μόνο  επειδή  μάλλον  θα 
τσακωνόντουσαν εξαιτίας του αλλά και επειδή θα άκουγε και όλη 
την γκρίνια μετά.

«Μην ανησυχείς, εγώ θα σου το φέρω». 
«Καλάαα,  πρέπει  να  το  βρεις  πρώτα  και  για  να  είμαι 

ειλικρινής δεν νομίζω να τα καταφέρεις. Ήταν πολύ κακή ιδέα από 
την αρχή να έρθουμε εδώ. Δεν έπρεπε να σε ακολουθήσω». 

«Μην  ξεκινάς  από  τώρα  την  γκρίνια  γιατί  αν  δεν  με 
προκαλούσες δεν θα είχαμε έρθει εδώ εξαρχής, για αυτό σταμάτα» 
απάντησε ο Αλέξης θυμωμένος.

«Δεν αφήνουμε τους τσακωμούς λέω εγώ, μπας και βρούμε το 
καπέλο  μου  και  να  εξαφανιστούμε  από  δω  και  να  μην 
ξαναπατήσουμε ποτέ και για κανένα λόγο;» 



«Για  αρχή  ας  κατέβουμε  τις  σκάλες  όροφο  όροφο,  μήπως 
σταθούμε τυχεροί και το βρούμε σε κανένα παράθυρο ή σε κανένα 
περβάζι».

Αυτό  ήταν  το  σχέδιο  του  Αλέξη  και  έτσι  άρχισαν  να 
κατεβαίνουν τους ορόφους ψάχνοντας κοντά στα παράθυρα και τα 
περβάζια έχοντας αφήσει πίσω την αναζήτηση της κόκκινης κάπας. 
Δεν  μπορούσαν  να  ψάξουν  παντού  καθώς  μερικές  πόρτες  ήταν 
κλειδωμένες,  άλλες  μπλοκαρισμένες  από  την  εγκατάλειψη  αλλού 
είχε  πέσει  το  δάπεδο  και  ήταν  πολύ  μεγάλο  το  ρίσκο  να  πάνε 
περιμετρικά  σε  ένα  ασταθές  πάτωμα.  Ήταν  πολύ  επικίνδυνα  να 
βρίσκονται εκεί  και είχαν ξεκινήσει να το αντιλαμβάνονται και οι 
ίδιοι.  Στο  τέλος  απελπίστηκαν  μιας  και  δεν  έβρισκαν  τίποτα  και 
αποφάσισαν να φύγουν από εκεί,  γιατί αν βράδιαζε θα ήταν πολύ 
δύσκολο να βρουν το δρόμο και να φύγουν χωρίς να χτυπήσουν..

Μόλις κατέβηκαν στο ισόγειο, πήρε το μάτι του Αλέξη μια 
πόρτα  στο  τέλος  του  διαδρόμου  πολύ  διαφορετική  από  τις 
υπόλοιπες.  Η πόρτα αυτή ήταν μπρούτζινη,  φαινόταν σαν να είχε 
ξεφυτρώσει από τον μεσαίωνα και είχε ένα πολύ παράξενο σκαλιστό 
χερούλι.  Έκανε  νόημα  στον  Παναγιώτη  για  να  τον  ακολουθήσει 
προς τα εκεί. Ήταν πραγματικά μια περίεργη κατασκευή που τους 
ώθησε να την περιεργάζονται χωρίς όμως αρχικά να την ακουμπάνε. 
Αναζητώντας  τρόπο  να  την  ανοίξουν  έπεσε  η  ματιά  τους  σε  μια 
υποδοχή η οποία ήταν άκρως ανατριχιαστική. Για να ανοίξει η πόρτα 
έπρεπε  μάλλον  να  βάλει  κάποιος  το  χέρι  του  μέσα,  καθώς  είχε 
κάποιο  είδος  εσωτερικής  ασφάλειας.  Περιμετρικά  της  υποδοχής 
υπήρχαν σκαλισμένα δόντια που έμοιαζαν με στόμα άγριου ζώου. 
Πάνω από το χερούλι είχε σκαλισμένα κάποια σύμβολα που είχαν 
ξεθωριάσει από τον χρόνο.

Ο Παναγιώτης πήγε να βάλει το χέρι του στην υποδοχή της 
πόρτας για να την ανοίξει. 

«Τι κάνεις εκεί;» ούρλιαξε ο Αλέξης.
«Τι φωνάζεις, με κατατρόμαξες. Να ανοίξω θέλω, μια πόρτα 

είναι» απάντησε τρομαγμένος ο Παναγιώτης.
«Σου μοιάζει να είναι νορμάλ αυτή η πόρτα; Σαν του σπιτιού 

σου ας πούμε; Άστο καλύτερα. Είχες δίκιο, πάμε να φύγουμε και θα 
επανορθώσω για το καπέλο σου. Σου το υπόσχομαι».



Ο  Παναγιώτης  τον  κοίταξε  με  ένα  κοροϊδευτικό  ύφος  και 
έβαλε το χέρι του στην υποδοχή για να ανοίξει την πόρτα, ήθελε να 
του δείξει  πως δεν  φοβάται.  Αμέσως  έπεσε ένα κάγκελο από την 
υποδοχή του χερουλιού και του κλείδωσε το χέρι. Το βλέμμα του 
Παναγιώτη  άλλαξε  αμέσως  και  από  τον  σαρκασμό  πέρασε  στον 
τρόμο. Δεν πίστευε αυτό που έβλεπε. Τον έπιασε πανικός και άρχισε 
να φωνάζει σαν υστερικός, αν και δεν πόναγε.

«Ηρέμησε, σταμάτα να φωνάζεις, θα τη βρούμε τη λύση», του 
είπε ψύχραιμα ο Αλέξης.

«Εύκολο  να  το  λες  εσύ,  δεν  είναι  το  δικό  σου  χέρι 
παγιδευμένο», απάντησε ο Παναγιώτης. 

Ο  Αλέξης  αρχικά  προσπάθησε  να  τραβήξει  το  χέρι  του 
Παναγιώτη  μήπως  και  τραβώντας  το,  άνοιγε  το  κάγκελο,  αλλά 
μάταια.  Μετά  άρχισε  να  κλωτσάει  την  πόρτα  μπας  και  άνοιγε 
τουλάχιστον και έβρισκαν τίποτα χρήσιμο μέσα στο δωμάτιο. Ούτε 
αυτό βοήθησε όμως. Στο τέλος κουράστηκαν και οι δύο να παλεύουν 
με την πόρτα και φώναζαν βοήθεια. Ποιος όμως να τους ακούσει 
εκεί μέσα;

«Να πάω να φέρω βοήθεια;» ρώτησε ο Αλέξης τον Παναγιώτη 
αν και ήξερε ότι η απάντηση θα ήταν αρνητική. Ποτέ ο Παναγιώτης 
δεν ήταν ιδιαίτερα γενναίος, πόσο μάλλον να κάτσει μόνος του στα 
σκοτάδια και μα γίνει ρεζίλι.

«Όχιιιι, μην τολμήσεις να με αφήσεις μόνο», του απάντησε.
«Μα σκέψου λογικά, έρχεται η νύχτα, εδώ δεν έχει φώτα. Πως 

θα μείνουμε εδώ το βράδυ; Θα έχει σίγουρα ποντίκια, κατσαρίδες 
και δεν ξέρω και εγώ τι άλλο. Θα μας γυρεύουν οι φίλοι και οι γονείς 
μας…»

Με αυτά τα τελευταία λόγια που άκουσε ο Παναγιώτης λύγισε 
και τον έπιασε πάλι η γκρίνια. 

«Θέλω να πάω σπίτι  μου….  Δεν  μπορώ να καταλάβω πως 
μπλέξαμε έτσι. Εγώ το μόνο που ήθελα ήταν να σε πειράξω λίγο».

«Δεν είναι ώρα για να μας πιάνει απελπισία. Μπορεί να είναι 
εδώ και αυτός με την κόκκινη κάπα. Ίσως και να είναι πίσω από την 
πόρτα».

«Και  αν  είναι  δολοφόνος;»  ρώτησε  ο  Παναγιώτης 
απελπισμένος.



Ο Αλέξης τον κοίταξε με ένα υποτιμητικό βλέμμα, του έγνεψε 
να κάνει ησυχία και έβαλε τον αυτί του στην πόρτα μήπως άκουγε 
τίποτα  πίσω  της.  Δεν  ακουγόταν  τίποτα  και  με  τα  δάχτυλα  του 
ψηλάφησε τα  χαραγμένα  σύμβολα που τα  είχε  καλύψει  η  σκόνη, 
προφανώς  είχε  χρόνια  να  ανοιχτεί  αυτή  η  πόρτα.  Έβγαλε  την 
περισσότερη  σκόνη τρίβοντας  προσεκτικά  με τα δάχτυλα  του και 
έπειτα πήρε μια βαθιά ανάσα και φύσηξε δυνατά για να καθαρίσει 
την  επιγραφή.  Κάτω από  τη  σκόνη  εμφανίστηκαν  κάτι  παράξενα 
σύμβολα:

 «Βλέπεις;»
«Τι  να  δω,  ζωγραφιές;  Πλάκα  μου κάνεις;  Δεν  ψάχνεις  να 

βρεις  εδώ  στο  εργοστάσιο  κανένα  βαρύ  αντικείμενο  μήπως 
μπορέσεις με κάποιον τρόπο να σπάσεις την κλειδαριά ή την πόρτα;»

«Δώσε μου ένα λεπτό να σκεφτώ, κάπου έχω ξαναδεί αυτά τα 
σύμβολα, μου είναι πολύ οικεία» 

«Αστέρι, κορώνα, παλάμη και …δεν καταλαβαίνω τι είναι το 
τελευταίο, είναι πολύ φθαρμένο»

«Αλέξη, σταμάτα να ασχολείσαι με την επιγραφή και τράβα 
να  βρεις  κανένα  αντικείμενο  να  ανοίξεις  αυτό  το  πράγμα».  Όσο 
έβλεπε  τον  Αλέξη  να  περιεργάζεται  το  τελευταίο  σύμβολο,  τόσο 
εκνευριζόταν. Στο τέλος αναγκάστηκε να κοιτάξει και εκείνος μήπως 
βοηθούσε λίγο την κατάσταση.

«Πυξίδα  !!!!»  φώναξε  με  ανακούφιση  ο  Παναγιώτης,  που 
επιτέλους  κατάφερε  να  βρει  το  σύμβολο.  Τώρα  ο  Αλέξης  θα 
προσπαθούσε πραγματικά να τον βοηθήσει  να βγάλει  το χέρι  του 
από εκεί.

«Μήπως αν καταφέρουμε να λύσουμε το αίνιγμα με αυτά τα 
σύμβολα, καταφέρουμε να βγάλουμε κάποιο νόημα;» είπε με ελπίδα 
ο Αλέξης.

«Καλά,  κάνε  όνειρα.  Εγώ  το  έχω  πάρει  απόφαση,  εδώ  θα 
αφήσω τα κοκαλάκια μου. Θα γίνω τροφή για τα ποντίκια και τις 
κατσαρίδες.

«Σταμάτα την γκρίνια και βοήθησε με καλύτερα, αλλιώς δεν 
θα φύγουμε ποτέ από δω», του απάντησε αποφασιστικά ο Αλέξης 
ψηλαφίζοντας τα σύμβολα. 



Πήγαινε πέρα-δώθε κοιτώντας τα βρώμικα του χέρια και έλεγε 
δυνατά τις σκέψεις του μήπως ακούγοντας τα λόγια του καταλάβαινε 
κιόλας τι ακριβώς συνέβαινε.

Αστέρι, κορώνα, παλάμη, πυξίδα.
Αστέρι, Βασιλιάς; Παίρνω; Βορράς;
Αστέρι, Βασιλιάς; Αρπάζω; Βορράς;
Αστέρι, Βασιλιάς; Παίρνω; Νότος;
Αστέρι, Βασιλιάς; Παίρνω; Ανατολή;
Το αστέρι του βασιλιά το πήραν στην Ανατολή;
Έλεγε μόνος του διάφορους συνδυασμούς μέχρι που κατέληξε 

στο:
«ΤΟ ΑΣΤΕΡΙ ΤΗΣ ΒΑΣΙΛΙΣΣΑΣ ΧΑΘΗΚΕ ΣΤΗ ΔΥΣΗ»
Μετά από αυτά τα λόγια ακούστηκε μια βοή, συνοδευόμενη 

με  ένα  δυνατό  μεταλλικό  χτύπημα,  σαν  από  σφυρί  πάνω  σε 
σιδερένιο πάγκο. Τα κάγκελα ανέβηκαν και το χέρι του Παναγιώτη 
επιτέλους ελευθερώθηκε. Ανακουφισμένος έβγαλε το μουδιασμένο 
του χέρι και άρχισε να το τρίβει για να ξεμουδιάσει. Χαρούμενοι και 
οι δύο που ξέμπλεξαν πήγαν να φύγουν, αλλά εκεί που πραγματικά 
δεν το περίμεναν, η πόρτα άνοιξε μόνη της. Πρόβαλλαν το κεφάλι 
τους να δούνε τουλάχιστον με μια ματιά τι έκρυβε πίσω της, αλλά 
προς μεγάλη τους έκπληξη ο χώρος αν και σχετικά περιποιημένος σε 
σύγκριση με το υπόλοιπο κτίριο ήταν εντελώς άδειος, εκτός ….από 
το καπέλο του Παναγιώτη που βρισκόταν στο μέσο του δωματίου. 
Με  το  που  το  βλέπει  ο  Αλέξης  τρέχει  να  το  πιάσει,  αψηφώντας 
όποιον  πιθανό  κίνδυνο,  με  τόσα  που  τους  είχαν  ήδη  συμβεί  τα 
τελευταία  λεπτά.  Ο  Παναγιώτης  το  μόνο  που  πρόλαβε  ήταν  να 
ουρλιάξει «ΜΗ!!!!» και με το που πάει να το αρπάξει ο Αλέξης στα 
χέρια του υποχωρεί το δάπεδο σαν καταπακτή και πέφτει μέσα. 

Όταν άνοιξε τα μάτια του τα πάντα ήταν σκοτεινά, δεν έβλεπε 
τίποτα, πρέπει να είχαν περάσει ώρες από την πτώση, οπότε μάλλον 
θα είχε βραδιάσει. Σκούπισε πάνω στο παντελόνι του τα χέρια του 
και προσπάθησε να σηκωθεί. Δεν τα κατάφερε με την πρώτη φορά 
όμως,  γιατί  είχε  απίστευτο  πονοκέφαλο  και  τον  πονούσαν  και  τα 
γόνατα του, λόγω της πτώσης. Άρχισε να φωνάζει τον Παναγιώτη 
αλλά μάταια, θα είχε φύγει. Ποιος ξέρει πόση ώρα θα βρίσκοταν εκεί 
αναίσθητος…



Μετά από λίγη ώρα, αφού βαρέθηκε να φωνάζει, αποφάσισε 
να σηκωθεί. Ήδη ήταν καλύτερα σωματικά, όμως ήταν ολομόναχος 
στα σκοτάδια μέσα σε μια τρύπα και αυτό δεν ήταν ότι καλύτερο. 
Προσπάθησε  να  σκαρφαλώσει  αλλά  κάθε  προσπάθεια  που  έκανε 
ήταν άκαρπη και κατέληγε στο έδαφος. Ο τοίχος ήταν λείος, λες και 
τον είχαν κατασκευάσει  έτσι ώστε να μην υπάρχει καμία διαφυγή 
από  εκεί.  Μετά  από  πολλές  ανεπιτυχείς  προσπάθειες,  τον  έπιασε 
τελικά απελπισία. Θα έπρεπε να μείνει εκεί μέσα και να περιμένει 
καρτερικά  μέχρι  να  τον  βρουν,  όποτε  τον  βρουν,  αν  τον  βρουν. 
Χωρίς νερό, χωρίς φαγητό και χωρίς φως. Πήγε σε μια γωνία του 
τοίχου, κουλουριάστηκε και περίμενε. Δεν μπορούσε να κάνει και 
τίποτα  άλλο.  Σκεφτόταν  πως  δεν  έπρεπε  να  είναι  τόσο περίεργος 
άλλη φορά και ότι καλύτερα θα ήταν άλλη φορά, αν υπάρξει άλλη 
φορά  να  κάθεται  στα  αυγά  του.  Τώρα  θα  έτρωγε  την  φρέσκια, 
λαχταριστή μηλόπιτα της μαμάς του. 

Ξαφνικά εμφανίστηκε ένα μικρό φωτάκι μέσα σε όλο αυτό το 
σκοτάδι. Αυτό το φωτάκι τον πλησίαζε συνέχεια. Εκείνος άνοιξε το 
χέρι του και  το φωτάκι  στάθηκε εκεί,  πάνω στην παλάμη του. Τι 
απρόσμενος επισκέπτης, μία πυγολαμπίδα! Σήκωσε το κεφάλι  του 
προς το άνοιγμα της καταπακτής και είδε εκατοντάδες πυγολαμπίδες 
να έρχονται προς το μέρος του. Όλες αυτές μαζεύτηκαν και έκαναν 
γρήγορους  κύκλους  γύρω  του.  Κοίταζε  αυτό  το  φαινόμενο 
έκπληκτος.  Ήταν  κάτι  μαγικό  και  ανεπανάληπτο.  Απότομα 
σταμάτησαν  να  κάνουν  κύκλους  και  πήγαν  προς  τον  τοίχο.  Εκεί 
παρατάχθηκαν όλες μαζί λες και είχαν εντολή και σχημάτισαν ένα 
παραλληλόγραμμο,  σαν  πόρτα.  Μία  από  αυτές  πήγε  κοντά  στον 
Αλέξη και έπειτα κατευθύνθηκε προς την σχηματισμένη πόρτα. Ο 
Αλέξης  κατάλαβε  ότι  η  πυγολαμπίδα,  αυτό  το  μικροσκοπικό 
πλασματάκι ήθελε να την ακολουθήσει. 

Πλησίασε  στον  τοίχο,  ψηλάφισε  την  επιφάνεια  του  και 
έκπληκτος  διαπίστωσε  ότι  η  πόρτα  που  είχε  σχηματιστεί  από τις 
πυγολαμπίδες ήταν αληθινή. Αμέσως άρχισε να σπρώχνει με όλη του 
τη δύναμη για να την ανοίξει.  Δεν ήταν τόσο εύκολο όσο αρχικά 
φαινόταν και άρχισε να την κλωτσάει. Μετά από λίγη προσπάθεια τα 
κατάφερε. Ο τοίχος υποχώρησε, η πόρτα άνοιξε και αποκάλυψε ένα 
στενό δρομάκι. Αμέσως οι πυγολαμπίδες έκαναν ένα γύρο πάνω από 



τον Αλέξη και  άρχισαν να πετούν στο μυστικό πέρασμα. Εκείνος 
μην έχοντας τίποτα να χάσει αποφάσισε να τις ακολουθήσει. 

Με αργές κινήσεις, πρόβαλλε προσεκτικά το κεφάλι του για 
να δει τι βρίσκεται πίσω από την πόρτα. Μπροστά του υπήρχε μία 
σπηλιά με ένα στενόμακρο μονοπάτι που κατά μήκος του υπήρχαν 
μεγάλα πετράδια που φώτιζαν απαλά τον χώρο με τα χρώματα της 
ανατολής.  Πήγαινε  πάρα  πολύ  προσεκτικά  γιατί  δεν  ήξερε  τι  θα 
συναντούσε  πάλι  σε  αυτό  τον  άγνωστο  χώρο.  Στο  έδαφος  ήταν 
στρωμένη μια πάχνη και δεν έβλεπε ακριβώς που πατούσε και αυτό 
εν μέρει τον τρόμαζε. Προς μεγάλη του απογοήτευση και μετά από 
κάμποσο περπάτημα, έφτασε στο τέρμα του μονοπατιού που ήταν 
αδιέξοδο. Ήταν έτοιμος να πάρει το δρόμο του γυρισμού γεμάτος 
απογοήτευση, όταν παρατήρησε μία αλυσίδα να κρέμεται.

Σκέφτηκε ότι ίσως αν σκαρφάλωνε στην αλυσίδα μπορεί να 
έβρισκε κάτι πιο πάνω που δεν μπορούσε να δει από το σημείο που 
βρισκόταν. Άρχισε να πηδάει για να πιάσει την αλυσίδα αλλά ήταν 
λίγο πιο ψηλά απ’ όσο μπορούσε να φτάσει.  Ξεκίνησε να παίρνει 
λίγα βήματα φόρα και να τρέχει προς τον τοίχο μήπως με τη βοήθεια 
του  πηδήξει  λίγο  ψηλότερα  και  την  πιάσει.  Μετά  από  πολλές 
προσπάθειες πιάστηκε στην αλυσίδα και άρχισε να κρεμιέται πέρα 
δώθε. Τότε ακούστηκε ένας μεγάλος κρότος, τα φωτεινά πετράδια 
έσβησαν και ο τόπος ξεκίνησε να πλημμυρίζει με νερό. Εκείνη ήταν 
η  στιγμή  που  τον  έπιασε  πανικός,  σκαρφάλωσε  γρήγορα  με  όση 
δύναμη του είχε απομείνει πάνω στην αλυσίδα μήπως βρει κάπου να 
πιαστεί πιο ψηλά, αλλά δεν υπήρχε κάτι. Η στάθμη του νερού όλο 
και ανέβαινε, ο Αλέξης δεν έβρισκε λύση και τα χέρια του δεν τον 
κρατούσαν  άλλο.  Παρά  την  υπεράνθρωπη  προσπάθεια  για  να 
κρατηθεί  δεν  άντεξε  άλλο  και  έπεσε  τελικά  μέσα  στο  παγωμένο 
νερό. Το νερό πλημμύριζε γρήγορα τη σπηλιά και ο Αλέξης με το 
ζόρι κράταγε το κεφάλι του έξω από το νερό για να ανασάνει. 

Αρχικά απελπίστηκε, σκέφτηκε ότι σίγουρα θα πνιγεί. Η ζωή 
του θα τελείωνε εκεί, έτσι άδοξα. Σκέφτηκε φευγαλέα τη ζωή που θα 
άφηνε πίσω του, την οικογένειά του και τους φίλους του. Όλες αυτές 
οι σκέψεις του έδωσαν δύναμη για να μην τα παρατήσει, έτσι λοιπόν 
μάζεψε όσο θάρρος μπορούσε, έβγαλε το κεφάλι του έξω, πήρε μια 
βαθιά ανάσα και βούτηξε με ορμή προς τα κάτω. Ψάχνοντας στον 
πυθμένα ανακάλυψε μια  μεγάλη πέτρα που είχε  κλείσει  κάτι  που 



έμοιαζε  με  στοά,  σαν  πέρασμα.  Έκανε  μερικές  βουτιές 
προσπαθώντας  κάθε  φορά  να  σπρώξει  την  πέτρα.  Η στάθμη  του 
νερού είχε ανέβει πάρα πολύ, του είχε μείνει μια τελευταία ευκαιρία. 
Ανέβηκε πάλι στην επιφάνεια, ηρέμησε για λίγα δευτερόλεπτα, πήρε 
δυο-τρεις ανάσες και μια τελευταία δυνατή ανάσα που γέμισε τους 
πνεύμονες του. Αμέσως βούτηξε στον πυθμένα βάζοντας και κόντρα 
με τα πόδια του δεξιά-αριστερά κατάφερε να μετακινήσει την πέτρα 
ίσα-ίσα ώστε να χωρέσει για να περάσει. 

Μετακινώντας την πέτρα, μαζί με τον Αλέξη βρήκε διέξοδο 
και  το  νερό.  Όλο  αυτό  το  νερό  παράσυρε  τον  Αλέξη  βίαια  και 
άτσαλα χτυπώντας τον δεξιά και αριστερά σε αυτό το πέρασμα που 
θύμιζε  σήραγγα.  Ο  Αλέξης  κουλουριάστηκε  προσπαθώντας  να 
προστατέψει  τουλάχιστον  το  κεφάλι  του  και  η  γιγάντια 
νεροτσουλήθρα τον κατεύθυνε χωρίς να μπορεί να αντιδράσει ούτε 
μια  στιγμή  σε  έναν  καταρράκτη.  Έκλεισε  τα  μάτια  του  και 
αφέθηκε… 





ΦΥΛΗ ΤΩΝ ΡΕΝΤΡΕΝ

Φυλή: του Ηφαιστείου
Δύναμεις: Ελέγχουν την δύναμη της φωτιάς.
Αρχηγός: Ντόριαν
 



Ξύπνησε από κάτι ακαταλαβίστικες φωνές. Κάποιοι μάλωναν 
μεταξύ τους κάπου εκεί κοντά. Βρισκόταν ξαπλωμένος μπρούμυτα 
πάνω σε ένα λόφο από λευκή άμμο.  Το νερό τον είχε παρασύρει 
αρκετά  μακριά  από  τον  καταρράκτη.  Σηκώθηκε  αν  και  λίγο 
ζαλισμένος, τινάχτηκε, ξεσκονίστηκε, έβγαλε από τα μάτια του την 
άμμο, και ξεκίνησε να παρατηρεί γύρω γύρω για να καταλάβει που 
βρισκόταν.  Τίποτα όμως δεν του θύμιζε κάτι.  Ήταν σε ένα ολικά 
άγνωστο αλλά πανέμορφο μέρος με πλούσια βλάστηση και πολλά 
περίεργα λουλούδια. Πίσω από τον καταρράκτη είχε ένα μέρος που 
ήταν  γεμάτο  τρύπες,  δηλαδή  σπηλιές  που  αμέσως  του  θύμισε 
ελβετικό τυρί, από εκεί υπέθεσε πως πρέπει να είχε έρθει. 

Ξαφνικά  άκουσε  έναν  εκκωφαντικό  συρμό,  έβαλε  τα  χέρια 
του στα αυτιά του και  αμέσως μετά ένα ωστικό κύμα τον πέταξε 
πίσω στο έδαφος. Δεν μπορούσε να συνειδητοποιήσει τι ήταν αυτό 
που  του  είχε  συμβεί  αλλά  μετά  από  αυτό  οι  φωνές  που  δεν 
καταλάβαινε ξαφνικά άρχισαν να βγάζουν νόημα. Από μακριά είδε 
να ξεπροβάλλουν δύο φιγούρες και εκείνος αμέσως πήγε να κρυφτεί 
πίσω από ένα δέντρο. 

«Ακίνητος»  του  φώναξε  ο  ένας  και  πλησίασε  τρέχοντας 
κοντά. Ο Αλέξης ήταν πάρα πολύ εξαντλημένος και κουρασμένος 
για  να  αντισταθεί  και  έμεινε  ακίνητος  γυρίζοντας  προς  τη  μεριά 
τους. Τότε ήταν που έμεινε πραγματικά άφωνος. Μπροστά του είχε 
δύο πλάσματα με τεράστια γαλάζια μάτια, φακίδες, κόκκινη χαίτη, 
ουρά με κόκκινη φούντα  στην άκρη και  με αυτιά  σαν χωνιά.  Τα 
χέρια  τους  και  τα  πόδια  τους  ήταν  δυσανάλογα  μεγάλα  από  το 
υπόλοιπο σώμα. Φόραγαν μία στολή που γυάλιζε σαν να ήταν από 
λέπια η οποία φαινόταν να αλλάζει χρώμα ανάλογα με τον τόνο που 
μιλούσαν.  Αυτό  που  του  έκανε  εντύπωση  ήταν  ότι  όταν  του 
φώναξαν «ακίνητος» δεν είχαν όπλα αλλά είχαν τεντώσει τα χέρια 
τους.

«Μας κατάλαβε!!!!» είπαν και πλησίασαν κοντά του. «Είσαι ο 
μόνος  επισκέπτης  που καταλαβαίνει  τη  γλώσσα μας» απάντησε  ο 
ένας στον Αλέξη «ας τον δέσουμε να τον πάμε στους άλλους και 
μετά αποφασίζουμε τι θα κάνουμε μαζί του» είπαν μεταξύ τους.

«Δεν χρειάζεται να με δέσετε, ένας επισκέπτης είμαι και δεν 
ξέρω καν που βρίσκομαι».



«Βρίσκεσαι στη γη της Πανγαίας στην Ανατολή και εγώ είμαι 
ο Λιρόη».

«Τι  του λες;  Θα σε ακούσει  κανείς.  Βρίσκεσαι  στη γη του 
άρχοντα Ανατολής και Δύσης και εγώ είμαι ο Νόχτε».

«Χαίρω πολύ, εγώ είμαι ο Αλέξης. Όπως και να λένε τη γη 
σας δεν ξέρω πως βρέθηκα εδώ και σίγουρα δεν έχω σκοπό να κάνω 
κακό σε κανέναν. Το μόνο που θέλω είναι να γυρίσω πίσω από εκεί 
που ήρθα». 

«Κάποιος πρέπει να σε διάλεξε. Δεν μπορεί ο οποιοσδήποτε 
να έρθει εδώ. Πρέπει να σε διαλέξει κάποιος με γαλάζιο αίμα. Έλα 
μαζί μας, να σε πάμε στον αρχηγό μας και εκείνος θα ξέρει τι να 
κάνει μαζί σου. Ίσως γνωρίζει και πως θα γυρίσεις σπίτι σου. Αφού 
σε διαλέξανε θα σε εμπιστευτούμε, δεν θα σε δέσουμε αλλά αν πας 
να  κάνεις  οτιδήποτε  ύποπτο  θα  μας  αναγκάσεις  να 
χρησιμοποιήσουμε τις δυνάμεις μας εναντίον σου και πίστεψε με δεν 
θα σου αρέσει καθόλου». του είπε ο Λιρόη και τον εξέταζε συνέχεια 
με  τα  μάτια  του  από  πάνω  μέχρι  κάτω.Φαινόταν  να  μην  τον 
εμπιστεύεται καθόλου αλλά και ο Αλέξης ήταν αρκετά τρομαγμένος 
χωρίς όμως να το δείχνει. Σκεφτόταν ότι αν δείξει τον τρόμο του θα 
είχε χάσει το παιχνίδι πριν καν αρχίσει.

Μην έχοντας άλλη επιλογή συμφώνησε αν και δεν μπορούσε 
να φανταστεί τι δυνάμεις μπορεί να είχαν εκείνα τα περίεργα όντα. 
Τότε τα πλάσματα αυτά άρχισαν να βγάζουν κάτι περίεργους ήχους, 
σαν σφύριγμα έχοντας όμως το στόμα τους κλειστό. Η στολή τους 
είχε  γίνει  γαλάζια.  Από  τον  ουρανό  ξεπρόβαλλε  ένα  τεράστιο 
πλάσμα το οποίο έμοιαζε με κόνδορα και  προσγειώθηκε  ακριβώς 
δίπλα στους. Έβγαλε ένα πολύ δυνατό ήχο, σκούξιμο, χαμήλωσε το 
κεφάλι του και άπλωσε τις φτερούγες του όσο πιο χαμηλά μπορούσε 
για να ανέβουν πάνω. 

«Τι είναι αυτό;» ρώτησε έκθαμβος ο Αλέξης τον Λιρόη που 
ποτέ του δεν είχε δει τόσο μεγάλο ζώο.

«Το ονομάζουμε λίμπρεν. Με αυτό το πλάσμα της γης έχουμε 
την πιο δυνατή επικοινωνία. Μόλις το φωνάξουμε μας βρίσκει και 
μας  πηγαίνει  πίσω  στη  φυλή  μας.  Εμείς  είμαστε  φτιαγμένοι  για 
εκείνο και εκείνο είναι φτιαγμένο για εμάς».

Το λίμπρεν περίμενε υπομονετικά να ανέβουν όλοι πάνω του. 
Ο Αλέξης αν και φοβισμένος, καθώς το μόνο ζώο που είχε ιππεύσει 



ποτέ  ήταν  το  γαϊδούρι,  ανέβηκε  εύκολα.  Τότε  το  λίμπρεν 
απογειώθηκε  αργά  και  σταθερά  για  να  μην  πέσουνε  οι  αναβάτες 
του.Ειδικά ο Αλέξης είχε πιαστεί με όλη του την δύναμη καθώς δεν 
ήξερε  τι  θα  επακολουθήσει  και  πάντα  φοβόταν  το  μεγάλο  ύψος. 
¨Ολο αυτό του φαινόταν τόσο πολύ εξωπραγματικό. 

Ο  ουρανός  ήταν  πεντακάθαρος  και  μπορούσε  να  θαυμάσει 
όλο  το  τοπίο  από  κάτω  τους  το  οποίο  ήταν  μαγευτικό.  Πλούσια 
βλάστηση και πάρα πολλά χρώματα συνέθεταν αυτήν την μυστήρια 
γη.  Πολύ  μακριά  μπροστά  του  είδε  μια  τοποθεσία  που  υπήρχαν 
κορμοί δέντρων με ρίζες και στο χώμα αλλά και στον ουρανό. Στο 
σημείο που ρίζωναν τα δέντρα στον ουρανό υπήρχε μια μεγάλη δίνη. 
Ήταν ότι πιο εντυπωσιακό είχε δει στην ζωή του. Αμέσως ρώτησε τι 
ήταν αυτό που έβλεπε και  όπως του εξήγησαν ήταν το Ιερό τους 
Δάσος.  Η είσοδος  του  ήταν  απαγορευμένη  από  τους  μάγους  των 
φυλών.

Παράξενα  πουλιά  πέταγαν  μαζί  τους.  Έμοιαζαν  πολύ  με 
χρυσόψαρα αλλά αντί για λέπια είχαν φτερά και πούπουλα. Νόμιζες 
ότι εκεί είχε σταματήσει ο χρόνος. Κάποια από αυτά που είδε από 
μακριά  θύμιζαν  τα  ζώα προϊστορικής  εποχής  που  είχε  μάθει  στο 
σχολείο. Ένα σμήνος από πουλιά που έμοιαζαν με φοίνικα πέρασε 
από δίπλα τους και θαύμασε την ομορφιά τους. Τότε αργά άρχισε το 
λίμπρεν να κατεβαίνει  προς  τη  θάλασσα.  Σταδιακά προσγειώθηκε 
πάνω στο νερό και κολυμπούσε αργά προς την ακτή. Νόμιζε ότι από 
στιγμή σε στιγμή θα ξυπνήσει και όλος αυτός ο κόσμος θα ήταν ένα 
όνειρο. Μετά θα το διηγούταν στους δικούς του και θα έλεγαν για 
άλλη μια φορά ότι έχει πολύ μεγάλη φαντασία και ότι κάποια στιγμή 
με τόση φαντασία θα έπρεπε να έγραφε ένα βιβλίο. Τα νερά είχαν 
χρώμα μωβ κάτι που έκανε ιδιαίτερη εντύπωση στον Αλέξη.

«Τι υπάρχει κάτω από το νερό;» 
«Από τη στιγμή που ο άρχοντας πήρε τη βασίλισσα μας, το 

νερό σε αυτό το μέρος έχει μόνο κακό μέσα. Δεν πρέπει σε καμία 
περίπτωση να το αναταράξεις. Μέχρι να το καταλάβεις θα έρθουν τα 
σίμπρεν και τότε είμαστε χαμένοι. Θυμάμαι την εποχή του αστεριού 
που τα νερά είχαν το χρώμα του ουρανού και έβλεπες μέχρι κάτω τα 
σπήλαια των θαλασσών. Τώρα πια τα παλάτια της θάλασσας έχουν 
εγκαταλειφθεί και καταστραφεί. Μόλις ξεκίνησε ο άρχοντας Σόλρεν 
να μολύνει  το νερό έφυγαν τα πλάσματα γιατί δεν μπορούσαν να 



αναπνεύσουν πια. Οι αρχηγοί των πέντε θαλασσών προσπάθησαν να 
έρθουν σε κάποια συμφωνία μαζί  του αλλά μάταια.  Το μόνο που 
ενδιέφερε τον Σόλρεν ήταν να πάρει τους κρυστάλλους των αρχηγών 
στην κατοχή του. Όμως δεν τους έπεισε και ξεκίνησε για εκδίκηση 
να μολύνει το νερό με σκοπό να τους αποδυναμώσει πλήρως μέχρι 
να  επιτεθεί.  Εκείνοι  όμως  είχαν  ετοιμάσει  ένα  σχέδιο  φυγής  από 
κρυφά μονοπάτια της θάλασσας που μόνοι εκείνοι ήξεραν και έκτοτε 
δεν τους έχει δει κανένας». απάντησε ο Νόχτε

Το λίμπρεν βγήκε  από την ομίχλη των μωβ νερών,  έφτασε 
στην ακτή και άπλωσε τα φτερά του για να κατέβουν οι τρεις τους. 
Μόλις ο Αλέξης έκανε το πρώτο βήμα ο Λιρόη του είπε:

«Καλωσόρισες στο βασίλειο της φυλής του Ηφαιστείου. Θα 
σε πάμε τώρα στη φυλή μας. Είναι κοντά στο μοναδικό ηφαίστειο 
της Πανγαίας και είναι η πηγή της δύναμής μας. Ζούμε αρμονικά και 
δεν θέλουμε ούτε να μας ενοχλούν ούτε και να ενοχλούμε. Επειδή 
όμως έχουμε πολύ συχνά προβλήματα και  επειδή ακούγεται ότι  ο 
Σόλρεν  έχει  ήδη  ξεκινήσει  πόλεμο  με  μερικές  φυλές  της  Δύσης 
βγαίνουμε  για  ανίχνευση  στην  ουδέτερη  ζώνη  για  να  μαζεύουμε 
πληροφορίες.  Όσο  πιο  πολλά  γνωρίζουμε  τόσο  το  καλύτερο  για 
εμάς. Κάποια στιγμή θα μάθουμε τι είναι αυτό που θα τον ρίξει».

Ο  Αλέξης  παρατηρούσε  τα  πάντα.  Ήταν  όλα  τόσο 
διαφορετικά από ότι είχε δει ποτέ μπροστά του και από οτιδήποτε 
είχε  φανταστεί.  Πατώντας  την  άμμο  παρατήρησε  χιλιάδες 
μικροσκοπικά  πλασματάκια  που  του  θύμιζαν  καβουράκια 
μινιατούρες να τρέχουν και να σχηματίζουν το μονοπάτι που έπρεπε 
να ακολουθήσει.  Ο Νόχτε και ο Λιρόη σάστισαν και κοιτάχτηκαν 
μεταξύ τους γεμάτοι δέος αλλά και απορία. Ποτέ δεν είχαν δει τα 
πλάσματα της άμμου να δείχνουν δρόμο σε επισκέπτες παρά μόνο σε 
σημαντικά πρόσωπα της Πανγαίας. 

Αφού  περπάτησαν  λίγο  παραπέρα  έφτασαν  στην  αρχή  του 
δάσους και εκεί τα πλάσματα της άμμου αφού είχαν εκτελέσει  το 
καθήκον τους, σταμάτησαν και πήραν τον δρόμο της επιστροφής. Ο 
Αλέξης έστρεψε το κεφάλι του προς τα πάνω και θαύμασε αυτά τα 
πανύψηλα δέντρα με τα τεράστια κλαδιά, τα οποία είχαν τόσο πυκνό 
φύλλωμα που έκρυβαν εντελώς τον ουρανό. Το φως το οποίο είχε το 
δάσος πήγαζε από τα πετράδια σε σχήμα φύλλου που είχαν στον 
κορμό τους τα δέντρα τα οποία παρήγαγαν ένα πολύ δυνατό φως. 



Πήγε να πλησιάσει  κοντά αλλά το φως ήταν πολύ δυνατό για  τα 
μάτια του και απομακρύνθηκε. Μόλις προχώρησαν λίγο ακόμα προς 
το  εσωτερικό  του  δάσους,  παρατήρησε  ότι  κάποια  πετράδια  δεν 
έβγαζαν φως.

«Γιατί σε μερικά δέντρα το πετράδι είναι σβηστό;»
«Το πετράδι στον κορμό του δέντρου είναι η καρδιά του. Αν 

είναι  πολύ γέρικο,  αν είναι  άρρωστο ή  ακόμα χειρότερα αν είναι 
μολυσμένο, το πετράδι είναι σβηστό ή εκπέμπει ένα αχνό φως μέχρι 
να  σβήσει  εντελώς.  Αν  είναι  μολυσμένο  όμως,  αργά  θα 
δηλητηριάσει και τα υπόλοιπα δέντρα αφού επικοινωνούνε οι ρίζες 
τους κάτω από τη γη». απάντησε ο Λιρόη.

«Μα  γιατί  να  μολυνθούν  αυτά  τα  θαυμάσια  δέντρα;  Είναι 
τόσο όμορφα…». αναρωτήθηκε δυνατά ο Αλέξης.

«Στα παλιά τα χρόνια αυτά τα δάση ήταν γεμάτα ζωή. Όλα τα 
πλάσματα  μπορούσαν  να  φτιάξουν  εδώ  τις  φωλιές  τους  και  να 
μεγαλώσουν τα μικρά τους. Τώρα έχουν μείνει μόνο λίγα τα οποία 
προστατεύει η φυλή μας και τα υπόλοιπα έχουν πάει στο Ιερό δάσος 
που δεν  μπορεί  να τα πειράξει  κανένας.  Βλέπεις  ο  άρχοντας  έχει 
βάλει παντού τους πιο απρόβλεπτους κατασκόπους, ακόμα και τώρα 
που  μιλάμε  δεν  ξέρεις  ποιος  μπορεί  να  ακούει  και  να  βλέπει.  Η 
συμφωνία  που  έχουμε  κάνει  με  τον  άρχοντα  είναι  να  του 
πληρώνουμε τους φόρους για να μην μας σκοτώνει το δάσος μας. 
Μία  φορά  που  δεν  μπορέσαμε  να  τον  πληρώσουμε  μας  μόλυνε 
μερικά δέντρα και είναι αυτά που είδες πριν. Ευτυχώς πήραμε χώμα 
από  το  Ιερό  Δάσος  και  αποτρέψαμε  την  περαιτέρω  μόλυνση» 
εξήγησε ο Λιρόη.

«Δεν  μπορείτε  να  κάνετε  κάτι  να  ανατρέψετε  αυτόν  τον 
Σόλρεν;  Όλο  καταστροφές  κάνει,  πως  το  ανέχεστε  αυτό;»  είπε 
θυμωμένα ο Αλέξης χωρίς όμως να πάρει κάποια απάντηση. Αν και 
πραγματικά δεν είχε καμία δουλειά να λέει σε εκείνα τα παράξενα 
πλάσματα τι να κάνουν. Καθώς τους κοιτούσε απορούσε πως μίλαγε 
μαζί τους. Μήπως είχε τρελαθεί εντελώς; Ο Λιρόη και ο Νόχτε είχαν 
κατεβάσει το κεφάλι τους και περπατούσαν, ήταν πολύπλοκο για να 
του εξηγήσουν.

Ο  Αλέξης  συνέχισε  να  παρατηρεί  τη  φύση  γύρω  του 
έκθαμβος. Το φως από τα δέντρα ήταν τόσο μεγάλο που έδινε την 
εντύπωση ότι έμπαινε το φως του ήλιου. Το μεγάλο κρίμα ήταν ότι 



υπήρχαν μερικά δέντρα που φαινόταν ότι ήταν στο τέλος τους. Είχαν 
αδύνατο κορμό, τα φύλλα τους είχαν μαύρο χρώμα και το πετράδι 
τους  τρεμόσβηνε.  Τα  πλάσματα  του  δάσους  είχαν  συγκεντρωθεί 
γύρω  από  το  ετοιμοθάνατο  δέντρο  και  οι  μικρές  νεράιδες 
τραγουδούσαν το τραγούδι του αποχαιρετισμού.

«Τι  τραγουδάνε;»  ρώτησε  ο  Αλέξης.  «Ακούγεται  τόσο 
μελωδικό και γαλήνιο, σαν νανούρισμα». 

«Το τραγούδι του αποχαιρετισμού στην αρχαία γλώσσα που 
χρησιμοποιούσαν  οι  πρόγονοι  τους.  Αυτή  είναι  η  γλώσσα  που 
καταλαβαίνουν τα δέντρα». απάντησε ο Λιρόη.

«Τι εννοείς θα το καταλάβουν;»
«Τα δέντρα του δάσους  καταλαβαίνουν τα  πάντα  αλλά δεν 

μπορούν να πουν τίποτα, ούτε να αλλάξουν την μοίρα τους. Ξέρουν 
μόνο να προσφέρουν και το πετράδι είναι η καρδιά τους και για αυτό 
τα  πλάσματα  του  δάσους  τους  τραγουδάνε  για  να  τα 
παρηγορήσουν», εξήγησε ο Νόχτε.

Πράγματι έβλεπες πολλά διαφορετικά είδη ζώων, πουλιών και 
λουλουδιών. Υπήρχαν μερικά αρκουδάκια που είχαν το μέγεθος της 
γάτας  με  πολύ  μεγάλα  αυτιά  και  κόκκινες  πατούσες,  μεγάλοι 
σκίουροι με τρίχρωμες ουρές, κίτρινα λουλούδια σαν καμπανούλες 
που  στο  κέντρο  του  λουλουδιού  υπήρχε  άλλο  ένα  μωβ  άνθος, 
πουλάκια με πολύχρωμα μεγάλα φτερά και μακριά ράμφη και πάρα 
πολλά  άλλα  ζωάκια  που  έμοιαζαν  εξωπραγματικά  στον  Αλέξη. 
Ήθελε να πάει κοντά και να τα πιάσει τόσο χνουδωτά που ήταν του 
θύμιζαν  τα  λούτρινα  της  παιδικής  του  ηλικίας  και  εκεί  που 
βρισκόταν δεν μπορούσε να ξέρει ποια θα ήταν η αντίδραση τους, 
οπότε άλλαξε γνώμη.

Έφτασαν  σε  ένα  ξέφωτο.  Μπροστά  του  ξεπρόβαλλε 
επιβλητικό  ένα  μεγάλο  ηφαίστειο  που  έβγαζε  καπνό.  Στους 
πρόποδες φάνηκε το χωριό της φυλής των Ρέντρεν. Επιτάχυναν το 
βήμα τους τώρα που το μονοπάτι ήταν πιο ξεκάθαρο πατώντας το 
καταπράσινο χορτάρι,. Κάθε φορά που ποδοπατούσαν ένα λουλούδι 
ή έστω ένα πράσινο φύλλο έβγαινε ένα καινούργιο στη θέση του για 
να μην χαλάει η ισορροπία του λιβαδιού. Γι αυτό και το λιβάδι αυτό 
το  ονόμαζαν  λιβάδι  του  Φοίνικα.  Ο  Αλέξης  όσο  πατούσε  τα 
λουλούδια και ξαναφύτρωναν σκέφτηκε ότι θα ήθελε πραγματικά να 
υπήρχε κάτι τέτοιο και στην γη. Θα ήταν ένας διαφορετικός κόσμος 



αν η φύση μπορούσε να βρει μόνη της άμεσα την ισορροπία της. 
Εκείνη ακριβώς τη στιγμή ξεπρόβαλλε ένας δεύτερος ήλιος.

«Έχετε δύο ήλιους;»,  ρώτησε ο Αλέξης μη πιστεύοντας στα 
μάτια του.

«Φυσικά, ο ένας είναι της ενέργειας και ο άλλος του φωτός γι 
αυτό και έχουν διαφορετικό χρώμα. Της ενέργειας είναι ο λευκός και 
του φωτός είναι κίτρινος»απάντησε ο Λιρόη.

«Και τι διαφορετικό προσφέρουν;» ρώτησε ο Αλέξης\
«Είναι πολύ απλό, ο ήλιος του φωτός μας βοηθάει μόνο για να 

βλέπουμε και ο ήλιος της ενέργειας δίνει ζωή σε όλα τα είδη που 
υπάρχουν στην Πανγαία». απάντησε ο Νόχτε λες και ήταν κάτι που 
ο Αλέξης έπρεπε να το γνωρίζει. 

Όσο πλησίαζαν πιο κοντά ο Αλέξης μπορούσε να διακρίνει 
καλύτερα  τα  σπιτάκια  των  Ρέντρεν.  Ήταν  όλα  χτισμένα  από 
ηφαιστειακή πέτρα η οποία φαινόταν από μακριά ότι είχε το χρώμα 
της καυτής λάβας και όχι μαύρο χρώμα όπως είναι αντίστοιχα στη 
γη.  Τα  παραθυράκια  τους  ήταν  κτισμένα  ημικυκλικά  και  όλα  τα 
σπιτάκια  είχαν  καλοφροντισμένους  κήπους.  Φτάνοντας  πιο  κοντά 
παρατήρησε  ότι  η  κάθε  πόρτα  είχε  σκαλισμένα  κάποια  σύμβολα. 
Κατευθύνθηκε τυχαία σε μία πόρτα και ακούμπησε την επιφάνεια 
μιας πέτρας πάρα πολύ προσεκτικά για να διαπιστώσει και μόνος του 
ότι δεν έκαιγε. 

«Τι είναι αυτά τα σύμβολα;»
«Κάθε φορά που γεννιέται ένας από εμάς ο μάγος της φυλής 

μας, λέει μία προφητεία. Ο καθένας μας γεννιέται με μια αποστολή. 
Αυτήν  την  χαράζουμε  στις  πόρτες  των  σπιτιών  μας  για  να  μην 
ξεχάσουμε  ποτέ  τον  προορισμό  μας  στην  Πανγαία»,  απάντησε  ο 
Λιρόη.

«Αλήθεια;  Μακάρι να γνωρίζαμε όλοι  στον κόσμο μου την 
αποστολή  μας  και  να  μην  σπαταλούσαμε  άδικα  τις  ζωές  μας. 
Αλήθεια η δικιά σου ποια είναι;»

«Δεν  επιτρέπεται  να  την  αποκαλύπτουμε  σε  ξένους  γιατί 
μπορεί να μην ολοκληρωθεί».

Αυτά συζητούσαν και προχωρούσαν προς το εσωτερικό του 
χωριού όπου ο Αλέξης διαπίστωσε ότι ήταν άδειο. Είχαν μαζευτεί 
όλοι στο μεγάλο ηφαίστειο. Έτσι ξεκίνησαν και εκείνοι την πορεία 
τους προς τα εκεί για να συναντήσουν τους υπόλοιπους. Ο Λιρόη και 



ο Νόχτε έπρεπε να δώσουν αναφορά για την ουδέτερη ζώνη και να 
αποφασίσουν όλοι μαζί τι θα έκαναν με τον Αλέξη.

Σταμάτησαν  στο  τελευταίο  σπίτι  του  χωριού  που  είχε  δύο 
πόρτες εισόδου. Τότε ο Λιρόη ακούμπησε με τα δυο του χέρια την 
επιγραφή της πόρτας και σταδιακά έγινε ολόκληρος μία φλόγα. Ο 
Αλέξης τρομαγμένος τινάχτηκε πίσω μην ξέροντας τι συμβαίνει και 
ταυτόχρονα φοβήθηκε  μην καεί.  Ο Νόλτε  έβαλε τα γέλια  με την 
αντίδραση του Αλέξη.

«Μην τρομάζεις. Μην ξεχνάς ότι βρίσκεσαι με την φυλή του 
ηφαιστείου…»  Ο  Λιρόη  μόλις  άνοιξε  η  πόρτα  επανήλθε  στην 
κανονική του μορφή.

«Δεν καταλαβαίνω, δεν έχετε απλώς χερούλια για να ανοίγετε 
τις  πόρτες;»  και  αμέσως  σκέφτηκε  ότι  αυτό  που  σχολίασε  ήταν 
εντελώς  άστοχο καθώς  τίποτα  μα  τίποτα  δεν  έμοιαζε  με  ότι  είχε 
ζήσει μέχρι τώρα. Εδώ μιλούσε με αυτά τα πλάσματα, βρέθηκε σε 
μια άλλη γη μέσα από το εγκαταλελλειμένο εργοστάσιο το χερούλι 
τον ενόχλησε;

«Είναι για προστασία. Μόνο αν είσαι Ρέντρεν μπορείς να έχεις 
πρόσβαση  στα  σπίτια  του  χωριού»  απάντησε  ο  Νόχτε  γελώντας. 
«Διαφορετικά  δεν  ξέρεις  ποιόν  μπορείς  να  βρεις  μέσα  στο  σπίτι 
σου».

Μπήκαν μέσα στο σπίτι και βρέθηκαν μπροστά σε μια μεγάλη 
αίθουσα που του θύμισε  αίθουσα δείπνου με  ένα μεγάλο πέτρινο 
τραπέζι  και  πολλά  καθίσματα.  Το  εντυπωσιακό  όμως  ήταν  ένα 
τεράστιο τζάκι και εκείνο πετρόχτιστο που βρισκόταν πίσω από το 
τραπέζι. Πλησίασαν κοντά και ξαφνικά άναψε μια γιγάντια φωτιά. 

Τότε ο Λιρόη έπιασε τα χέρια του Αλέξη και τον κοίταξε στα 
μάτια. Ο Αλέξης άρχισε να βλέπει εικόνες και σχήματα μέσα στα 
μεγάλα  μάτια  του  Λιρόη.  Αισθανόταν  ότι  δεν  μπορούσε  να 
κουνηθεί. Μα τι του έκανε;

 
Άνοιξε τα μάτια του όμως δεν έβλεπε τίποτα. Ήταν και πάλι 

σκοτεινά. Δεν μπορούσε να κουνήσει ούτε το μικρό του δαχτυλάκι. 
Το  περίεργο  ήταν  ότι  ένιωθε  πως  δεν  ήταν  καθόλου  δεμένος, 
διαφορετικά θα ένιωθε κάποια σχοινιά. Ότι και να ήταν αυτό που 
του έκανε ο Λιρόη τον είχε ακινητοποιήσει. Άρχισε να αισθάνεται 
πάρα  πολύ άσχημα και  να σκέφτεται  τι  είχε  αφήσει  πίσω.  Τι  να 



έκαναν οι γονείς του,  ο Παναγιώτης; Άραγε τον έψαχναν; Μήπως 
δεν έκανε καλά που έφυγε και μετά θα ερχόταν ο Παναγιώτης και οι 
γονείς του να τον βρούνε και εκείνος έλειπε; Μήπως είναι ακόμα 
μέσα στην σκοτεινή τρύπα και ονειρεύεται ή έχει πέσει σε κάποιο 
κώμα και τα φαντάζεται όλα αυτά; Δεν είχε την παραμικρή ιδέα τι 
έπρεπε να κάνει μόνο έλεγε συνέχεια στον εαυτό του να ξυπνήσει. 
Ήλπιζε ότι με αυτό τον τρόπο θα επέστρεφε στην πραγματικότητα.

Προσπαθούσε  να  χρησιμοποιήσει  όλες  του  τις  αισθήσεις 
μήπως  καταφέρει  να  απελευθερωθεί  ή  τουλάχιστον  να  καταλάβει 
που βρίσκεται. Του ερχόταν στη μύτη γήινες μυρωδιές. Του μύριζε 
έντονα ξύλο και υγρασία. Που θα μπορούσε να είναι; Μακάρι να τον 
έβγαζαν αμέσως από εκεί …

«Λιρόη, Νόχτε;» Είστε έξω; Πολύ ωραίο το μαγικό κολπάκι 
που κάνατε εντυπωσιάστηκα. Θα μου το μάθετε και εμένα; Λιρόη, 
βγάλτε με από δω…»» άρχισε να τους φωνάζει μήπως και τελικά 
ήταν αληθινοί και τον έβγαζαν από εκεί.

Μετά  από  πολλές  ώρες  ο  Αλέξης  βρισκόταν  ακόμα  εκεί 
απελπισμένος να φωνάζει σε εκείνους, να φωνάζει στον εαυτό του 
να ξυπνήσει, να φωνάζει στον Παναγιώτη και σε όποιον άλλο του 
ερχόταν στο μυαλό ότι ίσως θα τον βοηθούσε.

«Βοήθεια,  βγάλτε  με  από  δω.  Δεν  είμαι  εχθρός,  ένας 
επισκέπτης είμαι, δεν ήρθα για να σας κάνω κακό».

Αφού πέρασε κι άλλο η ώρα…
«Ελευθερώστε με να φύγω. Θέλω να πάω σπίτι μου. Δεν με 

νοιάζει ούτε ο κακός σας άρχοντας, ούτε τα προβλήματα σας ούτε το 
άστρο  της  βασίλισσας  που  χάθηκε  στην  Δύση.  Τίποτα  δεν  με 
ενδιαφέρει παρά να γυρίσω σπίτι μου».

Μόλις  ξεστόμισε  εκείνη  την  φράση  ξαφνικά  μπόρεσε  να 
κινηθεί  και  τρία  φωτεινά  πετράδια  άναψαν  και  πλημμύρισαν  το 
δωμάτιο με φως. Τώρα επιτέλους μπορούσε να δει που βρισκόταν με 
δυσκολία βέβαια, αφού τα μάτια του είχαν συνηθίσει στο απόλυτο 
σκοτάδι. Μπορούσε να δει ότι είχε περάσει τόσες ώρες ξαπλωμένος 
σε  ένα  κρεβάτι  από  φύλλα  σε  ένα  μέρος  που  θύμιζε  κουφάλα 
δέντρου. Αν ήταν αυτός ο χώρος δέντρο πρέπει να ήταν τεράστιο για 
να έχει τόσο χώρο στο εσωτερικό του. Είχε ακόμα και παντζούρια με 
κλειστά παράθυρα. Άνοιξε ένα παράθυρο για να δει που ήταν τόση 
ώρα και  ζαλίστηκε  από το  ύψος.  Η θέα  όμως  που αντίκρισε  τον 



αποζημίωσε. Όλα αυτά τα μέρη που πέρασε για να φτάσει στο χωριό 
των Ρέντρεν ξεδιπλώθηκαν μπροστά του και ο καθαρός αέρας του 
έδωσε ζωή. Πλησίασε προς τη μοναδική πόρτα και επιχείρησε να 
την ανοίξει. Δεν είχε χερούλι και αναγκαστικά άρχισε να σπρώχνει 
για να τα καταφέρει. Αν και έβαλε όλη του την προσπάθεια και ότι 
του είχε μείνει  από δύναμη ήταν αδύνατο να την ανοίξει.  Άρχισε 
τότε να την κλοτσάει και να την χτυπάει μήπως καταφέρει να την 
σπάσει. Η πόρτα όμως άνοιξε απότομα και με δύναμη, ταυτόχρονα 
με  τον  Αλέξη  που  έσπρωχνε  από  τη  μέσα  πλευρά  και  σαν 
αποτέλεσμα  έπεσε  ο  Αλέξης  πίσω.  Δεν  πρόλαβε  να  σηκώσει  το 
κεφάλι του και άκουσε μια φωνή.

«Συγνώμη για την ταλαιπωρία αλλά έπρεπε να βεβαιωθούμε 
ότι εσύ είσαι ο Εκλεκτός της Πανγαίας».

«Ποιος είπατε; Εκλεκτός;» Σήκωσε αργά το κεφάλι του και 
είδε μια κόκκινη κάπα. Δεν πίστευε στα μάτια του, ο άνθρωπος που 
τον έβαλε σε τόσους μπελάδες ήταν μπροστά του. Προς μεγάλη του 
έκπληξη την κάπα φορούσε η πιο ωραία κοπέλα που είχε δει. Δεν 
ήταν σαν τους Ρέντρεν ήταν κανονική σαν αυτόν. Μελαχρινή, ψηλή, 
με  μακριά  μαλλιά  και  γκριζοπράσινα  μάτια.  Φορούσε  ένα  μπεζ 
φόρεμα το οποίο ήταν στολισμένο με αμέτρητα πετράδια. Δίπλα της 
ήταν τρεις Ρέντρεν οι οποίοι κρατούσαν στα χέρια τους ραβδιά και 
φαινόταν σε επιφυλακή.

«Η προφητεία που είχε ο Λιρόη όταν γεννήθηκε, ήταν ότι θα 
έφερνε  στην  πριγκίπισσα  τον  Εκλεκτό  της  Πανγαίας.  Όλα  τα 
σημάδια  λένε  ότι  εσύ  είσαι  αυτός.  Ο  Λιρόη  σε  βρήκε  και  με 
ενημέρωσε ότι τον καταλάβαινες αμέσως, με ενημέρωσε για το πώς 
σε  υποδέχτηκαν τα πλάσματα της  άμμου και  επίσης  σε  έφερε σε 
εμένα, την πριγκίπισσα Άννα που έτυχε να κρύβομαι αυτή τη στιγμή 
στη φυλή των Ρέντρεν».

«Άννα…. Εσύ είσαι αυτή που με έφερε εδώ;» 
«Ναι. Έχω κάνει μεγάλη αναζήτηση και έχω φέρει πολλούς 

υποψήφιους μέχρι την πόρτα με το σύνθημα. Μόνο εσύ βρήκες τις 
σωστές λέξεις. Αλλά να σου πω το περίμενα. Με τόσα που έχουμε 
συζητήσει…» 

«Πότε  συζητήσαμε  ;  Τι  εννοείς;  Δεν  νομίζω ότι  εγώ είμαι 
αυτός  που  αναζητάς.  Ξαφνικά  βρέθηκα στον  τόπο σου,  χωρίς  να 



ξέρω πως και γιατί. Το μόνο που πραγματικά θέλω είναι να γυρίσω 
πίσω. Ξύπνα με να παώ σπίτι».

«Πίστεψε με, δεν κοιμάσαι. Αυτό δεν είναι όνειρο».
« Είναι όλο αυτό πολύ για μένα. Πες μου όμως γιατί με είχατε 

στα σκοτάδι τόσες ώρες;» 
«Αν  θες  να  ξέρεις,  ήταν  μόνο  λίγα  λεπτά  και  έπρεπε  να 

περάσεις το τεστ. Είσαι η τελευταία μας ελπίδα για να γυρίσει πίσω 
η μητέρα μου και ο τόπος μας να γίνει όπως ήταν παλιά, τις καλές 
μέρες. Έχουμε μιλήσει για όλα αυτά. Δεν είναι η πρώτη φορά που 
συναντιόμαστε.  Σε  έχω  ξεναγήσει  στην  Πανγαία  και  σου  έχω 
εξιστορήσει  όλα  μας  τα  προβλήματα.  Εσύ  δεν  το  θυμάσαι. 
Ονειρεύεται ο ένας τον άλλο και συναντιόμαστε σε αυτόν τον κορμό 
εδώ και πάρα πολύ καιρό».

«Δεν θυμάμαι κάτι τέτοιο».
«Θα θυμηθείς, μόλις είσαι έτοιμος για να θυμηθείς».
«Όπως  και  να  έχει  δεν  νομίζω  ότι  τα  προβλήματα  σας  με 

αφορούν και δεν πιστεύω ότι μπορώ να βοηθήσω ενάντια σε αυτόν 
τον πανίσχυρο όπως μου έχουν πει άρχοντα».

Το πρόσωπο του Αλέξη είχε την έκφραση της αβεβαιότητας 
και  την  απορίας.  Η  πριγκίπισσα  από  την  άλλη  πλευρά  ήταν 
χαρούμενη  και  αισθανόταν  δικαιωμένη.  Όμως  αφού  δεν  θυμόταν 
όφειλε να του τα εξηγήσει εν τάχη από την αρχή. 

«Όσο  κυβερνούσε  η  μητέρα  μου  τα  πάντα  είχαν  μια 
ισορροπία. Ήταν όμορφα, γαλήνια και ήρεμα. Καμία φυλή δεν είχε 
προβλήματα με την άλλη και ζούσαμε όλοι ειρηνικά μεταξύ μας. Η 
μητέρα μου είχε πάρα πολλούς συμβούλους στην αυλή του παλατιού 
και ένας από αυτούς, αυτός που είχε και την μεγαλύτερη επιρροή 
πάνω της ήταν ο ειδικός σύμβουλος μαγείας, πνευμάτων και ψυχών, 
ο Σόλρεν.

Αρχικά ήταν πάρα πολύ καλός σύμβουλος και κατεύθυνε την 
μητέρα  μου  πάντα  στο  σωστό  δρόμο.  Είχε  επάξια  κερδίσει  την 
εμπιστοσύνη τη δική της αλλά και όλης της αυλής. Όλοι ήταν πάρα 
πολύ ευχαριστημένοι μαζί της αλλά και με τον Σόλρεν γιατί πάντα 
βοηθούσαν όλους τους αδύναμους και προωθούσαν νόμους δικαίου 
για όλες τις φυλές χωρίς διακρίσεις.

Μια μέρα που επισκέφτηκε το Ιερό Δάσος, όπως πολλές φορές 
άλλωστε,  έφυγε  από  το  μονοπάτι  του  και  ξεκίνησε  να  πηγαίνει 



δυτικά. Κανείς δεν ξέρει τι τον έκανε να παρεκκλίνει από την πορεία 
του. Εξαφανίστηκε για πολλές μέρες. Η μητέρα μου έστειλε όλους 
τους μάγους της Ανατολικής Πανγαίας για να αναζητήσουν τα ίχνη 
του  μιας  και  η  είσοδος  επιτρέπεται  μόνο  σε  μάγους  και 
γαλαζοαίματους. Όλες οι προσπάθειες βγήκαν άκαρπες. Κανένας δεν 
μπορούσε να βρει τα ίχνη του και έτσι υπέθεσαν όλοι ότι χάθηκε. Η 
μητέρα μου ήταν μέσα στην θλίψη και την αβεβαιότητα γιατί εκείνος 
ήταν το στήριγμα της. 

Μια μέρα, μετά από πολύ καιρό εμφανίστηκε ξανά στο παλάτι 
αλλά ήταν αλλιώτικος, διαφορετικός. Είχε μπει μέσα του το σκοτάδι, 
εγώ μόνο μπορούσα να το διακρίνω αλλά κανένας δεν με πίστευε. 
Ήταν  τόσο  πολύ  αγαπητός  που  όλοι  είχαν  ανακουφιστεί  που 
επέστρεψε πίσω. Εγώ όμως το διέκρινα το κακό στο βλέμμα του. Το 
πρόσωπό του ήταν συνέχεια ανέκφραστο.  Ποτέ δεν μπορούσες να 
καταλάβεις  τι  περνούσε  από  το  μυαλό  του  και  ποτέ  δεν  έδωσε 
επαρκείς εξηγήσεις για το που βρισκόταν όλο αυτόν τον καιρό. Το 
μόνο που μας έλεγε ήταν ότι βρισκόταν σε μονοπάτια εσωτερικής 
αναζήτησης  και  είχε  ανάγκη  να  βρίσκεται  μόνος  του.  Πράγματα 
δηλαδή  που  δεν  μπορούσε  κανείς  να  αποδείξει,  όμως  ήταν  τόσο 
δημοφιλής που όλοι το άφησαν πίσω τους αυτό το σκοτεινό κομμάτι 
της ζωής του. 

Από ότι μάθαμε, φυσικά εκ των υστέρων, τον καιρό που είχε 
επιστρέψει  πίσω  συνωμοτούσε  κρυφά  από  εμάς,  με  την  πιο 
πανούργα  φυλή  του  τόπου  μας  που  τόσο  καιρό  την  είχαμε  υπό 
έλεγχο,  με  τους  Γουίντρεν  για  να  κλέψουν  τον  κρύσταλλο  της 
Βασίλισσας που κρατούσε  την κοιλάδα ζωντανή.  Ήθελε να πάρει 
τον κρύσταλλο όχι μόνο της Βασίλισσας αλλά είχε βάλει στόχο να 
μαζέψει και όλους τους κρυστάλλους της γης μας για να έχει τον 
απόλυτο έλεγχο της Ανατολής.

Μία μέρα ξεκίνησε μαζί με τη Βασίλισσα ένα ταξίδι στο Ιερό 
Δάσος για να δούνε μαζί τα σημάδια του μέλλοντος. Στο Ιερό Δάσος 
απαγορεύονταν να μπει συνοδεία και για αυτό μπήκε μόνη της με 
τον  Σόλρεν.  Δεν  βγήκε  ποτέ  όμως.  Γύρισε  πίσω  μόνος  του  και 
φυλάκισε  εμένα και  όλους  τους  πιστούς  ακόλουθους  της  μητέρας 
μου στο Μαύρο Πύργο,  εκεί  που κρατούσαν κλειδωμένους  όλους 
τους  στυγερούς  εγκληματίες.  Εκεί  έμεινα  πολύ  καιρό  καθώς  είχε 
μπλοκάρει όλες μου τις δυνάμεις και δεν μπορούσα να κάνω τίποτα, 



κάτι  που  μου  συμβαίνει  αρκετές  φορές  ειδικά  όταν  δεν  νιώθω 
σίγουρη για τον εαυτό μου. Ευτυχώς η φυλή των Ρέντρεν οργάνωσε 
την  απόδραση  μου  και  έκανε  επίθεση  στον  Μαύρο  Πύργο 
ελευθερώνοντας με. Έκτοτε περιμένω εδώ την αντίποινα του Σόλρεν 
μιας  και  δεν  είμαι  πολύ  καιρό  στη  φυλή  τους.  Πρέπει  να  τον 
σταματήσω γιατί αν πάρει στην κατοχή του όλους τους κρυστάλλους 
θα είναι αργά. Η δύναμη του θα είναι τεράστια και κανένας δεν θα 
μπορεί  να τον σταματήσει.  Επίσης εκτός από αυτό πρέπει  να τον 
αναγκάσω να μου φανερώσει την τοποθεσία της μητέρας μου. Είμαι 
σίγουρη ότι την έχει  φυλακίσει  κάπου δεν θέλω να φανταστώ ότι 
είναι νεκρή. 

Ήδη η κοιλάδα μας έχει αρχίσει να ξεραίνεται, τα δέντρα και 
το νερό μολύνονται. Έφτιαξε ένα φράγμα για να κρατήσει το υγιές 
νερό για εκείνον και μολύνει μόνο αυτό που καταλήγει εδώ. Έχει 
δημιουργήσει νέα είδη πλασμάτων χρησιμοποιώντας ισχυρή μαγεία 
τα  οποία είναι  σαρκοφάγα και  άκρως  επικίνδυνα.  Αυτοί  οι  λόγοι 
οδήγησαν τις φυλές να έρθουν σε πόλεμο μαζί του, όμως με άσχημη 
κατάληξη. Είχε ήδη γίνει πολύ δυνατός και πολλοί από τους δικούς 
μας  σκοτώθηκαν  και  αναγκαστήκανε  να  οπισθοχωρήσουν  στην 
γκρίζα  ζώνη.  Εκεί  βρέθηκες  και  εσύ  σήμερα.  Έχει  παντού 
κατασκόπους  γιατί  θέλει  να  εξαφανίσει  οποιονδήποτε  του 
εναντιώνεται  ειδικά  εμένα  που  είμαι  η  επόμενη  στην  γραμμή 
διαδοχής  και  ασκώ  ακόμα  μεγάλη  επιρροή  στους  αρχηγούς  των 
Φυλών. 

Οι κατάσκοποι του μπορούν να πάρουν οποιαδήποτε μορφή 
και είναι πολύ επικίνδυνοι και εκπαιδευμένοι για να ανιχνεύουν και 
να εξολοθρεύουν τους στόχους τους. Οι ίδιοι δεν έχουν δική τους 
μορφή  και  γι  αυτό  είναι  εξαιρετικά  δύσκολο  να  τους  εντοπίσεις. 
Χρειάζομαι τη βοήθεια σου για να αντιμετωπίσουμε τον Σόλρεν και 
να μην καταντήσουμε σκλάβοι ή φυλακισμένοι στο Μαύρο Πύργο».

Ο Αλέξης  την  κοιτούσε  τόση  ώρα γεμάτος  ενδιαφέρον  και 
περιέργεια. Μόλις τελείωσε την διήγηση η Άννα εκείνος ξέσπασε σε 
γέλια.

«Είσαι τρελή έτσι;»
Η Άννα τον κοίταξε με ένα υποτιμητικό ύφος και σούφρωσε 

τη μύτη της.



«Να  σου  πω  δεν  περίμενα  ακριβώς  τέτοια  αντίδραση. 
Περίμενα κάτι σαν ¨Ευχαρίστως πριγκίπισσα μου, υποκλίνομαι στη 
χάρη σου και είμαι στις διαταγές σου … Θα ήταν τιμή μου¨ Έτσι 
απευθύνονται στις πριγκίπισσες «.

Με αυτό το σχόλιο ο Αλέξης ξέσπασε σε ακόμα πιο δυνατά 
γέλια. Του φαινόταν όλο αυτό υπερβολικό για να είναι αληθινό. Σαν 
τα  παιχνίδια  που  παίζει  στο  playstation.  Η  Άννα  τότε  στάθηκε 
ακίνητη και τον κοίταξε με ένα παγωμένο βλέμμα μέσα στα μάτια. Ο 
Αλέξης είδε μέσα στα μάτια της το σχήμα της κορώνας και τότε δεν 
μπορούσε  να  κινηθεί  καθόλου.  Ένας  παγωμένος  ανατριχιαστικός 
αέρας μπήκε μέσα από το πουθενά στον χώρο και άρχισε να νιώθει 
μικρός σαν μυρμηγκάκι και η Άννα του έμοιαζε θεόρατη. Ή Άννα 
τότε του είπε με βαθειά φωνή όπως αρμόζει σε ένα γίγαντα:

«Νομίζεις ότι παίζουμε;»
Ο Αλέξης ένιωσε απίστευτο τρόμο και η καρδιά του πήγαινε 

να σπάσει. Τελικά άνοιξε το στόμα του και είπε με ψιλή φωνή:
«Συγνώμη Πριγκίπισσα Άννα,  δεν θα επαναληφθεί».  και  τα 

πάντα έγιναν όπως πριν.
«Παιχνίδια του μυαλού» είπε η Άννα ευχαριστημένη. 
«Δηλαδή μπορούσα να κουνηθώ;» ρώτησε ο Αλέξης ο οποίος 

δεν είχε ακόμα συνέλθει από την δοκιμασία που τον είχε υποβάλλει.
«Φυσικά».
«Αν  εσύ  έχεις  τέτοιες  δυνάμεις,  τι  δυνάμεις  άραγε  έχει  ο 

Σόλρεν;»
«Ήταν ήδη πάρα πολύ δυνατός, τώρα δεν ξέρω που μπορεί να 

έχει φτάσει η δύναμή του».
«Και  αν  αυτό  που  λες,  δηλαδή  ότι  είμαι  ο  Εκλεκτός  της 

Πανγαίας,  είναι  αληθινό πως θα τον  αντιμετωπίσω;  Εγώ δεν έχω 
δυνάμεις, δεν έχω πείρα, δεν έχω τίποτα. Καλύτερα να με στείλεις 
σπίτι μου, σίγουρα από λάθος βρέθηκα εδώ. Ακόμα και να ήθελα δεν 
βλέπω πώς μπορώ να σε βοηθήσω». 

«Περιμένω την στιγμή που θα ανακαλύψεις μόνος σου ποιος 
πραγματικά  είσαι  και  τι  μπορείς  να  κάνεις.  Είσαι  πάρα  πολύ 
σημαντικός,  φτάνει  να  το  πιστέψεις  και  εσύ.  Ποτέ  δεν  ξέρεις  τι 
δυνάμεις  μπορεί  να  κρύβεις  μέσα  σου  μέχρι  να  χρειαστεί  να  τις 
χρησιμοποιήσεις»  απάντησε  με  σιγουριά  η  Άννα  στον  Αλέξη  ο 
οποίος έμοιαζε χαμένος.



Ξαφνικά ο ουρανός σκοτείνιασε. Μαύρα σύννεφα σκέπασαν 
τους ήλιους. 

«Πάμε  να  φύγουμε.  Κακό  το  σημάδι  του  ουρανού, 
ακολούθησε με πρέπει να πάμε στο Συμβούλιο» είπε με ανησυχία η 
Άννα και άνοιξε αμέσως την πόρτα. Μόλις βγήκε ο Αλέξης από το 
δωμάτιο είδε την πιο μακριά και στριφογυριστή σκάλα που είχε δει 
ποτέ  του.  Κοίταξε  κάτω  και  ζαλίστηκε.  Βλέποντας  κάτω  δεν 
μπορούσες να διακρίνεις που πραγματικά τελειώνει.

Τότε η Άννα του έπιασε σφιχτά τα χέρια και τον κοίταξε στα 
μάτια. Μέσα στα μάτια της είδε ένα ζευγάρι φτερά αγγέλου. Ευθύς 
αμέσως μέχρι να ανοιγοκλείσει τα μάτια του είχε βρεθεί στο τέλος 
της  σκάλας  να  κοιτάζει  με  δέος  τους  φρουρούς  που  είχαν  μείνει 
πάνω.  Προχωρώντας  ευθεία  μετά  τη  σκάλα  κατέληξαν  σε  ένα 
δωμάτιο με τρεις πόρτες. Τότε η Άννα ύψωσε το ραβδί της είπε:

Ζητάμε προστασία 
εμείς οι επισκέπτες
την πόρτα σας φανέρωσε 
να μην μας βρουν οι κλέφτες.
Αμέσως άρχισαν να τρίζουν και οι τρεις πόρτες και η μία από 

τις τρεις εμφάνισε μια κίτρινη κορώνα και άνοιξε. Η Άννα κινήθηκε 
προς το μέρος της πόρτας και εξήγησε στον Αλέξη:

«Είναι  για  την  προστασία  μας.  Κανείς  δεν  μπορεί  να  μας 
ακολουθήσει από δω. Κάθε φορά που κάποιος πάει να μπει σε μία 
από αυτές  θα βγαίνει  πάντα σε αδιέξοδο και  θα καταλήγει  πάντα 
εδώ». 

Άνοιξαν  την  πόρτα  και  βρέθηκαν  στον  χώρο  που  λάμβανε 
μέρος το συμβούλιο δηλαδή μέσα στο Μεγάλο Ηφαίστειο.

Η  αίθουσα  του  Μεγάλου  Ηφαιστείου  ήταν  η  απόλυτα 
ασφαλής τοποθεσία για όλους τους εχθρούς του Σόλρεν. Ήταν ένας 
πάρα πολύ μεγάλος χώρος που στο κέντρο του είχε μια τεράστια 
τρύπα.  Μέσα  στην  τρύπα,  πάρα  πολύ  βαθειά  είχε  λάβα.  Ήταν  η 
καρδιά του ηφαιστείου και πηγή ενέργειας για τους Ρέντρεν. Πάνω 
μπορούσες να δεις τον ουρανό ο οποίος εκείνη τη στιγμή φαινόταν 
σκούρος  γιατί  είχε  πια  νυχτώσει.  Το  μέρος  ήταν  γεμάτο  με 
σταλακτίτες  και  σταλαγμίτες  που  είχαν  πάνω  τους  πολλά  μικρά 
γυαλιστερά πετράδια. Η αίθουσα ήταν πλημμυρισμένη από φως. 



Κάποιοι από τους αρχηγούς της Ανατολικής Πανγαίας είχαν 
έρθει μαζί με τους ακόλουθους τους. Καθόταν όλοι γύρω από ένα 
μεγάλο στρογγυλό τραπέζι και οι υπόλοιποι καθόντουσαν πιο πίσω 
για να παρακολουθήσουν τη συζήτηση. Μόλις είδαν να έρχεται  η 
πριγκίπισσα  Άννα  σταμάτησαν  να  μιλάνε  και  όσοι  καθόντουσαν 
σηκώθηκαν  όρθιοι  ως  δείγμα  σεβασμού.  Μία  λευκή  αύρα  την 
ακολουθούσε στο πέρασμα της. Στη θέα του Αλέξη όλοι όσοι ήταν 
συγκεντρωμένοι εκεί τον κοιτούσαν και τον έδειχναν συζητώντας.

«Καλώς  όρισες  πριγκίπισσα  Άννα  στο  συμβούλιο»  είπε  ο 
αρχηγός Ντόριαν των Ρέντρεν και την έδωσε τη δική του θέση για 
να καθίσει στο τραπέζι μαζί τους. Εκεί βρισκόταν οι αρχηγοί των 
φυλών του Ουρανού, του Ιερού Δάσους και φυσικά του Ηφαιστείου.

Ο αρχηγός  Ντόριαν  ήταν  λίγο  πιο  ψηλός  από τους  άλλους 
Ρέντρεν. Το βλέμμα του είχε μια σιγουριά και από τις κινήσεις του, 
τον τόνο της φωνής του και τους τρόπους του καταλάβαινες ότι ήταν 
αρχηγός αλλιώς δεν τον ξεχώριζες από τους υπόλοιπους Ρεντρεν. Ο 
Αλέξης  μην  ξέροντας  που  να  σταθεί  και  επειδή  δεν  του  έδωσαν 
καμία θέση για να καθίσει ένιωσε παρείσακτος και σχεδόν κρύφτηκε 
πίσω  από  το  κάθισμα  της  Άννας.  Η  Άννα  σηκώθηκε  όρθια  και 
μίλησε δυνατά για να την ακούσουν όλοι:

«Μαζευτήκαμε όλοι εδώ για να βρούμε μια λύση εξόντωσης 
του Σόλρεν. Με θλίβει το γεγονός ότι δεν βλέπω τους αρχηγούς των 
ξωτικών, των σπηλαίων και του πάγου. Αυτό μάλλον σημαίνει ότι 
έχουμε ήδη απώλειες στον αγώνα εναντίον του Σολρεν, χώρια που 
δεν γνωρίζουμε που ακριβώς έχει πάει η φυλή της θάλασσας.

Στο θέμα μας τώρα, δυστυχώς οι κατάσκοποι μας δεν γύρισαν 
ποτέ.  Δεν  έχουμε  αρκετά  στοιχεία  για  να  δούμε  ποια  είναι  η 
πραγματική δύναμη του ούτε για το πόσους κρυστάλλους έχει στην 
κατοχή  του  από  την  Δύση  και  αυτό  του  δίνει  πολύ  μεγάλο 
προβάδισμα. Πρέπει να είμαστε προετοιμασμένοι για μία επικείμενη 
επίθεση. Δεν πρόκειται να αφήσει το γεγονός ότι με βοηθήσατε να 
δραπετεύσω έτσι, σίγουρα προετοιμάζει αντίποινα. Αυτό που θεωρώ 
ότι πρέπει να κάνουμε είναι να ταξιδέψουμε για να μαζέψουμε όσους 
περισσότερους κρυστάλλους μπορούμε πριν από αυτόν. Και αν τα 
καταφέρουμε,  να  περάσουμε  και  από  τις  μικρές  φυλές  που  έχει 
υποδουλώσει ο Σόλρεν για να τους πείσουμε να εξεγερθούν και να 
έρθουν με το μέρος μας.» Αυτά είπε η Άννα και κάθισε.



«Εγώ το μόνο που καταλαβαίνω είναι ότι πρέπει να δράσουμε 
γρήγορα. Ήδη η ανάσα του Σολρεν βρίσκεται από πάνω μας καθώς 
στέλνει συνέχεια κατασκόπους Γουίντρεν για να βλέπουν τις θέσεις 
μας. Θα σε περιμένω με χαρά στο βασίλειο του Ουρανού για να σου 
παραδώσω  τον  κρύσταλλο  μας.  Σου  έχω  εμπιστοσύνη».  Είπε  ο 
αρχηγός  Βίγκορ,  ο  αρχηγός  της  φυλής  του  Ουρανού  και  έκατσε 
κάτω. Αυτή η φυλή είχε πολύ μεγάλα φτερά που όταν μόνο άνοιγαν 
αντιλαμβανόταν κάποιος το πραγματικό τους μέγεθος. Εκείνος ήταν 
ψηλός, ξανθός και φόραγε μια πανοπλία στο χρώμα του Ουρανού 
για να μην γίνεται εύκολα αντιληπτός όταν πετάει.

«Με  όλο  το  σεβασμό  πριγκίπισσα  Άννα»,  είπε  ο  αρχηγός 
Άρθουρ της φυλής των Τρίρεν και σηκώθηκε όρθιος. «Ωραία τα λες, 
αλλά τι θα κάνει αυτά τα τρομαγμένα πλάσματα που έχουν περάσει 
την ταπείνωση να ξεσηκωθούν και να έρθουν με το μέρος μας; Ο 
Σόλρεν αν δεν τους έχει σκλαβώσει ήδη να δουλεύουν για αυτόν, θα 
τους έχει πάρει τις ψυχές και εκεί δεν υπάρχει γυρισμός. Επίσης θα 
θέλουν οι υπόλοιποι να σου δώσουν τον κρύσταλλο τους ή θα τον 
κρατήσουν  για  να  σώσουν  τους  εαυτούς  τους;  Εγώ  πάντως  τον 
κρύσταλλο δεν τον έφερα μαζί μου γιατί θεώρησα ότι δεν θα ήταν 
ασφαλές για να τον έχω μαζί μου σε ένα τόσο μακρύ ταξίδι. Όποτε 
θέλεις  πριγκίπισσα  έλα  να  τον  πάρεις.  Πρέπει  να  έρθεις  γιατί  οι 
φρουροί μου βλέπουν δραστηριότητα του Σολρεν μέσα στο δάσος «. 
Αυτά είπε ο αρχηγός Άρθουρ και έκατσε κάτω. Οι Τρίρεν έπαιρναν 
την δύναμή τους  από τα Ιερά Δέντρα και  φορούσαν μία πράσινη 
στολή  από  ατσάλινα  μικροσκοπικά  φύλλα.  Ήταν  μέτριου 
αναστήματος  με  μεγάλα  πράσινα  μάτια,  καστανά  μαλλιά,  μικρή 
μύτη και στα χέρια τους είχαν ζωγραφισμένα κλαδιά. Μόλις υπήρχε 
κάποιο  πρόβλημα  τα  κλαδιά  στα  χέρια  τους  ζωντάνευαν  και 
μπορούσαν να κινήσουν οτιδήποτε ήταν φυτρωμένο στο έδαφος. 

«Έχεις δίκιο, ίσως δεν είναι καλή ιδέα να περάσουμε και από 
τους  υποταγμένους.  Πρέπει  να  επικεντρωθούμε  στο  να 
συγκεντρώσουμε  τους  κρυστάλλους  των  μεγάλων  φυλών.  Θα 
περάσω και από τις φυλές που δεν ήρθαν μήπως καταφέρω και στο 
όνομα της  Βασίλισσας Νιόβης  τους  πάρω με το μέρους  μας.  Δεν 
πρέπει  όμως να πεθάνει  η  ελπίδα μας  αλλιώς άδικα θυσιάστηκαν 
όλοι  οι  δικοί  μας.  Μαζί  μας έχουμε τον Εκλεκτό της Πανγαίας ο 



οποίος πιστεύω ότι θα τους πείσει και θα ανανεώσει την πίστη τους 
στη Βασίλισσα». 

Όλα τα βλέμματα γύρισαν προς τον Αλέξη.  Εκείνος ένιωσε 
πάρα πολύ αμήχανα και ζάρωσε πίσω από το κάθισμα της Άννας. Η 
Άννα τον άρπαξε από το χέρι και τον έφερε μπροστά σε όλους αλλά 
εκείνος θα προτιμούσε να ανοίξει η γη να τον καταπιεί. Τότε όλοι οι 
αρχηγοί ξεκίνησαν να του μιλάνε και να τον ρωτάνε χίλια πράγματα 
και  ο  Αλέξης  τους  κοιτούσε  σαστισμένος  και  αισθανόταν  ότι 
πνίγεται. Στο τέλος δεν άντεξε την πίεση και του βγήκε μια φωνή. 

«ΑΦΗΣΤΕ ΜΕ!!!»
«Σιωπή!» Βροντοφώναξε η Άννα.  «Ξέρω ότι  όλοι  έχετε τις 

απορίες  σας.  Χρόνια  αναζητούσα  στη  γη  τον  άνθρωπο  που  μας 
έλεγαν οι προφητείες μέχρι που πιστεύω ότι επιτέλους τον βρήκα. 
Δεν  έχει  ανακαλύψει  ακόμα  ο  ίδιος  τον  προορισμό  του,  ούτε 
γνωρίζει  τι  δυνάμεις  έχει.  Όμως  πιστεύω  ότι  αν  γνωρίσει  τις 
δυνάμεις που έχουν οι φυλές μας τότε θα ανακαλύψει και τις δικές 
του  και  τότε  θα  έχουμε  και  εμείς  κάποιον  να  αντισταθεί  με 
τουλάχιστον ίδιες δυνάμεις ενάντια στον Σόλρεν. Πρέπει να γυρίσει 
πίσω η Βασίλισσα για να βρει η γη μας το αστέρι της, να φύγουν 
αυτά  τα  απαίσια  νέα  είδη  και  να  επιστρέψουν  όλοι  όσοι 
αναγκάστηκαν να ξεριζωθούν από τα σπίτια τους.» 

Τα  τελευταία  λόγια  τα  είπε  η  Άννα  δυνατά,  με  μεγάλη 
σιγουριά και αυτοπεποίθηση και ξεσήκωσε όλους όσους βρίσκονταν 
εκεί και άρχισαν να ζητωκραυγάζουν. Εκείνη ικανοποιημένη από το 
λόγο της και το αποτέλεσμα του, σηκώθηκε, υποκλίθηκε, χαιρέτισε 
και  βημάτισε  προς  την  έξοδο.  Ο  Αλέξης  την  ακολούθησε  με 
σκυμμένο το κεφάλι μετανιωμένος αλλά και ντροπιασμένος για το 
ξέσπασμα του, είχε σίγουρα δώσει την λάθος εντύπωση. Δεν ήταν 
δειλός απλώς ήταν όλα πολύ απίστευτα για να τα εμπεδώσει.  Δεν 
μπορούσε να έχει πάνω του όλα τα βλέμματα και ένιωθε τόσο πολύ 
μόνος και κουρασμένος… Μην έχοντας άλλη επιλογή ακολουθούσε 
την Άννα όπου και να πήγαινε. 

Η Άννα άνοιξε μια πόρτα και βρέθηκε στην αίθουσα με το 
μεγάλο τζάκι εκεί που τον είχε κοιμίσει ο Λιρόι.  Στον χώρο αυτό 
είχαν  φέρει  ένα  κρεβάτι  για  να  τον  φιλοξενήσουν  και  πάνω  στο 
τραπέζι υπήρχε αρκετό φαγητό.



«Ξέρω  τι  τρώτε  στη  γη  και  φρόντισα  να  μείνεις 
ικανοποιημένος και κυρίως χορτάτος,  είμαι σίγουρη ότι πρέπει  να 
είσαι πολύ πεινασμένος. Εδώ είσαι ασφαλής. Οι δυνάμεις μας μέχρι 
αυτή την στιγμή έχουν υπό έλεγχο  τα πλάσματα του Σόλρεν  στη 
γκρίζα ζώνη οπότε μπορούμε να ξεκουραστούμε όλοι μας ήσυχα».

Η Άννα τον καληνύχτισε και βγήκε από το δωμάτιο για να τον 
αφήσει  να  ξεκουραστεί  και  να  σκεφτεί.  Ο  Αλέξης  έκατσε  στο 
τραπέζι και έπεσε με τα μούτρα στο φαγητό. Δεν θυμάται πότε ήταν 
η τελευταία φορά που έφαγε ένα καλό γεύμα,  μάλλον όμως ήταν 
σπίτι  του.  Αφού  έφαγε  όσο  μπορούσε  περισσότερο,  πήγε  στο 
κρεβάτι  και  ξάπλωσε.  Ο  ύπνος  τον  πήρε  αστραπιαία.  Ήταν 
πραγματικά εξουθενωμένος από την σωματική κούραση αλλά και τις 
καινούργιες  εντυπώσεις  της  ημέρας.  Ήταν  απίστευτη  η  μέρα  που 
έζησε. Μετά από λίγο κάτι τον ξύπνησε και είδε την Άννα δίπλα του. 
Σηκώθηκε, έκατσε στο κρεβάτι και της είπε αυτό που τον βασάνιζε. 

«Είναι  όλα  αυτά  αληθινά;  Τι  θα  γίνει  τελικά;  Πως  θα  σε 
βοηθήσω; Έχω δυνάμεις;  Μήπως έχετε κάνει  λάθος και  δεν είμαι 
εγώ ο Εκλεκτός;»

«Μην ανησυχείς» του απάντησε.  Του αρπάζει  τα  χέρια  τον 
κοιτάει  στα μάτια,  στα δικά της εμφανίστηκε ξανά η κορώνα και 
εκείνος  έκλεισε  τα  μάτια  του.  Όταν  τα  άνοιξε  διαπίστωσε  ότι 
βρισκόταν  στο  συμβούλιο  που  είχε  γίνει  νωρίτερα.  Καθόταν  στο 
άδειο κάθισμα της  Άννας  και  παρακολουθούσε  τον εαυτό  του να 
βγαίνει από το δωμάτιο μαζί με την Άννα.

«Αυτός ο δειλός είναι ο σωτήρας μας;» είπε ο Άρθουρ.
«Τι  λέμε  τώρα,  ούτε  να  μιλήσει  δεν  μπορεί…»σχολίασε 

ειρωνικά ο αρχηγός Ντόριαν.
«Κρύβεται  πίσω  από  τη  φούστα  της  πριγκίπισσας. 

Στοιχηματίζω ότι ούτε τον εαυτό του δεν μπορεί να σώσει, όχι εμάς. 
Σίγουρα στη σκέψη του θα κυριαρχήσει το σκοτάδι. Ο Σόλρεν θα 
του πάρει τη ψυχή και θα χαθεί στη λήθη» είπε ο αρχηγός Βίγκορ. 

Ξαφνικά άρχισε να νιώθει σαν κάποιος να τον πιάνει από το 
λαιμό και να του κόβει την αναπνοή. Άκουγε μια βαθειά φωνή σαν 
να πηγάζει από τα έγκατα της γης να εκπέμπει μια απίστευτη κακία 
και να λέει:

«Σόλρεν, Σόλρεν, Σόλρεν»



Με μεγάλη  ταχύτητα  στη  σκέψη του,  βγήκε  από εκεί,  είδε 
πάλι  την  κορώνα στα  μάτια  της  Άννας  και  πετάχτηκε  ιδρωμένος 
προσπαθώντας  να  πάρει  ανάσα.  Ήταν  ένας  εφιάλτης,  αλλά  δεν 
έμοιαζε με όλους τους άλλους. Σηκώθηκε πάνω για να καταλάβει τι 
ώρα ήταν όμως ήταν ακόμα σκοτάδι. Άνοιξε την πόρτα και βγήκε 
έξω για να πάρει λίγο αέρα.

Αυτό το χωριό την νύχτα ήταν αρκετά φωτεινό. Οι προφητείες 
πάνω  στις  πόρτες  έλαμπαν  και  εξέπεμπαν  ένα  διακριτικό  φως. 
Περιπλανήθηκε στα δρομάκια του χωριού για να ηρεμήσει από το 
όνειρο και  ανακάλυψε κάτι  μοναδικά δέντρα.  Είχαν λεπτό κορμό, 
ήταν  ψηλά  όσο  τα  σπιτάκια  των  Ρέντρεν  και  από  τα  κλαδιά 
κρεμόντουσαν  μεγάλα  λουλούδια  που  θύμιζαν  κρίνους  με  τη 
διαφορά ότι ο μίσχος τους έλαμπε και έβγαζε ένα απαλό φως. Κάθε 
σπίτι είχε δίπλα του και ένα τέτοιο φωτόδεντρο και έτσι υπήρχε φως 
σε όλο το χωριό.

Από όλες τις πόρτες που πέρασε υπήρχε μία που τον τραβούσε 
να πάει κοντά της χωρίς όμως να έχει κάτι ιδιαίτερο πάνω της. Ήταν 
μία σαν όλες τις υπόλοιπες του χωριού. Τον τραβούσε σαν μαγνήτης 
και για αυτό πλησίασε και έψαχνε να βρει κάποιο χερούλι για να την 
ανοίξει. Έβαλε τα χέρια του πάνω στα σύμβολα της προφητείας για 
να τα ψηλαφίσει. Ξαφνικά άρχισε να νιώθει τα χέρια του να καίνε. 
Αισθανόταν να τον διαπερνάει ηλεκτρικό ρεύμα το οποίο ξεκινούσε 
από  το  κέντρο  της  παλάμης  του  και  προχωρούσε  αργά  προς  τον 
κορμό του. Ήταν ένα απίστευτο συναίσθημα δύναμης και ευεξίας. 
Κοίταξε κάτω και είδε τα πόδια του να φλέγονται.  Παρόλο που η 
φωτιά  δεν  τον  έκαιγε,  όσο  την  έβλεπε  να  ανεβαίνει  τον  έπιανε 
πανικός. Καλούσε βοήθεια αλλά δεν υπήρχε κανείς να τον βοηθήσει 
και  να  τον  ακούσει.  Η  φωτιά  ανέβαινε  από  τον  κορμό  του  στο 
πρόσωπο του. Προσπαθούσε με αγωνία να την σβήσει και δεν τα 
κατάφερνε. Τότε εντελώς απρόσμενα… άνοιξε τα μάτια του. Ήταν 
και αυτό άλλο ένα όνειρο.

Είχε ξημερώσει. Ήταν πολύ μπερδεμένος από αυτά που είδε 
και  είχε  πονοκέφαλο.  Σηκώθηκε  και  άνοιξε  την  πόρτα  να  δει  τι 
γίνεται έξω και  ακριβώς απέξω, κάτω από το κατώφλι βρήκε την 
Άννα να τον κοιτάζει με μία έκφραση μεγάλης ανησυχίας. Φόραγε 
κάτι  παλιά  μακριά  ρούχα  και  μία  κάπα  με  μια  κουκούλα  που 
σκέπαζε το κεφάλι της. 



«Τι συμβαίνει;»τη ρώτησε.
«Πρέπει  να  φύγουμε.  Τα  πράγματα  έχουν  δυστυχώς 

χειροτερέψει. Οι δυνάμεις του Σόλρεν μας αναχαίτισαν και μπήκαν 
μέσα στο δάσος. Θα φύγουμε οι δυο μας μόνο για να μην δίνουμε 
στόχο.  Φόρεσε  αυτά  τα  ρούχα.»  Είπε  η  Άννα  και  του  έδωσε  να 
φορέσει και εκείνου παρόμοια ρούχα. 

«Τα δικά μου;»
«Άστα  πίσω.  Δεν  νομίζω  να  χρειαστούν  και  πρέπει  να 

κρατάμε λίγα μαζί μας, μόνο προμήθειες θα μας είναι πραγματικά 
χρήσιμες και το έχω κανονίσει εγώ».

Άλλαξε  γρήγορα  ο  Αλέξης  και  βγήκαν  έξω.  Από  μακριά 
μπορούσε  να  ακούσει  κάτι  γρυλίσματα  και  ήχους  βροντής  ενώ 
μαύρος καπνός πλησίαζε το χωριό.

«Αυτό που ακούς είναι η κραυγή των δέντρων που καίγονται» 
εξήγησε η Άννα. Ξάφνου από πολύ μακριά στον ουρανό ερχόταν ένα 
αντικείμενο με μεγάλη ταχύτητα.

«Τρέξε  Αλέξη,  ακολούθα  με.  Πήγαινε  όσο  πιο  γρήγορα 
μπορείς».  Φώναξε  η  Άννα  και  άρχισαν  να  τρέχουν.  Μία  πύρινη 
σφαίρα έπεσε πάνω στο σπίτι που μέχρι λίγες ώρες πριν θεωρούσαν 
ασφαλές και το έκανε χίλια κομμάτια αφήνοντας στη θέση του ένα 
κρατήρα. Ευτυχώς είχαν ήδη φύγει από εκεί και δεν τους χτύπησαν 
τα κομμάτια του σπιτιού που εκτινάχθηκαν σε μεγάλη ακτίνα από 
την πολύ δυνατή πρόσκρουση. Έτρεχαν όσο πιο γρήγορα μπορούσαν 
φυλώντας  τα  νώτα  τους  για  τυχόν  κατασκόπους  και  κοιτάζοντας 
ψηλά μην τυχίν τους χτυπήσει τίποτα εκεί που δεν το περιμένουν. 
Κάποιος  από  το  συμβούλιο  είχε  προδώσει  τη  θέση  της  Άννας. 
Σταδιακά όλοι οι Ρέντρεν εκκένωναν το χωριό. Όλοι οι πολεμιστές 
είχαν φύγει από την νύχτα για να υπερασπιστούν το δάσος και όσοι 
είχαν απομείνει πήγαν για προστασία στο μεγάλο ηφαίστειο. 

Εν  τω  μεταξύ  οι  πύρινες  σφαίρες  έπεφταν  βροχή  και 
σκορπούσαν το θάνατο αφήνοντας δεκάδες εστίες φωτιάς, καίγοντας 
και γκρεμίζοντας τα πάντα στο πέρασμά τους. Το μεγάλο πανύψηλο 
δέντρο  το  οποίο  χρησιμοποιούσαν  σαν  παρατηρητήριο  και  είχε 
φιλοξενήσει  τον  Αλέξη,  δέχθηκε  τρία  τρομερά  χτυπήματα  και 
τυλίχθηκε  στις  φλόγες  αστραπιαία  μέχρι  που  αυτός  ο  γιγάντιος 
κορμός έσπασε στη μέση και έπεσε κάτω. Η ζημιά που προκάλεσε 
ήταν πάρα πολύ μεγάλη. Αυτά τα τεράστια φλεγόμενα κλαδιά με την 



πτώση τους τύλιγαν στις φλόγες ότι ακουμπούσαν και έτσι η φωτιά 
επεκτάθηκε σε όλο το χωριό.

Το ουρλιαχτό του μεγάλου αυτού κορμού ήταν αβάσταχτο και 
εκκωφαντικό. Όλοι τρέχανε να σωθούν καλύπτοντας τα αυτιά τους. 
Οι  καπνοί  από  τις  φωτιές  είχαν  κρύψει  και  τους  δύο  ήλιους  και 
χιλιάδες  πλάσματα  του  δάσους  έτρεχαν  για  να  σωθούν  από  την 
κόλαση της φωτιάς.

Ο Αλέξης  και  η  Άννα  αφού  κατάφεραν  να φύγουν  από το 
χωριό στάθηκαν στον απέναντι λόφο και αντίκρισαν θλιμμένοι την 
καταστροφή.  Τότε  καπνοί  βγήκαν  από το  Μεγάλο Ηφαίστειο.  Οι 
γυναίκες  της  φυλής  το  ενεργοποίησαν  για  να  σώσουν  τους 
υπόλοιπους  Ρέντρεν  αφού  η  λάβα του  δεν  θα  μπορούσε  να  τους 
βλάψει. Το έδαφος άρχισε να σείεται και ακουγόταν υπόγειοι ήχοι 
σαν να σπάει το έδαφος. Μετά από αυτό, το ηφαίστειο εξαπέλυσε 
την οργή του. Έγινε μία μεγάλη έκρηξη και πετάχτηκαν βράχοι και 
λάβα από το εσωτερικό του. Μία πυκνή σκόνη κάλυψε τον ουρανό 
και αναμείχθηκε με την στάχτη από το καμένο δάσος. Η ατμόσφαιρα 
ήταν αποπνιχτική και κανείς δεν μπορούσε να πάρει ανάσα. Αφού η 
λάβα πέρασε και έκαψε αργά ό,τι δεν είχαν κάψει οι πύρινες σφαίρες 
κατευθύνθηκε προς το δάσος και ανάγκασε τις δυνάμεις του Σόλρεν 
σε οπισθοχώρηση καίγοντας όσους δεν πρόλαβαν να φύγουν.  Στο 
τέλος μην έχοντας άλλη διέξοδο κατέληξε στη θάλασσα.

Η  μοίρα  των  Ρέντρεν  ήταν  από  την  αρχή  των  ημερών 
συνδεδεμένη με το ηφαίστειο. Κάθε φορά που ένας πολύ μεγάλος 
εχθρός απειλούσε την ύπαρξη των Ρέντρεν κατέφευγαν στο Μεγάλο 
Ηφαίστειο για προστασία. Ο Μάγος της φυλής έψελνε ύμνους των 
προγόνων  των  πρώτων  ημερών  και  ενεργοποιούσε  το  ηφαίστειο. 
Μετά την απόλυτη καταστροφή που έφερνε η λάβα με πάρα πολύ 
σκληρή  δουλειά  ξαναέχτιζαν  τα  συντρίμμια  του  χωριού  τους. 
Πήγαιναν  στο  δάσος  και  φύτευαν  νέες  ρίζες  για  να  το 
ξαναδημιουργήσουν.  Έπαιρναν  μαγικούς  σπόρους  από  το  Ιερό 
Δάσος οι οποίοι είχαν την δύναμη να γίνουν δέντρα σε πολύ λίγο 
χρονικό διάστημα. Έλιωναν την λάβα με ένα άγγιγμα και μετά την 
απομακρύναν και κατασκεύαζαν τα σπίτια τους από την αρχή. 

Ο  Αλέξης  και  η  Άννα  προχωρούσαν  με  γρήγορο  βήμα 
περνώντας  από  τα  μικρά  μονοπάτια  για  να  μην  έχουν  καμία 
δυσάρεστη συνάντηση. Ευτυχώς ήταν μέρα ακόμα και έβλεπαν που 



πατούσαν. Το τοπίο μπροστά τους ήταν μαγευτικό και το μοναδικό 
πράγμα που πρόδιδε το μέγεθος της καταστροφής που είχαν αφήσει 
πίσω τους ήταν ο μαύρος καπνός και η διάχυτη στάχτη που υπήρχε 
γύρω τους.  Μπορούσαν  να  αισθανθούν  στο  χώμα που πατούσαν, 
στον αέρα που ανέπνεαν ότι τα δέντρα θρηνούσαν και τα πλάσματα 
του  δάσους  βρισκόταν  σε  μία  κατάσταση  πανικού  και  αγωνίας 
ψάχνοντας ένα νέο τόπο για να κάνουν το σπίτι τους, τη φωλιά τους. 
Περπατούσαν τόσο γρήγορα που δεν μιλάγανε σχεδόν καθόλου. Η 
Άννα  μπροστά  έδειχνε  το  δρόμο και  ο  Αλέξης  την  ακολουθούσε 
σιωπηλά.  Σταματούσαν  μόνο για  να  πιούν  νερό  γιατί  είχαν  πολύ 
δρόμο μπροστά τους.

 «Που πηγαίνουμε;»
«Όσο  λιγότερα  ξέρεις  τόσο  το  καλύτερο  για  την  ώρα.  Θα 

χασομερήσουμε. Την κουβέντα αυτή θα την κάνουμε μόλις δύσουνε 
και οι δύο ήλιοι. Ο Σόλρεν έχει κατάσκοπους παντού. Είμαι σίγουρη 
ότι είχε κάποιον στο συμβούλιο αλλιώς γιατί να κάνει την μεγάλη 
επίθεση  σήμερα.  Ειδικά  σήμερα.  Τώρα  προφανώς  που  σε 
παρουσίασα στις φυλές κινδυνεύεις και εσύ».απάντησε η Άννα.

«Γιατί  δεν  ανεβαίνουμε  σε  εκείνα  τα  περίεργα  πουλιά  που 
έχετε εδώ παρά πηγαίνουμε τρέχοντας;»

«Τα  λίμπρεν  είναι  εύκολοι  στόχοι.  Ο  Σόλρεν  έχει 
δημιουργήσει ένα νέο πιο εξελιγμένο είδος μεγαλύτερο και πιο άγριο 
με δυνατά ξόρκια μαγείας, τα άντιεν. Τα άντιεν σαν πιο εξελιγμένα 
μπορούνε να ρίξουν κάτω τα λίμπρεν πάρα πολύ εύκολα. Ποτέ δεν 
πετάνε  μόνα  τους.  Πάντα  ταξιδεύουν  πολλά  μαζί  και  αφήνουν 
τελευταίο στο σχηματισμό τους το πιο γρήγορο για να ειδοποιήσει 
άλλα άντιεν αν χρειαστεί η να δώσει πληροφορίες στον Σόλρεν».

 «Γιατί δεν κάνεις εκείνα τα κόλπα σου τότε να μεταφερθούμε 
γρήγορα  εκεί;»  επέμεινε  ο  Αλέξης  ο  οποίος  είχε  αρχίσει  να 
κουράζεται.

«Δεν  είναι  ούτε  αυτό  ασφαλές,  γιατί  θα προδώσει  τη  θέση 
μας.  Εμπιστεύσου  με  και  περπάτα  όχι  άλλες  ερωτήσεις  σε 
παρακαλώ» απάντησε κοφτά η Άννα. Ήταν ολοφάνερο ότι δεν ήθελε 
να συζητήσει τίποτα μαζί του ενώ εκείνος είχε άπειρες ερωτήσεις για 
εκείνη.

Συνέχισαν αυτό το γρήγορο περπάτημα μέχρι που αποφάσισαν 
να  κάνουν  διάλειμμα  για  φαγητό.  Αφού  πέρασαν  την  πράσινη 



πεδιάδα  σταμάτησαν  σε  ένα  εγκαταλελειμμένο  τόπο  λατρείας,  σε 
ένα ιερό. Ήταν χτισμένο στην αρχή του απολιθωμένου δάσους. Εκεί 
είχαν  κατασκευάσει  μεγάλα  αγάλματα  που  αναπαριστούσαν  τη 
μητέρα των μαχών που άφησε το δάσος απολιθωμένο. Στρατιές από 
πέτρινους στρατιώτες από όλες τις φυλές ήταν έτοιμες να επιτεθούν 
η μια στην άλλη. Κάποιοι από αυτούς είχαν αποτυπωμένο στα μάτια 
τους τον τρόμο και την απόγνωση καθώς κάποιοι άλλοι ύψωναν τα 
χέρια  τους.  Προφανώς  μπορεί  να  μην χρησιμοποιούσαν όπλα και 
πολυβόλα αλλά οι δυνάμεις που είχαν ήταν εξίσου δυνατές. 

«Τι έγινε εδώ;» Ρώτησε ο Αλέξης αφού είχε βρει  μέρος να 
καθίσει. Παρατηρούσε με μεγάλη προσοχή τα αγάλματα καθώς έτσι 
μπορούσε  να  δει  τα  χαρακτηριστικά  όλων  των  στρατιωτών  της 
Πανγαίας  και  οι  μορφές  τους  ξεπερνούσαν  κάθε  φαντασία.  Ίσως 
όταν  τους  έβλεπε  από  κοντά  να  μην  του  φαινόταν  τόσο  πολύ 
εξωπραγματικοί. Μόλις έκατσε η Άννα, έβγαλε από το σακίδιο λίγα 
φρούτα, έδωσε και στον Αλέξη και ξεκίνησε τη διήγηση.

«Στην αρχή των ημερών όταν βασίλευε ο Αλιμπέρ η Ανατολή 
είχε πόλεμο με τη Δύση. Όλοι σε αυτόν τον πόλεμο είχαν αναμιχθεί 
ακόμα και οι αρχηγοί των θαλασσών. Όλοι ήθελαν να πάρουν τους 
μαγικούς κρυστάλλους που φανέρωσε το Ιερό Δάσος στον μάγο του 
Αλιμπέρ. Έτσι ξεκίνησε ο πιο καταστροφικός πόλεμος που έχει γίνει 
ποτέ στην ιστορία μας με αποκορύφωμα την μάχη που έγινε εδώ η 
οποία κατέληξε σε ισοπαλία.  Η μία πλευρά ήταν οι  δυνάμεις  της 
Ανατολής, δηλαδή ο Αλιμπέρ και οι σύμμαχοι του, και από την άλλη 
οι  δυνάμεις  της  Δύσης,  η  μάγισσα  Φοντάνα  με  τους  δικούς  της 
συμμάχους.  Φλόγες  πεταγόταν  από  παντού  και  ο  ουρανός  είχε 
γεμίσει  με  τα  μαύρα σύννεφα  του  πολέμου.  Απίστευτες  δυνάμεις 
ηλέκτριζαν και ταρακουνούσαν το δάσος μέχρι που εξάλειψαν κάθε 
μορφή ζωής. Χιλιάδες μαχητές και από τις δύο πλευρές κείτονταν 
παγωμένοι,  άλλοι  καμένοι,  άλλοι  πετρωμένοι  και  άλλοι 
παραμορφωμένοι από τα ξόρκια. Οι μάχες μας είναι πιο ύπουλες από 
τις δικές σας μάχες γιατί οι δυνάμεις των φυλών είναι πολύ ισχυρές. 

Όταν λοιπόν ο Αλιμπερ και η Φοντάνα είδαν που τους είχε 
οδηγήσει το σκοτάδι αποφάσισαν να μοιράσουν τους κρυστάλλους 
σε όλες τις φυλές. Ήταν πολύ σημαντικό να έχει η κάθε φυλή από 
έναν  γιατί  ο  κάθε  κρύσταλλος  δίνει  περισσότερη  ένταση  στην 
δύναμη που έχει η κάθε φυλή. Οι κρύσταλλοι που έχουν περάσει από 



γενιά  σε  γενιά  και  πήγαν  στους  απόγονους  του  Αλιμπέρ  και  της 
Φοντάνα  έχουν  τη  δυνατότητα  να  αντλούν  επιπλέον  δύναμη  από 
όλους τους μοιρασμένους κρυστάλλους. Αυτούς κυνηγάει ο Σόλρεν 
πιο πολύ από τους υπόλοιπους.  Όλοι πιστεύουν ότι  τους έχει  ήδη 
αποκτήσει και γι αυτό τον τρέμουν».

Εκεί  που  είχαν  σκύψει  και  ετοιμάζονταν  να  μαζέψουν  τα 
πράγματά  τους  και  να  φύγουν  ο  Αλέξης  ένιωσε  ένα  ραβδί  στο 
σβέρκο του και έμεινε ακίνητος. Η Άννα έμεινε και εκείνη ακίνητη 
αλλά σε εγρήγορση.

«Μην κουνηθείς, έχεις τελειώσει».
«Εντάξει,  πες  μου τι  θέλεις»  απάντησε  ο  Αλέξης  χωρίς  να 

γυρίσει να κοιτάξει ποιος του μιλάει. 
«Δεν σου επιτρέπω να ρωτάς εσύ, μόνο θα απαντάς».
«Είμαστε δυο ήσυχοι περαστικοί» είπε ο Αλέξης και γύρισε 

αργά μπροστά για να δει  σε ποιον μιλάει.  Μπροστά του είδε  ένα 
πανύψηλο ξωτικό, με μαύρα μαλλιά, μυτερά αυτιά, πράσινα μάτια 
που τους κοίταζε με το βλέμμα της επιβίωσης.

«Αυτή εδώ δεν μου μοιάζει για μια απλή χωριάτισσα και ας το 
παίζει έτσι. Το χτένισμα της, το ύφος της, η αύρα της. Γαλαζοαίματη 
είσαι;»

«Αυταπατάσαι  ξένε.  Δεν  θέλουμε  φασαρίες,  άσε  μας  να 
φύγουμε» απάντησε η Άννα.

Τότε το ξωτικό παρατήρησε στο λαιμό της ένα οβάλ σκαλιστό 
μενταγιόν  που  στο  φως  του  ήλιου  γινόταν  διάφανο.  Πήγε  να  το 
βγάλει από το λαιμό της να το δει αλλά εκείνη τραβήχτηκε απότομα 
και έσπασε η αλυσίδα. Το έπιασε το ξωτικό ακούμπησε το ανάγλυφο 
λιοντάρι  που  είχε  πάνω  του  και  το  άνοιξε  αλλά  η  θέση  της 
φωτογραφίας  ήταν  κενή.  Δυσαρεστήθηκε  και  το  πέταξε.  Αμέσως 
πήγε ο Αλέξης να το πιάσει και το ξωτικό πήγε να πιάσει την Άννα. 
Με  το  που  ακουμπάει  ο  Αλέξης  το  μενταγιόν  μέσα  σε  λίγα 
δευτερόλεπτα θυμήθηκε τα πάντα. Θυμήθηκε ότι συναντιόταν με την 
Άννα  στο  όνειρο  του  και  κουβέντιαζαν  πάρα  πολλές  ώρες. 
Θυμήθηκε ότι του είχε ήδη εξηγήσει τα πάντα για την Πανγαία, για 
την μητέρα της και για τον Σόλρεν. Μόλις γύρισε και είδε ότι το 
ξωτικό είχε πιάσει την Άννα και την απειλούσε με το ραβδί του τα 
χέρια  του έγιναν πύρινα και  τα έστρεψε εναντίον του.  Το ξωτικό 
πέταξε αμέσως κάτω το ραβδί του και ελευθέρωσε την Άννα.



«Πως είναι δυνατόν;» Παραμίλησε.
«Επιτέλους!» αναφώνησε με ανακούφιση η Άννα.
«Αφού δεν είσαι  Ρέντρεν,  πως έγινε  αυτό;  Δεν πιστεύω να 

είσαι εσύ!!!» Αυτό είπε τραυλίζοντας και τα χέρια του έτρεμαν από 
το δέος.

«Υποκλίνομαι  στη  χάρη  σου»  είπε  και  γονάτισε  αφού  είχε 
κατεβάσει την κουκούλα του. «Συγχώρεσε με άρχοντα μου για την 
απρέπεια μου. Δεν ήξερα ότι είσαι εσύ».

Ο Αλέξης αιφνιδιάστηκε από αυτή του την αντίδραση και του 
απάντησε: «Σε παρακαλώ, σήκω όρθιος μην είσαι γονατιστός νιώθω 
αμήχανα».

«Μάλιστα,  είμαι  ταπεινός  προστάτης  και  υπηρέτης  σου» 
απάντησε το ξωτικό.

«Μα  ποιος  είσαι  και  έχεις  γνώσεις  για  τέτοια  ζητήματα;» 
ρώτησε γεμάτη απορία η Άννα.

«Είμαι  ο  Έλφρεν,  ο  αρχηγός  των  Γκρίνρεν  της  φυλής  των 
ξωτικών, δεν είχα την τιμή να γνωρίσω εσάς αρχόντισσα μου».

«Εγώ είμαι η πριγκίπισσα Άννα». Στο άκουσμα του ονόματος 
της ο Έλφρεν έκανε μια βαθειά υπόκλιση και έμεινε μπροστά της 
σκυφτός χωρίς να την κοιτάζει στα μάτια.

«Γιατί  δεν ήρθες στο συμβούλιο;  Γιατί  είσαι  μόνος σου,  με 
αυτά τα ρούχα, χωρίς τη συνοδεία σου; Τι συνέβη;» ρώτησε η Άννα 
με ενδιαφέρον.

«Αφού το επιθυμείτε θα σας διηγηθώ την ιστορία μου: Πριν 
λίγο  καιρό  έστειλε  ο  Σόλρεν  έναν  από τους  υπαρχηγούς  του  τον 
Κρόνους με μεγάλη δύναμη στο βασίλειο τον ξωτικών. Εμείς είχαμε 
τις πληροφορίες μας και ετοιμαστήκαμε για μάχη. Μόλις ήρθαν οι 
εχθροί  εμείς  τους  περιμέναμε  στις  επάλξεις  αλλά  τα  πράγματα 
κύλισαν εντελώς διαφορετικά. Ο Σόλρεν είχε κατασκόπους με την 
μορφή  ξωτικών  μέσα  στο  παλάτι  οι  οποίοι  μας  υποχρέωσαν  να 
παραδοθούμε.  Εμείς  θέλαμε  να  πεθάνουμε  έντιμα  και  δοξασμένα 
στην μάχη. Είχαμε προετοιμαστεί γι αυτό όπως μας είχαν διδάξει οι 
πρόγονοι  μας.  Οι  κατάσκοποι  ξωτικά  όμως  αιχμαλώτισαν  τις 
οικογένειες  μας  και  έτσι  παραδοθήκαμε με  τον  όρο να  μην  τους 
σκοτώσουν. Βγήκαμε έξω και αφού μας χτύπησαν για να λυγίσουν 
πρώτα το σώμα μας και μετά τη θέληση μας, μας έδεσαν για να μας 
μεταφέρουν στις φυλακές του Μαύρου Πύργου. Όμως εμείς μόλις 



απομακρυνθήκαμε αρκετά εξεγερθήκαμε με σκοπό να σώσουμε τους 
δικούς μας. Καταφέραμε και δραπετεύσαμε μετά από μια σύντομη 
μάχη  καθώς  παριστάναμε  τους  ετοιμοθάνατους  και  μετά 
επιτεθήκαμε όταν δεν το περιμένανε. Το πρόβλημα μας όμως είναι 
ότι  τελικά  δεν  πήγαμε  να  ελευθερώσουμε  τους  δικούς  μας 
φοβούμενοι την αντίποινα και μήπως τους βλάψουν όπως και να έχει 
μόλις μας αντικρύσουν. Οι υπόλοιποι σκορπίστηκαν στην Ανατολή 
για να μην μας βρούνε μαζεμένους. Έτσι τριγυρνάω από τότε μόνος 
μου  στο  δάσος  προσπαθώντας  να  επιβιώσω  έχοντας  πάντα  στο 
μυαλό μου ότι πρέπει να βρω τρόπο να ελευθερώσω την οικογένεια 
μου από τα αόρατα δεσμά του Σόλρεν «.

«Ο  κρύσταλλος  του  βασιλείου  έχει  περάσει  στα  χέρια  του 
Σόλρεν;» τον ρώτησε η Άννα με αγωνία.

«Όχι  ακόμα.  Τον έχω κρύψει  σε ασφαλές  μέρος  κοντά στο 
βασίλειο μου».

«Μπορούμε να πάμε να τον πάρουμε;»
«Αυτή  τη  στιγμή  επειδή  με  ψάχνουν  είναι  πάρα  πολύ 

επικίνδυνο  να  περάσουμε  από  αυτά  τα  μέρη  και  σίγουρα  είναι 
κίνδυνος  για  να  σας  πάρουν  και  αυτούς  που  ήδη  έχετε  αν  έχετε 
βέβαια. Δείτε ποιους άλλους μπορείτε να μαζέψετε και αμέσως μόλις 
με διατάξεις θα ρισκάρω τη ζωή μου για να σου τον φέρω».

«Θες να έρθεις  μαζί μας;» τον ρώτησε η Άννα κοιτάζοντας 
τον Αλέξη.

«Θα ήταν τιμή μου να υπηρετήσω και τους δυο αν βέβαια μου 
πείτε για που ταξιδεύετε».

«Πρέπει να βρούμε συμμάχους ενάντια στον Σόλρεν. Νομίζω 
ότι έχουμε κοινό σκοπό».

«Τότε έχουμε δύσκολο ταξίδι  μπροστά μας» είπε ο Έλφρεν 
σκεπτικός.

«Ο  Σόλρεν  με  καταδιώκει  συνέχεια,  ξέρω  ότι  φοβάται  τη 
δύναμη μου και την επιρροή μου». είπε η Άννα με σιγουριά.

«Λοιπόν θα μου πεις τελικά που πηγαίνουμε;» είπε ο Αλέξης 
αν  και  πραγματικά  ήθελε  να  ρωτήσει  :«Ξέρεις  τι  άλλες  δυνάμεις 
έχω; Μπορείς και εσύ να κάνεις πράγματα με τα χέρια σου;» Όμως 
έκρυψε  καλά  τον  ενθουσιασμό  του.  Δεν  μπορούσε  ακόμα  να 
πιστέψει  ότι  ήταν  τόσο  σημαντικός.  Ούτε  ότι  είχε  πραγματικές 
δυνάμεις σαν τους σουπερ ήρωες των κόμικς που διάβαζε όταν ήταν 



μικρός. Όλα τα αγόρια όταν είναι μικρά θέλουν να γίνουν ήρωες με 
δυνάμεις  αλλά  κανένα  δεν  μπορεί  να  το  κάνει  πράξη.  Μήπως 
ονειρεύεται ακόμα;

«Πηγαίνουμε  στη  φυλή  των  Σπηλαίων,  στους  Κεηβρεν» 
αποκάλυψε επιτέλους η Άννα για να την ακούσει και ο Αλέξης και 
να σταματήσει τις πολλές ερωτήσεις.

«Έχω  ακούσει  ότι  ο  αρχηγός  τους  ο  Λάινους  είναι 
δυσεύρετος. Δεν παρουσιάζεται εύκολα σε ξένους και έχει κρύψει 
καλά  το  βασίλειο  του  στα  βάθη  των  Σπηλαίων  για  να  μην  τον 
βρίσκουν οι εχθροί. Για να φτάσεις ασφαλής πρέπει να σε οδηγήσει 
κάποιος δικός του οδηγός αλλιώς θα πέσεις στις θανατηφόρες του 
παγίδες. Έχεις σκεφτεί ποιον δρόμο πρέπει να ακολουθήσετε;»

«Προτιμώ να πάμε για ασφάλεια από το πέρασμα της λίμνης». 
«Γενναίο και παράτολμο σχέδιο» παρατήρησε ο Έλφρεν.
«Δεν  έχουμε  άλλη  επιλογή.  Με  πληροφόρησε  ο  Λιρόη  ο 

ανιχνευτής  των  Ρέντρεν  ότι  από  την  άλλη  πλευρά  έχει  στήσει 
παρατηρητήριο  ο  Κρόνους  και  είναι  πολύ  επικίνδυνο  να 
αποκαλυφθεί  η  ταυτότητα  μας  και  επιπλέον  έχει  ξαμολύσει  τα 
Άντιεν για πληροφορίες. Αν πέσουμε στα χέρια του πριν πάρουμε 
τους  κρυστάλλους  όλα θα πάνε χαμένα και  επιπλέον ποτέ δεν θα 
μπορέσω να βρω την μητέρα μου». 

Άκουγε την κουβέντα ο Αλέξης ανήμπορος να πει οτιδήποτε 
μέχρι  που  έδυσαν  οι  ήλιοι.  Τότε  η  Άννα  έδωσε  στον  Αλέξη  να 
αγγίξει κάτι ξερά κλαδιά που τα είχε ήδη στοιβάξει σε μια σωρό. 
Μόλις πλησίασε τα χέρια του κοντά άναψαν τα ξύλα. Ο Αλέξης δεν 
πίστευε στα μάτια του. Αφού έψησαν στην φωτιά κάτι που έμοιαζε 
με γλυκοπατάτα αποφάσισαν να ξεκουραστούν  με  βάρδιες  για  να 
προσέχει  ο  ένας  τον  άλλον.  Ο  Έλφρεν  είχε  ξαπλώσει  αλλά  δεν 
κοιμόταν, ο Αλέξης είχε καθίσει δίπλα στη φωτιά σκεπτικός και η 
Άννα κοιμόταν.

«Ξέρεις ότι τα αστέρια του ουρανού δεν έχουν καμία σχέση με 
τα δικά σας;»

«Πως ξέρεις πως είναι τα δικά μας;» απάντησε ο Αλέξης.
«Έχω διαβάσει τις ιστορίες των αρχαίων. Κάποιοι ήρθαν εδώ, 

δεν έχω ακόμα μάθει τον τρόπο, τις παλιές μέρες και έμειναν για 
πάντα επειδή μαγεύτηκαν από την ομορφιά του τόπου μας. Από αυτή 
τη γενιά κατάγεται και η Άννα. Τα δικά μας αστέρια είναι οι ψυχές 



των αγνών πλασμάτων που πεθαίνουν νέα. Επειδή η προσφορά τους 
στον κόσμο αυτό δεν έχει τελειώσει και η προφητεία τους δεν έχει 
ολοκληρωθεί  έχουν  μια  τελευταία  αποστολή  πριν  σβήσουν  για 
πάντα. Αποστολή τους είναι να φωτίζουν τις μαύρες μας νύχτες μιας 
και εμείς δεν έχουμε φεγγάρι όπως εσείς. Όσο πιο αγνή η ψυχή τους 
τόσο πιο δυνατό είναι  το φως που εκπέμπουν.  Αν αυτός που έχει 
πεθάνει είναι βασιλιάς τότε δίπλα στο δικό του το αστέρι υπάρχουν 
και άλλα τρία μικρά, οι φύλακες του. Αν ήταν πολύ αγαπητός και 
έκανε μεγάλο καλό στον τόπο μας τότε γύρω του σχηματίζεται ένας 
κύκλος από αστέρια για να ξεχωρίζει στον ουρανό.» 

«Οπότε εκεί» είπε ο Αλέξης δείχνοντας «ποιος είναι; Πρέπει 
να ήταν πάρα πολύ σημαντικός. Έχει δύο κύκλους από αστέρια».

«Ο πατέρας της Άννας, ο βασιλιάς Ζήνων».
«Έχει πεθάνει; Δεν μου το είπε».
«Εδώ και πάρα πολύ καιρό» απάντησε ο Έλφρεν.
«Τι έγινε;»
«Τον  είχε  κυριεύσει  η  τρέλα  και  μια  μέρα  τον  βρήκανε 

νεκρό».
«Πόσο ήταν η Άννα;»
«Ήταν ακόμα μικρή».
«Κρίμα να έχει  χάσει  και  τους δύο γονείς  της  και  να είναι 

μόνη». είπε με συμπόνοια ο Αλέξης και πέταξε ένα ξύλο στην φωτιά.
«Η  Βασίλισσα  δεν  είναι  ακόμα  χαμένη.  Δεν  πρέπει  να 

χάνουμε  την  ελπίδα  μας.  Μόνο  αυτή  μας  έχει  μείνει.  Χωρίς  την 
ελπίδα υπάρχει μόνο η απελπισία και αν νικήσει ο Σόλρεν η σκλαβιά 
και ο θάνατος θα κυριεύσει το βασίλειο μας. Ας κοιμηθούμε τώρα 
όμως  γιατί  έχουμε  μεγάλο  ταξίδι  και  η  κουβέντα  μπορεί  να  μας 
πάρει μέχρι το πρωί.»

«Οι δικοί σου οι γονείς;» ρώτησε ο Αλέξης
«Τον  πατέρα  μου  δυστυχώς  τον  έχασα  στην  μάχη  με  τους 

κατάσκοπους  του  Σόλρεν  και  ήταν  πολύ  μεγάλη  η  απώλεια  για 
όλους. Τώρα βρίσκεται και εκείνος ψηλά μαζί με άλλους σπουδαίους 
της φυλής μας. Η μητέρα μου θα μπορούσε να είναι αστέρι στον 
ουρανό  αλλά  είχαν  καταραστεί  την  μητέρα  της  από  πριν  η  ίδια 
γεννηθεί. Η κατάρα έλεγε ότι όταν γεννήσει η μητέρα μου δεν πρέπει 
να  χαρεί  το  παιδί  της  αλλά  θα  πρέπει  να  εξοριστεί  και  να  είναι 
παρατηρητής. Εκείνη προσπάθησε να γίνει πολύ δυνατή μάγισσα για 



να ανατρέψει την κατάρα αλλά δεν τα κατάφερε ποτέ γιατί είχε ήδη 
γραφτεί στο πεπρωμένο της. Έτσι μία δύναμη μαγείας την ανάγκασε 
να φύγει.» 

«Πραγματικά λυπάμαι και για εσένα. Είναι τρομερό αυτό που 
σας έχει συμβεί εξαιτίας του Σόλρεν»

«Άρχοντα  μου  πρέπει  να  ξεκουραστώ,  αύριο  θα  έχουμε 
μεγάλο ταξίδι». είπε ο Έλφρεν ενώ στην πραγματικότητα όμως δεν 
θα  έκλεινε  μάτι.  Δεν  μπορούσε  να  αφήσει  χωρίς  την  δική  του 
φύλαξη  την πριγκίπισσα και  τον Εκλεκτό.  Αν  πάθαιναν κάτι  στα 
δικά του χέρια θα έπεφταν πάνω του όλες οι κατάρες της Πανγαίας. 

Ο Αλέξης δεν μπορούσε να κοιμηθεί. Οι ήχοι του δάσους ήταν 
κάτι πρωτόγνωρο για αυτόν. Σπίτι του το μόνο που άκουγε ήταν τα 
αυτοκίνητα και  τις  παλιές  εξατμίσεις  από τα μηχανάκια.  Εδώ δεν 
γνώριζε  καν  τους  ήχους  και  τα  ζώα.  Οι  σκέψεις  του  ήταν  τόσες 
πολλές.  Παρατηρούσε  τον  αρχηγό  των  ξωτικών.  Σε  τίποτα  δεν 
θύμιζε αρχηγό φυλής. Τα ρούχα που φορούσε ήταν παλιά, βρώμικα 
και λιωμένα από τη χρήση. Στους καρπούς του είχε κάτι σύμβολα 
που θύμιζαν τα σύμβολα στις πόρτες των Ρέντρεν. 

Η  Άννα  κοιμόταν  τόσο  γαλήνια.  Θυμόταν  ότι  πράγματι 
ερχόταν  στο  όνειρό  του  όμως  όταν  ξυπνούσε  δεν  είχε  καμία 
ανάμνηση του ονείρου. Η Άννα φρόντιζε να του δείχνει στο όνειρο 
του  το  μέρος  πριν  το  καταστρέψει  ο  Σόλρεν,  δεν  ήθελε  να  τον 
απογοητεύσει με όλα αυτά που συμβαίνουν στη γη τους. Του είχε 
επίσης  δείξει  τη  φυλή  της  θάλασσας  που  ζούσε  στο  παλάτι  του 
βυθού.  Μόνο  οι  αρχηγοί  μπορούσαν  να  αναπνέουν  έξω  και  οι 
υπερασπιστές του νερού. 

Οι αρχηγοί  μόλις  έβγαιναν από το νερό αποκτούσαν πόδια, 
δέρμα αντί  για  λέπια  και  την  πανοπλία  του  νερού για  ασφάλεια. 
Αυτή η πανοπλία ήταν σχεδόν διάφανη και  δεν μπορούσε να την 
διαπεράσει τίποτα. Στο όνειρο του είχε δει τον βασιλιά Ποσειδώνα 
να  βγαίνει  από  το  νερό,  να  αλλάζει  μορφή  και  να  μην  φαίνεται 
καθόλου βρεγμένος. Δεν έσταζαν ούτε τα γκρίζα του μαλλιά ούτε τα 
μακριά του γκρίζα γένια και κρατούσε τη μαγική του τρίαινα. Πίσω 
του ερχόταν οι υπερασπιστές οι οποίοι ήταν ψηλοί, μελαχρινοί και 
γεροδεμένοι. Τα μάτια τους είχαν το χρώμα του νερού και στα χέρια 
τους  κρατούσαν  ένα  υδάτινο  ραβδί.  Το  ραβδί  αυτό  αν  και  ήταν 
σχεδόν διάφανο ήταν συμπαγές σαν πέτρα και δεν μπορούσε τίποτα 



να το σπάσει. Οι υπερασπιστές μόλις έβγαιναν από το νερό έφευγε 
σαν ρούχο η ουρά από λέπια και εμφανίζονταν πόδια. Ήταν ντυμένοι 
με τα πράσινα ρούχα του βυθού και αν χρειαζόταν, αν και ήταν πολύ 
επίπονο  για  αυτούς  μπορούσαν  να  βγάλουν  φτερά  τα  οποία 
χρησιμοποιούσαν  για  πολύ  μικρό  διάστημα.  Μετά,  ειδικά  αν 
πετούσαν κοντά στον ήλιο του φωτός τα φτερά τους έπαιρναν φωτιά 
και έπεφταν κάτω. Για αυτό το λόγο αν υπήρχε πολύ μεγάλη ανάγκη 
πετούσαν  σχεδόν  πάντα  πάνω  από  τη  θάλασσα  ώστε  όταν 
καιγόντουσαν  τα  φτερά  τους  να  έπεφταν  ασφαλείς  στο  νερό.  Το 
μόνο που δεν είχε δει ήταν τα παλάτια τους γιατί δεν είχαν μπει με 
την Άννα στη θάλασσα. Η Άννα του είχε  πει  ότι  οι  αρχηγοί  των 
θαλασσών εξουσίαζαν πλήρως τη δύναμη του νερού όχι όμως μόνο 
του νερού της θάλασσας αλλά όταν έβγαιναν έξω στο χώμα και του 
κάθε υδάτινου στοιχείου που υπήρχε γύρω.

Αυτό σκεφτόταν και σιγά σιγά ήρθε η ώρα της βάρδιας του 
Έλφρεν  και  τον  πήρε  ο  ύπνος,  Ήταν  τόσο  κουρασμένος  και  οι 
εντυπώσεις πάρα πολλές που όσο και να φοβόταν να κοιμηθεί έξω 
στο δάσος δεν άντεξε άλλο και έκλεισε τα μάτια του. Μια σκέψη 
πέρασε στο μυαλό του ότι ίσως αν κοιμηθεί βαθιά να ξυπνήσει πίσω 
στο κρεβάτι του και να είναι δίπλα του η μητέρα του να του λέει να 
μην φοβάται τίποτα και ότι όλο αυτό ήταν ένα όνειρο.

Ο  Έλφρεν  σηκώθηκε  και  έκατσε  κοντά  στην  φωτιά 
σκεπτόμενος που είχε καταλήξει η ζωή του και πόσο μακρινό ήταν 
για αυτόν το όνειρο της ευτυχίας. Έπρεπε να σταθεί γενναίος και στο 
ύψος των περιστάσεων για να τιμήσει το όνομα του χαμένου πατέρα 
του. Έπρεπε τώρα που είχε πέσει στον δρόμο της πριγκίπισσας να 
κάνει τα πάντα για να την έχει ασφαλή, ήταν η μόνη του ελπίδα για 
να βρει την οικογένεια του. Με τέτοιες σκέψεις τον βρήκε το πρωί.

Ο Αλέξης μόλις ξημέρωσε αισθανόταν κάτι να του γαργαλάει 
το πρόσωπο.

«Έλα  άσε  με  να  κοιμηθώ λιγάκι  ακόμα,  δεν  θέλω  να  πάω 
σήμερα  σχολείο».Έλεγε  με  τα  μάτια  κλειστά.  Είχε  ξεχάσει  που 
βρισκόταν αν και αισθανόταν πάρα πολύ πιασμένος από τον κακό 
ύπνο που είχε κάνει. Το γαργαλητό συνέχισε και εκείνον τον έπιασε 
φτάρνισμα. Άνοιξε τα μάτια του και τρόμαξε με αυτό που είδε. Είχε 
ανέβει πάνω του ένα πολύ μικρό χνουδωτό ζωάκι με καφέ απαλό 



τρίχωμα,  τεράστια  ματάκια  και  ροζ  προσωπάκι.  Του  έγλειψε  το 
πρόσωπο και η Άννα με τον Έλφρεν ξέσπασαν στα γέλια. 

«Αυτό το μικρό μπλίνκι σε συμπάθησε». είπε η Άννα. «Δεν 
νομίζω να φύγει ποτέ από δίπλα σου αφού σε διάλεξε. Τα μπλίνκι 
είναι πολύ πιστά και αφοσιωμένα ζωάκια».

Ο Αλέξης το έπιασε στα χέρια του. Ήταν τόσο μικρό όσο η 
παλάμη του και τόσο γλυκό όσο ένα μωράκι. Άρχισε να το χαϊδεύει 
και το ζωάκι γουργούριζε από ευχαρίστηση. Το πήρε και το έβαλε 
στην τσέπη του για να το πάρει μαζί του.  Μάζεψαν τα πράγματά 
τους  και  ετοιμάστηκαν  για  τη  διαδρομή  προς  την  φυλή  των 
Σπηλαίων. Για να φτάσουν όμως εκεί έπρεπε να περάσουν μέσα από 
το απολιθωμένο δάσος και μετά να περάσουν την λίμνη των ψυχών. 
Έτσι  για  αρχή  ξεκίνησαν  να  διασχίζουν  το  δάσος.  Νόμιζες  ότι  ο 
χρόνος είχε παγώσει το μέρος και δεν κουνιόταν ούτε ένα φύλλο. 
Δεν υπήρχε ίχνος ζωής και το μόνο που ακούγονταν ήταν ο θόρυβος 
από το δικό τους περπάτημα.

Ξαφνικά άκουσε ο Αλέξης ένα θόρυβο σαν να σπάει ένα ξερό 
κλαδί λίγο πιο πέρα από εκεί που περπατούσαν. Γύρισε το κεφάλι 
του και κοίταξε πίσω του όμως δεν είδε κανέναν και σκέφτηκε ότι το 
φαντάστηκε. 

«Αυτό το μέρος με ανατριχιάζει» είπε ο Αλέξης. «Νομίζω ότι 
θα πεταχτεί κάτι το τρομαχτικό μπροστά μας». και άρχισε να νιώθει 
περίεργα λες και κάτι κακό θα συμβεί.

«Σσς, μην κινήστε» είπε ο Έλφρεν.
Άρχισε να ανιχνεύει γύρω του το χώρο. Σαν ξωτικό είχε τη 

δύναμη  να  βλέπει  πίσω  από  τα  αντικείμενα  όταν  δεν  υπάρχουν 
δυνατά ξόρκια να τον εμποδίζουν και  επίσης  ήταν εκπαιδευμένος 
σαν  αρχηγός  από  τους  καλύτερους  ανιχνευτές.  Μπορούσε  να 
διαβάσει  όλα  τα  σημάδια  κίνησης  των  εχθρών.  Εν  τω  μεταξύ  ο 
Μπλίνκι γουργούριζε και έκανε πολύ θόρυβο στην τσέπη του Αλέξη. 
Ο Αλέξης για να το ησυχάσει και να μην κάνει τόσο θόρυβο το πήρε 
στα  χέρια  του  και  τότε  διαπίστωσε  ότι  το  ζωάκι  του  είχε  γίνει 
κατακόκκινο και τρόμαξε. Η Άννα ξαφνιάστηκε.

«Όταν γίνεται κόκκινο, εντοπίζει κίνδυνο» είπε η Άννα.
«Βλέπω σημάδια λύκων. Τρέξτε!!!!!» φώναξε ο Έλφρεν
Άρχισαν  να  τρέχουν  στο  απολιθωμένο  δάσος  και  για  να 

γλυτώσουν αναγκάστηκαν να χωριστούν. Ο Αλέξης έτρεχε με όλη 



του την ταχύτητα όμως ο λύκος ήταν σαφέστατα πιο γρήγορος. Τότε 
ο Αλέξης γδαρμένος από τα ξερά κλαδιά που χτυπούσαν το πρόσωπό 
του και μην μπορώντας να πάρει άλλη ανάσα από το τρέξιμο και την 
αγωνία κρύφτηκε πίσω από ένα απομεινάρι αγάλματος. 

Από εκεί  που ήταν ο λύκος δεν μπορούσε να τον δει  όμως 
χρειαζόταν  προσοχή  γιατί  μπορούσε  να  τον  μυρίσει.  Πλησίασε 
κοντά στο άγαλμα με αργά βήματα υποψιασμένος ότι το θύμα του 
ήταν κρυμμένο εκεί κοντά. Ο Αλέξης του έριξε μια κλεφτή ματιά για 
να εντοπίσει τη θέση του λύκου και το θέαμα που αντίκρισε ήταν 
τρομαχτικό. Αυτός ο λύκος δεν είχε καμία σχέση με τους λύκους που 
ήξερε.  Είχε  το  διπλάσιο  μέγεθος,  κοντό  μαύρο  τρίχωμα,  στητά 
μυτερά αυτιά, κόκκινα μάτια, ψηλά μυώδη πόδια με μεγάλα πέλματα 
και γαμψά νύχια. Τα δόντια του ήταν μεγάλα και φαινόταν κοφτερά 
σαν  μαχαίρια.  Τα  χνώτα  του  είχαν  τη  μυρωδιά  του  θανάτου.  Ο 
Αλέξης  προσπαθούσε  να  μην  κουνιέται  καθόλου  και  να  μην 
αναπνέει.  Ήξερε  ότι  αν  έπρεπε  να  γίνει  μάχη  αυτός  θα  ήταν  ο 
χαμένος ή μάλλον ο νεκρός. Έτσι έκλεισε τα μάτια του, έκανε την 
προσευχή  του  και  περίμενε  καρτερικά  την  ώρα του  θανάτου  του 
έχοντας όμως ένα παραθυράκι ελπίδας ότι από κάπου θα τον σώσει ο 
Έλφρεν.

Ξάφνου ακούστηκε πιο πέρα ένας θόρυβος που απέσπασε την 
προσοχή του λύκου που έφυγε τρέχοντας προς τα εκεί.  Ο Αλέξης 
μόλις ένιωσε ασφαλής βγήκε από την κρυψώνα του και περπατούσε 
στις  μύτες  των  ποδιών  του  προς  το  μονοπάτι  για  να  βρει  τους 
άλλους.  Μία  λάθος  κίνηση  και  θα  πρόδιδε  τη  θέση  του.  Καθώς 
περπατούσε  τον  έπιασε  ένας  πολύ  δυνατός  πονοκέφαλος  που  τον 
γονάτισε από τον πόνο.  Άκουγε  έναν πολύ δυνατό ήχο μέσα στα 
αυτιά του που έκανε το κεφάλι του να σπάσει και την καρδιά του να 
χτυπάει πάρα πολύ γρήγορα. Ακούμπησε με τα χέρια του το κεφάλι 
του καθώς δεν  ήξερε τι  έπρεπε να κάνει  για  να του περάσει.  Τα 
μάτια  του ξεκίνησαν να βλέπουν θολά.  Ο πόνος  του ευτυχώς  για 
εκείνον έφυγε αλλά η όραση του δεν διορθώθηκε. 

Μπροστά  στα  μάτια  εμφανίστηκε  με  όραμα  η  Άννα  να 
βρίσκεται σε αδιέξοδο και να την πλησιάζει για να τις επιτεθεί ένας 
λύκος.  Τα  μάτια  του  Αλέξη  άλλαξαν  χρώμα,  έγιναν  άσπρα  και 
ξεκίνησε να τρέχει τόσο γρήγορα όσο δεν είχε τρέξει ποτέ στη ζωή 
του,  χωρίς  να  λαχανιάζει,  για  να  φτάσει  στην  Άννα  από τον  πιο 



σύντομο  και  ακίνδυνο  δρόμο  λες  και  ακολουθούσε  μια  αόρατη 
πυξίδα.  Μόλις  την  έφτασε,  σε  χρόνο  μηδέν  έγινε  ολόκληρος  μια 
φλόγα, έτρεξε προς το μέρος του λύκου και όρμησε κατά πάνω του 
χωρίς φόβο και χωρίς καμία δεύτερη σκέψη. Η διαίσθηση του λύκου 
όμως  λειτούργησε  πιο γρήγορα και  έτρεξε  για  να  φύγει  πριν  τον 
πιάσει  ο  Αλέξης.  Τότε  ο  Αλέξης  επέστρεψε  στην  κανονική  του 
μορφή. 

«Είσαι εντάξει;» τη ρώτησε.
«Υποθέτω» απάντησε η Άννα με τρεμάμενη φωνή. 
«Καλά γιατί δεν έκανες τίποτα;»
«Ο Σόλρεν μου μπλόκαρε πάλι τις δυνάμεις μου. Εκείνος τους 

έστειλε».
«Πάμε να βρούμε τον Έλφρεν» είπε ο Αλέξης.
Περπατούσαν με γρήγορο ρυθμό προσέχοντας πολύ που θα 

πατούσαν μην τυχόν και κινήσουν την προσοχή των άλλων λύκων. 
Τότε από μακριά είδαν τον Έλφρεν να παλεύει με δύο λύκους. Είχε 
ήδη  κουραστεί,  ήταν  πληγωμένος  και  με  το  ζόρι  τους  κρατούσε 
μακριά του. Τους απωθούσε με το ραβδί που κράταγε στο ένα χέρι 
και  με  το  σπαθί  του  που  κράταγε  στο  άλλο.  Σαν  ξωτικό  είχε 
υπερφυσική γρήγορη ταχύτητα την ώρα της μάχης και σχεδόν δεν 
προλάβαινες να δεις τις κινήσεις των χεριών τους. Οι λύκοι δεν το 
είχαν βάλει κάτω. Είχαν καταλάβει ότι το θύμα τους είχε κουραστεί 
και  περίμεναν  να  το  εξαντλήσουν  μέχρι  να  νικηθεί  και  να  το 
κατασπαράξουν. Ήταν μια πάγια τακτική τους για να πετυχαίνουν 
τον στόχο που τους είχε θέσει ο δημιουργός τους ο Σόλρεν.

Μόλις πλησίασε κοντά η Άννα κοίταξε τους λύκους και στα 
μάτια της εμφανίστηκαν κορώνες. Ξάφνου χωρίς να κουνήσει ούτε 
το μικρό της δακτυλάκι οι λύκοι άρχισαν να ουρλιάζουν χωρίς να 
κουνιούνται από τη θέση τους.

«Είμαστε ασφαλείς για τώρα» είπε η Άννα και έτρεξε αμέσως 
στον  Έλφρεν  ο  οποίος  μόλις  διαπίστωσε  ότι  δεν  κινδύνευε 
κατέρρευσε.

«Μπορείς  να  περπατήσεις  να  εξαφανιστούμε  από  δω;» 
ρώτησε ο Αλέξης.

«Έτσι νομίζω, όμως θα σας καθυστερήσω και σας κυνηγάνε. 
Αυτοί οι λύκοι δεν έκαναν αυτήν την επίθεση μόνοι τους. Κάποιος 
τους έστειλε».απάντησε ο Έλφρεν.



Η  Άννα  με  τον  Αλέξη  σήκωσαν  τον  Έλφρεν  και  τον 
μετέφεραν  σε  μια  σπηλιά  εκεί  κοντά  για  να  μπορέσουν  να 
καταστρώσουν τη διαδρομή τους. 

«Τι έκανες στους λύκους;» ρώτησε ο Αλέξης.
«Πιστεύουν  ότι  έχουν  πέσει  σε  παγίδα  και  αν  κουνηθούν 

νομίζουν ότι θα τους κοπεί το πόδι. Δεν θα μείνουν όμως για πολύ 
έτσι. Τα μάγια που τους έχει κάνει ο Σόλρεν είναι πάρα πολύ ισχυρά. 
Και για να είμαι ειλικρινής ακόμα δεν το πιστεύω ότι κατάφερα και 
μπήκα στο μυαλό τους ίσως το ότι ήσουν δίπλα μου με βοήθησε με 
κάποιο τρόπο».απάντησε η Άννα.

«Έλφρεν,  πρέπει  να  έρθεις  μαζί  μας!»  είπε  ο  Αλέξης 
κοιτάζοντας  τον  Έλφρεν  με  ένα  αποφασιστικό  βλέμμα.  «Δεν 
πρόκειται  να  σε  αφήσουμε  εδώ  να  θυσιαστείς  ακόμα  και  αν 
χρειαστεί να σε πάρουμε σηκωτό».

«Ευχαριστώ  για  την  προσφορά  σας  αλλά  το  ταξίδι  μου 
τελειώνει  εδώ,  το  μόνο  που  θα  σας  παρακαλούσα  είναι  να 
ελευθερώσετε  την  οικογένεια  μου  από  το  σκοτάδι  του  Σόλρεν». 
απάντησε βαριανασαίνοντας. 

«Δεν τη δέχομαι αυτή την απάντηση» είπε ο Αλέξης και τον 
σήκωσε για να τον βοηθήσει να περπατήσει.

«Θα βοηθήσω και εγώ είπε η Άννα και τον σήκωσε από τον 
άλλον ώμο.  «Θα πάμε στο δέντρο θεραπευτή που βρίσκεται  στον 
λόφο πριν την λίμνη».

Έτσι μετέφεραν τον Έλφρεν πότε και οι δυο μαζί και πότε ο 
Αλέξης μόνος του αφού ήταν πολύ μεγαλόσωμος για να τον κρατάει 
η Άννα. Ήταν πάρα πολύ εξασθενημένος και δεν μίλαγε καθόλου σε 
όλη  τη  διάρκεια  της  διαδρομής.  Είχε  μεγάλη  αιμορραγία  και  ο 
χρόνος  του  ήταν  λιγοστός.  Μετά  από πολλές  ώρες  λόγω πολλών 
στάσεων για να τον περιποιηθούν και για να ξεκουραστεί, έφυγαν 
από το απολιθωμένο δάσος, πέρασαν το λιβάδι και  έφτασαν στον 
λόφο πριν από τη λίμνη. Μπροστά τους στεκόταν ένα επιβλητικό, 
θεόρατο  δέντρο  με  μια  μεγάλη  κουφάλα  που  είχε  ένα  μεγάλο 
πετράδι  το οποίο έλαμπε ζωηρά. Τον ακούμπησαν κάτω, ακριβώς 
δίπλα στις ρίζες του. Αμέσως τα κλαδιά του δέντρου γνωρίζοντας 
τον προορισμό τους άρχισαν να κατευθύνονται προς το μέρος του 
πληγωμένου Έλφρεν.  Τον τύλιξαν και  απαλά τον μετέφεραν προς 
την κορυφή του δέντρου.



«Που τον πάνε;» Ρώτησε ο Αλέξης
«Να τον κάνουν καλά. Δεν υπάρχουν πολλά τέτοια δέντρα στη 

γη μας και λίγοι τα γνωρίζουν. Λίγοι επικοινωνούν με τα δέντρα, το 
νερό και τον αέρα όπως οι γαλαζοαίματοι και τα ξωτικά». 

Τα κλαδιά του δέντρου τον περιφέρανε σε όλο το δέντρο με 
αργές κινήσεις και αφού τον ανέβασαν μέχρι πάνω τον άφησαν εκεί 
λίγη ώρα και μετά ξεκίνησαν να τον κατεβάζουν ώσπου τον άφησαν 
κοιμισμένο στο χώμα. Η Άννα τότε πήγε τρέχοντας κοντά του και 
άρχισε να του χαϊδεύει το πρόσωπο για να μην τρομάξει. 

«Έλφρεν, Έλφρεν» ψιθύρισε στο αυτί του. 
Τότε ο Έλφρεν άνοιξε τα μάτια του και χαμογέλασε. «Έγινα 

καλά».  Σηκώθηκε  όρθιος,  είπε  δυνατά  κάποια λόγια  στην αρχαία 
γλώσσα  και  υποκλίθηκε  στο  δέντρο.  Το  δέντρο  σαν  απάντηση 
κούνησε τα κλαδιά του. Ο Αλέξης δεν πίστευε στα μάτια του πως 
ένα  δέντρο  τον  έσωσε  από  τον  βέβαιο  θάνατο  και  μπορούσε  να 
περπατάει και να κινείται όπως πριν. Για εκείνον αυτό που είχε δει 
ισοδυναμούσε με θαύμα.

Περπάτησαν  λίγο  ακόμα  και  ήταν  χαρούμενοι  και  οι  τρεις 
τους που ο Έλφρεν έγινε καλά, μέχρι που έφτασαν στην λίμνη και 
αναγκαστήκαν να αλλάξουν  διάθεση με αυτό  που αντίκρισαν.  Το 
θέαμα  που  είδαν  ήταν  άκρως  ανατριχιαστικό.  Κανείς  δεν  είχε 
προετοιμάσει  τον  Αλέξη  για  αυτό  που  θα  έβλεπε  μπροστά  του. 
Υπήρχε συνωστισμός από άυλα σώματα που περίμεναν υπομονετικά 
να περάσουν απέναντι. Δεν μιλούσε κανείς και στα πρόσωπα τους 
υπήρχε η έκφραση της απελπισίας και της δυστυχίας. Τα άυλα αυτά 
σώματα προερχόταν από όλες τις φυλές των πλασμάτων.

Αργά  αργά  ξεπρόβαλλε  από  την  ομίχλη  ο  βαρκάρης 
μεταφέροντας  τις  ψυχές  από  την  μία  όχθη  στην  άλλη.  Είχε  ένα 
πρόσωπο ανέκφραστο. Τα ρυτιδιασμένα του μάτια είχαν το βλέμμα 
της  ντροπής.  Με  μεγάλη  προσπάθεια  τα  ροζιασμένα  του  χέρια 
τραβούσαν κουπί στην ήρεμη λίμνη.

«Μην  του  μιλήσετε»  είπε  ο  Έλφρεν,  «απλώς  ανεβείτε  στη 
βάρκα»

«Μαζί με τις ψυχές;» ρώτησε ο Αλέξης ο οποίος δεν ήθελε 
καθόλου να βρεθεί στον ίδιο χώρο μαζί τους.

«Ναι»απάντησε ο Έλφρεν και έγνεψε και στην Άννα.



Έφτασε ο βαρκάρης στην αποβάθρα, έβγαλε το καπέλο του 
και υποκλίθηκε στην Άννα. Η Άννα ανταποκρίθηκε στον χαιρετισμό 
και  επιβιβάστηκε  στην  βάρκα  μαζί  με  τους  άλλους.  Κανείς  δεν 
τολμούσε να πει ούτε μια λέξη. Το θέαμα αυτών των ψυχών ήταν 
αποκρουστικό καθώς οι  περισσότεροι  είχαν βρει κακό θάνατο και 
είχαν την τελευταία τους μορφή. Κανείς δεν ήθελε να ανταμώσουν 
τα βλέμματα τους και κοίταζαν όλοι κάτω. Το νερό της λίμνης ήταν 
ήρεμο μεν αλλά δεν μπορούσες να δεις  κάτω από την ομίχλη.  Σε 
κάποια στιγμή ξεπρόβαλλαν κάτι διάφανα χέρια που προσπαθούσαν 
μάταια  να  γαντζωθούν  για  να  ανέβουν  στην  βάρκα.  Όμως  δεν 
μπορούσαν να την πιάσουν και χάνονταν μέσα στην ομίχλη. Αυτό 
κατατρόμαξε τον Αλέξη και προσπάθησε πραγματικά πάρα πολύ να 
μην το δείξει. 

Μετά από λίγη ώρα, που σε αυτούς φάνηκε αιώνας, έφθασαν 
απέναντι και αποβιβάστηκαν γρήγορα καθώς υπήρχε συνωστισμός 
ψυχών.  Αφού  απομακρύνθηκαν  αρκετά  από  εκείνο  το  σημείο,  ο 
Αλέξης ήταν αυτός που έσπασε πρώτος τη σιωπή.

«Τι ήταν όλο αυτό; Δεν με είχατε προετοιμάσει!» 
«Οι ψυχές αυτές είναι τιμωρημένες στην αιώνια αναμονή. Τις 

είχε κυριεύσει το σκοτάδι και η τιμωρία τους είναι να περιμένουν ότι 
μόλις  περάσουν  απέναντι  θα  φύγουν  από  δω  και  θα  πάνε  στον 
προορισμό τους. Έτσι με αυτήν την ψευδαίσθηση απλώς περνάνε το 
χρόνο της τιμωρίας τους πηγαίνοντας από την μία άκρη της λίμνης 
στην  άλλη.  Με  αυτόν  τον  τρόπο έχουν  το  μαρτύριο  της  αιώνιας 
αναμονής». απάντησε ο Έλφρεν

«Και ο βαρκάρης;» 
«Βαρκάρης γίνεται  πάντα ο χειρότερος  προδότης αυτής  της 

γης. Μένει σε αυτή τη θέση μέχρι να βρεθεί άλλος. Είναι ζωντανός 
νεκρός. Πρέπει να νιώθει την κούραση από το κουπί και να υπομένει 
και εκείνος την αναμονή του να βρεθεί κάποιος άλλος να πάρει τη 
θέση  του  και  αυτή  είναι  η  τιμωρία  του.  Μετά  γίνεται  ψυχή  που 
περιμένει να περάσει απέναντι. Αυτή η τιμωρία κρατάει τις φυλές 
μας μακριά από το κακό. Ο Σόλρεν όμως για να πάρει όλους όσους 
μπορεί με το μέρος του τους υποσχέθηκε ότι ακόμα και αν έρθουν 
στη  λίμνη,  εκείνος  όταν  πάρει  στην  κατοχή  του  όλους  τους 
κρυστάλλους θα τους ελευθερώσει.  Καταλαβαίνεις τι έχει να γίνει 
όταν συμβεί αυτό; Όλα τα κακοποιά στοιχεία θα είναι ελεύθερα στο 



να κάνουν ότι τους περάσει από το μυαλό χωρίς καμία τιμωρία. Θα 
είναι πραγματικά καταστροφικό για την ειρήνη της περιοχής μας.»

Περπάτησαν  κι  άλλο  σε  ένα  απέραντο  λιβάδι  με  τα  πιο 
περίεργα λουλούδια και τα πιο παράξενα έντομα που είχε δει ποτέ ο 
Αλέξης. Στο χέρι του κράταγε τον Μπλινκι για να απολαμβάνει το 
τοπίο. Κάποια από τα λουλούδια φαινόταν σαν να ήταν από νερό, 
κάποια είχαν φύλλα που μπορούσες να καθρεφτιστείς, κάποια άλλα 
κάθε φορά που τα μύριζες ανέδυαν και μία διαφορετική μυρωδιά. 
Από μπροστά του περνούσαν γιγάντιες πεταλούδες που στα φτερά 
τους  ήταν  αποτυπωμένος  ο  τόπος  που  είχαν  γεννηθεί.  Ήταν  όλα 
τόσο όμορφα που ο Αλέξης άφησε πίσω του όλη την ασχήμια που 
αντίκρισε νωρίτερα. 

Αφού  περπάτησαν  το  λιβάδι  έφτασαν  στους  πρόποδες  ενός 
μεγάλου  βουνού.  Εκεί  στους  πρόποδες,  ήταν  λαξευμένες  δύο 
μεγάλες χάλκινες πόρτες. Ο Έλφρεν πήγε κοντά στις δύο πόρτες και 
τις ακούμπησε με τα χέρια του έχοντας τα μάτια του κλειστά για 
λίγη ώρα.

«Δεν μπορώ να δω πίσω από τις πόρτες. Είναι μαγεμένες με 
ισχυρά ξόρκια.  Μόνο οι  ανώτεροι  σύμβουλοι  μαγείας,  πνευμάτων 
και  ψυχών μπορούν να προφέρουν τέτοια  αρχαία ξόρκια».  είπε ο 
Έλφρεν.

«Δηλαδή θα πάμε στην τύχη; Άννα εσένα ποια είναι η γνώμη 
σου ;»ρώτησε ο Αλέξης.

«Δεν  βλέπω  να  μπορούμε  να  κάνουμε  κάτι  άλλο.  Ας  το 
αφήσουμε στην τύχη και ελπίζω να είναι με το μέρος μας» είπε η 
Άννα  και  μπήκε  μέσα  στη  δεξιά  πόρτα  και  οι  υπόλοιποι  την 
ακολούθησαν.

Μπαίνοντας  μέσα  κοίταζαν  με  θαυμασμό  αυτήν  την 
πραγματικά όμορφη αίθουσα. Φωτεινά πετράδια διακοσμούσαν τους 
τοίχους  και  ακτινοβολούσαν  ένα  υπέροχο  φως.  Το  πάτωμα  είχε 
ψηφιδωτές αναπαραστάσεις από τις γενναίες μάχες της φυλής των 
σπηλαίων. Κοιτάζοντας πάνω έβλεπες τα γυαλιστερά πετρώματα του 
βουνού τα οποία είχαν σμιλέψει τεχνίτες και είχαν διάφορες ηρωικές 
μορφές  της  φυλής.  Περπατώντας  προς  το  εσωτερικό  έβλεπαν 
σκαλιστές πηγές με τρεχούμενο νερό που ανάβλυζε μέσα από τους 
τοίχους του βουνού.



«Ποτέ δεν είχα την τιμή να επισκεφθώ την φυλή αυτή ούτε 
και έτυχε να γνωρίσω τον αρχηγό τους. Πρέπει πάντως να είναι πολύ 
σπουδαίος  κρίνοντας  από  την  μεγαλόπρεπη  αίθουσα  που 
ανταγωνίζεται το δικό μας παλάτι που όμοιο του δεν υπάρχει»., είπε 
η Άννα.

Ο Έλφρεν περπατούσε με ελαφριά διστακτικά βήματα. 
«Τι συμβαίνει;» τον ρώτησε ο Αλέξης. 
«Σας είπα ότι ο Λάινους είναι πολύ πανούργος. Πολύ εύκολα 

μπήκαμε μέσα και δεν έχουμε συναντήσει ούτε ένα φρουρό, ούτε μία 
αντίσταση, κάτι δεν πάει καλά. Μου μυρίζει ενέδρα».

«Ανοησίες»,  είπε  η  Άννα.  «Μάλλον  πληροφορήθηκε  την 
άφιξη της πριγκίπισσας με τον Εκλεκτό και μάζεψε τους φρουρούς 
του.  Είμαι  σίγουρη  ότι  μας  περιμένει  μια  λαμπρή  γιορτή.  Μου 
χρωστάει να μου αποδώσει κάποιου είδους τιμή αφού δεν ήρθε ούτε 
στο συμβούλιο και ούτε απεσταλμένο έστειλε».

«Αμφιβάλλω», απάντησε ο Έλφρεν σκεπτικός.
Περπατώντας με αργούς βηματισμούς έφθασαν στο τέλος της 

αίθουσας όπου εκεί υπήρχε μία άλλη πόρτα η οποία άνοιξε μόνη της 
και μπροστά τους παρουσιάστηκε μία ακριβώς ίδια αίθουσα. Η Άννα 
πήγε να περάσει αλλά ο Έλφρεν την έπιασε από το μπράτσο και τη 
σταμάτησε. Ο Μπλίνκι στριφογύριζε στην τσέπη του Αλέξη και ο 
Αλέξης έβαλε το χέρι στην τσέπη του και το έβγαλε έξω για να δει τι 
συμβαίνει.  Με  μεγάλη  του  έκπληξη  είδε  ότι  ο  Μπλίνκι  ήταν 
κατακόκκινος  και.  Με  το  που  είδαν  όλοι  το  κόκκινο  χρώμα  του 
Μπλίνκι  κοιτάχτηκαν  στα  μάτια  και  αυτόματα  λες  και  ήταν 
συνεννοημένοι άρχισαν να τρέχουν προς την έξοδο. 

Ξαφνικά η αίθουσα άρχισε να φαίνεται θολά, λες και έβλεπαν 
όνειρο, άρχισε να μικραίνει μπροστά στα μάτια τους. Τους έπιασε 
πανικός ότι  θα μίκραιναν και αυτοί  μαζί της αλλά δεν έγινε έτσι. 
Καθώς μίκραινε η αίθουσα, τους στρίμωχνε όλο και περισσότερο. 
Μόλις  έφτασε  να  τους  έχει  κλεισμένους  μέσα  της  και  να  μην 
μπορούν να κουνηθούν, έσκασε σαν μία μεγάλη φούσκα. Αυτό που 
αποκαλύφθηκε όμως μπροστά στα μάτια τους ήταν αποκαρδιωτικό. 
Είχαν σίγουρα διαλέξει  τη λάθος  πόρτα.  Η μεγαλόπρεπη αίθουσα 
ήταν στην πραγματικότητα ένα σκοτεινό σπήλαιο που κατέληγε σε 
μία μεγάλη φωλιά ζώου.  Το μόνο φως που είχαν για να βλέπουν 
ήταν το ραβδί του Έλφρεν. Με λύπη διαπίστωσαν ότι η μοναδική 



έξοδος από τη φωλιά του ζώου ήταν ερμητικά κλειστή και όσο και 
να  προσπάθησε  ο  Έλφρεν  και  η  Άννα  να  την  ανοίξουν  δεν 
μπορούσαν γιατί την προστάτευε ισχυρή μαγεία.

«Το  ήξερα!  Τώρα  μόνο  μπροστά  μπορούμε  να  πάμε 
υποχρεωτικά.  Αυτό  που  βλέπαμε  ήταν  οφθαλμαπάτη»  είπε  ο 
Έλφρεν.

«Αφού  δεν  έχουμε  άλλη  επιλογή  ας  προχωρήσουμε  αλλά 
καλύτερα να είμαστε μαζί και να είμαστε σε εγρήγορση γιατί εδώ 
που βρισκόμαστε μόνο κακό θα εμφανιστεί» είπε ο Αλέξης. 

Όσο  προχωρούσανε  πιο  βαθειά  μέσα  στη  σπηλιά  έβλεπαν 
παντού απομεινάρια ζώων και προσπαθούσαν τουλάχιστον να μην 
τα πατάνε. Η δυσοσμία ήταν αφόρητη και με δυσκολία ανέπνεαν. Ο 
Μπλίνκι στριφογύριζε στην τσέπη του Αλέξη και σίγουρα θα ήταν 
ακόμα κόκκινος.

Από  τα  βάθη  της  σπηλιάς  ακούστηκε  ένας  βρυχηθμός.  Η 
καρδιά τους πήγε να σπάσει. Αργά και σταθερά τους πλησίασε ένα 
πολύ μεγάλο θηρίο που έμοιαζε με δεινόσαυρο,  επειδή είχε  πολύ 
μακρύ  λαιμό,  μάτια  στο  χρώμα  της  φωτιάς,  μεγάλη  ουρά  και 
αντίστοιχα μεγάλα φτερά. Ήταν μαύρο στο χρώμα της πίσσας, δεν 
το ξεχώριζες μέσα στο σκοτάδι και το δέρμα του στο αχνό φως του 
ραβδιού του Έλφρεν έμοιαζε με του κροκόδειλου. 

Ξεκίνησαν  να  τρέχουν  προς  το  εσωτερικό  της  σπηλιάς 
αιφνιδιάζοντας  το μεγάλο αυτό θηρίο το οποίο κατάφεραν και  το 
προσπέρασαν πριν αυτό το καταλάβει.  Είχε συνηθίσει,  κάθε φορά 
που έβλεπε τα θηράματα του, να προσπαθούν να δραπετεύσουν και 
όχι να πηγαίνουν προς το μέρος του. Από πίσω του τώρα πια έλαβαν 
θέση μάχης. Ο Έλφρεν έδωσε το φωτεινό του ραβδί στην Άννα και 
εκείνη μολονότι προσπάθησε τελικά δεν κατάφερε να διαπεράσει το 
τοίχος του μυαλού του θηρίου και έτσι του πέταγε πέτρες για να του 
αποσπάσει  την προσοχή.  Ο Αλέξης  που είχε  μάθει  να ελέγχει  τα 
χέρια του, του πέταγε φωτιές αλλά το θηρίο του ανταπέδιδε φωτιά 
τρεις  φορές  μεγαλύτερη  από  το  στόμα  του  και  τον  ανάγκαζε  να 
τρέχει για να καλυφθεί. Ο Έλφρεν ταυτόχρονα με την επίθεση του 
Αλέξη προσπαθούσε να το τρυπήσει με το σπαθί του αλλά μάταια. 
Το δέρμα του δεν μπορούσε να το διαπεράσει τίποτα. Η μάχη ήταν 
χαμένη. Το θηρίο κυνηγούσε τον Έλφρεν που μπλεκόταν μέσα στα 
πόδια του προσπαθώντας να βρει ένα αδύνατο σημείο. Η σκόνη της 



σπηλιάς είχε σηκωθεί στον αέρα και σε συνδυασμό με το σκοτάδι 
τους περιόριζε πάρα πολύ την ορατότητα.

Με μία  αναπάντεχα  αιφνιδιαστική  κίνηση  το  θηρίο  άρπαξε 
τον Αλέξη με το στόμα του. Ο Αλέξης ένιωσε ένα αβάσταχτο πόνο 
να του διαπερνάει το μηρό και τότε ξαφνικά ο χρόνος σταμάτησε. 
Τα πάντα  πάγωσαν.  Η Άννα  έμεινε  με  την  έκφραση του  τρόμου 
έτοιμη να  χιμήξει  στο  θηρίο για  να  σώσει  τον Αλέξη,  ο  Έλφρεν 
προσπαθούσε να το τρυπήσει με το σπαθί του, η σκόνη έμεινε να 
αιωρείται  ακίνητη  στο  χώρο,  το  θηρίο  εξαγριωμένο  από  τους 
εισβολείς αποφασισμένο να επιβιώσει έχοντας στο στόμα του Αλέξη 
και ο Αλέξης με κλειστά τα μάτια του να σφαδάζει από τον πόνο και 
να περιμένει  το τέλος του.  Απότομα οι  τρεις  τους εξαφανίστηκαν 
από τον χώρο και το θηρίο έμεινε να παλεύει μόνο του και να τους 
ψάχνει αφηνιασμένο δεξιά και αριστερά αλλά εκείνοι ήταν άφαντοι. 

Μόλις άνοιξαν τα μάτια τους ήταν στον ίδιο χώρο που ήταν 
και  πριν  αλλά  όλα  ήταν  διαφορετικά.  Ο  Αλέξης  ήταν 
κουλουριασμένος στο έδαφος, η Άννα πήγαινε γρήγορα κοντά του 
και ο Έλφρεν έψαχνε να βρει να χτυπήσει το θηρίο. Όλα γύρω τους 
ήταν πάρα πολύ θαμπά, λες και βρισκόντουσαν σε ένα όνειρο. Το 
μόνο που φαινόταν ήταν μια μαύρη σκιά να στριφογυρίζει η οποία 
ήταν  του  θηρίου.  Η  Άννα  έδεσε  την  πληγή  του  Αλέξη  με  ένα 
μαντήλι και κοίταξε τον Έλφρεν.

«Μπορεί να ένιωσες ότι έχεις μεγάλη πληγή αλλά είναι μόνο 
επιφανειακή.  Μην  ανησυχείς,  στο  βασίλειο  του  Λάινους  θα  σε 
περιποιηθούνε όμως πρέπει να φύγουμε γρήγορα από δω, είναι πολύ 
επικίνδυνα να είμαστε έτσι «. είπε η Άννα

Έπιασε με το ένα χέρι τον Έλφρεν και με το άλλο τον Αλέξη 
και τους τραβούσε γρήγορα προς την κλειστή πόρτα.

«Που  μας  πας;  Είναι  αδιέξοδο»  είπε  ο  Αλέξης  που 
δυσκολευόταν να περπατήσει. 

«Όχι πια» απάντησε η Άννα.
Τότε κρατώντας και τους δύο από το χέρι πέρασε μέσα από 

την κλειστή πόρτα και βγήκαν έξω. Αμέσως όλα επανήλθαν όπως 
πριν.

«Τι έκανες;» ρώτησε γεμάτος απορία ο Αλέξης κρατώντας το 
πληγωμένο του πόδι «και γιατί δεν το είχες κάνει και πριν;» 



«Σας  έβαλα  στην  μέση  διάσταση.  Εκεί  φαίνεται  το 
πραγματικό  αποτύπωμα  της  ψυχής  μας  και  είμαστε  πάρα  πολύ 
ευάλωτοι.  Είναι πάρα πολύ εύκολο να σε πάρει  το σκοτάδι  και  η 
ψυχή  σου  να  μείνει  εκεί  για  πάντα.  Σε  αυτή  τη  διάσταση  έχουν 
πρόσβαση  μόνο  οι  πολύ  δυνατοί  μάγοι  των  φυλών  και  οι 
γαλαζοαίματοι. Τώρα που έπρεπε να το κάνω αυτό γιατί σίγουρα το 
θηρίο  θα  μας  σκότωνε,  ο  Σόλρεν  ξέρει  την  θέση  μας.  Πάμε  να 
πείσουμε τον Λάινους ή να συμμαχήσει μαζί μας ή να μας δώσει τον 
κρύσταλλο  του  και  να  φύγουμε  γρήγορα  γιατί  θα  βάλουμε  σε 
κίνδυνο  και  τον  ίδιο  αλλά  και  την  φυλή  του».  είπε  η  Άννα  και 
ανοίξανε την αριστερή πόρτα.



ΦΥΛΗ ΤΩΝ ΚΕΗΒΡΕΝ

Φυλή: Φυλή των Σπηλαίων
Δύναμεις: Ελέγχουν την δύναμη της γης
Αρχηγός: Λάινους
 



Με το που άνοιξε  η  πόρτα τρεις  λόγχες  τους  υποδέχθηκαν 
σημαδεύοντας  το  κεφάλι  τους. Οι  τρεις  τους  με  το  άνοιγμα  της 
πόρτας αντίκρισαν άλλη μία σπηλιά. 

«Είμαι η πριγκίπισσα Άννα, παρακαλώ τον άρχοντα Λάινους 
να μας δεχθεί. Είναι ζήτημα ζωής και θανάτου. Έχω μαζί μου και 
έναν πληγωμένο που χρειάζεται φροντίδα».

Οι φρουροί των Κέηβρεν τους έδεσαν τα χέρια και τα μάτια 
και  τους  κατεύθυναν  προς  το  εσωτερικό  της  σπηλιάς  χωρίς  να 
αρθρώσουν  ούτε  μία  λέξη.  Ήταν κάτασπροι,  λίγο πιο κοντοί  από 
τους κανονικούς ανθρώπους. Στο κεφάλι τους δεν υπήρχαν μαλλιά 
αλλά υπήρχαν μικρά κομμάτια από διαμάντια που ξεκινούσαν από 
το μέτωπο και με μία ευθεία γραμμή κατέληγαν στην σπονδυλική 
τους  στήλη.  Τα μάτια  τους  ήταν σαν μαύρες  τρύπες.  Οι  παλάμες 
τους είχαν σιδερένιες οπλές για να μπορούν να σκαρφαλώνουν πάνω 
στα  βράχια.  Φορούσαν  ένα  ρούχο  το  οποίο  είχε  το  χρώμα  της 
σπηλιάς και ανάλογα με το φόντο της σπηλιάς άλλαζε χρώμα σαν 
χαμαιλέοντας.  Με αυτόν τον τρόπο μπορούσαν να ξεγελάσουν τα 
ερπετοειδή των σπηλαίων.

Σταδιακά ένιωθαν ότι  κατηφόριζαν στη σπηλιά.  Η μυρωδιά 
της μούχλας ήταν διάχυτη.  Μόνο ο Έλφρεν,  αν και  τα μάτια του 
ήταν δεμένα, χρησιμοποιούσε τις δυνάμεις του και μπορούσε να δει 
για λίγο που πάνε μιας και δεν υπήρχε πολύ φως. Όσο πιο βαθειά 
πήγαιναν φανερωνόταν πάρα πολλά τούνελ και έπρεπε πραγματικά 
να ξέρεις που πας για να μην χαθείς στον λαβύρινθο. Οι φρουροί 
φαινόταν  να  βλέπουν  πάρα  πολύ  καλά  στο  σκοτάδι  γιατί  δεν 
παραπάτησαν ούτε μία φορά. Μετά από αρκετή ώρα περπατήματος 
και σιγής έφτασαν στην πόλη τους και τους έλυσαν τα μάτια. 

Μπροστά  τους  είδαν  μία  πολύ  μεγάλη  γέφυρα  η  οποία 
περνούσε πάνω από μία μεγάλη τάφρο. Εκεί  δέσποζε ένα πέτρινο 
παλάτι στο οποίο γύρω του υπήρχαν πέτρινα σπίτια. Οι τοίχοι του 
παλατιού ήταν γεμάτοι με πάρα πολλά πετράδια που είχαν εξορύξει 
μέσα από τη γη.

Αργά αργά διέσχιζαν την γέφυρα βλέποντας από κάτω μεγάλα 
ερπετά  που  περίμεναν  να  τους  πετάξουν  από  πάνω  φαγητό.  Τα 
ερπετά αυτά έμοιαζαν με πολύ μεγάλες σαύρες αλλά είχαν πολύ πιο 
μεγάλα κεφάλια τα οποία τα είχαν σχεδόν μόνιμα έξω από το νερό. 
Το νερό που είχε μέσα η τάφρος ανάβλυζε μέσα από ένα μεγάλο 



υπόγειο  καταρράκτη  που  έδινε  ζωή  σε  όλο  αυτό  το  μέρος. 
Περιμετρικά του τείχους υπήρχαν μεγάλες δάδες με φωτιά για να 
έχουν όσο πιο λίγο φως χρειάζεται μιας και είχαν μάθει να ζούνε στο 
σκοτάδι και να μην τους βλέπει πολύ ο ήλιος.

Μόλις  διέσχισαν  την  τάφρο  άνοιξε  η  πύλη  της  πόλης  και 
πέρασαν όλοι μαζί μέσα. Εκεί όλοι τους κοίταζαν με πολύ μεγάλη 
καχυποψία  μιας  και  οι  επισκέπτες  από  τον  έξω  κόσμο  ήταν 
πραγματικά σπάνιοι.  Είχαν βγει  όλοι από τα σπίτια τους και τους 
σχολίαζαν ασταμάτητα. Η Άννα, ο Αλέξης και ο Έλφρεν κοίταζαν 
αμήχανα και  πολλές φορές  προχωρούσαν με το κεφάλι  σκυμμένο 
γιατί δεν άντεχαν τα αδιάκριτα βλέμματα της φυλής. Μπήκαν μέσα 
στο  παλάτι  και  οι  φύλακες  τους  κατεύθυναν  στην  αίθουσα  του 
θρόνου. 

Το εσωτερικό του παλατιού έκρυβε μεγάλη ομορφιά κάτι που 
δεν μπορούσες να το μαντέψεις όταν το κοίταζες από έξω. Στα πάρα 
πολύ ψηλά ταβάνια του υπήρχαν θόλοι που λαμποκοπούσαν χιλιάδες 
πετρώματα.  Στους  τοίχους  υπήρχαν  πολύ  μεγάλοι  πίνακες  που 
απεικόνιζαν  τα  παλάτια  μερικών  φυλών  της  Πανγαίας  και  στις 
κολώνες είχαν κρεμασμένα τα άσπρα καφέ λάβαρά τους με το σήμα 
του διαμαντιού. Το πάτωμα που πατούσαν ήταν λαξευμένο από τους 
καλύτερους τεχνίτες της φυλής τους και απεικόνιζε παραστάσεις από 
την καθημερινή ζωή τους. 

Κοιτάζοντας με θαυμασμό το μεγαλείο του παλατιού έφτασαν 
στην αίθουσα του θρόνου. Εκεί τους περίμενε καθιστός ο άρχοντας 
Λάινους με το προσωπικό του και τους φύλακες του. 

«Καλωσορίσατε  στη  φυλή  μας,»είπε,  σηκώθηκε  όρθιος  και 
έκανε  μια  υπόκλιση  στην  πριγκίπισσα.  Ήταν  πιο  άσπρος  από  το 
χιόνι,  αδύνατος,  το κεφάλι  του είχε τα χαρακτηριστικά της φυλής 
του και  φορούσε την επίσημη καφέ στολή του αρχηγού που στον 
θώρακα είχε το σχήμα του διαμαντιού. 

«Συγνώμη που έπρεπε να σας ταλαιπωρήσω έτσι αλλά έπρεπε 
να βεβαιωθώ ότι δεν είστε κατάσκοποι του Σόλρεν. Όποια πόρτα και 
να ανοίγατε  στην αρχή θα πέφτατε  στην παγίδα του Φύλακα της 
φυλής μας. Με όλα αυτά τα μέτρα έχω καταφέρει να κρατήσω τον 
Σόλρεν  μακριά  μας.  Βέβαια  το  αντίτιμο  είναι  ότι  δεν  βγαίνουμε 
καθόλου  στον  έξω  κόσμο  αλλά  δεν  πειράζει  γιατί  μας  αρκεί  ότι 



είμαστε μακριά από μπελάδες. Λοιπόν τι θα μπορούσα να κάνω για 
εσάς;»

«Άρχοντα Λάινους, ήρθαμε εδώ ζητώντας την βοήθεια σου. 
Στόχος  της  επίσκεψης  μου  είναι  να  βρω  συμμάχους  για  να 
αντιμετωπίσουμε  την  απέραντη  κατακτητική  μανία  του  Σόλρεν. 
Επίσης ένας από εμάς χρειάζεται θεραπεία».

«Παρακαλώ,  φωνάξτε  τον  Μάγο,  εκείνος  ξέρει  πώς  να 
βοηθήσει». πρόσταξε ο Λάινους και μετά απευθύνθηκε στην Άννα: 
«Ωραίο ακούγεται όλο αυτό που λες και μπράβο για το θάρρος σου 
πριγκίπισσα Άννα. Όμως πρώτα πρέπει να μου πεις, με ποιες φυλές 
έχεις συμμαχήσει;»

«Προς  το  παρόν  με  τους  Ρέντρεν  του  Ηφαιστείου,  τους 
Γκρίνρεν του Ιερού Δάσους και τους Φλάιρεν του Ουρανού».

«Καλά κανένα πιο σοβαρό σύμμαχο δεν μπορούσες να βρεις;»
«Τι εννοείς;»
«Ξέρεις καλά πριγκίπισσα ποιους εννοώ αλλά δεν θέλεις να το 

ξεστομίσεις. Την φυλή των πάγων» απάντησε ο Λάινους.
«Είναι  διπρόσωποι,  δεν θέλω καμία σχέση μαζί  τους.  Είμαι 

σίγουρη ότι έχουν ήδη διαλέξει στρατόπεδο».
«Η φυλή των πάγων έχει τον δυνάστη Μάιλους ο οποίος έχει 

χωρίσει  τη  φυλή  του στα δύο.  Οι  μισοί  τον υποστηρίζουν και  οι 
άλλοι μισοί θέλουν να τον ξεφορτωθούν. Αν καταφέρεις και πάρεις 
με  το  μέρος  σου  αυτή  τη  φυλή  θα  έρθω και  εγώ.  Θεωρώ ότι  η 
δύναμη  του  πάγου  είναι  πολύτιμη  για  τον  πόλεμο  ενάντια  στον 
Σόλρεν.  Μέχρι  τότε  το  μόνο  που  μπορώ  να  κάνω  είναι  να  σε 
φιλοξενήσω για λίγο γιατί είμαι σίγουρος ότι σε ακολουθεί όπου και 
να  πας  και  δεν  θέλω  αντίποινα.  Δεν  είμαι  προετοιμασμένος  για 
πόλεμο.»

«Έχω όμως έναν καλύτερο σύμμαχο από την φυλή των πάγων. 
Έχω μαζί μου τον Εκλεκτό» είπε η Άννα και έβγαλε την κουκούλα 
από το κεφάλι του Αλέξη.

Όλοι στην αίθουσα σάστισαν και επικράτησε η απόλυτη σιγή. 
Ο Λάινους πλησίασε τον Αλέξη και του είπε

«Δηλαδή τι μπορείς να κάνεις εσύ;»
Ο Αλέξης μην έχοντας ακόμα εμπιστοσύνη στον εαυτό του 

έσκυψε το κεφάλι και είπε χαμηλόφωνα:
«Δεν είμαι σίγουρος ακόμα…»



Ο Λάινους ξέσπασε σε τρανταχτά υπεροπτικά γέλια.
«Μην τον υποτιμάς, είναι γραμμένο στις προφητείες. Έχει ήδη 

κάποιες δυνάμεις και θα ανακαλύψει και άλλες στην πορεία». Του 
απάντησε ενοχλημένη η Άννα. 

«Και  εσύ  ποιος  είσαι;»  Είπε  και  κατευθύνθηκε  προς  τον 
Έλφρεν.

«Είμαι ο Έλφρεν, ο εξόριστος αρχηγός των ξωτικών».
Όλο  αυτό  του  φαινόταν  πολύ  αστείο,  αισθανόταν  πολύ 

σίγουρος για τη φυλή του και τις ικανότητες του που κανένας άλλος 
δεν  μέτραγε  δίπλα του και  αυτό  όποιος  τον  συναναστρεφόταν  το 
εισέπραττε. Εν τω μεταξύ ήρθε και ο μάγος Μέησον ντυμένος με 
μαύρα  ρούχα  και  ένα  μακρύ  μαύρο  μανδύα.  Ήταν  και  εκείνος 
λευκός, με μικρά μάτια λίγο πιο ψηλός από τον Λάινους και φόραγε 
ένα μαύρο κοντό καπέλο. 

«Πως μπορώ να βοηθήσω άρχοντα;»
«Ο Εκλεκτός της πριγκίπισσας είναι πληγωμένος. Ο Φύλακας 

μας τον τραυμάτισε στο πόδι».
Ο Μέησον ακούμπησε με το χέρι του τον μηρό του Αλέξη και 

άρχισε  να  μουρμουρίζει  μια  μελωδία.  Η  Άννα,  ο  Έλφρεν  και  ο 
Αλέξης  τον κοίταζαν με πολύ μεγάλη περιέργεια  για  να δούνε  τι 
τελικά  θα  έκανε.  Εκείνος  όμως  ανεπηρέαστος  συνέχιζε  να 
μουρμουρίζει μέχρι που ξαφνικά χάθηκε μπροστά από τα μάτια τους. 
Οι  τρεις  τους  κοίταξαν  τον  Λάινους  αλλά  εκείνος  έγνεψε 
καταφατικά δίνοντας τους να καταλάβουν ότι ο μάγος του γνωρίζει 
τι κάνει. Ο Αλέξης μετά από λίγη ώρα ένιωθε σαν κάποιος να του 
σκάλιζε την πληγή αλλά εκείνος δεν ένιωθε καθόλου πόνο. 

Σιγά σιγά η πληγή του άρχισε να εξαφανίζεται και ο Μέησον 
άρχισε  να  φαίνεται  διάφανος  μέχρι  που  το  σώμα  του  πήρε  την 
κανονική του υπόσταση. 

«Σε ευχαριστώ πάρα πολύ,  με έκανες εντελώς καλά! Μα τι 
ακριβώς έκανες;» ρώτησε ο Αλέξης τον μάγο Μέησον.

Ο Μέησον  αρκέστηκε  στο  να  τον  κοιτάξει  με  ένα  βλέμμα 
ευχαρίστησης και μετά αποσύρθηκε από τον χώρο. 

«Κοιτάξτε,  τώρα  που  θεραπεύσαμε  τον  «Εκλεκτό»  σας 
καλύτερα να φύγετε. Δεν θέλω να μπλεχτώ καθόλου στη διαμάχη 
σας. Κάντε αυτό που πρέπει να κάνετε με τις υπόλοιπες φυλές και 
μετά τα ξαναλέμε».



«Τουλάχιστον, σαν ένδειξη πίστης στη Βασίλισσα δώσε μας 
τον κρύσταλλό σου. Ούτως ή άλλως ή σε εμάς θα τον δώσεις ή στον 
Σόλρεν  και  αν  δεν  θέλεις  να  το  δώσεις  από  μόνος  σου  θα  σε 
αναγκάσουν».

«Θα το σκεφτώ πριγκίπισσα όταν έρθει η ώρα». Δεν πρόλαβε 
να ολοκληρώσει τη φράση του και ήρθε στην αίθουσα ένας από τους 
φρουρούς του τρέχοντας.

«Ζητώ άδεια να μιλήσω». είπε λαχανιασμένος.
«Τι συμβαίνει;» ρώτησε ο Λάινους γεμάτος αγωνία.
Ο Κρόνους  μαζί  με τα στρατεύματα  του εξουδετέρωσε τον 

φύλακα και μπήκε στην σωστή πόρτα.
«Θα χαθεί στους λαβύρινθους, θα πέσει στις παγίδες μας, δεν 

πρόκειται να φτάσει μέχρι εδώ».
«Με πληροφόρησαν ότι είχε αμολήσει δεκάδες λύκους για να 

ανακαλύψουν τον σωστό δρόμο».
«Αυτό είναι πρόβλημα γιατί θα πέσουν οι λύκοι στις παγίδες 

και  όχι  οι  στρατιώτες  του.  Τώρα που το σκέφτομαι  μάλλον εσείς 
είστε  το  πρόβλημα.  Να  σηκωθείτε  να  φύγετε  από  δω».  είπε  ο 
Λάινους  φανερά  εκνευρισμένος  που  έφτασαν  οι  μπελάδες  και  σε 
εκείνον τόσο σύντομα. Δεν ήταν προετοιμασμένος για αυτό.

«Μπορούμε να βοηθήσουμε!» είπε η Άννα
Ο Λάινους δεν της έδωσε καμία σημασία και κατευθύνθηκε 

προς τα παράθυρα του παλατιού για να δει τι γίνεται και αν έχουν 
φτάσει μέχρι τη γέφυρα.

«Σηκώστε  όλες  τις  πύλες  και  προετοιμαστείτε  για  πόλεμο. 
Μόλις έρθουν από δω θα τους αναλάβουν τα ερπετά της τάφρου. 
Όσο για αυτούς συλλάβετε τους. Αν πλησιάσουν πολύ θα μπορούμε 
να διαπραγματευτούμε». 

Αυτό αιφνιδίασε την Άννα,  τον Έλφρεν και  τον Αλέξη και 
πριν καν προλάβουν να αντιδράσουν τους είχαν ήδη δέσει τα χέρια. 
Με  γρήγορα  βήματα  και  σπρώχνοντας,  τους  κατέβασαν  στα 
σκοτεινά υπόγεια του παλατιού. Εκεί τους πέταξαν και τους τρεις σε 
ένα κελί και κλείδωσαν την πόρτα. Απέξω έμειναν δύο φρουροί. 

Έξω από το παλάτι κάποιοι από τους λύκους είχαν βρει τον 
δρόμο για το παλάτι και είχαν σταματήσει στην τάφρο καλώντας με 
ουρλιαχτά τους υπόλοιπους.  Μέσα σε λίγη ώρα είχαν κατακλύσει 
την τάφρο όλες οι δυνάμεις του Κρόνους.  Όλο αυτόν τον στρατό 



απάρτιζαν κυρίως νέα είδη που είχε δημιουργήσει ο Σολρεν καθώς 
επίσης και κάποιοι μισθοφόροι από τις φυλές τις Ανατολής. Τα νέα 
είδη  ήταν  απολύτως  αποκρουστικά.  Τα  πρόσωπα  τους  ήταν 
ζαρωμένα, τα μάτια τους μικρά χωρίς βλέφαρα και φρύδια, η μύτη 
τους μεγάλη με μεγάλα ρουθούνια και τα χείλη τους πολύ λεπτά που 
ανέβαιναν αφύσικα πιο πάνω από τα μυτερά τους δόντια. Είχαν πολύ 
χοντρό  και  μυώδες  σώμα  το  οποίο  κάλυπτε  μια  ασημένια  βαριά 
πανοπλία. 

Αφού  παρατάχθηκαν  όλοι  του  οι  στρατιώτες,  έδωσε  ο 
Κρόνους  σήμα στους  σαλπιστές.  Οι  σάλπιγγες  αντήχησαν σε όλη 
την  σπηλιά  και  δημιούργησαν  μία  εκκωφαντική  ηχώ.  Οι  ίδιοι 
έμειναν ακίνητοι, σαν να περίμεναν κάτι για να ξεκινήσει η επίθεση. 
Οι  πολεμιστές  της  φυλής  είχαν  παραταχθεί  στις  επάλξεις  του 
παλατιού έτοιμοι για όλα, αυτή όμως η σιγή πριν την καταιγίδα τους 
ανησύχησε. Δεν ήξεραν τι να περιμένουνε. Ταυτόχρονα έστελναν τις 
γυναίκες και τα παιδιά τους στο καταφύγιο που είχαν δημιουργήσει 
βαθύτερα στη γη από ένα μυστικό πέρασμα δίπλα από το παλάτι το 
οποίο  ήταν  εξαιρετικά  δύσκολο  να  το  ανακαλύψει  κανείς  αν  δεν 
γνωρίζει  την  ακριβής  τοποθεσία.  Είχαν  επίσης  στείλει  τους 
εκπαιδευμένους ανιχνευτές οι οποίοι μπορούσαν να σκαρφαλώσουν 
παντού μέσα στη σπηλιά για να συλλέξουν πληροφορίες. Η κάλυψη 
τους  με το ειδικό ρούχο της  φυλής  ήταν ιδανική.  Μόνο οι  λύκοι 
υποψιάζονταν  ότι  γύρω τους  υπήρχαν  εχθροί  και  ήταν  ανήσυχοι. 
Ξάφνου  ακούστηκαν  βρυχηθμοί  που  αντιλαλούσαν  σε  όλη  τη 
σπηλιά.  Σπάζοντας  τα  μονοπάτια  και  βγάζοντας  φωτιά 
εμφανίστηκαν τα άντιεν του Σόλρεν τα οποία αμέσως έπιασαν την 
καταστροφική τους δουλειά. 

Ξεκίνησαν πρώτα με επίθεση στα ερπετά της τάφρου για να 
μπορέσουν  να  ανοίξουν  δρόμο  στους  στρατιώτες.  Πέρασαν  από 
πάνω  τους  και  εξαπέλυαν  την  φωτιά  τους.  Τα  ερπετά 
πανικοβλήθηκαν μιας και δεν είχαν αντιμετωπίσει ξανα άντιεν και 
τράπηκαν σε φυγή, αφήνοντας πίσω τους τα καμένα λείψανα των 
υπολοίπων.  Έτσι  ο  δρόμος  άνοιξε  στους  στρατιώτες  και  έφτασαν 
στην  κλειστή  πύλη.  Τα  άντιεν  ανακάλυψαν  τους  ανιχνευτές  και 
προσπαθούσαν  να  τους  κάψουν  όμως  ήταν  αδύνατο  καθώς  ήταν 
εξαιρετικά  ευλύγιστοι  και  μαθημένοι  να  ξεγλιστράνε  με  ευκολία 
πάνω στις πέτρες της σπηλιάς. Μαζί τους είχαν κάτι πολύ μακριά και 



λεπτά σχοινιά που κατέληγαν σε ένα μεγάλο διαμάντι. Με μία πολύ 
γρήγορη κίνηση πέταγαν το σκοινί γύρω από το λαιμό του άντιεν, το 
έδεναν και μετά έκαναν ένα μεγάλο άλμα και κρατώντας το σκοινί 
καβαλούσαν  το  άντιεν  χωρίς  τη  θέληση  του.  Αν  το  άντιεν  δεν 
υπάκουε  στην  θέληση τους,  τραβούσαν  απότομα το  σκοινί  με  το 
διαμάντι  και  τους  πλήγωναν  τον  λαιμό  μέχρι  να  πέσουν  κάτω 
αναίσθητα και να μην μπορούν να τους βλάψουν. 

Όσο γίνονταν αυτά από έξω οι τρεις τους ένιωθαν για άλλη 
μια  φορά  τον  κίνδυνο  να  πλησιάζει.  Άκουγαν  τις  κραυγές  της 
απόγνωσης που έβγαζαν οι κάτοικοι καθώς περνούσαν από πάνω τα 
άντιεν  και  τους  πυρπολούσαν  όλα  όσα  είχαν.  Μερικοί  που 
αρνήθηκαν να φύγουν για το καταφύγιο άφηναν μέσα στα σπίτια 
τους  την  τελευταία  αγωνιώδη  τους  πνοή.  Ο  Μπλίνκι 
στριφογυρνούσε στην τσέπη του Αλέξη και σχεδόν τον ενοχλούσε 
αφού δεν ησύχαζε καθόλου. Ο Έλφρεν φώναζε σε βοήθεια κάποιον 
να τους ανοίξει καθώς οι πόρτες ήταν κλεισμένες με ισχυρή μαγεία 
και δεν μπορούσαν να χρησιμοποιήσουν τις δυνάμεις τους. Όλα τα 
κελιά έκλειναν ερμητικά με μαγεία από τον μάγο της φυλής για να 
μην  μπορεί  κανείς  να  δραπετεύσει  αφού  όλοι  είχαν  κάποιες 
δυνάμεις. Όσο και να φώναζε ο Έλφρεν έπεφταν οι ικεσίες του στο 
κενό. Ο Αλέξης είχε κάτσει  σε μια γωνιά και περίμενε την μοίρα 
του. Η Άννα τότε άρχισε να φωνάζει στους φρουρούς προσπαθώντας 
να βρει κάποιο απομεινάρι πίστης στην Βασίλισσα. Αλλά μέσα εκεί 
υπήρχε η απόλυτη ησυχία και κανείς δεν τους έδινε την παραμικρή 
απάντηση.

Ξαφνικά  άκουσαν  βήματα  να  πλησιάζουν  αργά  και 
αποφασιστικά. Άκουσαν κάτι λόγια στην γλώσσα των παλιών και η 
πόρτα άνοιξε. Μπροστά τους πρόβαλλε ο Μέησον. Κοιτώντας τους 
στα μάτια είπε: 

«Το γνωρίζετε ότι αυτή τη στιγμή διαπράττω προδοσία. Είμαι 
με  το  μέρος  σας  και  πάντα  πιστός  σε  εσάς  πριγκίπισσα  και  την 
μητέρα  σας.  Ξέρω  γιατί  ήρθατε  εδώ».  Λέγοντας  αυτά  τα  λόγια 
βγάζει  από  την  τσέπη  του  με  μεγάλη  προσοχή  έναν  γαλάζιο 
κρύσταλλο που εξέπεμπε ένα δυνατό φως. «Πριγκίπισσα πάρε τον, η 
ευθύνη του είναι τώρα πια δικιά σου».

Τα  είχαν  πραγματικά  χαμένα  με  αυτά  που  συνέβαιναν.  Η 
Άννα  κράτησε  τον  κρύσταλλο  στα  χέρια  της  έκθαμβη  και 



πραγματικά απορημένη με όλη αυτή την εξέλιξη. Τον τύλιξε σε ένα 
ρούχο  και  το  έβαλε  μαζί  με  τα  άλλα  της  πράγματα  για  να  μην 
φαίνεται τι κουβαλάει μαζί της. Έπειτα έκανε μια βαθειά υπόκλιση 
στον μάγο.

«Η Βασίλισσα και εγώ είμαστε ευγνώμονες για αυτήν σου την 
στάση. Σου υπόσχομαι ότι μόλις διώξουμε τον Σόλρεν από δω εσύ 
θα έχεις ξεχωριστή θέση στο βασίλειο μας».

Ο μάγος υποκλίθηκε και προχώρησε προς την έξοδο για να 
τους  δείξει  από  ποιο  δρόμο  θα  μπορέσουν  να  φύγουν  από  εκεί. 
Προσπέρασαν δύο φρουρούς που συμπεριφερόντουσαν σαν να μην 
τους έβλεπαν καθόλου μπροστά τους

«Έχω κάνει το ξόρκι της αφάνειας αλλά δεν θα κρατήσει για 
πολύ. Πρέπει να βιαστούμε» είπε ο Μέησον. 

Από  όπου  και  να  περνούσαν  κανείς  δεν  τους  έδινε  καμία 
σημασία και έτσι περπατούσαν με γρήγορο βήμα την ώρα που έξω 
από το παλάτι γινόταν η μεγαλύτερη μάχη στην ιστορία της φυλής. 
Το παλάτι σείονταν από την πέτρες που εκτόξευαν οι στρατιώτες για 
να  μπορέσουν  να  μπούνε  μέσα.  Οι  υπερασπιστές  του  παλατιού 
πέταγαν σύννεφα από βέλη και προσπαθούσαν να απωθήσουν τους 
εχθρούς που σκαρφάλωναν πάνω στα τείχη τους. 

Εν τω μεταξύ ο Μέησον τους οδηγούσε προς την αίθουσα του 
θρόνου.  Εκεί  ξαφνικά  σταμάτησε  μπροστά  στους  πίνακες  που 
απεικόνιζαν τα παλάτια των άλλων φυλών.  Σήκωσε το ραβδί του. 
Ήταν  πάρα  πολύ  ξεχωριστό  και  κανείς  τους  δεν  του  είχε  δώσει 
σημασία. Ήταν χρυσό και στην άκρη του κατέληγε μια σφαίρα η 
οποία  στηριζόταν  σε  μια  χρυσή  παλάμη.  Η  σφαίρα  άρχισε  να 
αλλάζει με πολύ μεγάλη ταχύτητα πάρα πολλά χρώματα και μέσα 
της  μπορούσες  να  διακρίνεις  κεραυνούς.  Ξαφνικά  οι  πίνακες 
άρχισαν να αποκτούν ζωή. 

«Που  θέλετε  να  πάτε  πριγκίπισσα;»  ρώτησε  ο  μάγος  την 
έκπληκτη Άννα.

«Ο άρχοντας  σας  με  συμβούλευσε  να  πάω στην  φυλή  των 
πάγων» απάντησε εκείνη.

«Είναι  πολύ  σημαντικό  όμως  πριν  φύγετε  να περάσω στον 
Εκλεκτό την δύναμη της φυλής μας. Δυστυχώς δεν θα μπορέσω να 
τον εκπαιδεύσω αλλά θα πρέπει να ανακαλύψει μόνος του πώς να 
την εκκινήσει, αρκεί να το θέλει πολύ».



Τότε έπιασε το χέρι  του Αλέξη και  τον κοίταξε στα μάτια. 
Μέσα στα μάτια του μάγου ο Αλέξης είδε τον Μέησον να υψώνει τα 
χέρια του και να σηκώνει το έδαφος, να μπορεί να διαλύει ότι ήταν 
από  χώμα  αλλά  όταν  χρειάζεται  και  να  το  χτίζει.  Αυτή  ήταν  η 
δύναμη της φυλής, η μετατόπιση του εδάφους.

Αμέσως μετά ο Μέησον τους κατεύθυνε στον σωστό πίνακα.
«Πίνακα γίνε ζωντανός, 
επισκέπτες να φιλοξενήσεις
και στην εκεί πραγματικότητα 
να τους τοποθετήσεις».
Ο Αλέξης, ο Έλφρεν και η Άννα άρχισαν να μικραίνουν τόσο 

ώστε να χωράνε να μπουν στον πίνακα.
«Να προσέχετε και να βάλετε τα δυνατά σας να πετύχετε, για 

να μην γίνουν όλα αυτά μάταια. Ξέρω τι με περιμένει από δω και 
πέρα». είπε ο Μέησον και τους έπιασε στα χέρια του. Οι τρεις τους 
του έκαναν νόημα ότι τον ευχαριστούνε και υποκλίθηκαν. Εκείνος 
τότε τους έβαλε μέσα στον πίνακα και έπειτα εξαφανίστηκε αυτό το 
μαγικό πέρασμα.  



ΦΥΛΗ ΤΩΝ ΑΙΣΡΕΝ

Φυλή: Φυλή των Πάγων
Δύναμεις: Ελέγχουν την δύναμη του πάγου
Αρχηγός: Μάιλους 



Βρέθηκαν στην κορυφή ενός βουνού να ατενίζουν ένα παλάτι 
από πάγο. Εκεί είχαν πάλι το κανονικό τους μέγεθος, όμως δεν ήταν 
προετοιμασμένοι  για  το  κρύο  του  χιονιού.  Ξεκίνησαν  να 
κατηφορίζουν  όσο  πιο  γρήγορα  μπορούσαν  πατώντας  πάνω  στα 
χιόνια.  Τα χείλη τους  είχαν μελανιάσει  και  δεν ένιωθαν τα πόδια 
τους. Αριστερά και δεξιά στο μονοπάτι για την είσοδο του παλατιού 
υπήρχαν πάρα πολλά γλυπτά από πάγο. Ήταν πάρα πολύ όμορφα 
σκαλισμένα  μέχρι  και  την τελευταία  λεπτομέρεια  και  απεικόνιζαν 
μορφές από την φυλή των πάγων. Η φυλή των πάγων ήταν λευκή με 
μακριά ξανθά μαλλιά, γαλάζια μάτια και στο μέτωπό τους υπήρχε το 
σχέδιο  της  νιφάδας.  Φορούσαν  μεγάλα  γούνινα  παλτά  και  ειδικά 
παπούτσια για να μην γλιστράνε. 

Καθώς  περπατούσαν  προς  την  είσοδο  του  παλατιού,  του 
Αλέξη  του  κίνησε  το  ενδιαφέρον  ένα  άγαλμα  που  του  φάνηκε 
εξαιρετικά σκαλισμένο και έμοιαζε σαν αληθινό. Πλησίασε για να το 
θαυμάσει παρόλη την παγωνιά μέχρι που ήρθε πρόσωπο με πρόσωπο 
με το άγαλμα και με τρόμο διαπίστωσε ότι δεν ήταν άγαλμα καθώς 
τα  μάτια  του  τον  κοίταζαν  διαπεραστικά  και  ικετευτικά  σαν  να 
ζητούσε απεγνωσμένα βοήθεια. Ενώ οι άλλοι είχαν προχωρήσει ο 
Αλέξης ενεργοποίησε τη δύναμη του και με τα χέρια του έλιωσε τον 
πάγο.  Ο πάγος  άρχισε να γίνεται  νερό και  ο  άνθρωπος που ήταν 
μέσα προσπαθούσε  να ελευθερωθεί.  Μόλις  ελευθερώθηκε  πήγε  ο 
Αλέξης  να  του  μιλήσει  αλλά  ήταν  πάρα  πολύ  τρομαγμένος  και 
ανήμπορος να αρθρώσει λέξη. Τα σαγόνια του έτρεμαν από το κρύο, 
πήγε  να  μιλήσει  αλλά  δεν  έβγαινε  φωνή  και  με  χειρονομίες 
προσπαθούσε  να  τον  αποτρέψει  από  το  να  πάει  στο  παλάτι.  Στο 
τέλος  αφού  είδε  ότι  δεν  κατάφερνε  να  επικοινωνήσει,  άρχισε  να 
τρέχει όσο πιο γρήγορα μπορούσε. Στην αρχή ο Αλέξης πήγε να τον 
βοηθήσει  γιατί  παραπατούσε  αλλά  εκείνος  δεν  δέχθηκε  καμία 
βοήθεια.  Η Άννα και  ο Έλφρεν είδαν από μακριά το συμβάν και 
γύρισαν γεμάτοι περιέργεια για να μάθουν τι είχε γίνει.

«Κάτι κακό συμβαίνει». τους είπε ο Αλέξης.
«Θυμάσαι τι μας είχε πει ο Λάινους; Τα πράγματα εδώ είναι 

περίεργα. Πρέπει να είμαστε πάρα πολύ προσεκτικοί» είπε η Άννα 
και  συνέχισε  αποφασισμένη  να  πάει  μπροστά  αψηφώντας  τον 
οποιονδήποτε πιθανό κίνδυνο, δεν είχε και άλλη επιλογή



Έτσι έφθασαν μπροστά στην πύλη και η πύλη άνοιξε αμέσως. 
Φαίνεται  ότι  τους  παρακολουθούσαν  από  μακριά.  Μπροστά  στα 
μάτια τους ξετυλίχθηκε η παγωμένη πόλη της φυλής. Τα πάντα ήταν 
φτιαγμένα από πάγο και παραδόξως μόλις μπήκαν σταμάτησαν να 
κρυώνουν. Κόσμος πήγαινε και ερχόταν στις δουλειές του και δεν 
τους έδωσαν καμία σημασία, έτσι συνέχισαν ανενόχλητοι τον δρόμο 
τους.  Πέρασαν  από  το  κυρίως  μονοπάτι  και  παρατηρούσαν  την 
μεγαλοπρέπεια  των  σπιτιών.  Το κάθε σπίτι  είχε  σκαλισμένο στην 
είσοδο του το πορτρέτο του αρχηγού της οικογένειας και από κάτω 
το  όνομά  του.  Όλα  τα  σπίτια  είχαν  αυλές  όπου  είχαν  φυτρώσει 
κόκκινα γυάλινα τριαντάφυλλα. Τα πάντα φαινόντουσαν πάρα πολύ 
εύθραυστα.  Δεν  υπήρχαν  υπαίθρια  μαγαζιά  αλλά  όλα  ήταν 
στεγασμένα στα σπίτια από πάγο. 

Λίγο  πριν  φτάσουν  στο  παλάτι  ήρθαν  πέντε  ρακένδυτοι 
χωρικοί οι οποίοι τους αιφνιδίασαν, τους ακινητοποίησαν μέσα σε 
λίγα  δευτερόλεπτα  και  τους  έβαλαν  όσο πιο  γρήγορα μπορούσαν 
μέσα  στο  πιο  κοντινό  παγωμένο  σπίτι.  Εκεί  αφού  τους  είχαν 
αφαιρέσει την ομιλία με τις δυνάμεις τους, τους έβαλαν να κάτσουν 
σε ένα γυάλινο καναπέ. Προσπαθούσαν εκείνοι να διαμαρτυρηθούν 
αλλά  έβγαζαν  μόνο  κραυγές.  Τότε  έκανε  την  εμφάνισή  του  ο 
συντονιστής αυτής της απαγωγής. Από το άλλο δωμάτιο ήρθε ένας 
ψηλός, μεγαλόσωμος άντρας με τα χαρακτηριστικά της φυλής του. 
Φόραγε ένα μεγάλο λευκό γούνινο παλτό. 

«Συγνώμη πριγκίπισσα μου που σας έκλεισα το στόμα αλλά 
ήταν ένα απαραίτητο μέτρο προφύλαξης που έπρεπε να πάρω. Μέχρι 
τώρα είχατε όλοι σας περάσει απαρατήρητοι γιατί εγώ σας άνοιξα 
την πόρτα και δεν χρειάστηκε να δώσετε κάπου τον λόγο. Ο μάγος 
μας, που είναι με το μέρος μου, είχε προβλέψει ότι θα ερχόσασταν 
σε αυτό το μέρος. Τώρα θα σας δώσω πίσω τη φωνή σας αρκεί να 
μου υποσχεθείτε ότι δεν θα φωνάξετε». 

Ενώ  όλοι  πάλευαν  να  μιλήσουν  και  να  ελευθερωθούν 
αναγκαστικά, έγνεψαν καταφατικά.

«Θα  το  πληρώσεις  αυτό  που  έκανες  στην  πριγκίπισσα  σου 
όποιο και να είναι το όνομα σου». είπε νευριασμένη η Άννα.

«Συγνώμη, ξέχασα να συστηθώ. Είμαι ο Πολάρις ο δεύτερος 
στη  γραμμή  διαδοχής.  Ο  πατέρας  μου  μετά  από  προτροπή  της 
γυναίκας  του της  Ματίλντας,  έδωσε  το  χρίσμα της  αρχηγίας  των 



Άισρεν σε αυτόν τον άχρηστο τον αδερφό μου τον Μάιλους. Θα σας 
πω  το  πρόβλημα  μας  και  γιατί  δεν  ήρθα  στο  συμβούλιο  σας 
πριγκίπισσα Άννα. Οι κάτοικοι της φυλής μας είναι δυσαρεστημένοι 
και  έτοιμοι  να  ξεσηκωθούν  όμως  φοβούνται  τη  Ματίλντα  που 
ουσιαστικά κινεί όλα τα καταστροφικά νήματα της διακυβέρνησης 
της φυλής μας και η κακία της κρατάει δέσμιους όλους τους πιστούς 
ακόλουθους του πατέρα μου. Με διαταγή της δεν άφησε κανένα να 
έρθει στο συμβούλιο γιατί προφανώς έχει ήδη διαλέξει στρατόπεδο 
για την φυλή μας, χωρίς όμως να συμφωνώ και εγώ με αυτην την 
απόφαση και χωρίς να με ρωτήσει κανείς».

«Καλά για να μας τα πεις όλα αυτά έπρεπε να μας φερθείς 
έτσι;» είπε η Άννα.

«Έπρεπε  να  πάρω  τα  μέτρα  μου  και  δυστυχώς  δεν  έχω 
τελειώσει με την ταλαιπωρία σας. Εσύ πριγκίπισσα Άννα πρέπει να 
μείνεις εδώ μαζί μου για την δική σου ασφάλεια και οι σύντροφοι 
σου  πρέπει  να  με  βοηθήσουν  να εξοντώσω τον Μάιλους  και  την 
μητέρα  του.  Σε  αντάλλαγμα θα  πάρετε  τον  κρύσταλλο  που όπως 
πληροφορήθηκα, σας είναι αναγκαίος».

«Μας αφήνεις λίγο μόνους σε παρακαλώ;» είπε η Άννα.
Ο  Πολάρις  αφού  είπε  στους  φρουρούς  να  τους  λύσουν  τα 

χέρια, έκανε μια βαθειά υπόκλιση και αποσύρθηκε.
«Αυτό  μου  φαίνεται  παγίδα»  μίλησε  πρώτος  ο  Έλφρεν  ο 

οποίος ήταν ανέκαθεν καχύποπτος.
«Κοιτάξτε  οποιαδήποτε  στιγμή  μπορούσαμε  αλλά  και 

μπορούμε ακόμα να φύγουμε από δω φτάνει να μου το πείτε. Με τα 
χέρια μου μπορώ να κάψω τα πάντα. Αν ήθελα θα είχα κάψει τα 
σχοινιά  αλλά  δεν  το  έκανα  προτού  να  μάθω τι  ήθελε  αυτός  από 
εμάς». είπε ο Αλέξης.

«Νομίζω ότι πρέπει να κάνουμε αυτό που λέει αν θέλουμε να 
πάρουμε τον κρύσταλλο. Μόνο εκείνος μπορεί να μας βάλει μέσα 
στο παλάτι εύκολα και χωρίς να κινήσουμε υποψίες». είπε η Άννα.

Δεν πρόλαβε να τελειώσει τη φράση της και ο Πολάρις μπήκε 
πάλι μέσα στο δωμάτιο. Τότε η Άννα σηκώθηκε από τον καναπέ και 
του είπε:

«Είμαστε σύμφωνοι, θα σε βοηθήσουμε αλλά πως θα μπούνε 
στο παλάτι χωρίς να αποκαλυφθεί η ταυτότητα τους;»



«Σήμερα  θα  γίνει  στο  παλάτι  μια  μεγάλη  γιορτή.  Από  την 
δευτερεύουσα  είσοδο  του  παλατιού  θα  περάσουν  χορευτές, 
ταχυδακτυλουργοί,  ακροβάτες και άλλοι  διασκεδαστές. Μπορώ να 
σας μεταμφιέσω ανάλογα και να περάσετε εντελώς απαρατήρητοι.» 
απάντησε ο Πολάρις.

«Ωραία και αφού μπούμε μέσα;» ρώτησε ο Αλέξης που ήθελε 
να γνωρίζει όλες τις λεπτομέρειες. 

«Θα βρω έναν τρόπο να απομονώσω τον Μάιλους από την 
μητέρα  του  και  εκεί  μαζί  θα  τον  ακινητοποιήσουμε  και  θα  τον 
στείλουμε στη λήθη».

«Δεν μου φαίνεται και πολύ οργανωμένο το σχέδιο σου» είπε 
ο  Έλφρεν  «σαν  να  πηγαίνουμε  στο  στόμα  του  λύκου  μου 
ακούγεται».

«Δεν  έχετε  και  άλλη  επιλογή.  Ο Σόλρεν  σας  ακολουθεί  σε 
κάθε  σας  βήμα  και  είμαι  σίγουρος  ότι  έχει  συμμαχήσει  με  τον 
Μάιλους. Επίσης φημολογείται ότι έχει ήδη στην κατοχή του τους 
κρυστάλλους της δύσης οπότε έχετε πολύ μεγάλη ανάγκη να έχετε 
στα χέρια σας όσο πιο πολλούς κρυστάλλους μπορείτε». απάντησε ο 
Πολάρις.

«Ξέρεις που φυλάει τον κρύσταλλο του ο Μάιλους;» ρώτησε ο 
Έλφρεν.

«Δυστυχώς δεν το έχω ανακαλύψει ακόμα, όμως αν μπείτε και 
εσείς μέσα θα τον παρακολουθήσουμε. Έχω και μερικούς δικούς μου 
συμμάχους μέσα στο παλάτι που μας δίνουν πληροφορίες, αρκεί να 
μην μας καταλάβει η Ματίλντα γιατί είναι πολύ ισχυρή. Πάμε τώρα 
να σας δώσω σωστά ρούχα».

Αυτά  τους  είπε  και  μετά  πήγαν  σε  ένα  άλλο  δωμάτιο  με 
μεγάλη  ποικιλία  ρουχισμού  για  να  διαλέξουν  τι  θα  φορέσουν. 
Χαλάρωσαν  λίγο  καθώς  τα  ρούχα  της  φυλής  τους  φαινόντουσαν 
πολύ αστεία και πείραζε ο ένας τον άλλον. Τον Μπλίνκι ο Αλέξης 
τον άφησε στα χέρια της Άννας, δεν μπορούσε να τον πάρει μαζί 
του.  Έτσι  πέρασε  η  ώρα  και  έπρεπε  να  πάνε  στο  παλάτι  για  να 
εκτελέσουν το σχέδιο τους.

Ντυμένοι σαν ζογκλέρ ο Αλέξης και ο Έλφρεν χάθηκαν στο 
πλήθος μαζί με όλους όσους είχαν δουλειά στο παλάτι. Μπαίνοντας 
σε αυτό το παγωμένο μέρος εντυπωσιάστηκαν από την πολυτέλεια 
του. Η αυλή του παλατιού ήταν στρογγυλή και περιμετρικά γεμάτη 



με σκαλισμένα  γλυπτά  από πάγο.  Τα αγάλματα  απεικόνιζαν  τους 
παλιούς αρχηγούς της φυλής του πάγου. Κοίταξαν πάνω και είδαν 
πολλά κυκλικά επίπεδα που κυκλοφορούσε πάρα πολύς κόσμος. Στη 
μέση της αυλής υπήρχε ένα σιντριβάνι που έβγαζε καυτό νερό το 
οποίο  εξατμίζονταν  αμέσως  και  δημιουργούσε  μία  μυστηριώδη 
ατμόσφαιρα. Το νερό αυτό έβγαινε μέσα από ένα μπρούτζινο γλυπτό 
το οποίο απεικόνιζε την Ματίλντα να κρατάει μία κανάτα. Γύρω από 
το σιντριβάνι της Ματίλντα υπήρχε ένα τοιχάκι και πάνω του είχε 
σκαλισμένα  δύο  φίδια  που  το  περικύκλωναν  και  κατέληγαν  οι 
γλώσσες τους σε ένα μεγάλο κόκκινο πετράδι. 

Σε  εκείνο  το  επίπεδο  υπήρχε  η  κεντρική  είσοδος  προς  την 
αίθουσα  του  θρόνου.  Τα  πάντα  ήταν  λευκά  και  σε  όλους  τους 
διαδρόμους υπήρχαν βάζα με κόκκινα γυάλινα τριαντάφυλλα. Από 
το ταβάνι κρεμόντουσαν τεράστιοι κρυστάλλινοι πολυέλαιοι γεμάτοι 
με εκατοντάδες κεριά. Προχώρησαν κι άλλο προς το εσωτερικό του 
παλατιού  θέλοντας  να πάνε  στην  κεντρική  αίθουσα  για  να  δούνε 
ποιους έχουν να αντιμετωπίσουν. 

Ο κόσμος στην κεντρική αίθουσα ήταν μαζεμένος μέχρι έξω 
στον προθάλαμο. Ήταν η ώρα που η Ματίλντα και ο Μάιλους είχαν 
ακρόαση του κοινού. Προσπάθησαν να περάσουν και εκείνοι μέσα 
σκυφτοί και σπρώχνοντας λίγο τους άλλους καθώς δεν έπεφτε ούτε 
μία καρφίτσα. Όλοι μιλούσαν μεταξύ τους μέχρι που ο ακόλουθος 
του Μάιλους ανακοίνωσε την άφιξη τους στην αίθουσα του θρόνου. 
Τότε  όλοι  σίγησαν  και  έκαναν  μια  βαθειά  υπόκλιση  ως  ένδειξη 
σεβασμού στο πρόσωπό τους. Στην αίθουσα μπήκε μία ψηλή ξανθιά 
γυναίκα με ένα μεγάλο στέμμα στο κεφάλι της και  κρατούσε ένα 
χρυσό ραβδί. Το στέμμα και το ραβδί είχαν πάνω τα ίδια σκαλισμένα 
φίδια  με  το  σιντριβάνι.  Φορούσε  μαύρα  ρούχα  και  αυτό  που 
ξεχώριζε ήταν ένα περιδέραιο με ένα μεγάλο διαμάντι. Μπήκε μέσα 
αγέρωχη  χωρίς  να  κοιτάξει  κανέναν  στα  μάτια  και  πίσω  της 
ακολουθούσε ένας άντρας ξανθός με μακριά μαλλιά και ξανθά γένια. 
Φορούσε ένα μπλε παλτό με άσπρη γούνα στην άκρη και κρατούσε 
το σκήπτρο του βασιλιά. Ένα μεγάλο χρυσό σκήπτρο που στο τέλος 
του είχε σκαλισμένη μια νιφάδα χιονιού, το έμβλημα της φυλής του 
πάγου. Αργά και σταθερά πήγαν και έκατσαν στις θέσεις τους σαν 
ιεροτελεστία και έγνεψαν στον ακόλουθο να ανακοινώσει τον πρώτο 
για ακρόαση. 



«Ο  χωρικός  Ράσιους  επιθυμεί  την  προσοχή  σας»  φώναξε 
δυνατά 

Ένας αδύνατος ξανθός κύριος, με μεγάλη μύτη και κόκκινα 
μάγουλα  με  το  σχήμα  του  χιονιού  στο  μέτωπό  του  έκανε  την 
υπόκλιση του και με κατεβασμένο το κεφάλι χωρίς να τους κοιτάει 
στα μάτια ως ένδειξη σεβασμού στο πρόσωπό τους είπε:

«Μεγαλειότατε,  Μεγαλειοτάτη  μου.  Θα  ήθελα  να  σας 
θερμοπαρακαλέσω να ακούσετε το αίτημα μου. Θα ήθελα για λίγο 
καιρό να μην σας δίνω τα τρία τέταρτα της παραγωγής μου αλλά να 
σας  δίνω  τα  μισά  γιατί  μου  έτυχαν  κάποιες  ατυχίες  και  έχουμε 
φτάσει  σε σημείο απελπισίας. Δεν μπορούμε να ζήσουμε με τόσα 
λίγα.»

«Θεωρείς  λοιπόν ότι πληρώνεις  τους φόρους σου άδικα και 
ότι  δεν  είμαστε  σωστοί  και  τίμιοι  απέναντί  σου;»  απάντησε  η 
Ματίλντα με έντονο ύφος.

«Όχι  Μεγαλειότατη  μου  δεν  είπα  αυτό,  συγχωρήστε  με. 
Ήθελα να πω ότι είμαστε μεγάλη οικογένεια και αυτά που έχουμε 
δεν μας αρκούνε για να ζήσουμε».

«Δηλαδή  κρίνεις  ότι  δεν  έχουμε  σωστούς  νόμους  για  να 
καλύπτουν τις ανάγκες σας;» συνέχισε η Ματίλντα με τον ίδιο τόνο 
«Πάρτε  τον από μπροστά μου αυτόν τον αναιδή και  την επόμενη 
φορά πρέπει να μας δώσει όλη τη σοδειά του για να μάθει να έχει 
σεβασμό».  

«Μα  μεγαλειότατη  μου  αυτό  είναι  άδικο.  Σας  παρακαλώ 
λυπηθείτε την οικογένεια μου…»

Τότε η Ματίλντα σηκώθηκε όρθια και έδειξε τα πόδια του με 
το δάκτυλο της. Αμέσως τα πόδια του άρχισε να τα καλύπτει ένα 
στρώμα  πάγου  και  όσο  εκείνη  σήκωνε  το  δάκτυλο  της  ο  πάγος 
ανέβαινε μέχρι που τον κάλυψε ολόκληρο. 

«Πάρτε  τον  από  μπροστά  μου  και  βάλτε  τον  μαζί  με  τους 
άλλους.  Η ακρόαση τελείωσε για  σήμερα».  Είπε η  Ματίλντα  και 
έγνεψε  στο  γιο  της  να  την  ακολουθήσει.  Εκείνος  σιωπηλός 
σηκώθηκε και την ακολούθησε. Αμέσως ήρθαν φρουροί και πήραν 
από εκεί  τον παγωμένο Ράσιους  και  σέρνοντας  το παγωμένο του 
σώμα τον μετέφεραν έξω από το παλάτι.

Ο  Αλέξης  έμεινε  έκπληκτος  από  την  κακία  και  την 
σκληρότητα της Ματίλντας. 



«Πάμε  να  τους  ακολουθήσουμε  από  την  άλλη  μεριά»  είπε 
στον  Έλφρεν.  Έφυγαν  σκυφτοί  με  το  κεφάλι  κάτω  προς  τον 
διάδρομο ο οποίος κατέληγε σε μια στριφογυριστή γυάλινη σκάλα 
που  τους  πήγαινε  στον  πάνω  όροφο.  Την  ανέβηκαν  με  γρήγορα 
βήματα  και  κατέληξαν  στην  τραπεζαρία  τους.  Εκεί  υπήρχε  ένα 
μεγάλο γυάλινο τραπέζι  σε σχήμα Π και  στην μέση ξεχώριζαν οι 
βασιλικοί  τους  θρόνοι.  Υπήρχε  αρκετό  προσωπικό  που  έκανε 
προετοιμασίες και τοποθετούσε τα σερβίτσια πάνω στο τραπέζι. Οι 
λευκοί  γυάλινοι  τοίχοι  είχαν  σκαλισμένα  διάφορα είδη ζώων που 
έβρισκες σε εκείνο το παγωμένο βασίλειο. Το πιο εντυπωσιακό από 
όλα  τα  ζώα  που  ήταν  σκαλισμένα  ήταν  ένας  μεγάλος  λύκος,  με 
μεγάλα ψηλά πόδια, μεγάλα πέλματα, πυκνό τρίχωμα, με ανοιχτό το 
στόμα έτοιμο να σε κατασπαράξει. Τα μάτια του ήταν ανοιχτά και 
νόμιζες ότι σε παρακολουθούν όπου και να πας. 

«Τι  θέλετε  εδώ;  Πηγαίνετε  μαζί  με  τους  άλλους.  Ελάτε 
ακολουθήστε  με».  Τους  είπε  ένας  από  το  προσωπικό  που  τους 
έβλεπε να περιεργάζονται το χώρο. Εκείνοι αρχικά τρόμαξαν μήπως 
τους  κατάλαβαν  αλλά  μόλις  είδαν  ότι  ο  υπηρέτης  πήγε  μερικά 
βήματα μπροστά και περίμενε να τον ακολουθήσουν, συνήλθαν.

Πέρασαν μέσα από την κουζίνα και πήγαν σε μία αίθουσα που 
ετοιμάζονταν οι υπόλοιποι διασκεδαστές κάνοντας και την τελευταία 
τους πρόβα πριν βγουν στη σκηνή. Μόλις άνοιξε η πόρτα τα σχεδόν 
τριάντα  βλέμματα  στράφηκαν  πάνω  τους.  Θα  προτιμούσαν  να 
ανοίξει  η  γη  να  τους  καταπιεί  παρά  να  τραβήξουν  την  προσοχή. 
Πήγαν κάπου σε μία γωνία και έκατσαν μην ξέροντας τι να κάνουν. 
Ο Αλέξης γύρω του παρατηρούσε όλους και ο καθένας είχε κάτι το 
ιδιαίτερο πάνω του για να αρέσει στην βασίλισσα. 

Άλλος  είχε  δυσανάλογο  μεγάλο  κεφάλι  και  δύο  μάτια  στο 
χρώμα του πάγου. Μπορούσε να μετακινήσει τα πάντα με την σκέψη 
του.  Ένας άλλος χόρευε ανάποδα, δηλαδή με τα χέρια στον πάγο 
μπορούσε  να  κάνει  διάφορες  φιγούρες  και  άλλοι  ανήκαν  σε 
χορευτικές και ακροβατικές ομάδες 

«Όλα  στραβά  μας  πάνε».  είπε  ο  Αλέξης  ψιθυριστά  στον 
Έλφρεν εξετάζοντας όλους που ήταν μπροστά του. 

«Ας κάνουμε λίγη ώρα υπομονή», απάντησε ο Έλφρεν.
«Το  θέμα  όμως  είναι  ότι  ο  χρόνος  περνάει  και  εμείς 

καθόμαστε εδώ χωρίς να μπορούμε να κάνουμε κάτι ουσιαστικό. Αν 



δεν  μας  βρίσκει  ο  Πολάρις  και  κάνει  κακό  στην  Άννα;»  είπε  ο 
Αλέξης γεμάτος με ανησυχία. 

«Πρέπει να βρούμε έναν τρόπο να βγούμε έξω διακριτικά». 
είπε  ο  Έλφρεν  έχοντας  το  βλέμμα  του  σε  έναν  ακροβάτη  που 
μεγάλωνε και μίκραινε το μήκος των χεριών και των ποδιών του. 

«Μα πως θα το κάνουμε αυτό;» 
«Άστο πάνω μου» είπε ο Αλέξης, σηκώθηκε όρθιος και όλοι 

τον κοίταζαν να δουν τι κόλπο θα έκανε. Ύψωσε τα χέρια του και 
ήταν έτοιμος να αρχίσει να πετάει φωτιές όταν άνοιξε η πόρτα και ο 
ίδιος ο υπηρέτης που τους έφερε εκεί τους έκανε νόημα να έρθουν 
μαζί του. Ο Αλέξης κατέβασε αμέσως τα χέρια του και μαζί με τον 
Έλφρεν  πήγαν προς  την πόρτα χαιρετώντας  όλους  όσους  άφησαν 
πίσω στο δωμάτιο.

«Ο  άρχοντας  Πολάρις  επιθυμεί  να  τον  διασκεδάσετε. 
Ακολουθήστε  με  παρακαλώ».  είπε  ο  υπηρέτης  και  εκείνοι  με 
ανακούφιση που τους βρήκε, τον ακολούθησαν. Περπάτησαν πάλι 
προς την σκάλα και ανέβηκαν έναν όροφο ακόμα προς τα πάνω που 
βρίσκονταν τα ιδιαίτερα δωμάτια των αρχόντων. Εκεί σταμάτησαν 
έξω από μία λευκή πόρτα που είχε σκαλισμένα δύο φίδια πάνω στο 
ξύλο της.

Ο  υπηρέτης  χτύπησε  την  πόρτα,  την  άνοιξε  και  τους 
προέτρεψε να μπουν μέσα. Εκείνοι μπήκαν και είδαν τον Πολάρις 
καθισμένο  δίπλα  από  ένα  μικρό  τραπεζάκι  να  τους  περιμένει 
κρατώντας στο δεξί χέρι του ένα μαχαίρι.  Μόλις έκλεισε η πόρτα 
πήγαν γρήγορα κοντά του γιατί αγωνιούσαν για το τι θα γίνει μετά.

«Παρά λίγο να αποκαλυφθούμε  που ήσουν;» τον ρώτησε ο 
Αλέξης.

«Δεν  θα  σου  δώσω λογαριασμό  τι  θα  κάνω και  τι  δεν  θα 
κάνω». Απάντησε εκνευρισμένος ο Πολάρις. « Το μαχαίρι αυτό το 
βλέπεις ; Πρέπει να το καρφώσετε στην καρδιά της Ματίλντα».

«Εγώ  δεν  μπορώ  να  κάνω  τέτοιο  πράγμα.  Δεν  είμαι 
δολοφόνος. Και να το προσπαθήσω είναι σίγουρο ότι θα αποτύχω» 
είπε ο Αλέξης. 

«Θα το κάνω εγώ. Αν αυτό θα με φέρει ένα βήμα πιο κοντά 
στην οικογένεια μου δεν θα διστάσω καθόλου». είπε ο Έλφρεν.

«Δεν υπάρχει κάποιος άλλος τρόπος; Κάτι θα σκεφτούμε…» 
είπε ο Αλέξης. 



«Έχεις ξεχάσει ότι η Άννα είναι έξω από το παλάτι και την 
φρουρούν οι δικοί μου. Θα ήθελες να την ξαναδείς έτσι δεν είναι;» 
είπε ο Πολάρις.

«Μα  είχαμε  μία  συμφωνία  και  αυτή  δεν  περιλάμβανε 
εκβιασμό, είπαμε από μόνοι μας ότι θα σε βοηθήσουμε» απάντησε ο 
Αλέξης.

«Άκουσε  να  δεις,  τα  πράγματα  είναι  δύσκολα.  Ο  Κρόνους 
κοντεύει να λυγίσει την φυλή των ηφαιστείων και ο επόμενος στόχος 
σίγουρα θα είμαστε εμείς. Η διαφορά είναι ότι η Ματίλντα με τον 
Μάιλους είναι έτοιμοι να κάνουν συμφωνία μαζί τους παραδίδοντας 
αμέσως τον κρύσταλλο και ανοίγοντας του το θησαυροφυλάκιο της 
φυλής  μας.  Πρέπει  να είμαστε  πιο γρήγοροι  και  να τον πάρουμε 
εμείς πρώτοι. Για να γίνει αυτό η πρέπει να βγει από την μέση και 
μετά να παγιδεύσουμε τον Μάιλους. Το μαχαίρι αυτό εκτός από το 
δηλητήριο που του κατασκεύασαν  μάγοι  τριών φυλών της  Δύσης 
έχει πάνω του και το ξόρκι της αμνησίας ώστε αν δεν την σκοτώσει 
τουλάχιστον θα έχει χάσει τον εαυτό της.»

«Πότε θα βρούμε την ευκαιρία να το κάνουμε αυτό;» ρώτησε 
ο Έλφρεν.

«Λίγο  πριν  το  δείπνο,  δηλαδή  περίπου  τώρα  η  Ματίλντα 
συνηθίζει  να  ξεκουράζεται  στο  δωμάτιο  της,  μόνη  της  χωρίς  τις 
υπηρέτριες της. Εκεί έχω έναν δικό μου σύμμαχο που θα σας ανοίξει 
την πόρτα.  Πάρτε  το μαχαίρι  και  πηγαίνετε  τώρα.  Δεν πρέπει  να 
χάνετε καιρό.» 

Πήρε ο Έλφρεν το μαχαίρι με πολύ μεγάλη προσοχή και το 
κράτησε στα χέρια του. Είχε την πιο κοφτερή λεπίδα που είχε δει 
ποτέ του και γυάλιζε τόσο που μπορούσε να δει τον εαυτό του μέσα. 
Η λαβή του είχε σκαλισμένα δύο φίδια που πλέκονταν το ένα μέσα 
στο άλλο και αντί για μάτια είχαν δύο κόκκινα πετράδια. Το τύλιξε 
σε  ένα  πανί  και  το  έβαλε  στην  εσωτερική  θήκη  της  στολής  του. 
Έπειτα ο Πολάρις τους συνόδευσε έξω και έγνεψε στον υπηρέτη του 
να έρθει κοντά.

«Ξέρεις τι πρέπει να κάνεις». του είπε ο Πολάρις.
Ο  υπηρέτης  χωρίς  να  πει  λέξη  τους  έκανε  νόημα  να  τον 

ακολουθήσουν. Περπάταγαν μαζί του στο διάδρομο και μετά αφού 
έλεγξε  αν  τους  έβλεπε  κανείς  μπήκαν  σε  μία  αίθουσα  που  ήταν 
γεμάτη  με  βιβλιοθήκες.  Ο  υπηρέτης  έσπρωξε  προς  τα  μέσα  μία 



βιβλιοθήκη στο τέλος της αίθουσας και αποκάλυψε μία εσωτερική 
σκάλα που ανέβαινε προς τα πάνω και κατέληγε σε ένα πάρα πολύ 
στενό διάδρομο χωρίς φως.

«Εδώ  που  είμαστε  σε  αυτόν  τον  διάδρομο  μπορούμε  να 
παρακολουθήσουμε τι γίνεται στα ιδιαίτερα δωμάτια της Ματίλντα 
και του Μάιλους»είπε ο υπηρέτης όσο πιο ψιθυριστά μπορούσε. 

«Μα που είναι; Εγώ δεν βλέπω τίποτα». είπε ο Αλέξης. 
Τότε  ο υπηρέτης  έβγαλε  ένα ραβδί  από την τσέπη του  και 

ακούμπησε τον τοίχο που ήταν στη δεξιά τους μεριά. Δεν πίστευαν 
στα μάτια τους. Αμέσως ο τοίχος του διαδρόμου έμοιαζε σαν να είχε 
εξαφανιστεί  και  τη  θέση  του  είχε  πάρει  ένα  διαφανές  υγρό  που 
έμοιαζε με φούσκα. Μπορούσαν και να μπούνε αλλά και να δουν 
μέσα στο δωμάτιο σαν να ήταν εκεί αλλά αυτοί που ήταν μέσα δεν 
μπορούσαν να κάνουν τίποτα από τα δύο.  Ο τοίχος λειτουργούσε 
σαν  μια  διαφανής  κουρτίνα  για  εκείνους.  Τους  πρόσφερε  είσοδο 
αλλά  και  την  κάλυψη  που  χρειαζόταν.  «Ο  αφέντης  Πολάρις 
φρόντισε για την κατασκευή του» είπε ο υπηρέτης ψιθυριστά.

«Και καλά, αφού τα έχει προετοιμάσει όλα γιατί δεν το κάνει 
μόνος του να τελειώνουμε παρά μπλέκει εμάς;» ρώτησε ο Έλφρεν.

«Ο πατέρας του πριν πεθάνει έβαλε κατάρα σε περίπτωση που 
χάλαγε ο Πολάρις την οικογένεια να κατέληγε αμέσως στη λίμνη 
των  ψυχών  και  έτσι  και  σκότωνε  και  τους  δύο  να  γινόταν  ο 
βαρκάρης. Οπότε δεν μπορεί να κάνει τίποτα από το να περιμένει 
την κατάλληλη ευκαιρία.  Τώρα είναι  ώρα μου να αποσυρθώ πριν 
αρχίσουν να με αναζητούν». Είπε ο υπηρέτης και έφυγε.

Ο Αλέξης και ο Έλφρεν περιεργαζόταν το άδειο δωμάτιο της 
Ματίλντα που βρισκόταν μπροστά τους. Λευκοί παγωμένοι τοίχοι, 
ένα σιδερένιο κρεβάτι με ένα κατακόκκινο πάπλωμα στη μέση και 
ένα  μεγάλο  καθρέφτη  με  ένα  τραπέζι  και  μία  καρέκλα  για  τον 
καλλωπισμό της. Η κρεβατοκάμαρα της είχε και άλλο ένα δωμάτιο 
το οποίο δεν μπορούσαν να δουν από εκεί. Έκατσαν ακίνητοι έκαναν 
υπομονή και δεν μιλούσαν καθόλου μέχρι να ερχόταν η Ματίλντα. 

«Έχω μία εικόνα της Άννας στα μάτια μου να κινδυνεύει» είπε 
ο Αλέξης και τα μάτια του είχαν γίνει πάλι λευκά. Δεν μπορούσε να 
ηρεμήσει. 



«Πολύ ανησυχείς. Η Άννα είναι μια χαρά. Συγκεντρώσου σε 
παρακαλώ. Αν χαλάσεις την συμφωνία μόνο εις βάρος μας θα είναι 
γι αυτό ηρέμησε». τον συμβούλευσε ο Έλφρεν.

Μετά  από  λίγη  ώρα  έκανε  την  εμφάνισή  της  μαζί  με  τις 
υπηρέτριες της που την ακολουθούσαν σκυφτές. Την βοήθησαν να 
ξεντυθεί και να αλλάξει για να ξαπλώσει και να ξεκουραστεί πριν 
την ώρα της γιορτής. Η Ματίλντα ανυποψίαστη ξάπλωσε και μετά 
από λίγη ώρα έκλεισε τα μάτια της. Τότε ο Αλέξης και ο Έλφρεν 
μπήκαν αθόρυβα μέσα στο δωμάτιο και η αδρεναλίνη τους χτυπούσε 
κόκκινο. Έβγαλε ο Έλφρεν το μαχαίρι και σιγά σιγά στάθηκε πάνω 
από  την  Ματίλντα  σήκωσε  το  μαχαίρι  του  και  τότε  με  μία 
αποφασιστική κίνηση το κάρφωσε στην καρδιά της. 

Ακούστηκε ένας βρυχηθμός και την θέση της Ματίλντας πήρε 
μία μαύρη σκόνη που σκόρπισε με δύναμη σε όλο το δωμάτιο. Ο 
Αλέξης και ο Έλφρεν κοίταζαν ο ένας τον άλλο σαστισμένοι. Τότε ο 
καθρέφτης άρχισε να βγάζει φως και φαινόντουσαν μέσα του πάρα 
πολλά σύννεφα να κινούνται με μεγάλη ταχύτητα.

Ο Έλφρεν φώναξε: «Τρέξε Αλέξη να γυρίσουμε πίσω, αυτό 
που συμβαίνει δεν είναι καλό», όμως η κάλυψη τους είχε διαλυθεί 
και  στη  θέση  της  φούσκας  του  μυστικού  διαδρόμου  πήρε  ο 
παγωμένος τοίχος. Μην έχοντας άλλη επιλογή έπρεπε να βγουν από 
την κύρια πόρτα. Λίγο πριν κλείσει η πόρτα πίσω τους άκουσαν μία 
δυνατή φωνή: «Σταματήστε τους!!!!!!» ήταν η φωνή της Ματίλντα 
που τους ακολουθούσε. «Μα δεν πέθανε;» σκέφτηκε ο Αλέξης.

Τρέχανε  σαν  να  είχαν  βγάλει  τα  πόδια  τους  φτερά  και 
κατέβηκαν δύο πατώματα κάτω. Πίσω τους έτρεχαν στρατιώτες που 
κινητοποιήθηκαν αμέσως από την Ματίλντα.  Για  καλή τους  τύχη 
μπροστά τους περπατούσαν οι υπόλοιποι ζογκλέρ και μπερδεύτηκαν 
μαζί τους. Όλο το σχέδιο ήταν αποτυχία και ήταν θέμα λίγου χρόνου 
για  να  αποκαλυφθεί  η  ταυτότητα  τους.  Προσπάθησαν  να 
κατευθυνθούν προς την έξοδο όσο πιο διακριτικά μπορούσαν όμως 
ήταν πολύ αργά. Είχαν κλείσει την έξοδο αλλά και όλες τις πόρτες 
προς όλες τις αίθουσες και τους περίμεναν. Μην έχοντας πουθενά να 
πάνε  στάθηκαν  πλάτη  με  πλάτη  και  ήταν  αποφασισμένοι  να 
παλέψουν μέχρι το τέλος, δεν είχαν και άλλη επιλογή.

Ο Έλφρεν έβγαλε το σπαθί του και του Αλέξη τα χέρια πήραν 
φωτιά. Με μεγάλη ταχύτητα ο Έλφρεν απέκρουε τα χτυπήματα και 



άνοιγε  χώρο  για  να  πάνε  προς  την  έξοδο  και  ο  Αλέξης  πέταγε 
πύρινες σφαίρες προς τα πίσω για να μην τους ακολουθήσει κανείς. 
Οι πύρινες σφαίρες ήταν πολύ καταστροφικές και άνοιγαν τεράστιες 
τρύπες  στο  παλάτι.  Έτσι  κατευθύνθηκαν  προς  το  πλησιέστερο 
άνοιγμα για να καταφέρουν να αποδράσουν αλλά η Ματίλντα τους 
πρόλαβε και γέμισε το κενό με πάγο. Ο Αλέξης έστρεψε αμέσως τα 
χέρια του εναντίον της και εκείνη ταυτόχρονα τα δάχτυλα της και ο 
πάγος συνάντησε τη φωτιά. Ο Αλέξης αισθανόταν τα χέρια του να 
καίγονται μιας και ήταν η πρώτη φορά που ήταν αντιμέτωπος με μια 
τέτοια δύναμη. Η Ματίλντα σίγουρη για τον εαυτό της δεν είχε πάρει 
την  δύναμη  του  Αλέξη  στα  σοβαρά  και  δεν  έβαζε  ιδιαίτερη 
προσπάθεια.  Η  φωτιά  σταδιακά  έλιωνε  τον  πάγο  αλλά  ο  Αλέξης 
αισθανόταν όλο και πιο αδύναμος. Ο Έλφρεν συνέχιζε να αποκρούει 
τους στρατιώτες σε μία μάχη που δεν έλεγε να τελειώσει. 

Ξαφνικά στον χώρο της μάχης μπήκε ο Μάιλους κρατώντας 
αιχμάλωτη  την  Άννα.  Μόλις  το  είδε  αυτό  ο  Αλέξης  σάστισε  και 
έχασε  τη  συγκέντρωσή  του  με  αποτέλεσμα  η  Ματίλντα  να  το 
καταλάβει και να βάλει όλη της τη δύναμη σε ένα μεγάλο χτύπημα 
το οποίο κατάφερε να τον παγώσει. Μόλις η Άννα είδε τον Αλέξη να 
παγώνει  ουρλιάζοντας  το  όνομα  του  πάλεψε  να  ξεφύγει  από  τον 
Μάιλους  με  όλη  της  τη  δύναμη.  Ο  Έλφρεν  αναγκαστικά  πέταξε 
κάτω το σπαθί του για να μην βλάψουν την Άννα και οι στρατιώτες 
τον χτύπησαν και τον άφησαν αναίσθητο. Εκείνη η μάχη είχε πια 
χαθεί. 

Όταν ο Αλέξης συνήλθε διαπίστωσε ότι ήταν ζωντανός αλλά 
εντελώς παγωμένος σε ένα πάρα πολύ σκοτεινό χώρο. Δεν μπορούσε 
να  κουνήσει  τίποτα,  ούτε  καν  να  ανοιγοκλείσει  τα  βλέφαρα του. 
Προσπάθησε  να  ενεργοποιήσει  τα  χέρια  του  και  με  πάρα  πολύ 
μεγάλη  προσπάθεια  ένιωσε  να  βγαίνει  μια  μικρή  σπίθα  από  τις 
παλάμες  του.  Αυτή  η  σπίθα  σταδιακά  έγινε  φωτιά  και  άρχισε  να 
λιώνει  τον  πάγο  και  να  ελευθερώνει  πρώτα  τα  χέρια  του  και 
σταδιακά όλο του το σώμα. Χρησιμοποιώντας τα χέρια του για να 
βλέπει, με μεγάλη του έκπληξη ανακάλυψε ότι εκεί δεν ήταν μόνος 
του.  Εκατοντάδες  παγωμένοι  από  όλες  τις  φυλές  που  είχαν  την 
ατυχία να συναντήσουν την Ματίλντα και  να την δυσαρεστήσουν 
βρίσκονταν  σε  εκείνη  την  παγωμένη  σπηλιά.  Ο  Αλέξης  είδε  ότι 
δίπλα του ήταν εκείνος που είχε παγώσει νωρίτερα η Ματίλντα και 



τον λυπήθηκε. Έβαλε τα χέρια του στο παγωμένο του κεφάλι και 
σιγά σιγά έλιωσε και τον δικό του πάγο. Με το χέρι του κάλυψε το 
στόμα του Ράσιους για να βεβαιωθεί ότι δεν θα φωνάξει και με το 
άλλο του χέρι του έκανε το νόημα της σιωπής. Ο Ράσιους έγνεψε ότι 
κατάλαβε.

«Μπορεί  να χρειαστώ τη βοήθεια  σου για  να φύγουμε  από 
δω» είπε ο Αλέξης.

«Ότι θέλεις, σου είμαι ήδη ευγνώμων, σου χρωστάω τη ζωή 
μου». του απάντησε ο Ράσιους. 

Ξεκίνησαν να περπατάνε για να βρούνε κάπου μια έξοδο από 
αυτό το ανατριχιαστικό μέρος. Όπου και να γύριζαν το κεφάλι τους 
έβλεπαν παγωμένα πρόσωπα με την έκφραση του τρόμου. Ο Αλέξης 
περπατούσε  μπροστά  για  να  φωτίζει  το  μέρος  με  την  φλόγα  του 
κρατώντας την παλάμη του ανοιχτή. Μετά από λίγη ώρα βρήκαν την 
έξοδο. Ο Αλέξης που είχε ήδη σβήσει την φλόγα του για να μην 
προδοθούνε πέταξε μια πέτρα προς τα έξω ως αντιπερισπασμό για να 
δούνε αν υπήρχαν φρουροί. Ο Ράσιους περίμενε στην άλλη πλευρά 
για να αιφνιδιάσει τον φρουρό. Ο φρουρός μπήκε μέσα και αμέσως ο 
Ράσιους του έδωσε ένα χτύπημα και τον έριξε κάτω. Περίμεναν λίγη 
ώρα  μήπως  υπήρχε  κανένας  άλλος  φρουρός  και  πράγματι  μπήκε 
ένας  μέσα,  στον  οποίο  όρμηξε  και  έριξε  κάτω  πάλι  ο  Ράσιους. 
Βγήκαν λοιπόν έξω και ανακάλυψαν ότι η σπηλιά βρισκόταν λίγο 
πιο έξω από το παλάτι. 

«Θα ήθελα μία τελευταία χάρη από σένα. Θα ήθελα να μου 
δώσεις τα ρούχα σου και να σου δώσω εγώ τα δικά μου γιατί όπου 
και να πάω θα με ανακαλύψουν».

Ο Ράσιους  χωρίς  κανένα  δισταγμό αντάλλαξε  τα  ρούχα  τα 
δικά του με τα ρούχα του ζογκλέρ που φορούσε ο Αλέξης, ευτυχώς 
για τον Αλέξη είχαν περίπου το ίδιο μέγεθος, όχι όμως το ίδιο βάρος.

«Ράσιους  ευχαριστώ  για  την  βοήθεια  σου,  καλύτερα  να 
πηγαίνεις  τώρα  γιατί  εγώ  θα  ξαναγυρίσω  στο  παλάτι,  πρέπει  να 
ελευθερώσω τους φίλους μου».

«Είσαι σίγουρος;»
«Πρέπει να πας πίσω στην οικογένεια σου και όσο κυβερνάει 

η Ματίλντα να φύγεις από δω».
«Σε  ευχαριστώ για  όλα» είπε ο Ράσιους  και  έφυγε  όσο πιο 

γρήγορα μπορούσε.



Ο Αλέξης έπρεπε να καταστρώσει  σχέδιο για να σώσει  την 
Άννα και τον Έλφρεν αν και δεν ήταν καθόλου σίγουρος ότι θα τα 
καταφέρει. Όμως δεν μπορούσε να μην προσπαθήσει κιόλας. Αυτό 
που πραγματικά δεν είχε καταλάβει ήταν για ποιο λόγο δεν πέθανε η 
Ματίλντα. Δεν μπορούσε να το πιστέψει ότι ήταν μπλεγμένος σε όλο 
αυτό.

Πάρα  πολύ  προσεκτικά  συνέχισε  να  προχωράει  προς  την 
είσοδο του παλατιού.  Λόγω της  γιορτής  η  οποία δεν  ματαιώθηκε 
παρά τα καταστροφικά γεγονότα της  ημέρας  μπαινόβγαινε  ακόμα 
κόσμος. Έτσι πολύ εύκολα περπάτησε πίσω από μία οικογένεια με 
κατεβασμένο το κεφάλι και μπήκε ξανά μέσα στο παλάτι. Όλο το 
παλάτι  ήταν  φωτισμένο  με  μεγάλες  δάδες  μιας  και  είχε  πια 
βραδιάσει. 

Εκεί  στο  σιντριβάνι  γινόταν  ένα  είδος  τελετουργικού  και  ο 
κόσμος στεκόταν περιμετρικά και παρακολουθούσε. Ένας υπηρέτης 
κρατούσε  ένα  δοχείο  και  έβαλε  ένα  υγρό μέσα στην  κανάτα  του 
γλυπτού.  Μόλις  το  υγρό  ακούμπησε  την  κανάτα  η  κανάτα  έγινε 
χρυσή  και  έγειρε  ρίχνοντας  το  υγρό  μέσα  στο  συντριβάνι.  Η 
Ματίλντα στεκόταν ακριβώς μπροστά στο συντριβάνι και με πολύ 
σιγανή φωνή ψιθύρισε κάποιες λέξεις και έριξε μέσα μία ασημένια 
σκόνη.  Τότε  το  υγρό  στο  σιντριβάνι  άρχισε  να  κοχλάζει  και  το 
σκέπασε  μία  κόκκινη  πάχνη.  Τα  φίδια  που  ήταν  σκαλισμένα  στο 
τοιχάκι ζωντάνεψαν και σύρθηκαν στα πόδια της Ματίλντα και στο 
τοιχάκι έμεινε ένα μεγάλο πετράδι που σταδιακά έβγαινε όλο και πιο 
πολύ  προς  τα  έξω.  Με  μεγάλη  του  έκπληξη  ο  Αλέξης 
συνειδητοποίησε ότι το πετράδι δεν ήταν ένα απλό πετράδι αλλά ο 
κρύσταλλος και τώρα τον είχε στα χέρια της η Ματίλντα. Πέρασε 
από  εκεί,  ήταν  κάτω  από  τη  μύτη  του.  Κανένας  δεν  αναζητάει 
πολύτιμα πράγματα στα πιο εμφανή μέρη. 

«Πολίτες  της  φυλής  μας».  είπε η  Ματίλντα υψώνοντας  τον 
κρύσταλλο. « Αυτός ο κρύσταλλος που μας έδινε δύναμη δεν έχει 
καμία αξία πια για εμάς. Έχουμε βρει τον πιο δυνατό σύμμαχο που 
θα μπορέσει να μας δώσει  όλα όσα ονειρευόμασταν. Ο σύμμαχος 
μας Σόλρεν θα μας βοηθήσει να αποκτήσουμε κι άλλη γη κι άλλη 
εξουσία και γι αυτό θα του παραχωρήσω σαν ένδειξη καλής θέλησης 
τον κρύσταλλο μας».



Όλοι όσοι ήταν εκεί δεν ήξεραν πώς να αντιδράσουν. Οπαδοί 
της  Ματίλντα  άρχισαν  να  χειροκροτούνε  και  να  επευφημούν  την 
κίνηση αυτή, ενώ οι υπόλοιποι από φόβο δεν τόλμησαν να βγάλουν 
ούτε  μία  λέξη.  Η  Ματίλντα  κράταγε  τον  κρύσταλλο  σφιχτά  στα 
χέρια της και κατευθύνθηκε στο εσωτερικό του παλατιού μαζί με την 
ακολουθία της. Διακριτικά τους ακολουθούσε μέχρι που ανέβηκαν 
την σκάλα για  την  τραπεζαρία  και  ο  Αλέξης  υπέθεσε  ότι  θα τον 
πήγαινε για να τον προστατέψει στο δωμάτιο της. 

Ο Αλέξης τότε ακολούθησε τον μοναδικό δρόμο που ήξερε 
για το δωμάτιο της και ήλπιζε να μπορούσε να ξαναμπεί από εκεί 
μετά από αυτό που είχε συμβεί νωρίτερα. Ανέβηκε προσεκτικά τη 
σκάλα, πέρασε από το διάδρομο και έψαχνε να βρει τη βιβλιοθήκη. 
Περπάταγε αργά και  προσεκτικά γιατί  όσο λιγότεροι  τον έβλεπαν 
τόσο το καλύτερο για αυτόν. 

Ξαφνικά τον έπιασε δυνατός πόνος στο κεφάλι και η όραση 
του έγινε θολή. Ευτυχώς ο πόνος δεν ήταν τόσο δυνατός όσο την 
πρώτη φορά και  παραδόξως,  αν  και  το περίμενε δεν  είδε  κανένα 
όραμα.  Μόλις  έστρεψε  το  βλέμμα  του  στην  μία  πλευρά  του 
διαδρόμου  μπορούσε  να  δει  τα  αποτυπώματα  των  ψυχών  που 
βρίσκονταν εκεί.  Σε εκείνη την πλευρά ήταν όλα μαύρα. Από την 
άλλη πλευρά είδε δύο μαύρα αποτυπώματα και ένα ολόλευκο. Αυτό 
του κίνησε πολύ την περιέργεια αλλά του ήταν πολύ δύσκολο να 
συγκεντρωθεί  και  να  βλέπει  τα  πράγματα  και  με  τις  δύο  μορφές 
τους, δεν θα ήταν ασφαλής αν κυκλοφορούσε έτσι. Αποφάσισε να 
κρυφτεί λίγο μέχρι να συνέλθει και μετά να κάνει πειράματα με τις 
δυνάμεις του. Βρήκε ένα άδειο δωμάτιο, μπήκε μέσα και κρύφτηκε 
μέσα στην ντουλάπα του ελπίζοντας ότι η όραση του θα επιστρέψει 
πολύ σύντομα στην κανονική της μορφή.

Η πόρτα του δωματίου άνοιξε και ακουγόταν βαριά αντρικά 
βήματα. Κλεισμένος στην ντουλάπα δεν τολμούσε ούτε να ανασάνει. 
Το  περίεργο  για  αυτόν  ήταν  ότι  ενώ μπορούσε  ακόμα να  δει  τα 
αποτυπώματα  των ψυχών εκείνη την  ώρα δεν έβλεπε  τίποτα  ενώ 
υπήρχε σίγουρα κάποιος μέσα στον χώρο και τον άκουγε. Τα βήματα 
ακούστηκαν να απομακρύνονται..  

«Τα πάντα πάνε σύμφωνα με το σχέδιο, έκανα ότι μου είπες 
αφέντη. Σε λίγο θα οδηγήσουμε την Άννα σε εσένα και τα πάντα θα 
είναι διαφορετικά «.



«Είμαι  ικανοποιημένος…Αυτός  που κουβαλούσε  μαζί  της  ο 
«Εκλεκτός» έφερε καμία αντίσταση;»

«Βεβαίως έφερε αλλά τον τακτοποιήσαμε,  δεν θα μας είναι 
πρόβλημα. Είναι ήδη στη σπηλιά μαζί με άλλους που αντιστάθηκαν 
σε εμάς».

«Πολύ  ωραία  όταν  έρθει  η  ώρα  της  Άννας  να  με 
ενημερώσεις»

«Μάλιστα, στις διαταγές σας».
Αυτά  είπαν  οι  δύο  άντρες  και  σταμάτησε  η  συνομιλία.  Ο 

άντρας που ήταν μέσα προχώρησε προς την έξοδο του δωματίου. 
Εκείνη την ώρα ο Αλέξης άνοιξε λίγο την ντουλάπα για να δει ποιος 
ήταν όμως το μόνο που πρόλαβε όμως να δει ήταν την πλάτη ενός 
ξανθού άντρα και  τίποτα άλλο.  Μόλις έκλεισε  η πόρτα πίσω του 
βγήκε  από  την  ντουλάπα  και  πήγε  να  δει  από  πού  μπορεί  να 
ακουγόταν  η  δεύτερη  φωνή.  Το  μόνο  που  υπήρχε  στο  διπλανό 
δωμάτιο ήταν ένας μεγάλος καθρέφτης σκεπασμένος με ένα μεγάλο 
σεντόνι. Η περιέργεια του ήταν πολύ μεγάλη και τράβηξε το σεντόνι 
από  τον  καθρέφτη.  Προς  μεγάλη  του  απογοήτευση  πίσω  από  το 
σεντόνι  όμως  δεν  υπήρχε  καμία  έκπληξη,  ήταν  ένας  απλός 
καθρέφτης. Η όραση του είχε επιστρέψει και αποφάσισε να βγει από 
το δωμάτιο για να εντοπίσει τους φίλους του αλλά και την Ματίλντα 
με τον κρύσταλλο.

Με  πολύ  μεγάλη  προσοχή  άνοιξε  την  πόρτα  και  μόλις 
βεβαιώθηκε ότι δεν πέρναγε κανείς  από τον διάδρομο βγήκε έξω. 
Ήθελε να βρει το δωμάτιο που είχε το λευκό αποτύπωμα, κάτι του 
έλεγε βαθειά μέσα του ότι εκεί θα έβρισκε την Άννα. Γύρισε μερικά 
βήματα προς τα πίσω και στάθηκε έξω από την πόρτα του δωματίου 
και  προσπαθούσε να ακούσει  τι  γίνονταν μέσα.  Δεν μπορούσε να 
ακούσει  ούτε  ένα  ψίθυρο.  Αργά  αργά  ακούμπησε  το  χερούλι  και 
άνοιξε την πόρτα με μεγάλη προσοχή. Μπήκε σε ένα υπνοδωμάτιο 
και εκεί είδε την Άννα δεμένη σε μία καρέκλα. Την έλυσε γρήγορα 
και πήγε να την απομακρύνει αλλά εκείνη δεν ήθελε να σηκωθεί από 
την καρέκλα. Άκουσε ομιλίες και βήματα να πλησιάζουν και πήγε 
και κρύφτηκε κάτω από το κρεβάτι. Δύο στρατιώτες μπήκαν μέσα 
και πήγαν προς το μέρος της Άννας. 

«Πριγκίπισσα ήρθε η ώρα σου».



Μόλις πήγε ο ένας στρατιώτης να τη λύσει από την καρέκλα η 
Άννα του έδωσε μια κλωτσιά στο γόνατο και αιφνιδιαστικά έδωσε 
άλλη μια κλωτσιά στον άλλον. Ο Αλέξης βγήκε από την κρυψώνα 
του και  τέντωσε τα χέρια  του προς  το  μέρος  τους  για  να βγάλει 
φωτιά αλλά αντί για φωτιά έβγαλε πάγο και τους πάγωσε. 

Η Άννα τον κοιτούσε απορημένη άνοιξε το στόμα της αλλά 
δεν έβγαινε ούτε ένας ήχος.

«Ούτε εγώ το καταλαβαίνω ακόμα Άννα. Μα πόσο χαίρομαι 
που είσαι καλά». είπε ο Αλέξης και η Άννα τον αγκάλιασε τρυφερά 
μιας και νόμιζε ότι δεν θα τον ξαναέβλεπε. 

«Τι σου έκαναν;»
Η Άννα έκανε νόημα με τα χέρια της ότι της έκαναν κάποιο 

ξόρκι. Προσπαθούσε να του εξηγήσει με νοήματα τι της είχε συμβεί 
αλλά  ήταν  μάταιο.  Η  Άννα  έπιασε  τα  χέρια  του  Αλέξη  και  τα 
ακούμπησε στο κεφάλι της. Έκλεισε τα μάτια της και το ίδιο έκανε 
και ο Αλέξης. Τότε μπόρεσε να δει τι έγινε μέσα από τα μάτια της 
Άννας.

Η Άννα,όταν έφυγαν, έκατσε στον καναπέ παίζοντας με τον 
Μπλίνκι και περίμενε την ώρα να περάσει. Εκεί πήγε και της έκανε 
παρέα  ο  Πολάρις  για  μικρό  χρονικό  διάστημα  καθώς  ήθελε  και 
εκείνος να πάει στο παλάτι για να συντονίσει το σχέδιο. Εκεί που 
καθόντουσαν  και  συζητούσαν  για  το  σχέδιο  και  την  Ματίλντα, 
άνοιξε η πόρτα και μπήκαν μέσα στρατιώτες που κρατούσαν μακριά 
γυάλινα μπαστούνια και πέταξαν με ορμή μέσα τους φρουρούς του 
Πολάρις  παγωμένους.  Ο  Πολάρις  αιφνιδιάστηκε  και  πήγε  να 
αντισταθεί  και  να  προστατεύσει  την  Άννα.  Τότε  εμφανίστηκε  ο 
Μάιλους και με μία κίνηση με το χέρι του πάγωσε τον Πολάρις. Η 
Άννα πήγε να φύγει αλλά οι στρατιώτες την ακινητοποίησαν. Μετά 
από  τον  Μαίλους  μπήκε  μέσα  ένα  περίεργο  ον  το  οποίο  είχε  τη 
μορφή της φυλής αλλά ήταν λες και αποτελούνταν από πολλά μικρά 
σταγονίδια νερού. Αυτή η μορφή πλησίασε τον Πολάρις και άρχισε 
σταδιακά να μπαίνει μέσα στο σώμα του, να τον ζωντανεύει και να 
σπάει τον πάγο. Μετά από αυτή την κίνηση ο Πολάρις δεν υπήρχε 
πια. Το ον είχε πάρει  τη μορφή του και τις αναμνήσεις  του αλλά 
εκτελούσε  διαταγές.  Ήταν  ένας  κατάσκοπος  του  Σόλρεν.  Αφού 
έψαξε το χώρο για να βρει τα πράγματα τους, έψαξε και την Άννα. 
Πάνω  της  βρήκε  σε  μια  ζώνη  που  είχε  φτιάξει  θήκες  τους  δύο 



κρυστάλλους.  Τον  κρύσταλλο  της  φυλής  των  σπηλαίων  και  τον 
κρύσταλλο των Ρέντρεν που της είχαν δώσει κρυφά από όλους τη 
νύχτα  του συμβουλίου.  Η Άννα  αν  και  προσπάθησε να  μπει  στο 
μυαλό του Μάιλους δεν τα κατάφερε. Η δύναμη του ήταν μεγάλη 
και υπήρχε ισχυρή αντίσταση και εν τω μεταξύ της έδεσε τα χέρια, 
και την μετέφερε στο παλάτι.

Την ώρα που ο Αλέξης μαχόταν με την Ματίλντα ο Μάιλους 
έφερε την Άννα εκεί για να αποσπάσει τον Αλέξη και τον Έλφρεν 
πράγμα που το κατάφερε. Η Άννα μόλις είδε τον Αλέξη να παγώνει 
και τον Έλφρεν να πέφτει κάτω άρχισε να φωνάζει πολύ δυνατά και 
να αντιστέκεται. Μια πολύ μεγάλη δύναμη βγήκε από μέσα της και 
άρχισε  να  λέει  το  ξόρκι  του  θανάτου  στην  Ματίλντα  και  τον 
Μάιλους.  Σαν  αποτέλεσμα  έπεσαν  κάτω  αιμορραγώντας  και 
σφαδάζοντας από τους δυνατούς πόνους. Η Ματίλντα τότε για να 
την σταματήσει με τη λίγη δύναμη που της είχε απομείνει άρχισε να 
της παγώνει τα άκρα για να μην την σκοτώσει και πρόφερε ένα ξόρκι 
στην αρχαία γλώσσα και  της πήρε την φωνή.  Μετά έκανε νόημα 
στους φρουρούς της, την απομάκρυναν και την έκλεισαν εκεί. 

«Καλά είχες πάνω σου τον κρύσταλλο των Ρέντρεν και δεν 
είχες πει τίποτα;»

Η Άννα σήκωσε τους ώμους της. 
«Ο Πολάρις δεν ήταν εδώ την ώρα που μπήκαμε εμείς μέσα 

στο παλάτι και τον αισθάνθηκα λίγο εχθρικό και ενώ μαχαιρώσαμε 
την Ματίλντα ήταν ζωντανή έτσι εξηγούνται όλα. Ήταν όλα μέσα 
στο σχέδιο και μας περίμενε. Δεν ήταν η ίδια αυτή που μαχαιρώσαμε 
αλλά ήταν κάτι άλλο. Εν τω μεταξύ άκουσα μια συνομιλία σε ένα 
δωμάτιο  και  μου  φάνηκε  γνωστή  η  φωνή.  Να  δεις  που  ήταν  ο 
Πολάρις... Πάμε να βρούμε τον Έλφρεν. Μήπως ξέρεις που είναι;»

Η Άννα έγνεψε αρνητικά. 
«Πρέπει να είμαστε πάρα πολύ προσεκτικοί. Θα βγω πρώτος 

και μετά ακολούθησε με».
Ο Αλέξης πέρασε πάνω από τους παγωμένους φρουρούς και 

μετά άνοιξε την πόρτα. Έβγαλε το μισό κεφάλι του έξω και κοίταξε 
δεξιά αριστερά για να δει αν τον βλέπει κανείς. Έβαλε απότομα το 
κεφάλι του μέσα καθώς πέρναγαν κάποιοι φρουροί. Μετά από λίγο 
κοίταξε ξανά και όταν ήταν ασφαλές βγήκαν έξω και περπάτησαν 
προς  το  εσωτερικό  του  παλατιού.  Αριστερά  είχε  πολύ  μεγάλα 



παράθυρα που είχαν θέα όλη την πόλη και δεξιά είχε πολύ μεγάλους 
πίνακες που απεικόνιζαν την Ματίλντα και τον Μάιλους σε διάφορες 
πόζες. Έψαχναν να βρουν κάποια εσωτερική σκάλα προσωπικού για 
να κατέβουν γιατί θεωρούσαν ότι τον Έλφρεν θα τον είχαν κρυμμένο 
κάπου προς το υπόγειο μακριά από τα αδιάκριτα βλέμματα και για 
να μην ακούει κανείς τις φωνές του. Διαφορετικά θα έπρεπε να πάνε 
πίσω  στην  σπηλιά  μήπως  τον  είχαν  παγώσει  και  εκείνον  και  ο 
Αλέξης δεν τον είχε δει. Αν τον κρατήσαν ζωντανό θα ήταν μόνο για 
κακό. Στο τέλος του διαδρόμου μπορούσαν είτε να συνεχίσουν στην 
άλλη  πλευρά  του  παλατιού  είτε  να  κατέβουν  από  μια  μικρή 
εσωτερική  σκάλα.  Ο Αλέξης  αποφάσισε  να  κατέβει  κάτω και  ας 
έπαιρνε το ρίσκο να συναντήσει κόσμο. Είχε έντονο προαίσθημα ότι 
ο Έλφρεν βρισκόταν κάπου εκεί κοντά.

Η Άννα τον έπιασε από το μπράτσο και τον σταμάτησε. Του 
έκανε νόημα να φυλάει τσίλιες και ο Αλέξης αν και δεν ήξερε τι θα 
έκανε συμφώνησε. Τότε η Άννα έκλεισε τα μάτια της και ταξίδεψε 
μέσα στο παλάτι. Η ψυχή της ταξίδεψε στους χώρους του παλατιού. 
Κατέβηκε της σκάλες πέρασε από την κουζίνα που όλοι ήταν πάνω 
στην φούρια τους και μετά την κουζίνα βρήκε μια δεύτερη σκάλα 
που κατέβαινε ακόμα πιο κάτω, στο υπόγειο. Κατέβηκε και εκείνες 
τις  σκάλες  και  βρέθηκε  σε  ένα  χώρο  σκοτεινό  με  ένα  μικρό 
προθάλαμο που κατέληγε σε κάτι υγρά κελιά με ελάχιστο φως. Εκεί 
υπήρχαν τρεις φύλακες που καθόντουσαν σε ένα τραπέζι και έπιναν 
κρασί. Στο πιο μακρινό κελί η Άννα είδε τον Έλφρεν λιπόθυμο κάτω 
στο  έδαφος.  Αμέσως  άνοιξε  τα  μάτια  της  και  έκανε  νόημα  στον 
Αλέξη να την ακολουθήσει.

Κατέβηκαν τις σκάλες και μόλις έφτασαν στην κουζίνα όλοι 
τους κοίταξαν. Ο Αλέξης τους είπε:

«Μας  έστειλε  ο  αφέντης  Μάιλους  να  πάρουμε  έναν 
κρατούμενο και να του τον πάμε για προσωπική ανάκριση. Που τον 
έχετε;»

«Είναι  πιο  πέρα,  κάτω  από  τη  σκάλα»  του  απάντησε 
παραξενεμένος ένας από το προσωπικό της κουζίνας και τη σκάλα.

Ο  Αλέξης  κατέβηκε  την  κάνοντας  νόημα  στην  Άννα  να 
περιμένει.  Ήξερε ότι  ήταν θέμα χρόνου για  να τον αναζητήσουν. 
Μόλις έφτασε κάτω οι φρουροί τον κοίταξαν καχύποπτα και ο ένας 
σηκώθηκε βάζοντας το χέρι του στη θήκη του σπαθιού του. 



«Τι γυρεύεις εσύ εδώ;»
«Έχω  εντολή  από  τον  αφέντη  Μάιλους  να  μεταφέρω  τον 

κρατούμενο. Έχει σχέδια για εκείνον».
«Γιατί ήρθες εσύ ; Που είναι ο Βίνσεντ;»
«Τον έστειλαν να πάει να φέρει την άλλη κρατούμενη. Τώρα 

μπορώ να πάρω αυτόν;»
«Αυτός είναι επικίνδυνος, εσένα βρήκε να στείλει;»
«Τι  να  σου πω αν  έχεις  κάποια  αντίρρηση,  ρώτησε  τον αν 

τολμάς. Φέρε μου τα κλειδιά τώρα».
Τότε ο φρουρός του πέταξε τα κλειδιά. Ο Αλέξης τα πήρε στα 

χέρια του και κατευθύνθηκε προς την πόρτα. Πλησίασε, άνοιξε και 
πήγε να σηκώσει τον Έλφρεν που ήταν πεσμένος στο έδαφος. Του 
ψιθύρισε στο αυτί πως όλα θα πάνε καλά και ευχήθηκε πραγματικά 
να τον βγάλει από εκεί χωρίς να γίνει κάποια φασαρία. Τον κράτησε 
όρθιο με  τα χίλια  ζόρια αφού ήταν μεγαλόσωμος  και  τον έσερνε 
προς τα σκαλιά. 

«Θες βοήθεια;»
«Όχι» είπε ο Αλέξης αγκομαχώντας, «θα τα καταφέρω».
Η αλήθεια  είναι  ότι  οι  φρουροί  αυτοί  δεν  ήταν  και  οι  πιο 

έξυπνοι  που είχε  γνωρίσει  και  το κρασί  συνέβαλε  πολύ σε  αυτό. 
Ανέβηκε  σέρνοντας  τον  λιπόθυμο  Έλφρεν  στις  σκάλες  και  μόλις 
έφτασε πήγε η Άννα να τον βοηθήσει. Το προσωπικό της κουζίνας 
τους  είχε  αγνοήσει  εντελώς  και  έτσι  ανενόχλητοι  ανέβηκαν  την 
σκάλα και πήγαν πάλι με πολύ μεγάλη προσοχή στο δωμάτιο που 
κρατούσαν την Άννα. Ήταν προσωρινά ο μόνος ασφαλής χώρος που 
γνώριζαν. Μπαίνοντας μέσα αντίκρισαν τα παγωμένα πρόσωπα των 
φρουρών  που  νωρίτερα  ο  Αλέξης  είχε  εξουδετερώσει.  Αμέσως 
ακούμπησαν  τον  Έλφρεν  κάτω  και  προσπαθούσαν  να  τον 
συνεφέρουν αλλά μάταια. Φαινόταν σαν να είχε πέσει σε βαθύ ύπνο 
και  ήταν  αδύνατον  να  ξυπνήσει.  Η  Άννα  πήγε  και  έβαλε  μία 
καρέκλα πίσω από την πόρτα για να κερδίσει χρόνο σε περίπτωση 
που  τους  αναζητούσαν.  Ο  Αλέξης  έλιωσε  λίγο  τον  πάγο  για  να 
βγάλει τα ρούχα από τον έναν και να αλλάξει τον Έλφρεν από τα 
ρούχα  του  ζογκλέρ.  Μετά  τον  ξαναπάγωσε  πριν  συνέλθει  για  να 
κερδίσει  χρόνο.  Η Άννα έπειτα ξάπλωσε δίπλα στον Έλφρεν,  τον 
γύρισε προς την μεριά της και έκανε νόημα στον Αλέξη να προσέχει 



την  πόρτα.  Ακούμπησε  τα  χέρια  της  πάνω  στο  κεφάλι  του  και 
έκλεισε τα μάτια της. 

Μόλις  τα  άνοιξε  δεν  βρισκόταν  πια  στην  φυλή  των  πάγων 
αλλά  ήταν  σε  ένα  λόφο  και  ατένιζε  το  βασίλειο  της  φυλής  των 
ξωτικών. Περπάτησε με γρήγορα βήματα για να φτάσει στην κυρίως 
είσοδο.  Τα  πάντα  ήταν  άδεια  και  αφύλαχτα  και  πέρασε  μέσα 
ανενόχλητη. Τα σπίτια των ξωτικών ήταν ένα με τα δέντρα και ήταν 
καλυμμένα  από  πάρα πολύ  πυκνή  βλάστηση.  Είχαν  φτιάξει  πολύ 
ωραία νοητά μονοπάτια με σειρές από τα πιο ωραία λουλούδια του 
τόπου αυτού.  Δεν  υπήρχαν αυλές  καθώς τα σπίτια  ήταν ούτως  η 
άλλως γεμάτα λουλούδια που κρεμόντουσαν από τις σκεπές και τα 
παράθυρα. Στο μέσω του βασιλείου υπήρχε ένα μεγάλο κομμάτι γης 
που μπορούσαν όλοι μαζί να καλλιεργήσουν και να μοιραστούν τους 
καρπούς  του.  Αυτό  το  βασίλειο  ήταν  ένα  με  την  φύση  χωρίς  να 
έχουν κάνει  παρεμβάσεις  προς όφελος τους.  Η Άννα συνέχισε να 
περπατάει προς το παλάτι το οποίο ήταν στην άκρη του βασιλείου 
και  χτισμένο  σε  ένα  φυσικό  ύψωμα  λειτουργώντας  σαν 
παρατηρητήριο γιατί  όσο φιλήσυχα και  να ήταν τα ξωτικά πάντα 
υπήρχαν κάποιοι που γύρευαν μπελάδες. Όμως πουθενά δεν έβλεπε 
κανέναν. Όλα ήταν άδεια και έρημα.

Πέρασε  από  την  είσοδο  του  παλατιού  και  μπήκε  μέσα 
αναζητώντας την κυρίως αίθουσα. Από την αριστερή πλευρά έβλεπε 
όλο το βασίλειο από τα τεράστια ξύλινα, ημικυκλικά παράθυρα και 
από  τη  δεξιά  πλευρά  υπήρχαν  ξύλινες  κλειστές  πόρτες  που 
ενδιάμεσα  τους  υπήρχαν  κρεμαστές  γλάστρες.  Όσο  πιο  μέσα 
προχωρούσε της φάνηκε ότι άκουγε φωνές και γέλια, έτσι επιτάχυνε 
το βήμα της προς τα εκεί για να βρει επιτέλους κάποιον να μιλήσει. 
Στην κυρίως αίθουσα του παλατιού βρήκε τον Έλφρεν ντυμένο όπως 
αρμόζει  σε  ένα  βασιλιά,  καθαρό,  περιποιημένο  να  παίζει  με  τα 
παιδιά του και τη γυναίκα του να τους παρακολουθεί χαμογελώντας. 

«Έλφρεν»  του  φώναξε  από  μακριά  αλλά  εκείνος  δεν  της 
έδωσε καμία σημασία και προχώρησε πιο κοντά.

«Έλφρεν  σε  παρακαλώ κοίτα  με.  Ξέρεις  ότι  δεν  πρέπει  να 
βρίσκεσαι εδώ».

«Τι θέλεις εδώ; Φύγε!» της απάντησε οργισμένα ο Έλφρεν.
Τα παιδάκια του σταμάτησαν να γελάνε και πήγαν κοντά στην 

μαμά τους.



«Είναι ώρα να γυρίσεις πίσω. Δεν είναι αυτό αληθινό και το 
ξέρεις. Σε έχουν παγιδεύσει. Αυτή τη στιγμή τα σώματά μας είναι σε 
ένα  δωμάτιο  και  εγώ έχω  μπει  μέσα  στο  όνειρο  που  βλέπεις.  Η 
Ματίλντα σε έχει εγκλωβίσει εδώ για να σε ξεφορτωθεί».

«Λες ψέματα. Δεν σε πιστεύω. Φύγε!!!»
Εν τω μεταξύ ο Αλέξης άκουγε κάτι βήματα και ομιλίες να 

πλησιάζουν προς την πόρτα. Κάποιος προσπαθούσε να την ανοίξει 
από την έξω μεριά. Στάθηκε δίπλα από την καρέκλα που είχαν βάλει 
και την έσπρωχνε προς τα έξω με όλο το βάρος του σώματός του για 
να τους εμποδίσει να περάσουν μέσα. Αυτοί που ήταν ήδη έξω δεν 
μπορούσαν να την ανοίξουν και για λίγο σταμάτησαν.

Πίσω στο όνειρο η Άννα πήγε και πλησίασε τον Έλφρεν και 
τον κοίταξε στα μάτια. 

«Πρέπει να θέλεις να έρθεις μαζί μου για να νικήσουμε την 
Ματίλντα και τον Σόλρεν. Εγώ και ο Αλέξης σε χρειαζόμαστε και η 
οικογένεια σου σε χρειάζεται για να την ελευθερώσεις».

«Η οικογένεια μου είναι μια χαρά και είναι εδώ, τους βλέπω 
και τους χαίρομαι. Εσύ καλύτερα να πας από εκεί που ήρθες και να 
με αφήσεις εδώ.»

Ο  Αλέξης  με  πολύ  μεγάλη  δυσκολία  κράταγε  την  πόρτα 
κλειστή  μιας  και  είχαν  φωνάξει  ενισχύσεις  για  να  την  ανοίξουν. 
Σταδιακά από την πολύ δύναμη άρχισε η πόρτα να ραγίζει  και  ο 
Αλέξης να οπισθοχωρεί.

«Έλφρεν πρέπει να φανείς αντάξιος της κληρονομιάς σου και 
να  τιμήσεις  τη  θέση  που  έχεις  στον  λαό  σου.  Ξύπνα!  Ξύπνα! 
Ξύπνα!» Του φώναζε η Άννα αλλά άκουγε τη φωνή του Αλέξη και 
όχι την δική της.

Ο Αλέξης στεκόταν δίπλα από την Άννα και τον Έλφρεν και 
τους φώναζε να ξυπνήσουν μέχρι που οι φρουροί μπήκαν μέσα. Ο 
Αλέξης δεν ήξερε τι δύναμη θα έβγαζε από τα χέρια του αυτή τη 
φορά. Επειδή ήθελε να βγάλει πάγο το σκέφτηκε πάρα πολύ έντονα 
και κατάφερε να πετάξει πάγο δημιουργώντας μία ασπίδα μπροστά 
από την Άννα και τον Έλφρεν. 

Πίσω στο όνειρο άρχισε να γίνεται  σεισμός,  να κάνει  πάρα 
πολύ κρύο και να γκρεμίζεται το παλάτι. Η Άννα έπιασε τα χέρια 
του Έλφρεν και με τα χέρια της του έκλεισε τα μάτια και έκλεισε και 
τα δικά της. 



«Ώρα να επιστρέψεις στη ζωή».
Την ώρα που τα πράγματα είχαν γίνει πάρα πολύ δύσκολα για 

τον Αλέξη καθώς οι στρατιώτες έσπαγαν την παγωμένη ασπίδα, η 
Άννα και ο Έλφρεν άνοιξαν τα μάτια τους και ήταν αμέσως έτοιμοι 
για μάχη. 

Είχαν  μαζευτεί  καμία  δεκαριά  στρατιώτες  έτοιμοι  να  τους 
παγώσουν  ή  να  τους  σκοτώσουν  αυτές  ήταν  οι  διαταγές  τους.  Ο 
Έλφρεν πήρε το σπαθί του παγωμένου φρουρού και με ασύλληπτη 
ταχύτητα  πολεμούσε  με  τρεις  στρατιώτες  ταυτόχρονα.  Ο  Αλέξης 
χρησιμοποιούσε την φωτιά για να αντιμετωπίσει τον πάγο που του 
πέταγαν  οι  στρατιώτες.  Σιγά  σιγά  η  μάχη  μεταφέρθηκε  έξω  από 
εκείνο  το  δωμάτιο  και  πήγε  προς  τον  διάδρομο  που  ήταν  ό,τι 
χειρότερο μπορούσε να γίνει. Ξεκίνησαν να κατακλύζουν τον χώρο 
πάρα πολλοί στρατιώτες από όλες τις πλευρές και η Άννα, ο Έλφρεν 
και  ο  Αλέξης  βρισκόντουσαν  στην  μέση  πλάτη  με  πλάτη 
προσπαθώντας να εξουδετερώσουν όσο πιο πολλούς μπορούσαν. Ο 
Έλφρεν με την γρήγορη του ταχύτητα, ο Αλέξης με την δύναμη του 
πάγου  αλλά  και  της  φωτιάς  και  η  Άννα  προσπαθούσε  να 
συγκεντρώσει  τη δύναμη της για να τους μπλοκάρει με το μυαλό 
της. Η αντίσταση όμως που έβρισκε ήταν πάρα πολύ μεγάλη καθώς 
η Ματίλντα είχε κάνει ισχυρά μάγια προστασίας πάνω από το παλάτι 
της. 

Ξαφνικά για άλλη μια φορά τα πάντα πάγωσαν. Η Άννα μην 
έχοντας άλλη επιλογή τους είχε φέρει στην μέση διάσταση αλλά τα 
πράγματα  ήταν  πάρα πολύ  πιο επικίνδυνα.  Οι  μαύρες  σκιές  ήταν 
άπειρες γύρω τους και εκείνοι έπρεπε να μείνουν περισσότερη ώρα 
μέσα για να βρούνε μέρος να είναι ασφαλείς.  Πέρασαν μέσα από 
τους στρατιώτες και βρήκαν το δωμάτιο της Ματίλντα. Έπρεπε να 
μπούνε  οπωσδήποτε  μέσα για  να  ψάξουν μήπως εκεί  υπήρχαν οι 
κρύσταλλοι. Μπήκαν στο πρώτο δωμάτιο το οποίο φαινόταν άδειο. 
Μετά πήγαν στην κρεβατοκάμαρα της και  εκεί  τους  περίμενε μία 
τεράστια μαύρη σκιά. Αρχικά τρόμαξαν γιατί η σκιά δεν ήταν μιας 
γυναίκας αλλά ήταν ενός πλάσματος που είχε την σιλουέτα γυναίκας 
και όταν κατέληγε στο κεφάλι φαινόταν σαν την Μέδουσα με φίδια 
αντί  για  μαλλιά.  Αυτή  σίγουρα ήταν η Ματίλντα και  φαινόταν η 
σκιά να πηγαίνει κατά πάνω τους. Το πρώτο πράγμα που σκέφτηκαν 
να  κάνουν  ήταν  να  φύγουν  όμως  ήξεραν  πως  έπρεπε  να  την 



αντιμετωπίσουν για να πάρουν τους κρυστάλλους. Ο Αλέξης και ο 
Έλφρεν έψαχναν παντού.  Η σκιά της Ματίλντα πήγαινε προς την 
Άννα και  εκείνη  ήταν  αποφασισμένη  για  να την νικήσει.  Όσο οι 
άλλοι έκαναν τα πάντα άνω κάτω η Άννα είχε συγκεντρωθεί στο να 
εξουδετερώσει  την Ματίλντα.  Έκλεισε τα μάτια της και  χωρίς να 
μιλάει αφού άλλωστε της είχε πάρει τη φωνή έλεγε στο μυαλό της το 
ξόρκι του θανάτου που δεν είχε προλάβει να αποτελειώσει νωρίτερα. 
Σε αυτή τη διάσταση τη δύναμη την είχε το μυαλό και όχι η φωνή.

Η σκιά της Ματίλντα στην αρχή άρχισε να μικραίνει και εκεί 
που  νόμιζε  η  Άννα  ότι  κέρδιζε  ξαφνικά  έγινε  διπλάσια.  Η  Άννα 
άρχισε να αισθάνεται ένα πνίξιμο στον λαιμό της και σαν κάποιος να 
της τραβάει την καρδιά από το στήθος της. Πιο πολύ συγκεντρωμένη 
από ποτέ επανέλαβε στο μυαλό της το ξόρκι του θανάτου από την 
αρχή:

«Ο θάνατος να έρθει να σε πάρει μακριά
στης λίμνης των ψυχών τα αφιλόξενα νερά
εκεί να μείνεις για πάντα να σαπίσεις 
και τη ζωή που ήθελες ποτέ να μην την ζήσεις».
Η Άννα είχε αρχίσει να αιμορραγεί από την μύτη της και να 

διπλώνεται  στα δύο γιατί η Ματίλντα με την σειρά της έλεγε και 
εκείνη το δικό της ξόρκι που δεν έφτανε στα αυτιά της Άννας. Μόλις 
ο Αλέξης το είδε αυτό έτρεξε αμέσως κοντά της και την κοίταξε στα 
μάτια.  Αμέσως χωρίς  καν να το καταλάβει  μπήκε στο μυαλό της 
Άννας και επαναλάμβανε μηχανικά τα ίδια λόγια.

 Τότε  η  Ματίλντα  έπαψε  να  είναι  σκιά  και  φανέρωσε  την 
πραγματική της μορφή στη μέση διάσταση. Η όψη της ήταν κίτρινη, 
τη θέση των όμορφων ξανθών μαλλιών της την είχαν πάρει πράσινα 
φίδια που από το στόμα τους έσταζε δηλητήριο και το δέρμα της 
ήταν πάρα πολύ γέρικο γεμάτο σημάδια. Τα μάτια της ήταν κόκκινα 
και  η  γλώσσα  της  ήταν  διχαλωτή  σαν  του  φιδιού.  Έτσι  την  είχε 
καταντήσει το σκοτάδι. 

«Νομίζετε ότι νικήσατε; Ποιοι είσαστε που θα τα βάλατε με 
τον αφέντη μου; Η μάχη σας είναι χαμένη».

Ο  Αλέξης  δεν  της  έδωσε  καμία  απάντηση  και  επανέλαβε 
εκείνος δυνατά πια το ξόρκι του θανάτου. Η Ματίλντα τότε άρχισε 
να ζαρώνει και να λεπταίνει μέχρι που έγινε σκόνη. Την σκόνη αυτή 
την πήρε ο αέρας, μπήκε μέσα στον καθρέφτη της κρεβατοκάμαρας 



και αμέσως ο καθρέφτης έσπασε και έγινε χίλια κομμάτια. Ανάμεσα 
στα  κομμάτια  του  βρέθηκαν  οι  τρεις  κρύσταλλοι.  Η  Άννα  τους 
μάζεψε και τους έβαλε στην θήκη τους. Είχαν βγει πια από την μέση 
διάσταση.

«Επιτέλους!»είπε  η  Άννα  που  με  το  τέλος  της  Ματίλντα 
ξαναβρήκε τη φωνή της «την ξεφορτωθήκαμε».

«Είσαι  σίγουρη;» απάντησε ο Έλφρεν «γιατί  εγώ δεν είμαι. 
Είναι η δεύτερη φορά που πεθαίνει μπροστά στα μάτια μου».

«Την πρώτη δεν  ήταν αυτή,  νόμιζα ότι  το είχες καταλάβει. 
Είχε βάλει κατάσκοπο στη θέση της».απάντησε ο Αλέξης.

«Όπως και να έχει τώρα έχουμε 3 κρυστάλλους στην κατοχή 
μας». είπε η Άννα.

«Μην  βιάζεσαι  δεν  έχουμε  βγει  από  το  παλάτι  ακόμα» 
συμπλήρωσε ο Έλφρεν. 

Δεν πρόλαβε να τελειώσει τη φράση του και η πόρτα άνοιξε 
και μπήκε μέσα ο Μάιλους. Ο Έλφρεν έβγαλε αμέσως από τη θήκη 
του το σπαθί του και οι άλλοι δύο ετοιμάστηκαν για μάχη. 

«Σας  ευχαριστώ  πάρα  πολύ.  Μου  ελευθερώσατε  το  μυαλό 
μου,  δεν  άντεχα  άλλο».  Κοιτάχτηκαν  όλοι  μεταξύ  τους  περίεργα 
γιατί δεν περίμεναν τέτοια αντίδραση.

«Η μητέρα μου είχε σκλαβωθεί στον Σόλρεν. Τον υπηρετούσε 
μέρα νύχτα και όταν το κατάλαβα μου παγίδεψε την ψυχή μου μέσα 
στο μυαλό μου και το σώμα μου κυκλοφορούσε υπό τις οδηγίες της. 
Ήμουν ένας θεατής των πράξεων της, ανίσχυρος να κάνω οτιδήποτε. 
Σας  ευχαριστώ που μου δώσατε  πίσω τη ζωή μου και  το  παλάτι 
μου».

«Το  μόνο  που  μένει  να  γίνει  τώρα  είναι  να  πιάσουμε  τον 
κατάσκοπο  Πολάρις  αφού  ο  αληθινός  δεν  υπάρχει  πια».  Είπε  η 
Άννα.

« Λυπάμαι πάρα πολύ για αυτό που συνέβη στον αδερφό μου. 
Αν  το  μάθαινε  ο  πατέρας  μου  θα  διαλυόταν.  Πάντα  πίστευε  ότι 
εκείνος θα ήταν που θα μας έβλαπτε και όχι το αντίθετο. Τώρα οι 
φρουροί μου θα τον αναλάβουν. Εσείς μπορείτε να ηρεμήσετε τώρα 
και να μου πείτε αν μπορώ να σας βοηθήσω με οποιονδήποτε τρόπο. 
Σας χρωστάω τόσα πολλά» είπε ο Μάιλους.

«Αυτό  που πρέπει  να  γίνει  είναι  αμέσως  γιατί  Μάιλους  να 
ξέρεις  ότι  τώρα που έφυγε η Ματίλντα ο Κρόνους  θα έρθει  εδώ. 



Προδώσαμε την θέση μας μπαίνοντας στην μέση διάσταση και μας 
κυνηγάνε.  Πιστεύω ότι  ο Σόλρεν είχε δημιουργήσει μία πύλη στο 
παλάτι  σας  μέσω  του  καθρέφτη  της  Ματίλντα.  Αυτή  η  πύλη 
καταστράφηκε  αλλά  θα  βρει  τον  πιο  σύντομο  τρόπο  για  να  μας 
πιάσει. Από πού θα φύγουμε;» είπε η Άννα.

«Το μόνο που μπορώ να κάνω είναι να σας δώσω έναν οδηγό 
για  να  σας  δείξει  τον  δρόμο να πάτε  όπου νομίζετε  ότι  θα  είστε 
ασφαλείς».

«Σε  ευχαριστούμε,  αυτό  θα  ήταν  μία  πραγματική  βοήθεια 
αφού δεν ξέρουμε καθόλου αυτά τα μέρη». είπε η Άννα.

«Που σκοπεύετε να πάτε;» ρώτησε ο Μάιλους.
«Όσα  λιγότερα γνωρίζεις,  τόσο το καλύτερο  για  σένα.  Τον 

οδηγό τον θέλω να μας βοηθήσει ίσα ίσα να βγούμε από αυτά τα 
μέρη και μετά να γυρίσει πίσω». είπε ο Έλφρεν.

«Όπως επιθυμείτε». απάντησε ο Μάιλους.
«Να  πάρουμε  μερικές  προμήθειες  και  μετά  να  φύγουμε;» 

ρώτησε ο Αλέξης και ο Μάιλους έγνεψε θετικά.
Έτσι έφυγαν από εκεί, ο Μάιλους διέταξε το προσωπικό του 

παλατιού να τους ετοιμάσει προμήθειες και να τους δώσει από ένα 
ζευγάρι καθαρά ζεστά ρούχα για να φορέσουν. Τους συνόδεψε μέχρι 
την πόρτα του παλατιού και τους σύστησε στον οδηγό Άρκτικορ. Ο 
Άρκτικορ  υποκλίθηκε  στην  Άννα  και  ξεκίνησε  να  περπατάει 
μπροστά  αφήνοντας  τα  αποτυπώματα  του  στο  λευκό  χιόνι.  Ήταν 
κοντός για τα δεδομένα της φυλής του, ξανθός με κοντά μαλλιά και 
ηλικιωμένος. Οι εντολές του ήταν να τους πάει μέχρι τα σύνορα της 
φυλής του και μετά να γυρίσει πίσω. Για να πάνε όμως εκεί έπρεπε 
πρώτα να περάσουν μία αφιλόξενη χιονισμένη έκταση που έκρυβε 
πολλές παγίδες για κάποιον που δεν τις γνώριζε. Εκεί άκουσαν έναν 
γνώριμο ήχο που δεν ήξεραν από πού ακούγεται. Ο Αλέξης κοίταξε 
κάτω και είδε τον Μπλίνκι να προσπαθεί να σκαρφαλώσει πάνω του.

«Μπλίνκι, νόμιζα ότι δεν θα σε ξανάβλεπα ποτέ». του είπε με 
τεράστια χαρά. Μέσα σε όλο αυτό τον χαμό τον είχε ξεχάσει. 

«Πρέπει να με ακολούθησε γιατί όταν με πήραν από το σπίτι 
τον  έχασα  από  τα  μάτια  μου,  δεν  είχα  την  παραμικρή  ιδέα  που 
μπορεί να ήταν» είπε η Άννα.

«Ευτυχώς είναι καλά και ασφαλής» είπε ο Αλέξης και πήρε 
και τον έβαλε μέσα στο σακίδιο του.



Ο Άρκτικορ προχωρούσε μπροστά χωρίς να μιλάει καθόλου 
με  το  ίδιο  ακούραστο  βήμα.  Οι  υπόλοιποι  αμάθητοι  στο  να 
περπατάνε σε τόσο χιόνι είχανε μείνει λίγο πίσω. Ήξεραν όμως ότι 
όσο  κουρασμένοι  και  όσο  άυπνοι  και  να  ήταν  έπρεπε  να  είναι 
δυνατοί μιας και ο Κρόνους τους ακολουθούσε σε κάθε τους βήμα. 
Η Άννα ήταν σίγουρη ότι ο Κρόνους θα έβρισκε πέρασμα στην φυλή 
των πάγων και πραγματικά ήλπιζε να μπορούσαν να αντισταθούν. 
Μακάρι  να  είχε  πληροφορίες  τι  είχε  γίνει  και  στη  φυλή  των 
σπηλαίων, αν και στο πίσω μέρος του μυαλού της ήξερε τι είχε γίνει, 
μπορούσε να το αισθανθεί. 

Με  αυτές  τις  σκέψεις  έφθασαν  στους  πρόποδες  του 
χιονισμένου  βουνού  και  μπροστά  τους  αντίκρισαν  μια  μεγάλη 
παγωμένη λίμνη. Έπρεπε να περάσουν απέναντι για να γλυτώσουν 
δρόμο αλλιώς θα έπρεπε να κάνουν έναν πάρα πολύ μεγάλο κύκλο.

«Θέλω να πατάτε ακριβώς πίσω από τα βήματα μου. Αυτή η 
λίμνη είναι  πάρα πολύ επικίνδυνη.  Στα παγωμένα της νερά έχουν 
χαθεί  λαμπρές  προσωπικότητες.»  τους  είπε  ο  Άρκτικορ  ο  οποίος 
σπανίως  μιλούσε  σε  όλη  τη  διάρκεια  του ταξιδιού τους.  Έμοιαζε 
απολύτως  προσηλωμένος  στον  σκοπό  του  και  είχε  τα  μάτια  του 
ορθάνοιχτα και  τα  αυτιά του τεντωμένα για να τους  οδηγήσει  με 
ασφάλεια.  Αυτό  τον  έκανε  τον  καλύτερο,  δεν  έχανε  ποτέ  την 
συγκέντρωση του.

Κοιτάχτηκαν όλοι  μεταξύ τους  μιας  και  δεν  μπορούσαν  να 
αντιληφθούν  τον  κίνδυνο  που  τους  παρουσίαζε  ο  Άρκτικορ.  Με 
πολύ μεγάλη ακρίβεια όμως πατούσαν ακριβώς πάνω στα βήματα 
του στον πάγο της λίμνης. Κάθε φορά που ο Αλέξης έκανε ένα βήμα 
φοβόταν μήπως σπάσει ο πάγος και πέσει μέσα. Καθώς περπατούσε 
σκεφτόταν ότι κάτι μεγάλο βρίσκεται από κάτω καθώς του φαινόταν 
ότι έβλεπε κάτι να κινείται πολύ γρήγορα και αυτό δεν ήταν σίγουρα 
καλό. 

Είχαν φτάσει στα μισά της λίμνης όταν για κακή τους τύχη ο 
Αλέξης γλίστρησε και έπεσε κάτω. Κοιτάχτηκαν μεταξύ τους όλοι 
τρομαγμένοι μήπως έσπαγε ο πάγος. Ο Αλέξης σηκώθηκε όρθιος και 
πήρε μια βαθειά ανάσα ανακούφισης, νόμιζε ότι όλα πήγαν καλά και 
είχε σταθεί τυχερός. Ξαφνικά όμως ο πάγος έκανε ένα τρομαχτικό 
θόρυβο και άρχισε να ραγίζει και να κόβει την λίμνη στα δύο. Το 



ράγισμα του πάγου άφησε πίσω την Άννα και τον Αλέξη και από την 
άλλη μεριά τον Έλφρεν και τον Αρκτικορ.

Ο  Αλέξης  τότε  σήκωσε  τα  χέρια  του  και  προσπάθησε  να 
ενώσει τα δύο κομμάτια της λίμνης αλλά το αποτέλεσμα δεν ήταν 
καλό. Ο πάγος που δημιούργησε δεν ήταν στρωτός και γλιστρούσε 
και  έτσι  δεν  μπορούσαν  να  περάσουν  απέναντι.  Αναγκαστικά 
χρησιμοποίησε τη φωτιά για να λιώσει αυτό που έκανε με τον πάγο 
γιατί μόνο εμπόδιο ήταν για να περάσουν. Δυστυχώς δεν ήταν ακόμα 
συνηθισμένος  στην  νέα  του  δύναμη και  το  αποτέλεσμα  δεν  ήταν 
καλό.

Ο Έλφρεν τέντωσε το ραβδί του το οποίο του είχε επιστρέψει 
ο  Μάιλους  και  ο  Άρκτικορ  έπιασε  το  χέρι  του  Έλφρεν  για  να 
τεντωθεί  και  να τους  πλησιάσει  όσο πιο πολύ μπορούσε.  Το ίδιο 
έκανε  και  ο  Αλέξης,  έπιασε  το  ένα  χέρι  της  Άννας  και  η  Άννα 
προσπάθησε  να  πλησιάσει  όσο  περισσότερο  μπορούσε  για  να 
πιαστεί στο ραβδί του Έλφρεν και να πηδήξει να περάσει απέναντι. 
Με πολύ  μεγάλη προσπάθεια  η  Άννα  τελικά  το έφτασε  το  ραβδί 
αλλά έπεσε μέσα στην παγωμένη λίμνη και ο Έλφρεν μπόρεσε και 
την τράβηξε προς τα πάνω. Η Άννα βγήκε ξεπαγιασμένη στην άλλη 
πλευρά του πάγου.

«Τώρα  που  έπεσες  μέσα  πρέπει  να  βιαστούμε  ακόμα 
περισσότερο. Ο φύλακας της λίμνης σύντομα θα κάνει την εμφάνισή 
του και καλύτερα να έχουμε περάσει απέναντι». είπε ο Άρκτικορ.

Ο  Αλέξης  πήγε  να  πιάσει  το  ραβδί  του  Έλφρεν  αλλά  δεν 
έφτανε. Το ένα κομμάτι του πάγου από το άλλο είχε απομακρυνθεί 
αρκετά. Πήρε τη θαρραλέα απόφαση να πέσει μέσα στην παγωμένη 
λίμνη και να κολυμπήσει απέναντι, δεν είχε και άλλη επιλογή.

Κολύμπησε όσο πιο γρήγορα μπορούσε με δεδομένο ότι  το 
παγωμένο νερό της λίμνης σύντομα θα του παρέλυε τα άκρα. Με το 
που ανέβηκε πάνω στον πάγο, με την βοήθεια του Άρκτικορ, από 
πίσω του  άκουσε  ένα  μεγάλο  θόρυβο  και  τον  ήχο  του  νερού  να 
γλιστράει από ψηλά στην λίμνη. Γύρισε το κεφάλι του και πίσω του 
είδε  να αναδύεται  ένα μεγάλο θηρίο.  Ήταν ότι  πιο παράξενο και 
συνάμα τρομαχτικό είχε δει. 

Η όψη του ήταν σχεδόν διάφανη και αυτό που το έκανε να 
ξεχωρίζει  από  το  περιβάλλον  του  ήταν  ένα  λαμπερό  χρυσό 
περίγραμμα  που  περνούσε  σαν  ανάγλυφη  ζωγραφιά  κάθε 



λεπτομέρεια του σώματός του. Ο ήχος που έβγαλε από το στόμα του 
ήταν σαν σφύριγμα το οποίο ήταν διαπεραστικό και τους έκανε να 
πιάσουν τα αυτιά τους. Εκτός όμως από ενοχλητικό ήταν και άκρως 
επικίνδυνο καθώς έκανε όλο τον μονοκόμματο πάγο να σπάσει σε 
πολύ μικρά κομμάτια.

Όλοι τους ξεκίνησαν να τρέχουν όσο πιο γρήγορα μπορούσαν 
και να πηδάνε με μεγάλη δυσκολία ανάμεσα στα κομμένα κομμάτια 
πάγου. Πολύ συχνά γλιστρούσαν και έπεφταν αλλά σηκωνόντουσαν 
αμέσως επάνω και  συνέχιζαν για  να φτάσουν  απέναντι  πριν  τους 
πλησιάσει  εκείνο  το  πλάσμα.  Αλλιώς  δεν  θα  είχαν  καμία  ελπίδα 
απέναντι του.

Ο  φύλακας  της  λίμνης  τους  ακολουθούσε  αλλά  λόγω  του 
όγκου του και ότι για να προχωρήσει έπρεπε να σπάσει τους πάγους 
καθώς ο μισός ήταν στο νερό και  ο  μισός  απέξω, καθυστερούσε. 
Έτσι  κέρδισαν χρόνο και σχεδόν όλοι έφτασαν στην στεριά εκτός 
από  την  Άννα  η  οποία  έχανε  την  ισορροπία  της  και  γλιστρούσε 
συνεχώς.  Όλοι  της  φώναζαν  να  βιαστεί  καθώς  ο  φύλακας  την 
πλησίαζε αλλά εκείνη πάνω στον πανικό της ξαναγλυστρούσε κάτω. 
Γυρνώντας το κεφάλι της είδε πίσω της το κεφάλι του φύλακα και 
ένιωσε  την  παγωμένη  του  ανάσα.  Ήξερε  ότι  έπρεπε  να  δράσει 
γρήγορα. 

Έκλεισε τα μάτια της και προσπάθησε να μπει στο μυαλό του 
φύλακα,  δεν  είχε  και  πολύ  χρόνο.  Όταν  τα  άνοιξε  ήταν  σε  ένα 
σκοτεινό  και  υγρό  μέρος  που  έμοιαζε  με  σπηλιά  και  είδε  ένα 
μεσήλικα άντρα να κάθεται σε ένα βράχο, σκυφτός κρατώντας με τα 
χέρια του το κεφάλι του. Τον πλησίασε αργά γιατί δεν ήξερε πώς να 
αντιδράσει.

«Πως βρεθήκατε εδώ; Τι σας συμβαίνει;»
«Ποια είσαι εσύ; Και τι θέλεις εδώ;»
«Δεν  έχει  σημασία.  Το  μόνο  που  μετράει  είναι  πως  είμαι 

σίγουρη ότι μπορώ να σας βοηθήσω».
«Είμαι  παγιδευμένος.  Έχω  χάσει  τα  πάντα.  Η  κατάρα  μου 

είναι να σκοτώνω όποιον περνάει από εδώ».
«Μα για ποιο λόγο να το κάνετε αυτό;»
«Δεν έχω άλλη επιλογή. Για να λυθεί η κατάρα πρέπει να με 

συγχωρήσει ένας απόγονος του βασιλιά Ζήνων «.



Η Άννα γέμισε με ερωτηματικά,  τι  σχέση μπορεί  να έχει  ο 
πατέρας της με αυτό…

Εν τω μεταξύ οι  υπόλοιποι  έξω από το μυαλό του φύλακα 
έβλεπαν  την  Άννα  και  τον  φύλακα  λες  και  τους  είχε  παγώσει  ο 
χρόνος. Κανείς δεν τολμούσε να τους ενοχλήσει εκείνη τη στιγμή. 

«Μου αξίζει να βρίσκομαι σε αυτή τη θέση. Έκανα κακό στον 
Ζήνων καθώς με είχαν βάλει οι δυνάμεις της Δύσης. Είχα διεισδύσει 
μέσα στο βασίλειο του και εργαζόμουν σαν προσωπικός υπηρέτης 
του.  Εκείνος  αμέριμνος  μου  εμπιστευόταν  την  προσωπική  του 
φροντίδα και εγώ κινούμουν εις βάρος του. Του έβαζα κάθε βράδυ 
κάτω από το μαξιλάρι του δύο σταγόνες από ένα φίλτρο που μου 
είχαν δώσει.  Μέρα με τη μέρα δηλητηριαζόταν το μυαλό του και 
όλοι  έλεγαν  ότι  δεν  ήταν  ο  εαυτός  του.  Η  γυναίκα  του  ήταν 
απελπισμένη  αφού  ο  άντρας  της  είχε  παράλογες  απαιτήσεις  από 
όλους και από εκείνη και δεν δεχόταν την παραμικρή κουβέντα».

Η Άννα προσπαθούσε πάρα πολύ να μείνει ψύχραιμη με αυτά 
που  άκουγε.  Καθώς  μπροστά  της  αντίκριζε  τον  δολοφόνο  του 
πατέρα της και αν δεν το χειριζόταν σωστά μπορούσε να γίνει και 
δικός της δολοφόνος μιας και ήταν μία αναπνοή από το στόμα του 
φύλακα το οποίο ήταν έτοιμο να την κατασπαράξει.  Το σώμα της 
φαινόταν  ότι  βρίσκεται  σε  μεγάλη  ένταση  καθώς  έτρεμε  και  να 
δακρύζει αλλά δεν μπορούσαν να ξέρουν τι συμβαίνει ούτε να την 
βοηθήσουν. 

Η  Άννα  έκανε  πολύ  μεγάλη  υπομονή  και  κατέβαλε  πολύ 
μεγάλη  ψυχική  δύναμη  για  να  τον  αφήσει  να  ολοκληρώσει  την 
ιστορία του.

«Μία μέρα συνάντησα την κόρη του,  ήταν ένα πολύ μικρό 
όμορφο κοριτσάκι και κάτι μου έκανε. Την ένιωσα να μπαίνει στο 
μυαλό  μου  και  να  καταλαβαίνει  την  προδοσία.  Αν  και  μικρή  με 
κοίταξε πολύ έντονα στα μάτια και μου είπε: «Γιατί το κάνεις αυτό 
στον πατέρα μου.; Δεν σου έχει φερθεί με τον καλύτερο τρόπο; Γιατί 
θέλεις να μείνω ορφανή εγώ και ο τόπος μας χωρίς βασιλιά;» Εγώ 
βέβαια της απάντησα ότι έχει πολύ ζωηρή φαντασία αλλά ήταν η 
πρώτη φορά που ένιωσα ενοχές και»

«Και τι κάνατε για αυτό;» 
«Σταμάτησα να του βάζω το φίλτρο όμως η ζημιά είχε γίνει 

προ καιρού και η κατάσταση του χειροτέρευε μέρα με τη μέρα. Οι 



τύψεις μου με λύγισαν και μια μέρα προσπάθησα να του πω τι είχα 
κάνει. Εκείνος στην αρχή δεν με πίστεψε, έβαλε τα γέλια και έφυγε 
αλλά  μερικές  μέρες  αργότερα  ήρθε  και  με  βρήκε  και  με  ρώταγε 
ποιος με έβαλε και μου είπε να αντιστρέψω το φίλτρο αλλά εγώ του 
εξήγησα κλαίγοντας ότι δεν μπορούσα να κάνω τίποτα από τα δύο. 
Μια φωνή είχε έρθει και με είχε βρει μέσα από ένα καθρέφτη και 
μου είχε δώσει οδηγίες και μου είχε υποσχεθεί πλούτη μιας ζωής. Η 
φωνή  ήταν  πάρα  πολύ  διαφορετική  από  αυτές  που  είχα  ακούσει 
μέχρι τότε και κάπου φοβήθηκα και έκανα ότι μου ζήτησε σχεδόν 
ανήμπορος  να  αντιδράσω.  Το  φίλτρο  το  βρήκα  σύμφωνα  με  τις 
οδηγίες που μου δόθηκαν και δεν συνάντησα ποτέ κανέναν. Το μόνο 
που μου είπε ότι θα έπρεπε να γνωρίζω ήταν ότι ήταν από τη Δύση 
και ποτέ να μην ρωτήσω τίποτα. Αφού του τα είπα όλα αυτά εκείνος 
ακούμπησε τα χέρια του στο κεφάλι μου και μου είπε: 

«Αν ο άρχοντας αυτού του τόπου πεθάνει
Εσύ καταφύγιο να μην βρεις ποτέ ξανά
Παγιδευμένος να μείνεις σε ξένο σώμα
Λύτρωση θα βρεις μόνο από σπόρο βασιλιά».
Μετά  από  αυτά  τα  λόγια  κάλεσε  τους  φρουρούς  και  με 

φυλάκισαν στο πιο σκοτεινό μπουντρούμι. Πέρασε αρκετός καιρός 
ώσπου  μια  μέρα  κατάλαβα  ότι  κάτι  δεν  πήγαινε  καλά  καθώς  οι 
φρουροί φώναζαν και βρισκόντουσαν όλοι σε ένταση. Προτού μάθω 
τι έγινε, μέσα σε μία στιγμή βρέθηκα σε αυτό εδώ το σώμα».

«Ποιο είναι το όνομα σου; Μήπως ονομάζεσαι Σίβιους;» τον 
ρώτησε ψύχραιμα η Άννα. 

«Πως το ξέρεις;» της απάντησε.
«Θέλω να αφήσεις εμένα και τους φίλους μου να φύγουμε και 

μετά θα δω αν μπορέσω ποτέ να σε συγχωρήσω».
«Πριγκίπισσα  Άννα;»  Τότε  ο  Σίβιους  έπεσε  στα  γόνατα 

μπροστά της και εκείνη έμεινε ακίνητη και σοβαρή.
«Συγχώρησε με. Δεν ήξερα τι έκανα. Η απληστία με τύφλωσε 

και το έχω μετανιώσει αλλά δεν μπορώ να επανορθώσω, δεν μπορώ 
να πάρω πίσω το κακό που σας έκανα. Σε παρακαλώ». Της φώναζε ο 
Σίβιους κλαίγοντας φυλώντας της τα πόδια. 

«Είναι όλα πολλά για μένα. Πάντα πίστευα ότι ο πατέρας μου 
τρελάθηκε και φοβόμουν ότι κάποια στιγμή θα συμβεί και σε μένα 
αφού δεν θυμόμουν καθόλου αυτή την κουβέντα που λες ότι κάναμε. 



Δεν  μπορώ  να  σε  συγχωρήσω αυτή  τη  στιγμή.  Σκότωσε  με  άμα 
θέλεις.  Το  σώμα  μου  είναι  άοπλο  μπροστά  σου  όμως  να  σε 
συγχωρήσω  που  μου  στέρησες  τον  πατέρα  μου  και  βασιλιά  δεν 
μπορώ».

Με αυτά τα λόγια η Άννα βγήκε από το μυαλό του Φύλακα 
Σίβιους και πήγε πίσω στο ακίνητο σώμα της. Αν και είχαν περάσει 
μόλις λίγα λεπτά για εκείνη φάνηκε ότι ήταν ένας αιώνας και μόλις 
μπήκε στο σώμα της λιποθύμησε. Ο Αλέξης και ο Έλφρεν έτρεξαν 
αμέσως  δίπλα  της  αψηφώντας  τον  Φύλακα.  Ο  Φύλακας  έμεινε 
ακίνητος να τους κοιτάζει χωρίς να κάνει τίποτα. Ο Έλφρεν την πήρε 
σηκωτή  και  την  πήγε  μακριά  από  την  λίμνη,  στη  στεριά  και  ο 
Αλέξης ακολούθησε. Ο Άρκτικορ ήταν ήδη εκεί και τους περίμενε. 
Ο Φύλακας χωρίς να τους ενοχλεί τους ακολούθησε μέχρι το τέλος 
της παγωμένης λίμνης σπάζοντας όλο τον υπόλοιπο πάγο. 

«Άννα,  Άννα,  είσαι  καλά;»της  ψιθύρισε  ο  Έλφρεν  και  της 
χάιδεψε το μάγουλο ενώ ο Αλέξης τον λοξοκοίταζε και της έπιασε 
το χέρι απομακρύνοντας ευγενικά τον Έλφρεν. 

Η Άννα μετά από λίγο άνοιξε τα μάτια της.
«Είναι τρομερό αυτό που συνέβη. Είναι τόσο άδικο…». είπε 

και  ξέσπασε  σε  κλάματα  στην  αγκαλιά  του  Αλέξη.  Ο  Φύλακας 
έβγαλε ένα σιγανό σφύριγμα που ακούστηκε σαν θρήνος. 

«Εκεί μέσα είναι ο δολοφόνος του πατέρα μου» είπε η Άννα 
με λυγμούς. «Δεν το πιστεύω αυτό που ζω σήμερα…».

Ο  Αλέξης  κοίταξε  τον  Έλφρεν  και  ο  Έλφρεν  τον  Αλέξη. 
Πραγματικά δεν ήξεραν πώς να αντιδράσουν.

«Τι  θέλεις  να  κάνουμε;  Να  τον  σκοτώσουμε;»  ρώτησε  ο 
Έλφρεν.

«Όχι,  μεγαλύτερη  είναι  η  τιμωρία  του  να  βρίσκεται  εκεί 
μέσα».

Η Άννα με λίγα λόγια εξήγησε στους άλλους τι είχε γίνει το 
διάστημα  που  ήταν  μέσα  στο  μυαλό  του  φύλακα  και  μαζί 
αποφάσισαν να αφήσουν για αργότερα το θέμα αυτό μιας και τώρα 
έπρεπε  να  κάνουν  άλλα.  Ο  Άρκτικορ  τους  περίμενε  για  να 
προχωρήσουν  και  να  βγουν  από το βασίλειο του  πάγου.  Η Άννα 
έριξε μια τελευταία περιφρονητική ματιά στον φύλακα και του είπε:

«Αυτό που μας έκανες κάποια στιγμή θα μας το ξεπληρώσεις. 
Μέχρι τότε αντίο και θα τα ξαναπούμε». 



Η Άννα μάζεψε τα κομμάτια της ψυχής της και έκανε νόημα 
στους άλλους να συνεχίσουν το ταξίδι τους. 

«Έχουμε πολύ δρόμο ακόμα;»ρώτησε ο Αλέξης.
«Όχι, σε λίγο φτάνουμε στην πύλη για το βασίλειο της φυλής 

του Ουρανού τους Φλάιρεν.»
«Επιτέλους  φιλικά  πρόσωπα  και  λίγη  ξεκούραση».  είπε  η 

Άννα.
Αφού  περπάτησαν  λίγο  ακόμα  βρέθηκαν  μπροστά  σε  ένα 

μεγάλο χιονισμένο δέντρο. Ο Άρκτικορ τους έκανε νόημα ότι πρέπει 
να ξεκινήσουν να σκαρφαλώνουν πράγμα πάρα πολύ δύσκολο γιατί 
ήταν  καλυμμένο  από  χιόνι  και  πάγο.  Ο Άρκτικορ  με  λίγες  μόνο 
κινήσεις  ανέβηκε αμέσως στα πιο πάνω κλαδιά,  φαινόταν αρκετά 
καλά  εκπαιδευμένος  για  τέτοιου  είδους  αναρριχήσεις.  Ο  Αλέξης 
προσπάθησε να τον ακολουθήσει αλλά αμέσως γλίστρησε και έπεσε 
κάτω στο αφράτο χιόνι. Όλοι έβαλαν τα γέλια και αμέσως με πείσμα 
προσπάθησε  η  Άννα  να  ανέβει  και  τα  κατάφερε  με  μεγάλη 
επιδεξιότητα.  Πίσω της ακολούθησε με ευκολία ο Έλφρεν και  με 
λίγη  σχετική  αργοπορία  ο  Αλέξης.  Καθώς  ανέβαιναν 
συνειδητοποίησαν  ότι  όλο  σκαρφάλωναν  αλλά  το  δέντρο  ήταν 
πραγματικά  πάρα  πολύ  ψηλό  και  όσο  ανέβαιναν  ήταν  λες  και 
έβγαιναν νέα κλαδιά. Έφτασαν σε ένα σημείο που ήταν πραγματικά 
πάρα  πολύ  ψηλά  και  κοιτάζοντας  κάτω  τους  ερχόταν  ίλιγγος.  Ο 
Αλέξης προσπαθούσε να μην κοιτάει καθόλου κάτω αλλά και να μην 
σκέφτεται ακριβώς τι κάνει ούτε τι θα γίνει αν πέσει κάτω.

Μετά  από  πολύ  ώρα  κοίταξαν  επάνω  και  είδαν  ότι  δεν 
υπήρχαν πολλά κλαδιά να ανέβουν ακόμα. Λίγο πριν φτάσουν στην 
κορυφή  του  δέντρου  είδαν  ότι  τα  κλαδιά  ακουμπούσαν  σε  ένα 
κομμάτι  γης.  Σκαρφάλωσαν  επάνω  και  κοίταξαν  να  δουν  που 
βρίσκονται.  Ήταν  ένα  κομμάτι  γης  που  φαινόταν  σαν  να 
ακουμπούσε πάνω σε ένα σύννεφο, ήταν κυριολεκτικά στον αέρα. 
Τόσο ψηλά δεν είχε φανταστεί ότι μπορούσε να βρεθεί. Κοιτάζοντας 
κάτω  υπήρχαν  σύννεφα  και  πιο  κάτω  ακόμα  φαινόταν  όλο  το 
βασίλειο του πάγου. Η θέα ήταν ασύλληπτη. Έβλεπαν μέχρι πολύ 
μακριά το Ιερό Δάσος, το ηφαίστειο των Ρέντρεν, το απολιθωμένο 
Δάσος, την ομίχλη στην λίμνη των Ψυχών, το βασίλειο του Πάγου 
και  όλο  αυτό  τους  ενέπνεε  μια  εσωτερική  ηρεμία.  Για  λίγο 
μπορούσαν να ξεχάσουν οτι ο κίνδυνος παραμονεύει.



Γυρίζοντας το κεφάλι από την άλλη μεριά φαινόταν ότι δεν 
υπήρχε τίποτα άλλο παρά μόνο κομμάτι γης και  μετά γκρεμός.  Ο 
Άρκτικορ τότε γύρισε προς εκείνη την πλευρά και είπε:

Βασίλειο του Ουρανού φανερώσου
Επισκέπτες έχεις στο κατώφλι
Φρέσκος αέρας να μπει εντός σου
Καλοπροαίρετοι είμαστε όλοι.
Σήκωσε  τα  χέρια  του  ψηλά,  έσφιξε  τις  γροθιές  του  και 

σχημάτισε ένα Χ πάνω από το κεφάλι του. Τότε λες και καθάρισε η 
ατμόσφαιρα από σύννεφα και ομίχλη και μπροστά τους ορθώθηκε 
μία κατάλευκη πόλη που νόμιζες ότι ήταν φτιαγμένη από σύννεφα. 
Έμειναν  να  την  κοιτάζουν  με  ανοιχτό  το  στόμα  γιατί  ενώ  ήταν 
μπροστά στα μάτια τους δεν φαινόταν απολύτως τίποτα.

«Χάρηκα που σας συνόδεψα μέχρι εδώ. Ελπίζω όλα να σας 
πάνε  καλά  στην  αναζήτηση  σας.  Το καθήκον  μου  τελείωσε  εδώ, 
είναι  ώρα  να  γυρίσω  στο  σπίτι  μου».  είπε  ο  Άρκτικορ  και 
υποκλίθηκε. 

«Ευχαριστούμε  για  όλα  Άρκτικορ»  είπε  η  Άννα  και 
ανταπέδωσε  την  υπόκλιση.Έτσι  ο  Άρκτικορ  πήρε  το  δρόμο  του 
γυρισμού  και  οι  τρεις  τους  πήραν  το  δρόμο  για  το  βασίλειο  του 
Ουρανού. 

Ο  αρχηγός  Λάινους  καθόταν  αλυσοδεμένος  μέσα  σε  ένα 
μεγάλο κελί στο υπόγειο του παλατιού του. Δίπλα του αργοπέθαινε ο 
μάγος του ο Μέησον. 

«Σε παρακαλώ για να γλυτώσουμε τον θάνατο. Πες μου που 
είναι…»

Με σιγανή και τρεμάμενη φωνή ο Μέησον είπε:
«Νομίζεις πως δεν γνωρίζουν που είναι;  Απλώς δοκιμάζουν 

την πίστη μας στην βασίλισσα. Όσο αφορά εμένα δεν πρόκειται ποτέ 
να τους πω οτιδήποτε που μπορεί να τους βοηθήσει. Το τίμημα της 
άρνησης μου, μου είναι γνωστό, ξέρω τι θα μου συμβεί αλλά έχω 
την συνείδηση μου καθαρή.  Η πίστη μου στη βασίλισσα και  την 
Άννα είναι αγνή και τίποτα δεν θα μπορέσει  να το χαλάσει αυτό. 
Όταν  συναντηθώ  με  τον  βασιλιά  Ζήνων  στους  ουρανούς  δεν  θα 
ντραπώ». 

«Σε διατάζω να το πεις σε εμένα! Δεν θέλω να πεθάνω όπως 
εσύ. Πρέπει να υπάρχει κάποιος από εμάς πίσω».



«Άρχοντα μου, σε υπηρέτησα με όλη μου την δύναμη και με 
όλη μου την καρδιά αλλά και εσύ γνωρίζεις ότι η βασίλισσα είναι 
πάνω από όλους εσάς τους αρχηγούς».

Άκουσαν  τους  φρουρούς  και  σταμάτησαν  αμέσως  την 
κουβέντα.  Οι φρουροί  του Κρόνους είχαν μία αποκρουστική όψη. 
Αυτή ήταν μια φυλή που δεν υπήρχε στην Ανατολή κανείς δεν ήξερε 
αν την είχε δημιουργήσει  ο Σόλρεν όπως τα είδη των ζώων ή αν 
υπήρχαν στην Δύση. Η πόρτα άνοιξε απότομα.

«Ήρθε η ώρα σου»είπαν στον Μέησον «και σε λίγο θα έρθει 
και η δική σου» είπαν στον Λάινους. Έσυραν τον Μέησον έξω από 
το κελί και τον πήραν. Ο Λάινους έμεινε μόνος του να περιμένει την 
σειρά του. Μετά από λίγο άκουγε τις κραυγές του Μέησον για λίγη 
ώρα και μετά σιωπή….

Έμεινε  αρκετές  ώρες  ακόμα  εκεί  οι  οποίες  του  φάνηκαν 
αιώνες. Η αναμονή του θανάτου σε ένα σκοτεινό κελί ήταν από μόνη 
της ένα μαρτύριο. Δεν ήξερε καν αν έξω ήταν μέρα ή νύχτα. Όσο 
όμως το σκεφτόταν τόσο πιο πολύ εκνευριζόταν και έπαιρνε θάρρος 
και  ας  είχε  ακούσει  τις  φωνές  του  Μέησον  νωρίτερα.  Αυτό  που 
ήξερε όμως είναι ότι θα προσπαθούσε να αντισταθεί στον Κρόνους, 
ποιος ήταν αυτός που θα έλεγε στον αρχηγό Λάινους τι να κάνει και 
πως; Στη φυλή των σπηλαίων κανείς δεν τολμούσε να πει ούτε μία 
λέξη  παραπάνω.  Ο  σεβασμός  και  ο  φόβος  ήταν  πράγματα 
αλληλένδετα στη φυλή του. 

Μετά από πολλές ώρες άκουσε τους φρουρούς να πλησιάζουν 
στο κελί του. Άνοιξαν την πόρτα και πήγαν να τον πιάσουν για να 
τον βγάλουν από εκεί.

«Παρακαλώ,  μπορεί  να  είμαι  αιχμάλωτος  αλλά  είμαι  ένας 
αρχηγός και θέλω τον ανάλογο σεβασμό».

«Όπως επιθυμείς μεγαλειότατε», είπε ένας από τους φρουρούς 
κοροϊδευτικά.

Ο  Λάινους  σηκώθηκε  όρθιος  αν  και  αλυσοδεμένος 
ξεσκονίστηκε  και  σηκώθηκε  περήφανα.  Βγήκαν  έξω από  το  κελί 
προχώρησαν  προς  την  σκάλα,  ανέβηκαν  πάνω  και  πήγαν  στην 
αίθουσα του θρόνου. Τη θέση του Λάινους είχε πάρει ο Κρόνους. 
Ήταν η πρώτη φορά που συναντιόταν οι  δύο άντρες.  Ο Κρόνους 
ήταν ένας ψηλός άντρας με κοντά καστανά μαλλιά, γαλάζια μάτια 
και  λεπτά χείλη.  Ήταν  καλοσχηματισμένος  καθώς  είχε  αφιερώσει 



πάρα πολύ χρόνο στην πολεμική προπόνηση. Ήταν ένας όμορφος 
άντρας που με τίποτα δεν θα μπορούσε κανείς να φανταστεί τι κακία 
έκρυβε μέσα του και το ότι ήταν ο υπαρχηγός του Σόλρεν. Το μόνο 
που μπορούσε να φανερώσει τι πραγματικό χρώμα είχε η ψυχή του 
ήταν η παγωμένη του ματιά και αν σε κοίταζε έντονα θαρρούσες ότι 
σε τύλιγε το σκοτάδι του.

«Λοιπόν  Λάινους  τι  έχεις  να  μας  πεις;»  τον  ρώτησε  ο 
Κρόνους.

«Απολύτως τίποτα, γιατί δεν ξέρω και τι είναι αυτό που θέλετε 
να μάθετε».

«Θέλω να μου πεις ότι γνωρίζεις για την πριγκίπισσα Άννα 
και για αυτούς που έχει μαζί της».

«Δηλαδή τι  να σας  πω.  Ποιοι  είναι;  Δεν έχετε  μάθει  μέχρι 
τώρα;»

«Δεν θέλω να παίξουμε παιχνίδια οι δυο μας. Γνωρίζεις ότι 
έχω τη δύναμη να σου πάρω τη ζωή μην δοκιμάζεις τα όρια μου». 
Με αυτή του φράση άνοιξε την παλάμη του και αργά αργά έκλεινε 
τα δάχτυλά του προς τα μέσα. Εκείνη την ώρα ο Λάινους ένιωθε ένα 
αόρατο χέρι  να τον πνίγει  και  δεν  μπορούσε  να κάνει  τίποτα για 
αυτό. Μόλις ο Κρόνους είδε ότι ο Λάινους κόντευε να λιποθυμήσει 
από  την  ασφυξία  τον  άφησε.  Ο  Λάινους  τότε  ανακουφισμένος 
άρχισε να παίρνει πολλές βαθιές ανάσες κρατώντας με τα χέρια του 
τον λαιμό του. 

«Κοίταξε Κρόνους, εγώ δεν είμαι ήρωας σαν τον Μέησον και 
πάντα ήμουν ρεαλιστής. Πάντα είμαι στο πλευρό του νικητή και σε 
αυτή την περίπτωση θεωρώ ότι εσύ και ο Σόλρεν θα είστε νικητές. 
Θα σου πω ό,τι γνωρίζω αλλά πίστεψε με είναι πάρα πολύ λίγα και 
δεν νομίζω να σου χρησιμεύσουν σε κάτι».

«Αυτό θα το κρίνω εγώ. Λέγε τώρα».
«Θέλω πρώτα να κάνουμε μια συμφωνία»
«Δεν νομίζω ότι είσαι σε θέση για να ζητάς συμφωνίες».
«Άκουσε  με  πρώτα  και  μετά  αποφασίζεις.  Θέλω  να  με 

ελευθερώσεις και εμένα και την φυλή μου. Να με αφήσεις να γυρίσω 
στη θέση μου και πάντα να ξέρεις ότι έχεις την πίστη μου και την 
βοήθεια του στρατού μου».

Ο Κρόνους ξέσπασε σε τρανταχτά και σαρκαστικά γέλια και 
του απάντησε:



«Άκου να δεις,  πρώτα θα μου πεις  ό,τι  ξέρεις  και  μετά θα 
αποφασίσω αν θα σε χρειαστώ ή όχι».

«Ήρθε εδώ η Άννα μαζί με τον βασιλιά των ξωτικών και έναν 
νεαρό που τον αποκαλεί με καμάρι Εκλεκτό της Πανγαίας και μου 
ζήτησε  τον  κρύσταλλο.  Θεωρώ ότι  έχουν  κάποιες  δυνάμεις  αφού 
κατάφεραν οι τρεις τους και πέρασαν τον φύλακα μου που έχω βάλει 
για προστασία.  Έχουν συμμαχήσει  με τους Ρέντρεν,  Γκρίνρεν και 
Φλάιρεν αλλά μόνο στη θεωρία αφού στην πράξη ταξιδεύουν μόνοι 
τους. Αυτά γνωρίζω».

«Σε πιστεύω ότι λες την αλήθεια. Προς το παρόν δεν θα σε 
σκοτώσω μιας και μπορεί να μου φανείς αργότερα χρήσιμος. Πάρτε 
τον πίσω στο κελί του». διέταξε ο Κρόνους και ήρθαν οι φρουροί και 
τον  πήγαν  πίσω.  Ο  Κρόνους  τότε  φώναξε  τον  απεσταλμένο  του 
Σόλρεν που υπήρχε εκεί για να επιβλέπει όλα όσα κάνουν. 

«Μάντιορ!»
Αμέσως  ήρθε  ένας  άντρας  ακριβώς  αντίθετος  από  το 

παρουσιαστικό  του  Κρόνους.  Ήταν  γέρος,  καμπούρης,  γλοιώδης 
ρυτιδιασμένος και φόραγε έναν μαύρο μανδύα. 

«Στις  προσταγές  σας»  είπε  μόλις  μπήκε  στην  αίθουσα 
κάνοντας μία υπόκλιση.

«Ποια είναι τα νέα μας από τον Σόλρεν;» τον ρώτησε.
«Τα νέα δυστυχώς δεν είναι καλά. Αυτή η ονειροπαρμένη η 

Άννα είναι πιο δυνατή από όσο περιμέναμε. Εξόντωσε την Ματίλντα 
και  η  στάχτη  της  βρίσκεται  στα χέρια  του Σόλρεν.  Τώρα έχουμε 
χάσει τα ίχνη τους.»

«Ο Μάιλους τι λέει για αυτήν την αποτυχία ;»
«Η επιρροή μας εξαφανίστηκε μαζί με την Ματίλντα».
«Πόσους κρυστάλλους έχει στην κατοχή της;» 
«Λογικά 3 μέχρι τώρα, ίσως και παραπάνω».
«Να πάρει είναι συνεχώς ένα βήμα μπροστά μας. Αν δεν τα 

καταφέρουμε  θα  πρέπει  να  λογοδοτήσουμε  για  αυτήν  μας  την 
αποτυχία». είπε ο Κρόνους.

«Με τον Λάινους τι να κάνουμε;» ρώτησε ο Ματίας.
«Τίποτα προς το παρόν. Αν μας φανεί χρήσιμος καλώς αλλιώς 

θα τον ξεφορτωθούμε τον ξιπασμένο. Η αλήθεια είναι ότι έχω ένα 
σχέδιο στο μυαλό μου αλλά πρέπει πρώτα να εντοπίσω την Άννα. 
Μετά όλα θα είναι εύκολα. Αυτό που πρέπει να κάνουμε είναι να 



πάει ένα στράτευμα στον Μάιλους για πληροφορίες. Τον συμφέρει 
να μας πει ότι ξέρει αλλιώς θα πρέπει να περάσουμε και από εκεί. 
Θα μας πάρει πολύ χρόνο να πάμε μέχρι την φυλή των Πάγων. Δεν 
ξέρω με τι είδους μαγεία κατάφεραν και πήγαν εκείνοι εκεί. Αυτός ο 
Μέησον  ήταν  πολύ  ξεροκέφαλος,  έπρεπε  πρώτα  να  μας  πει  πως 
έφυγαν εκείνοι από δω και μετά να τον σκοτώναμε. Τώρα αυτή η 
αργοπορία  θα  μας  στοιχίσει  χρόνο.  Πρέπει  να  σκεφτούμε  κάτι 
καλύτερο». είπε ο Κρόνους και έμεινε να κοιτάζει σκεφτικός. 

Ο Μάντιορ δεν τον ενόχλησε αλλά μετά από λίγη ώρα έπρεπε 
να  σπάσει  την  σιωπή  του  Κρόνους  μιας  και  δεν  τον  άφησε  να 
αποσυρθεί. 

« Να πάω εγώ άρχοντα Κρόνους;» πρότεινε δειλά μιας και 
μόνο που μίλησε πρώτος μπορούσε να αποβεί μοιραίο. 

Τα μάτια του Κρόνους «Άσε έχω μια καλύτερη ιδέα…».



Η ΦΥΛΗ ΤΩΝ ΦΛΑΙΡΕΝ

Φυλή: Φυλή του Ουρανού
Δύναμεις: Μπορούν να πετάξουν
Αρχηγός: Βίγκορ 



Η Άννα, ο Αλέξης και ο Έλφρεν πλησίασαν την πύλη για να 
μπουν  μέσα  στην  πόλη.  Πάνω  ψηλά  έβλεπαν  πάρα  πολλούς  να 
πετάνε.  Η πύλη  τους  ήταν  λες  και  ήταν  φτιαγμένη  από αφρό.  Ο 
Αλέξης πήγε να την ακουμπήσει για να ανοίξει την μεγάλη κυκλική 
είσοδο  όμως  το  χέρι  του  δεν  μπορούσε  να  την  πιάσει  καθώς 
βούλιαζε μέσα λες  και  έπιανε σαπουνάδα.  Έπρεπε να περιμένουν 
κάποιον από μέσα να τους ανοίξει. 

Μετά από λίγη ώρα η πόρτα της πύλης άνοιξε μόνη της και 
στα μάτια τους ξεδιπλώθηκε η πιο ωραία πόλη που είχαν δει μέχρι 
τώρα.  Νόμιζες  ότι  όλη  ήταν  φτιαγμένη  από  αφρό,  σύννεφα  και 
πούπουλα. Το έδαφος που πατούσαν δεν ήταν γη αλλά έμοιαζε με 
ένα λίγο πιο σκληρό πουπουλένιο στρώμα. Ο Αλέξης είχε τρελαθεί 
από τη χαρά του καθώς ήταν κάτι εντελώς πρωτόγνωρο για αυτόν 
και του άρεσε πάρα πολύ. 

Πλησιάζοντας την πόλη, τα σπίτια έμοιαζαν στον Αλέξη σαν 
να ήταν χιονισμένα καθώς ήταν κατάλευκα, χωρίς αυλές. Για σκεπή 
είχαν ένα καλοπλεγμένο δίχτυ από πούπουλα και για τοίχους είχαν 
αυτό το κατάλευκο αφρώδες υλικό που ήταν φτιαγμένη και η πόρτα. 
Το μόνο χρώμα που υπήρχε ήταν το λευκό κάτω και πάνω αυτό το 
καταγάλανο του ουρανού. Ξυστά από δίπλα τους πέρασε πετώντας 
ένας με πολύ μεγάλη ορμή επίτηδες για να τους ενοχλήσει. Αμέσως 
τον ακολούθησαν και άλλοι οι οποίοι πέταγαν ξυστά και πάρα πολύ 
γρήγορα πάνω από τα  κεφάλια  τους.  Αναγκάστηκαν  να  σκύψουν 
καθώς σίγουρα θα χτυπούσαν. Σαν σμήνος πουλιών πέταγαν γύρω 
τους αρκετοί φλάιρεν και οι τρεις τους στο τέλος κάλυψαν το κεφάλι 
τους και λύγισαν τα γόνατα τους μιας και δεν μπορούσαν να πάνε 
ούτε μπρος ούτε πίσω. 

Μετά από αυτή τους την κίνηση προσγειώθηκε μπροστά τους 
ένας ψηλός, ξανθός φλάιρεν ντυμένος με μια πανοπλία στο χρώμα 
του ουρανού και τους είπε:

«Συγνώμη  για  αυτήν  την  υποδοχή  αλλά  πρέπει  πάντα  να 
λαμβάνουμε τα μέτρα μας αυτό τον καιρό». 

«Είμαι η πριγκίπισσα Άννα και αυτοί είναι η συνοδεία μου. 
Θέλω να μιλήσω στον άρχοντα Βίγκορ.» 

«Εγώ είμαι ο Νάβιτορ ο υπαρχηγός του». είπε και υποκλίθηκε 
«παρακαλώ ακολουθήστε με».



Είπε  και  προχώρησε  μπροστά  τους,  κοιτάζοντας  συνέχεια 
πίσω  για  να  βεβαιωθεί  ότι  τον  ακολουθούν.  Αυτό  που  έκανε 
εντύπωση στον Αλέξη ήταν ότι  τα  φτερά που είχε  στην πλάτη ο 
Νάβιτορ ανοιγμένα του είχαν φανεί τεράστια και κλειστά ήταν τόσο 
λεπτά που δεν μπορούσες να καταλάβεις καν ότι είναι φτερά. Όταν 
είχε δει στο συμβούλιο τον Βίγκορ δεν είχε προσέξει καθόλου ότι 
στην πλάτη είχε και εκείνος φτερά. Βέβαια τότε αν και ήταν μόνο 
μερικές  μέρες  πριν ήταν τόσο άτολμος που σε όλο το συμβούλιο 
ήταν με το κεφάλι κάτω από την ντροπή του.

Προχώρησαν λίγο σε αυτήν την διαφορετική πόλη και αντί να 
κατευθυνθούν στο πιο ψηλό σπίτι που θύμιζε παλάτι πήγαν κάπου 
παραπέρα σε ένα που φαινόταν εγκαταλελειμμένο, καθώς το χρώμα 
του δεν ήταν άσπρο αλλά γκρι και η σκεπή από πούπουλα φαινόταν 
έτοιμη να υποχωρήσει. Φοβήθηκαν μήπως πηγαίνουν σε παγίδα. Ο 
Έλφρεν είχε το χέρι του έτοιμο να αρπάξει το σπαθί του αν και το 
ένστικτό του δεν τον προειδοποιούσε για κίνδυνο. Ωστόσο φαινόταν 
σε όλους περίεργο όλο αυτό. 

Ο Νάβιτορ στάθηκε μπροστά στην πόρτα και  σφύριξε έναν 
σκοπό.  Η πόρτα  άνοιξε  μόνη  της.  Εκεί  καθόταν  σε  μία  καρέκλα 
δίπλα  στο  τραπέζι  ο  Βίγκορ  κρατώντας  ένα  ποτήρι.  Σηκώθηκε 
όρθιος και έκανε μια βαθειά υπόκλιση στην πριγκίπισσα Άννα. 

«Πριγκίπισσα  Άννα,  Εκλεκτέ,  κύριε  καλώς  ήρθατε  στο 
βασίλειο  του  Ουρανού.  Συγνώμη  που  δεν  σας  υποδέχομαι  όπως 
αρμόζει  αλλά  εδώ και  λίγες  μέρες  δεχόμαστε  επιθέσεις  από τους 
Γουίντρεν και έπρεπε να πάρουμε τις προφυλάξεις μας. Ο πρώτος 
τους  στόχος  είναι  το  παλάτι  μου  οπότε  προτίμησα  να  είμαι  πιο 
ταπεινός αλλά και πιο ασφαλής συνάμα σε αυτήν την παράγκα. Σας 
περίμενα να έρθετε να πάρετε τον κρύσταλλο αλλά αργήσατε και 
υπέθεσα ότι κάτι σας είχε συμβεί.»

«Σε ευχαριστώ για την πίστη που έχεις σε εμένα Βίγκορ. Η 
αλήθεια είναι ότι ο Σόλρεν είναι συνέχεια ένα βήμα πίσω μας. Όμως 
έχω καταφέρει να πάρω μαζί μου τον κρύσταλλο του Λάινους, του 
Ντόριαν και του Μάιλους και ο δικός σου θα είναι ο τέταρτος. Δεν 
έχουν μείνει πολλοί ακόμα από το βασίλειο της Ανατολής. Βέβαια 
εξακολουθώ  να  πιστεύω  ότι  ο  Σόλρεν  έχει  παραπάνω  μιας  και 
σίγουρα έχει μαζέψει πολλούς από το βασίλειο της Δύσης». 



« Όσο το  βασίλειο  μας  σας  παρέχει  ασφάλεια θα  πω στον 
Νάβιτορ να σας οδηγήσει σε ένα σπίτι λίγο πιο κάτω για να φάτε και 
να ξεκουραστείτε μιας και σίγουρα για να φτάσετε μέχρι εδώ κάνατε 
πολύ μεγάλο ταξίδι».

«Δεν  νομίζω ότι  έχουμε  περιθώρια  για  ξεκούραση»,  είπε  ο 
Αλέξης.

«Μπορεί να μην υπάρχει χρόνος αλλά πρέπει να βρεθεί πριν 
αρχίσει να σας προδίδει το σώμα σας. Για αυτό θα σας παρακαλούσα 
να ακολουθήσετε την συμβουλή μου».

«Ευχαριστούμε» είπε η Άννα και υποκλίθηκε.
Ο Νάβιτορ τους έδειξε την πόρτα και τους οδήγησε σε ένα 

άλλο παλιό σπίτι λίγο πιο πέρα από το σπίτι του Βίγκορ. Η πόρτα 
άνοιξε μετά από το σφύριγμα του και πέρασαν όλοι μέσα. Εκεί αν 
και φαινόταν παλιό από έξω εσωτερικά σου έδινε την αίσθηση της 
θαλπωρής μιας και υπήρχαν κρεβάτια με πουπουλένια σκεπάσματα 
και όλο το σπίτι έμοιαζε σαν ένα μεγάλο λευκό ζαχαρωτό. 

«Ξεκουραστείτε και εγώ θα στείλω κάποιον να σας φέρει το 
φαγητό που τρώτε εσείς  μιας και  το δικό μας δεν νομίζω να σας 
κάνει». είπε ο Νάβιτορ.

«Γιατί τι τρώτε;»ρώτησε ο Αλέξης.
«Βασικά, δεν τρώμε αλλά πίνουμε έναν ξεχωριστό χυμό που 

τον μαζεύουμε όταν βρέχει».
«Δηλαδή πίνετε βροχή ;»
«Όχι  ακριβώς.  Μόλις  βρέξει  και  η  σταγόνα  της  βροχής 

συναντήσει το χιονάτουμ που φτιάχνουμε τα σπίτια μας, πηγαίνουμε 
και  μαζεύουμε  τον  χυμό  που  παράγεται  με  την  μίξη  αυτή  και 
δημιουργείται η τροφή μας, το υδώριο.»

«Μπορούμε  να  το  δοκιμάσουμε  εμείς  αυτό;»  ρώτησε  όλο 
περιέργεια ο Αλέξης. 

«Βεβαίως  αλλά  δεν  νομίζω  να  σου  αρέσει»  απάντησε  ο 
Νάβιτορ. «Θα σας αφήσω να ξεκουραστείτε και μετά θα σας φέρω 
το  φαγητό».  Έτσι  ο  Νάβιτορ  τους  άφησε  μόνους  και  πήγε  να 
συνεχίσει τα καθήκοντα του.

Στο  σπιτάκι  αυτό  μέσα  υπήρχαν  τρία  μονά  κρεβάτια,  ένα 
λουτρό  και  ένα  τραπέζι  με  καρέκλες.  Αμέσως  μόλις  έφυγε  ο 
Νάβιτορ,  ο  Αλέξης πήγε και  έπεσε με φόρα στο ένα κρεβάτι  και 
άρχισε να τεντώνεται. 



«Επιτέλους, ένα κρεβάτι…». 
Ο Έλφρεν και η Άννα πήγαν και εκείνοι και ξάπλωσαν με την 

σειρά τους ανακουφισμένοι καθώς η κούραση τους ήταν πάρα πολύ 
μεγάλη  και  δεν  ήθελαν  να  το  ομολογήσουν.  Για  λίγο  μέσα  στο 
δωμάτιο επικρατούσε σιωπή. Ήταν η πρώτη φορά εδώ και πολλές 
ώρες που μπορούσε ο καθένας να μείνει με τις σκέψεις του.

Ο  Αλέξης  είχε  κλειστά  τα  μάτια  χωρίς  να  κοιμάται  και 
σκεφτόταν όλο αυτό το ταξίδι που είχε κάνει μέχρι τώρα και που αν 
του το έλεγε κανείς όσο ήταν σπίτι του, θα τον έλεγε το λιγότερο 
τρελό. Του ήρθε στο μυαλό η εικόνα της μητέρας του που του έλεγε 
αντίο πριν φύγει. Μετά σκεφτόταν όλες αυτές τις δυνάμεις που είχε 
και  δεν  μπορούσε  να  διανοηθεί  ότι  προϋπήρχαν.  Άραγε  θα  τα 
κατάφερνε  σε  αυτήν  την  αποστολή  που  ήταν  γραμμένη  στις 
προφητείες για αυτόν τον κόσμο χωρίς να το γνωρίζει ο ίδιος; Θα τα 
κατάφερναν όλοι ενάντια στον Σόλρεν ή θα υπήρχαν απώλειες; Θα 
γύριζε ποτέ πίσω στο σπίτι του; Θα ξανάβλεπε ποτέ τους φίλους του; 
Μέσα στο μυαλό του υπήρχε ακόμα η υποψία ίσως και η ανάγκη να 
σκέφτεται  πως  αν  κάτι  πάει  στραβά  θα  ξυπνήσει  από  αυτό  το 
παραμυθένιο όνειρο.

Η Άννα  από την στιγμή που έμαθε  για  την  δολοφονία του 
πατέρα της, αποστασιοποιήθηκε, ένιωθε λες και δεν ήταν εκείνη που 
το βίωσε αυτό. Λες και όλο αυτό στο μυαλό του φύλακα συνέβη σε 
κάποια άλλη και όχι σε αυτήν. Ένιωθε μέσα της μία παγωνιά και μια 
ορφάνια  όσο  ποτέ  άλλοτε.  Αυτό  που  ήθελε  πραγματικά,  ήταν  να 
εκδικηθεί και να βρει αυτόν που ήταν πίσω από τη δολοφονία του 
πατέρα της. Ο Σίβιους ήταν ένα απλό πιόνι, φάνηκε κιόλας. Ήταν 
σίγουρη βέβαια ότι κάποια σχέση είχε ο Σόλρεν σε αυτό ή αυτός που 
άλλαξε τον Σόλρεν. Αυτό που την προβλημάτιζε ήταν η δύναμη που 
θα είχε αυτός  ο ενορχηστρωτής  και  κατά πόσο οι  τρεις  του ήταν 
αρκετοί  για να τα βάλουν μαζί  του.  Η αλήθεια είναι  ότι  δεν είχε 
κάποιο  σχέδιο  αλλά  κάθε  φορά  αυτοσχεδίαζε  ανάλογα  με  τα 
γεγονότα και αυτό δεν θα το ομολογούσε ποτέ σε κανέναν. Δεν είχε 
ποτέ γυρίσει όλο αυτόν τον τόπο και τις φυλές και πολλά ήταν νέα 
για  εκείνη  αλλά  ποτέ  δεν  ήθελε  να  το  δείξει.  Αν  κάποιος  το 
αντιλαμβανόταν αυτό θα έχανε την πίστη του σε εκείνη αλλά και στο 
σκοπό της. Έτσι πήγαινε πάντα μπροστά με κουράγιο για να δίνει 
και  κουράγιο στους  άλλους.  Η πραγματικότητα ήταν ότι  από την 



αυλή και την προστασία του παλατιού βγήκε μόλις χάθηκε η μητέρα 
της. Δεν είχε καμία ιδέα για το αν θα κατάφερναν να νικήσουν τον 
Σόλρεν. 

Ο Έλφρεν  το  μόνο πράγμα που σκεφτόταν  κάθε  φορά που 
έκλεινε τα μάτια του ήταν η οικογένεια του και ο τόπος που άφησε 
πίσω. Πόσο του είχαν λείψει όλοι…. Αισθανόταν και εκείνος ότι είχε 
έναν προορισμό στη ζωή του αυτή να ελευθερώσει τη φυλή του από 
τον  Σόλρεν  και  κατά  συνέπεια  για  να  γίνει  αυτό  πρέπει  να 
προσπαθήσει με οποιοδήποτε κόστος να προστατέψει την Άννα και 
τον Αλέξη. Δεν θα τον πείραζε να έδινε και την ζωή του για αυτό 
αρκεί όμως να πετύχαινε και να μην γινόταν αυτή η θυσία μάταια.

Την σιωπή αυτή την διέκοψε ο Νάβιτορ ο οποίος μπήκε μέσα 
μαζί με έναν βοηθό του κρατώντας τα τρόφιμα. Και οι τρεις τους 
σηκώθηκαν  απότομα  πάνω  μιας  και  ήταν  μόνιμα  σε  εγρήγορση. 
Είχαν ήδη δει πολλά τα μάτια τους. 

«Χαλαρώστε… το φαγητό σας  έφερα».  είπε ο  Νάβιτορ και 
ακούμπησε  τα  πάντα  στο  τραπέζι.  «Μπορείτε  να  φάτε  και  να 
ξεκουραστείτε και το πρωί θα ξανασυναντηθείτε με τον Βίγκορ.»

«Ευχαριστούμε  πολύ για την φιλοξενία» είπε ο Αλέξης  και 
μετά υποκλίθηκαν.

Έτσι έφυγαν και όλοι πλησίασαν το τραπέζι για να φάνε. Ο 
Νάβιτορ τους είχε φέρει πάρα πολλά φρούτα, πίτες και ένα κόκκινο 
μακρόστενο μπουκάλι. Ο Αλέξης το έπιασε στα χέρια του και πήγε 
να το ανακινήσει.

«Πρόσεχε μην το ταράζεις,  δεν ξέρεις τι μπορεί να συμβεί» 
είπε ο Έλφρεν

Ο Αλέξης το ακούμπησε απαλά κάτω. «Αυτό πρέπει να είναι 
το υδώριο. Να το δοκιμάσω;»

«Δεν  ξέρω  τι  θα  γίνει  αν  το  πιεις  εσύ  αυτό».  απάντησε  ο 
Έλφρεν.

«Τι μπορεί να γίνει;»
«Να  δηλητηριαστείς;  Άστο  καλύτερα.  Δεν  είσαι  από  την 

Πανγαία για να πειραματίζεσαι με τέτοια πράγματα» είπε ο Έλφρεν.
Ξεκίνησαν να τρώνε  χωρίς  να  λένε  λέξη.  Ήταν  πάρα πολύ 

πεινασμένοι και δεν το ομολογούσαν. Μόλις έφαγαν και βάρυνε το 
στομάχι τους, τους βγήκε όλη η κούραση και ο καθένας ξάπλωσε 
στο κρεβάτι του. Το μόνο φως που υπήρχε στο δωμάτιο ήταν από 



δύο  πετράδια  καθώς  είχε  αρχίσει  να  βραδιάζει.  Αν  και  ήθελαν 
πραγματικά  να  κοιμηθούν  και  το  σώμα  τους  είχε  αρχίσει  να 
σταματάει την αντίσταση του, το μυαλό τους ήταν σε εγρήγορση. 
Δεν ένιωθαν εντελώς ασφαλείς μιας και στηριζόταν σε άλλους για 
να  τους  προσέχουν.  Σιγά  σιγά  μετά  από  πολύ  προσπάθεια  τα 
βλέφαρα της Άννα έκλεισαν, το ίδιο και του Έλφρεν. 

Ο  Αλέξης  δεν  μπορούσε  να  κοιμηθεί  καθώς  είχε  τρομερή 
ανησυχία. Πέρναγε η ώρα και αυτός καθόταν στο κρεβάτι του με 
ανοιχτά  τα  μάτια  και  περίμενε  να  τον  πάρει  ο  ύπνος.  Στο  τέλος 
νεύριασε  και  σηκώθηκε  περπατώντας  πέρα  δώθε  στο  δωμάτιο. 
Μέχρι και ο Μπλίνκι είχε κοιμηθεί δίπλα από το κρεβάτι του. Το 
μάτι του πήρε εκείνο το κόκκινο μπουκάλι. Το πήρε στα χέρια του 
απαλά  και  άνοιξε  το  πώμα.  Έβαλε  την  μύτη  του  κοντά  για  να 
ανιχνεύσει  την μυρωδιά.  Του θύμισε έντονα τσιχλόφουσκα.  Τώρα 
πραγματικά  τον  είχε  φάει  η  περιέργεια.  Και  αν  το  έπινε  τι  θα 
πάθαινε; Το πολύ πολύ αν αισθανόταν άσχημα να έκανε εμετό, αφού 
τα υπόλοιπα που έφαγαν ήταν καλά γιατί να έχει αυτό κάτι περίεργο; 
Έβαλε το μπουκάλι στο στόμα του και δοκίμασε με την άκρη της 
γλώσσας του. Η γεύση του ήταν πολύ γλυκιά έτσι το πήρε απόφαση 
και  το  ήπιε  όλο.  Δεν  μπορεί  κάτι  τόσο  γευστικό  να  είναι  και 
δηλητηριώδες. Περίμενε λίγο να δει τι θα του συμβεί, όμως δεν έγινε 
τίποτα.  Τώρα  πια  που  το  ήπιε  και  ήταν  καλά  ήταν  έτοιμος  να 
κοιμηθεί. Πήγε ξάπλωσε στο κρεβάτι του και επιτέλους κοιμήθηκε.

Ο ύπνος του όμως ήταν πάρα πολύ ανήσυχος. Έβλεπε όλα τα 
καινούρια πρόσωπα που είχε συναντήσει μέχρι τότε να του μιλάνε 
αλλά δεν καταλάβαινε τι του έλεγαν. Μετά έβλεπε πάλι εκείνο το 
γνωστό  όνειρο.  Άκουγε  ένα  μωρό  να  κλαίει,  άκουγε  και  ένα 
νανούρισμα το οποίο δεν μπορούσε να ακούσει  τι  έλεγε, όμως το 
μωρό ησύχαζε. Αυτό για κάποιον λόγο στο όνειρο του, του φαινόταν 
ότι  ήταν στενάχωρο χωρίς όμως να έχει  ποτέ καταλάβει  το γιατί. 
Επίσης  ποτέ  δεν  ήθελε  να  το  μοιραστεί  με  κανέναν,  ούτε  με  τη 
μητέρα του, θεωρούσε ότι έπρεπε μόνος του να βρει την άκρη του. 

Ήρθε το πρωί και τους βρήκε βαθιά κοιμισμένους. Αν και οι 
ακτίνες  του  ήλιου  του  φωτός  έπεφταν  πάνω  στα  μάτια  τους  δεν 
μπόρεσε να τους ανοίξει τα μάτια. Ο Νάβιτορ τους άνοιξε την πόρτα 
και τους ξύπνησε.



«Καλημέρα σας. Συγνώμη πριγκίπισσα που σας ξυπνώ αλλά 
ήρθε η ώρα να συναντήσετε τον άρχοντα Βίγκορ». 

Άνοιξαν τα μάτια τους, τα έτριψαν και πήγαν να σηκωθούν. Ο 
Αλέξης πήγε να σηκωθεί αλλά δεν αισθανόταν ο εαυτός του. Πήγε 
να κάτσει και έπρεπε να στηριχτεί πάνω στο χέρι του για να μην 
χάσει  την  ισορροπία  του.  Η  Άννα  και  ο  Έλφρεν  τον  κοίταζαν 
επίμονα  και  αντάλλασαν  ματιές.  Ο  Αλέξης  το  παρατήρησε  και 
σηκώθηκε όρθιος γέρνοντας προς τα πίσω.

«Τι  έγινε;  Γιατί  με  κοιτάτε  επίμονα;  Έχω κάτι  πάνω μου;» 
τους είπε ο Αλέξης και ψαχνόταν να δει τι στραβό έχει πάνω του. 

«Νομίζω ότι πρέπει να βιαστούμε ακόμα περισσότερο καθώς 
αυτή την στιγμή αντικρίζω κάτι το μοναδικό» είπε ο Νάβιτορ.

«Θα μου πει κανείς και εμένα;» είπε ο Αλέξης.
«Δεν  νιώθεις  κάτι  διαφορετικό  πάνω  σου;»  τον  ρώτησε  η 

Άννα. 
«Δεν θα το έλεγα. Πλάκα μου κάνετε όλοι μαζί έτσι; Γιατί με 

αυτό το αστείο δεν γελάει κανείς».  είπε ο Αλέξης και ένιωσε ένα 
ελαφρύ αεράκι να τον χαϊδεύει στο μάγουλο.

«Αλέξη, στην πλάτη σου έχεις φτερά».
Αμέσως μετά από αυτή την πρόταση ο Αλέξης προσπάθησε να 

τα δει και γυρίζοντας το κεφάλι  του όσο πιο πολύ μπορούσε είδε 
κάτι μεγάλα ολόλευκα φτερά να βρίσκονται στη μέση της πλάτης 
του και να έχουν σκίσει τα ρούχα του. Δεν πίστευε στα μάτια του. 
Με το  χέρι  του  έπιασε  πίσω ένα  φτερό  από τη  φτερούγα  και  το 
τράβηξε. Το έπιασε με τα δάχτυλα του και το κοίταζε σαν να μην 
είχε ξαναδεί ποτέ του φτερό. Αυτό όμως ήταν μοναδικό. Στο κέντρο 
του ήταν ασημένιο και το αισθανόταν πραγματικά ελαφρύ. Έκανε 
ένα βήμα και ένιωσε και εκείνος σαν να ήταν 20 κιλά ελαφρύτερος. 
Του φαινόταν  απίστευτο  αυτό  που του  συνέβαινε.  Θεωρητικά  θα 
μπορούσε και εκείνος να πετάξει!

Οι υπόλοιποι είχαν σηκωθεί και κατευθυνόντουσαν προς την 
πόρτα. Έτσι και εκείνος προσπάθησε να προσαρμοστεί στα νέα του 
δεδομένα  και  να  ισορροπήσει  σωστά  το  βάρος  του  καθώς 
περπατούσε.  Έβαλε τον Μπλίνκι  στην τσέπη του και έτσι  έφυγαν 
από  το  σπίτι  που  τους  είχε  προσφέρει  ασφαλές  καταφύγιο  την 
προηγούμενη  βραδιά  και  πήγαν  να  συναντηθούν  με  τον  άρχοντα 
Βίγκορ. Όσοι κοιτούσαν τον Αλέξη από την φυλή του Ουρανού τον 



έδειχναν και φώναζαν όσους ήταν μέσα στα σπίτια τους να βγούνε 
έξω για να δουν το φαινόμενο αυτό.  Ο Αλέξης  πάντα ντροπαλός 
κοιτούσε κάτω γιατί αυτά τα αδιάκριτα βλέμματα τον έκαναν πάντα 
να νιώθει αμήχανα. Η Άννα και ο Έλφρεν όμως δεν το έβλεπαν έτσι 
και  χαμογελούσαν  μιας  και  ήξεραν  ότι  με  αυτόν  τον  τρόπο  θα 
γινόντουσαν όλοι  ακόμα πιο αποδεχτοί  από αυτή τη φυλή και  θα 
είχαν  ένα  σίγουρο  σύμμαχο  ακόμα.  Μόλις  άνοιξε  ο  Νάβιτορ  την 
πόρτα  και  αντίκρισε  ο  Βίγκορ  τον  Αλέξη  με  αυτήν  την  μορφή 
αμέσως υποκλίθηκε και ο Νάβιτορ τους πρότρεψε να καθίσουν. 

«Τελικά πριγκίπισσα Άννα είχες απόλυτο δίκαιο. Αυτός είναι 
ο Εκλεκτός των προφητειών. Έδωσα οδηγίες στον Νάβιτορ για να 
μιλήσει για τον υδώριο για να δω την αντίδραση του. Όσο αφορά 
εμένα  πέρασε  την  δοκιμασία.  Τώρα  πρέπει  να  καταστρώσουμε 
σχέδιο μιας  και  πριν  από λίγο μου έδωσαν νέες  πληροφορίες.  Οι 
Γουίντρεν σχεδιάζουν να μας κάνουν μεγάλη επίθεση. Σύμφωνα με 
τους ανιχνευτές μας οι οποίοι έφτασαν μέχρι την μεγάλη οροσειρά 
της  Πανγαίας  καθώς  οι  Γουίντρεν  έφυγαν  από  την  Ανατολή  και 
εγκαταστάθηκαν  στην  Δύση,  παρατήρησαν  μεγάλη  συγκέντρωση 
άντιεν και αερόπλοιων πάνω από τα βουνά της οροσειράς». 

«Αυτό δεν ακούγεται καλό…». σχολίασε η Άννα «Ποιο είναι 
το σχέδιο;»

«Το  σχέδιο  είναι  ότι  δεν  υπάρχει  σχέδιο.  Ο Αμαρίλον  έχει 
κρύψει το βασίλειο μας. Ήσασταν οι τελευταίοι που το φανέρωσαν 
με τον παλιό τρόπο. Αν τώρα το ανακαλύψουν θα αγωνιστούμε όπως 
πάντα, δεν έχουμε άλλη επιλογή».

«Πιστεύεις ότι θα είμαστε αρκετοί;» ρώτησε ο Έλφρεν.
«Θα  δείξει,  εδώ πάνω που είμαστε  είναι  πολύ  δύσκολο  να 

έρθουν  ενισχύσεις.  Οι  Γουίντρεν  για  εμάς  είναι  οι  πιο  δύσκολοι 
εχθροί  καθώς  έχουν  την  μόνη  δύναμη  που  μπορεί  να  μας 
δυσκολέψει.  Του  αέρα.  Αν  όμως  τα  πράγματα  δυσκολέψουν  ο 
Αμαρίλον θα δώσει σήμα σε όλες τις φυλές. Το μόνο πρόβλημα με 
αυτήν την κίνηση είναι ότι το ίδιο σήμα θα το λάβει και ο Σόλρεν. 
Αυτό που πρέπει να κάνουμε όμως πριν συμβούν όλα αυτά είναι να 
εξηγήσουμε στον Εκλεκτό πώς να χρησιμοποιεί τα φτερά του».

Ο Αλέξης σηκώθηκε όρθιος και όλο περηφάνια τα κούνησε 
ελαφρά. Δεν μπορούσε να το πιστέψει αυτό που βίωνε. Ο Νάβιτορ 
τον πήρε μαζί του έξω για να του δείξει πώς να τα χρησιμοποιήσει 



και  οι  υπόλοιποι  έμειναν  μέσα με  τον Βίγκορ.  Προχώρησαν λίγο 
προς τα έξω για να υπάρχει αρκετός χώρος καθώς ο Νάβιτορ ήταν 
σίγουρος ότι το μάθημα θα ήταν δύσκολο. 

«Κοίταξε  με  πρώτα  και  μετά  προσπάθησε  και  εσύ».  Ο 
Νάβιτορ άρχισε να κουνάει ελαφρά τα φτερά του και μετά λίγο πιο 
γρήγορα. Το ίδιο προσπάθησε να κάνει και ο Αλέξης αλλά αμέσως 
έχασε την ισορροπία του και βρέθηκε με το ένα πόδι πάνω να πετάει 
και  με το άλλο να παραπατάει  στο έδαφος.  Ο Νάβιτορ έβαλε  τα 
γέλια. Για εκείνους ήταν τόσο φυσικό όσο και να αναπνέουν. 

«Προσπάθησε ξανά, δεν είναι δύσκολο».
«Ναι, για σένα» απάντησε ο Αλέξης.
Μετά  από  λίγες  προσπάθειες  τα  φτερά  άρχισαν  να  τον 

σηκώνουν  σαν  γερανός  και  μετά  από  λίγο  κατάφερε  και 
ευθυγράμμισε σωστά και το πολύ ελαφρύ σώμα του. Μόλις στάθηκε 
όρθιος παρατήρησε την θεαματική αλλαγή που παρουσίαζε το σώμα 
του. Είχε γίνει πιο ελαφρύς ο σκελετός του μεν αλλά κατά περίεργο 
τρόπο τα χέρια του και ο κορμός του είχαν πιο πολλούς μύες για να 
μπορούν  να  ανταπεξέλθουν  στην  νέα  τους  δυνατότητα.  Πολύ 
σύντομα  μπορούσε  να  πετάξει  σαν  τους  φλάιρεν  χωρίς  κανέναν 
δισταγμό. 

Άρχισε  να  πετάει  γύρω  γύρω  πάνω  από  το  βασίλειο  του 
Ουρανού και δοκίμαζε την ταχύτητα που μπορούσε να αναπτύξει. 
Έβλεπε από ψηλά τα άσπρα σπιτάκια των φλάιρεν και του θύμιζαν 
ζαχαρωτά,  βρέθηκε  δίπλα  από  ένα  σμήνος  λίμπρεν  και  έκανε 
απότομες μανούβρες προς τα κάτω. Αμέσως τα λίμπρεν μπήκαν στο 
παιχνίδι του και έκαναν φιγούρες στον ουρανό. Ο Μπλίνκι καθόταν 
κουρνιασμένος  μέσα στην τσέπη του Αλέξη  και  προσπαθούσε  να 
κρατηθεί για να μην πέσει. 

Όλο αυτό το ευχάριστο διάλειμμα σύντομα θα λάβαινε τέλος. 
Από πολύ μακριά άρχισε να βλέπει κάτι σκουρόχρωμο να πλησιάζει. 
Δεν μπορούσε να καταλάβει αν ήταν κάποιο μεγάλο πουλί ή κάτι 
άλλο και έτσι πήγε πίσω να συναντήσει την Άννα, τον Έλφρεν, τον 
Βίγκορ και τον Νάβιτορ που τον άφησε να τον περιμένει κάτω. 

«Επιτέλους ήρθες». του είπε ο Νάβιτορ φανερά εκνευρισμένος 
που τον περίμενε τόση ώρα. 

«Συγνώμη που άργησα τόσο πολύ, δεν κατάλαβα πως πέρασε 
η  ώρα.  Έχω όμως κάτι  σημαντικό  να σου πω.  Παρατήρησα κάτι 



πολύ μεγάλο να πλησιάζει προς το μέρος μας. Πήγαινε σε παρακαλώ 
να κοιτάξεις  και  εσύ να δεις  τι  είναι.  Μπορεί  να είναι  σημαντικό 
μπορεί όμως να μην είναι και τίποτα. Πήγαινε να δεις και εσύ για να 
είμαστε απολύτως σίγουροι».

Ο  Νάβιτορ  χωρίς  να  απαντήσει  έφυγε  με  τόση  μεγάλη 
ταχύτητα που ο Αλέξης δεν πρόλαβε καν να τελειώσει τη φράση του. 
Μετά από λίγα δευτερόλεπτα ο Νάβιτορ επέστρεψε λαχανιασμένος. 

«Έχεις  δίκιο.  Αυτό  που  είδες  είναι  αερόπλοιο.  Πρέπει  να 
γυρίσουμε πίσω να ειδοποιήσουμε τον Βίγκορ». 

Πέταξαν και  οι δύο μαζί  στο σπίτι όπου τους είχαν αφήσει 
πριν από λίγο. Ο Νάβιτορ μπήκε μέσα με ορμή.

«Ξεκίνησε…Ο Εκλεκτός εντόπισε ένα αερόπλοιο σε αρκετά 
μεγάλη απόσταση από εμάς».

«Καλώς  εχόντων  των  πραγμάτων  θα  αργήσουν  να  μας 
εντοπίσουν ή με την καλύτερη εκδοχή το ξόρκι του Αμαρίλον είναι 
αρκετά δυνατό ώστε να μην μας βρουν καθόλου».

«Εμείς τι θα κάνουμε εν τω μεταξύ;» Ρώτησε ο Έλφρεν. «Δεν 
μπορώ να κάθομαι άπραγος και να περιμένω».

«Θαυμάζω  την  γενναιότητα  σου  αλλά  αυτή  τη  στιγμή  δεν 
μπορούμε να κάνουμε και κάτι άλλο. Ας πάμε όμως κάπου αλλού να 
παρατηρήσουμε  καλύτερα  την  έκβαση  των  πραγμάτων. 
Ακολουθήστε με παρακαλώ».» Είπε ο Βίγκορ και σηκώθηκε από τη 
θέση του. 

Σηκώθηκαν και οι υπόλοιποι και τον ακολούθησαν έξω από το 
σπιτάκι. Προχώρησε ο Βίγκορ μιας και οι υπόλοιποι δεν μπορούσαν 
να  πετάξουν  και  κατευθύνθηκαν  προς  τα  τελευταία  σπίτια  του 
βασιλείου.  Άνοιξαν  την  πόρτα  του  τελευταίου  και  πιο  μικρού 
σπιτιού το οποίο απέξω είχε  ένα φυτό  με  γαλάζια  λουλούδια και 
κάλυπτε ολοσχερώς την είσοδο. Όλοι έσκυψαν για να μπούνε μέσα 
από την πολύ μικρή του πόρτα.  Όταν όμως μπήκαν στο  δωμάτιο 
ανακάλυψαν ότι εξωτερικά δεν είχε καμία σχέση με το εσωτερικό 
του. 

Στην  πραγματικότητα  ήταν  ένα  κτίριο  ψηλό  σαν  φάρος  το 
όποιο  χρησιμοποιούσαν για  παρατηρητήριο.  Η μικρή  του είσοδος 
ήταν  μια  παραπλάνηση.  Ανοίγοντας  την  πόρτα  αμέσως  είδαν  μία 
μεγάλη  σκάλα  την  οποία  με  πρώτο  τον  Βίγκορ  ξεκίνησαν  να 
ανεβαίνουν. Μετά από αμέτρητα σκαλιά έφτασαν σε μία στρογγυλή 



αίθουσα  η  οποία  νόμιζες  ότι  ήταν  περιμετρικά  κλεισμένη  σε  μια 
φούσκα.

« Μα πως είναι δυνατόν αυτό το μικρό κοντό σπιτάκι να είναι 
εσωτερικά τόσο πολύ ψηλό ;» αναρωτήθηκε δυνατά ο Αλέξης.

«Καλωσορίσατε  όλοι  στο  σπίτι  μου».  ακούστηκε  μία  φωνή 
και  εμφανίστηκε  ένας  γέρος  άντρας  ο  οποίος  έμοιαζε  με  άγγελο 
καθώς είχε μία παράξενη ορατή λευκή αύρα, άσπρα μαλλιά, άσπρη 
γενειάδα και κατάλευκα φτερά. Στα χέρια του κρατούσε έναν λευκό 
κρύσταλλο και με αργά βήματα πλησίαζε την Άννα.

«Ονομάζομαι  Αμαρίλον  και  είμαι  ο  μάγος  της  φυλής  του 
Ουρανού.  Γνωρίζω για το ταξίδι  σας  και  έχω μεγάλη πίστη στην 
Βασίλισσα. Μετά από μία σύντομη συζήτηση με τον Βίγκορ, σου 
παραδίδω  τον  κρύσταλλο  της  φυλής  μας.  Ελπίζω  να  σου  δώσει 
δύναμη ενάντια στο κακό που όλοι μαχόμαστε». Με αυτά τα λόγια ο 
Αμαρίλον παρέδωσε στην Άννα τον κρύσταλλο.

«Σας ευχαριστώ όλους για την πίστη σας στη μητέρα μου και 
σε εμένα. Ορκίζομαι, ενώπιον όλων σας ότι θα κάνω πραγματικά ότι 
είναι  δυνατό  για  να  εξαφανίσω  το  κακό  που  έχει  κυριεύσει  την 
Πανγαία». 

Ο Αλέξης προσπαθούσε να αγγίξει την διάφανη φούσκα που 
ήταν περιφραγμένος ο χώρος και το χέρι του εξαφανιζόταν μέσα σε 
αυτήν. 

«Κανείς δεν μπορεί να μας βρει εδώ. Μην φοβάστε για αυτό. 
Ο Σόλρεν όσο δυνατός και να είναι την ασφάλεια σε αυτό εδώ το 
μέρος δεν μπορεί να την ξεπεράσει». είπε ο Αμαρίλον.

«Και  πως  μπορείς  να  είσαι  τόσο  σίγουρος;»  τον  ρώτησε  η 
Άννα.

«  Γνωρίζω  τον  Σόλρεν  εδώ  και  πάρα  πολύ  καιρό  από  τις 
συγκεντρώσεις μας στο Ιερό Δάσος. Πάντα ήμουν ανώτερος μάγος 
από εκείνον. Βέβαια δεν μπορώ να ξέρω τι τον άλλαξε ούτε πόσους 
κρυστάλλους της Δύσης έχει στην κατοχή του μιας και εκεί που έχει 
τοποθετήσει τα στρατεύματα του έχει κόψει κάθε επικοινωνία με την 
Δύση εδώ και καιρό …» απάντησε ο Αμαρίλον.

«Εχθές μου έγινε μια μεγάλη αποκάλυψη που δεν πίστευα στα 
αυτιά μου και θα ήθελα να το συζητήσω μαζί σου αφού γνωρίζεις 
πολλά για τον κόσμο της Δύσης. Ποιος από εκεί είχε συμφέρον να 
βγάλει τον πατέρα μου από την μέση; Γιατί όλος ο κόσμος, μαζί και 



εγώ, ποτέ δεν μπόρεσε να εξηγήσει τον θάνατο του; Εγώ χθες έμαθα 
ότι δεν πέθαινε τυχαία. Ήταν καθαρή δολοφονία και πίσω από αυτήν 
κρύβεται κάποιος πολύ δυνατός από την Δύση».  

«Αυτό από πού το έμαθες;»
«Από τον Σίβιους, τον υπηρέτη του».
«Αυτόν που εξαφανίστηκε;»
«Ναι»
«Και που τον συνάντησες;»
«Αυτός είναι ο φύλακας της λίμνης». απάντησε η Άννα.
Μετά  από  αυτήν  την  αποκάλυψη  ο  Αμαρίλον  άρχιζε  να 

βηματίζει νευρικά πάνω κάτω στον χώρο, σχεδόν παραμιλώντας.
«Πως μας διέφυγε κάτι τέτοιο; Πως το επιτρέψαμε να συμβεί 

εμείς που υποτίθεται έχουμε όλη τη γνώση να καθοδηγούμε;»
«Ήλπιζα να έχεις εσύ τις απαντήσεις».
«Δυστυχώς, μένω τόσο έκπληκτος όσο και εσύ. Θα σου πω 

όμως την ιστορία της Φοντάνα μήπως αργότερα σου φανεί χρήσιμη: 
Η Φοντάνα από τη στιγμή που πήρε τον κρύσταλλο στα χέρια 

της και επέστρεψε στο βασίλειο της είχε διαρκώς μάχες για να τον 
προστατεύει.  Η  Δύση  έχει  τις  πιο  σκοτεινές  φυλές  και  πολλοί 
αρχηγοί  αλλά και  λήσταρχοι  τον  ήθελαν στην  κατοχή  τους.  Έτσι 
έστελναν πολλές φορές και τους δικούς τους μάγους ενάντια στην 
Φοντάνα για να της πάρουν τον κρύσταλλο. Ο μάγος της Φυλής των 
Μετάλλων  κατάφερε  και  την  φυλάκισε  μέσα  στον  ίδιο  τον 
κρύσταλλο  και  την  πήρε  μαζί  του.  Ακούστηκε  στις  ιστορίες  των 
παλιών  ότι  η  Φοντάνα  κατάφερε  να  βγει  από  αυτή  την  φυλακή 
κάνοντας  τον  όσα  κομμάτια  ήταν  και  οι  μεγαλύτερες  φυλές  της 
Δύσης.  Δεν  γνωρίζω όμως  ούτε  τι  απέγιναν  τα  κομμάτια  ούτε  τι 
απέγινε η Φοντάνα».

«Το θέμα είναι ότι αυτός ο δυνατός μάγος στην Δύση, φύτεψε 
κατάσκοπους μέχρι και στο συμβούλιο». είπε η Άννα

«Δεν  ξέρω μέχρι  πόσο έχει  καταφέρει  να διεισδύσει.  Εμείς 
έχουμε στείλει  πάρα πολλές φορές ανιχνευτές για να μάθουμε τις 
ακριβείς  θέσεις  τους  αλλά  δυστυχώς  την  τελευταία  φορά  δεν 
επέστρεψαν πίσω. Εμείς μπορούμε να υποθέσουμε τα πάντα όπως 
ότι σκοτώθηκαν, ότι χάθηκαν, ότι αιχμαλωτίστηκαν, αλλά και το ότι 
ίσως άλλαξαν στρατόπεδο. Σε αυτή την μάχη τίποτα δεν μπορείς να 
πάρεις σαν δεδομένο». σχολίασε ο Αμαρίλον.



Αυτά έκατσαν όλοι και τα άκουσαν με μεγάλη προσοχή μιας 
τέτοιες ιστορίες δεν λέγονται εύκολα και ειδικά από κάποιον ισχυρό 
μάγο όπως τον Αμαρίλον. Η ώρα όμως είχε περάσει και από μακριά 
άρχισαν να φαίνονται τα αερόπλοια των Γουίντρεν. Ο Αλέξης πήγε 
όσο πιο κοντά στην φούσκα μπορούσε για να μπορεί να έχει μια πιο 
ξεκάθαρη  εικόνα  για  το  τι  ακριβώς  είναι  αυτό  που  βλέπει.  Οι 
υπόλοιποι πλησίασαν με μεγάλη αγωνία για να δουν την εξέλιξη. Αν 
τους εντόπιζαν θα έπρεπε να μπουν στην μάχη και να φυγαδέψουν 
την Άννα, τον Αλέξη και τον Έλφρεν με όση μεγαλύτερη ασφάλεια 
γίνεται. 

Ο  Αλέξης  και  η  Άννα  δεν  είχαν  δει  ποτέ  τους  αυτά  τα 
αερόπλοια.  Έμοιαζαν  με  τεράστιες  οριζόντιες  σταγόνες  οι  οποίες 
ανάλογα  με  την  ταχύτητα  που  πετούσαν  γινόταν  είτε  πιο 
μακρόστενες  για  να  επιταχύνουν  είτε  πιο  στρογγυλές  για  να 
φρενάρουν μεταβάλλοντας με αυτόν τον τρόπο την αεροδυναμική 
τους  αντίσταση.  Άρχισαν  να  κάνουν  βόλτες  γύρω  γύρω  από  το 
βασίλειο  προσπαθώντας  να  ανακαλύψουν  την  θέση  του.  Όσο 
περνούσε η ώρα συγκεντρωνόντουσαν δεκάδες αερόπλοια σε αυτήν 
την περιοχή και όλοι είχαν αρχίσει να ανησυχούν και να κοιτάζονται 
μεταξύ τους γεμάτοι με ερωτηματικά. 

«Νιώθω ότι κάτι δεν πάει καλά» είπε ο Έλφρεν. 
«Πρέπει να έχουν ανακαλύψει τη θέση μας».  είπε ο Βίγκορ 

κοιτάζοντας τον Αμαρίλον. 
«Περιμένετε λίγο ακόμα, νιώθω ότι έχουμε τουλάχιστον χρόνο 

για να συνταχθούμε». είπε ο Αμαρίλον. 
«Νάβιτορ,  πήγαινε  να  κανονίσεις  τις  θέσεις  όλων  και 

προετοιμαστείτε για μάχη. Όχι όμως όπως τις προηγούμενες φορές, 
τα πράγματα τώρα φαίνονται πολύ πιο σοβαρά και θέλω καλύτερη 
οργάνωση.  Ας  λάβουνε  θέσεις  όλοι  όσο πιο  πάνω γίνεται  για  να 
βρεθούνε πάνω από τα αερόπλοια ώστε να τους αιφνιδιάσουμε και 
να επιτεθούμε την πιο κατάλληλη στιγμή. Μετά έλα να μου δώσεις 
αναφορά».

«Μάλιστα!» είπε ο Νάβιτορ, υποκλίθηκε και έφυγε.
«Εσείς  θεωρώ  ότι  πρέπει  να  φύγετε,  αφού  έχετε  τον 

κρύσταλλο μας, απαιτώ να τον προστατέψετε ακόμα και με τη ζωή 
σας». είπε ο Βίγκορ



«Άρχοντα, σέβομαι αυτό που λες όμως πιστεύω ότι όσο πιο 
πολύ κάτσουμε και  κρατήσουμε τον κρύσταλλο στο βασίλειο σας 
τόσο πιο πολύ δύναμη θα έχετε. Καλύτερα να μείνουμε όσο πιο πολύ 
μπορούμε». απάντησε η Άννα.

Εν  τω  μεταξύ  φαινόντουσαν  ξεκάθαρα  να  έρχονται  από 
μακριά  ένα  σμήνος  από  άντιεν.  Μάλλον  ο  Σόλρεν  είχε 
πληροφορηθεί για την άφιξη τους στο βασίλειο του ουρανού. 

«Οι  Γουίντρεν  είναι  οι  ισχυρότεροι  και  οι  χειρότεροι  μας 
εχθροί παρόλο το μικρό τους ανάστημα. Ακόμα και τα αερόπλοια 
τους  μπορούν  και  τα  κατευθύνουν  μόνοι  τους  με  τη  δύναμη του 
αέρα.  Όπως  επίσης  μπορούν  να  επηρεάσουν  και  τον  καιρό 
συγκεντρώνοντας  σε  ένα  μέρος  τα  σύννεφα  της  βροχής.  Μόλις 
βραχούνε τα φτερά μας δεν υπάρχει καμία περίπτωση να πετάξουμε 
μέχρι να στεγνώσουμε». εξήγησε ο Βίγκορ στον Αλέξη.

«Πραγματικά, αυτό δεν το είχα σκεφτεί καθόλου…. Και πως 
τους αντιμετωπίζετε;» 

«Τους απωθούμε μόνο με στρατηγική, χάρη στην αντοχή που 
μας  δίνει  ο  κρύσταλλος  και  χάρη  στη  μαγεία  του  Αμαρίλον» 
απάντησε ο Βίγκορ. 

Ο ουρανός είχε αρχίσει να σκοτεινιάζει και να καλύπτεται με 
μαύρα σύννεφα. Αστραπές και κεραυνοί έκαναν την εμφάνιση τους. 
Τα  αερόπλοια  συνέχισαν  να  κάνουν  ερευνητικές  περιπολίες  από 
πάνω και λίγο πιο πέρα από το βασίλειο τους.

«Δεν μπορείτε να διαλύσετε τα σύννεφα;» ρώτησε ο Αλέξης.
«Μα αν το κάνω αυτό τώρα θα προδώσω ότι είμαστε κοντά» 

είπε ο Αμαρίλον δίνοντας ένα υποτιμητικό βλέμμα στον Αλέξη.
Άκουσαν ένα μικρό θόρυβο και κοιτάχτηκαν όλοι αλλά μετά 

είδαν ότι ήταν ο Νάβιτορ. 
«Όλοι είναι στη θέση τους όπως είπες. Αρκετούς τους έστειλα 

πάνω από τα σύννεφα και περιμένουν σήμα από τους σαλπιγκτές».
Υπήρχε  αυτή  η  ησυχία  πριν  συμβεί  κάτι  τρομερό.  Όλοι 

κοίταζαν  έξω  με  μεγάλη  αγωνία  για  το  τι  θα  γίνει.  Ξάφνου  τα 
σύννεφα  άρχιζαν  να  στριφογυρίζουν  πάνω  από  το  βασίλειο.  Μία 
δίνη που στο κέντρο της έπεφταν κεραυνοί και αστραπές έκανε την 
εμφάνιση της σχεδόν πάνω από το σπίτι του Αμαρίλον. 



«Αυτό είναι ισχυρή μαγεία. Θα σπάσει το δικό μου ξόρκι. Δεν 
θεωρώ ότι  είμαστε  πια ασφαλείς  εδώ.  Πρέπει  να φύγετε».  είπε ο 
Αμαρίλον. 

«Πρέπει να πάμε πάνω από τα σύννεφα. Αν βραχούμε έχουμε 
τελειώσει, θα είμαστε εντελώς ανίσχυροι». είπε ο Βίγκορ.

«Πριν  φύγουμε  και  χωριστούμε  πρέπει  να  μου  δώσεις  ένα 
μπουκάλι υδώριο. Δεν ξέρω πόσο θα με κρατήσουν τα φτερά μου 
ούτε πότε μπορεί να το χρειαστώ. Επίσης θέλω να αφήσω εδώ, που 
θεωρώ  ότι  είναι  πιο  ασφαλές,  τον  Μπλίνκι».  είπε  ο  Αλέξης  και 
έβγαλε από την τσέπη του το ζωάκι του και το άφησε πάνω στον 
καναπέ. «Σας παρακαλώ θέλω να τον προσέχετε όσο μπορείτε».

Ο Αμαρίλον έδωσε στον Αλέξη ένα μπουκάλι υδώριο. 
«Να  το  χρησιμοποιήσεις  όταν  χρειαστεί  με  προσοχή.  Δεν 

ξέρω  πότε  και  αν  θα  ανταμώσουν  οι  δρόμοι  μας  για  να  σου 
ξαναδώσω ένα. Όσο για το μικρό σου ζωάκι, σου υπόσχομαι ότι θα 
είναι ασφαλής εδώ. Μείνει ήσυχος.» είπε ο Αμαρίλον.

Ξεκίνησαν να πέφτουν κεραυνοί πάνω από το βασίλειο τους 
και  να  βρίσκουν  αντίσταση  πάνω  στην  ασπίδα  που  είχε 
δημιουργήσει ο Αμαρίλον 

«Τώρα τέλειωσε, αποκαλύφθηκε η θέση μας. Βιαστείτε». είπε 
ο Βίγκορ. «Πρέπει να συντονιστούμε».

Έφυγαν αμέσως από εκεί και κατέβηκαν κάτω. Ο Βίγκορ και 
ο Αμαρίλον πέταξαν προς τα πάνω, ο Αλέξης έπιασε την Άννα, ο 
Νάβιτορ  τον  Έλφρεν  και  τους  ακολούθησαν.  Με  κάλυψη  τα 
σύννεφα ανέβηκαν όσο πιο ψηλά μπορούσαν και βρήκαν τις θέσεις 
των μαχητών τους. Εν τω μεταξύ τα αερόπλοια λες και έλαβαν σήμα, 
ταυτόχρονα  συγκεντρώθηκαν  πάνω  από  το  βασίλειο  και  το  ίδιο 
έκαναν και  τα άντιεν με τους αναβάτες τους.  Οι Γουίντρεν με τα 
άντιεν κατέβηκαν χαμηλά και άρχισαν να ψάχνουν στα σπίτια των 
Φλάιρεν για οτιδήποτε μπορούσε να τους είναι χρήσιμο.

Από  ψηλά  οι  Φλάιρεν  ξεκίνησαν  να  τους  πετάνε  βέλη  τα 
οποία  έπεφταν  σαν  βροχή  πετυχαίνοντας  αρκετούς  από  αυτούς. 
Μόλις άρχισαν να προσγειώνονται τα αερόπλοια των Γουίντρεν μια 
άλλη ομάδα Φλάιρεν πέταγε απότομα και με πολύ μεγάλη ταχύτητα 
κατά πάνω τους χτυπώντας τους  όπως μπορούσε.  Μόλις το είδαν 
αυτό οι  Γουίντρεν παρατάχθηκαν και  σήκωσαν συγχρονισμένα το 
ένα τους χέρι από τη μία μεριά προς στην άλλη με αργή κίνηση.



Ένα  μεγάλο  ρεύμα  αέρα  σηκώθηκε  παρασύροντας  και  ότι 
άλλο υπήρχε στην πορεία του και χτύπησε με δύναμη όσους Φλάιρεν 
βρέθηκαν  μπροστά  του.  Πολλοί  από  αυτούς  προσέκρουσαν  στο 
έδαφος  καθώς  ήταν  ανίσχυροι  μπροστά  σε  τόσο  μεγάλη  δύναμη 
αέρα.  Όμως  δεν  ήταν  αρκετό  για  να  τους  καθηλώσει  κάτω. 
Ξανασηκώθηκαν  και  έκαναν  πάλι  επίθεση  πετώντας  κατά  πάνω 
τους. 

Ο Αλέξης και οι υπόλοιποι βρισκόντουσαν λίγο πιο πάνω και 
έβλεπαν  την  εξέλιξη  της  μάχης.  Ο Αλέξης  άρχισε  να  μην  νιώθει 
καλά και έβλεπε ότι ο αέρας που φύσαγε του έπαιρνε και μερικά 
φτερά  από  τις  φτερούγες  του.  Εκείνη  την  ώρα  δεν  ήθελε  να 
απασχολήσει  τους  άλλους  με  τα  προβλήματα  του  και  έκανε 
υπομονή. Η μάχη ήταν δύσκολη και ο Βίγκορ έβλεπε ότι δεν θα τους 
έβγαζε πουθενά. Έτσι αποφάσισε να κατέβει με τον Αμαρίλον για να 
εμψυχώσει ο ένας τους πολεμιστές τους και ο άλλος με τα ξόρκια 
του να προσπαθήσει  να τους  δώσει  πιο πολύ ισορροπία απέναντι 
στον αέρα που κυριολεκτικά τους τσάκιζε τα φτερά. 

Οι  Γουίντρεν  από  την  άλλη  πλευρά  φαινόταν  ατελείωτοι 
καθώς  είχαν  προσγειωθεί  όλα  τα  αερόπλοια  και  όσοι  ήταν  στο 
έδαφος  κατέστρεφαν  και  έκαιγαν  ό,τι  έβρισκαν  μπροστά  τους 
ψάχνοντας για τον κρύσταλλο της φυλής. Όσοι από αυτούς δεν είχαν 
προσγειωθεί με τα άντιεν κυνηγούσαν τους Φλάιρεν μέχρι να τους 
κάψουν τα φτερά. Οι κραυγές των φλεγόμενων Φλάιρεν ακουγόταν 
μέχρι τον ουρανό.

Ο Αλέξης όσο έβλεπε αυτά να γίνονται μπροστά στα μάτια 
του  είχε  αρχίσει  να  φοβάται.  Ο  Νάβιτορ  με  τον  Έλφρεν  είχαν 
κατέβει και εκείνοι για να βοηθήσουν όσο μπορούσαν σε αυτή τη 
δύσκολη εναέρια μάχη. Έτσι είχε μείνει μόνος του στον ουρανό να 
κρατάει την Άννα για να παραμείνουν ασφαλείς. Σιγά σιγά για κακή 
του τύχη όμως άρχισε να χάνει ύψος καθώς του έφευγαν όλο και 
περισσότερα  φτερά.  Έπρεπε  να  βρει  τον  Αμαρίλον  για  να  τον 
βοηθήσει  αλλά  ήταν  δύσκολο  καθώς  κρατούσε  μαζί  του  και  την 
Άννα. 

«Χάνουμε ύψος, τι συμβαίνει;» τον ρώτησε η Άννα
«Μου πέφτουν τα φτερά, δεν ξέρω γιατί».



«Φοβάμαι  ότι  μάλλον  πέρασε  η  επίδραση  από  το  υδώριο. 
Μάλλον  για  να  ξαναπετάξεις  θα  πρέπει  να  πιεις  κι  άλλο  και  να 
περιμένεις». είπε η Άννα.

«Ναι,  αλλά  μήπως  είναι  κακή  ιδέα  να  χρησιμοποιήσω  το 
υδώριο τώρα ; Αν το χρειαστώ αργότερα με τον Σόλρεν; Θα το πιω 
μόνο αν κινδυνεύει η ζωή μας».

Σιγά σιγά ξεκίνησε να κατεβαίνει προς τα κάτω καθώς στις 
φτερούγες  του  είχαν μείνει  μόνο τα μισά φτερά.  Προσπάθησε να 
βρει ένα σημείο το οποίο θα μπορούσαν εύκολα να κρυφτούν. Εκεί 
κοντά στην καλύβα που έμενε ο Βίγκορ φαίνεται να μην είχαν δώσει 
σημασία  καθώς  φαινόταν  εξωτερικά  έτοιμη  να  πέσει,  ενώ  όπως 
σωστά είχαν προβλέψει εξ αρχής, στο παλάτι είχαν πάει πάνω από 
τις μισές δυνάμεις των Γουίντρεν. 

Το παλάτι που ήταν ολόλευκο και έμοιαζε με μεγάλο αφράτο 
σύννεφο τώρα το τύλιγαν οι καπνοί και οι Γουίντρεν που ανέβαιναν 
στις εξωτερικές του σκάλες φαινόταν αμέτρητοι, σαν μύγες. Φωτιές 
ξεπρόβαλλαν μέσα από τα στρογγυλά του παράθυρα δίνοντας την 
αίσθηση ότι η μάχη σταδιακά χάνεται. Η σημαία με τους δύο ήλιους 
που ήταν στην κορυφή του παλατιού είχε πάρει  και  εκείνη φωτιά 
αποθαρύνοντας όλους τους Φλάιρεν. 

Ο Αλέξης βρήκε ένα μέρος για να κρυφτούν εκεί κοντά στη 
καλύβα  και  λίγο  πριν  προλάβει  να  προσγειωθεί,  τα  φτερά  του 
ξαφνικά κόπηκαν και έπεσαν και οι δυο απότομα κάτω. Τώρα αυτό 
που  έπρεπε  να  κάνουν  είναι  να  βρουν  τρόπο  να  φύγουν  όσο  το 
δυνατόν  πιο  γρήγορα  καθώς  η  Άννα  είχε  στην  κατοχή  της  τους 
κρυστάλλους που ο Σόλρεν τόσο πολύ επιθυμούσε. 

Κοίταζαν και οι δύο να βρουν μια έξοδο από εκεί αλλά δεν 
είχαν ιδέα πως θα φύγουν αφού ήταν τόσο ψηλά από το έδαφος. Το 
μόνο που μπορούσαν να σκεφτούν ήταν ότι έπρεπε να πάνε προς τη 
μεριά του δέντρου που σκαρφάλωσαν μήπως καταφέρουν από εκεί 
με κάποιο τρόπο να κατέβουν. Για να πάνε όμως περπατώντας ήταν 
πάρα πολύ δύσκολο καθώς υπήρχαν πάρα πολύ Γουίντρεν.

«Θα αφήσουμε τον Έλφρεν πίσω;»είπε ο Αλέξης.
«Δεν  έχουμε  και  άλλη  επιλογή.  Οι  κρύσταλλοι  είναι  πάρα 

πολύ  σημαντικοί  και  δεν  πρέπει  να  μας  πιάσουν.  Αν  βρεθεί  στο 
δρόμο μας έχει καλώς αλλιώς θα πρέπει να μείνει πίσω και ελπίζω οι 
δρόμοι μας να συναντηθούν ξανά». απάντησε η Άννα.



«Κρίμα, μου άρεσε η παρέα του. Μπορείς να κάνεις τα μαγικά 
σου κόλπα για να περάσουμε;» 

«Έχω μια ιδέα, ακολούθησε με» είπε η Άννα.
Σκυφτά  με  πολύ  μεγάλη  προσοχή  η  Άννα  και  ο  Αλέξης 

πήγαιναν πίσω από τα σπίτια των Φλάιρεν μέχρι που συνάντησαν 
μία ομάδα Γουίντρεν. Η Άννα τους αιφνιδίασε πιάνοντας τον έναν 
μικρόσωμο Γουίντρεν από τον λαιμό και  τον κοίταξε  έντονα στα 
μάτια. Τα δικά της μάτια εμφάνισαν κορώνες. Το ίδιο έκανε και με 
τους άλλους δυο οι οποίοι έμειναν ακίνητοι να τους κοιτάζουν σαν 
αγάλματα.  Τότε  σε  σχηματισμό  ένας  Γουίντρεν  μπροστά  για  να 
ανοίγει  δρόμο και  οι  άλλοι  δύο δεξιά  και  αριστερά ξεκίνησαν να 
προχωράνε  ανάμεσα  από  τους  υπόλοιπους  Γουίντρεν  που 
λεηλατούσαν  τα  σπίτια  με  τον  Αλέξη  και  την  Άννα  στην  μέση. 
Εκείνοι  είχαν  βάλει  τα  χέρια  τους  πίσω από την  πλάτη  τους  και 
παρίσταναν τους δεμένους, περπατώντας με σκυφτό το κεφάλι. 

Με αυτό τον τρόπο έκαναν τους αιχμαλώτους και κατάφεραν 
να περάσουν μέσα από ένα μεγάλο μέρος του χωριού. Για κακή τους 
τύχη όμως ένας πιο υψηλόβαθμος Γουίντρεν τους σταμάτησε.

«Ποιοι είναι οι κρατούμενοι; Δεν μοιάζουν για Φλάιρεν».
«Είναι  μάλλον  επισκέπτες  τους».  Είπε ο ένας  Γουίντρεν τα 

λόγια που του επέβαλε στο μυαλό η Άννα.
«Τότε πρέπει να τους δει ο Άσους. Φύγετε θα τους πάω εγώ».
«Καλύτερα να έχετε συνοδεία κάποιον από εμάς επειδή είναι 

ιδιαίτερα επικίνδυνοι. Μην τυχόν σας ξεφύγουν και εκτεθείτε».
«Δεν μου γεμίζουν το μάτι».
«Δεν έχετε ιδέα».
«Εντάξει θα τους συνοδέψω εγώ με άλλον έναν. Εσύ έλα μαζί, 

οι υπόλοιποι πηγαίνετε να βρείτε τους άλλους».
Έμειναν οι άλλοι να τον κοιτάνε σαν απολιθωμένοι. Εκείνος 

δεν τους έδωσε καμία σημασία και χαρούμενος για το τρόπαιο που 
πήγαινε στον Άσους τους άφησε να πηγαίνουν μπροστά μαζί με τον 
άλλον φρουρό και εκείνος τους ακολουθούσε από πίσω. Ήθελε να 
τους  πάει  στο  αερόπλοιο  όπου  βρισκόταν  ο  Άσους  το  οποίο  δεν 
βρισκόταν και πολύ μακριά από εκείνο το σημείο.

Ο  Αλέξης  και  η  Άννα  ήταν  σε  δύσκολη  θέση  καθώς  δεν 
ήθελαν να δώσουν στόχο από την μία πλευρά και από την άλλη δεν 
έπρεπε και να αιχμαλωτιστούν. Κοιτάχτηκαν και οι δύο και η Άννα 



τον ειδοποίησε στο μυαλό του ότι πριν φτάσουν στο αερόπλοιο, με 
την πρώτη ευκαιρία,  θα έκαναν επίθεση με σύμμαχο τον ένα από 
τους  φρουρούς  ενάντια  στον  Γουίντρεν  και  θα  έτρεχαν  όσο  πιο 
γρήγορα μπορούσαν.

Πέρασαν δίπλα από ένα σπίτι και για πολύ λίγο ο τοίχος του 
σπιτιού,  τους  έκρυβε  από  την  οπτική  γωνία  των  υπόλοιπων 
Γουίντρεν και  τους  έδινε  χρόνο για να επιτεθούν.  Ο Αλέξης τότε 
έβγαλε τα χέρια του από πίσω που τα είχε σαν δεμένα, έβγαλε πάγο 
από  τα  δάχτυλά  του  και  πάγωσε  τον  Γουίντρεν  που  βρισκόταν 
μπροστά του.

Με πολύ γρήγορη ταχύτητα τράβηξαν τον παγωμένο εχθρό 
και οι δυο και τον έκρυψαν μέσα στο σπίτι. Μαζί του έβαλαν τον ένα 
φρουρό  που  έλεγχε  η  Άννα  με  το  μυαλό  της  να  τον  προσέχει. 
Έμειναν σκυμμένοι πίσω από ένα μικρό τοιχάκι που είχε το σπίτι και 
παρακολουθούσαν  τους  Γουίντρεν  για  να  βρουν  την  ευκαιρία  να 
τρέξουν  χωρίς  να  τους  δουν  και  να  φτάσουν  με  ασφάλεια  στο 
δέντρο. Την ώρα που κοίταζαν μπροστά ένιωσαν δύο ραβδιά από 
πίσω να τους ακουμπούν στην πλάτη. 

«Μην γυρίσετε, σηκώστε τα χέρια ψηλά».
Ο Αλέξης και η Άννα σήκωσαν τα χέρια ψηλά και υπάκουσαν. 

Η Άννα πήγε να μπει μέσα στο μυαλό εκείνου που βρισκόταν πίσω 
τους  αλλά  χωρίς  αποτέλεσμα  καθώς  την  μπλόκαρε  μία  μεγάλη 
δύναμη. 

«Ξέρω τι πας να κάνεις και δεν πρόκειται να έχει αποτέλεσμα, 
σε διαβεβαιώνω».

«Ποιος είσαι;» ρώτησε ο Αλέξης.
«Ονομάζομαι  Άσους.  Νομίζατε  ότι  θα  φεύγατε  έτσι  απλά; 

Ξέρω ποιοι είστε και τι θέλετε να κάνετε. Ο Κρόνους και ο Σόλρεν 
θα με επιβραβεύσουν για αυτό. Σας παρακολουθώ πολύ ώρα πριν. 
Εσύ μικρή πριγκίπισσα είσαι  πολύ επικίνδυνη τελικά,  έχουν δίκιο 
που σε θέλουν φυλακισμένη. Είσαι σκέτος μπελάς».

Ο Αλέξης πήγε να γυρίσει αλλά ο Άσους κούνησε το ραβδί 
του  προς  τα  πάνω  του  και  ο  Αλέξης  ένιωσε  σαν  ρεύμα  να  του 
διαπερνάει  τα  σωθικά  και  λύγισε  στα  δύο  από  τον  πόνο.  Τα 
πράγματα τώρα ήταν πιο σοβαρά από πριν. 

«Προχωρήστε μπροστά και αν θέλετε να φτάσετε αρτιμελής 
μέχρι τον Σόλρεν και τον Κρόνους να κάνετε όπως σας λέω. Τώρα 



που σας έχω στα χέρια μου θα παραδοθεί και ο Βίγκορ αλλά και ο 
Αμαρίλον.»

Η  Άννα  και  ο  Αλέξης  υπάκουσαν.  Αμέσως  άρχισαν  να 
επεξεργάζονται στο πίσω μέρος του μυαλού τους την επόμενη τους 
κίνηση, δεν θα καθόταν έτσι απλά να τους παραδώσουν στον Σόλρεν 
χωρίς μάχη.

Ξάφνου  πίσω τους  άκουσαν  ένα  δυνατό  ήχο  και  αυτόματα 
γύρισαν  πίσω  για  να  δουν  τι  συνέβη.  Εκεί  ήταν  ένας  άντρας 
καστανός ο οποίος φαινόταν μεγαλόσωμος, ήταν βαριά ντυμένος και 
κοίταζε έκθαμβος πότε το ραβδί του και πότε τον Άσους που ήταν 
κάτω αναίσθητος. 

«Ποιος είσαι;» τον ρώτησε η Άννα
«Δεν είναι ώρα για αυτό. Τώρα πρέπει να τρέξουμε». είπε ο 

άγνωστος άντρας και έτσι οι τρεις τους άρχισαν να τρέχουν προς το 
δέντρο.  Όμως  δεν  πρόλαβαν  να  φτάσουν  μέχρι  εκεί  γιατί  με  την 
άκρη του ματιού τους είδαν κάτι και σταμάτησαν ξανά κοιτάζοντας 
με δέος τον ουρανό.

Τα  σύννεφα  που  είχαν  μαυρίσει  τον  ουρανό  και  πέταγαν 
κεραυνούς  είχαν  δημιουργήσει  μία  δίνη  που  γύριζε  πάνω από  το 
παλάτι  του  Βίγκορ  και  φαινόταν  έτοιμη  να  το  ξεριζώσει.  Το 
χειρότερο ήταν όμως ότι  τα  σύννεφα έριξαν τις  πρώτες  σταγόνες 
βροχής. Τώρα ήξεραν ότι η μάχη ήταν χαμένη, έπρεπε να φύγουν 
όσο το δυνατόν πιο γρήγορα. 

Ο Αμαρίλον είχε πάει στο παλάτι ακριβώς κάτω από τη δίνη 
και φώναζε με όλη του τη δύναμη ξόρκια στην γλώσσα των αρχαίων 
σηκώνοντας  το  ραβδί  του στον  ουρανό.  Ξάφνου οι  σταγόνες  της 
βροχής έμειναν ακίνητες στον χώρο και στον χρόνο. Ακόμα και ο 
Αμαρίλον  έμεινε  ακίνητος  να  τις  κοιτάζει  καθώς  δεν  ήταν  ένα 
αποτέλεσμα που έφερε εκείνος.  Οι σταγόνες άρχισαν να γυρίζουν 
πίσω στα σύννεφα και όλοι έμειναν να κοιτάζουν έκθαμβοι αυτό το 
φαινόμενο.

Ο  Αλέξης,  η  Άννα  και  ο  άγνωστος  άντρας  κοίταζαν  τον 
ουρανό όταν ξάφνου από πίσω τους, τους έπιασαν κάτι χέρια και 
τους σήκωσαν ψηλά. Όσο και αν πάλευε ο Αλέξης δεν μπορούσε να 
ελευθερωθεί το μόνο που είδε είναι ότι αυτός που τον κρατούσε στον 
αέρα και τον έπαιρνε μακριά από εκεί έμοιαζε με Φλάιρεν αλλά δεν 
ήταν.  Ήταν μελαχρινός,  με πράσινα ρούχα και  πετώντας με πολύ 



γρήγορη ταχύτητα τον απομάκρυνε από το βασίλειο του Ουρανού 
και τον πήγαινε προς τα κάτω, σαν να έκαναν μια μεγάλη βουτιά 
στον  αέρα.  Η  Άννα  μπήκε  μέσα  στο  μυαλό  εκείνου  που  την 
κρατούσε και μόλις είδε ποιος είναι και που την πηγαίνει δεν έφερε 
καμία αντίσταση ενώ ο άγνωστος άντρας προσπαθούσε με νύχια και 
με δόντια να δραπετεύσει αλλά με τον τρόπο που τον είχε γραπώσει 
ήταν αδύνατον. 

Μόλις  έφυγαν  οι  τρεις  τους  από  το  βασίλειο  του  ουρανού 
νόμιζες  ότι  τα  σύννεφα  κάποιος  τα  κατεύθυνε  πάνω  από  τα 
αερόπλοια και ξεκίνησαν να πέφτουν κεραυνοί ακριβώς από πάνω 
τους. Σαν αποτέλεσμα πολλούς Γουίντρεν τους χτυπούσε αλυσιδωτά 
το ρεύμα.

Ο Άσους ο οποίος είχε συνέλθει δημιούργησε έναν άνεμο ο 
οποίος περιείχε το μήνυμα της οπισθοχώρησης και μπορούσαν να το 
ακούσουν  μόνο οι  Γουίντρεν.  Έτσι  σταδιακά έφυγαν όλοι  μακριά 
από το βασίλειο του ουρανού με τα αερόπλοια τους αλλά και όλοι οι 
αναβάτες των άντιεν επέστρεψαν πίσω. Ο Νάβιτορ με τον Έλφρεν 
έμειναν έκπληκτοι με αυτό το αποτέλεσμα καθώς δεν είχαν ιδέα τι 
είχε συμβεί και τελείωσε τόσο γρήγορα η μάχη.

Ο Έλφρεν άρχισε να ψάχνει για να βρει τον Αλέξη και την 
Άννα.  Ρωτούσε  όποιον  έβρισκε  μπροστά  του  για  να  μάθει  αλλά 
κανείς δεν φαινόταν να γνωρίζει τίποτα. Στον δρόμο του βρήκε τον 
Αμαρίλον ο οποίος επέστρεφε με σκοπό να συναντήσει τον Βίγκορ 
για να πάρουν κάποιες αποφάσεις σχετικά με την οργάνωση και την 
τακτική τους μετά την επίθεση. 

«Γνωρίζεις που βρίσκεται η Άννα με τον Αλέξη;»
«Δυστυχώς δεν τους είδα αλλά από όσο μπορώ να καταλάβω 

όποιος ήρθε και μας έσωσε από την επίθεση των Γουίντρεν σίγουρα 
είχε κάποιο σκοπό και ήθελε κάτι, αλλιώς θα μας είχε ειδοποιήσει 
για την βοήθεια του και αν μη τι άλλο θα είχε έρθει σε μένα πρώτα. 
Καλύτερα ακολουθήστε με για να βρούμε τις απαντήσεις».

«Δεν θα συναντήσετε πρώτα τον άρχοντα Βίγκορ;» ρώτησε ο 
Νάβιτορ.

«Προέχει  η  ασφάλεια  της  Άννας,  του  Αλέξη  και  των 
κρυστάλλων  αλλιώς  όσοι  από  εμάς  πέθαναν  στην  μάχη  πέθαναν 
άδικα».  απάντησε  ο  Αμαρίλον  και  άρχισε  να  περπατάει  γρήγορα 
προς το σπίτι του. 



Πέρασαν πολλά γκρεμισμένα σπίτια και το καμένο χιονάτουμ 
έβγαζε μία τοξική μυρωδιά που έπρεπε να καλύπτουν τη μύτη και το 
στόμα τους για να μπορούν να αναπνεύσουν.  Μόλις έφτασαν στο 
σπίτι του Αμαρίλον διαπίστωσαν ότι δεν υπήρχε τίποτα πια εκεί. Ο 
Αμαρίλον τότε κοίταξε μπροστά του, τέντωσε τα χέρια του και τα 
ανύψωσε μέχρι τους ώμους του. Τότε το σπίτι του αναδύθηκε από το 
έδαφος και στάθηκε όρθιο σαν να μην είχε γίνει τίποτα. Ο Αμαρίλον 
πήγε στην πόρτα και την άνοιξε σκουπίζοντας τη σκόνη που έπεσε 
πάνω του πριν μπει μέσα και τον ακολούθησαν και οι άλλοι.

Κάτω από την σκάλα που είχαν ανέβει υπήρχε μια καταπακτή 
που δεν είχαν προσέξει προηγουμένως η οποία με μία κίνηση των 
δάχτυλων του Αμαρίλον άνοιξε αμέσως και φανέρωσε μια απότομη 
ξύλινη  σκάλα.  Μόλις  την  κατέβηκε  ο  Έλφρεν  είδε  μια  υπόγεια 
αίθουσα με ένα πολύ μεγάλο τζάκι  να έχει  κιόλας ανάψει  και  να 
φωτίζει η φλόγα του τον χώρο. Αυτό που του έκανε εντύπωση ήταν 
ότι  παντού  υπήρχαν  ράφια  με  πάρα  πολλά  φιαλίδια,  στη  μέση 
βρισκόταν ένα μεγάλο στρογγυλό τραπέζι και γύρω γύρω υπήρχαν 
πάρα πολλοί μονοκόμματοι καθρέπτες. Σε ένα σημείο ο τοίχος είχε 
μια  εσοχή και  μέσα βρισκόταν ένα μεγάλο μαύρο βάζο το οποίο 
γύρω του είχε ένα πλέγμα από αγκάθια. Ο Αμαρίλον πλησίασε τα 
χέρια του κοντά στο βάζο και τότε τα αγκάθια πλησίασαν μόνα τους, 
τύλιξαν και τα δύο του χέρια και άρχισαν να του τα σφίγγουν σε 
σημείο να αιμορραγεί. Ο Νάβιτορ και ο Έλφρεν πήγαν κοντά του για 
να τον βοηθήσουν καθώς φαινόταν ότι πονούσε όμως εκείνος τους 
έγνεψε να μην επέμβουν. Σταδιακά τα αγκάθια, του άφησαν τα χέρια 
και έκαναν χώρο για να μπορέσει να πάρει το βάζο.

Μόλις έπιασε το βάζο στα χέρια του το άνοιξε και άφησε να 
τρέξει  το  αίμα  από  τα  ματωμένα  του  χέρια  του  μέσα.  Με  κάθε 
σταγόνα αίματος που έπεφτε, το βάζο εξωτερικά άλλαζε χρώματα 
μέχρι που έγινε γαλάζιο. Τότε ο Αμαρίλον το πήρε το έκλεισε και το 
κούνησε ελαφρά σαν να το ανακάτευε μουρμουρίζοντας κάτι λόγια 
στην γλώσσα των αρχαίων.

Μόλις  το άνοιξε μία  ομίχλη σκέπασε  όλο το  χώρο και  δεν 
μπορούσαν  να  δουν  ούτε  την  μύτη  τους.  Η  ομίχλη  σαν  να  ήταν 
οντότητα  που  στο  πέρασμα  της  νόμιζες  ότι  άκουγες  κάποιον  να 
ανασαίνει βαθειά τους σκέπασε και ένιωθαν σαν να τους ερευνούσε. 
Μετά  αυτή  η  ομίχλη  πήγε  και  κάλυψε  τους  καθρέπτες  και  μόλις 



έφυγε από εκεί οι καθρέπτες ξεκίνησαν να προβάλλουν εικόνες που 
έδειχναν που ήταν ο Αλέξης και η Άννα και τι είχαν κάνει. 

Ο Έλφρεν δεν είχε ποτέ του ξαναδεί τέτοιο επίπεδο μαγείας. 
Είχε μόνο ακούσει  διηγήσεις από τους παλιούς για τους ισχυρούς 
μάγους και την χρονοδιάσταση αλλά ποτέ του δεν γνώρισε κάποιον 
που  πραγματικά  μπορούσε  να  το  κάνει.  Μέσα  στους  καθρέπτες 
έβλεπε ότι είχε γίνει με τον Αλέξη και την Άννα μέχρι το σημείο που 
τους  άρπαξαν  εκείνοι  με  τα  φτερά.  Αυτό  όμως  που  τους 
προβλημάτισε  όλους  ήταν  ότι  δίπλα  τους  έβλεπαν  μία  μορφή  με 
μαύρο αποτύπωμα που δεν μπορούσαν να προσδιορίσουν ποιος ή τι 
είναι.

«Ποιος τους πήρε, που τους πάει και ποιος είναι δίπλα τους;» 
ρώτησε ο Έλφρεν τον Αμαρίλον όλο αγωνία. 

«Σιγά  σιγά  θα  τα  δούμε  όλα.  Αυτοί  που  είδες  ήταν  οι 
υπερασπιστές του νερού. Χάρης σε αυτούς νικήσαμε την μάχη γιατί 
εξουσίασαν  τις  σταγόνες  τις  βροχής  και  το  νερό  που  ήταν 
παγιδευμένο μέσα στα σύννεφα.  Προφανώς όλα αυτά έγιναν γιατί 
ήθελαν  να  πάρουν  τον  Αλέξη  και  την  Άννα.  Τώρα  που  τους 
πηγαίνουν  είναι  ένα  πραγματικό  μυστήριο  καθώς  κανείς  δεν  έχει 
ανακαλύψει τη θέση τους από όταν έφυγαν από το βασίλειο τους. 
Δεν μπορούμε να τους βοηθήσουμε άλλο αυτή τη στιγμή. Αυτό που 
με  προβληματίζει  όμως  είναι  το  μαύρο  αποτύπωμα  που  τους 
ακολουθεί. Δεν είναι καλό αυτό».

Δεν πρόλαβε να τελειώσει τη φράση του και η ομίχλη με ορμή 
πήγε και σκέπασε ξανά τους καθρέπτες σαν να είχε να δείξει κάτι 
σοβαρό.  Οι καθρέπτες τους  πήγαν σε ένα γνώριμο μέρος  για  τον 
Έλφρεν. Μέσα τους είδε τη γυναίκα του να είναι ξαπλωμένη σε ένα 
κρεβάτι σαν να είναι πολύ άρρωστη. Στον ίδιο χώρο φαινόταν να την 
φρουρεί ένας στρατιώτης του Σόλρεν και τα δύο του παιδιά έκλαιγαν 
στο διπλανό δωμάτιο. Ο Έλφρεν ένιωσε ότι δεν μπορούσε να σταθεί 
στα πόδια του και έκατσε σε μία καρέκλα. Αισθανόταν τα μάτια του 
να καίνε. 

«Ξέρω περι τίνος πρόκειται. Θέλουν τον κρύσταλλο τους πίσω 
και βασανίζουν την γυναίκα μου. Πρέπει να γυρίσω πίσω και να βρω 
τρόπο να  τους  ελευθερώσω χωρίς  να  τους  δώσω τον κρύσταλλο. 
Πείτε μου σας παρακαλώ πώς να φύγω». είπε ο Έλφρεν.



«Καλά  νομίζεις  ότι  θα  είναι  τόσο  εύκολο  αυτό;»  είπε  ο 
Νάβιτορ. 

«Δεν έχω και άλλη επιλογή. Θα πάω και όπου με βγάλει». 
«Θαυμάζω  την  γενναιότητα  σου  άρχοντα  Έλφρεν  αλλά  τα 

πάντα πρέπει να τα αποφασίζουμε με το μυαλό μας και μετά με την 
καρδιά  μας.  Νάβιτορ  μπορείς  να  τον  συνοδέψεις  σε  αυτό  του  το 
ταξίδι;»

«Όπως θέλετε, είμαι πάντα ταπεινός σας υπηρέτης».
«Για να φύγετε από εδώ καλύτερα να πετάξετε μέχρι το λιβάδι 

των σκουληκιών και μετά να πάτε πεζοί για να μην δημιουργήσετε 
στόχο. Εσύ Νάβιτορ κράτα μαζί σου το μανδύα των φτερών ώστε 
όταν τον φοράς να μην φαίνονται τα φτερά σου και προδώσεις την 
ταυτότητα σου «.  είπε ο Αμαρίλον και  έδωσε στον Νάβιτορ έναν 
καφέ μανδύα. 

«Ευχαριστώ για όλα». είπε ο Έλφρεν και στους δύο. 
«Περιμένω να μας φέρεις τον κρύσταλλο Νάβιτορ, θα είναι 

πιο  ασφαλής  εδώ  και  σε  εσένα  άρχοντα  Έλφρεν  εύχομαι  τα 
καλύτερα για την οικογένεια σου». απάντησε ο Αμαρίλον.

Έτσι βιαστικά έφυγαν από το σπίτι του Αμαρίλον, ο Νάβιτορ 
έπιασε τον Έλφρεν και πέταξε προς την κοιλάδα των σκουληκιών. 



Η ΦΥΛΗ ΤΩΝ ΣΙΡΕΝ

Φυλή: Φυλή της θάλασσας
Δύναμεις:  Μπορούν  να  ελέγχουν  οποιοδήποτε  υδάτινο 

στοιχείο
Αρχηγός: Ποσειδώνας



Οι υπερασπιστές του νερού που είχαν πιάσει τον Αλέξη, την 
Άννα και αυτόν που τους είχε βοηθήσει τους κατεύθυναν με οδηγό 
τα αστέρια προς μια μεγάλη χαράδρα. Ο Αλέξης φοβόταν ότι κάποια 
στιγμή θα τους αφήσουν για να πέσουν και να σκοτωθούν μέσα στο 
κενό του σκοταδιού. Όμως εκείνοι έκαναν μια ακόμα βουτιά προς τα 
κάτω και  πετούσαν μέσα από τα πολλά βράχια που υπήρχαν σαν 
καρφιά μέσα στη χαράδρα.  Με αυτό το λιγοστό φως που υπήρχε 
στον ουρανό ήταν θαύμα πως οι  υπερασπιστές δεν έπεφταν πάνω 
στις πέτρες αφού πετούσαν με τρομερή ταχύτητα σχεδόν στα τυφλά. 
Σε κάποια στιγμή προσγειώθηκαν σε ένα βράχο ο οποίος βρισκόταν 
τόσο  ψηλά  που  δεν  μπορούσαν  ούτε  να  σκαρφαλώσουν  προς  τα 
πάνω αλλά και ούτε προς τα κάτω. Δεν υπήρχε τρόπος να ξεφύγουν. 
Εκεί  υπήρχε χώρος ώστε να κάτσουν και  να περάσουν την νύχτα 
μέχρι να βγουν οι πρώτες ακτίνες του ενός ήλιου. Τους άφησαν κάτω 
και ο ένας από αυτούς τους είπε:

«Θα  περάσουμε  εδώ την υπόλοιπη νύχτα.  Προσπαθήστε  να 
ξεκουραστείτε όσο μπορείτε. Μην κάνετε καμία ερώτηση καθώς τα 
πάντα θα απαντηθούν μόλις φτάσετε στον προορισμό σας και μην 
μιλήσετε μεταξύ σας».

Ο  Αλέξης  εκεί  στον  βράχο  που  καθόταν  βρήκε  τρία  ξερά 
κλαδάκια και με το χέρι του άναψε λίγη φωτιά για να ζεσταθούν. Ο 
υπερασπιστής αμέσως την έσβησε με τις φτερούγες του.

«Είσαι τρελός; Αυτό θα προδώσει τη θέση μας στον Σόλρεν».
Η Άννα ήσυχη για τον προορισμό τους έκατσε σε μία πέτρα 

και περίμενε να περάσει η ώρα για να ξαναφύγουν. Η αλήθεια ήταν 
ότι ήθελε να μιλήσει στον Αλέξη και σε εκείνον τον άγνωστο αλλά 
φοβόταν  τις  αντιδράσεις  των  φρουρών  τους.  Ήξερε  ότι  ήταν 
εκπαιδευμένοι  και  δεν  δίσταζαν  πουθενά.  Το  μόνο  που  την 
προβλημάτιζε ήταν ότι δεν μπορούσε να μπει στο μυαλό του άντρα ο 
οποίος είχε κάτσει και εκείνος σε μια γωνιά σιωπηλός. Όσες φορές 
και  να  προσπάθησε  μια  ισχυρή  δύναμη  που  δεν  μπορούσε  να 
προσδιορίσει την πηγή της την εμπόδιζε. 

Ο  Αλέξης  κουλουριάστηκε  σε  μια  μεριά  περιμένοντας  να 
έρθει το πρωί. Η αλήθεια είναι ότι ήξερε ποιοι ήταν καθώς την φυλή 
του νερού του την είχε περιγράψει η Άννα εδώ και πολύ καιρό. Αυτό 
που αναρωτιόταν  ήταν  σε  ποιο  μέρος  είχαν  εγκαταστήσει  το  νέο 
τους βασίλειο γιατί κανείς δεν ήξερε που είχαν πάει και όλοι είχαν 



στο μυαλό τους ότι πήγαν ή κοντά στα νερά του Ιερού Δάσους ή στη 
Δύση μέσω των υπόγειων ρευμάτων και σπηλιών. Κοίταζε και τον 
άντρα που καθόταν σιωπηλός και προσπαθούσε να καταλάβει πως 
βρέθηκε  μαζί  τους  και  από  πού  ξεφύτρωσε  αφού  στη  φυλή  των 
Φλάιρεν οι μόνοι ξένοι που υπήρχαν ήταν εκείνοι. Στο τέλος έκλεισε 
τα  μάτια  του  και  κοιμήθηκε  για  λίγο  καθώς  ήταν  πάρα  πολύ 
κουρασμένος.

«Ξύπνα, πρέπει να φύγουμε πριν βγει ο ήλιος» τον σκούντησε 
ο  υπερασπιστής  και  γρήγορα  τον  συνέφερε.  Οι  άλλοι  ήταν  ήδη 
ξύπνιοι. Τον έπιασε και τον σήκωσε με τα χέρια του. Οι αποχρώσεις 
του ουρανού ήταν ονειρικές καθώς πλησίαζε η ώρα που θα ανέτειλε 
ο  πρώτος  ήλιος.  Οι  υπερασπιστές  ήταν  πολύ  ταραγμένοι  καθώς 
ήξεραν ότι μόλις οι ακτίνες του τους ακουμπούσαν, τα φτερά τους 
θα έλιωναν σαν το κερί  και  αν δεν είχαν φτάσει  στον προορισμό 
τους η αποστολή τους θα είχε αποτύχει.

Ο Αλέξης από ψηλά μπορούσε να δει καλύτερα την ομορφιά 
αυτού  του  βραχώδες  τοπίου.  Παντού  λαμποκοπούσαν  μικρά 
πετράδια  που  χρύσιζαν  μόλις  τα  ακουμπούσε  το  αχνό  φως  της 
ανατολής.  Η ατμόσφαιρα ήταν πεντακάθαρη και  ο Αλέξης ένιωθε 
σαν να μην είχε αναπνεύσει τόσο καθαρό αέρα στη ζωή του και ας 
του πάγωναν τα πνευμόνια με κάθε ανάσα. 

Ξαφνικά άρχισαν να κατεβαίνουν απότομα μέσα στη χαράδρα 
με πολύ μεγάλη ταχύτητα, δυστυχώς τους είχε προλάβει ο ήλιος και 
τα  φτερά  τους  άρχισαν  να  λιώνουν.  Ο Αλέξης  το  ήξερε  αυτό  το 
συναίσθημα του φόβου που ένιωθαν οι υπερασπιστές γιατί του είχε 
συμβεί  και  εκείνου νωρίτερα.  Λίγο πριν  φτάσουν  στο  έδαφος,  τα 
φτερά τους κόπηκαν και έπεσαν κάτω πάρα πολύ άτσαλα. Ο Αλέξης 
σηκώθηκε, σκούπισε το πρόσωπο του και μόλις πήγε να τινάξει τα 
χέρια του διαπίστωσε ότι δεν είχαν χώμα όπως περίμενε αλλά άμμο. 
Κοίταξε πρώτα πίσω του πρώτα να δει ότι η Άννα ήταν καλά και 
έπειτα κοίταξε μπροστά του για να δει που βρισκόντουσαν.  Ήταν 
στην άκρη ενός μεγάλου γκρεμού και προς μεγάλη του έκπληξη η 
άμμος ξεκίνησε να κινείται. Όλοι κοιτάχτηκαν μεταξύ τους καθώς 
κατάλαβαν τι θα συνέβαινε. 

Η  άμμος  άρχισε  να  τους  παρασύρει  προς  τον  γκρεμό  και 
εκείνοι δεν μπορούσαν να κάνουν τίποτα για αυτό. Οι υπερασπιστές 
τους  έδωσαν  στα  χέρια  ένα  λευκό  βότανο  το  οποίο  άρχισε  να 



μετακινείται  σαν  μια  πολύ  γρήγορη  σαρανταποδαρούσα  προς  το 
πρόσωπο τους την ώρα που η άμμος τους παρέσερνε στην πτώση. 
Αυτό τους αιφνιδίασε και προσπάθησαν, καθώς κατρακυλούσαν, να 
το βγάλουν αλλά είχε κολλήσει πάνω τους σαν μια υδάτινη μάσκα. 

Η ώρα που φοβόντουσαν έφτασε και έπεσαν μαζί με την άμμο 
από μεγάλο ύψος στο γκρεμό και κανένας τους δεν είχε φτερά για να 
πετάξει.  Έτσι  αφέθηκαν στην  τύχη τους  αφού δεν  μπορούσαν να 
κάνουν τίποτα. Πρώτοι στο έδαφος έπεσαν οι υπερασπιστές μιας και 
είχαν  το  μεγαλύτερο  βάρος  και  ακολούθησαν  οι  άντρες  και 
τελευταία η Άννα. Το έδαφος όμως αυτό δεν ήταν σκληρό όπως το 
περίμεναν αλλά αντίθετα έκοψε την μεγάλη ταχύτητα που είχαν ήδη 
αποκτήσει  από  τον  γκρεμό  και  άρχισε  να  τους  ρουφάει  σαν 
κινούμενη άμμος προς τα μέσα. Ο Αλέξης είχε κλείσει τα μάτια του 
και κρατούσε την αναπνοή του. Φοβήθηκε ότι θα αφήσει εκεί την 
τελευταία του πνοή και θα πεθάνει από ασφυξία. Χάρις σε εκείνη τη 
μάσκα όμως μπορούσαν να αναπνέουν και σε εκείνο το βαλτώδες 
μέρος το οποίο ένιωθαν ότι η δίνη του, τους έπαιρνε όλο και πιο 
βαθειά. Ξαφνικά ο Αλέξης άρχισε να νιώθει στα πόδια του νερό και 
σιγά σιγά συνειδητοποίησε ότι όντως βρισκόταν μέσα σε νερό και 
τότε επιχείρησε να ανοίξει τα μάτια του. 

Οι υπερασπιστές που είχαν πια την κανονική τους μορφή με 
μεγάλες ουρές τους κρατούσαν τα χέρια για να τους βοηθήσουν να 
μείνουν  στον  βυθό  της  θάλασσας  και  να  μην  ανέβουν  στην 
επιφάνεια όπως οι υπόλοιπες φυλές. Κοίταξε πάνω και είδε ότι αυτή 
η περίεργη άμμος που τους έφερε εκεί, από το βυθό της θάλασσας 
φαινόταν σαν ένα διαφανές πέπλο που κάλυπτε την επιφάνεια της. 
Μπορούσαν να δουν κανονικά τον ουρανό και οι ακτίνες των δύο 
ήλιων έφταναν μέσα στο βασίλειο της θάλασσας..

Κολυμπώντας  ακόμα πιο  μέσα  ο  Αλέξης  είδε  ένα  υπέροχο 
θέαμα που στην γη δεν είχε ποτέ κατορθώσει να δει. Πολύ μεγάλα 
κοράλλια που φιλοξενούσαν κάθε είδους πολύχρωμα μικρά ψαράκια 
βρίσκονταν  παντού  σε  όλο  το  βυθό.  Λες  και  μπορούσαν  να 
επικοινωνήσουν όλα τα ψαράκια μεταξύ τους κοκάλωναν στη θέα 
των επισκεπτών. Σε λίγα σημεία στο βυθό υπήρχαν μεγάλες τρύπες 
που  από  μέσα  τους  έβγαιναν  πολύ  μεγάλες  φούσκες  οι  οποίες 
ανέβαιναν  προς  τα  πάνω  και  φαινομενικά  μπορούσαν  να 
διαπεράσουν το πέπλο της άμμου που σκέπαζε την επιφάνεια.



Από δίπλα του έβλεπε να περνάνε πολλά κοπάδια με ψάρια τα 
οποία  τα  περισσότερα  του  θύμιζαν  τα  τροπικά  ψάρια  που  ήξερε 
εκτός  από  ένα  κοπάδι  το  οποίο  ήταν  πραγματικά  ιδιαίτερο.  Είχε 
πλοκάμια σαν τη μέδουσα και ένα κεφάλι επίπεδο το οποίο έμοιαζε 
με λουλούδι με πάρα πολλά πέταλα. Καθώς το προσπερνούσαν είδε 
ότι  αυτό  που  του  θύμιζε  την  γύρη  του  λουλουδιού  ήταν  στην 
πραγματικότητα ένα τεράστιο στόμα και μόλις ξεγελιόταν ένα ψάρι 
και πήγαινε κοντά του τότε το κατάπινε.

Έπειτα  από  λίγη  ώρα  στο  βυθό  συνάντησαν  και  τα 
μεταφορικά  μέσα  των  υπερασπιστών.  Ήταν  σαν  τις  φώκιες  που 
γνώριζε ο Αλέξης μόνο που είχαν το διπλάσιο μέγεθος και είχαν το 
μισό  βάρος.  Με  μεγάλα  μάτια,  καφέ  χρώμα  και  κοφτερά  δόντια 
στεκόντουσαν επιβλητικά σαν ανώτερα όντα από όλα τα υπόλοιπα 
είδη.  Οι  υπερασπιστές  τους  είχαν  τοποθετήσει  μια  σέλα  και  για 
γκέμια είχαν βάλει πλεγμένο σχοινί από τα φυτά της θάλασσας

Μόλις  οι  υπερασπιστές  αντάμωσαν  άρχισαν  να  μιλάνε  με 
πάρα  πολύ  υψηλούς  ήχους  που  με  το  ζόρι  το  αυτί  του  Αλέξη 
μπορούσε να τους συλλάβει. Γύρισε και κοίταξε την Άννα η οποία 
πίσω από την μάσκα φαινόταν εντελώς αλλιώτικη και δεν μπορούσε 
καθόλου  να  καταλάβει  ποια  ήταν  η  έκφραση  της.  Η  μάσκα  που 
φορούσε δεν τον βοηθούσε να επικοινωνήσει μαζί της γιατί δεν τον 
άφηνε να μιλήσει στη γλώσσα του. Το μόνο που κατάφερνε ήταν να 
βγάζει εκείνους τους ψηλούς ήχους των υπερασπιστών που κανείς 
δεν μπορούσε να καταλάβει. Οπότε έκανε υπομονή για να δει τελικά 
που θα τους οδηγούσαν.

Τελικά αποφάσισαν να τους δέσουν πάνω στη λαβή της σέλας 
του ζώου καθώς είχαν να διανύσουν πολύ απόσταση ακόμα. Ακόμα 
και το γεγονός ότι είχαν πόδια και όχι  ουρά ήταν επιβραδυντικός 
παράγοντας στο σημείο που βρισκόντουσαν. Ο υπερασπιστής έβγαλε 
ένα ήχο και το ζώο αυτό άρχισε να κολυμπάει με πάρα πολύ μεγάλη 
ταχύτητα μέσα στο νερό. Μόλις ο Αλέξης πήγαινε να κοιτάξει δεξιά 
και  αριστερά  δεν  μπορούσε  να  δει,  έχανε  την  ισορροπία  του  και 
στροβιλιζόταν. Η περιέργεια του ήταν πολύ μεγάλη και σχεδόν σε 
όλη  την  διαδρομή  γύριζε  γύρω  γύρω  με  αποτέλεσμα  να  είναι 
εντελώς ζαλισμένος μόλις σταμάτησε το ζώο. Τον έλυσαν και τον 
βοήθησαν να σταθεροποιηθεί για να μπορέσουν να τον κατευθύνουν 
εκεί που ήθελαν.



Μετά από λίγη ώρα μόλις ένιωσε καλύτερα και κοίταξε γύρω 
του, είδε ότι βρισκόταν μπροστά σε μία μεγάλη είσοδο χτισμένη από 
πετρώματα  του  βυθού  και  στολισμένη  με  πάρα  πολλά  γαλάζια 
κοχύλια.  Δεν μπήκαν μέσα στην κυρίως είσοδο αλλά πήγαν παρά 
δίπλα  σε  ένα  απλό  δωμάτιο  που  θύμιζε  προθάλαμο.  Οι  φύλακες 
άφησαν μόνους τους την Άννα, τον Αλέξη και τον άντρα και τους 
έκαναν  νόημα  να  περιμένουν  εκεί.  Οι  δύο  πόρτες  που 
βρισκόντουσαν  έκλεισαν  ερμητικά  και  ένα  ρεύμα  νερού  τους 
χτύπησε. Ξάφνου ενώ το δωμάτιο ήταν γεμάτο με νερό ξεκίνησε να 
αδειάζει. Λες και το νερό έφευγε από το πάτωμα. Ο Αλέξης έκανε 
νοήματα στην Άννα μιας και δεν μπορούσαν να μιλήσουν αλλά και 
εκείνη έδειχνε να μην γνωρίζει τι συμβαίνει.  Το πάτωμα το οποίο 
έμοιαζε  στο  χρώμα  με  το  πέπλο  που  σκέπαζε  την  επιφάνεια  της 
θάλασσας  φαίνεται  να  μπορούσε  να  απορροφήσει  το  νερό  και 
σταδιακά  το  δωμάτιο  που  βρισκόντουσαν,  προς  μεγάλη  τους 
έκπληξη,  άδειασε.  Η  διαφανής  μάσκα  που  φορούσαν  άρχισε  να 
φεύγει από το πρόσωπο τους και με τον ίδιο τρόπο που περπάτησε 
πάνω τους πήγε στα αυτιά τους και μπήκε μέσα.

Ο Αλέξης ανατρίχιασε ολόκληρος αλλά κατάλαβε ότι για να 
γίνει αυτό θα ήταν για δική τους προστασία και μόνο.

«Επιτέλους, μπορώ να μιλήσω. Είχα σκάσει τόση ώρα». είπε η 
Άννα. «Είμαστε όλοι καλά;»

«Αν και μούσκεμα, μια χαρά αν σκεφτείς τι έχουμε περάσει». 
απάντησε ο Αλέξης.

«Και εγώ μια χαρά είμαι δεσποινίς».απάντησε ο άντρας.
«Πείτε μου, ποιος είστε και βρεθήκατε ενωμένος με την μοίρα 

μας μέχρι τον βυθό της θάλασσας; Γιατί μας βοηθήσατε;» ρώτησε η 
Άννα.

«Ονομάζομαι  Ρέμπους  και  ήμουν  φυλακισμένος  των 
Γουίντρεν.  Με  επιβίβασαν  στο  πλοίο  τους  πριν  έρθουν  στους 
Φλάιρεν με σκοπό να με παραδώσουν στον Σόλρεν. Είμαι απόγονος 
της Φοντάνα και ήρθα ψάχνοντας να»

Δεν  πρόλαβε  να  ολοκληρώσει  την  απάντηση  του,  η  πόρτα 
άνοιξε και δύο φύλακες από τη φυλή της θάλασσας έχοντας πόδια 
και όχι ουρά μπήκαν μέσα για να τους συνοδεύσουν στο επόμενο 
δωμάτιο. Το επόμενο δωμάτιο ήταν μια μεγάλη αίθουσα η οποία είχε 
πάρα πολύ υγρασία και έσταζε από παντού μικρά σταγονίδια νερού. 



Οι  τοίχοι  δεν  φαινόντουσαν  καθώς  ήταν  σκεπασμένοι  από  πολύ 
μεγάλα και ψηλά φυτά της θάλασσας με πάρα πολύ πλατιά φύλλα. 
Αυτά  τα  φύλλα  ήταν  πάρα  πολύ  διαφορετικά  καθώς  είχαν  πολύ 
μικρές οπές που έβγαζαν σιγά σιγά ατμό και  έτσι  κρατούσαν την 
θερμοκρασία  υψηλή στο  δωμάτιο.  Του  Αλέξη  η  ατμόσφαιρα  του 
φαινόταν πάρα πολύ βαριά και υπήρχε διάχυτη και αυτή η μυρωδιά 
του αλατιού και του νερού που πριν με την μάσκα δεν μπορούσε να 
μυρίσει. 

Έκατσαν μαζί τους οι φύλακες και περίμεναν στο κέντρο της 
αίθουσας. Μία πόρτα άνοιξε από την μία πλευρά του χώρου, μπήκαν 
τρεις φύλακες και πίσω τους ακολουθούσε ο βασιλιάς Ποσειδώνας. 
Ψηλός  γεροδεμένος,  μεγαλοπρεπής  στάθηκε  μπροστά  τους  και 
εκείνοι ένιωσαν πάρα πολύ μικροί.

«Έχω μπροστά μου την πριγκίπισσα Άννα, τον Εκλεκτό της 
Γης και έναν άγνωστο που μου έφεραν εδώ κατά λάθος. Σωστά;» 
είπε με μια βαθειά και αυστηρή φωνή ο βασιλιάς Ποσειδώνας

Η Άννα υποκλίθηκε  και  έκανε νόημα και  στους  άλλους  να 
κάνουν το ίδιο. 

«Συγνώμη πριγκίπισσα Άννα για την απαγωγή και την τόση 
μυστικότητα αλλά όπως καταλαβαίνεις όλα αυτά ήταν απαραίτητα 
για να κρατήσουμε μυστική την τοποθεσία μας. Μετά από όλα αυτά 
που έχουν γίνει με τον Σόλρεν διαλέξαμε να ζούμε στην απομόνωση 
και την ησυχία της δικής μας θάλασσας».

«Σε  ευχαριστούμε που μας έσωσες  από τους Γουίντρεν.  Αν 
δεν ερχόταν οι υπερασπιστές η μάχη ήταν χαμένη». είπε η Άννα.

«Μπορεί  να  έμεινα  στην  θάλασσα  αλλά  πάντα  είχα  τους 
κατασκόπους  μου.  Εσένα Άννα  σε  προσέχω από μακριά  εδώ και 
πολύ  καιρό.  Είχα  υποσχεθεί  στον  πατέρα  σου  ότι  πάντα  θα  σε 
προσέχω.  Τώρα  όμως  έχεις  αναλάβει  δύσκολη  αποστολή  κα  ο 
κίνδυνος  που  αντιμετωπίζεις  είναι  πολύ  μεγάλος».  Είπε  ο 
Ποσειδώνας και κοίταξε καχύποπτα τον Ρέμπους. 

«Αυτόν εδώ τον εμπιστεύεσαι;» είπε και έδειξε τον Ρέμπους.
«Μας έσωσε την ζωή λίγο πριν έρθεις». απάντησε η Άννα.
«Καλύτερα μείνε μακριά του. Φρουροί πάρτε τον από δω».
«Περίμενε βασιλιά μου» είπε η Άννα.
«Οι  εντολές  μου  αφορούσαν  μόνο  εσάς  τους  δύο  ήταν 

επικίνδυνη απόφαση να φέρουν και αυτόν εδώ».



«Είμαι απόγονος της Φοντάνα και δεν είμαι εχθρός σας».
Ο Ποσειδώνας έκανε νόημα στους φρουρούς και μετέφεραν 

αλλού  τον  Ρέμπους.  Η  Άννα  πήγε  να  αντιδράσει  αλλά  τελικά 
αποφάσισε να υπακούσει.

«Οφείλουμε  στην  μητέρα  σου  να  είμαστε  πιο  προσεκτικοί. 
Εσύ, Εκλεκτέ τι μπορείς να κάνεις;»

«Βασιλιά μου μέχρι τώρα σε όποια φυλή και να έχω περάσει 
ανακάλυψα ότι εν μέρει μπορώ να έχω και τις δυνάμεις τους. Aπό τα 
χέρια μου μπορώ να βγάλω πάγο και φωτιά και επίσης μπορώ να 
βγάλω φτερά μόλις πιω το υδώριο. Μια άλλη ιδιαιτερότητα που έχω 
είναι ότι καταλαβαίνω και μερικές φορές μπορώ και να δω, πότε η 
πριγκίπισσα Άννα κινδυνεύει.» Απάντησε ο Αλέξης με όλη του την 
ειλικρίνεια  καθώς  ένιωσε  ότι  ίσως πάρει  κάποιες  απαντήσεις  από 
εκείνον. 

«Πολύ ενδιαφέρον αυτό που μου λες. Το έχεις μοιραστεί με 
κανέναν άλλον αυτό;» Ρώτησε ο Ποσειδώνας σκεπτικός χαϊδεύοντας 
το μούσι του.

«Δεν έχω προλάβει» απάντησε ο Αλέξης.
«Καλύτερα  να παραμείνει  μεταξύ μας» του είπε με χαμηλό 

αλλά  αυστηρό  τόνο  και  άρχισε  να  πηγαινοέρχεται  σκεπτικός. 
«Προφανώς είσαι με κάποιο τρόπο δεμένος μαζί της και αν μάθεις 
τον λόγο τότε πιστεύω ότι θα είναι το κλειδί που θα ξεκλειδώσει και 
τις υπόλοιπες σου δυνάμεις. Πέρα από τις προφητείες όμως για σένα 
γνωρίζω  και  κάτι  ακόμα,  ότι  υπάρχει  και  ένα  μυστικό  το  οποίο 
μπορεί να σου φανερώσει μόνο η βασίλισσα. Δεν έχω το δικαίωμα 
να πω κάτι άλλο πάνω σε αυτό. Εκτιμώ την ειλικρίνεια σου όμως. 
Είμαι  εδώ από την  αρχή  του χρόνου,  έχω παρευρεθεί  σε  μεγάλα 
γεγονότα του τόπου μας και σε μεγάλες αλλαγές. Ο Σόλρεν είναι από 
τους  πιο  επικίνδυνους  μάγους  όλων  των  εποχών  και  μόνο  με 
συνεργασία θα καταφέρουμε να τον νικήσουμε».

«Βασιλιά Ποσειδώνα, σε παρακαλώ να μου πεις ό,τι γνωρίζεις 
για μένα. Έχω έρθει εδώ από ένα εντελώς διαφορετικό κόσμο και θα 
ήθελα  να  ξέρω  τα  πάντα  για  να  μπορώ  να  βοηθήσω  καλύτερα. 
Υπάρχει κάποιος τρόπος για να γυρίσω σπίτι μου;» είπε ο Αλέξης 
γεμάτος αγωνία και χίλια ερωτηματικά.

«Δεν μπορώ να σου αποκαλύψω τίποτα γιατί μάγια δεσμεύουν 
την αλήθεια. Μόλις έμαθα για σένα από την ίδια την βασίλισσα, λίγο 



πριν πεθάνει ο πατέρας της Άννας, μου έκανε το ξόρκι της σιωπής. 
Ο λόγος που μου το είπε ήταν γιατί φοβόταν μήπως έρθει η μέρα που 
δεν θα μπορέσει να το αποκαλύψει η ίδια. Από την ώρα που το ξόρκι 
δεν έχει λυθεί σημαίνει ότι είναι ζωντανή. Μένει μόνο να τη βρείτε».

«Η μητέρα μου ζει σίγουρα!» αναφώνησε όλο χαρά η Άννα 
και ένιωσε το ασήκωτο βάρος της ορφάνιας να βγαίνει από μέσα της. 
«Επιτέλους τώρα δεν έχω μόνο ελπίδα αλλά και μια απόδειξη».

«Δεν θέλω να σου γκρεμίσω την χαρά αλλά δεν ξέρουμε σε τι 
κατάσταση μπορεί να είναι». είπε ο Ποσειδώνας.

Μια  σκοτεινή  σκιά  πέρασε  μπροστά  από  το  βλέμμα  της 
Άννας.  «Έχεις  δίκιο,  καλύτερα  να  μην  ενθουσιάζομαι  τόσο  πολύ 
αλλά  το  να  ξέρω  ότι  η  καρδιά  της  χτυπάει  ακόμα  είναι  πολύ 
σημαντικό για μένα». είπε η Άννα μελαγχολικά.

«Εγώ μίλησα με τους αρχηγούς των θαλασσών και όλοι μου 
παρέδωσαν  τους  κρυστάλλους  τους  εκτός  από  έναν.  Ο  αρχηγός 
Αλύδωρ  απέρριψε  την  οποιαδήποτε  κουβέντα  μαζί  μου.  Για  να 
λειτουργήσουν  οι  κρύσταλλοι  της  θάλασσας  πρέπει  να  είναι 
ενωμένοι όλοι μαζί. Δεν ξέρω τι μπορεί να συμβαίνει με τον Αλύδωρ 
αλλά πρέπει να μάθουμε. Θέλω να πάτε εσείς και να μου φέρετε τον 
κρύσταλλό του και μετά θα σας οδηγήσω στο Ιερό Δάσος «. 

«Μα δεν έχουμε την παραμικρή ιδέα που μπορεί να βρίσκεται 
το βασίλειο του Αλύδωρ». του απάντησε η Άννα.

«Θα σας οδηγήσουν οι υπερασπιστές μου, όμως δεν πρέπει να 
τους δουν καθώς θα κινήσουν υποψίες». απάντησε ο Ποσειδώνας.

«Τότε  είναι  πολύ  πιθανό  να  χρειαστούμε  την  βοήθεια  του 
Ρέμπους  «.  επεσήμανε  ο  Αλέξης.  «Θα  είναι  πολύ  δύσκολο  αν 
είμαστε μόνο δύο».

«Δηλαδή τον εμπιστεύεστε; Διέκρινα κάτι το περίεργο πάνω 
του, κάτι δεν μου αρέσει σε αυτόν».

«Το μόνο που μπορώ να πω είναι ότι χωρίς να τον γνωρίζουμε 
μας έσωσε από τον μάγο των Γουίντρεν, αν ήθελε να μας βλάψει, 
είχε  ευκαιρία.  Επίσης  δεν  γνωρίζει  ότι  κουβαλάω μαζί  μου  τους 
κρυστάλλους και δεν σκοπεύω να του το πω κιόλας». είπε η Άννα. 

«Ούτως η άλλως τους κρυστάλλους καλύτερα να τους αφήσεις 
για ασφάλεια εδώ».

«Έχεις δίκιο βασιλιά Ποσειδώνα». είπε η Άννα και κλείνοντας 
τα μάτια της είπε:



«Πολύτιμο μου μυστικό φανερώσου»
Πάνω  της  εμφανίστηκε  ένα  σακίδιο  περασμένο  σταυρωτά 

στον  ώμο  της.  Το  έβγαλε  από  πάνω  της  και  το  παρέδωσε  στον 
Ποσειδώνα.

«Το αίμα που έχει χυθεί για αυτούς τους κρυστάλλους είναι 
πολύτιμο.  Στους  παραδίδω  και  σε  εμπιστεύομαι  να  τους 
προστατέψεις ότι και αν χρειαστεί να κάνεις». 

«Μην  ανησυχείς  πριγκίπισσα  Άννα.  Εγώ είμαι  ο  μόνος  σε 
αυτή τη γη που μένω αναλλοίωτος στον χώρο και στον χρόνο. Εσύ 
Εκλεκτέ  πάρε  αυτό  το  ραβδί  να  δω  αν  ξέρεις  να  το 
χρησιμοποιήσεις».  είπε ο Ποσειδώνας και πέταξε στον Αλέξη ένα 
ραβδί που είχε στη θήκη της ζώνης του.

Ο Αλέξης αμέσως το έπιασε στα χέρια του και του έκανε πάρα 
πολύ μεγάλη εντύπωση πως ενώ φαινόταν ότι ήταν από νερό η αφή 
του ήταν τόσο τραχιά. Η Άννα τον κοιτούσε έκπληκτη.

«Γιατί με κοιτάς έτσι;» ρώτησε ο Αλέξης.
«Γιατί το ραβδί αυτό μπορεί να το πιάσει μόνο η φυλή της 

θάλασσας. Όποιος άλλος και να το ακουμπήσει γίνεται νερό. Φέρε 
μου να σου δείξω». 

Πήγε ο Αλέξης να της το δώσει στο χέρι και τότε το ραβδί 
χύθηκε μέσα στα χέρια της και έπεσε κάτω. Μόλις το πλησίαζαν τα 
χέρια της γινόταν ρευστό και κυλούσε. Ο Αλέξης χάρηκε που βρήκε 
έτσι εύκολα τι χάρισμα του έδινε η φυλή της θάλασσας. 

«Μπορώ να αναπνεύσω χωρίς εκείνο το περίεργο πράγμα που 
είναι μέσα στο αυτί μου;» ρώτησε τον Ποσειδώνα.

«Δεν μπορώ να γνωρίζω με σιγουριά για αυτό και τους είπα 
να  πάρουν  όλες  τις  απαραίτητες  προφυλάξεις.  Αν  και  το  πιο 
σημαντικό είναι να δεις αν μπορείς να ελέγξεις το νερό, γιατί τότε 
ελέγχεις και το νερό στη θάλασσα, το νερό μέσα στη γη αλλά και το 
νερό στον ουρανό.  Πρέπει  να προσπαθήσεις  να γίνεις  ένα με τον 
τόπο μας, με τις ιδέες μας και με τον εναρμονισμό μας με το φυσικό 
περιβάλλον  για  να  μπορέσεις  να  ανακαλύψεις  κάθε  πτυχή  των 
δυνάμεων σου. Όποτε θέλεις δοκίμασε να ελέγξεις το νερό αλλά αν 
δεν τα καταφέρεις μην πιεστείς μπορεί να μην την έχεις και αυτή τη 
δύναμη. Μόνο που κρατάς το ραβδί μας είναι σημαντικό γιατί έτσι 
θα σε δεχτούν πιο εύκολα στον Αλύδωρ».



«Ως τι θα πάμε όμως, πως θα μας αφήσουν να μπούμε μέσα;» 
ρώτησε η Άννα.

«Θα πάτε σαν κάποιοι που δραπέτευσαν από εμένα και ζητάνε 
καταφύγιο. Πιστεύω ότι έτσι θα σας δεχτεί πιο εύκολα και ακόμα και 
ο φίλος σας ο Ρέμπους δεν χρειάζεται να μάθει την αλήθεια. Όσο πιο 
πολύ τον κρατάτε στο σκοτάδι τόσο πιο ασφαλής είναι». 

«Εντάξει, αλλά τότε πώς θα μας οδηγήσουν οι δικοί σου;»
«Θα δώσω οδηγίες σε έναν υπερασπιστή να κινείται αρκετά 

πιο μπροστά σας για να μπορείτε εσείς να τον δείτε και θα πω και σε 
κάποιους άλλους να σας κυνηγάνε για να είναι πολύ πιστευτό. Μόλις 
δείτε  που είναι  το βασίλειο του Αλύδωρ οι  υπερασπιστές μου θα 
αποχωρίσουν διακριτικά. Όλο αυτό πρέπει να γίνει πριν βραδιάσει 
γιατί τότε δεν θα υπάρχει καθόλου ορατότητα». 

«Μήπως έχεις να μας πεις κάποια άλλη πληροφορία για τον 
Αλύδωρ που θα μας είναι χρήσιμη; Τον γνωρίζεις από πολύ παλιά 
μήπως έχει  κάποια αδυναμία ή κάποια δύναμη που θα έπρεπε να 
γνωρίζουμε πριν πάμε έτσι στα τυφλά;»ρώτησε ο Αλέξης.

«Ο Αλύδωρ δεν είναι τόσο παλιός όσο εγώ. Εγώ γνώριζα τον 
πατέρα του ο οποίος ήταν ένας πάρα πολύ φιλόδοξος αρχηγός. Σε 
εκείνα τα χρόνια είχε ξεσπάσει  πόλεμος ανάμεσα στους  αρχηγούς 
των θαλασσών. Όταν εγώ από μόνος μου χώρισα την κυριαρχία της 
θάλασσας την έδωσα στους τέσσερις υπαρχηγούς μου και ανάμεσα 
τους ήταν ο Κοράλους. Και οι τέσσερις όφειλαν και οφείλουν και οι 
απόγονοι  τους  να  μου  δίνουν  αναφορά  για  ότι  προκύψει  στις 
θάλασσες.  Περνώντας  τα  χρόνια  αφού  έκαναν  την  δουλειά  τους 
καλά, τους έδωσα από ένα βασίλειο και τους έκανα αρχηγούς στις 
θάλασσες  που  διοικούσαν.  Όταν  ο  Κοράλους  έγινε  βασιλιάς  η 
εξουσία και η απληστία του θόλωσαν το μυαλό. Ξεκίνησε πόλεμο 
εναντίον όλων πιστεύοντας ότι θα μπορούσε να πάρει τη θέση μου 
αψηφώντας  το  φθαρτό  της  φύσης  του.  Το αποτέλεσμα για  αυτόν 
ήταν  ολέθριο  καθώς  έχασε  τη  ζωή  του  προσπαθώντας  να  με 
σκοτώσει. 

Τον  γιο  του  τον  Αλύδωρ  τον  πήρα  στο  παλάτι  και  τον 
μεγάλωσα με βασιλικές αξίες και επειδή του στέρησα τον πατέρα, 
θέλοντας  να  επανορθώσω,  τον  εκπαίδευσα  ώστε  να  αναλάβει  το 
βασίλειο του πατέρα του. Εκείνος έδειχνε ότι με αγαπούσε πάντα 
όμως μπορούσα να διακρίνω μια σκοτεινή πλευρά στο βλέμμα του. 



Όταν ο Σόλρεν ήθελε τους κρυστάλλους μας με προσέγγισε με τον 
καλό τον τρόπο μέσω του Αλύδωρ. Κατάφερε και τον έπεισε ότι αν 
μάζευε  τους  κρυστάλλους  θα του έδινε  την  δική μου εξουσία.  Ο 
Αλύδωρ του έδωσε αμέσως τον δικό του κρύσταλλο για να έχει μια 
καλή  θέση  δίπλα  στον  Σόλρεν  αλλά  εκείνος  δεν  δέχτηκε  την 
προσφορά του ενός κρυστάλλου. Ήθελε και τους πέντε καθώς ο ένας 
κρύσταλλος δεν είναι τίποτα χωρίς τους άλλους. Οι κρύσταλλοι της 
θάλασσας ενώνουν την ενέργεια τους μέσω του νερού και η δύναμη 
τους είναι αλληλένδετη. 

Ο Αλύδωρ φοβούμενος να με αντιμετωπίσει μην τυχόν έχει 
την κατάληξη του πατέρα του απομονώθηκε στο βασίλειο του και 
έκτοτε  δεν  είχα  νέα  του.  Από  κάποιους  απεσταλμένους  μου 
κατασκόπους έμαθα ότι η συμπεριφορά του πολλές φορές αγγίζει τη 
σφαίρα του παραλόγου. Δεν ήθελα να τον πειράξω καθώς μεγάλωσε 
εδώ δίπλα μου και ήδη αισθανόμουν εν μέρει υπεύθυνος για αυτήν 
του την κατάληξη. 

Ο Αλύδωρ δεν έχει κάποια ιδιαίτερη δύναμη αλλά έχει κοντά 
του έναν μάγο ο οποίος είναι αρκετά ισχυρός και του δηλητηριάζει 
το  μυαλό,  τον  Ατλάντις.  Έχω  πληροφορίες  ότι  δουλεύει  για  τον 
Σόλρεν για αυτό πρέπει να έχετε τα μάτια σας δεκατέσσερα και για 
αυτό σας ζήτησα τους κρυστάλλους».

«Ποιο θα είναι το όπλο μας ενάντια στον Ατλάντις;» ρώτησε 
ξανά ο Αλέξης ο οποίος δεν ήταν και τόσο σίγουρος για την επιτυχία 
της αποστολής τους.

Ο Ποσειδώνας γέλασε. «Ακόμα δεν το έχεις καταλάβει ε; Εσύ 
φυσικά».

«Δεν νομίζω ότι μπορώ να τα βάλω με έναν τέτοιο μάγο».
«Με τόσες δυνάμεις που έχεις νομίζω ότι μπορείς να βγεις από 

την αφάνεια και να πιστέψεις πιο πολύ στον εαυτό σου. Το μόνο που 
χρειάζεσαι  είναι  προπόνηση  στο  ραβδί  αλλά  νομίζω  ότι  θα  σε 
καθοδηγήσει μόνο του πώς να το χειριστείς.  Όταν όλοι πιστεύουν 
στον εαυτό τους μπορούν να κάνουν τα ακατόρθωτα αρκεί  να το 
θέλουν  πάρα πολύ.  Η ψυχή  σου  όταν  την  ελευθερώσεις  από τον 
φόβο που την έχεις κλειδώσει θα βρει το πεπρωμένο της. Γνωρίζω το 
παρελθόν σου, το παρόν σου και ένα κομμάτι από το μέλλον σου 
αρκεί τις συμβουλές που σου έχω δώσει να τις φυλάξεις και να μην 



τις  αφήσεις  να σβήσουν από άλλες  αναμνήσεις.  Είσαι  πάρα πολύ 
σπουδαίος για να κρύβεσαι από τις προφητείες.»

Ο Αλέξης έμεινε σαστισμένος από όλα αυτά που είχε ακούσει 
αλλά και ένα κομμάτι της ψυχής του πήρε πάρα πολύ κουράγιο από 
τα λόγια του Ποσειδώνα. Βέβαια είχε χίλια ερωτηματικά αλλά ήξερε 
ότι και να επέμενε δεν θα έπαιρνε τις απαντήσεις που ήθελε. 

«Σε  ευχαριστώ  Βασιλιά  Ποσειδώνα».  είπε  ο  Αλέξης  και 
υποκλίθηκε. 

«Μάλλον ήρθε η ώρα να φύγετε» είπε ο βασιλιάς και έκανε 
νόημα σε έναν φρουρό να φωνάξει τους υπερασπιστές.

«Σας περιμένω νικητές για να πάρετε τους κρυστάλλους που 
μου αφήσατε και να τους πάτε στην βασίλισσα η οποία μην ξεχνάτε 
ότι η καρδιά της χτυπάει ακόμα» είπε ο βασιλιάς και έφυγε από το 
δωμάτιο.  Τότε οι υπερασπιστές τους έβγαλαν έξω και  τους πήγαν 
πάλι στο δωμάτιο αναμονής.

«Θα σας  δέσω τα χέρια  πάρα πολύ ελαφρά ώστε  όταν σας 
φέρω τον άλλον άντρα να μπορέσετε να ελευθερωθείτε για να τον 
λύσετε και να ξεκινήσετε να τρέχετε. Μην ξεχνάτε ότι από δω και 
πέρα θα είστε κυνηγημένοι. Εσύ κρύψε το ραβδί που κρατάς για να 
μην κινήσεις υποψίες».  είπε στον Αλέξη, τους έδεσε τα χέρια και 
τους έβαλε δεμένους πλάτη με πλάτη. 

Η πόρτα άνοιξε και τότε έφεραν μέσα τον Ρέμπους και του 
έδεσαν και εκείνου τα χέρια. Μόλις έφυγαν οι φρουροί έκλεισαν την 
πόρτα πίσω τους.

Ο Αλέξης  με ύφος  όλο υπεροψία είπε:  «καλά νομίζουν  ότι 
μπορούν να μας κρατήσουν έτσι εδώ;»

Η Άννα που μπήκε και εκείνη στο θέατρο είπε:
«Δεν σεβάστηκε ότι είμαι η πριγκίπισσα και θα το πληρώσει 

αυτό. Αυτός πρέπει να κάνει ότι του λέω και όχι να κάνω εγώ ότι 
μου λέει εκείνος. Εσένα σε πείραξαν;»

«Όχι, μου φέρθηκαν πάρα πολύ ευγενικά και απλώς με πήγαν 
στο άλλο δωμάτιο».

«Επειδή δεν ξέρω τι μας περιμένει πρέπει να αποδράσουμε» 
είπε ο Αλέξης.

«Όταν  σε  είπε  Εκλεκτό,  τι  εννοούσε;»  ρώτησε  ο  Ρέμπους 
γεμάτος περιέργεια.



«Ανοησίες, νομίζει ότι είμαι κάποιος άλλος. Για αυτό το λόγο 
και μας έδεσε. Ενώ εγώ απλώς βρέθηκα σε λάθος μέρος τη λάθος 
στιγμή». απάντησε ο Αλέξης ελπίζοντας ότι ήταν αρκετά πειστικός. 
Αμέσως κρυφά από τον Ρέμπους άρχισε να βγάζει θερμότητα από τα 
χέρια του και να καίει το σκοινί που τους είχαν δέσει με την Άννα. Η 
Άννα το κατάλαβε και άρχισε να παριστάνει ότι προσπαθεί να λυθεί. 

«Επιτέλους, τα κατάφερα» είπε θριαμβευτικά και σήκωσε τα 
χέρια της ψηλά. Αμέσως έλυσε τον Αλέξη και τον Ρέμπους.

«Πρέπει να κινηθούμε γρήγορα, πριν επιστρέψουν οι φρουροί 
του». είπε ο Αλέξης και ο Ρέμπους έγνεψε θετικά. Πλησίασαν την 
πόρτα της εξόδου και έσπρωξαν και οι τρεις αλλά μάταια, δεν άνοιγε 
με τίποτα. Ο Αλέξης έκανε νόημα στην Άννα και εκείνη απομάκρυνε 
τον  Ρέμπους  και  πήγαν  μαζί  να  σπρώξουν  την  άλλη  πόρτα  που 
οδηγούσε προς το παλάτι.

Ο Αλέξης τότε άρχισε να βγάζει ζέστη από τα χέρια του και 
έλιωνε σιγά σιγά το υλικό της πόρτας. Ξαφνικά η πόρτα τρύπησε και 
μπήκε μέσα πάρα πολύ νερό μαζεμένο με ορμή λες και τους χτύπησε 
και τους τρεις μια γροθιά και έπεσαν κάτω. Ο αέρας ήταν λιγοστός 
και το νερό ανέβηκε σχεδόν γρήγορα προς τα πάνω. 

Μέσα από τα αυτιά του Ρέμπους και της Άννας βγήκε πάλι 
εκείνη  η  άσπρη  σαρανταποδαρούσα και  άπλωσε πάλι  σαν  μάσκα 
προστασίας  στο  πρόσωπο  τους.  Ο  Αλέξης  έμεινε  με  την  αγωνία 
καθώς η δικιά του σαρανταποδαρούσα δεν έβγαινε από το αυτί του 
και  το  νερό  είχε  φτάσει  στο  στόμα του.  Πήρε  μια  μεγάλη  βαθιά 
ανάσα και περίμενε με αγωνία τη δική του μάσκα …όμως μάταια. Η 
Άννα τον κοίταζε και πήγε κοντά του και ήθελε απεγνωσμένα να τον 
βοηθήσει  να  αναπνεύσει  αλλά  δεν  ήξερε  τον  τρόπο.  Ο  Αλέξης 
κράτησε την αναπνοή του όσο μπορούσε και μετά έκλεισε τα μάτια 
του και αφέθηκε. Για λίγα δευτερόλεπτα είδε πολύ γρήγορα μπροστά 
στα μάτια του πάλι την κρεβατοκάμαρα από το όνειρό του, άκουσε 
πάλι  κάπου  ένα  μωρό  να  κλαίει  και  μια  γυναικεία  φωνή  να  το 
νανουρίζει. Και τότε άνοιξε τα μάτια του είδε την Άννα από πάνω 
του να τον ταρακουνάει και… με μεγάλη του έκπληξη ανέπνευσε 
μέσα στο νερό. Μόλις συνειδητοποίησε τι είχε γίνει πήρε από το χέρι 
την Άννα και έκανε νόημα στον Ρέμπους να τον ακολουθήσει. 

Ξεκίνησαν να κολυμπάνε όσο πιο γρήγορα μπορούσαν μακριά 
από το παλάτι προσέχοντας να έχουν πάντα κάποια κάλυψη και να 



μην  βρίσκονται  κάπου  ανοιχτά.  Ο  Αλέξης  ήξερε  ότι  θα  τους 
αφήσουν  ένα  προβάδισμα  αλλά  δεν  ήταν  αυτό  που  τον 
απασχολούσε. Δεν είχε δει από μακριά τους υπερασπιστές που του 
είχε πει  ο Ποσειδώνας και έτσι δεν ήξερε τι  δρόμο θα έπρεπε να 
ακολουθήσει. Έτσι κολυμπούσε όσο πιο γρήγορα μπορούσε για να 
μην εκτεθούν απέναντι στον Ρέμπους. Όπου γινόταν κρυβόταν πίσω 
από  τα  κοράλλια  και  πίσω  από  τους  μεγάλους  υφάλους  της 
θάλασσας. Κάποιοι από αυτούς ήταν σκαλισμένοι σαν αγάλματα με 
διάφορες  μορφές  από  τους  αρχηγούς  αλλά  και  τα  πλάσματα  της 
θάλασσας.  Έφτασαν  σε  κάποιο  σημείο  που  έπρεπε  να  διαλέξουν 
ανάμεσα σε δύο δρόμους. Ή θα πήγαιναν μέσα από μια σπηλιά και 
θα έμεναν καλυμμένοι ή θα κολυμπούσαν στα ανοιχτά με το ρίσκο 
να αποκαλυφθούν. Η Άννα έκανε νόημα στον Αλέξη να πάρουν τον 
δρόμο της σπηλιάς. 

Μπήκαν  γρήγορα  μέσα  στην  σκοτεινή  σπηλιά  και 
διαπίστωσαν ότι είχε κατηφορική κλίση και θα πήγαιναν πιο βαθειά 
μέσα στον βυθό. Έτσι ξεκίνησαν να κολυμπούν μέσα στα σκοτεινά 
αφού ο ήλιος δεν έφτανε μέχρι εκεί. Τους είχε πιάσει ανησυχία και 
ανασφάλεια καθώς πήγαιναν όλο και  πιο μέσα χωρίς  να φαίνεται 
έξοδος  πουθενά.  Ο  Αλέξης  έκανε  νόημα  στην  Άννα  και  στον 
Ρέμπους να γυρίσουν πίσω καθώς είδε ότι δεν τους έβγαζε κάπου 
αυτό. Η Άννα συμφώνησε να γυρίσουν πίσω και ο Ρέμπους ο οποίος 
ήταν ο τελευταίος στη σειρά έγινε ο οδηγός για την επιστροφή τους. 
Από  μακριά  μπορούσαν  να  δουν  ένα  πάρα  πολύ  αχνό  φως  και 
σκέφτηκαν ότι επιτέλους έφτασαν στην έξοδο. Όμως έκαναν λάθος.

Όσο έφταναν κοντά στο φως το νερό της θάλασσας τους έδινε 
την  εντύπωση  ότι  γινόταν  όλο  και  πιο  βρώμικο.  Πλησιάζοντας 
ακόμα πιο κοντά τους φάνηκε ότι είδαν απομεινάρια από σάρκες να 
επιπλέουν  προς  την  μεριά  τους.  Είχαν  πραγματικά  αρχίσει  να 
φοβούνται αλλά δεν είχαν και πολλές επιλογές αφού η μια πλευρά 
τους οδηγούσε στο απόλυτο σκοτάδι και από την άλλη υπήρχε μία 
χαραμάδα φωτός. 

Ο Ρέμπους έκανε νόημα στους άλλους να μην συνεχίσουν να 
κολυμπάνε  για  να  πάει  εκείνος  μπροστά  να  ανιχνεύσει.  Έμειναν 
ακίνητοι  και  περίμεναν.  Ο  Ρέμπους  κολύμπησε  όσο  πιο  γρήγορα 
μπορούσε για να φτάσει στο φως. Μετά από λίγη ώρα κατάφερε και 
βγήκε  προσεχτικά  έξω  από  την  σπηλιά.  Ο  Αλέξης  και  η  Άννα 



περίμεναν γεμάτοι αγωνία. Με την μάσκα που φορούσε η Άννα δεν 
μπορούσε να πει ούτε μία κουβέντα στον Αλέξη. Δεν μπορούσε να 
του πει ότι πραγματικά φοβόταν μέσα σε αυτήν την τρύπα που είχαν 
μπει και ότι δεν ήταν και τόσο σίγουρη για την αποστολή που τους 
ανέθεσε  ο  Ποσειδώνας.  Ξαφνικά  ένιωσαν  να  μπαίνει  μέσα  στην 
σπηλιά ένα ρεύμα νερού το οποίο τους παρέσυρε ξανά πιο μέσα και 
μόλις άνοιξαν τα βλέφαρα τους, τους φάνηκε ότι είδαν στο νερό μια 
μεγάλη αλλά σύντομη λάμψη. Αμέσως μετά από αυτό το γεγονός 
κολύμπησαν γρήγορα προς τα έξω για να δουν τι απέγινε ο Ρέμπους. 
Το θέαμα που αντίκρισαν ήταν τρομαχτικό. 

Ο Ρέμπους ήταν στην άκρη, λίγο πιο πέρα από τη σπηλιά και 
μπροστά του κολυμπούσε  ένα άψυχο σώμα ενός πολύ παράξενου 
θαλάσσιου πλάσματος το οποίο ανέβαινε σιγά σιγά στην επιφάνεια. 
Μαζί του ανέβαιναν τρεις υπερασπιστές των οποίων τα σώματα ήταν 
ξεσκισμένα και νόμιζες ότι αιωρούταν μέσα στο νερό το οποίο στο 
σημείο  εκείνο  είχε  γίνει  κόκκινο.  Ο  Αλέξης  τράβηξε  τον 
κοκαλωμένο Ρέμπους και την έκπληκτη Άννα μακριά από εκεί και 
κατευθύνθηκαν εκεί που έπρεπε να είχαν πάει από την αρχή δηλαδή 
στα  ανοιχτά.  Ο  Αλέξης  φεύγοντας  έριξε  μια  κλεφτή  ματιά  στο 
πλάσμα  που  ανέβαινε  στην  επιφάνεια.  ‘Ηταν  από  τα  πιο 
αποκρουστικά πλάσματα που είχε ποτέ δει. Είχε μεγάλα δόντια που 
έβγαιναν  έξω από  το  σαγόνι  του  και  τα  νεκρά  άψυχα  μάτια  του 
έβγαζαν ένα πάρα πολύ αχνό φως. Έμοιαζε με μία τεράστια αράχνη 
αλλά  στα  πόδια  είχε  βεντούζες  σαν  χταπόδι.  Είχε  το  χρώμα  της 
άμμου για να μην μπορούν να το εντοπίσουν τα υποψήφια θύματα 
του. 

Τότε σκέφτηκε ότι λογικά η σπηλιά που είχαν μπει πρέπει να 
ήταν η κρυψώνα του και επειδή είδε τους υπερασπιστές από μακριά 
βγήκε  και  τους  σκότωσε.  Μετά  πρέπει  να  προσπάθησε  να  τους 
μεταφέρει  στη σπηλιά για  να τελειώσει  το φαγητό  του αλλά στο 
δρόμο συνάντησε τον Ρέμπους και του χάλασε τα σχέδια. Το φως 
που  έβλεπαν  να  πλησιάζει  ήταν  από  τα  μάτια  του  που  το 
χρησιμοποιούσε για να υπνωτίζει τα θηράματα του. Αυτό όμως που 
ήθελε να συζητήσουν αργότερα ήταν πως κατάφερε ο Ρέμπους να το 
εξουδετερώσει χωρίς όπλο.

Συνέχισαν  να  κολυμπούν  και  να  κρύβονται  πίσω  από  τα 
βράχια και  πίσω από τα κοράλια για να μην γίνονται  ορατοί  από 



μακριά.  Σε  αυτό  το  σημείο  δεν  ήξεραν  καθόλου  τον  δρόμο  που 
έπρεπε  να  ακολουθήσουν.  Από μακριά  είδε  ο  Αλέξης  μια  ομάδα 
υπερασπιστών  οι  οποίο  όμως  ήταν  λίγο  διαφορετικοί  από  τους 
άλλους. Η πανοπλία που φορούσαν ήταν καφέ και στο κεφάλι τους 
είχαν δεμένο ένα ζώο το οποίο έμοιαζε με καλαμάρι. Λογικά πρέπει 
να  το  χρησιμοποιούσαν  για  κάποιο  είδος  άμυνας  ή  και  επίθεσης. 
Κολυμπούσαν  σε  σχηματισμό  σαν  στη  μέση  να  υπήρχε  κάποιο 
σημαντικό πρόσωπο το οποίο ήθελαν να καλύψουν με τα σώματα 
τους. Ο Αλέξης θεώρησε καλή ιδέα να τους ακολουθήσουν μιας και 
δεν είχαν την παραμικρή ιδέα που έπρεπε να πάνε. 

Όσο  πιο  διακριτικά  μπορούσαν,  τους  ακολούθησαν  από 
μακριά με την ελπίδα να φτάσουν στο σωστό μέρος. Ο Αλέξης ήξερε 
ότι αν τα έκαναν θάλασσα θα έπρεπε να τα αποκαλύψουν όλα στον 
Ρέμπους και αυτό δεν του άρεσε καθόλου σαν επιλογή καθώς δεν 
ήταν  σίγουρος  για  τα  κίνητρα  του.  Αυτό  που  τον  προβλημάτιζε 
περισσότερο  από  όλα  ήταν  ότι  δεν  μπορούσε  να  δει  καθόλου  το 
αποτύπωμα της ψυχής του. 

Με αυτές τις σκέψεις πέρασαν μέσα από ένα θαλάσσιο κήπο 
αγαλμάτων ο οποίος  φαινόταν ότι  κάποια στιγμή βρισκόταν στην 
επιφάνεια. Τώρα ήταν καταφύγιο για πολλά μικρά ψαράκια. Ο κήπος 
αυτός  φαινόταν να ήταν μνημείο της  βασιλείας  του Αλιμπέρ.Είχε 
σκαλισμένο έναν βασιλιά να δίνει ένα πολύ μεγάλο κρύσταλλο σε 
μια  βασίλισσα  που  λογικά  πρέπει  να  ήταν  η  Φοντάνα.  Μόλις 
πέρασαν αυτόν τον κήπο, κολύμπησαν εξαντλημένοι πια, πάνω από 
έναν μεγάλο ύφαλο και από μακριά μπόρεσαν να διακρίνουν καθαρά 
ποιος ήταν ο προορισμός εκείνων που ακολουθούσαν. 

Μια ολόκληρη θαλάσσια πολιτεία ξεδιπλώθηκε μπροστά στα 
μάτια τους. Αυτή η πόλη φτιαγμένη από πέτρες φαινόταν ότι κάποτε 
βρισκόταν στην επιφάνεια της θάλασσας και κάποιο μεγάλο γεγονός 
την βύθισε στον πάτο του βυθού. Το πιο εντυπωσιακό ήταν πωσ το 
πιο ψηλό κτίσμα ήταν μεγάλο και έβγαινε πάνω από την επιφάνεια 
της  θάλασσας.  Ο  Αλέξης  υπέθεσε  ότι  μάλλον  αυτό  θα  ήταν  το 
παλάτι και κατευθύνθηκαν προς τα εκεί. Η πόλη αυτή ήταν άδεια. 
Δεν είχαν ιδέα που μπορούσαν να είναι οι κάτοικοι της και για αυτό 
κολυμπούσαν έχοντας τα μάτια τους δεκατέσσερα φοβούμενοι  ότι 
θα τους πιάσουν από στιγμή σε στιγμή και όπως αποδείχθηκε, είχαν 
δίκιο.



Ξάφνου σαν μεγάλες σφαίρες μέσα στο βυθό έπεσαν και τους 
έπιασαν οι  φρουροί  του Αλύδωρ.  Αυτό τους  αιφνιδίασε  και  τους 
τρόμαξε γιατί εκείνοι κοίταζαν γύρω τους και μπροστά τους αλλά 
όχι από πάνω τους. Ήταν πολύ μεγάλη η ταχύτητα της εισόδου των 
φρουρών  και  τους  έβγαλαν  έξω με  εξίσου μεγάλη ταχύτητα πριν 
προλάβουν να αντιδράσουν. 

Όπως βγήκαν βίαια από το βυθό και έξω από την επιφάνεια 
της θάλασσας άνοιξαν τα μάτια τους για να δουν που βρίσκοταν. Η 
μάσκα  έγινε  πάλι  σαρανταποδαρούσα  και  μπήκε  αστραπιαία  στα 
αυτιά τους. Κοίταξαν γύρω τους και διαπίστωσαν ότι βρισκόντουσαν 
σε μια γιγάντια σπηλιά που η πρόσβαση της στον έξω κόσμο γινόταν 
μόνο από την κορυφή της που είχε άνοιγμα και έμπαιναν οι ακτίνες 
των ήλιων. Πάλι με απότομες κινήσεις τους τράβηξαν με το ζόρι στο 
έδαφος. 

«Μα τι έχετε πάθει και μας μεταχειρίζεστε έτσι;» είπε η Άννα.
Οι φρουροί δεν έδωσαν καμία σημασία στα λόγια της Άννας. 

Τους έβαλαν στα χέρια ένα σκοινί το οποίο σαν να ήταν ζωντανό 
έψαχνε με αγωνία η μια άκρη να σμίξει με την άλλη. Έτσι το σκοινί 
μόνο του, τους έδεσε πολύ σφιχτά τους καρπούς των χεριών τους. 
Άρχισαν να περπατάνε εντελώς βρεγμένοι και εξαντλημένοι από το 
γρήγορο  κολύμπι,  καθώς  έπρεπε  να  μπουν  μέσα.  Μπροστά  τους 
στεκόταν όρθιο ένα μεγάλο παλάτι χτισμένο στην άκρη της σπηλιάς. 
Από  παντού  έτρεχε  νερό  μέσα  από  καταρράκτες  που  είχαν 
σχεδιαστεί  έτσι  ώστε  να  κατακλύζουν  από  όλες  τις  πλευρές  το 
παλάτι. Καθώς πλησίαζαν, ξεγελάστηκαν τα μάτια τους και νόμιζαν 
ότι  καθρεφτίζεται  το  παλάτι  πάνω  στο  νερό  της  θάλασσας  αλλά 
προχωρώντας  διαπίστωσαν  ότι  δεν  ήταν χτισμένο μόνο πάνω στο 
έδαφος της γης αλλά συνέχιζε η δομή του και προς τα κάτω προς το 
βυθό. 

Προχώρησαν  λίγο  ακόμα  και  ανέβηκαν  τα  σκαλιά  που 
κατέληγαν στην είσοδο του παλατιού. Μπαίνοντας μέσα κατεβήκαν 
δύο  τρία  εσωτερικά  σκαλιά  και  είδαν  ότι  η  μισή  είσοδος  του 
παλατιού καλυπτόταν από νερό γι  αυτό και  το νερό,  τους έφτανε 
μέχρι το γόνατο. Δίπλα από τα πόδια τους κολυμπούσαν κάθε λογής 
ψάρια και νερόφιδα.

Οι φρουροί  τους οδήγησαν να περπατήσουν μέσα στο νερό 
για να περάσουν στην επόμενη αίθουσα. Οι τοίχοι ήταν καλυμμένοι 



με μεγάλα φυτά τα οποία είχαν πολύ πλατιά φύλλα με τις ρίζες τους 
μέσα στο νερό και τα άνθη τους είχαν ένα σκούρο κόκκινο χρώμα 
που μόλις πλησίαζε κάποιος κοντά άλλαζαν χρώμα ανάλογα με την 
διάθεση  του.  Δυσκολευόταν  να  περπατήσουν  ανάμεσα  στα 
πλάσματα  της  θάλασσας  τα  οποία  κολυμπούσαν  πολύ  γρήγορα 
ανάμεσα στα πόδια τους ψάχνοντας φαγητό να φάνε.

Μόλις  έφτασαν  στην  επόμενη  αίθουσα  οι  φρουροί  τους 
έκαναν νόημα να περιμένουν μπροστά σε ένα θρόνο φτιαγμένο από 
κοχύλια  και  μαργαριτάρια.  Τότε  στην  αίθουσα  μπήκε  ο  Αλύδωρ. 
Ένα  παράξενο  είδος  μείγμα  από  άνθρωπο,  ερπετό  και  ψάρι.  Το 
πρόσωπο του είχε μια μεγάλη μύτη, πράσινα μάτια και μια μεγάλη 
ουλή στο μάγουλο του. Είχε μια μεγάλη διχαλωτή ουρά και το σώμα 
του  καλύπτοταν  από  δέρμα  ερπετού  που  έμοιαζε  με  του 
κροκόδειλου. Ήταν αρκετά τρομαχτική η όψη του για τον Αλέξη και 
η Άννα τον κοίταζε με απέχθεια

 «Τι έχουμε εδώ;» είπε ο Αλύδωρ. «Κι άλλοι κατάσκοποι του 
Ποσειδώνα; Καλά δεν σας προειδοποίησε ότι από όσους έχει στείλει 
δεν έχει γυρίσει κανένας πίσω;» 

«Άρχοντα μου, κάνεις λάθος». είπε ο Ρέμπους πριν προλάβουν 
να  μιλήσουν  οι  υπόλοιποι.  «Είμαστε  κυνηγημένοι  από  εκείνον 
καθώς μας είχε απαγάγει και αποδράσαμε. Είμαι σίγουρος ότι μας 
κυνηγούν ακόμα και από στιγμή σε στιγμή θα έρθουν στο κατώφλι 
σου». 

«Τι να θέλει ο Ποσειδώνας από εσάς; Εκείνος συνήθως δεν 
ανακατεύεται με τέτοια είναι από τους “καλούς”».  είπε ο Αλύδωρ 
σαρκαστικά.

«  Μάλλον  μας  μπέρδεψε  με  κάποιους  άλλους  γιατί  εμείς 
είμαστε απλώς περιπλανώμενοι από το βασίλειο της Δύσης και δεν 
έχουμε την πραγματική ιδέα για ποιο λόγο μας πήρε. Κάτι έλεγε για 
κρυστάλλους αλλά δεν πολυκατάλαβα». είπε ο Ρέμπους.

«Κρυστάλλους;  Γιατί  να  ζητούσε  από  εσάς  τους 
κρυστάλλους;» είπε όλο περιέργεια ο Αλύδωρ.

«Δεν  έχω  την  παραμικρή  ιδέα  όπως  σου  είπα  και 
προηγουμένως».  απάντησε  ο  Ρέμπους.  Ο  Αλέξης  κοίταζε 
απορημένος  τον  Ρέμπους  μιας  και  δεν  είχαν  προλάβει  να 
συνεννοηθούν για το τι θα έλεγαν μετά.



«Το ξέρεις ότι το να λες ψέματα δεν θα σας οδηγήσει πουθενά 
παρά  μόνο  στον  δρόμο  της  τιμωρίας;»  είπε  ο  Αλύδωρ 
εκνευρισμένος. «Με ενοχλεί αφόρητα να το παίζεις ανήξερος όταν 
οι φρουροί μου με έχουν ήδη ειδοποιήσει ότι αυτός που είναι μαζί 
σας μπορούσε να αναπνέει μόνος του στο βυθό. Ο Ποσειδώνας δεν 
είναι ούτε χαζός αλλά ούτε και αφελής. Για να σας κυνηγάει κάτι 
ζητάει  από  εσάς  και  για  να  μου  αναφέρεις  τους  κρυστάλλους 
προφανώς δεν έχει σχέση με αυτό αλλά το λες μόνο και μόνο για να 
με παραπλανήσεις». Ο Αλύδωρ φανερά ενοχλημένος με όλη αυτήν 
την  κατάσταση  αν  και  ο  Αλέξης  και  η  Άννα  είχαν  σκυμμένο  το 
κεφάλι και δεν έλεγαν λέξη διέταξε τους φρουρούς να τους πάρουν 
και να τους βάλουν σε χωριστά κελιά. 

«Όταν  είστε  έτοιμοι  να  μου  πείτε  την  πραγματική  αλήθεια 
ελάτε. Κανείς δεν έρχεται μέχρι εδώ περιπλανώμενος, κοιτάζοντας 
συνέχεια πίσω του». τους είπε ο Αλύδωρ.

Εκείνοι χωρίς να αθρώσουν την παραμικρή λέξη προχώρησαν 
όπου τους πήγαιναν οι φρουροί καθώς ήταν πραγματικά ανώφελο να 
αντισταθούν. Ο Ρέμπους όσο προχωρούσε φώναζε στον Αλύδωρ ότι 
κάνει λάθος και να τους αφήσουν να φύγουν. 

Τα  κελιά  δεν  ήταν  σε  κανένα  υπόγειο  χώρο  όπως 
φανταζόντουσαν αλλά στο πιο ψηλό σημείο του παλατιού μακριά 
από κάθε είδους υγρού στοιχείου. Πρέπει να ήταν τεράστια τιμωρία 
για ένα πλάσμα του βυθού να βρεθεί τόσο μακριά από το στοιχείο 
του και προφανώς σε αυτό ποντάριζε και ο Αλύδωρ όταν έκανε τόσο 
ψηλά τα κελιά. 

Η φυλακή  ήταν  γυάλινη  περιμετρική  και  την  κάρφωναν  οι 
ζεστές ακτίνες των δύο ήλιων. Κανένα κελί δεν είχε επαφή με το 
άλλο καθώς είχαν ένα κυκλικό σχήμα. Οι φρουροί οδήγησαν όλους, 
τον καθένα στο κελί του και έπειτα έφυγαν. Ευτυχώς τα κελιά τους 
ήταν δίπλα το ένα στο άλλο και αν φώναζαν μπορούσε ο ένας να 
ακούσει καθαρά τη φωνή του άλλου. Μετά από λίγο πήραν θάρρος 
και άρχισαν να μιλάνε.

«Είστε όλοι καλά;» ρώτησε ο Αλέξης. 
«Μια χαρά» είπε η Άννα
«Κι εγώ το ίδιο» είπε ο Ρέμπους. 



«Καμία  ιδέα για  το τι  θα κάνουμε;» ρώτησε  ο Αλέξης  την 
Άννα και αμέσως ένιωσε ένα δυνατό πονοκέφαλο που τον λύγισε. 
Τότε άκουσε την φωνή της Άννας στο μυαλό του.

«Συγνώμη για την εισβολή αλλά έχε το νου σου ότι ο Ρέμπους 
γνωρίζει τα μισά από εμάς και δεν πρέπει να μάθει περισσότερα». 
και τότε ο Αλέξης επανήλθε.

«Καταλάβατε  ότι  μπήκα  μέσα  στη  μέση  πριν  για  να  σας 
προστατέψω έτσι;» είπε ο Ρέμπους.

«Τι εννοείς;» ρώτησε η Άννα. 
«Πλάσματα σαν τον Αλύδωρ υπάρχουν πολλά στην Δύση και 

έχω συνηθίσει να τους συναναστρέφομαι χωρίς να πληγώνομαι, με 
όλες  τις  έννοιες.  Πρέπει  πάντα  να  φαίνεσαι  υποταγμένος  στην 
μεγαλοπρέπεια τους και να δείχνεις πάντα πιο χαζός από εκείνους 
για να μην σε πάρουν σοβαρά σαν αντίπαλο. Τότε τη στιγμή που θα 
χαλαρώσουν τις άμυνες τους μπορείς να κάνεις την κίνηση σου και 
να τους αιφνιδιάσεις». είπε ο Ρέμπους.

«Πολύ έξυπνη αυτή η συμβουλή σου Ρέμπους» είπε η Άννα.
«Η αλήθεια είναι ότι σε όλη αυτή τη δίνη των εξελίξεων που 

είμαστε μπλεγμένοι  δεν μπορέσαμε να μιλήσουμε καθόλου.  Τώρα 
που αναγκαστικά  δεν  μπορούμε  να κινηθούμε,  είναι  η  ευκαιρία». 
σχολίασε ο Ρέμπους με εύθυμη διάθεση.

«Πρώτα πρέπει να βρούμε τρόπο να φύγουμε από δω και μετά 
να γνωριστούμε» είπε λίγο εκνευρισμένη η Άννα.

«Μα βέβαια, έτσι είναι αλλά τώρα τι να κάνουμε;» απάντησε 
ο Ρέμπους.

«Ας παρατηρήσουμε τις κινήσεις των φρουρών να δούμε κάθε 
πότε αλλάζουν φρουρά και κάθε πότε έρχονται να μας ελέγξουν. Αν 
υπάρχει  κάποιο  κενό  που  θα  μπορούσαμε  να  εκμεταλλευτούμε 
τουλάχιστον  να  καταφέρουμε  να  το  διακρίνουμε  και  να  μην 
σπαταλάμε άσκοπα τον χρόνο μας με κουβέντες». είπε και ο Αλέξης.

«Αυτή είναι μια υπέροχη ιδέα» είπε η Άννα. 
Έτσι  πέρασαν λίγες  ώρες  και  δεν  είχαν και  πολύ όρεξη να 

συζητάνε πια μιας και τους βγήκε όλη αυτή η κούραση και η ένταση 
και  ένιωσαν  οι  τρεις  τουε  πραγματικά  εξαντλημένοι.  Σιγά σιγά  ο 
ένας  μετά  τον  άλλον  άρχισαν  να  κλείνουν  τα  μάτια  τους  μη 
μπορώντας να προσέχουν άλλο τους φρουρούς.



Λίγο πριν η Άννα πέσει σε βαθύ ύπνο ένιωσε μια παρουσία 
μέσα στο μυαλό της, ήταν ο Ρέμπους. Ένιωσε να της ψιθυρίζει μέσα 
στο αυτί.

«Άννα,  μην  με  φοβάσαι.  Είμαι  εδώ  για  να  σας  βοηθήσω, 
μπορείς να με εμπιστευτείς. Είσαι τόσο όμορφη και γοητευτική…». 
και  μετά  η  Άννα δεν  μπορούσε  να αντισταθεί  στην  κούραση και 
κοιμήθηκε.

Μετά από λίγο ο Αλέξης ξύπνησε και έψαχνε με τα μάτια του 
να βρει τους φρουρούς αλλά δεν τους έβλεπε πουθενά. 

«Άννα. Άννα κοιμάσαι;»
Η Άννα κοιμισμένη δεν απάντησε. «Άννα ξύπνα!» 
Η Άννα άνοιξε τις βλεφαρίδες της και μουρμούρισε κάτι που ο 

Αλέξης δεν κατάλαβε.
«Ξύπνα, λείπουν οι φρουροί, κάτι συμβαίνει» της φώναξε.
Η  Άννα  τότε  συνήλθε  και  σηκώθηκε  απότομα.  «Και  τι 

μπορούμε  να  κάνουμε;»  τον  ρώτησε.  Ο Αλέξης  μπήκε  μέσα στο 
μυαλό της. 

«Να λιώσω το τζάμι;» της είπε
«Όχι, θα αποκαλυφθούμε στον Ρέμπους». απάντησε.
«Πως μπορούμε να βγούμε έξω;» είπε ο Αλέξης δυνατά για να 

ακούσει και ο Ρέμπους.
«Ρέμπους;»  τον  φώναξε  η  Άννα  αλλά  δεν  πήρε  καμία 

απάντηση. 
«Ρέμπους;  Ξύπνα.  Τόσο  βαριά  κοιμάσαι;»  ξαναφώναξε  η 

Άννα αλλά πάλι δεν πήρε καμία απάντηση.
«Τι λες να έπαθε; Δεν μπορεί να του φωνάζουμε και να μην 

ξυπνάει». είπε η Άννα.
«Ότι  και  να  λέμε  είναι  μάταιο.  Αφού  δεν  μπορούμε  να 

κοιτάξουμε  το κελί  του  να τον  δούμε,  απλώς θα  περιμένουμε  να 
έρθουν οι φρουροί να τους ρωτήσουμε». απάντησε ο Αλέξης.

«Και  σιγά  να  μην  μας  πούνε»  σχολίασε  απογοητευμένη  η 
Άννα.

«Μήπως  είναι  η  ώρα  να  φύγουμε  αφού  ο  Ρέμπους  δεν 
απαντάει;» 

«Δεν μπορούμε να τον αφήσουμε πίσω. Σκέψου πόσο μας έχει 
βοηθήσει μέχρι τώρα. Πρέπει να μάθουμε τι του συμβαίνει και μετά 
να πάρουμε αποφάσεις» του είπε η Άννα.



«Στο μυαλό μου εδώ και ώρες είναι ένα πράγμα. Τι μυστικό 
σχετικά με εμένα υπάρχει και δεν μου το λένε;» 

«Μακάρι να ήξερα Αλέξη, και εμένα το γεγονός ότι κάτι ξέρει 
η  μητέρα  μου  με  γεμίζει  ερωτηματικά  αλλά  τώρα  πρέπει  να 
συγκεντρωθούμε  στο  σκοπό  μας  και  να  σταματήσουμε  να 
βασανίζουμε το μυαλό με ερωτήσεις. Για σκέψου πως έμαθα ότι ο 
πατέρας  μου  δολοφονήθηκε  και  ότι  η  μητέρα  μου  είναι  σίγουρα 
ζωντανή.  Δεν  ξέρω πώς  να  αντιδράσω με  όλες  τις  εξελίξεις  που 
έγιναν από όταν σε γνώρισα».

«Έχεις δίκιο και για μένα είναι πολλά για να χωνέψω. Σκέψου 
ότι πριν λίγες μόνο μέρες πήγαινα να παίξω μπάλα με τον φίλο μου 
τον Παναγιώτη και εσύ με οδήγησες εδώ σε έναν απολύτως άγνωστο 
κόσμο  να  παλεύω  να  διαχειριστώ  δυνάμεις  που  δεν  ήξερα  πως 
υπάρχουν αλλά το κυριότερο ότι είμαστε μαζί σε ένα μέρος που έχει 
ξεπεράσει την φαντασία μου. Όλοι περιμένετε να σας ελευθερώσω 
από  έναν  τρομερό  μάγο  που  όλοι  φοβούνται  να  αντιμετωπίσουν. 
Πραγματικά δεν ξέρω αν θα βρω το κουράγιο να σταθώ απέναντι 
του  γιατί  δεν  σου  κρύβω  ότι  μόνο  στην  ιδέα  είμαι 
τρομοκρατημένος».

«Μην  σκέφτεσαι  έτσι.  Όλα  θα  γίνουν  και  η  προφητεία  θα 
εκπληρωθεί και μαζί θα έρθουν και οι απαντήσεις. Ας έχουμε τώρα 
τον νου μας για τους φρουρούς μήπως φύγουμε με έναν λιγότερο 
κραυγαλέο  τρόπο  από  εδώ  μέσα.  Δεν  πρέπει  να  χαλάσουμε  την 
κάλυψη  μας.» είπε  η  Άννα  και  έπεσε  σιγή.  Και  οι  δυο  κοίταζαν 
μήπως  φανούν  οι  φρουροί  και  έψαχναν  σημάδι  ζωής  από  τον 
Ρέμπους.  Όλο φώναζαν το όνομα του και  πουθενά δεν λάμβαναν 
καμία απάντηση. Οι ώρες περνούσαν και είχαν ήδη βαρεθεί καθώς 
δεν μπορούσαν να κάνουν απολύτως τίποτα.

Επιτέλους  άκουσαν  βήματα  και  κάποιον  να  πλησιάζει. 
Υπέθεσαν  ότι  είναι  οι  φρουροί  καθώς  ακούγαν  τον  ήχο  από  το 
κουδούνισμα των κλειδιών.

«Φρουροί ελάτε, εδώ υπάρχει ένα πρόβλημα. Κάτι έχει πάθει 
ο  άλλος στο διπλανό μας κελί» φώναζε με όλη του τη δύναμη ο 
Αλέξης.

«Σσσς σταμάτα να φωνάζεις» του είπε από έξω μια γνωστή 
φωνή. Καθώς πλησίασε κοντά κατάλαβε ότι ήταν ο Ρέμπους.

«Μα πως;»



«Θα σου εξηγήσω αργότερα» του είπε ο Ρέμπους καθώς του 
άνοιγε την πόρτα με τα κλειδιά. Αμέσως πήγε στην Άννα και της 
άνοιξε και εκείνης την πόρτα.

«Πόσο χαίρομαι που σε βλέπω» του είπε.
«Σου  έχω μια  έκπληξη».  είπε  και  μέσα  από τα  ρούχα  του, 

βγάζει κρυμμένο τον κρύσταλλο του Αλύδωρ. Η Άννα σάστισε δεν 
πίστευε στα μάτια της.

«Μα  είναι  δυνατόν;  Πως  το  πήρες;  Που  ήξερες  ότι  ήθελα 
αυτό; Πως βγήκες από το κελί;»

«Θα σας τα εξηγήσω όλα αργότερα. Αυτό που έχει σημασία 
είναι  να πάμε στον Ποσειδώνα πριν μας ανακαλύψει  ο Αλύδωρ». 
απάντησε ο Ρέμπους χαμογελώντας θριαμβευτικά.

Βγήκαν από τα κελιά και πήγαν αργά και σκυφτά προς την 
σκάλα.

«Όταν  ανέβαινα  δεν  υπήρχε  κανείς.  Ο  Αλύδωρ  κάνει 
ασκήσεις πολέμου γιατί πιστεύει ότι ο Ποσειδώνας θα τους επιτεθεί 
άμεσα. Είναι όλοι συγκεντρωμένοι στην θαλάσσια είσοδο. Δεν ξέρω 
πως και άδειασε έτσι το παλάτι αλλά όπως και να είχε είναι τυχερό 
για εμάς». είπε ο Ρέμπους. 

Ξάφνου  μια  τεράστια  σκιά  κάλυψε  το  μοναδικό  μέρος  που 
έμπαινε το φως του ήλιου.  Δεν είχαν καλό προαίσθημα για αυτό. 
Ένα  τεράστιο  μάτι  φάνηκε  να  τους  κοιτάζει  από  πάνω.  Η  Άννα 
προσπάθησε να μπει στο μυαλό του αλλά υπήρχε εμπόδιο έτσι τους 
έκανε νόημα και  άρχισαν να κατεβαίνουν πάρα πολύ γρήγορα τη 
σκάλα.  Ένα  πολύ  δυνατό  βουητό  ακούστηκε  και  κατάλαβαν  ότι 
προερχόταν από το θηρίο. Δεν ήταν τυχαία άδειο το παλάτι. Ούτε 
τυχαία  είχαν  τις  φυλακές  τόσο  ψηλά.  Όσοι  ήταν  φυλακισμένοι 
έτρεφαν αυτό το τεράστιο θηρίο. Ένα μεγάλο τριχωτό χέρι με πολύ 
γαμψά νύχια προσπαθούσε να σπάσει τις γυάλινες φυλακές και να 
τους  βρει  αλλά  εκείνοι  είχαν  ήδη  κατέβει  τα  σκαλιά  και 
προσπαθούσαν να βγουν έξω από την κύρια είσοδο.

Το θηρίο είχε αρχίσει να εκνευρίζεται και να σκάβει μανιωδώς 
την μοναδική τρύπα που το εμπόδιζε να μπει μέσα. Ο Αλέξης που 
έφτασε πρώτος στην κύρια είσοδο προσπάθησε να την ανοίξει αλλά 
ήταν κλειδωμένη και όπως φάνηκε και αμπαρωμένη. Τότε η Άννα 
έκλεισε τα μάτια της και πριν προλάβει να μπει στην μεσοδιάσταση 



για να καταλάβει τι ακριβώς γινόταν ο Ρέμπους την διέκοψε και της 
φώναξε:

«Άννα, δεν χρειάζεται να δεις κάτι, έτσι θα χάσουμε χρόνο, 
ξέρω και άλλο δρόμο για να φύγουμε που δεν θα μας καθυστερήσει 
τόσο πολύ, ακολουθήστε με». 

Με  τον  Ρέμπους  οδηγό  μπήκαν  πιο  μέσα  στο  παλάτι 
ακούγοντας  τα  ουρλιαχτά  του  εκνευρισμένου  ζώου  που  ήδη  είχε 
αρχίσει  να γκρεμίζει  από ψηλά το παλάτι.  Μεγάλα κομμάτια από 
πέτρες άρχισαν να πέφτουν από παντού και φαινόταν πως το παλάτι 
ήταν στα πρόθυρα να καταρρεύσει. Ο Ρέμπους τους οδηγούσε μέσα 
από τα δωμάτια σαν να θυμόταν απέξω κάθε σπιθαμή του. Πέρασαν 
μέσα από τραπεζαρίες, κουζίνες, αίθουσες χορού και ξεκίνησαν να 
κατεβαίνουν προς τα κάτω όπου η στάθμη του νερού της θάλασσας 
ανέβαινε σιγά σιγά. Καθώς κατέβαιναν τη σκάλα το σώμα τους όλο 
και βυθιζόταν πιο πολύ στο νερό. Μέχρι που ήταν ολόκληροι κάτω 
από τη θάλασσα. Κατέληξαν σε ένα υποθαλάσσιο δωμάτιο το οποίο 
είχε μια μεγάλη τρύπα από την οποία έμπαιναν μέσα τα κλαδιά ενός 
θαλάσσιου δέντρου. Ακολουθώντας τα κλαδιά πήγαν υπόγεια κάτω 
από το παλάτι και έψαχναν να βρουν ένα τρόπο για να φύγουν από 
εκεί.  Ξάφνου  ένιωσαν  ένα  παράξενο  θαλάσσιο  ρεύμα  να  τους 
ταρακουνάει  σαν  να  έγινε  κάποιος  σεισμός.  Μη  μπορώντας  να 
αντιδράσουν σε αυτό κολυμπούσαν όσο πιο γρήγορα μπορούσαν και 
προσπαθούσαν να μένουν καλυμμένοι όσο πιο πολύ γινόταν για να 
μην φανερωθούν. 

Όταν βγήκαν σε πιο ανοιχτά νερά για πάρα πολύ καλή τους 
τύχη  δεν  υπήρχε  εκεί  κανείς.  Τους  είχε  κρατήσει  όλους 
απασχολημένους  το  θηρίο  που  πιθανότητα  θα  είχε  κάνει  μεγάλες 
καταστροφές στο παλάτι του Αλύδωρ. Ελεύθεροι πια έφυγαν πολύ 
γρήγορα  και  έψαχναν  τον  δρόμο  του  γυρισμού  αφού  δεν  υπήρχε 
κανείς για να τους οδηγήσει. 

Περιπλανιόντουσαν  πάρα  πολλές  ώρες  έχοντας  χάσει  τον 
προσανατολισμό τους σε αυτή την απέραντη θάλασσα.  Ο Αλέξης 
ένιωθε  τόσο  πολύ  κουρασμένος  που  το  παράξενο  τοπίο  της 
θάλασσας  με  τα  πάρα πολλά  αγάλματα,  θαλάσσια  λουλούδια  και 
περίεργα ψάρια είχε σταματήσει να του κάνει πια εντύπωση.

Το χειρότερο ήταν ότι δεν μπορούσαν να μιλήσουν και μεταξύ 
τους με αυτές τις μάσκες που κάλυπταν το πρόσωπο της Άννας και 



του Ρέμπους. Σε κάποια στιγμή από μακριά είδε ο Αλέξης, που δεν 
είχε  την  θολούρα  της  μάσκας,  υπερασπιστές  και  άρχισε  να 
κολυμπάει πάρα πολύ γρήγορα προς το μέρος τους για να τους δουν 
πριν φύγουν.

Οι  υπερασπιστές  τους  είδαν  και  πήγαν  κοντά  τους. 
Παραξενεύτηκαν που είδαν τον Αλέξη χωρίς μάσκα και ο Αλέξης με 
χειρονομίες και κινήσεις προσπάθησε να τους εξηγήσει ότι ήθελε να 
δει τον Ποσειδώνα, αφού δεν είχε μάθει την γλώσσα τους.

Εκείνοι,  για  καλή  τους  τύχη,  επειδή  δεν  μπορούσαν  να 
καταλάβουν τους πήραν μαζί τους στο παλάτι του Ποσειδώνα μήπως 
τους καταλάβαινε εκείνος.

Μετά  από  λίγη  ώρα  έφτασαν  στο  παλάτι  του  Ποσειδώνα. 
Πήγαν στο γνωστό πλέον δωμάτιο που έβγαλε το νερό και  μόλις 
έφυγε η άσπρη μάσκα μπόρεσαν επιτέλους να μιλήσουν. 

«Πω πω, τι ήταν και αυτό που περάσαμε…». είπε πρώτος ο 
Αλέξης. Εκείνη την ώρα η πόρτα του άλλου δωματίου άνοιξε και 
βρήκαν τον Ποσειδώνα να τους περιμένει καθισμένος σε ένα πολύ 
ψηλό  θρόνο  που  του  είχαν  τοποθετήσει  εκεί.  Ο  Αλέξης  πρόσεξε 
πόσο ψηλότερος ήταν ο θρόνος του Ποσειδώνα συγκριτικά με του 
Αλύδωρ.  Ήταν  σκαλισμένος  με  διάφορα  σχέδια  λουλουδιών  της 
θάλασσας και στην πάνω μεριά είχε σκαλισμένες δύο γοργόνες να 
κρατάνε και οι δύο στα χέρια τους την τρίαινα του Ποσειδώνα. 

«Δυστυχώς  φίλοι  μου  τα  πράγματα  δεν  πήγαν  όπως  τα 
περιμέναμε. Οι υπερασπιστές που έστειλα για να σας δείξουν τον 
δρόμο φαγώθηκαν από ένα Σίμπρεν. Έτσι μείνατε μόνοι σας χωρίς 
εγώ να το γνωρίζω για να στείλω κάποιον να σας προσέχει».

«Σου έχουμε ένα ευχάριστο νέο». είπε η Άννα χαμογελαστή 
στον Ποσειδώνα. «Ο Ρέμπους πήρε τον κρύσταλλο από τον Αλύδωρ 
και τον έχουμε μαζί μας».

Ο Ρέμπους έβγαλε τον κρύσταλλο μέσα από τα ρούχα του που 
τον  είχε  κρυμμένο  και  τον  παρέδωσε  στον  Ποσειδώνα.  Ο 
Ποσειδώνας τον έπιασε στα χέρια του και στα μάτια του φάνηκε μια 
παράξενη  γυαλάδα.  Η  Άννα  κοίταξε  σκεπτική  τον  Αλέξη.  Ο 
Ποσειδώνας  ήρεμα  πήγε  και  έφερε  τους  άλλους  τέσσερεις 
κρυστάλλους  και  τους κράτησε όλους μαζί στα χέρια του. Έπειτα 
τους φύσηξε με ένα γαλάζιο αέρα και έβαλε το άλλο του χέρι από 
πάνω τους. Το χέρι που τους σκέπαζε ήταν σαν ξαφνικά να είχε γίνει 



υδάτινο  και  έσταζε  από  παντού.  Ο  Ποσειδώνας  φαινόταν  ότι 
υπέφερε, από τις συσπάσεις στο γερασμένο του πρόσωπο. Μετά από 
λίγο σήκωσε το χέρι του το οποίο έπαιρνε την κανονική του μορφή 
πάλι και όλοι είδαν ότι οι τέσσερεις κρύσταλλοι είχαν γίνει ένας και 
φαινόταν τόσο τέλειος και λαμπερός σαν να μην τον είχαν χωρίσει 
ποτέ. 

Με τα μάτια του να λάμπουν έκανε μια διστακτική κίνηση και 
τον έδωσε στην Άννα μαζί με τους άλλους κρυστάλλους που είχε 
μαζέψει. Με πάρα πολύ σοβαρό και απαιτητικό ύφος είπε:

«Ελπίζω να έχετε πάρει την αποστολή σας πάρα πολύ σοβαρά. 
Έχετε στερήσει από πολλές φυλές τους κρυστάλλους τους και αργά 
αργά  χάνουν  την  μεγάλη  τους  δύναμη.  Θέλω  να  πιστεύω  ότι 
γνωρίζετε  τι  κάνετε  και  έχετε  την  επιτυχία  σας  εξασφαλισμένη. 
Έχετε  κάποιο  σχέδιο;  Γιατί  αν  σας  πάρει  τους  κρυστάλλους  ο 
Σόλρεν η μάχη εναντίον του θα είναι για πάντα χαμένη».

Ο Αλέξης και η Άννα κοιτάχτηκαν γιατί ήξεραν και  οι  δύο 
πως δεν είχαν κανένα σχέδιο. Δεν είχαν ιδέα τι θα αντιμετώπιζαν, το 
μόνο  σίγουρο  ήταν  πως  αισθάνονταν  αρκετά  γενναίοι  για  να 
σταθούν  εναντίον  του.  Ο Ποσειδώνας δεν  σχολίασε  τα  βλέμματα 
που αντάλλαξαν καθώς κατάλαβε τι συνέβαινε.

«Πως τα καταφέρατε και πήρατε τον κρύσταλλο ;»
Η Άννα και ο Αλέξης κοίταξαν ταυτόχρονα τον Ρέμπους και 

το  ίδιο  έκανε  και  ο  Ποσειδώνας.  Ο  Ρέμπους  ένιωσε  μια  στιγμή 
αμηχανίας. 

«Βασικά δεν έκανα και τίποτα το τρομερό. Ο φρουρός ξέχασε 
την πόρτα μου ανοιχτή και εγώ επειδή μπορούσα να μπω στο μυαλό 
της Άννας ήξερα για ποιο λόγο είχαμε πάει όλοι εκεί. Όπως επίσης 
έμαθα και ότι η απόδραση ήταν φτιαχτή γιατί δεν με εμπιστεύεστε, 
το οποίο καταλαβαίνω απόλυτα και δεν σας κατηγορώ γι αυτό. Από 
εκεί  και  πέρα  όλα  ήταν  εύκολα  κατέβηκα  κάτω  και  άρχισα  να 
αναζητώ τα κλειδιά και τον κρύσταλλο. Αιφνιδίασα έναν φρουρό και 
του  πήρα  τα  κλειδιά.  Επίσης  έμαθα  το  δωμάτιο  στο  οποίο  είχε 
κρυμμένο τον κρύσταλλο ο Αλύδωρ. Από εκεί και πέρα ήταν αρκετά 
εύκολο για μένα να το ανακαλύψω. Δεν θα σας πω όμως…θα το 
κρατήσω για τον εαυτό μου. Τα υπόλοιπα τα γνωρίζετε….» 

Έτσι είπε ο Ρέμπους και έμειναν όλοι να τον κοιτάζουν με ένα 
αίσθημα θαυμασμού. Όλοι τον κοίταζαν έτσι εκτός από τον Αλέξη. 



Είχε ένα πολύ παράξενο προαίσθημα για εκείνον που δεν μπορούσε 
ούτε  ο  ίδιος  να  το  προσδιορίσει.  Αν  μη  τι  άλλο  δεν  είχε  τον 
θαυμασμό που είχε η Άννα. 

«Φαντάζομαι  ότι  ο  επόμενος  σας  σταθμός  είναι  το  Ιερό 
Δάσος. Έτσι δεν είναι;» ρώτησε ο Ποσειδώνας «Θα σας οδηγήσουν 
οι Υπερασπιστές μου από τον πιο γρήγορο δρόμο. Δυστυχώς όμως 
δεν  θα σας  συνοδεύσουν  μέσα καθώς  δεν  επιτρέπεται,  όπως  ήδη 
γνωρίζετε.  Θα  είστε  μόνοι  σας.  Ρέμπους,  εσύ  τι  θα  κάνεις;  Σε 
φέραμε με το ζόρι εδώ». είπε ο Ποσειδώνας 

«Νομίζω ότι το πιο καλό για μένα θα ήταν να γύριζα πίσω στη 
Δύση. Εδώ σε εσάς τα πράγματα δεν είναι καλά και δεν θέλω να 
βρεθώ μέσα στη μέση των δικών σας θεμάτων. Θα ακολουθήσω στο 
Ιερό Δάσος και από εκεί και πέρα θα πάρω το μονοπάτι της Δύσης. 
Σαν γαλαζοαίματος που είμαι και εγώ θα μπορέσω να περάσω από 
εκεί». απάντησε ο Ρέμπους και απευθυνόταν σε όλους. 

Η  Άννα  είχε  μία  έκφραση  γεμάτη  ευχαρίστηση,  φαινόταν 
χαρούμενη που θα ερχόταν και ο Ρέμπους μαζί τους ενώ ο Αλέξης 
φαινόταν μάλλον σκεπτικός.

«Πολύ ωραία μια δυνατή ομάδα θα πάει στο Ιερό Δάσος και 
ελπίζω σε ότι καλύτερο για το καλό όλων των βασιλείων της γης 
μας. Άννα ελπίζω να βρεις εκεί και την Βασίλισσα. Νιώθω ότι θα σε 
περιμένει  για  να  ελευθερωθεί».  είπε  ο  Ποσειδώνας  και  έπιασε 
στοργικά το χέρι της Άννας σαν να μίλαγε στην δική του κόρη.

«Ευχαριστώ πάρα πολύ. Θεωρώ ότι είμαι πάρα πολύ τυχερή 
που σε έχω δίπλα μου σε όλη αυτή τη δοκιμασία που περνάμε». του 
απάντησε η Άννα και τον αγκάλιασε συγκινημένη.

Ο Ποσειδώνας έκανε νόημα στους φύλακες και ήρθαν για να 
συνοδεύσουν τους τρεις τους στο Ιερό Δάσος. Βγήκαν έξω από το 
παλάτι του Ποσειδώνα και ξεκίνησαν να κολυμπάνε για να βρουν 
τον πιο γρήγορο δρόμο. Έφτασαν σε ένα από τα αγάλματα το οποίο 
αναπαριστούσε μια γοργόνα. Ο υπερασπιστής πλησίασε το άγαλμα 
και  ακούμπησε  το  χέρι  της  γοργόνας.  Η  γοργόνα  τότε  άρχισε 
σταδιακά  να  αλλάζει  χρώμα  και  προς  μεγάλη  έκπληξη  όλων 
ξεκίνησε  να  ζωντανεύει.  Κοίταξε  κατάματα  τον  υπερασπιστή  και 
τότε  άνοιξε  το  στόμα  της  και  έβγαλε  μια  πολύ  γλυκιά  μελωδία. 
Εκείνη την ώρα σαν να γίνηκε σεισμός άρχισε να σείεται ο βυθός και 
να  αναδύεται  από  τα  άδυτα  της  θάλασσας  μια  σπηλιά.  Εκεί 



κατευθύνθηκαν οι δύο υπερασπιστές και οι υπόλοιποι. Μπήκαν μέσα 
κολυμπώντας, έπιασαν οι υπερασπιστές τα υδάτινα ραβδιά τους και 
με μια συγχρονισμένη κίνηση τα έκαναν να βγάζουν φως. Ο Αλέξης 
σκέφτηκε  ότι  ήταν πραγματικά  κρίμα που δεν  ήξερε  να το  κάνει 
εκείνος νωρίτερα όταν μπήκαν στη φωλιά του Σίμπρεν και γενικώς 
ήταν κρίμα που θα φεύγανε χωρίς να μάθει να τα χρησιμοποιεί. 

Καθώς  προχώρησαν  μέσα  στη  σπηλιά  έφτασαν  σε  μια 
τοποθεσία όπου έβγαιναν πολύ μεγάλες φούσκες από το έδαφος και 
ανέβαιναν ψηλά στην επιφάνεια της θάλασσας. Σε εκείνο το σημείο 
ακριβώς από πάνω η σπηλιά είχε ένα άνοιγμα και μπορούσες να δεις 
ουρανό  μέσα  από  το  νερό  ενώ  νωρίτερα  έβλεπαν  το  πέπλο  της 
άμμου. Εκεί λοιπόν πρέπει να ήταν η διέξοδος για το Ιερό Δάσος. Οι 
υπερασπιστές κατεύθυναν έναν έναν για να μπει μέσα στη φούσκα 
και να ανέβει με πολύ αργό ρυθμό στην επιφάνεια. Πρώτα έβαλαν 
τον Ρέμπους, έπειτα τον Αλέξη και τελευταία την Άννα. Ο Αλέξης 
αποχαιρετούσε  αυτόν  τον καταπληκτικό  κόσμο που τον  έκανε να 
νιώθει ασφαλή και για μια στιγμή προσπάθησε να αποθανατίσει στο 
μυαλό του την εικόνα του βυθού καθώς η φούσκα τον έφερνε όλο 
και πιο κοντά στην επιφάνεια της θάλασσας και όλο και πιο κοντά 
στο πεπρωμένο του. 



Η ΦΥΛΗ ΤΩΝ ΓΚΡΙΝΡΕΝ

Φυλή: Φυλή των ξωτκών
Δύναμεις: Είναι εξαιρετικά γρήγοροι μαχητές και μπορούν να 

δουν μέσα από αντικείμενα. Έχουν διαφορετική σχέση με την φύση 
της Πανγαίας.

Αρχηγός: Έλφρεν



Ο Νάβιτορ  πήρε  στα  χέρια  του  τον  Έλφρεν  και  άρχισε  να 
πετάει με πολύ μεγάλη ταχύτητα κάθετα κάτω στο μεγάλο δέντρο 
για να μπορέσει  να βρει  τον προσανατολισμό του.  Έπειτα με μία 
γρήγορη  κίνηση  σηκώθηκε  πάλι  ψηλά  και  άρχισε  να 
προσανατολίζεται με βάση το Αστέρι του Βασιλιά Ζήνων. Πέρασαν 
πάνω από πολλές παγωμένες λίμνες και ακατοίκητα εδάφη. Το τοπίο 
έμοιαζε κάτω από το φως των αστεριών λες και δεν το είχε πειράξει 
ποτέ  κανένας.  Το χιόνι  έμοιαζε τόσο αφράτο και  μαλακό σαν  το 
χιονάτουμ των Φλάιρεν.

Όσο πιο νότια πετούσαν το τοπίο άρχισε να αλλάζει.  Δειλά 
δειλά  η  γη  ξεκινούσε  να  πρασινίζει  λες  και  είχε  τον  φόβο  του 
χιονιού. Από ψηλά μπορούσε ο Έλφρεν να διακρίνει μικρά σπιτάκια 
των κατοίκων την Ανατολής αλλά δεν μπορούσε να διακρίνει την 
παραμικρή  κίνηση.  Το  φως  των  αστεριών  και  η  ταχύτητα  του 
Νάβιτορ δεν τον άφηναν να θαυμάσει την ομορφιά από ψηλά. Το 
κρύο στον βραδινό αέρα τον πάγωνε αλλά έπρεπε να κάνει υπομονή 
γιατί  η  στιγμή  που  περίμενε  έφτανε.  Σε  λίγο  θα  έπρεπε  να 
περπατήσουν  για  να  μην  τους  εντοπίσουν  οι  παρατηρητές  του 
Σόλρεν. Το χειρότερο όμως είναι ότι δεν είχε κανένα σχέδιο και δεν 
ήξερε που είχαν σκορπιστεί  οι  στρατιώτες  του.  Ήξερε ότι  δεν  θα 
γινόταν να τα βάλουν οι δυο τους ενάντια σε τόσο κόσμο. Μακάρι 
να είχε μαζί του την Άννα και τον Αλέξη, με τις δυνάμεις τους θα 
μπορούσε να τα βάλει με όλο τον κόσμο. Ένιωθε ότι αν τους είχε 
μαζί  θα  είχαν  σίγουρη  επιτυχία.  Μια  βαθειά  στεναχώρια  τον 
κατέκλυσε που τους έχασε. Δεν έπρεπε να έχει συμβεί αυτό, τους το 
είχε υποσχεθεί. 

Το ξημέρωμα τους βρήκε στην κοιλάδα των σκουληκιών. Ο 
Νάβιτορ έβαλε αμέσως τον μανδύα τον φτερών ο οποίος εξαφάνισε 
αμέσως τα φτερά του. 

«Να ξεκουραστούμε λιγάκι πριν ξημερώσει εντελώς; Ξέρω ότι 
βιαζόμαστε  αλλά  πρέπει  να  κρατήσουμε  τις  δυνάμεις  μας.  Μας 
περιμένουν  μπροστά  μας  πολύ  δύσκολα  εμπόδια».  πρότεινε  ο 
Νάβιτορ  και  ο  Έλφρεν  συμφώνησε  αν  και  ήξερε  ότι  δεν  υπήρχε 
καμία περίπτωση να καταφέρει να κοιμηθεί. Η αγωνία του αλλά και 
η λαχτάρα του να σμίξει με την οικογένεια του ήταν τόσο μεγάλη 
που την ένιωθε σε κάθε χτύπο της καρδιάς του.



Ο  Νάβιτορ  άνοιξε  ένα  μπουκαλάκι  και  ήπιε  λίγο  από  το 
υδώριο  για  να  ανακτήσει  τις  δυνάμεις  του.  Μπροστά  του 
ξεδιπλωνόταν η κοιλάδα. Το ιδιαίτερο σε αυτήν την κοιλάδα ήταν 
ότι  είχε άπειρα λουλούδια με χιλιάδες χρωματικούς συνδυασμούς. 
Τα σκουλήκια ήταν εκατομμύρια και έβρισκαν καταφύγιο σε κάθε 
λουλούδι.  Τρεφόντουσαν  μόνο  με  το  κεντρικό  άνθος  του 
λουλουδιού.  Για  να  βγάλει  όμως  το  λουλούδι  αυτό  το  τόσο 
σημαντικό  άνθος  έπρεπε  τα  σκουλήκια  να  κοπιάσουν  πάρα  πολύ 
καθώς  ουσιαστικά  χρωμάτιζαν  και  δημιουργούσαν  το  κάθε  ένα 
φύλλο του λουλουδιού. Το αποτέλεσμα όλης αυτής της διεργασίας 
ήταν μοναδικό καθώς μόλις οι πρώτες ακτίνες του ήλιου αντάμωναν 
τα χρωματιστά αυτά λουλούδια το κεντρικό τους άνθος χρύσιζε και 
τότε ήταν που τα σκουλήκια συλλέκτες πήγαιναν να αποκομίσουν 
την τροφή τους. 

Ο  Έλφρεν  δεν  έλεγε  ούτε  μία  λέξη.  Ήταν  χαμένος  στις 
σκέψεις  του.  Μπορούσε  πολύ  εύκολα  να  βρει  τον  δρόμο  για  το 
παλάτι του αλλά δεν μπορούσε να σκεφτεί πως θα έβγαζε ζωντανή 
την  οικογένεια  του.  Ο  Νάβιτορ  που  είχε  καταλάβει  τον  Έλφρεν 
θέλησε να σπάσει τη σιωπή.

«Έλφρεν, κουράγιο. Έχω εγώ μια ιδέα η οποία δεν ξέρω αν θα 
μας οδηγήσει  στο στόχο μας αλλά αν μη τι  άλλο είναι  μια αρχή. 
Πρώτα όμως πρέπει να σου κάνω μια ερώτηση. Που έχεις κρύψει 
τον κρύσταλλο;» 

«Νάβιτορ να με συγχωρέσεις αλλά για την δική σου ασφάλεια 
προτιμώ να το κρατήσω για τον εαυτό μου». απάντησε ο Έλφρεν. Ο 
Νάβιτορ φανερά απογοητευμένος που δεν πήρε την απάντησε που 
ήθελε ξαναρώτησε.

«Τουλάχιστον είναι μέσα η έξω από το παλάτι σου;»
«Έξω».
«Πολύ ωραία. Θα προσποιηθούμε ότι θα σε παραδώσω για να 

σε  φυλακίσει  ο  αρχηγός  των  φρουρών  του  Σόλρεν  με  κάποιο 
αντάλλαγμα ένα αξίωμα ή χρήματα. Θα πάω μόνος μου αρχικά και 
μετά  θα  τους  οδηγήσω  σε  σένα  για  να  σε  πιάσουν.  Εσύ  θα 
αιφνιδιαστείς και θα τους αφήσεις να σε πάρουν μέσα στο παλάτι. 
Μετά  όταν  ανακαλύψω τι  τρέχει  με  την  οικογένεια  σου  θα  βρω 
τρόπο να σε ελευθερώσω και μετά θα φύγουμε όλοι μαζί για να πάμε 
να πάρουμε τον κρύσταλλο.  Θα αφήσουμε σε ένα ασφαλές μέρος 



την οικογένεια σου και θα πάμε στο Ιερό Δάσος να ψάξουμε για την 
Άννα και τον Αλέξη. Αν δεν τους βρούμε εκεί τότε να γυρίσουμε 
στο βασίλειο του Ουρανού μήπως μπορέσει να δει ο Αμαρίλον που 
μπορεί να βρίσκονται. Μόλις πετύχει η αποστολή μας οι δυνάμεις 
του Σόλρεν θα οπισθοχωρήσουν και θα ελευθερώσουν το βασίλειο 
σου».

«Λαμπρά. Πολύ ωραία τα λες και έβαλες και μόνος σου και 
ευτυχισμένο τέλος». απάντησε ο Έλφρεν πικρόχολα. 

«Εγώ ήρθα μέχρι εδώ για να σε βοηθήσω. Μην απαντάς έτσι. 
Έχεις  κάτι  καλύτερο  να  προτείνεις;  Πάντα  πρέπει  να  έχουμε  στο 
μυαλό μας το ευτυχισμένο τέλος αλλιώς θα έχει πεθάνει η ελπίδα 
μας. Αν πεθάνει η ελπίδα μας θα έχουμε πεθάνει και εμείς χωρίς να 
το έχουμε καταλάβει». απάντησε εκνευρισμένος ο Νάβιτορ. 

«Συγνώμη έχεις απόλυτο δίκιο απλώς η στεναχώρια μου είναι 
τόσο μεγάλη και δυνατή που πολλές φορές νικάει τη λογική μου. 
Έχω περάσει πάρα πολλά».

«Ξέρεις κανέναν που δεν έχει περάσει πάρα πολλά; Ο καθένας 
έχει το δικό του φορτίο να κουβαλήσει ανάλογα με το βάρος που 
αντέχει η πλάτη του. Το θέμα είναι να έχουμε πίστη στον εαυτό μας 
ότι  μπορούμε  να  τα  καταφέρουμε.  Ας  αφήσουμε  τις  συζητήσεις 
τώρα γιατί έχουμε πολύ δρόμο μπροστά μας». είπε ο Νάβιτορ και 
έκοψε τη συζήτηση απότομα. Ήθελε να του δώσει ενέργεια και να 
τον ξεσηκώσει γιατί τους περίμεναν πολλές δυσκολίες και ο Έλφρεν 
φαινόταν  σαν  να  μην  είχε  το  κουράγιο  να  τις  αντιμετωπίσει.  Το 
γεγονός ότι είδε την γυναίκα του σε αυτήν την κατάσταση τον έκανε 
να αντιμετωπίσει την σκληρή πραγματικότητα της ζωής του. 

Ο Έλφρεν σηκώθηκε αυτή την φορά με αποφασιστικότητα. Ο 
Νάβιτορ είχε καταφέρει να τον κάνει να σκεφτεί αλλιώς. Όλοι τον 
χρειαζόντουσαν  να  σταθεί  σαν  βασιλιάς  και  όχι  σαν  κουρασμένο 
πιόνι των καταστάσεων. Δεν θα απογοήτευε κανέναν. 

«Πάμε». είπε στον Νάβιτορ. «Ευχαριστώ»
«Τίποτα» είπε ο Νάβιτορ και του έκλεισε το μάτι.
Έτσι  γεμάτοι  αυτοπεποίθηση  ξεκίνησαν  να  διασχίζουν  την 

κοιλάδα των σκουληκιών. Μετά από εκεί είχαν πολύ δρόμο μέχρι να 
φτάσουν στο βασίλειο των ξωτικών. Για να μην κουράζονται είχαν 
ένα  συντονισμένο  βηματισμό  που  τους  βοηθούσε  να  κρατάνε 
συγκεκριμένο ρυθμό στο περπάτημα τους.  Μετά από αρκετή ώρα 



πέρασαν την κοιλάδα και έφτασαν στον καταρράκτη της αλήθειας. 
Εκεί έκαναν ένα πολύ μικρό διάλειμμα και φρεσκαρίστηκαν με τα 
νερά  του.  Ο  Νάβιτορ  πήγε  να  κοιταχτεί  μέσα  στο  νερό  αλλά  ο 
Έλφρεν τον τράβηξε απότομα. 

«Αυτό είναι πάρα πολύ επικίνδυνο. Όποιος δει τoν εαυτό του 
μέσα σε αυτά τα νερά μπορεί και να τρελαθεί. Το νερό αυτό μπορεί 
να δείξει το πραγματικό αποτύπωμα της κάθε ψυχής και αυτό είναι 
πολύ δύσκολο να το αποδεχτεί κάποιος». εξήγησε ο Έλφρεν.

«Δεν φοβάμαι να αντιμετωπίσω τον εαυτό μου» είπε και πήγε 
να κοιταχτεί.

«Δεν έχουμε χρόνο για τέτοια πειράματα» απάντησε ο Έλφρεν 
και συνέχισε την πορεία του μέσα στο δάσος. Ο Νάβιτορ υπάκουσε 
και έτρεξε να τον προλάβει.

«Την τελευταία φορά ένας φίλος μου κοιτάχτηκε μέσα όταν 
είχαμε φύγει  από το βασίλειο  μας  και  έμαθε  την  πιο τρομακτική 
αλήθεια».

«Τι έμαθε;» ρώτησε όλο περιέργεια ο Ναβιτορ.
«Έμαθε ότι ήταν ένας κατάσκοπος με τις μνήμες του φίλου 

μου. Ούτε ο ίδιος το ήξερε…. Μετά αυτοκτόνησε…».
Σιωπηλά  συνέχισαν  τον  δρόμο  τους  για  το  βασίλειο  των 

ξωτικών. Μόλις έφτασαν τον λόφο ο Έλφρεν σταμάτησε και έψαχνε 
να βρει  ένα σημείο που θα χρησιμοποιούσε  για να γίνει  δόλωμα. 
Έπρεπε  να  φαίνεται  αρκετά  πειστικό  και  γι  αυτό  χρειαζόταν  ένα 
μέρος που να μην ήταν ανοικτό αλλά και να μπορούσε να δώσει το 
πλεονέκτημα του αιφνιδιασμού στους φρουρούς του Σόλρεν. Μόλις 
το βρήκαν έκατσε ο Έλφρεν ήσυχα και άναψε φωτιά. 

«Ήρθε η ώρα». είπε σοβαρά ο Νάβιτορ.
«Θέλω  να  σου  πω ότι  αν  χρειαστεί  να  κάνεις  την  επιλογή 

ανάμεσα σε εμένα και  την οικογένεια μου μη διστάσεις  λεπτό να 
επιλέξεις την οικογένεια μου. Θέλω να μου το υποσχεθείς αυτό.»

«Καταλαβαίνω και  σου υπόσχομαι  ότι  δεν  θα χρειαστεί  να 
κάνω καμία τέτοιου είδοuς επιλογή αλλά αν πρέπει θα πάρω μαζί 
μου την οικογένεια σου».

«Σε ευχαριστώ Νάβιτορ».  είπε ο Έλφρεν και του έκανε τον 
επίσημο χαιρετισμό των ξωτικών. Σταύρωσε τους καρπούς του και 
μετά τοποθέτησε τα χέρια  σταυρωτά στο  στήθος  του.  Ο Νάβιτορ 
έκανε  με  τη  σειρά  του  τον  επίσημο  χαιρετισμό  των  Φλάιρεν. 



Σταύρωσε  τα  δάχτυλα  των  δυο  χεριών  του  και  υποκλίθηκε  στον 
Έλφρεν. 

Τότε χώρισαν οι δρόμοι τους. Ο Νάβιτορ αφού βεβαιώθηκε 
ότι δεν τους ακολουθούσε κανείς πήρε το δρόμο για το βασίλειο των 
ξωτικών και ο Έλφρεν έκατσε εκεί και περίμενε, δεν μπορούσε να 
κάνει και κάτι άλλο. Το σχέδιο του Νάβιτορ ήταν το πιο πιθανό να 
πετύχει αλλιώς εκείνος ήξερε θα έμπαινε μόνος του σε μια αποστολή 
αυτοκτονίας. Ή θα ελευθέρωνε την οικογένεια του ή θα πέθαινε. Δεν 
υπήρχε κάποια άλλη λύση. 

Ο Νάβιτορ με γρήγορο και σταθερό βήμα έφτανε σιγά σιγά 
στον προορισμό του. Βρισκόταν σε εγρήγορση γιατί μέχρι τώρα δεν 
είχαν συναντήσει κανέναν εχθρό και αυτό του φαινόταν πάρα πολύ 
παράξενο.  Στην  είσοδο της  φυλής  όμως  υπήρχαν  δυο οπλισμένοι 
φρουροί.

«Τι θέλεις ξένε;»
«Θέλω  να  βρω  τον  αρχηγό  σας.  Έχω  μια  σημαντική 

πληροφορία να του δώσω».
«Ποιος μας λέει πως λες αλήθεια. Εδώ μέσα δεν μπαίνεις έτσι 

εύκολα. Χρειαζόμαστε πιο πολλά». απάντησε ο φρουρός.
«Γνωρίζω που είναι ο Έλφρεν».
Οι φρουροί κοιτάχτηκαν μεταξύ τους και άνοιξαν τις πόρτες. 

Μπαίνοντας μέσα στον κόσμο των ξωτικών δεν ήταν πραγματικά 
αυτό που περίμενε να δει μιας και δεν είχε ξαναπάει ποτέ του. Όλοι 
οι  κάτοικοι,  οι  οποίοι  ήταν  κυρίως  γυναίκες  και  παιδιά,  ήταν 
περιορισμένοι στα σπίτια τους και είχαν από έναν φρουρό από έξω. 
Τον  κοίταζαν  μέσα  από τα  παράθυρα  τους  και  τον  έδειχναν  στα 
παιδιά τους. Τα δέντρα έμοιαζαν μαραζωμένα και το κοινό κομμάτι 
γης  που καλλιεργούσαν  όλοι  μαζί  κάπνιζε  ακόμα από φωτιά που 
είχαν βάλει πρωτύτερα. Ακολούθησε το μονοπάτι με τον ένα φρουρό 
από  τους  δύο  που  βρισκόταν  συνέχεια  πίσω  του  κρατώντας  μια 
λόγχη. Ο φρουρός τον οδήγησε μέσα στο παλάτι και τον πήγε στην 
αίθουσα του θρόνου όπου εκεί ήταν ο αρχηγός τους. 

«Νάβιτορ,  πόσο χαίρομαι  που  σε  βλέπω.  Τι  σε  φέρνει  στα 
μέρη μας;»

«Στελντορ; Νόμιζα πως ήσουν νεκρός;»
«Γιατί έχεις κρυμμένα τα φτερά σου, ποιόν πας να ξεγελάσεις; 

Πες μου τι θέλεις».



Ο  Νάβιτορ  έμεινε  σαν  στήλη  άλατος  να  κοιτάζει  τον 
Στέλντορ. Δεν πίστευε στα μάτια του. Πριν αρκετό καιρό ο Βίγκορ 
τον είχε στείλει για ανίχνευση στο στρατόπεδο των Γουίντρεν μαζί 
με άλλους Φλάιρεν και κανείς δεν γύρισε πίσω. Ο Στέλντορ ήταν το 
δεξί χέρι του Βίγκορ και μόλις εξαφανίστηκε τη θέση την πήρε ο 
Νάβιτορ. Πάντα είχαν μια κόντρα μεταξύ τους καθώς δεν ταίριαζαν 
καθόλου οι χαρακτήρες τους. Ο Νάβιτορ τον θεωρούσε υπερβολικά 
φιλόδοξο  και  πίστευε  πως  θα  έκανε  τα  πάντα  για  την  εξουσία. 
Τελικά  είχε  δίκιο,  αυτός  πρέπει  να  ήταν  ο  πληροφοριοδότης  του 
Σόλρεν  στο  συμβούλιο  και  σίγουρα  είχε  ακόμα δικούς  του  μέσα 
στους Φλάιρεν. Έτσι έμαθε ο Σόλρεν τις κινήσεις της Άννας και του 
Αλέξη. 

«Γνωρίζω κάτι που σε ενδιαφέρει».
«Τι  μπορεί  να είναι  αυτό ;» είπε ο  Στέλντορ  κοροϊδευτικά; 

«και γιατί να έρθεις μέχρι εδώ;»
«Θέλω αντάλλαγμα άσυλο».
«Άσυλο από ποιόν;»
«Από  τον  Αμαρίλον.  Με  κυνηγάει  γιατί  νομίζει  ότι  τους 

πρόδωσα και με φυλάκισε. Όμως κατάφερα να το σκάσω και άρχισα 
να  περιπλανιέμαι.  Μετά  συνάντησα  κάποιον  και  θεώρησα  ότι  αν 
αντάλλαζα αυτήν την πληροφορία θα μου προσφέρατε θέση εδώ». 
είπε ο Νάβιτορ με την ελπίδα να τον πιστέψει ο όχι και τόσο έξυπνος 
Στέλντορ.

«Πως όμως και άφησες μόνο του τον Βίγκορ;»
«Δεν  με  υποστήριξε  και  πίστεψε τον Αμαρίλον.  Οπότε δεν 

νιώθω να του χρωστάω κάτι. Λοιπόν φτάνει με την δική μου ιστορία. 
Θα με προστατέψεις ;» είπε τάχα ενοχλημένος ο Νάβιτορ.

«Εντάξει. Σε ακούω λοιπόν».
«Στο  δρόμο  μου  συνάντησα  τον  Έλφρεν.  Του  είπα  ότι  θα 

έρθω να δω αν είναι καλά η οικογένεια του και θα γυρίσω πίσω να 
τον  ενημερώσω.  Μπορώ  να  σου  πω  που  με  περιμένει».  είπε  ο 
Νάβιτορ.

«Για πόσο χαζό με περνάς; Σας παρακολουθούν οι ανιχνευτές 
μου από την  στιγμή  που φτάσατε  στην κοιλάδα των  σκουλικιών. 
Ξέρω ότι ήρθατε μαζί. Επίσης γνωρίζω κάτι που δεν γνωρίζεις εσύ». 
είπε με περηφάνια ο Στέλντορ και  έκανε νόημα στους  φρουρούς. 



Εκείνοι  αμέσως  τότε  έφεραν  αλυσοδεμένο  τον  Έλφρεν  μπροστά 
στον Νάβιτορ. Ο Έλφρεν κλωτσούσε και προσπαθούσε να ξεφύγει.

«Καταραμένε, με πρόδωσες». φώναζε με όλη του τη δύναμη 
στον Νάβιτορ. Εκείνος όμως δεν ταράχτηκε καθόλου και γύρισε το 
κεφάλι του απαξιωτικά. 

«Μα καλά τώρα δε σου είπα ότι τον συνάντησα και ερχόμουν 
να σου πω που είναι;  Προφανώς τώρα δεν θα μου δώσεις  άσυλο 
οπότε  μάλλον  αφού  δεν  μπορώ  με  κάτι  να  διαπραγματευτώ 
καλύτερα  να  φύγω».  είπε  ο  Νάβιτορ  και  γύρισε  την  πλάτη  του 
έτοιμος για να φύγει.

«Περίμενε» είπε ο Στέλντορ και έκανε νόημα στους φρουρούς 
να πάρουν από εκεί τον Έλφρεν. «Κάπου θα μου φανείς χρήσιμος. 
Θα σε οδηγήσουν να ξεκουραστείς  και  μετά θα σε περιμένω στο 
δείπνο για να τα πούμε καλύτερα».  είπε ο Στέλντορ και χαιρέτισε 
τον Νάβιτορ.

Ο Νάβιτορ πήρε μια έκφραση ικανοποίησης. «Σε ευχαριστώ 
για την ευκαιρία που μου δίνεις» είπε και χαιρέτισε. Οι φρουροί τον 
πήγαν  στην  πτέρυγα  που ήταν  τα  υπνοδωμάτια  των  καλεσμένων. 
Εκείνος προσπαθούσε να αποτυπώσει στο μυαλό του τις θέσεις όλων 
των φρουρών καθώς επίσης έψαχνε να βρει κάποιο σημάδι από την 
οικογένεια του Έλφρεν. Μόλις έφτασε στο δωμάτιο, οι φρουροί τον 
έβαλαν μέσα, έκλεισαν την πόρτα και έκατσαν έξω να τον φυλάνε 
μέχρι να έρθει η ώρα του δείπνου. Το πρώτο πράγμα που έκανε ήταν 
να κοιτάξει έξω από το παράθυρο για να σχεδιάσει την απόδραση 
τους. Το πιο εύκολο ήταν να πάρει τον Έλφρεν και να φύγουνε αλλά 
δεν  μπορούσε  να  πάρει  και  όλη  του  την  οικογένεια  στα  χέρια. 
Έπρεπε ή να τους φυγαδεύσει έναν έναν πετώντας ή με έναν τρόπο 
που φάνταζε ακατόρθωτος, να έφευγαν πεζοί. 

Έξω  από  το  παράθυρο  είδε  ότι  υπήρχαν  φρουροί  παντού. 
Αποφάσισε,  μέχρι  να έρθει  η ώρα του δείπνου,  να κάτσει  και  να 
παρατηρεί  τις  κινήσεις  τους  μήπως  βρει  κάποιο  κενό  για  να 
εκμεταλλευτούν αργότερα. Ήξερε ότι ο χρόνος ήταν εναντίον τους 
καθώς  σίγουρα  η  Άννα  και  ο  Αλέξης  θα  χρειαζόταν  άμεσα  τον 
κρύσταλλο. 

Εν  τω  μεταξύ  ο  Έλφρεν  ήταν  δεμένος,  ξαπλωμένος  και 
χτυπημένος, στο υγρό χώμα του κελιού του. Τα μάτια του τα είχε 
κλειστά και περίμενε να έρθει η ώρα να σμίξει με την οικογένεια 



του. Προσπαθούσε να μείνει συγκεντρωμένος σε αυτό και να μην 
σκέφτεται πόσο πολύ πονούσε από τα χτυπήματα των φρουρών του 
Σόλρεν. Αυτή η αναμονή θα ήταν αιώνια για εκείνον. 

Οι ώρες πέρασαν και η στιγμή του δείπνου βρήκε τον Νάβιτορ 
κολλημένο στο παράθυρο. Οι φρουροί άνοιξαν την πόρτα και του 
έκαναν νόημα να τους ακολουθήσει. Ο Νάβιτορ δεν έχασε ούτε ένα 
λεπτό  και  με  γρήγορο  βήμα  τους  πλησίασε.  Βγήκε  έξω  από  το 
υπνοδωμάτιο και ακολουθούσε τους φρουρούς σιγά σιγά μήπως και 
με  την  άκρη  του  ματιού  του  μπορέσει  να  διακρίνει  που  ήταν  η 
οικογένεια του Έλφρεν. Πέρασαν τα υπνοδωμάτια του ξενώνα και 
ακολούθησαν ένα διάδρομο ο οποίος  πήγαινε περιμετρικά από το 
παλάτι και κατέληγε σε μια εξωτερική σκάλα. Θαύμασε την ομορφιά 
αυτού του παλατιού αν και ο Στέλντορ και όσοι είχαν βρεθεί στη 
θέση του το είχαν εγκαταλείψει. Είχε μια απίστευτα όμορφη θέα στο 
καταπράσινο δάσος και παντού είχε τα πιο όμορφα λουλούδια και τα 
πιο ωραία φυτά. Χτισμένο από πέτρα και με στέγες από τα ξύλα των 
δέντρων  φαινόταν  ένα  με  τη  φύση.  Πόσο  θα  στεναχωριόταν  ο 
Έλφρεν μακριά από αυτόν τον παράδεισο…

Κατέβηκαν τη σκάλα και έφτασαν σε δύο μεγάλες πόρτες οι 
οποίες είχαν σκαλισμένο το έμβλημα των ξωτικών, ένα πολύ μεγάλο 
δέντρο  και  στη  μέση  του  κορμού  του  αντί  για  πετράδι  είχε  ένα 
ανοιχτό μάτι.  Το μάτι  της  φύσης.  Οι  φρουροί  άνοιξαν τις  πόρτες 
διάπλατα  και  φανερώθηκε  η  αίθουσα  του  δείπνου.  Στο  κέντρο 
υπήρχε ένα μεγάλο ξύλινο τραπέζι σε σχήμα Π. Ο Στέλντορ καθόταν 
στο κέντρο του τραπεζιού και δίπλα του είχε μια γυναίκα. Η θέση 
από την άλλη πλευρά δίπλα του ήταν κενή και εκεί οι φρουροί του 
υπέδειξαν να καθίσει.

«Ελπίζω να  ξεκουράστηκες  Νάβιτορ.  Να σου  γνωρίσω την 
Νεμαρίλ την βασίλισσα των ξωτικών». είπε ο Στέλντορ.

Ο Νάβιτορ πριν καθίσει χαιρέτισε την Νεμαρίλ πιάνοντας της 
το  χέρι.  Την  ώρα  που  την  άγγιξε  ένιωσε  να  τον  περνάει  μια 
παράξενη  ενέργεια  σαν  ηλεκτρικό  ρεύμα.  Μέσα  στο  μυαλό  του 
άκουσε μια γλυκιά φωνή :

«Βοήθησε με!» και  ταυτόχρονα  άκουσε  μια  άλλη  φωνή να 
ψιθυρίζει με κακία : «Έχεις τελειώσει!». Ο Νάβιτορ ταράχτηκε και 
κοίταξε  την  βασίλισσα  αλλά  εκείνη  του  χαμογέλασε  σαν  να  μην 
συμβαίνει  τίποτα.  Τα  μάτια  της  όμως  ήταν  εντελώς  μαύρα, 



τρομαχτικά σαν να είχαν πέσει μέσα στη σκιά. Τα πράγματα τώρα 
δεν  θα  ήταν  τόσο  εύκολα.  Δεν  είχε  σκεφτεί  κάτι  τέτοιο  πως  θα 
μπορούσε να το χειριστεί και ούτε του είχε ξανασυμβεί.

Ο Έλφρεν όπως κείτονταν εκεί  ξαπλωμένος προσπάθησε με 
το μυαλό του να περιπλανηθεί μέσα στο άλλοτε δικό του βασίλειο 
και να βρει που ήταν η οικογένεια του. Με τα μάτια της ψυχής του 
άρχισε να ανεβαίνει έναν έναν τους ορόφους μέχρι που έφτασε στα 
παιδικά  δωμάτια.  Εκεί  είδε  τα  δυο  του παιδιά  να κοιμούνται  την 
Έλενορ και τον Μελίρ. Η Έλενορ κοιμόταν βαθειά αλλά ο Μελίρ 
σαν να ένιωσε την παρουσία του πατέρα του στο δωμάτιο, αμέσως 
άνοιξε τα μάτια του. 

«Πατέρα  !  Πατέρα!»  είπε  δυνατά  με  μια  φωνή  γεμάτη 
προσδοκία. 

Του Έλφρεν η καρδιά άρχισε να χτυπάει πολύ δυνατά, ο γιος 
του τον κατάλαβε. Το είχε το χάρισμα. 

«Πατέρα,  ξέρω  ότι  είσαι  εδώ.  Τώρα  γνωρίζω  και  σε  ποιο 
σημείο είσαι. Θα σε βοηθήσω. Μετά όμως πρέπει να μας πάρεις από 
εδώ. Σε παρακαλώ μην ξαναφύγεις».  του είπε μια γλυκιά παιδική 
φωνούλα μέσα στο μυαλό του και αμέσως οι αλυσίδες που τον είχαν 
δεμένο χειροπόδαρα λύθηκαν και σιγά σιγά η πόρτα του κελιού του 
ξεκλειδώθηκε. 

Ο Έλφρεν δεν πίστευε στα μάτια του. Πόσο περήφανος ήταν 
για το γιο του. Παρόλο που έλειπε τόσο καιρό εκείνος δεν έπαψε να 
πιστεύει στις δυνάμεις του. Όπως ήταν ξαπλωμένος σύρθηκε σιγά 
σιγά προς την ανοιχτή πόρτα του κελιού του για να δει που ήταν οι 
φρουροί. Οι πόνοι από τα χτυπήματα δεν είχαν καμία σημασία πια, 
ήταν τόσο κοντά σε αυτό που αναζητούσε τόσο καιρό. 

Η βοήθεια  του Μελίρ δεν  σταμάτησε εκεί.  Ξάφνου όλες  οι 
πόρτες  των  κελιών  άνοιξαν  και  όλοι  όσοι  ήταν  κλεισμένοι  μέσα 
άρχισαν  να  φωνάζουν  και  να  βγαίνουν  έξω  σκοτώνοντας  όσους 
φρουρούς  μπορούσαν  στο  πέρασμα  τους.  Ο  Έλφρεν  βρήκε  τη 
δύναμη,  σηκώθηκε  όρθιος  και  προσπάθησε  να  αποφύγει  την 
εξέγερση  για  να  περάσει  όσο  πιο  απαρατήρητος  μπορούσε  πριν 
έρθουν ενισχύσεις. 

Μόλις  βρήκε  μπροστά  του  ένα  φρουρό  του  Σολρεν  που 
κείτονταν νεκρός του έβγαλε την πανοπλία και την φόρεσε ο ίδιος 
για  να  μπορέσει  να  πάει  άνετα  στο  δωμάτιο  των  παιδιών  του. 



Πράγματι μέσα σε όλη αυτήν την αναταραχή κανείς δεν του έδινε 
σημασία  και  εκείνος  έπαιζε  καλά  τον  ρόλο  του  αφού  σε  όποιον 
φρουρό  έβλεπε  του  έκανε  νόημα  να  πάει  προς  εκείνη  την 
κατεύθυνση για να βοηθήσει την κατάσταση. 

Όταν επιτέλους  έφτασε  κοντά στην πόρτα των παιδιών του 
έκανε νόημα στον φρουρό που ήταν απέξω να φύγει για να έπαιρνε 
εκείνος τη θέση του. Μόλις σιγουρεύτηκε ότι ο φρουρός έφυγε και 
δεν τον έβλεπε κανείς άνοιξε την πόρτα. Έτρεξε και αγκάλιασε με τη 
στολή του φρουρού τον Μελίρ και τον έσφιξε στην αγκαλιά του. Η 
Έλενορ άνοιξε τα μάτια της και φώναζε τρομαγμένη.

«Μελίρ,  Μελίρ,  τι  κάνεις;»  Ο  Έλφρεν  έβγαλε  την  μικρή 
περικεφαλαία που κάλυπτε το πρόσωπο του και αντίκρισε την μικρή 
του κόρη. Η Έλενορ άνοιξε τα ματάκια της διάπλατα και πήγε όσο 
πιο γρήγορα μπορούσε στην αγκαλιά του πατέρα της.

«Πατέρα  μου έλειψες  τόσο πολύ.  Φοβήθηκα ότι  δεν  θα σε 
ξανάβλεπα ποτέ μου».

Ο Έλφρεν δεν μπορούσε να μιλήσει από την συγκίνηση. Μόνο 
αγκάλιαζε τα δύο του παιδιά και ένιωθε ότι δεν ήθελε να τα αφήσει 
ποτέ να φύγουν από δίπλα του. Να είναι πάντα κοντά του, ασφαλείς. 

«Η μητέρα σας;» Ο Μελίρ και η Έλενορ έσκυψαν το κεφάλι. 
Η καρδιά του Έλφρεν πάγωσε.

«Πέθανε;»
«Όχι, μάλλον χειρότερα είναι από αυτό». απάντησε ο Μελίρ.
«Τι εννοείς;»
«Είχε  αρρωστήσει  πάρα πολύ και  νομίζαμε ότι  θα πέθαινε. 

Όταν βρισκόμουν μέσα στο δωμάτιο άκουσα τον Στέλντορ να μιλάει 
σε ένα καθρέπτη και μια βαθειά φωνή να του απαντάει ότι υπήρχε 
μια λύση για να μην χαθεί η μητέρα μας και να μείνει στο πλευρό 
του  Βασίλισσα.  Αμέσως  ο  Στέλντορ  με  έβγαλε  από  το  δωμάτιο, 
άκουσα  ένα  μεγάλο θόρυβο και  μου φάνηκε  ότι  άκουσα  και  τον 
καθρέπτη να σπάει. Μετά από αυτό η μητέρα έγινε σχεδόν αμέσως 
καλά αλλά δεν ήταν πια η ίδια. Πότε πότε όταν φωνάζει το όνομα 
μου, μου μοιάζει σαν να έχει γυρίσει πίσω αλλά μετά χάνεται πάλι 
στη σκιά».

Ο Έλφρεν προσγειώθηκε αμέσως στην πραγματικότητα. Είχε 
αργήσει. Δεν πρόλαβε να την σώσει.

«Θα μας πάρεις μαζί σου;» ρώτησε η Έλενορ.



«Φυσικά και θα σας πάρω, δεν πρόκειται να σας αφήσω εδώ.»
«Και την μητέρα;» ρώτησε ο Μελίρ.
«Θα προσπαθήσω. Σου υπόσχομαι ότι θα προσπαθήσω με όλη 

τη δύναμη που μου έχει απομείνει. Εσείς θέλω να με περιμένετε εδώ. 
Υπάρχει κάποιος σε αυτό το παλάτι που είναι με το μέρος μας και 
πρέπει να τον ειδοποιήσω ότι έχω ελευθερωθεί» είπε ο Έλφρεν στα 
παιδιά του.

«Δεν  νομίζω ότι  είσαι  σε κατάσταση να φύγεις  μόνος σου. 
Είσαι  χτυπημένος  και  εξαντλημένος.  Καλύτερα  να  είμαστε  όλοι 
μαζί». του είπε ο Μελίρ με σιγουριά.

«Πως μεγάλωσε ο γιος μου, σωστός πρίγκιπας έγινες. Είμαι 
περήφανος για σένα. Αλλά κάτσε εδώ να προσέχεις την αδερφή σου. 
Μπορείς να έχεις την ψυχή σου πάνω μου και αν χρειαστώ βοήθεια 
να μου την δώσεις;» ρώτησε ο Έλφρεν.

«Και το ρωτάς;»
«Που είναι όλοι;»
«Τέτοια ώρα θα είναι στην αίθουσα του δείπνου». απάντησε η 

Έλενορ.
«Ωραία ξεκινάω για εκεί» είπε αποφασισμένος ο Έλφρεν. 
Ο  Νάβιτορ  αισθανόταν  παγιδευμένος  σε  αυτό  το  δείπνο. 

Αναγκαζόταν να ακούει τα όπως πάντα κρύα αστεία του Στέλντορ 
και να βλέπει το παγωμένο πρόσωπο της Νεμαρίλ. Ήξερε ότι δεν 
είχε χρόνο για να πάει χαμένος και έπρεπε να βρει μια δικαιολογία 
για να σηκωθεί από το τραπέζι και να πάει να εξερευνήσει τρόπο 
διαφυγής. Λίγο πριν σηκωθεί ένας φρουρός πλησίασε τον Στέλντορ 
και του είπε κάτι το οποίο τον εξαγρίωσε.

«Τι εννοείς ανίκανε ότι οι κρατούμενοι έρχονται προς τα εδώ; 
Σταματήστε τους! Εσείς έχετε όπλα όχι αυτοί!»

«Τι έγινε;»ρώτησε ο Νάβιτορ.
«Ο φίλος σου ο Έλφρεν κάτι έκανε και άνοιξε όλα τα κελιά. Η 

εξέγερση θα φτάσει  μέχρι εδώ. Πρέπει να φύγουμε προς τα πάνω 
δωμάτια. Θα είμαστε πιο ασφαλείς». είπε ο Στέλντορ και πήρε από 
το χέρι την Νεμαρίλ για να φύγουν από εκεί. Ο Νάβιτορ πήγε να 
τους ακολουθήσει αλλά ο Στέλντορ έκανε νόημα στους φρουρούς να 
μην τον αφήσουν.

«Άσε με να έρθω μαζί σας ! Που θα πάω; Αν με πετύχει ο 
Έλφρεν  που  ξέρει  ότι  τον  πρόδωσα;  Σε  παρακαλώ  θα  είμαι  πιο 



ασφαλής  μαζί  σου».  φώναξε  με  όλη  του  τη  δύναμη  ο  Νάβιτορ 
προσπαθώντας να έχει οπτική επαφή μαζί του καθώς οι φρουροί τον 
απομάκρυναν. Ο Στέλντορ δίστασε αρχικά αλλά μετά του επέτρεψε 
να  έρθει  μαζί.  Βιαστικά  πήγαν  στην  σκάλα  που  βρισκόταν  στην 
εσωτερική πλευρά του παλατιού.  Εκεί  ο Στέλντορ σταμάτησε και 
είπε σε ένα φρουρό να φέρει τα παιδιά του Έλφρεν εκεί. Μόλις η 
Νεμαρίλ άκουσε για τα παιδιά της ξαφνικά φάνηκε στον Νάβιτορ ότι 
είδε μια λάμψη φωτός μέσα στα μάτια της την οποία αμέσως έπνιξε 
το σκοτάδι. 

Ο Στέλντορ ζήτησε από όσους ήταν κοντά του να κάνουν λίγο 
πέρα, ανέβηκε στο πρώτο σκαλί και ψιθύρισε κάτι στην γλώσσα των 
αρχαίων. Έπειτα ανέβηκε άλλα δύο σκαλιά με γυρισμένη την πλάτη 
του και μετά τα ξανακατέβηκε. Του Νάβιτορ όλο αυτό του φάνηκε 
πολύ αστείο. Μόλις ο Στέλντορ πάτησε ξανά το πρώτο σκαλί άνοιξε 
από κάτω μια καταπακτή η οποία φανέρωνε την υπόλοιπη σκάλα 
που κατέληγε σε ένα υπόγειο διάδρομο. Όλοι μαζί κατέβηκαν την 
σκάλα  και  προχώρησαν  προς  το  εσωτερικό  του  διαδρόμου.  Τον 
διάδρομο  τον  φώτιζαν  μεγάλα  πετράδια  που  απλώνονταν  κατά 
μήκος του. Ο Νάβιτορ προσπαθούσε να σχεδιάσει την επόμενη του 
κίνηση  αλλά  με  την  τροπή  που  είχαν  πάρει  τα  πράγματα  ήταν 
αδύνατον να το καταφέρει αυτό. 

Ο Έλφρεν πήγε όσο πιο γρήγορα μπορούσε στην αίθουσα του 
δείπνου αλλά έφτασε  αργά.  Έχασε πολύ χρόνο προσπαθώντας  να 
αποφύγει  όποιον τύχαινε μπροστά του καθώς φοβόταν πάρα πολύ 
μήπως κάποιος του μιλήσει και υποψιαστεί τίποτα. Τότε όλα θα ήταν 
χαμένα. Οι φρουροί δεν είχαν καταφέρει να πνίξουν την εξέγερση 
και οι κρατούμενοι είχαν κάνει την αίθουσα πεδίο μάχης. Ο Έλφρεν 
προσπάθησε να μην εμπλακεί με κανέναν καθώς δεν ήθελε να πάρει 
κανενός το μέρος. Ήταν πάρα πολύ επικίνδυνο για αυτόν. Στάθηκε 
όρθιος στο πιο ψηλό σημείο της αίθουσας και άρχισε να σαρώνει τον 
χώρο με το βλέμμα του για να βρει κάποιο ίχνος από την γυναίκα 
του και τον Νάβιτορ. Στην άλλη άκρη της αίθουσας είδε τον φρουρό 
να  τραβολογάει  τα  δυο  του  παιδιά  για  να  κατέβουν  την  σκάλα. 
Αμέσως έτρεξε προς το μέρος τους για να προλάβει να κατέβει και 
εκείνος πριν κλείσει πάλι η καταπακτή. Ίσα που πρόλαβε να κυλήσει 
από κάτω για να μην μείνει απέξω. Έτρεξε λίγο και τελικά πρόλαβε 
τον  φρουρό  που  οδηγούσε  τα  παιδιά  του.  Με  μία  κίνηση  τον 



αιφνιδίασε  χτυπώντας  τον  στο  κεφάλι,  αφήνοντας  τον  κάτω 
λιπόθυμο. Ο Μελίρ και η Έλενορ τρόμαξαν αλλά εκείνος αμέσως 
έβγαλε την περικεφαλαία του για να δουν ποιος είναι και την έβαλε 
αμέσως.  Έπιασε  από  το  χέρι  τον  Μελίρ  και  στρίβοντας  στον 
διάδρομο είδε τον Στέλντορ, τον Νάβιτορ, την Νεμαρίλ και τους δύο 
φρουρούς  να  ανοίγουν  μία  πόρτα.  Η καρδιά  του  αναπήδησε  σαν 
τρελή  στην  φευγαλέα  ματιά  της  Νεμαρίλ.  Έπρεπε  όμως  να 
παραμείνει  ψύχραιμος  και  ακολούθησε  με  τα  παιδιά  του  μην 
ξέροντας  πραγματικά  που  θα  βρεθούν  καθώς  όλος  αυτός  ο 
διάδρομος δημιουργήθηκε όσο εκείνος έλειπε. 

Ακολουθώντας και εκείνος άνοιξε την πόρτα και προς μεγάλη 
του έκπληξη βρέθηκαν στην άλλη πλευρά του παλατιού, εκεί που 
ήταν τα δωμάτια του βοηθητικού προσωπικού. Καταλάβαινε όμως 
για ποιο λόγο το είχαν κάνει αυτό. Σε μια πιθανή εξέγερση ήταν πιο 
εύκολο κάποιος να γλιτώσει σε ένα μέρος όπως αυτό, παρά να πάει 
να κρυφτεί στα πλούτη. Αν πήγαιναν εκεί θα ήταν σίγουρα χαμένοι 
από χέρι καθώς όλοι θα ήθελαν τον Στέλντορ νεκρό μαζί και όλους 
όσους  τον  πλαισίωναν  εις  βάρους  των  ξωτικών  όλο  αυτό  το 
διάστημα. 

Ο Νάβιτορ δεν είχε καταλάβει ότι ο Έλφρεν βρίσκοταν μαζί 
τους καθώς ο Έλφρεν δεν είχε κάνει απολύτως κανένα νόημα. 

«Ας κάτσουμε λίγο εδώ να περιμένουμε να δούμε τι θα γίνει 
και μετά θα δούμε πως θα αντιδράσουμε». είπε ο Στέλντορ.

«Ναι δίκιο έχεις». απάντησε ο Νάβιτορ.
Ο Έλφρεν  προσπαθούσε  να  συγκεντρωθεί  και  να  πάρει  τα 

μάτια  του  μακριά  από  την  Νεμαρίλ.  Ο  γιος  του  είχε  δίκιο,  κάτι 
σκοτεινό υπήρχε στο βλέμμα της. Ενώ ήθελε να την πιάσει αγκαλιά, 
να μυρίσει τα μαλλιά της και να μην την αφήσει ποτέ, έπρεπε να 
συγκρατηθεί.  Έπρεπε  να  σιγουρευτεί  ότι  είναι  με  μαζί  τους.  Ο 
Στέλντορ έκανε νόημα στους δύο φρουρούς να πάνε έξω για να δουν 
αν ερχόταν κανένας προς το μέρος τους. 

Ο Έλφρεν άλλαξε όσο μπορούσε την φωνή του και είπε:
«Άρχοντα μου, καλύτερα είναι να πάω και εγώ μαζί τους για 

να είστε πιο ασφαλείς όλοι σας. Είναι πολύ επικίνδυνα τα πράγματα 
έξω».



Ο Στέλντορ αν και θύμωσε με την αυθαιρεσία του φρουρού 
του, τελικά επειδή ήταν θρασύδειλος και φοβόταν πολύ εύκολα τον 
άφησε.

Μόλις ο Έλφρεν έφτασε τους φρουρούς, τους παραπλάνησε 
σε  λίγο πιο απόμερη πλευρά και  τους  σκότωσε  με το σπαθί  του. 
Γύρισε πίσω τρέχοντας.

«Άρχοντα Στέλντορ πρέπει να μείνετε εδώ, τα πράγματα έξω 
είναι πάρα πολύ δύσκολα. Μήπως καλύτερα να πάρω την Βασίλισσα 
και τα παιδιά για να μην κινδυνεύσουν; Μην ξεχνάτε ότι στα κελιά 
υπήρχαν και πολλοί κακοποιοί». 

«Τα παιδιά είναι η ασπίδα μας, δεν έχουν να πάνε πουθενά». 
ήταν η πρώτη φορά που μίλησε η Νεμαρίλ. Ο Έλφρεν ένιωσε την 
καρδιά του να σχίζεται  στα δύο.  Άραγε είχε μείνει  ίχνος από την 
γυναίκα του εκεί μέσα;

«Μάλιστα όπως προστάξετε». είπε ο Έλφρεν. Μετακινήθηκε 
γρήγορα από τη θέση του και χτύπησε με την λαβή του σπαθιού του 
τον  Στέλντορ  στο  κεφάλι  μπρος  στα  έκπληκτα  μάτια  όλων.  Ο 
Νάβιτορ από ένστικτο πήρε θέση μάχης για να επιτεθεί καθώς δεν 
γνώριζε ποιος ήταν και αν αυτό που έκανε ήταν για καλό η για κακό. 
Αμέσως ο Έλφρεν έβγαλε την πανοπλία του και ο Νάβιτορ και η 
Νεμαρίλ εξεπλάγησαν.

«Έλφρεν, ευτυχώς είσαι εσύ. Είχα τόσο αγωνία για το τι είχες 
γίνει». είπε ο Νάβιτορ.

«Πάλι  εσύ μπροστά μου;  Δεν έχεις  πεθάνει  ακόμα;» είπε η 
Νεμαρίλ.

Ο Έλφρεν ένιωσε να αδειάζει δεν πίστευε αυτό που άκουγε. Τι 
εννοούσε όμως «πάλι»;

«Νεμαρίλ, τι έχει συμβεί;» είπε ο Έλφρεν και έκανε ένα βήμα 
προς το μέρος της. 

Η Νεμαρίλ έκανε σαν κάποιος να την ζεμάτισε.
«Έλφρεν,  βοήθησε με,  δεν αντέχω άλλο. Το κακό τρώει  τα 

τελευταία  καλά  κομμάτια  της  ψυχής  μου».  είπε  η  Νεμαρίλ  με 
τρεμάμενη φωνή.

« Πάψε, δεν έχεις άλλη επιλογή». είπε η Νεμαρίλ με μια φωνή 
που δεν ήταν δικιά της και που μέσα της διέκρινε όλη την κακία του 
κόσμου.



Όλοι ήταν σαστισμένοι από αυτή την αντίδραση. Δεν ήξεραν 
πώς να φερθούν. 

«Αν κάνεις  ένα βήμα πιο κοντά θα πνίξω και  το τελευταίο 
κομμάτι της Νεμαρίλ. Μπορεί ακόμα να μην έχω πίσω τις δυνάμεις 
μου αλλά σου το χρωστάω αυτό άχρηστο ξωτικό. Εσύ και η χαζή 
σας συμμορία θα πληρώσετε για όλα όσα μου κάνατε».

Ο  Έλφρεν  έμεινε  ακίνητος  καθώς  δεν  ήθελε  να  ρισκάρει 
τίποτα. Όμως δεν μπορούσε να καταλάβει ποια ήταν εκείνη που του 
μίλαγε μέσα από τη γυναίκα του. 

«Δεν με κατάλαβες ακόμα; Περίμενα πως μια ισχυρή μάγισσα 
σαν και εμένα θα έμενε για πάντα στη μνήμη σου.  Γιατί δεν σου 
άρεσε που ήσουν με την οικογένεια σου αμέριμνος; Χάρη σου έκανα 
και σε είχα βάλει να ονειρεύεσαι! Ήσουν ένα σώμα χωρίς ψυχή».

«Ματίλντα;»
«Άργησες αλλά το πέτυχες. Τώρα που ξέρεις με ποια έχεις να 

κάνεις ξύπνα τον άλλον τον ηλίθιο τον Στέλντορ και βγάλε με από 
εδώ.  Πες  στους  υπηκόους  σου ότι  έχεις  χάσει  τα  μυαλά σου  και 
εξαφανίσου. Πάρε και αυτά εδώ τα ακοινώνητα παιδιά σου από την 
μέση που ήταν όλο μέσα στα πόδια μου. Αν δεν υπήρχαν τα μάγια 
προστασίας  της  μάνας  σου  θα  ήταν μικρά χαριτωμένα  αστεράκια 
στον  ουρανό τώρα.  Φέρε  μου και  τον κρύσταλλο  όπου τον  έχεις 
κρυμμένο και  ώρα σου κακή.  Πόσο λυπάμαι  για το τι  μπορεί  να 
συμβεί  στην  καλή  σου  Νεμαρίλ  αν  δεν  με  ακούσεις».  είπε  η 
Ματίλντα και αποφασιστικά χτύπησε το κεφάλι της στο τοίχο.

«Μητέρααα» φώναξαν τα παιδιά της Νεμαρίλ.
«Σταμάτα!» είπε ο Έλφρεν. «Καλά δεν καταλαβαίνεις ότι αν 

κάνεις κακό στην Νεμαρίλ δεν θα μπορέσεις να ζήσεις και εσύ;»
«Δεν έχω πια κάτι να χάσω. Καταστρέψατε ότι είχα και δεν 

είχα». είπε η Ματίλντα με αίματα να τρέχουν από το μέτωπό της.
Ο  Νάβιτορ  με  μία  αποφασιστική  κίνηση  πήγε  να  την 

ακινητοποιήσει πιάνοντας και τα δύο της χέρια. Όμως με το που την 
ακούμπησε ήταν σαν να τον πέρασε ηλεκτρικό ρεύμα και πετάχτηκε 
με φόρα πίσω. 

«Καλά νομίζατε ότι θα ήταν τόσο εύκολο;» είπε η Ματίλντα. 
Σταδιακά  πίσω  από  την  Ματίλντα  άρχισε  να  εμφανίζετε  μία 
σκοτεινή δίνη που την περικύκλωνε. 



Ο Έλφρεν πλησίασε κοντά για να την τραβήξει από εκεί αλλά 
σαν να τον χτύπησε κεραυνός έπεσε πίσω αναίσθητος. Η Ματίλντα 
φαινόταν ότι έπαιρνε δύναμη από όλη αυτή την κακή ενέργεια που 
μαζευόταν πίσω της και χαμογελούσε. Τα παιδιά της Νεμαρίλ την 
κοιτούσαν  σαν  χαμένα  βλέποντας  την  τελευταία  ελπίδα  να  μην 
χάσουν την μητέρα τους να εξαφανίζεται. Ο Μελίρ όσο έβλεπε όλα 
αυτά να γίνονται γύρω του πήρε από το χέρι την αδερφή του και 
πλησίασε  την  Ματίλντα.  Μόλις  πλησίασε  κοντά,  συνήλθε  και  ο 
Έλφρεν  και  πήγε  να  τα  σταματήσει  αλλά  ήταν  αργά.  Ο  Μελίρ 
πλησίασε την Ματίλντα και της έπιασε το ένα χέρι και η Έλενορ το 
άλλο. Η Ματίλντα δεν μπορούσε να τα πειράξει καθώς γύρω τους 
δρούσαν τα προστατευτικά μάγια. Μία λευκή αύρα τα είχε σκεπάσει 
που φαινόταν να διώχνει την δίνη της Ματίλντα. Η Έλενορ πήρε το 
ένα χέρι της μητέρας της, ο Μελίρ το άλλο και ένωσαν όλοι μαζί τα 
χέρια τους. 

«Φύγετε από δω». φώναζε η Ματίλντα αλλά τα παιδιά δεν την 
φοβόντουσαν, ήθελαν την μητέρα τους πίσω με κάθε κόστος. Μια 
λευκή  λάμψη  βγήκε  γύρω  τους  και  η  Ματίλντα-  Νεμαρίλ  έπεσε 
λιπόθυμη κάτω.  Αμέσως ο Έλφρεν  έτρεξε  από πάνω της  και  την 
ταρακουνούσε. 

«Νεμαρίλ, Νεμαρίλ» φώναζε το όνομα της και τον πήραν τα 
δάκρυα. «Δεν έπρεπε να σε αφήσω πίσω, καλύτερα να είχα πεθάνει 
παρά να σας άφηνα πίσω».

«Πατέρα, η μητέρα είναι ζωντανή». είπε η Ελενορ και έδειξε 
ότι ανεβοκατέβαινε το στήθος της από την αναπνοή της. 

«Νάβιτορ, πρέπει να την πάμε στον καταρράκτη της αλήθειας, 
αλλά δεν μπορούμε όλοι μαζί. Πάρε την εσύ και πήγαινε την και εγώ 
που  γνωρίζω  πολύ  καλά  την  περιοχή  θα  πάρω  τα  παιδιά  και  θα 
έρθουμε με τα πόδια».

«Και  αυτόν εδώ;» είπε ο Έλφρεν  και  έδειξε τον αναίσθητο 
Στέλντορ στον Νάβιτορ. 

«Αυτόν  άστον  εδώ  να  τον  τιμωρήσουν  όλοι  εκείνοι  που 
φυλάκισε και αδίκησε. Τι λες;»

«Ναι, άστον να τον σκοτώσουν άλλοι. Δεν θέλω να βάψω τα 
χέρια  μου  με  αίμα  των  Φλάιρεν,»είπε  ο  Νάβιτορ  «και  ας  ήταν 
προδότης». 



Ο Νάβιτορ  πήρε  στα  χέρια  του  την  λιπόθυμη Νεμαρίλ  και 
έφυγαν  πετώντας  για  να  βρουν  τον  καταρράκτη  της  αλήθειας.  Ο 
Έλφρεν  έγνεψε  στα  παιδιά  του  να  τον  ακολουθήσουν  μέσα  στο 
δάσος για να πάνε και εκείνοι στον καταρράκτη.

Η νύχτα αυτή έφτανε  στο  τέλος  της  και  η  πρωινές  ακτίνες 
άγγιζαν τα ψηλά δέντρα της Πανγαίας. Ο Νάβιτορ που είχε φτάσει 
πρώτος στον καταρράκτη προσπαθούσε να συνεφέρει την Νεμαρίλ, 
αλλά μάταια. Στο τέλος προσπάθησε όπως καθόταν έτσι λιπόθυμη 
να  την  γυρίσει,  για  να  κοιτάξει  το  πρόσωπο  της  τα  νερά  του 
καταρράκτη.  Η  Νεμαρίλ  λες  και  την  υποχρέωσε  ο  καταρράκτης 
άνοιξε τα μάτια της και έβγαλε μία κραυγή που ακούστηκε μέχρι την 
κοιλάδα των σκουληκιών. Ο Νάβιτορ κρατούσε το κεφάλι της κάτω 
για να αναγκαστεί να αντικρίσει το νερό του ποταμού. Η Νεμαρίλ- 
Ματίλντα αντιστεκόταν με όλη τη δύναμη που είχε απομείνει στο 
ασθενικό της σώμα αλλά ήταν μάταιο. Ο Νάβιτορ ήταν πιο δυνατός 
και στο τέλος βούτηξε το κεφάλι της μέσα και το κράτησε με δύναμη 
για μερικά δευτερόλεπτα. Μόλις ο Νάβιτορ έβγαλε το κεφάλι  της 
έξω από το νερό η Νεμαρίλ – Ματίλντα άρχισε να ουρλιάζει σαν να 
την  έκοβαν  στη  μέση.  Η μαύρη  σκιά  που  υπήρχε  στα  μάτια  της 
άρχισε να κυλάει προς τα έξω σαν ποταμός από δάκρυα, να πέφτει 
μέσα στο νερό και να εξατμίζεται. Μετά από λίγα δευτερόλεπτα η 
Νεμαρίλ πήρε το κανονικό της χρώμα και άνοιξε τα μάτια της. 

Ο Έλφρεν μόλις έφτασε με τα παιδιά του και αντίκρισε την 
σκηνή, αμέσως έτρεξε και πήρε την γυναίκα του στην αγκαλιά του. 

«Έλφρεν, πόσο χαίρομαι που επιτέλους σε βλέπω. Φοβήθηκα 
ότι  μας είχες εγκαταλείψει».  Μόλις μίλησε η Νεμαρίλ αμέσως τα 
παιδιά της ήρθαν κοντά της και έγιναν όλοι μια μεγάλη αγκαλιά.

«Μόλις τελειώσει αυτή η περιπέτεια δεν θα σας αφήσω ποτέ 
ξανά πίσω για κανένα λόγο. Σας το υπόσχομαι. Τώρα όμως πρέπει 
να κρυφτείτε  για  λίγο μέχρι  να σταθεροποιηθεί  η κατάσταση στο 
βασίλειο μας.  Πρέπει  να  πάμε  όλοι  μαζί  στο  πράσινο  βουνό των 
ξωτικών. Πρέπει να μας ακολουθήσεις Νάβιτορ για να δεις που έχω 
κρύψει τον κρύσταλλο μας.»

«Εντάξει  όπως  επιθυμείς  Έλφρεν»  είπε  ο  Νάβιτορ  με  ένα 
χαμόγελο στα χείλη. Επιτέλους ο Έλφρεν πήρε πίσω την ψυχή και 
την ζωή του.



Έπρεπε να ακολουθήσουν το νερό και να βρουν την πηγή του 
ποταμιού για να φτάσουν στην κορυφή του βουνού των ξωτικών. Το 
είχαν ονομάσει έτσι από την πολύ πυκνή βλάστηση που το σκέπαζε 
σαν πάπλωμα. Μετά από πολύ ώρα ανάβασης επιτέλους έφτασαν σε 
μια  σπηλιά  που φαινόταν από εκεί  να πηγάζει  ο  ποταμός  και  να 
κατεβαίνει προς τα κάτω. Ο Έλφρεν τότε φώναξε:

«Μητέρα, μητέρα» και αντιλάλησε όλη η σπηλιά. Μετά από 
λίγο  εμφανίστηκε  μια  ηλικιωμένη  γυναίκα  που  είχε  όλα  τα 
χαρακτηριστικά της φυλής των ξωτικών. Τα μαλλιά της ήταν άσπρα 
και φαινόταν ότι ο χρόνος δεν ήταν καλός μαζί της. Φόραγε λευκά 
ρούχα,  πλησίασε  με  ένα  τεράστιο  χαμόγελο  και  αγκάλιασε  τον 
Έλφρεν και τα εγγόνια της.

«Γιε μου, τι δοκιμασίες πρέπει να πέρασες… Για να φτάσεις 
εδώ στην  ξεχασμένη  από όλους  πέτρα  πρέπει  να  μην  είχες  άλλη 
επιλογή».

«Μητέρα, δεν μπορείς να φανταστείς» είπε ο Έλφρεν.
Η Νεμαρίλ έμεινε να την κοιτάζει καθώς δεν την είχε γνωρίσει 

ποτέ. Για εκείνη ήταν νεκρή από όταν γεννήθηκε ο Έλφρεν και όχι 
εξόριστη. 

«Μητέρα, φέρε μου πίσω τον κρύσταλλο πρέπει να τον πάω 
στον Εκλεκτό και την πριγκίπισσα Άννα».

Η  μητέρα  του  Έλφρεν  που  είχε  καταλάβει  τον  σκοπό  της 
επίσκεψης του άνοιξε το δεξί της χέρι και ένα λευκό φως φανέρωσε 
τον πράσινο κρύσταλλο των Ξωτικών. Τον παρέδωσε με ευλάβεια 
στον Έλφρεν.

«Ελπίζω να ξέρεις τι κάνεις γιε μου».
«Είμαι σίγουρος μητέρα. Πρέπει να φιλοξενήσεις εδώ για λίγο 

και να κρύψεις την οικογένεια μου για να μην κινδυνεύσουν άλλο. 
Έχω ένα  τελευταίο  καθήκον  να  κάνω και  μετά θα  έρθω να τους 
πάρω. Νεμαρίλ μου, πρέπει να μείνεις εδώ με τα παιδιά. Η μητέρα 
μου θα σου εξηγήσει τι είχε γίνει και γιατί δεν ζει μαζί μας. Εγώ 
πρέπει να φύγω τώρα με τον Νάβιτορ». 

Είπε ο Έλφρεν και αγκάλιασε και φίλησε την οικογένεια του. 
«Φύγαμε για το Ιερό Δάσος;» είπε ο Νάβιτορ και χαιρέτισε 

την οικογένεια του Έλφρεν. Πήρε τον Έλφρεν και πέταξαν μακριά.



Η ΦΥΛΗ ΤΩΝ ΤΡΙΡΕΝ

Φυλή: Φυλή του Ιερού Δάσους
Δύναμεις:  Μπορούν  να  ελέγχουν  κάθε  δέντρο  που  υπάρχει 

στην Πανγαία
Αρχηγός: Άρθουρ



Ο  Αλέξης,  η  Άννα  και  ο  Ρέμπους  μόλις  βρέθηκαν  στην 
επιφάνεια της θάλασσας έσκασε η φούσκα που τους ανέβασε επάνω 
και  κολύμπησαν  μέχρι  την  ακτή.  Το  νερό  της  θάλασσας  ήταν 
καταγάλανο  και  πεντακάθαρο,  ποτέ  ο  Αλέξης  δεν  είχε  δει  τόσο 
καθαρά  νερά.  Καθώς  κολυμπούσαν  τους  συνόδευσαν  μέχρι  την 
αμμουδιά κοπάδια από πάρα πολλά ψάρια.  Από μακριά έβλεπε  ο 
Αλέξης ένα απίστευτο τοπίο που όμοιο δεν είχε φανταστεί, ούτε καν 
ονειρευτεί. 

Θεόρατα  δέντρα  με  τεράστιους  κορμούς  περικύκλωναν  τον 
Ιερό χώρο σαν φύλακες του Δάσους. Το ιδιαίτερο που είχαν εκτός 
ότι ήταν τόσο πυκνά το ένα κοντά στο άλλο λες και κάποιο αόρατο 
χέρι  τα  είχε  φυτέψει  επίτηδες έτσι,  ήταν ότι  είχαν ρίζες και  στον 
ουρανό. Σε εκείνο το σημείο όμως το χρώμα των ριζών δεν είχε το 
χρώμα το καφέ αλλά γινόταν λευκό, ένα με τα σύννεφα. 

Αυτά τα δέντρα υπήρχαν εκεί από την αρχή του χρόνου. Όσοι 
πόλεμοι  και  να έγιναν τα Ιερά Δέντρα έμειναν εκεί  ανέπαφα στο 
χώρο, τίποτα δεν μπορούσε να τα ρίξει. Ήταν πηγή ζωής για όλη την 
Πανγαία  και  για  αυτό  όλοι  οι  μάγοι  των  ειρηνικών  εποχών 
συναντιόντουσαν εκεί για να πάρουν δύναμη. Το τι ακριβώς υπήρχε 
μέσα του το κρατούσαν επτασφράγιστο μυστικό. Κανείς δεν ήξερε 
από  τους  υπόλοιπους  από  πού  αντλούσαν  οι  μάγοι  όλη  αυτή  τη 
δύναμη. 

Μόλις βγήκαν έξω, όπως ήταν βρεγμένοι έψαξαν για να βρουν 
το  κεντρικό  μονοπάτι.  Περπάτησαν  λίγο  περιμετρικά  και  τελικά 
βρήκαν ένα μικρό άνοιγμα ανάμεσα στα δέντρα. Μιας και ποτέ δεν 
είχε  πάει  κανείς  από  αυτούς  εκεί  απλώς  περπάτησαν  προς  το 
εσωτερικό  του δάσους.  Τα πετράδια στους  κορμούς  των  δέντρων 
έλαμπαν τόσο δυνατά που σε συνδυασμό με το φως της ημέρας ήταν 
όλα μέσα πάρα πολύ φωτεινά. 

Οι τρεις τους συνέχισαν να ακολουθούν το μονοπάτι και να 
παρατηρούν έκθαμβοι όλα τα πλάσματα που είχαν βρει καταφύγιο, 
μετά από την δηλητηρίαση της γης  από τον Σόλρεν.  Από παντού 
άκουγαν φωνές ζώων άγνωστες από ζώα τα οποία ζούσαν ανέκαθεν 
εκεί. Κάποια από αυτά φωσφόριζαν, άλλα άλλαζαν χρώμα ανάλογα 
με το που βρισκόντουσαν, άλλα μπορούσαν να αλλάξουν και είδος 
ανάλογα με το πώς θα έβρισκαν πιο εύκολα τροφή. 



Ο  Αλέξης  που  ήδη  όλα  όσα  είχε  ζήσει  μέχρι  τώρα  του 
φαινόντουσαν απίστευτα, κοίταζε όλη αυτήν την φανταστική φυσική 
ομορφιά με δέος. Αυτό που δεν μπορούσε να σκεφτεί ήταν πως θα 
τελείωνε η περιπέτεια του. Άραγε στο τέλος της θα είχε ευτυχισμένο 
τέλος ή όλο αυτό το ταξίδι θα ήταν μάταιο με ολέθριες συνέπειες;

Η Άννα ήταν πάρα πολύ ανυπόμονη καθώς επιτέλους δεν θα 
ήταν  πια  μόνη  της  ενάντια  στο  κακό.  Θα  έβρισκε  επιτέλους  την 
μητέρα  της.  Ήταν  τόσο  χαρούμενη  που  δίπλα  της  περπατούσε  ο 
Ρέμπους. Ένιωθε ασφάλεια δίπλα του, είχε αποδείξει την δύναμη και 
την εξυπνάδα του πολλές φορές σε αυτήν αλλά και στον Αλέξη που 
συνεχώς τον κοίταζε με μισό μάτι. 

«Μήπως  γνωρίζεις  το  δρόμο  που  θα  σε  πάει  στη  Δύση;» 
ρώτησε η Άννα τον Ρέμπους.

Εκείνος της χαμογέλασε γλυκά και της είπε:
«Άννα, θέλω πρώτα να βεβαιωθώ ότι θα πάνε όλα καλά για 

σένα  και  μετά  αν  χρειαστεί  θα  φύγω.  Αν  δεν  χρειαστεί  δεν  θα 
φύγω…» είπε και της έκλεισε το μάτι.

Η Άννα τρελάθηκε από την χαρά της, εκείνη η μέρα θα ήταν η 
καλύτερη της. Τα πάντα θα ήταν αλλιώς. Μαζί με την μητέρα της θα 
αντιμετώπιζαν  τον  Σόλρεν  και  μετά  θα γυρνούσαν  όλοι  μαζί  στο 
παλάτι της, στο σπίτι της που τόσο πολύ της είχε λείψει. Τις σκέψεις 
της  όμως  διέκοψε  το  γεγονός  ότι  το  μονοπάτι  χώριζε  σε  δύο 
κατευθύνσεις και έπρεπε να διαλέξουν.

«Που λέτε να πάμε;» ρώτησε ο Αλέξης.
«Προτείνω να  χωριστούμε,  για  να  έχουμε  σίγουρη  επιτυχία 

και αν κάτι πάει στραβά βρισκόμαστε πάλι εδώ σε αυτό το σημείο» 
είπε ο Ρέμπους.

«Δεν μου αρέσει αυτή η ιδέα. Όσες φορές χωριζόμαστε όλο 
κάτι κακό συμβαίνει, καλύτερα να είμαστε όλοι μαζί. Τι λες Άννα;» 
είπε ο Αλέξης.

«Μην ανησυχείς Αλέξη. Θα πάω εγώ με τον Ρέμπους από τα 
αριστερό μονοπάτι και εσύ πήγαινε από το δεξί. Ο Ρέμπους θα με 
προσέχει και εσύ έχεις ένα σωρό δυνάμεις. Μπορείς να προσέξεις 
τον εαυτό σου». είπε η Άννα.

«Άννα,  προτιμώ να πάμε  από το δεξί.  Πιστεύω ότι  θα μας 
φέρει τύχη» είπε ο Ρέμπους.



«Καλά όπως θέλεις» είπε η Άννα και  συμφώνησε μαζί  του 
παρόλο που ο Αλέξης κατσούφιασε. 

Ο Αλέξης πήγε από το αριστερό μονοπάτι  παρά τη θέληση 
του. Δεν μπορούσε να πιστέψει ότι η Άννα έκανε ότι της έλεγε ο 
Ρέμπους. Η αλήθεια είναι ότι φοβόταν πάρα πολύ μόνος του εκεί. Τι 
θα έκανε αν έπεφτε πάνω στον Σόλρεν εκείνος ή η Άννα; Έπρεπε να 
είναι όλοι μαζί για να μπορέσουν να τον αντιμετωπίσουν και όχι ο 
καθένας μόνος του. Έτσι  δεν είχαν καμία ελπίδα και η Άννα είχε 
άδικο.  Κακώς  έκανε  και  την  άκουσε.  Αφού  περπάτησε  κι  άλλο 
άρχισε  να  απελπίζεται,  εκείνος  σίγουρα  είχε  πάει  από  το  λάθος 
δρόμο και οι άλλοι ίσως από στιγμή σε στιγμή έπεφταν σε παγίδα.

Ξάφνου του φάνηκε ότι άκουσε έναν ήχο πίσω από τα φύλλα 
και  γύρισε  απότομα έτοιμος  για  όλα.  Τα  μάτια  του κινιόντουσαν 
γρήγορα προς όλες τις κατευθύνσεις για να προλάβει να είναι ένα 
βήμα μπροστά από την οποιαδήποτε επίθεση. Κοίταζε παντού εκτός 
από ψηλά. 

Από ψηλά ήρθαν κρεμασμένοι  στα κλαδιά δέντρων η φυλή 
του Ιερού Δάσους,  οι  Τρίρεν και  τον άρπαξαν μαζί  τους προς τα 
πάνω. Ο Αλέξης τα έχασε και αιφνιδιάστηκε. Μέχρι να καταλάβει τι 
είχε γίνει βρισκόταν πάνω στα κλαδιά των δέντρων μαζί με τρεις 
Τρίρεν.

«Μη  φοβάσαι,  για  καλό  σε  μαζέψαμε.  Που  είναι  η 
πριγκίπισσα Άννα; Πρέπει να σας μιλήσει ο Άρθουρ».

«Θυμάμαι την φυλή σας από το συμβούλιο. Η Άννα έχει πάρει 
άλλο  δρόμο  για  να  βρει  τη  βασίλισσα  και  αποφασίσαμε  να 
χωριστούμε».

«Πω πω τι κακή ιδέα ήταν αυτή … Τέλος πάντων ακολούθησε 
μας γιατί υπάρχει ένα επείγον ζήτημα που πρέπει να διευθετήσεις.» 

Ο  Αλέξης  γεμάτος  απορία  αλλά  και  περιέργεια  τους 
ακολούθησε σε μια απίστευτη δεντροπολιτεία. Τα κλαδιά από κάτω 
που  περπατούσε  φαινόντουσαν  απλώς  πυκνά,  δεν  μπορούσε  να 
διανοηθεί ότι ήταν το έδαφος τους. Οι Τρίρεν έμεναν μέσα στους 
κορμούς των δέντρων και ζούσαν αποκλειστικά από τους καρπούς 
τους. Μιας και έμεναν εκεί από την αρχή του χρόνου είχαν μάθει να 
ζούνε στην ειρήνη και στην αρμονία. Κανένας και ποτέ δεν τους είχε 
ενοχλήσει για κανένα λόγο. Ήταν ένα με το Ιερό Δάσος και το Ιερό 
Δάσος ήταν ένα με αυτούς. 



Μετά από λίγη ώρα έφτασαν σε έναν κορμό ο οποίος γύρω 
από  το  άνοιγμα  της  εισόδου  του  είχε  σκαλισμένες  πολλές 
παραστάσεις  που  αφορούσαν  τη  ζωή  τους  στο  Ιερό  Δάσος.  Εκεί 
μέσα μπήκε ο Αλέξης για να συναντήσει τον Άρθουρ. 

«Γιατί αργήσατε τόσο πολύ; Που είναι η πριγκίπισσα Άννα;»
«Είναι στην άλλη πλευρά του Δάσους, μαζί με τον Ρέμπους 

έναν απόγονο της Φοντάνα. Ψάχνουν να βρουν την βασίλισσα.  Η 
Άννα έχει μαζί της πολλούς κρυστάλλους και ελπίζει ότι με αυτούς 
θα δώσει αρκετή ενέργεια και θα τη σώσει».

«Κάνει  ένα  μεγάλο λάθος.  Η βασίλισσα δεν  μπορεί  πια  να 
σωθεί».

«Τι εννοείς; Πέθανε;»
«Όχι, κρατιέται από μια κλωστή. Κάτι έχει να πει στην Άννα 

και  περιμένει  να  το  πει  για  να  ακολουθήσει  τον  άντρα  της  στον 
ουρανό.  Λίγο  μετά  το  συμβούλιο  ανακαλύψαμε  και  κλέψαμε  το 
σώμα της από το καταφύγιο του Σόλρεν και το έχουμε εδώ. Από 
εκείνη την ώρα είμαστε κυνηγημένοι και δεν κατεβαίνουμε κάτω για 
να έχουμε την προστασία των δέντρων. Ας μην χάνουμε όμως χρόνο, 
πάμε τώρα να δούμε αν θα το πει σε εσένα για να ξαλαφρώσει  η 
ψυχή της.»

Είπε ο Αρθούρος,  βγήκε  αμέσως  έξω και  πήγε με γρήγορα 
βήματα μέσα σε έναν άλλο κορμό. Από το εσωτερικό του κορμού 
έβγαινε μια ομίχλη και ο Αλέξης προσπαθούσε να διακρίνει τι είχε 
μέσα. Προχωρώντας ακόμα ένα βήμα μπροστά είδε ένα κρεβάτι και 
πάνω ξαπλωμένη ήταν η βασίλισσα. Μια ψηλή γυναίκα που ακόμα 
φορούσε  τα  βασιλικά  ρούχα  και  το  βασιλικό  στέμμα,  με  μακριά 
μαύρα μαλλιά και με καλοσχηματισμένο πρόσωπο που όμως ανέδυε 
μια παγωνιά. Την παγωνιά του θανάτου που νόμιζε ότι μπορούσε να 
τη δει να την περικυκλώνει. Ο Αλέξης πλησίασε κοντά για να την δει 
καλύτερα και δειλά δειλά άπλωσε το χέρι του για να πιάσει το δικό 
της. Η Βασίλισσα τότε μπήκε αμέσως μέσα στο μυαλό του και του 
έφερε μπροστά στα μάτια του ένα όραμα, που του ήταν πάρα πολύ 
γνωστό και συνάμα τρομαχτικό για αυτόν. 

Ένα μωρό να κλαίει και μια γλυκιά φωνή να το νανουρίζει. 
Ήταν η βασίλισσα πιο νέα που κρατούσε ένα μωρό στην αγκαλιά της 
σφιχτά και του είπε:



«Εκλεκτέ  μου,  μωρό  μου  είναι  η  τελευταία  φορά  που  σε 
βλέπω  απόψε.  Αυτό  είναι  το  τελευταίο  μου  φιλί  σε  αυτό  το 
πολυαγαπημένο μου προσωπάκι. Πίστεψε με, δεν έχω άλλη επιλογή, 
πρέπει  να  σε  διώξω  από  αυτόν  τον  κόσμο.  Υπάρχουν  πολλές 
προφητείες για σένα και φοβάμαι ότι θα σε οδηγήσουν στον θάνατο. 
Αυτό δεν θα το αντέξω. Πιο καλά να είσαι  καλά και μακριά από 
εμάς παρά να είσαι κοντά μας και νεκρός. Πάντα όταν κοιτάω στα 
μάτια την δίδυμη αδερφή σου θα σκέπτομαι ότι υπάρχεις κάπου και 
εσύ. Σε άλλη γη αλλά ζωντανός. Ελπίζω να πάνε όλα καλά και να 
ανταμώσουμε κάποια στιγμή πριν  πεθάνουμε».  Εκείνη την ώρα η 
νεαρή  βασίλισσα  έβαλε  τα  κλάματα  και  κρατούσε  σφιχτά  το 
νεογέννητο της αγόρι, τον Αλέξαντορ. Μπήκε μέσα τότε ο Βασιλιάς 
Ζήνων της  πήρε το παιδί  με το ζόρι  από την αγκαλιά και  έμεινε 
εκείνη να κλαίει μέχρι που λύγισε, έπεσε στο πάτωμα και θρηνούσε.

Ο πατέρας του ο Ζήνων βγήκε έξω από το δωμάτιο κρατώντας 
τον σφιχτά στην αγκαλιά του και δάκρια άρχισαν να τρέχουν στο 
ήδη αυλακωμένο του πρόσωπο. «Γιε μου, μονάκριβε μου διάδοχε. 
Όσο και να με πονάει πρέπει να σε παραδώσω. Κανείς δεν πρέπει να 
μάθει  ότι  ζεις,  γιατί  πάντα  θα  είσαι  κυνηγημένος  και  ποτέ 
ευτυχισμένος». Έτσι πήρε τον γιο του και τον παρέδωσε στον μάγο 
Όλρεν της Δύσης, τον πιο δυνατό μάγο της Πανγαίας για να τον πάει 
κάπου να είναι ασφαλής. Του είχε πει ότι γνώριζε ένα πέρασμα για 
έναν άλλον κόσμο και του υποσχέθηκε ότι εκεί δεν θα ανακάλυπτε 
ποτέ τις δυνάμεις του και την καταγωγή του.

Μόλις του τον παρέδωσε ο Όλρεν τον έβαλε κάτω από τον 
μανδύα του, είπε ένα ξόρκι στην γλώσσα των αρχαίων υποκλίθηκε 
στον βασιλιά και εξαφανίστηκε. Με μιας βρέθηκε στον καταρράκτη 
της  ουδέτερης  ζώνης.  Κρατώντας  το  νεογέννητο  Αλέξαντορ  στην 
αγκαλιά του άρχισε να περπατάει μέσα στο νερό και με κλειστά τα 
μάτια μπήκε μέσα στον καταρράκτη. Μόλις τα άνοιξε βρέθηκε σε 
ένα  άδειο  δωμάτιο  και  σε  κλάσματα  δευτερολέπτου  άρχισε  να 
μεταμορφώνεται σε έναν φτωχό ηλικιωμένο παππού. Αργά αργά με 
το  μωρό  στην  αγκαλιά  του  άνοιξε  την  πόρτα  της  Πανγαίας  και 
βρέθηκε σε ένα χώρο πάρα πολύ βρώμικο και διαφορετικό από ότι 
είχε  συνηθίσει  μέχρι  τώρα.  Όμως  είχε  ξαναπάει  εκεί,  τον  είχε 
ερευνήσει  και  ήξερε  τον  δρόμο  που  έπρεπε  να  ακολουθήσει. 
Περπάτησε έξω από εκείνο το εγκαταλελειμμένο κτίσμα και  μετά 



από λίγο βρέθηκε έξω από την πόρτα ενός σπιτιού και την χτύπησε. 
Από ένα κουτί με γραμμές ακούστηκε μια γυναικεία φωνή.

«Ποιος είναι;»
«Είναι ζήτημα ζωής και θανάτου πρέπει να σας δω».  είπε ο 

Όλρεν  με  τον  κοιμισμένο Αλέξαντορ  στην  αγκαλιά  του.  Αμέσως 
άκουσε βήματα να κατεβαίνουν σκάλες και άνοιξε η πόρτα. 

Μπροστά  στα  μάτια  του  αντίκρισε  μια  συμπαθητική  νέα 
γυναίκα να τον κοιτάζει γεμάτη απορία αλλά και αγωνία. Γύρω της 
μπορούσε να δει την λευκή της αύρα αλλά μπορούσε να νιώσει και 
την ζεστασιά της ψυχής της.

«Σου παραδίδω έναν πρίγκιπα και  πρέπει  να τον προσέξεις 
ανάλογα. Ποτέ να μην τον δώσεις αλλού γιατί η μοίρα σου είναι να 
το μεγαλώσεις εσύ. Ποτέ να μην του αποκαλύψεις πως ήρθε στην 
αγκαλιά σου και πάντα μα πάντα να τον αγαπάς και να τον έχεις 
ευτυχισμένο. Αυτά επιθυμούν οι γονείς του.» Έτσι της είπε και τον 
έβαλε  στα χέρια  της  έκθαμβης Χρύσας.  Πήγε να μιλήσει  αλλά ο 
Όλρεν με μια κίνηση της έκλεισε το στόμα.

«Ποτέ να μην αφήσεις η αλήθεια να αποκαλυφθεί
Αλλιώς θα βγει στο σώμα σου αιώνια πληγή».  της είπε και 

εξαφανίστηκε από τα έκπληκτα μάτια της Χρύσας.
Γύρισε  πίσω  στην  πόρτα  της  Πανγαίας  και  χάραξε  ένα 

κομμάτι της προφητείας στην σιδερένια πόρτα.
Μετά είπε:
«Αν η Πανγαία την βασίλισσα χάσει 
και ο Βασιλιάς έχει ήδη κοιμηθεί
στην πόρτα η Άννα να έρθει
και τον δίδυμο αδερφό της να βρει».
Και μετά γύρισε πίσω στην Πανγαία με τον ίδιο τρόπο που 

είχε έρθει.
Ο  Αλέξης  ένιωσε  να  καταρρέει.  Δεν  μπορούσε  να  μείνει 

όρθιος  μετά  από  αυτό  που  έμαθε.  Πριν  προλάβει  να 
συνειδητοποιήσει όμως τι είχε γίνει, η Βασίλισσα σαν να ζωντάνεψε 
του έσφιξε το χέρι και μπήκε μέσα στο μυαλό του.

«Παιδί μου, έπρεπε να πω αυτό το μυστικό που μου βάραινε 
την ψυχή. Η μοίρα είναι πιο μεγάλη από μένα και ότι και να κάνω 
πάλι είσαι εδώ και θα βρεθείς απέναντι στον Σόλρεν που μπορεί να 
σου στοιχήσει την ζωή σου. Κατάλαβε με σε έδωσα γιατί δεν είχα 



άλλη επιλογή.  Πες  στην Άννα ότι  θα της  φωτίζω τον δρόμο από 
ψηλά και όποτε με χρειάζεται θα βρίσκομαι μέσα στην καρδιά της. 
Όσο για σένα Αλέξαντορ σε αγάπησα από τη στιγμή που γεννήθηκες 
με όλη τη δύναμη της ψυχής μου και όσο ένιωθα ότι ζούσες ήταν 
αρκετό για μένα για να συνεχίσω να ζω. 

Ο Σόλρεν είναι πολύ ισχυρός μάγος αλλά δεν είναι αυτός πίσω 
από όλο αυτό το κακό που σκεπάζει το Βασίλειο της Ανατολής. Όλη 
αυτή η συνομωσία έχει  ξεκινήσει  εδώ και  πολλά χρόνια από την 
Δύση. Μια απόγονος της Φοντάνα, η Αλίσα αποφάσισε να μαζέψει 
όλη τη δύναμη των κρυστάλλων για τον εαυτό της. Παγίδεψε τον 
Σόλρεν και του έκανε τα πιο δυνατά ξόρκια μαγείας που έχουν γίνει 
ποτέ στην Πανγαία. Ο Σόλρεν όταν γύρισε πίσω από το Ιερό Δάσος 
ήταν αλλοπρόσαλλος αλλά δεν μπορούσα να καταλάβω τι του είχε 
συμβεί.  Σιγά  σιγά  μεθόδευσε  να  εξουδετερώσει  τον  πατέρα  σας 
χωρίς  να  την  καταλάβει  κανένας.  Από  κάποια  λόγια  του  Σόλρεν 
κατάλαβα  ότι  η  Αλίσα  έχει  παγιδεύσει  τον  Όλρεν  για  να  κάνει 
πραγματικότητα  τα  σχέδια  της  και  να  γίνει  η  Αυτοκράτειρα  της 
Πανγαίας.

Το  μοναδικό  πράγμα  που  μπορεί  να  μειώσει  την  ισχύ  του 
Σόλρεν είναι η συγκέντρωση των κρυστάλλων από εσένα όπως έχει 
ήδη  γραφτεί  στις  προφητείες.  Οι  προφητείες  των  μάγων  λένε 
ξεκάθαρα  ότι  αυτή  η  σύγκρουση  θα  σε  καταστρέψει.  Ήρθες  να 
εκπληρώσεις το πεπρωμένο σου και να απελευθερώσεις το βασίλειο 
της  Ανατολής.  Ο κρύσταλλος  μου είναι  κρυμμένος  μέσα μου και 
μόλις κλείσω τα μάτια μου και εξαφανιστώ θα εμφανιστεί στην θέση 
μου. Τώρα θα σου περάσω τη δύναμη μου. Σε συνδυασμό με τον 
κρύσταλλο μου θα μπορέσεις να μπεις μέσα στο μυαλό του Σολρεν 
και εκεί θα μπορέσεις να κερδίσεις την μάχη. Μόνο εσύ μπορείς να 
τα καταφέρεις. Σήκωσε το κεφάλι ψηλά και πήγαινε να κάνεις αυτό 
που πρέπει. Θα συναντηθούμε στον ουρανό». 

Αυτά  ήταν  τα  τελευταία  λόγια  της  Βασίλισσας.  Ο  Αλέξης 
ένιωσε μια ζεστασιά μέσα στην ψυχή του καθώς έφευγε η ψυχή της 
Βασίλισσας Νιόβη και η φωτεινή της αύρα του αγκάλιασε την ψυχή 
πριν γίνει αστέρι και σταθεί δίπλα στον Βασιλιά Ζήνων. 

Ο Αλέξης  βρισκόταν σε κατάσταση σοκ.  Δεν μπορούσε  να 
πιστέψει τι είχε ακούσει. Το μόνο που έκανε μετά από όλες αυτές τις 
αποκαλύψεις  ήταν  να  πάρει  στα  χέρια  του  τον  κρύσταλλο  της 



αληθινή του μητέρας και  να κλαίει  με λυγμούς.  Τον πήρε και  το 
έκρυψε μέσα στα ρούχα του. Πάντα ένιωθε ότι δεν ανήκε εκεί αλλά 
αυτό ήταν το κάτι άλλο. Δεν μπορούσε να πιστέψει όλο αυτό που 
έμαθε. Η Βασίλισσα Νιόβη ήταν η πραγματική του μητέρα, η Άννα 
αδερφή του όλα τώρα τα κομμάτια είχαν μπει στη θέση τους. Πόσο 
κρίμα να το μάθει τόσο αργά. Για αυτό είχε αυτήν την επαφή με την 
Άννα και  ένιωθε αυτήν την ζεστασία,  μιλούσε  το αδελφικό αίμα. 
Αισθανόταν λες και ήταν χτυπημένος από παντού. Δεν μπορούσε να 
χωνέψει αυτό που είχε ακούσει, έπρεπε να πεθάνει. Μετά από λίγη 
ώρα μπήκε μέσα ο Αρθούρος και τον τράβηξε.

«Πρέπει να βιαστείς, κάτι συμβαίνει και τα ζώα του δάσους 
είναι τρομαγμένα. Ο ουρανός άρχισε να σκοτεινιάζει απότομα αυτά 
είναι  κακά  σημάδια  για  το  Ιερό  Δάσος».  είπε  ο  Αρθούρος  και 
παρακίνησε τον Αλέξη ο οποίος είχε γίνει χίλια κομμάτια. Είχε πια 
καταλάβει τον ρόλο του. Κάθε του βήμα τον έφερνε πιο κοντά στον 
θάνατο.  Τουλάχιστον  έπρεπε  να  βεβαιωθεί  ότι  η  Άννα  θα  ήταν 
ασφαλής για να κυβερνήσει και να βάλει στη θέση του το βασίλειο 
της Ανατολής. 

«Πρέπει να βρω την Άννα» είπε ο Αλέξης, «βοήθησε με να 
πάω σε εκείνο το σημείο που χωρίζεται το μονοπάτι, από εκεί πήγε».

«Μην βιάζεσαι, πρέπει πρώτα να σου περάσω την τελευταία 
δύναμη».είπε ο Αρθούρος και με τα χέρια του έπιασε τα δύο χέρια 
του Αλέξη.  Τα κλαδιά που ήταν ζωγραφισμένα στα μπράτσα του 
Άρθουρ  άρχισαν  να  κινούνται  και  να  κατευθύνονται  προς  τα 
μπράτσα του Αλέξη μέχρι που κάποια έβγαλαν ρίζες και έμειναν στα 
μπράτσα του.

«Τώρα έχεις τα δέντρα στις προσταγές σου. Είσαι ένας από 
εμάς».  Είπε  ο  Άρθρουρ  και  φώναξε  κάποιους  Τρίρεν  για  να 
οδηγήσουν τον Αλέξη από τον πιο σύντομο δρόμο. Έτσι περπάτησαν 
πάρα πολύ γρήγορα πάνω στα κλαδιά των δέντρων και όταν έφτασαν 
στο σημείο που ήθελε ο Αλέξης τον κατέβασαν με τον ίδιο τρόπο 
που τον ανέβασαν. 

«Ο Άρθουρ μας διέταξε να σε προσέχουμε από ψηλά. Μόλις 
κάπου δυσκολευτείς θα φωνάξουμε ενισχύσεις».

Ο Αλέξης έγνεψε καταφατικά και ξεκίνησε να περπατάει με 
γρήγορο βήμα αλλά πολύ προσεχτικά. Ένιωθε απελευθερωμένος και 
πιο  σίγουρος  για  τον  εαυτό  του  από ποτέ.  Ένιωθε  ότι  μπορούσε 



επιτέλους να ελέγξει τις δυνάμεις του. Η Άννα θα πρέπει να είναι 
καλά αφού δεν την ένιωσε να κινδυνεύει και αυτό για εκείνον ήταν 
μια ανακούφιση. Ο Ρέμπους ίσως δεν ήταν τόσο κακός όσο πίστευε.

«Αλέξη, Αλέξη!»
«Ρέμπους, εσύ είσαι;» φώναξε ο Αλέξης καθώς έβλεπε κάποια 

φύλλα να κουνιούνται. Από εκεί τελικά ξεπρόβαλλε ο Ρέμπους.
«Που είναι η Άννα;» ρώτησε ο Αλέξης όλο ανησυχία.
«Την άφησα σε ένα ασφαλές μέρος για να έρθω να σε βρω. 

Μου  φαίνεται  ότι  ανακαλύψαμε  που  είναι  η  βασίλισσα.  Η Άννα 
τώρα  την  βλέπει  από  μακριά,  έλα  γρήγορα  για  να  δούμε  τι  θα 
κάνουμε». είπε ο Ρέμπους με απρόσμενη χαρά.

«Είστε σίγουροι ότι εκεί βρίσκεται η βασίλισσα;»
«Ναι, βέβαια την είδα και εγώ με τα μάτια μου».
«Αυτό είναι καταπληκτικό νέο ! Πρέπει να βιαστούμε». είπε ο 

Αλέξης με ενθουσιασμό. Μέσα του όμως ένιωσε την προδοσία και 
άρχισε να φοβάται για την Άννα. Τώρα πια περπατούσε με αγωνία 
γιατί ήξερε ότι το κακό ήταν δίπλα του. Αυτό όμως που δεν ήξερε 
και θα μάθαινε σε λίγο ήταν το μέγεθος του κακού.

Μετά από λίγη ώρα έφτασε σε ένα τεράστιο άγαλμα το οποίο 
είχε γκρεμίσει από τη φθορά και απεικόνιζε τον πιο παλιό βασιλιά 
από την αρχή του χρόνου, τον Νεφέλντορ. Το κεφάλι του αγάλματος 
είχε πέσει και το είχε αγκαλιάσει η φύση. Εκεί στο σημείο που ήταν 
το  αυτί  του  αγάλματος  φαινόταν  να  έχει  σπάσει  και  να  έχει 
δημιουργηθεί ένα δωμάτιο. Εκεί με την άκρη του ματιού του, του 
φάνηκε ότι είδε την Άννα ξαπλωμένη. Ο Ρέμπους είδε ότι ο Αλέξης 
πρόσεξε  την  Άννα  και  γύρισε  ευθύς  αμέσως  για  να  τον 
αντιμετωπίσει. Ο Αλέξης αμέσως σήκωσε τα χέρια του και έβγαλε 
πάγο για να τον παγώσει. Ο Ρέμπους πάγωσε για λίγα δευτερόλεπτα 
αλλά αμέσως έβγαλε από τα χέρια του φωτιά και έσπασε τον πάγο. 
Ο Αλέξης μετά άρχισε να τον κυνηγάει με φωτιές όμως ο Ρέμπους 
ήταν  ισάξιος  αντίπαλος,  σήκωνε  τα  χέρια  του  ψηλά  και  έστρεφε 
εναντίον του κάθε μπάλα φωτιάς που του εκσφενδόνιζε ο Αλέξης. 

Εν τω μεταξύ η Άννα άρχισε να συνέρχεται από έναν πολύ 
περίεργο ύπνο που της είχε έρθει μόλις μύρισε ένα λουλούδι που της 
είχε προσφέρει ο Ρέμπους. Πήγε να σηκωθεί, όμως τα χέρια της και 
τα  πόδια  της  δεν  υπάκουαν  την  θέληση  της  αλλά  βρισκόταν 
καθηλωμένα στο έδαφος σαν να τα κρατούσε κάτω ένας τεράστιος 



μαγνήτης.  Το  μόνο  που  μπόρεσε  να  κάνει  είναι  να  κινήσει  με 
τεράστια προσπάθεια λίγο το κεφάλι της για να δει τι γίνεται.

Δεν  πίστευε  στα  μάτια  της  ότι  ο  Ρέμπους  μαχόταν  με  τον 
Αλέξη.  Τότε  συνειδητοποίησε  ότι  το  σακίδιο  της  με  τους 
κρυστάλλους δεν ήταν στο λιγοστό της οπτικό πεδίο. Δεν ήθελε να 
το  πιστέψει  ότι  ο  Ρέμπους  την  πρόδωσε,  αλλά  αυτό  έδειχναν  τα 
γεγονότα.  Αμέσως  έκλεισε  τα  μάτια  της  για  να  μπει  στην 
μεσοδιάσταση,  δεν  μπορούσε  το  σώμα  της  να  αντιδράσει  αλλά 
μπορούσε το μυαλό της. Είχε ακούσει ότι όταν βρίσκεται κανείς στο 
Ιερό  Δάσος  και  μπει  στην  μεσοδιάσταση τα  πάντα  φαίνονται  πιο 
καθαρά από ποτέ. 

Μόλις έκλεισε τα μάτια της είδε ότι από όλα τα δέντρα, τα 
φυτά και τα ζώα έβγαινε μια λευκή πηγή φωτός.  Αργά γύρισε το 
βλέμμα της με μεγάλο φόβο στο σημείο μάχης του Αλέξη και του 
Ρέμπους. Στη θέση του Ρέμπους ήταν μια πελώρια μαύρη μορφή που 
αντί για το δικό του το κεφάλι είχε το κεφάλι μιας οχιάς. Από την 
άλλη πλευρά έβλεπε μια μεγάλη φωτεινή μορφή που ακτινοβολούσε 
φως και αυτός ήταν ο Αλέξης. 

Το χειρότερο όμως δεν ήταν η σκιά του Ρέμπους αλλά μια 
μεγάλη άλλη σκιά που φαινόταν μακριά.  Τρομοκρατήθηκε  καθώς 
αισθανόταν αλλά και ήταν εντελώς ανήμπορη.

Ο Αλέξης θυμήθηκε το ραβί του και το γεγονός ότι μπορούσε 
να εξουσιάσει  και  την δύναμη του νερού.  Με το ένα χέρι  πέταγε 
πύρινες σφαίρες και με το άλλο προσπαθούσε να βγάλει το νερό από 
τη γη και να περικυκλώσει τον Ρέμπους. 

Η γη άρχισε να σείεται και να βγαίνει κάθε σταγόνα νερού 
από μέσα της. Τα σύννεφα στον ουρανό άρχισαν να τρέχουν πάρα 
πολύ γρήγορα και να μαζεύονται πάνω από το άγαλμα. Ο Αλέξης 
ένωσε μια μεγάλη μπάλα νερού και την πέταξε πάνω στον Ρέμπους 
με  απίστευτη  ταχύτητα.  Η  δύναμη  της  σύγκρουσης  ήταν  πολύ 
μεγάλη.  Ο  Ρέμπους  τινάχτηκε  πίσω  μερικά  μέτρα  και  ο  Αλέξης 
έτρεξε γρήγορα κατά πάνω του για να τον αποδυναμώσει. Αμέσως 
σήκωσε  τα  χέρια  του  προς  τα  πάνω και  σήκωσε  ένα  πάρα  πολύ 
μεγάλο  κομμάτι  γης  και  τον  έθαψε  για  να  κερδίσει  λίγο  χρόνο. 
Έτρεξε αμέσως προς το μέρος της Άννας για να δει αν είναι καλά. 

Η Άννα μόλις  ο  Ρέμπους  θάφτηκε στο  χώμα κατάφερε και 
έσπασε τα μάγια και σηκώθηκε όρθια.



«Μου πήρε τους  κρυστάλλους.  Πρέπει  να τους  έδωσε στον 
Σόλρεν».

«Καλά είσαι  εσύ;»είπε ο Αλέξης με στοργή.  «Καλύτερα να 
φύγεις.  Τα  πράγματα  είναι  πιο  επικίνδυνα  από ότι  πιστεύαμε.  Σε 
παρακαλώ, φύγε».

«Είσαι τρελός, εγώ σε έφερα εδώ. Δεν υπάρχει περίπτωση να 
σε αφήσω. Πρέπει να βρούμε και την μητέρα μου». είπε η Άννα.

«Την βρήκα εγώ». είπε ο Αλέξης.
«Αλήθεια που είναι, που την άφησες;» είπε η Άννα και με το 

βλέμμα της άρχισε να ψάχνει γύρω γύρω για να την βρει.
«Άννα, η μητέρα μας έχει πεθάνει». είπε ο Αλέξης κοιτώντας 

την στα μάτια.
«Όχι  δεν μπορεί  όλο αυτό για το τίποτα».  είπε η Άννα και 

ήταν  έτοιμη  να  καταρρεύσει  μέχρι  που  κατάλαβε  τι  της  είπε  ο 
Αλέξης.

«Τι εννοείς ΜΑΣ;»
«Θα σου εξηγήσω αργότερα. Τώρα πρέπει να φύγεις για να 

αντιμετωπίσω εγώ τον Σόλρεν και εσύ να μπορείς να κυβερνήσεις». 
είπε ο Αλέξης.

«Δεν  υπάρχει  καμία  περίπτωση  να  το  κάνω  αυτό.  Δεν  σε 
αφήνω». είπε η Άννα και τον πήρε αγκαλιά κλαίγοντας.

Την στιγμή εκείνη ο Ρέμπους κατάφερε να απεγκλωβιστεί από 
τους τόνους χώμα που του είχε πετάξει ο Αλέξης. Η Άννα μόλις τον 
είδε γέμισε με απέραντη οργή καθώς αισθάνθηκε πολύ προδομένη. 
Πως μπόρεσε να το κάνει αυτό;

«Ρέμπους, καλύτερα να φύγεις. Αυτό δεν αφορά εσένα. Φύγε 
όσο  πιο  γρήγορα  μπορείς  γιατί  είμαι  σίγουρος  ότι  ο  Σόλρεν  θα 
πλησιάζει». φώναξε δυνατά ο Αλέξης.

«Μα φυσικά με αφορά. Καταρχάς πρέπει να ξανασυστηθούμε. 
Το όνομα μου είναι Κρόνους».

«Κρόνους;»  επανέλαβε  συγκλονισμένη  η  Άννα.  Ο Κρόνους 
πλησίασε πιο κοντά με ένα πολύ ειρωνικό βλέμμα.

«Μα πως νομίζετε ότι ήρθα στους Φλάιρεν; Αλλά είστε τόσο 
αφελείς και οι δυο σας. Σαν δυο πρόβατα έτοιμα να πάνε στη σφαγή. 
Με  έφεραν  οι  Γουίντρεν  εκεί  για  να  σας  βρω  και  να  σας 
ακολουθήσω. Γιατί να κουράζομαι να πάρω τους κρυστάλλους αφού 
θα το κάνατε εσείς για μένα; Καλά νομίζατε ότι μετά την Ματίλντα 



έτσι  απλά  ανενόχλητοι  θα  μπορούσατε  να  κάνετε  ότι  θέλετε  και 
εμείς  να  μένουμε  απαθείς;  Μια  χαρά  πήρατε  τον  κρύσταλλο  των 
Φλάιρεν, μετά ο Ποσειδώνας σας έδωσε τους δικούς του, σκότωσα 
το  Σίμπρεν  με  μια  μόνο κίνηση,  ο  Αλύδωρ  με  ευχαρίστηση  μου 
έδωσε  το  δικό  του  κρύσταλλο  και  μας  άδειασε  το  παλάτι  του, 
κατάφερα να μην σε αφήσω Άννα να μπεις στη μεσοδιάσταση, σε 
οδήγησα εδώ. Και κανείς από τους δυο σας δεν κατάλαβε τίποτα. 
Δεν είναι τα πάντα εύκολα. Έπρεπε να το είχατε καταλάβει. Δεν σας 
έκανε εντύπωση με τι ευκολία ξεφύγαμε από τον Αλύδωρ;»

Η  Άννα  και  ο  Αλέξης  τον  κοιτούσαν  σαν  χαμένοι.  Δεν 
πίστευαν στα αυτιά τους. Πραγματικά πώς ήταν τόσο αφελείς και 
του εμπιστεύτηκαν τα πάντα και τον έκαναν μέρος της ομάδας τους; 

«Φέρε  μας  πίσω  τους  κρυστάλλους  και  θα  φύγεις  χωρίς 
μάχη». είπε ο Αλέξης και ο Κρόνους έβαλε δυνατά γέλια. 

«Μα είστε εντελώς τρελοί ή χαζοί ή και τα δύο; Δεν μπορείτε 
να τα βάλετε μαζί μας. Καλά θα κάνετε να τα παρατήσετε και να 
σηκωθείτε  να  φύγετε,  μπορεί  να  σας  λυπηθούμε  και  να  σας 
αφήσουμε να ζήσετε».

Ξάφνου αισθάνθηκαν τη γη να σείεται και έβλεπαν από κάπου 
μακριά να βγαίνει καπνός. Ο Ρέμπους άρχισε να τρέχει προς εκείνη 
την κατεύθυνση και ο Αλέξης πήρε και ήπιε λίγο υδώριο που το είχε 
κρατήσει σε ένα μπουκαλάκι. Αμέσως έβγαλε δύο φτερά, πήρε την 
Άννα αγκαλιά και κατευθύνθηκαν προς τον καπνό. Ο Κρόνους ήταν 
εκεί μόνο για να τους καθυστερήσει. Σίγουρα ο Σόλρεν είχε αρχίσει 
να  κάνει  τα  ξόρκια  της  ισχύος  με  τους  κρυστάλλους  και  εκείνοι 
είχαν μείνει πίσω. Ο Αλέξης προσπάθησε να μην γίνει αντιληπτός 
αλλά ήταν πάρα πολύ δύσκολο. Μόλις πλησίασε κοντά λες και τον 
έπιασε ένας δυνατός μαγνήτης και καθήλωσε στο έδαφος και εκείνον 
αλλά και την Άννα. 

Όπως είχαν και οι δυο τους το πρόσωπο στο χώμα είδαν έναν 
ζευγάρι πόδια να στέκεται δίπλα τους.

« Τελικά είσαι μεγαλύτερος μπελάς από όσο νόμιζα. Έπρεπε 
να μην σε λυπηθώ και να σε είχα σκοτώσει όσο είχα την ευκαιρία. 
Όμως δεν πειράζει ήρθε και η δική σου ώρα». είπε μια βαθιά φωνή 
στην Άννα γεμάτη κακία.

«Εσύ όμως δεν μπορώ να καταλάβω από πού ξεφύτρωσες και 
τα κατάφερες μέχρι εδώ. Έπρεπε να έχεις πεθάνει πολύ νωρίτερα, 



αλλά ο Κρόνους θεώρησε ότι θα μας ήσουν πιο χρήσιμος ζωντανός 
και εκ του αποτελέσματος βλέπω ότι είχε δίκαιο». είπε η ίδια φωνή 
στον Αλέξη.

Ο Αλέξης έβαλε όση δύναμη είχε και γύρισε το κεφάλι του για 
να δει τον Σόλρεν. Ήθελε να ξέρει ποιος θα είναι η καταστροφή του. 
Αργά σήκωσε το βλέμμα του από τα πόδια του προς το πρόσωπο του 
και  είδε  έναν  πολύ  ψηλό  ηλικιωμένο  άντρα,  με  λευκά  μαλλιά, 
γενειάδα και πυκνά άσπρα φρύδια. Φορούσε μία μαύρη στολή που 
είχε  κεντημένα  κάτι  σύμβολα  σαν  εκείνα  που  είχε  αντικρίσει  για 
πρώτη φορά πριν έρθει στην Πανγαία. 

«Δεν έχει τελειώσει τίποτα ακόμα» είπε ο Αλέξης και με το 
χέρι του κατεύθυνε το νερό από τα σύννεφα προς το μέρος τους. 
Έτσι  από πάνω από εκείνο  το  σημείο  μαζεύτηκαν  αμέτρητα γκρι 
σύννεφα τα οποία ξεκίνησαν να σχηματίζουν μία πάρα πολύ μεγάλη 
δύναμη.  Τότε  ένας  τεράστιος  κεραυνός  έπεσε  πάνω στον  Σόλρεν 
αλλά εκείνος με μεγάλη ευκολία σήκωσε ψηλά το χέρι του και τον 
απέκρουσε.  Ο  τελικός  προορισμός  του  κεραυνού  ήταν  ένα  πολύ 
μεγάλο δέντρο το όποιο έγινε κάρβουνο αστραπιαία. 

«Δεν μπορείς να τα βάλεις μαζί μου. Παράτησε τα και αν με 
παρακαλέσετε μπορεί να χαρίσω τη ζωή σε έναν από τους δυο σας». 
είπε ο Σόλρεν ειρωνικά.

Ο Αλέξης βρισκόμενος ακινητοποιημένος δεν είχε και πολλές 
επιλογές. 

«Άσε  μας  να  φύγουμε  και  θα  σου  δώσουμε  τον  τελευταίο 
κρύσταλλο» είπε τελικά στον Σόλρεν. Τα μάτια της Άννας γέμισαν 
με απορία.

«Μπλοφάρεις».
«Δοκίμασε με» είπε ο Αλέξης.
Ο Σόλρεν τότε άφησε τον Αλέξη να σηκωθεί. Ο Αλέξης μόλις 

σηκώθηκε κοίταξε τον Σόλρεν πάρα πολύ έντονα και μπήκε μέσα 
στο μυαλό του. Και οι δυο τους έμειναν κοκαλωμένοι και η Άννα 
έμεινε  ξαπλωμένη  να  τους  κοιτάζει.  Η  δύναμη  όμως  που  την 
κρατούσε  καθηλωμένη άρχισε να εξασθενεί  και  έτσι  μπόρεσε και 
σηκώθηκε στα πόδια της. Ήθελε να προσπαθήσει να μπει και εκείνη 
μέσα στο μυαλό τους αλλά επειδή περίμενε τον Ρέμπους – Κρόνους 
για να έρθει προτίμησε να κάτσει να τους προσέχει.



Ο Αλέξης κατάφερε και μπήκε μέσα στο μυαλό του με την 
δύναμη  που  του  είχε  περάσει  η  Βασίλισσα.  Εκείνη  ήταν  αρκετά 
ισχυρή και αν δεν ήταν ανυποψίαστη και έπεφτε στην παγίδα του 
Σόλρεν δεν θα έφταναν ποτέ σε αυτό το σημείο.

Το μυαλό του Σόλρεν θύμιζε την εικόνα που είχε ο Αλέξης για 
την Άβυσσο. Δεν υπήρχε καμία ευθεία για να περπατήσει αλλά τα 
πάντα ήταν ένας λαβύρινθος με σκάλες και πολλά εμπόδια. Για να 
μπορέσει να φτάσει κανείς στο μυαλό του έπρεπε να προσπαθήσει 
πάρα πολύ. 

Ο  Αλέξης  ξεκίνησε  να  περπατάει  και  έβλεπε  να  τον 
προσπερνάνε εικόνες από τις αναμνήσεις του. Είδε πως ήταν παιδί, 
πως  μεγάλωσε  και  τι  προσπάθειες  και  θυσίες  έκανε  για  να  γίνει 
ισχυρός μάγος. 

Είδε πως μπήκε στο βασίλειο της Ανατολής και πάρα πολλές 
εικόνες από τους δύο γονείς που ποτέ δεν έζησε. Το πρόσωπο του 
πραγματικού του πατέρα το έβλεπε για πρώτη φορά και κατά ένα 
περίεργο τρόπο αισθάνθηκε ότι οπτικά του έμοιαζε πάρα πολύ. Ήταν 
ψηλός, μελαχρινός και στεκόταν αγέρωχος δίπλα στην μητέρα του. 
Μακάρι να μην τον είχε στερηθεί… Οι γονείς του τον μεγάλωσαν με 
πάρα  πολύ  μεγάλη  αγάπη  και  τους  λάτρευε  αλλά  στην  Πανγαία 
ένιωσε ολοκληρωμένος.

Είδε ακόμα αναμνήσεις του Σολρεν να δίνει συμβουλές στην 
βασίλισσα και εκείνη να χαμογελάει από ευχαρίστηση. Μέχρι που 
έφτασε  στην  ανάμνηση που δεν  είχε  φανερωθεί  ποτέ,  κανείς  δεν 
ήξερε τι μεσολάβησε στο Ιερό Δάσος.

Μία μέρα εκεί που περπατούσε για να πάει στην συνάντηση 
των  μάγων  του  φάνηκε  ότι  είδε  την  μορφή  μιας  γυναίκας.  Του 
φάνηκε σαν όραμα καθώς δεν είχε ποτέ ξαναδεί παρόμοια ομορφιά. 
Την ακολούθησε φωνάζοντας την αλλά εκείνη του έγνεφε να τον 
ακολουθήσει  και  παιχνιδιάρικα  απομακρυνόταν.  Μέχρι  να  το 
καταλάβει ο Σόλρεν είχε χαθεί μέσα στο Ιερό Δάσος σε μονοπάτια 
που δεν είχε ποτέ ακολουθήσει.  Σαν μαγεμένος όμως συνέχισε να 
την ακολουθεί μέχρι που έφτασε σε μια μικρή λίμνη. Εκεί μπόρεσε 
να διακρίνει ξεκάθαρα την γυναίκα αυτή. Είχε κάτσει στην άκρη της 
λίμνης και  χωρίς να μιλάει του έγνεφε να κάτσει  κοντά της.  Είχε 
μακριά ξανθά μαλλιά, πράσινα μάτια και ένα εκτυφλωτικό χαμόγελο 
που κανείς δεν θα μπορούσε να αγνοήσει. 



Μόλις την πλησίασε εκείνη του έκανε νόημα να κοιτάξει μέσα 
στην  λίμνη.  Ανυποψίαστος  και  εκείνος  κοίταξε  μέσα  και  είδε  το 
είδωλο του. Εκείνη με μια πολύ γρήγορη κίνηση έριξε κάτι στο νερό 
και ο Σόλρεν μαγνητίστηκε από το είδωλο του εαυτού του και δεν 
μπορούσε  να  στρέψει  το  κεφάλι  του  αλλού.  Μέσα από  τη  λίμνη 
βγήκε  μια  μαύρη  μορφή  η  οποία  μπήκε  μέσα  στον  Σόλρεν  και 
εκείνος ήταν ανίσχυρος να κάνει οτιδήποτε. Εκεί τελείωνε εκείνη η 
ανάμνηση. Μετά από αυτό υπήρχε μόνο κενό, δεν ήταν ο ίδιος πια. 

Ο Αλέξης μετά από αυτό κατάλαβε ότι η μητέρα του είχε δίκιο 
για την Αλίσα. Από εκείνη προέρχοταν όλα τα δεινά και όχι από τον 
Σόλρεν, εκείνος ήταν ένα πιόνι στα σχέδια της και τίποτα άλλο. Ο 
Σόλρεν θα μάζευε για εκείνη τους κρυστάλλους και εκείνη θα τον 
χρησιμοποιούσε  για  να  δέχεται  όλα  τα  πυρά  από  παντού  χωρίς 
εκείνος να γνωρίζει πραγματικά το οτιδήποτε. 

Συνέχισε  να  περπατάει  μέσα  σε  έναν  τεράστιο  σκοτεινό 
λαβύρινθο από αγκάθια. Και να ήθελε να περάσει από πάνω του δεν 
μπορούσε,  καθώς  τα  αγκάθια  αυτά  ήταν  τόσο  ψηλά  σαν 
συρματόπλεγμα,  οπότε έπρεπε να ακολουθήσει  αναγκαστικά αυτό 
τον δρόμο. Τα πάντα ήταν πάρα πολύ σκοτεινά και θολά και το μόνο 
που μπορούσε να διακρίνει ήταν τα κομμάτια των περασμένων του 
αναμνήσεων  που  τώρα  πια  δεν  είχαν  σημασία.  Το  φως  ήταν 
ελάχιστο και γύρω από τον μονοπάτι που περπατούσε υπήρχε ένα 
αχανές σκοτάδι. 

Εν  τω  μεταξύ  η  Άννα  είχε  σταθεί  όρθια  και  κάλυπτε  τον 
Αλέξη  με  το  σώμα της  γιατί  περίμενε  από στιγμή σε  στιγμή την 
εμφάνιση του Κρόνους. Πράγματι μετά από λίγη ώρα εμφανίστηκε 
και εκείνος και ετοιμάστηκε να επιτεθεί.

«Καλύτερα να μην κάνεις τίποτα. Αν τον πειράξεις μπορεί να 
χαθούν και οι δύο. Είναι μέσα στο μυαλό του».

«Μπα, έχεις τα κότσια να τον προστατέψεις τώρα; Μικρή και 
ανόητη  Άννα.  Σε  ξεγέλασα  έτσι  δεν  είναι;  Πίστευες  ότι  σε 
ερωτευόμουν ε;» είπε ο Κρόνους και ξέσπασε σε ειρωνικά γέλια που 
τράνταξαν τον πληγωμένο εγωισμό της Άννας.

«Είσαι  ό,τι  πιο διπρόσωπο έχω γνωρίσει  στη ζωή μου.  Σου 
αξίζουν  τα  χειρότερα».  είπε  η  Άννα  γεμάτη  θυμό,  οργή  και  το 
βλέμμα της ήταν γεμάτο δηλητήριο.



«Αυτό ήταν; Μα καλά δεν έχεις ίχνος κακού μέσα σου; Μετά 
από αυτό που έκανα; Για σκέψου ότι η μητέρα μου βρίσκεται πίσω 
από τον θάνατο των γονιών σου. Αν και για να το παινευτώ η ιδέα 
του θανάτου της μητέρας σου ήταν δικιά μου ιδέα και όχι εκείνης». 
είπε ο Κρόνους στην Άννα για να την τσιγκλήσει.

Η Άννα δεν άντεχε αυτό που άκουσε.  Ήταν πάρα πολύ για 
εκείνη όλο αυτό που ζούσε εκείνη την στιγμή. Αμέσως έκλεισε τα 
μάτια της και μπήκε στην μεσοδιάσταση για να κάνει την επίθεση 
της από εκεί μιας και ήταν ανίσχυρη μπροστά του. Εκεί είδε πάλι το 
αποτύπωμα  του  αλλά  τώρα  δεν  φοβήθηκε,  ήταν  αποφασισμένη. 
Αυτό όμως που είδε αυτή την φορά ήταν μια λάμψη πίσω από κάτι 
θάμνους. Πλησίασε πιο κοντά και είδε ότι ήταν όλοι οι κρύσταλλοι 
μαζεμένοι εκεί και πίσω της ερχόταν απειλητικά ο Κρόνους. 

Ευθύς  αμέσως  έτρεξε  όσο  πιο  γρήγορα  μπορούσε  αλλά  ο 
Κρόνους την πλησίαζε επικίνδυνα.  Εκείνη τότε άρχισε να λέει  το 
ξόρκι του θανάτου. 

«Ο θάνατος να έρθει να σε πάρει μακριά
στης λίμνης των ψυχών τα αφιλόξενα νερά
εκεί να μείνεις για πάντα να σαπίσεις 
και τη ζωή που ήθελες ποτέ να μην την ζήσεις».
Το επαναλάμβανε πάρα πολλές φορές με όλη τη δύναμη της 

ψυχής της και φαινόταν σαν αυτό το ξόρκι να της έδινε μια μεγάλη 
προστασία  ενάντια  στον  Κρόνους.  Παρόλαυτα  όμως  δεν  πάθαινε 
τίποτα ο Κρόνους όπως αντίστοιχα πάθαινε η Ματίλντα. 

Ο Αλέξης έφτασε στο τέλος του λαβύρινθου και εκεί έμεινε να 
κοιτάζει  το  χάος.  Ξάφνου  μπροστά  του  εμφανίστηκε  μια  ξύλινη 
γέφυρα με σχοινιά. Εκείνος μην έχοντας άλλη επιλογή προχώρησε 
αποφασισμένος. Μόλις όμως έκανε το πρώτο βήμα ένας περίεργος 
άνεμος που του φώναζε να φύγει πέρασε από πάνω του και κόντεψε 
να τον ρίξει  αναποδογυρίζοντας  την  γέφυρα.  Κρατήθηκε  όσο πιο 
πολύ  μπορούσε  και  έκανε  μερικά  βήματα  ακόμα.  Τότε  λες  και 
ζωντάνεψαν όλοι οι παιδικοί του εφιάλτες και πέρασαν ξυστά πάνω 
από το κεφάλι του και δίπλα του με σκοπό να χάσει την ισορροπία 
του.  Ό,τι  είχε  φανταστεί  ποτέ  του  με  την  μορφή του  μπαμπούλα 
περνούσε από πάνω του. Μαύρες σκιές, τέρατα με πολλά κεφάλια 
και  γλοιώδη  δέρμα,  δράκοι  που  πετούσαν  φωτιές  και  γιγάντια 
έντομα. Η καρδιά του πήγαινε να σπάσει,  δεν το περίμενε ότι θα 



ήταν έτσι. Όλα τα τέρατα που είχε πλάσει σαν παιδί με την φαντασία 
του τώρα ήταν εκεί ζωντανά μπροστά στα μάτια του. Ήξερε ότι δεν 
μπορούσαν να του κάνουν τίποτα αλλά η αλήθεια ήταν ότι ο φόβος 
είχε  αρχίσει  να  τον  λυγίζει.  Μετά  έβλεπε  μπροστά  του  τις  πιο 
ντροπιαστικές στιγμές της ζωής του και ένιωθε πάρα πολύ άσχημα. 
Όλα  αυτά  που  έβλεπε  του  χαλούσαν  την  ψυχολογία  και  δεν 
αισθανόταν πια τόσο αποφασισμένος όπως ήταν πριν.

Με πολύ μεγάλη προσπάθεια κατάφερε να περάσει απέναντι 
σε ένα πολύ αφιλόξενο έδαφος γεμάτο πέτρες και χώμα. Όλος αυτός 
ο χώρος ξαφνικά φωτίστηκε και ο Αλέξης άρχισε να κοιτάει γύρω 
γύρω μήπως προλάβει να δει τι τον περιμένει. 

Η καρδιά του πήγαινε να σπάσει από την αγωνία όταν είδε ένα 
πάρα πολύ οικείο πρόσωπο να εμφανίζεται μπροστά του.

«Μαμά; Τι κάνεις εσύ εδώ; Είναι επικίνδυνα!!»
«Αχ παιδί μου πόσο μου έχεις λείψει, έχω τρελαθεί από την 

αγωνία μου. Έλα να σε πάρω αγκαλιά να γυρίσουμε πίσω». 
Ο Αλέξης τότε ήταν που ένιωσε την καρδιά του να σπάει σε 

χίλια κομμάτια. Πόσο πολύ μακριά ήταν αυτή η ζωή από αυτό που 
ζούσε τώρα. Για μια στιγμή ήθελε η μαμά του που τον μεγάλωσε να 
ήταν αληθινή και να γύριζε μαζί της πίσω και όλα να γινόταν όπως 
πριν, ξέγνοιαστα και χαρούμενα. Πήγε να πλησιάσει προς το μέρος 
της, ήθελε τόσο πολύ να το πιστέψει που έκανε μερικά βήματα την 
αντάμωσε και την αγκάλιασε. Με δάκρια στα μάτια την μαχαίρωσε 
με ένα μαχαίρι που φαντάστηκε και κράτησε στα χέρια του εκείνη 
την στιγμή. Σίγουρα αυτό πρέπει να ήταν μια παγίδα. Ήταν;

Τότε  η  μητέρα  του  έγινε  χίλια  κομμάτια  τα  οποία 
μεταμορφώθηκαν  σε  νυχτερίδες.  Αυτές  πέρασαν  πάνω  από  το 
κεφάλι  του  με  γρήγορη  ταχύτητα  και  τον  ανάγκασαν  να  σκύψει. 
Έκαναν έναν μεγάλο κύκλο και γύρισαν πίσω. Η μία ανέβηκε πάνω 
στην άλλη και σχημάτισαν μια όμορφη γυναίκα.

«Αλίσα;»
«Ναι, το βρήκες. Δεν υπάρχει Σόλρεν, μόνο εγώ. Το ξέρεις ότι 

τώρα είναι πολύ αργά για να γυρίσεις πίσω σωστά;»
«Ας το τελειώνουμε».
Η Αλίσα από όμορφη γυναίκα μετατράπηκε σε νεκροκεφαλή 

με ξανθά μαλλιά και επιτέθηκε στον Αλέξη με ένα σπαθί. Ο Αλέξης 
σκέφτηκε μια ασπίδα στο χέρι του και απέκρουσε.



Όσο εκείνος μάχοταν την Αλίσα ο Κρόνους είχε αρχίσει να 
πλησιάζει επικίνδυνα τον ζωτικό χώρο της Άννας. Είχε σηκώσει το 
χέρι  του  και  έκανε  μια  κίνηση  σαν  να  κλείνει  την  χούφτα  του. 
Εκείνη τότε άρχισε να νιώθει σαν κάποιος να της σφίγγει το λαιμό 
και  να μην μπορεί  να πάρει  ανάσα.  Έλεγε συνέχεια το ξόρκι  του 
θανάτου αλλά δεν μπορούσε πια να την προστατέψει από τίποτα.

Ο Αλέξης μαχόταν με την Αλίσα αλλά κάθε φορά εκείνη ήταν 
ένα βήμα πιο μπροστά στη σκέψη του.  Είχε δοκιμάσει  τα  πάντα, 
προσπάθησε  να  την  παγώσει  αλλά  εκείνη  έβγαλε  φωτιά,  να  την 
κάψει  αλλά έβγαλε πάγο,  να την μαχαιρώσει  αλλά του πέταγε το 
μαχαίρι πίσω. Ο Αλέξης ένιωσε ξαφνικά πολύ στριμωγμένος, αυτήν 
την μάχη δεν μπορούσε να την κερδίσει. Το τέλος του ήταν κοντά 
και το ένιωθε. Συνέχεια έσπαγε την επίθεση του μέχρι που στο τέλος 
με μια απρόσμενη κίνηση η Αλίσα κατάφερε και τον μαχαίρωσε. Ο 
Αλέξης έπεσε κάτω μέσα στο μυαλό του Σόλρεν και το σώμα του 
εξαφανίστηκε  από  το  Ιερό  Δάσος  αφήνοντας  στην  θέση  του  τον 
κρύσταλλο της Ανατολικής Πανγαίας. Καθώς έπεφτε είδε όλη αυτήν 
την περιπέτεια να πηγαίνει χαμένη. Η ζωή του έφευγε χωρίς να έχει 
εκπληρώσει  το  σκοπό της,  απογοήτευε  την  Βασίλισσα,  την  Άννα 
αλλά  και  τον  εαυτό  του  αφού  είχε  πιστέψει  και  εκείνος  ότι  θα 
μπορούσε να ελευθερώσει την Πανγαία. 

Μόλις  αποκαλύφθηκε  ο  κρύσταλλος  της  Ανατολικής 
Πανγαίας η Άννα είδε μια λάμψη να απελευθερώνεται από το σημείο 
που ήταν οι κρύσταλλοι μαζεμένοι η οποία φώτισε όλη την Πανγαία 
σε συνδυασμό με ένα μεγάλο κρότο σαν ένα μεγάλο κεραυνό. Το 
σώμα του Σόλρεν έγινε μια πολύ μεγάλη πηγή φωτός.  Μέσα στη 
μεσοδιάσταση διέκρινε μια λευκή, φωτεινή μορφή, τον Έλφρεν, να 
μαχαιρώνει τον Κρόνους και τότε βγήκε και εκείνη απότομα από την 
μεσοδιάσταση. Είδε τον Κρόνους να μην πεθαίνει από την μαχαιριά, 
να μεταμορφώνεται σε μια οχιά και να ξεγλιστράει αν και χτυπημένο 
με απίστευτη ταχύτητα. 

«Αλέξη, Αλέξη» φώναζε γεμάτη αγωνία και έψαχνε το σώμα 
του Αλέξη. Το μόνο όμως που έβλεπε ήταν τον κρύσταλλο αντί για 
τον Αλέξη και τον Σόλρεν να στέκεται όρθιος και να κοιτάζει σαν 
χαμένος. Τότε ένιωσε μια παρουσία μέσα στο μυαλό της.

«Αλέξη, Αλέεεεξηηηη» φώναζε γεμάτη αγωνία.
«Εδώ είμαι Άννα».



«Που;  Δεν  σε  βλέπω!»  Είπε  η  Άννα  και  τότε  εμφανίστηκε 
μπροστά της ο Αλέξης ντυμένος στα λευκά. 

«Εκπλήρωσα  το  πεπρωμένο  μου.  Μόλις  ενώθηκαν  οι 
κρύσταλλοι της Ανατολής πλημμύρισε το σώμα του Σόλρεν με την 
δύναμη του Ιερού Δάσους και αυτό μου έσωσε τη ζωή».

«Σου την έσωσε; Μα αφού το σώμα σου έχει χαθεί».
«Δεν  χάθηκε,  παγιδεύτηκε.  Δυστυχώς  εγώ και  ο Σόλρεν θα 

πρέπει  να  μείνουμε  μαζί  σε  αυτό  το  σώμα  μέχρι  να  αντέξει  τα 
γεράματα».

Η Άννα τα είχε χαμένα. «Δεν το πιστεύω αυτό που συμβαίνει. 
Γιατί; Γιατί έτσι;»

Ο Αλέξης εκείνη τη στιγμή της εξήγησε τα πάντα. Όλα όσα 
είχε μάθει από την Βασίλισσα μητέρα τους και από τον Σόλρεν. Η 
Άννα τα άκουγε όλα με δάκρυα στα μάτια.

«Πιστεύω ότι είναι πάρα πολύ ισχυρή μαγεία. Ο μόνος που 
ίσως μπορέσει να αντιστρέψει αυτήν την κατάσταση είναι ο Όλρεν 
αλλά τον έχει παγιδεύσει η Αλίσα κάπου στην Δύση» είπε ο Αλέξης. 

«Γιατί τώρα που ολοκληρώθηκε η ψυχή μου, που πάντα την 
ένιωθα μισή να σε χάσω; Να βρίσκεσαι μέσα σε ένα γέρικο σώμα; 
Σου το ορκίζομαι ότι θα βρω τον τρόπο να σε βγάλω από δω. Όσο 
αναπνέω θα προσπαθώ να σε βγάλω από εκεί. Σου το ορκίζομαι». 
είπε η Άννα αποφασιστικά.

«Και εγώ εύχομαι να το καταφέρεις Βασίλισσα Άννα». 



ΒΑΣΙΛΙΣΣΑ ΑΝΝΑ
B ΜΕΡΟΣ



«Βασίλισσα Άννα, έχω άσχημα νέα για τον αδερφό σας». είπε 
ο ακόλουθος στην βασίλισσα. 

Η Άννα περίμενε εδώ και μέρες να ακούσει αυτές τις λέξεις. 
Το σώμα του Σόλρεν που φιλοξενούσε τον δίδυμο αδερφό της ήταν 
ήδη  γέρικο  και  μόλις  τον  εγκατέλειψαν  οι  δυνάμεις  της  κακίας, 
άρχισε μέσα σε πολύ λίγο καιρό να καταρρέει και να γερνάει κάθε 
μέρα όλο και περισσότερο. Αν έχανε τον αδερφό της τον Αλέξη θα 
έμενε ολομόναχη στην Πανγαία, χωρίς οικογένεια. Τα πλούτη της 
βασίλισσας δεν της έφεραν καμία ευτυχία. Καθόταν μόνη στο θρόνο 
της, με ένα μεγάλο στέμμα στο κεφάλι της, που την βάραινε κάθε 
μέρα όλο και πιο πολύ, με πολύ όμορφα ρούχα ραμμένα από τα πιο 
επιδέξια  χέρια,  τα  μαύρα  μακριά  μαλλιά  της  ήταν  πάντα 
καλοχτενισμένα και μύριζε σαν το ωραιότερο άνθος της Ανατολής 
αλλά τίποτα, μα τίποτα δεν μπορούσε να πάρει πίσω τη θλίψη της.

Ο αδερφός της αργοπέθαινε και οι υποχρεώσεις του βασιλείου 
δεν την άφησαν να τηρήσει τον όρκο της, να ελευθερώσει τον Αλέξη 
από αυτό το σώμα. Έστειλε πολλούς  στην Δύση αλλά κανείς  δεν 
κατάφερε να εντοπίσει τον μεγάλο μάγο Όλρεν. Λες και η Αλίσα τον 
είχε εξαφανίσει και όχι φυλακίσει. 

«Πες μου σε παρακαλώ, τι συμβαίνει» είπε τελικά η Άννα, αν 
και πραγματικά δεν ήθελε καθόλου να ακούσει.

«Ο  αδερφός  σας  ο Αλέξης,  δεν  έχει  πολύ  ζωή ακόμα.  Δεν 
γνωρίζουμε με ακρίβεια,  αλλά κάθε μέρα που περνάει  είναι  μόνο 
εναντίον  του.  Φοβάμαι  ότι  αν  δεν  βρεθεί  άμεσα  ο  Όλρεν  να 
αντιστρέψει  την κατάσταση και  να  πάρει  ο  Αλέξης  το  σώμα του 
πίσω δεν θα αντέξει  για πολύ ακόμα.  Λες  και  από όταν μπήκε ο 
Αλέξης  στον  Σόλρεν  κάθε  μέρα  που  περνούσε  ισοδυναμούσε  με 
χρόνο. Η ζημιά που έκανε η Αλίσα είναι ανεπανόρθωτη…». είπε ο 
ακόλουθος την Άννα.

«Σε ευχαριστώ, άσε με σε παρακαλώ για λίγο μόνη μου». είπε 
η  Άννα και  έμεινε  μόνη  της  να κοιτάζει  την  άδεια  αίθουσα.  Δεν 
έμοιαζε  ίδια  χωρίς  την  παρουσία  των  γονιών  της.  Τόσο όμορφη, 
διακοσμημένη  με  τα  καλύτερα  δημιουργήματα  όλων  των  φυλών 
προς τιμή των βασιλιάδων, αλλά και τόσο άδεια…

Ξαφνικά  από  αυτά  τα  άσχημα  αλλά  αναμενόμενα  μαντάτα 
πήρε δύναμη. Έπρεπε να αφήσει κάποιον στην θέση της και να βρει 
μόνη  της  την  λύση.  Δεν  μπορούσε  άλλο  να  μένει  με  τα  χέρια 



σταυρωμένα. Ο αδερφός της, ο μοναδικός άνθρωπος που είχε δικό 
της, πέθαινε. Υπήρχε και ένα άλλο θέμα το οποίο δεν είχε σκεφτεί 
καθόλου  μέχρι  τώρα.  Αν  κάποιος  στην  Πανγαία  δεν  τηρήσει  τον 
όρκο του, μόλις πεθάνει πρέπει να περάσει κάποιο χρόνο στην λίμνη 
των ψυχών. Δεν μπορούσες να ορκίζεσαι και να παίρνεις τον όρκο 
σου πίσω έτσι απλά ή να μην πραγματοποιείς αυτό που λες. Έπρεπε 
πάση θυσία να τηρήσει τον όρκο της και να σώσει τον Αλέξη και 
γιατί χωρίς εκείνον θα ήταν εντελώς μόνη αλλά και για να σώσει την 
ψυχή της. 

Σηκώθηκε αποφασιστικά και κατευθύνθηκε στο δωμάτιο του. 
Έφυγε από την ανακαινισμένη αίθουσα του θρόνου, περπάτησε Στο 
διάδρομο  με  τα  λάβαρα  των  φυλών  και  ανέβηκε  την  σκάλα  που 
οδηγούσε στα υπνοδωμάτια της οικογένειας. Τα πάντα της θύμιζαν 
την χαμένη της μητέρα που δεν μπόρεσε να της πει αντίο. Ένα δάκρυ 
πήγε να κυλίσει στο μάγουλο της αλλά το σκούπισε αμέσως, δεν είχε 
καιρό για συγκινήσεις ούτε για κλάματα. Έφτασε στην πόρτα του 
υπνοδωματίου του Αλέξη,  το παλιό της δωμάτιο.  Εκεί  όπου όταν 
ήταν  μικρή  ένιωθε  ασφαλής  και  ευτυχισμένη  και  χτύπησε  την 
μεγάλη ξύλινη πόρτα με το σκαλιστό περίγραμμα της κορώνας. Δεν 
άκουσε τίποτα και ξαναχτύπησε, ανησύχησε, άνοιξε την πόρτα και 
μπήκε στο δωμάτιο με ορμή.

«Αλέξη! Αλέξη!» είπε τρομαγμένη.
Ένας ηλικιωμένος άντρας, σχεδόν σκελετωμένος, με μία φωνή 

που με το ζόρι έβγαινε της είπε ψιθυριστά:
«Μύγα σε τσίμπησε και με ξυπνάς;» 
Η Άννα έβγαλε μια φωνή ανακούφισης.
«Νόμιζες  ότι  πέθανα;  Στη  γη  που  μεγάλωσα  λέμε  μια 

παροιμία ¨κακό σκυλί ψόφο δεν έχει¨» είπε ο Αλέξης γελώντας μέχρι 
που τον έπιασε βήχας. Η Άννα δεν μπορούσε να τον βλέπει έτσι και 
αμέσως έκλεισε τα μάτια της και μπήκε στο μυαλό του. Εκεί βρήκε 
τον αδερφό της όπως τον είχε αφήσει. Ένα νέο μελαχρινό αγόρι, με 
καταπράσινα μάτια και πολύ ωραίο χαμόγελο, ντυμένο στο άσπρα 
να την περιμένει.

«Τι συμβαίνει αδερφή μου;» της είπε.
«Αχ Αλέξη μου, είπε και έτρεξε και τον πήρε αγκαλιά. Δεν 

μπορώ να βλέπω άλλο αυτό το σώμα που δεν έχει πολύ ζωή. Πρέπει 



να σε  βγάλω από εκεί  μέσα.  Θα καλέσω συμβούλιο  και  μετά θα 
φύγω».

«Αυτό  που  λες  είναι  πάρα  πολύ  επικίνδυνο.  Δεν  θέλω  να 
φύγεις  εξαιτίας  μου.  Το  πεπρωμένο  μου  είναι  αυτό  και  το  έχω 
δεχθεί.  Η  προφητεία  για  μένα,  βγήκε  αληθινή.  Μάζεψα  με  την 
βοήθεια σου όλους τους κρυστάλλους της Ανατολικής Πανγαίας, και 
αντιμετώπισα τον Σόλρεν, τον μάγο που έλεγε η Προφητεία ότι θα 
συμμαχούσε με τις δυνάμεις της Δύσης. Αλήθεια σου λέω, το έχω 
δεχθεί. Δεν θέλω να φύγω από την ζωή χωρίς να σου έχω πει αντίο».

«Δεν  θα χρειαστεί,  θέλω να με περιμένεις.  Θα καλέσω τον 
Αμαρίλον να προσπαθήσει να σε κρατήσει ζωντανό μέχρι να έρθω. 
Καλύτερα  όμως  να  μη  χάνω  άλλο  χρόνο.  Πάω τώρα  αμέσως  να 
συγκαλέσω  συμβούλιο.  Αντίο  Αλέξη,  να  με  περιμένεις!»  είπε  η 
Άννα  και  αγκάλιασε  για  τελευταία  φορά  πριν  φύγει  για  αυτό  το 
μεγάλο ταξίδι τον αδερφό της.

«Αντίο  Αννούλα,  θα  προσπαθήσω να  σε  περιμένω.  Αλλιώς 
θέλω να ξέρεις ότι από όταν γύρισα στην Πανγαία ένιωσα πλήρης 
και  βρήκα αυτό  που μου έλειπε σε  όλη μου τη ζωή στη γη,  την 
δίδυμη αδερφή μου» με αυτά τα λόγια ο Αλέξης αποχαιρέτησε την 
Άννα και ευχήθηκε εκείνη η φορά να μην ήταν η τελευταία φορά 
που την έβλεπε. 

Η Άννα βγήκε αμέσως από το μυαλό του και έφυγε βιαστικά 
για το συμβούλιο. Έμεινε πάλι μόνος του με τις ατέλειωτες σκέψεις 
του. Η πραγματικότητα ήταν ότι κατά βάθος δεν ήταν τόσο γενναίος 
όσο έδειχνε. Δεν ήθελε να πεθάνει τόσο νέος όμως δεν ήθελε και να 
θυσιαστεί η Άννα για αυτόν. 

Αν είχε  το σώμα του θα προσπαθούσε  να γύριζε  πίσω στο 
σπίτι του και να έβλεπε πάλι τους γονείς που τον μεγάλωσαν με τόση 
αγάπη και στοργή όλα αυτά τα χρόνια. Σίγουρα θα είχαν τρελαθεί 
από την αγωνία τους,  μάλλον θα νόμιζαν ότι  είχε  πεθάνει,  ή τον 
είχαν απαγάγει  και  θα είχαν κινητοποιήσει  όλους  τους  αρμόδιους 
φορείς  για  αυτό.  Τη  μητέρα  του  τη  Χρύσα  θα  την  είχε  πιάσει 
κατάθλιψη  και  ο  πατέρας  του  ο  Μάνος  θα  βημάτιζε  στο  σαλόνι 
νευρικά μην ξέροντας τι να κάνει για να τον βρει. Οι φίλοι του θα 
ήταν  εντάξει,  θα προχωρούσαν  την ζωή τους,  τι  άλλο να  έκαναν 
άλλωστε…. Μακάρι να μπορούσε να τους έβλεπε έστω μια φορά και 



να τους εξηγούσε όλη αυτήν την απίστευτη περιπέτεια που έζησε…
Αυτά σκεφτόταν μέχρι που τον πήρε ο ύπνος για άλλη μια φορά. 

Μετά  από  λίγες  ώρες  όλοι  οι  σύμμαχοι  αρχηγοί  της 
Ανατολικής  Πανγαίας  εκτός  του  Ποσειδωνα  βρισκόταν  στην 
αίθουσα του συμβουλίου. Ο αρχηγός Ντόριαν των Ρέντρεν, ο νέος 
αρχηγός των Κεήβρεν Πλάβιορ, ο Μάιλους των Άισρεν, ο Βίγκορ 
των Φλάιρεν,  ο Άρθουρ των Τρίρεν και  ο Έλφρεν των Γκρίνρεν. 
Μίλαγαν μεταξύ τους πραγματικά χαρούμενοι, ένιωθαν ανακούφιση 
που η Αλίσα απέσυρε όλα τα στρατεύματα από την Ανατολή και η 
ζωή τους βρήκε τους κανονικούς  της ρυθμούς.  Κατά βάθος όμως 
γνώριζαν ότι όσο η Αλίσα ήταν ζωντανή το κακό στη Δύση κάποια 
στιγμή θα ξαναξεχείλιζε και θα επέκτεινε πάλι τα πλοκάμια του στα 
εδάφη τους. 

Καθόντουσαν  όλοι  σε  ένα  μεγάλο  κυκλικό  τραπέζι  και 
περίμεναν  την  εμφάνιση  της  Άννας.  Η  αίθουσα  του  συμβουλίου 
ήταν αρκετά μεγάλη και η κάθε φυλή είχε βάλει μία πινελιά στην 
διακόσμηση του χώρου.  Οι Ρέντρεν είχαν δημιουργήσει ένα πάρα 
πολύ μεγάλο τζάκι με τις πέτρες του ηφαιστείου τους, οι Κέηβρεν 
είχαν στολίσει το ταβάνι με διαμάντια για να θυμίζουν τα αστέρια 
των  μεγάλων  βασιλιάδων,  οι  Άισρεν  είχαν  φτιάξει  προτομές  των 
βασιλιάδων  από  τον  πάγο  της  λίμνης  που  δεν  έλιωνε  ποτέ,  οι 
Φλάιρεν είχαν δημιουργήσει μεγάλα αφράτα χαλιά φτιαγμένα από 
χιονάτουμ και οι Τρίρεν με τους Γκρινρεν είχαν σχεδιάσει μεγάλα 
δέντρα και λουλούδια στους τοίχους τα οποία ανέδυαν πολύ όμορφη 
μυρωδιά. Ο Ποσειδώνας σαν αέναος βασιλιάς τους είχε κάνει δώρο 
ένα μεγάλο σιντριβάνι το οποίο βρισκόταν στην άλλη πλευρά της 
αίθουσας.  Τα  νερά  τα  οποία  έβγαιναν  κατέληγαν  σε  μία  μεγάλη 
σκαλιστή  πέτρινη λεκάνη.  Πάνω της  είχαν σμιλέψει  οι  καλύτεροι 
γλύπτες του βυθού δύο μεγάλες όμορφες γοργόνες που οι ουρές τους 
κατέληγαν  σε  ένα  μεγάλο  γαλάζιο  μάτι.  Όταν  το  μάτι  άνοιγε  ο 
Ποσειδώνας μπορούσε να ακούσει όλα όσα έλεγαν στην αίθουσα και 
αν ήθελε να μιλήσει, ζωντάνευαν οι γοργόνες και μιλούσαν με την 
φωνή του. 

Η Άννα μπήκε μέσα στην αίθουσα με δύο ακόλουθους πάρα 
πολύ  βιαστική  και  συνάμα  πάρα  πολύ  αποφασισμένη.  Όλοι  οι 
αρχηγοί  διέκοψαν αμέσως τις  ομιλίες  τους  και  σηκώθηκαν όρθιοι 



σαν ένδειξη σεβασμού στην Βασίλισσα. Η Άννα πήρε τη θέση της 
στο χρυσό θρόνο.

«Αγαπημένοι μου, σας ευχαριστώ πάρα πολύ που ήρθατε όλοι 
όσο πιο γρήγορα μπορούσατε. Επίσης θα ήθελα να σας ευχαριστήσω 
πραγματικά  μέσα  από  την  καρδιά  μου  που  με  βοηθήσατε  και 
φτάσαμε  όλοι  μαζί  στον  σκοπό  μας,  να  φύγει  το  σκοτάδι  με  τις 
δυνάμεις  του  από  την  Ανατολή.  Όπως  είμαι  σίγουρη  ότι  έχετε 
πληροφορηθεί  μέχρι  τώρα,  τα  πράγματα  πήραν πολύ διαφορετική 
τροπή από ότι περιμέναμε. Ο Εκλεκτός δεν ήταν από την Γη αλλά 
ήταν δικός μας εξ αρχής, ο αδερφός μου παγιδευμένος στο σώμα του 
Σόλρεν εξαιτίας της Αλίσας και του γιου της του Κρόνους ή αλλιώς 
Ρέμπους. Δεν έχει πολύ ζωή ακόμα και αισθάνομαι την υποχρέωση 
να τηρήσω τον όρκο μου και να πάω η ίδια στην Δύση να βρω τον 
Όλρεν αφού όλοι οι υπόλοιποι απέτυχαν».

«Μόνη σου;  Αυτό είναι  τρέλα.  Κανείς  μας  δεν γνωρίζει  τα 
μονοπάτια της Δύσης, αλλά ούτε και τι κινδύνους μπορεί να βρεις 
στον δρόμο σου. Τώρα είσαι βασίλισσα, δεν μπορείς να εκθέτεις τον 
εαυτό  σου  σε  τέτοιο  κίνδυνο.  Τι  θα  γίνει  όσο  λείπεις;»  είπε  ο 
αρχηγός Ντόριαν.

«Αυτήν την απόφαση δεν την πήρα έτσι επιπόλαια. Όσο λείπω 
και  αν  δεν  γυρίσω,  πάντα  υπάρχει  αυτή  η  πιθανότητα,  θέλω  να 
κάτσει στον θρόνο μου ο Έλφρεν «. είπε η Άννα και αμέσως ψίθυροι 
και  διαμαρτυρίες  ξέσπασαν  ανάμεσα  στους  αρχηγούς.  Ο  Έλφρεν 
ένιωσε  αμηχανία  και  προσπάθησε  να  αποφύγει  όλα  τα  βλέμματα 
αφού υποκλίθηκε στην Άννα.

«Τι  σε  έκανε  να κρίνεις  ότι  αυτός  θα ήταν καλύτερος  από 
εμένα;» ρώτησε ο αρχηγός Πλάβιορ. 

«Εσείς, η φυλή των Σπηλαίων έχετε πάντα μια υπεροψία στις 
φλέβες  σας»  του απάντησε  θυμωμένα  η  Άννα  ρίχνοντας  του  ένα 
υποτιμητικό  βλέμμα.  «Αν  και  πραγματικά  δεν  χρειάζεται  να 
απολογηθώ για αυτή μου την απόφαση, ορίζω τον Έλφρεν γιατί αν 
δεν μου έσωζε την ζωή πριν λίγο καιρό δεν θα υπήρχα να στέκομαι 
εδώ  μπροστά  σας.  Δίπλα  του  όμως  χρειάζομαι  και  τον  μάγο 
Αμαρίλον τον πιο δυνατό μάγο της Ανατολής. Έχω τον λόγο σου 
Βίγκορ ότι θα τον έχω;»

«Όπως  επιθυμείς  βασίλισσα μου».  απάντησε  με  σεβασμό  ο 
Βίγκορ και υποκλίθηκε.



«Όλοι γνωρίζετε πως οι δυνάμεις μου είναι τηλεπαθητικές οι 
οποίες συχνά μπλοκάρονται από την παρουσία του κακού. Για αυτό 
το λόγο θέλω όλοι σας να μου δώσετε κάποιον για συνοδεία σε αυτό 
το επικίνδυνο ταξίδι». είπε η Άννα.

«Μπορώ να έρθω εγώ, δεν χρειάζεται να σου στείλω συνοδό. 
Σου  χρωστάω  την  ελευθερία  μου».  είπε  ο  αρχηγός  Μάιλους  και 
σηκώθηκε όρθιος, αμέσως σηκώθηκαν και όλοι οι άλλοι έτοιμοι να 
την ακολουθήσουν παντού.

«Σας ευχαριστώ πάρα πολύ για την αφοσίωση σας αλλά είστε 
πολύτιμοι εδώ. Πρέπει να μείνετε για να προστατέψετε τους λαούς 
σας  σε  περίπτωση  που  προκύψει  κάποιο  πρόβλημα.  Αύριο  θα 
περιμένω στο παλάτι να έρθουν οι απεσταλμένοι σας».  Μετά από 
αυτήν  την  πρόταση  της  Άννας  οι  γοργόνες  του  αγάλματος  του 
Ποσειδώνα  άρχισαν  να  ζωντανεύουν  και  να  παίρνουν  χρώμα  τα 
κατακόκκινα τους μαλλιά. Έπειτα έβγαλαν από το στόμα τους μία 
πολύ γλυκιά μελωδία και το μάτι ανοιγόκλεισε. Μια βαθειά οικεία 
φωνή ακούστηκε :

«Γλυκιά μου Άννα, βλέπω ότι το βασιλικό αίμα που κυλάει 
μέσα σου ξεκίνησε να βράζει. Αύριο θα έχεις έναν υπερασπιστή μου 
στην πόρτα σου». είπε η φωνή, οι γοργόνες έγιναν πάλι άγαλμα και 
το μάτι έκλεισε.

Η Άννα σηκώθηκε, υποκλίθηκε σε όλους και έφυγε από την 
αίθουσα μαζί με τους ακόλουθους της. Ο Έλφρεν αμέσως σηκώθηκε 
όρθιος και είπε στους υπόλοιπους:

«Θέλω να γνωρίζετε ότι  δεν αισθάνομαι καθόλου ανώτερος 
από εσάς και ποτέ μου δεν επεδίωξα κάτι τέτοιο. Η αλήθεια είναι ότι 
έκανα  το  καθήκον  μου  και  έσωσα  την  Βασίλισσα  μας  όπως  θα 
κάνατε και εσείς στην θέση μου».

«Ξέρω ότι περάσατε δύσκολες στιγμές οι τρεις σας και είναι 
λογικό να σε εμπιστεύεται η Βασίλισσα περισσότερο από εμάς» είπε 
ο Βίγκορ που γνώριζε ακριβώς τι  είχε  γίνει  και  όλοι  έδειχναν να 
συμφωνούν σε αυτό παρόλο που δεν τους άρεσε η ιδέα να κυβερνάει 
την Ανατολή ένας Γκρίνρεν. 

Αργά  αργά  σηκώθηκαν  οι  αρχηγοί  από  τις  καρέκλες  τους, 
φώναξαν τους ακόλουθους τους και ετοιμάστηκαν για αναχώρηση. 
Ο Έλφρεν  έπρεπε  να  γύριζε  πίσω στο  βασίλειο  του  και  μετά  να 
έφερνε  την  οικογένεια  του  για  να  μείνουν  εκεί  όσο  θα 



αντικαθιστούσε την Άννα. Πριν φύγει ο Βίγκορ τον έπιασε από το 
μπράτσο για να τον κρατήσει πίσω. Έπειτα έμειναν μόνοι τους.

«Σε παρακαλώ άρχοντα. Δώσε στην Άννα τον Νάβιτορ για να 
την προστατεύει,  τον εμπιστεύομαι απόλυτα ενώ τους άλλους δεν 
τους γνωρίζω και ιδιαίτερα την φυλή των Σπηλαίων και του Πάγου 
δεν τις εμπιστεύομαι καθόλου. Με όλα αυτά τα κακά προηγούμενα 
θα  αργήσουν  να  κερδίσουν  την  εμπιστοσύνη  μου.  Πες  και  στον 
Αμαρίλον να έρθει  το  συντομότερο εδώ γιατί  αισθάνομαι  ότι  δεν 
έχει πολύ ζωή το σώμα του Σολρεν».

«Είσαι  πραγματικά  μέσα  στην  σκέψη  μου  Έλφρεν.  Έχω 
μεγάλη αβεβαιότητα για αυτό το ταξίδι στη Δύση φοβάμαι ότι δεν 
θα βγει όπως το περιμένουμε. Διαισθάνομαι ότι κάτι θα πάει στραβά, 
πολύ  στραβά…»  είπε  ο  Βίγκορ  και  έφυγε  από  την  αίθουσα 
αφήνοντας πίσω τον Έλφρεν προβληματισμένο.

Ο Αλέξης καθόταν στο δωμάτιο της Άννας και μην έχοντας τι 
να  κάνει,  αφού  δεν  είχε  καθόλου  δυνάμεις  για  να  σηκωθεί, 
παρατηρούσε το δωμάτιο της. Ένα μεγάλο τζάκι σιγόκαιγε κάποια 
τελευταία  ξύλα  και  όλος  ο  χώρος  είχε  αυτή  την  χαρακτηριστική 
μυρωδιά του καμένου ξύλου.  Πάνω από το κεφάλι  του είχε  έναν 
μεγάλο πίνακα που απεικόνιζε  τους  γονείς  τους  σε  νεαρή ηλικία. 
Ήταν  ξαπλωμένος  σε  ένα  μεγάλο  κρεβάτι  με  ένα  μεγάλο  λευκό 
πέπλο και απέναντι του είχε ένα πολύ μεγάλο παράθυρο με θέα τον 
πιο ωραίο φροντισμένο κήπο που είχε δει ποτέ του. Είχαν φυτέψει 
ανά χρώμα σε πολύ μεγάλες μακριές σειρές τα πιο ωραία λουλούδια. 
Για  το πιο εντυπωσιακό λουλούδι  είχαν διαμορφώσει  έναν ειδικό 
χώρο.  Είχαν  πλέξει  με  φύλλα  από δέντρα  ένα  μεγάλο  λαβύρινθο 
μέσα στον οποίο κυκλοφορούσαν πολλά ζωάκια σαν σκιουράκια με 
πολύχρωμες  ουρές  και  κατέληγαν σε μια  μικρή λίμνη.  Εκεί  μέσα 
στην μέση υπήρχε το άνθος του Ρένερ του βασιλικού λουλουδιού. 
Είχε πολύ μεγάλα λευκά πέταλα και το κέντρο του ήταν ένας μικρός 
οικισμός για τις βασιλικές πεταλούδες οι οποίες είχαν χρυσά φτερά. 
Μεγάλα δέντρα ήταν φυτεμένα περιμετρικά σαν φράχτης γύρω από 
αυτόν τον πολύ ωραίο κήπο. Πως θα ήταν άραγε αντί να μεγάλωνε 
στην Γη να μεγάλωνε στην Πανγαία; 

Η Άννα μετά τον συμβούλιο πήγε στην αίθουσα του θρόνου 
και έδινε οδηγίες στους συμβούλους της για να κανονίσουν διάφορες 
λεπτομέρειες  αφού εκείνη θα έφευγε.  Επίσης  τους  ενημέρωνε για 



μικροπροβλήματα που υπήρχαν στο βασίλειο και θα έπρεπε να τα 
λύσει ο Έλφρεν μετά την αναχώρηση της. Καθώς έδυαν οι δύο ήλιοι 
η Άννα πήγε στην κρεβατοκάμαρα της για να ξεκουραστεί  επειδή 
την περίμενε πολύ μεγάλο και επικίνδυνο ταξίδι. Δεν ήθελε να δει 
ξανά τον Αλέξη πριν φύγει γιατί θα έκανε δεύτερες σκέψεις και δεν 
θα  τολμούσε  τελικά  να  αναχωρήσει.  Έβαλε  το  νυχτικό  της  και 
ξάπλωσε. Έκλεισε τα μάτια της έχοντας στο μυαλό της πάρα πολύ 
έντονα  την  μητέρα  της.  Πόσο  θα  ήθελε  να  την  είχε 
αποχαιρετήσει….και με αυτές τις σκέψεις αποκοιμήθηκε.

Στο όνειρο της είδε ένα μεγάλο και φωτεινό αστέρι να πέφτει 
από τον ουρανό και να σκάει δίπλα στο παλάτι της. Είδε τον εαυτό 
της  να  σηκώνεται  και  να  πηγαίνει  να  δει  τι  έγινε.  Μέσα  σε  μια 
μεγάλη διάφανη μπάλα είδε την μητέρα της να την χαιρετάει και να 
προσπαθεί κάτι να της πει. Το πρόσωπο της έδειχνε μεγάλη αγωνία 
και φώναζε αλλά η Άννα δεν μπορούσε να ακούσει την φωνή της. 
Πλησίασε πολύ κοντά και ακούμπησε αυτήν την μεγάλη μπάλα. Η 
μητέρα  της  η  Νιόβη  την  ακούμπησε  και  εκείνη  και  για  λίγα 
δευτερόλεπτα σχεδόν ένιωσε το χέρι της και αμέσως η μπάλα φώτισε 
πάλι, έγινε αστέρι και πήγε πάλι ψηλά στον ουρανό. 

Η Άννα ξύπνησε μέσα στην νύχτα γεμάτη από δάκρυα. Ποτέ 
δεν είχε δει την μητέρα της στον ύπνο της και ήξερε ότι αυτό δεν 
ήταν τυχαίο. Μακάρι να γνώριζε από τι ήθελε να την προειδοποιήσει 
για  να μπορέσει  να το αποτρέψει.  Μετά από λίγο ξανακοιμήθηκε 
μέχρι που την βρήκαν οι πρώτες ακτίνες του πρώτου ήλιου.

Σηκώθηκε, ετοιμάστηκε και έβαλε τα πιο απλά ρούχα που δεν 
θα μαρτυρούσαν ποια είναι, γιατί αμέσως θα εξέθετε τον εαυτό της 
και  τους  άλλους  σε  κίνδυνο και  αναχώρησε για  την αίθουσα του 
θρόνου όπου θα συναντούσε την συνοδεία της. Ήλπιζε να της είχαν 
στείλει τους καλύτερους γιατί αλλιώς η αποστολή αυτή μπορεί να 
σήμαινε όχι μόνο το τέλος του Αλέξη αλλά και το δικό της. 

Μόλις έφτασε εκεί τους βρήκε όλους να την περιμένουν.
«Χαίρετε.  Παρακαλώ πείτε μου το όνομα σας και από ποια 

φυλή είστε». Είπε δυνατά η Άννα για να τους γνωρίσει όλους.
«Χαίρετε, είμαι ο Νάβιτορ, από την φυλή του Ουρανού» είπε 

και υποκλίθηκε. Ήταν ακριβώς όπως τον είχε αφήσει, ψηλός, ξανθός 
με  πράσινα  μάτια  και  μεγάλα  επιβλητικά  φτερά.  Φορούσε  την 
συνηθισμένη μπλε πανοπλία των Φλάιρεν. 



«Είμαι  η  Ντέλλα,  από  την  φυλή  του  Πάγου».  Ήταν  μια 
κατάξανθη  κοπέλα  με  γαλανά  μάτια,  χείλη  ροδοκόκκινα  και  στο 
μέτωπο  της  είχε  το  χαρακτηριστικό  της  φυλής  της,  την  νιφάδα. 
Φόραγε μια μακριά κάπα και τα ρούχα της είχαν όλα το χρώμα των 
ματιών της, το γαλάζιο.

«Είμαι ο Θόριας από την φυλή του Ιερού Δάσους». Ήταν ένας 
άντρας μετρίου αναστήματος με καστανά μαλλιά και γένια. Τα μάτια 
του ήταν μελιά με διαπεραστικό βλέμμα και  είχε  σχετικά μεγάλη 
μύτη. Φόραγε ένα πράσινο καπέλο και ένα πράσινο γιλέκο ενώ τα 
υπόλοιπα του ρούχα ήταν καφέ. 

«Είμαι η Λόρελαϊ από την φυλή των Ξωτικών». Εκείνη είχε 
μακριά  κόκκινα  σγουρά  μαλλιά,  μαύρα  μάτια.  Ήταν  πάρα  πολύ 
γυμνασμένη και πίσω στην πλάτη της είχε μια φαρέτρα γεμάτη με 
βέλη. Τα ρούχα της ήταν όλα μπεζ καφέ στο χρώμα του εδάφους.

«Είμαι ο Κλάιρον από την φυλή των Σπηλαίων». Εκείνος ήταν 
λιγνός, κατάλευκος και δεν είχε ίχνος από μαλλιά όπως άλλωστε και 
όλοι  οι  υπόλοιποι  της  φυλής  του.  Επίσης  πάνω  στο  κεφάλι  του 
υπήρχαν  μικρά  κομμάτια  από  διαμάντια  που  ξεκινούσαν  από  το 
μέτωπο και με μία ευθεία γραμμή κατέληγαν στην σπονδυλική του 
στήλη. Τα μάτια του ήταν σαν μαύρες τρύπες και οι παλάμες του 
είχαν σιδερένιες οπλές. Τα ρούχα του έπαιρναν αμέσως το χρώμα 
του τοπίου που βρισκόταν πίσω του για να ξεγελάει πιο εύκολα τους 
εχθρούς.  Επειδή ήταν μαθημένος να ζει υπόγεια είχε ένα κομμάτι 
ύφασμα από τη στολή του δεμένο γύρω από τα μάτια του καθώς το 
φως τον τύφλωνε και έβλεπε καλύτερα στο σκοτάδι.

«Είμαι ο Ωκεάνις από την φυλή της Θάλασσας».
Ο  Ωκεάνις  ήταν  ο  υπερασπιστής  του  νερού  ψηλός  και 

γεροδεμένος. Τα μάτια του είχαν το χρώμα του νερού και στα χέρια 
του κρατούσε το υδάτινο ραβδί. Το ραβδί αυτό αν και ήταν σχεδόν 
διάφανο ήταν συμπαγές σαν πέτρα και δεν μπορούσε τίποτα να το 
σπάσει. Ήταν ντυμένος με τα πράσινα ρούχα του βυθού. 

«Είμαι ο Κόριαν από την φυλή του Ηφαιστείου». Ήταν ο πιο 
ιδιαίτερος από όλους γιατί ήταν ο πιο χαριτωμένος και σε ξεγελούσε. 
Όμως η δύναμη της φωτιάς που είχε αυτός και η φυλή του δεν ήταν 
καθόλου αστεία. Το πρόσωπο του ήταν γεμάτο με φακίδες, είχε πολύ 
μεγάλα γαλάζια μάτια, κόκκινη χαίτη και κόκκινη φούντα στην ουρά 
του και τα αυτιά του ήταν σαν χωνιά. Τα χέρια του και τα πόδια του 



ήταν δυσανάλογα μεγάλα από το υπόλοιπο σώμα. Φόραγε την στολή 
των Ρεντρεν η οποία θύμιζε λέπια και άλλαζε χρώμα ανάλογα με τα 
συναισθήματα του.

«Σας ευχαριστώ όλους που ήρθατε. Να ξέρετε ότι πρέπει να 
βρούμε τον Μάγο Όλρεν τον οποίο τον έχει η μάγισσα Αλίσα. Δεν 
έχω καμία πληροφορία για το που μπορεί να βρίσκεται και επίσης 
δεν έχουμε κανένα χάρτη που να αφορά την Δύση. Θα βαδίσουμε 
στο άγνωστο με μόνο μας πλεονέκτημα τις δυνάμεις που έχουμε όλοι 
μας και την αγάπη μας για την Ανατολική Πανγαία. Μας περιμένουν 
πάρα  πολλοί  κίνδυνοι  που  πιστεύω  ότι  δεν  τους  έχουμε  καν 
ονειρευτεί. Όμως πρέπει να τα καταφέρουμε. Η αποτυχία δεν είναι 
επιλογή».  είπε  η  Άννα  και  την  χειροκρότησαν  όλοι.  Έπειτα 
περπάτησε  προς  την  έξοδο  και  έγνεψε  σε  όλους  να  την 
ακολουθήσουν. Στην έξοδο του παλατιού την περίμενε ο Έλφρεν και 
ο Αλέξης που τον κρατούσαν δύο ακόλουθοι για να μην πέσει κάτω.

« Δεν μπορούσα να μην δω από κοντά την ομάδα που θα σε 
συνοδεύσει.  Σε  παρακαλώ αν δεις  ότι  δεν  τα  καταφέρνεις  γύρισε 
πίσω.  Η Πανγαία  σε  χρειάζεται,  μην  της  στερήσεις  την  βασιλεία 
σου. Εγώ ούτως η άλλως θα φύγω». της είπε και την αγκάλιασε. Η 
Άννα συγκινήθηκε και αποτραβήχτηκε αμέσως για να μην την δουν 
οι υπόλοιποι. Δεν ήθελε να την δουν να λυγίζει.

«Θα σε περιμένω και έχεις τον λόγο μου ότι θα προσέξω τον 
Εκλεκτό μας».  είπε ο Έλφρεν στην Άννα και υποκλίθηκε. Το ίδιο 
έκανε και η Άννα και του έγνεψε αντίο.

Όλοι  μαζί  κατευθύνθηκαν  προς  την  μεγάλη  οροσειρά  της 
Πανγαίας. Από την αρχή του χρόνου υπήρχε εκεί για να χωρίζει την 
Ανατολή  από  τη  Δύση.  Πολλοί  λίγοι  ήταν  εκείνοι  που 
μετακινούνταν  πέρα  από  την  οροσειρά  καθώς  είχε  εξαιρετικά 
δύσβατα  περάσματα  και  ήταν  γεμάτα  κινδύνους.  Όλοι  τους  που 
ακολουθούσαν  την Άννα γνώριζαν ότι  ίσως αυτό να ήταν και  το 
τελευταίο τους ταξίδι… 



Η ΦΥΛΗ ΤΩΝ ΜΑΟΥΝΤΡΕΝ

Μόλις  ξεμάκρυναν  από  το  παλάτι  έφτασαν  σε  μια  μεγάλη 
εύφορη καλλιεργημένη κοιλάδα. Εκεί υπήρχαν πολλά μονοπάτια για 
να περνάνε οι καλλιεργητές. Το λιγότερο περπατημένο μονοπάτι και 
το  πιο  δύσβατο ήταν αυτό  που οδηγούσε  στην μεγάλη  οροσειρά. 
Καθώς περπατούσαν έπρεπε  να κόβουν  τα μεγάλα φύλλα από τα 
κλαδιά  για  να  είναι  σίγουροι  για  τα  βήματα  τους.  Η  σιωπή 
κυριαρχούσε  σε  όλη τη διαδρομή καθώς δεν  γνωρίζονταν μεταξύ 
τους και απλώς ακολουθούσαν όλοι την Άννα η οποία περπατούσε 
αμίλητη μπροστά, χωρίς να δίνει δικαίωμα σε κανέναν για να της 
μιλήσει.  Ήταν  βουτηγμένη  μέσα  σε  βαθειά  θλίψη  και  μέσα  της 
ένιωθε έναν μεγάλο φόβο για αυτήν την αποστολή, ιδιαίτερα μετά το 
όνειρο που είδε. Ο Νάβιτορ πλησίασε κοντά της:

«Βασίλισσα Άννα, μου επιτρέπεις;»
«Παρακαλώ».
«Θεωρώ ότι μόλις περάσουμε απέναντι πρέπει να χωριστούμε 

σε δύο ομάδες για να καλύψουμε περισσότερη απόσταση. Δεν ξέρω 
γιατί  οι  άλλοι  που έστειλες  δεν  βρήκαν κανένα  σημείο ζωής του 
Όλρεν αλλά εγώ έχω πίστη στην ομάδα μας». είπε ο Νάβιτορ.

«Σε ευχαριστώ για την συμβουλή σου, το είχα ήδη υπόψη μου 
αυτό απλώς δεν θέλω να το ανακοινώσω ακόμα. Θέλω πρώτα να δω 
τι αξίζει ο καθένας για να μπορώ να τους χωρίσω. Πιστεύω ότι μόλις 
φτάσουμε στην κορυφή της οροσειράς θα έχω διαμορφώσει κάποια 
άποψη». απάντησε η Άννα.

Μόλις  έφτασαν  στους  πρόποδες  του  βουνού  η  Άννα  έκανε 
νόημα  να  σταματήσουν  για  ένα  μικρό  διάλειμμα.  Έκατσαν  όλοι 
κάτω στο έδαφος και η Άννα έμεινε όρθια για να τους μιλήσει.

«Ήθελα να σας πω ότι για να καταφέρουμε τον στόχο μας, 
πρέπει να είμαστε ενωμένοι. Δεν θέλω να δω αντιπάθειες ανάμεσα 
σας εξαιτίας της φυλής σας. Είμαστε όλοι κάτοικοι της Ανατολής 
και πρέπει να έχουμε στο μυαλό μας ότι αγωνιζόμαστε για ένα κοινό 
σκοπό. Αν η Πανγαία χάσει τον αδερφό μου, τον εκλεκτό τότε θα 
είμαστε πολύ ευάλωτοι στις δυνάμεις της Δύσης. Δεν πιστεύω ότι θα 
αντέξουμε για πολύ μόνοι μας. Η Αλίσα είναι πάρα πολύ δυνατή και 
αυτό φάνηκε από το κακό που προξένησε στην οικογένεια μου».



Όλοι την άκουγαν με πολύ μεγάλη προσοχή. 
«Βασίλισσα  είμαι  σύμφωνος  με  όσα  λες  και  θα  έχεις  την 

πλήρη υποστήριξη τη δική μου αλλά και της φυλής των Σπηλαίων». 
είπε με ηρωικό ύφος ο Κλάιρον και αμέσως ο Νάβιτορ του έριξε ένα 
υποτιμητικό βλέμμα.

«Πιστεύω  ότι  για  όλους  μας  ισχύει  αυτό  αλλιώς  δεν  θα 
βρισκόμασταν  εδώ.  Έτσι  δεν  είναι;»  είπε  η  Λόρελαϊ  και  κοίταξε 
όλους όσους ήταν μαζεμένους εκεί για να δει αν συμφωνούν μαζί 
της. Όλοι έγνεψαν θετικά.

«Ευχαριστώ. Θα σας υπενθυμίσω για τελευταία φορά ότι αν 
κάποιος  θέλει  να  αποχωρήσει  από  αυτό  το  ταξίδι,  τώρα  είναι  η 
κατάλληλη ώρα πριν πάμε στην οροσειρά. Λοιπόν;» είπε η Άννα και 
περίμενε να δει αντιδράσεις αλλά κανένας δεν έδειξε να θέλει να 
φύγει.  Αυτό  άλλωστε  θα  εξέθετε  τη  φυλή  του  μπροστά  στους 
υπόλοιπους. 

«Πολύ  ωραία.  Ξεκινάμε  λοιπόν  την  ανάβαση.  Ας 
προχωρήσουμε  για  αρχή  από  αυτό  εδώ  το  μονοπάτι  και  μετά 
βλέπουμε στην πορεία πως θα μας βγάλει «. είπε η Άννα και όλοι 
ξεκίνησαν  να  περπατάνε  σε  ένα  βραχώδες  μονοπάτι  το  οποίο 
φαινόταν να οδηγεί ψηλά στο βουνό. Χρειαζόταν μεγάλη προσοχή 
καθώς ήταν αρκετά στενό και μια απροσεξία, ένα λάθος βήμα θα 
μπορούσε να οδηγήσει σε κακό θάνατο.

Μετά από αρκετή ώρα, είχαν φτάσει σχεδόν στην κορυφή και 
δεν  υπήρχε  κάποιο  μονοπάτι  να  κατεβαίνει  το  βουνό  και  να 
συνεχίζει στο διπλανό. Μια μεγάλη κρεμαστή γέφυρα που πήγαινε 
από το ένα βουνό στο άλλο ήταν και η πρώτη δυσκολία μπροστά 
τους καθώς ήταν πάρα πολύ μακριά και πολύ ασταθής. 

Το περίεργο σε αυτά τα βουνά ήταν ότι κάθε βουνό είχε και 
διαφορετικό  καιρό.  Το βουνό που  είχαν  ξεκινήσει  να  ανεβαίνουν 
από  την  μία  πλευρά  ήταν  γεμάτο  βράχους  και  πέτρες  και  είχε 
υγρασία  και  ζέστη  ενώ  το  επόμενο  στο  ίδιο  υψόμετρο  ήταν 
χιονισμένο. Αυτό δεν ήταν φυσιολογικό.

«Έχω ακούσει ότι εδώ στα βουνά ζει μια περίεργη φυλή. Η 
φυλή των βουνών οι Μάουντρεν. Δεν ανήκουν ούτε στην Ανατολή 
αλλά  ούτε  και  στην  Δύση και  μπορούν  να  ελέγχουν  πλήρως  την 
μεγάλη οροσειρά». είπε ο Κλάιρον. 

«Και πως και δεν το ξέρω εγώ;» είπε η Άννα.



«Η φυλή ήρθε εδώ αφού διώχτηκε από την Δυτική Πανγαία. 
Δεν είναι αρκετός καιρός που έχουν κάνει αυτά τα βουνά σπίτι τους. 
Ζούσαν  από  την  άλλη  πλευρά  της  Δύσης.  Δεν  έχω  ακούσει  να 
δημιουργούν  προβλήματα.  Βέβαια  δεν  μπορώ να  τα  γνωρίζω και 
όλα.  Όσα  γνωρίζω  τα  έχω  κρυφακούσει  από  τις  δυνάμεις  του 
Κρόνους στο βασίλειο μας». είπε ο Κλάιρον.

«Εντάξει  ας  περάσουμε  απέναντι  να  μην  στεκόμαστε  στην 
γέφυρα και να δίνουμε στόχο και ότι είναι να γίνει θα γίνει.» είπε 
αποφασιστικά  η  Άννα  και  πήγε  να  κάνει  το  πρώτο  βήμα  στην 
γέφυρα. Αμέσως ο Νάβιτορ την τράβηξε από το μπράτσο για να την 
κρατήσει πίσω.

«Βασίλισσα,  θα σε περάσω εγώ απέναντι  δεν χρειάζεται  να 
ταλαιπωρείσαι». είπε ο Νάβιτορ και αμέσως άνοιξε τα μεγάλα του 
φτερά.  Έπιασε  αγκαλιά  την  Άννα  και  πέταξαν  απέναντι.  Οι 
υπόλοιποι έμειναν πίσω φανερά ενοχλημένοι γιατί θεώρησαν ότι ο 
Νάβιτορ ήθελε να έχει  την εύνοια της Άννας.  Μην έχοντας άλλη 
επιλογή ξεκίνησαν ο ένας μετά τον άλλον να περνάνε πάνω από την 
γέφυρα.  Στο  μέσο  της  διαδρομής  η  γέφυρα  άρχισε  να  κουνιέται 
επικίνδυνα.

«Περιμένετε.  Μείνετε  όλοι  ακίνητοι».  φώναξε  η  Ντέλλα. 
«Είναι  πάρα  πολύ  επικίνδυνο  να  περπατάμε  όλοι  μαζί  γιατί 
συντονίζουμε  την  γέφυρα  και  ταλαντεύεται».  Δεν  πρόλαβε  να 
τελειώσει  την φράση της και  η γέφυρα έσπασε από την μέση και 
κόπηκε στα δύο. Για καλή τους τύχη είχαν όλοι πάρα πολύ γρήγορα 
αντανακλαστικά και  πιάστηκαν από τα σκοινιά.  Τα δύο κομμάτια 
της μεγάλης γέφυρας έπεσαν με πολύ μεγάλη φόρα πάνω στο έδαφος 
και από τις δύο πλευρές. 

«Κρατηθείτε  καλά!» φώναξε  η  Λόρελαϊ.  Κοιτάζοντας  κάτω 
έβλεπε να κρέμονται από τα σκοινιά τον Κόριαν και τον Κλάιρον. Οι 
υπόλοιποι  ήταν  από  την  άλλη  πλευρά  της  γέφυρας.  Ο  Νάβιτορ 
αμέσως πέταξε και έπιασε για να ανεβάσει επάνω με την σειρά τον 
Θόριας, την Ντέλλα και τον Ωκεάνις. Εν τω μεταξύ το σκοινί από 
την  άλλη  πλευρά  της  γέφυρας  δεν  άντεχε  άλλο  και  κάθε 
δευτερόλεπτο που περνούσε κοβόταν όλο και περισσότερο. Τότε ο 
Θόριας έδειξε με τα χέρια του το τελευταίο δέντρο του δάσους στην 
απέναντι πλευρά και άρχισαν να κινούνται τα κλαδιά στο μπράτσο 
του αλλά και τα κλαδιά του δέντρου. Αμέσως τα κλαδιά του δέντρου 



άρχισαν να μακραίνουν και ανάλογα με το πώς κουνούσε ο Θόριας 
τα χέρια του εκείνα κατευθύνονταν προς την γέφυρα. Σιγά σιγά τα 
κλαδιά κατέβαιναν προς τη Λόρελαϊ, τον Κόριαν και τον Κλάιρον. 
Τυλίχτηκαν γύρω τους και με μία αργή και σταθερή κίνηση άρχισαν 
να τους τραβούν προς τα πάνω. Ο Θόριας τους είχε σώσει. Μόλις ο 
Νάβιτορ  ανέβασε  και  τον  Ωκεάνις  πήγε  στην  άλλη  πλευρά  να 
μεταφέρει τους υπόλοιπους απέναντι στο χιονισμένο βουνό. 

Μετά από αυτήν την δοκιμασία όλοι τους ήταν λίγο σφιγμένοι 
μιας και δεν περίμεναν να ξεκινούσαν οι δυσκολίες από τόσο νωρίς. 

«Ντέλλα,  μιας  και  μπορείς  να  χειρίζεσαι  τον  πάγο  πέρνα 
καλύτερα  εσύ  μπροστά.»  είπε  η  Άννα  και  όλοι  φάνηκαν  να 
συμφωνούν.

Ξεκίνησαν  να  περπατάνε  σε  ένα  μονοπάτι  που  πήγαινε 
περιμετρικά από το χιονισμένο βουνό. Για να περάσουν στο επόμενο 
βουνό  έπρεπε  πρώτα  να  πάνε  στην  κορυφή.  Έτσι  άρχισαν  τη 
διάβαση σε ένα πάρα πολύ στενό μονοπάτι. Όσο πιο ψηλά ανέβαιναν 
τόσο πιο πολύ πυκνά χιόνιζε.  Όποιο σημείο του μονοπατιού ήταν 
γεμάτο με χιόνι  και  ήταν αδύνατο το πέρασμα ερχόταν ο Κόριαν 
μπροστά,  το ακουμπούσε και  με μεγάλη ευκολία το έλιωνε με τα 
χέρια του. Όπου ήταν πολύ επικίνδυνο, η Ντέλλα με τα χέρια της, 
έκανε το χιόνι πάρα πολύ πιο βατό. Έτσι με πολύ μικρές δυσκολίες 
έφτασαν  στην  κορυφή  του  χιονισμένου  βουνού  και  ατένισαν  την 
οροσειρά  που  έπρεπε  να  περάσουν  για  να  φτάσουν  στη  Δύση. 
Φαινόταν σχεδόν τα επόμενα βουνά καθαρά από αυτό το ύψος, το 
βουνό με βροχή, το βουνό της ερήμου και η θέα σταματούσε στο 
βουνό της ομίχλης. 

Έμειναν να το κοιτάζουν με δέος το βουνό της ομίχλης, το 
οποίο φαινόταν να κρύβει πολλούς κινδύνους, ίσα που διακρίνονταν 
το περίγραμμα του.  Όμως  έπρεπε να περάσουν  και  από εκεί,  δεν 
είχαν άλλη επιλογή ήταν ο μοναδικός δρόμος για τη Δύση. 

Ξεκίνησαν την κάθοδο του μονοπατιού για να πάνε στο βουνό 
της βροχής. Η κάθοδος ήταν πάρα πολύ πιο δύσκολη από την άνοδο 
καθώς το χιόνι γλίστραγε και πολλές φορές όλοι τους έχαναν την 
ισορροπία τους και έπεφταν κάτω. Αυτός που βοηθούσε με ευκολία 
τους υπόλοιπους ήταν ο Κλάιρον καθώς με τις οπλές που είχε στις 
παλάμες μπορούσε να περπατάει σαν αράχνη πάνω στο χιόνι. 



«Δεν σας πειράζει να πετάξω μέχρι το μεθεπόμενο βουνό ε; 
Αν με ακουμπήσει η βροχή θα αργήσουν πάρα πολύ να στεγνώσουν 
τα φτερά μου». είπε ο Νάβιτορ ο οποίος δεν ήταν συνηθισμένος στο 
περπάτημα.

«Μην ανησυχείς  και  μόλις  φτάσουμε  μέχρι  εκεί  θα είναι  η 
σειρά μου να βοηθήσω την κατάσταση». είπε ο Ωκεάνις «καλύτερα 
να είμαστε όλοι μαζί, δεν ξέρεις τι μπορεί να συμβεί. Εδώ βλέπω ότι 
δυσκολευόμαστε  να κατέβουμε  το μονοπάτι  του χιονιού το  οποίο 
φαινόταν πάρα πολύ απλό». 

«Έχει  δίκιο  ο  Ωκεάνις.  Ας  μείνουμε  ενωμένοι  μέχρι  να 
περάσουμε απέναντι». 

Μόλις  κατέβηκαν  επιτέλους  το  χιόνι  και  έφτασαν  στους 
πρόποδες του βουνού, διαπίστωσαν ότι έπρεπε να περάσουν από ένα 
μεγάλο ποτάμι. Το ποτάμι αυτό δημιουργούταν από το γεγονός ότι 
το βουνό του χιονιού συναντούσε το βουνό της βροχής. Έτσι στο 
σημείο που ενώνονταν υπήρχε ένα πλατύ και βαθύ ποτάμι με πολύ 
ορμητικά νερά. Η υγρασία σε εκείνο το σημείο ήταν διαπεραστική 
και  όλοι  ένιωθαν  άσχημα  εκτός  από  τον  Ωκεάνις.  Ο  Νάβιτορ 
επιχείρησε  να  πετάξει  απέναντι  αλλά  τα  φτερά  του  λόγω  της 
υγρασίας  και  της  βροχής  με  το  ζόρι  κρατούσαν  εκείνον,  όχι  να 
μετέφεραν  και  κάποιον  άλλον  μαζί.  Έτσι  πέρασε  το  ποτάμι  και 
έμεινε να κοιτάζει μόνος του την υπόλοιπη ομάδα. Μπροστά πέρασε 
ο  Ωκεάνις  για  να  βοηθήσει  την  κατάσταση.  Το  ερμητικό  νερό 
άλλαζε πορεία ανάλογα με το πώς κινούσε τα χέρια του. Σήκωσε τα 
δύο του χέρια ψηλά και το νερό συνέχιζε κανονικά την πορεία του 
αλλά  προς  τα  πάνω  δημιουργώντας  ένα  πέρασμα,  σαν  υδάτινη 
σήραγγα για να περάσουν από κάτω οι υπόλοιποι. Πρώτα πέρασε η 
Άννα και θαύμασε το θαλάσσιο τούνελ που έσταζε από παντού νερά 
και κοιτάζοντας πάνω μπορούσε να δει όλο τον όγκο του νερού που 
προηγουμένως βρισκόταν μπροστά της. Με τον ίδιο τρόπο πέρασαν 
όλοι  απέναντι  εκτός  από τον Ωκεάνις.  Εκείνος αργά κατέβασε τα 
χέρια  του  και  ταχτοποίησε  το ρεύμα του ποταμού στη θέση  του, 
έπειτα περπάτησε πάνω από το νερό κανονικά χωρίς να βυθίζεται 
και  χωρίς  να  τον  παίρνει  το  ρεύμα  του.  Μόλις  πέρασε  απέναντι 
σήκωσε τα χέρια του στον ουρανό και έκανε όλες τις σταγόνες τις 
βροχής να γυρίσουν πίσω στα σύννεφα. Όλοι τότε τον κοίταξαν με 



θαυμασμό. Η Ντέλλα επειδή ζήλεψε και ήθελε και εκείνη προσοχή 
έδειξε τα σύννεφα και τότε εκείνα πάγωσαν.

Με  αυτή  τη  λίγη  πορεία  που  είχαν  χαράξει  όλοι  μαζί  ο 
καθένας  με  τον  τρόπο του  πρόσφερε  ένα  μικρό  λιθαράκι  σε  όλη 
αυτήν την διαδρομή. Έτσι σταδιακά οι φυλές  άρχιζαν να βλέπουν 
σχεδόν ισότιμα η μία την άλλη. Με λίγη κούραση πέρασαν το βουνό 
της βροχής το οποίο ήταν καταπράσινο με πάρα πολλά λουλούδια 
και μετά το βουνό της ερήμου το οποίο ήταν νεκρό από κάθε μορφή 
ζωής και πλημμυρισμένο από άμμο. Στο τέλος έφτασαν στο βουνό 
που φοβόντουσαν, το βουνό της ομίχλης.

«Η μόνη φυλή που θα μας ήταν χρήσιμη αυτή τη στιγμή είναι 
οι Γουιντρεν αλλά είναι με τη σκοτεινή πλευρά». είπε ο Νάβιτορ.

«Έχει  κανείς  καμιά ιδέα για το πώς θα μπορούμε να δούμε 
που πηγαίνουμε;» ρώτησε η Άννα. 

«Εγώ  βλέπω  καλύτερα  στο  σκοτάδι  αλλά  αυτή  η  πυκνή 
ομίχλη είναι κάτι διαφορετικό. Δεν νομίζω ότι μπορώ με σιγουριά να 
σας οδηγήσω». είπε ο Κλάιρον.

«Θα πάω εγώ μπροστά με το τόξο μου», είπε η Λόρελαϊ. «Δεν 
φοβάμαι, όποιος θέλει μπορεί να με ακολουθήσει».

Μόλις  είδε  ο  Νάβιτορ ότι  η  Λόρελαϊ  πήγε πρώτη μπροστά 
ντράπηκε και ακολούθησε αμέσως. Δεν ήταν δυνατόν η φυλή των 
ξωτικών να μην φοβάται  και  να φοβάται  αυτός.  Με πολύ σιγανά 
βήματα  τα  οποία  έπρεπε  να  πατάνε  στο  έδαφος  με  μεγάλη 
σταθερότητα  ξεκίνησε  η  Λόρελαϊ.  Πίσω  της  ακολούθησαν  οι 
υπόλοιποι προσπαθώντας να μην χάσουν τον μπροστινό τους από τα 
μάτια τους. Η ομίχλη ήταν πάρα πολύ πυκνή και μερικές φορές τους 
τύλιγε σαν οντότητα. Από μακριά άκουγαν μια πολύ βαριά ανάσα 
που  δεν  μπορούσαν  να  προσδιορίσουν.  Η  Άννα  αισθανόταν  μια 
παρουσία γύρω τους αλλά δεν μπορούσε να καταλάβει αν ήταν καλή 
ή κακή, παρέκκλινε λίγο από την πορεία του δρόμου και δοκίμασε 
να πάει λίγα βήματα προς την εσωτερική πλευρά του βουνού. Με 
κάθε της βήμα διαπίστωνε ότι το μονοπάτι δεν ήταν τόσο στενό όσο 
αρχικά πίστευε.  Τράβηξε τον Κλάιρον κοντά της μιας και  έβλεπε 
αρκετά καλύτερα από εκείνη.

«Άννα, νομίζω ότι εδώ υπάρχει μια σπηλιά. Φαίνεται να την 
έχουν σκάψει και να έχουν διαμορφώσει μια είσοδο».



«Αυτό μου μυρίζει μπελάδες…». είπε η Άννα αλλά ωστόσο 
χωρίς  να  φοβάται  έκανε  ένα  βήμα  προς  την  σπηλιά.  Ξαφνικά 
άκουσαν  πολλά  μικρά  σφυρίγματα  και  πριν  προλάβουν  να 
καταλάβουν τι άκουσαν τους πέτυχαν πολύ μικρά βελάκια στο ύψος 
των ποδιών τους. Μόλις η Άννα κοίταξε τι ήταν στο πόδι της για να 
το βγάλει διαπίστωσε ότι δεν ήταν καρφωμένο βελάκι αλλά ήταν ένα 
ερπετό το οποίο έμοιαζε με τεντωμένο μικρό δράκο.

«Μην τολμήσετε  να το ακουμπήσετε,  θα σας  δαγκώσει  πιο 
βαθειά μέχρι να φτάσει στο κόκαλο σας» είπε η Λόρελαϊ δυνατά σε 
όλους η οποία κρατούσε το δικό της στα χέρια της πριν προλάβει να 
την  τσιμπήσει  και  το  κρατούσε  από  το  ανοιχτό  του  σαγόνι.  Τα 
ξωτικά ήταν φημισμένα για την υπερβολικά γρήγορη ταχύτητα τους.

«Λέγονται Ντράικον. Είναι βαθειά υποταγμένα στον αφέντη 
τους. Κοιτάξετε όλοι για να δείτε πως θα το βγάλετε από πάνω σας 
χωρίς να σας κάνει ζημιά». είπε η Λόρελαϊ καθώς προσπαθούσε να 
ελευθερώσει  πρώτα  το  πόδι  της  Άννας.  Όπως  το  Ντράικον  ήταν 
τοποθετημένο  σαν  βελόνα  η  Λόρελαϊ  ακούμπησε  τα  πλατιά  του 
πόδια, του έπιασε τα φτερά και του τα τέντωσε. Τότε το Ντράικον 
σαν αντανακλαστική κίνηση ελευθέρωσε το πολύ δυνατό του σαγόνι 
από το πόδι της Άννας και φανέρωσε τα πολύ μικρά αλλά μυτερά 
του δόντια. Η Λόρελαϊ το χάιδεψε και το ακούμπησε κάτω.

«Τι  κάνεις;»  Της  φώναξε  η  Ντέλλα  που  προσπαθούσε  να 
ελευθερωθεί από το δικό της Ντράικον.

«Την αποστολή του την εκτέλεσε δεν αποτελεί πια κίνδυνο». 
απάντησε η Λόρελαϊ.

«Όποιος  το  έστειλε  πρέπει  να  είναι  πολύ  κοντά  μας  και 
σίγουρα μας παρατηρεί». είπε ο Κλάιρον.

«Εγώ πιστεύω ότι πρέπει να είναι δειλός». είπε ο Νάβιτορ.
«Ότι  και  να  είναι  θα  χρειαστεί  σύντομα  να  το 

αντιμετωπίσουμε».  είπε  η  Άννα  σκουπίζοντας  με  ένα  μαντήλι  το 
ματωμένο της πόδι. 

Η Λόρελαϊ άκουσε έναν θόρυβο προς την πλευρά της σπηλιάς 
και άρχισε να πετάει βέλη προς εκείνη την κατεύθυνση. Όλοι γύρω 
της συσπειρώθηκαν και στάθηκαν όπως μπορούσαν πλάτη με πλάτη 
για να δουν τι έχουν να αντιμετωπίσουν. Αμέσως άρχισε να έρχεται 
βροχή  από  ιπτάμενα  Ντράικον  τα  οποία  πέτυχαν  αμέσως  τον 
Ωκέανις,  τον  Νάβιτορ,  τον  Κλάιρον  και  τον  Θόριας.  Η  Λόρελαϊ 



έπιανε όσα μπορούσε, η Ντέλλα τα πάγωνε και ο Κόριαν τα έκαιγε. 
Η Άννα αμέσως έκλεισε τα μάτια της και μπήκε στην μεσοδιάσταση. 
Ήξερε ότι αυτό ήταν επικίνδυνο μιας και δεν μπορούσε να γνωρίζει 
πόσο κοντά ήταν η Αλίσα, όμως έπρεπε να γνωρίζει ποιους έχει να 
αντιμετωπίσει. Τα πάντα έμειναν ακίνητα μπροστά της και φαινόταν 
πεντακάθαρα οι ψυχές των άλλων. Λίγο πιο μπροστά από την δική 
της ομάδα είδε 15 ψυχές οι οποίες ήταν λογικά μέσα στην σπηλιά. 
Είχαν όλοι τους μικρά γκρι αποτυπώματα και αυτό σήμαινε ότι ήταν 
μικρόσωμοι, οι ψυχές τους θα έπρεπε να έχουν ταλαιπωρηθεί πάρα 
πολύ και τείνουν στο να πλησιάσουν το κακό. Μόλις βγήκε από την 
μεσοδιάσταση όλα  είχαν  πάλι  τον  κανονικό  τους  ρυθμό και  έτσι 
μοιραία τρία Ντράικον την δάγκωσαν.

Η Άννα έγνεψε στη Λόρελαϊ και την Ντέλλα να πάνε προς την 
σπηλιά.  Εκείνες  αμέσως  υπάκουσαν  και  κατευθύνθηκαν  εκεί.  Η 
Ντέλλα για προληπτικούς λόγους πάγωσε τα πάντα σε εκείνη την 
περιοχή και η επίθεση σταμάτησε. Μόλις πλησίασε στην σπηλιά είδε 
κάτι πολύ μικρά πλάσματα που το ύψος τους έφτανε την μέση της. 
Όλο τους το σώμα ήταν χνουδωτό και γκρι και τα αυτιά τους ήταν 
στρογγυλά  πάνω  στο  κεφάλι  τους.  Το  κέντρο  του  αυτιού  ήταν 
άσπρο. Τα μάτια τους ήταν μικρά και κόκκινα, τα χέρια τους και τα 
πόδια  τους  έμοιαζαν  ανθρώπινα  αλλά  ήταν  πιο  χοντρά  και  ήταν 
καλυμμένα με πυκνό γκρι τρίχωμα. Στο στόμα τους είχαν ένα χωνί 
και εκεί έβαζαν τα Ντράικον και τα φυσούσαν. Δίπλα τους υπήρχαν 
δεκάδες μικρά Ντράικον παραταγμένα σε σειρά για επίθεση. 

Οι  υπόλοιποι  προσπαθούσαν  να  βγάλουν  τα  καρφωμένα 
Ντράικον  από  πάνω τους  και  να  σκουπίσουν  τις  πληγές  τους.  Η 
Άννα μόλις απαλλάχτηκε από τα δικά της πλησίασε. Κοντά της πήγε 
και ο Κλάιρον.

«Πω  πω  αυτά  τα  μικροσκοπικά  πλασματάκια  έκαναν  τόση 
ζημιά…» είπε η Άννα.

«Αυτοί  πρέπει  να  είναι  οι  Μάουντρεν».  είπε  ο  Κλάιρον  ο 
οποίος ένιωσε δικαιωμένος. Τότε πλησίασαν και οι υπόλοιποι κοντά 
να τους δουν.

«Ξεπάγωσε έναν». είπε η Άννα στον Κόριαν. Εκείνος αμέσως 
έβαλε  τα  χέρια  του  στον  παγωμένο  Μάουντρεν.  Ο  πάγος  της 
Ντέλλας άρχισε να λιώνει γρήγορα και σταδιακά απελευθέρωνε το 



κεφάλι  του  Μάουντρεν.  Μόλις  μπόρεσε  να  μιλήσει  άρχισε  να 
φωνάζει σε μια γλώσσα που δεν τον καταλάβαινε κανένας.

«Ηρέμησε, δεν θα σε πειράξουμε» είπε η Άννα με σιγανή και 
απαλή  φωνή  και  έκανε  νόημα  στον  Κόριαν  να  τον  ξεπαγώσει 
εντελώς. Μόλις απελευθερώθηκε άρχισε να τρέχει με όλη του την 
ταχύτητα προς την σπηλιά. Αμέσως έτρεξε πίσω του η Λόρελαϊ να 
τον πιάσει αλλά με τόση ομίχλη μπόρεσε και καλύφθηκε γρήγορα 

«Βασίλισσα Άννα, προτείνω να πάμε μέσα στην σπηλιά. Πως 
θα μπορέσουμε να προχωρήσουμε σε τόση ομίχλη αν τους έχουμε 
στο νου μας; Μπορούν να μας επιτεθούν πάλι ανά πάσα στιγμή». 
είπε η Λόρελαϊ.

«Ας τους αφήσουμε στην ησυχία τους. Αν καταλάβουν ότι δεν 
απειλούνται από εμάς, δεν θα ασχοληθούν άλλο μαζί μας». είπε ο 
Θόριας.

«Είδα όμως ότι οι ψυχές τους είναι αμφίρροπες. Δεν είμαι και 
τόσο σίγουρη ότι θα μας αφήσουν ήσυχους. Ας τους ακολουθήσουμε 
στην σπηλιά. Μπορεί να υπάρχει και άλλη έξοδος την οποία εμείς 
δεν γνωρίζουμε και να απαλλαχτούμε από αυτήν την πυκνή ομίχλη 
που δεν μας αφήνει να προχωρήσουμε». αποφάσισε η Άννα. Μερικοί 
ψίθυροι και σχολιασμοί ακουστήκαν αλλά εκείνη δεν έδωσε καμία 
σημασία. 

Αργά και σταθερά βάδιζαν ο ένας πίσω από τον άλλο προς το 
εσωτερικό  της  σπηλιάς.  Πρώτη  πήγαινε  η  Λόρελαϊ  και  πίσω 
ακολουθούσε  η  Άννα  και  οι  υπόλοιποι.  Ευτυχώς  στην  σπηλιά  η 
ομίχλη  μετριαζόταν  και  μπορούσαν  να  δουν  καλύτερα.  Από  τον 
αντίλαλο άκουγαν πολλές κραυγές οι οποίες έμοιαζαν πολεμικές. Η 
Άννα έκανε νόημα στην Ντέλλα να βρίσκεται σε επαγρύπνηση μιας 
και η δύναμη της ήταν πολύ χρήσιμη εκείνη την στιγμή. 

Όλοι  πια είχαν καταλάβει  ότι  για  κάποιο λόγο η φυλή των 
Μάουντρεν  ήταν  εναντίον  τους  και  ερχόταν  για  επίθεση.  Το 
πρόβλημα όμως ήταν ότι δεν είχαν που αλλού να πάνε και το να 
συνεχίσουν  μπροστά  ήταν  μονόδρομος.  Σταδιακά  η  σπηλιά  έγινε 
κατηφορική  μέχρι  που  έφτασαν  επιτέλους  σε  μία  άκρη  που 
μπορούσαν  να  δουν  καθαρά.  Οι  Μάουντρεν  είχαν  χτίσει  μια 
ολόκληρη κυκλική  πολιτεία  με πάρα πολλά  τούνελ.  Το μόνο που 
είχαν για φυσικό φως ήταν η είσοδος και η έξοδος από τον οικισμό 
τους. Όλα τα τούνελ ήταν φωτισμένα κατά μήκος με πάρα πολλά 



φωτεινά πετράδια, όμοια με εκείνα που υπήρχαν πάνω στο δέντρα. 
Στο κέντρο της πολιτείας τους είχε ένα μεγάλο χώρο σαν πλατεία 
που χρησίμευε για τις συγκεντρώσεις τους. Σε εκείνο το σημείο δεν 
υπήρχε κανείς καθώς πρέπει να ήταν όλοι μέσα στα τούνελ. Αυτό 
που ήθελε να κάνει η Άννα ήταν να αποφύγει αυτή τη σύγκρουση 
καθώς θεωρούσε ότι η δική της ομάδα ήταν πιο ισχυρή από εκείνους 
και χωρίς κάποια σοβαρή αιτία θα έχαναν πολλοί Μάουντρεν την 
ζωή  τους.  Όμως  ήταν  ήδη  αργά,  όσο  εκείνοι  κοίταζαν  έκθαμβοι 
κάτω  οι  Μάουντρεν  ήρθαν  από  πίσω  τους  από  ένα  πέρασμα 
κρατώντας μεγάλα τσεκούρια.

Η  Ντέλλα  πήγε  να  τους  παγώσει  αλλά  η  Άννα  της  έκανε 
νόημα και την σταμάτησε. 

«Ποιος είναι  ο αρχηγός σας;» φώναξε.  «Απαιτώ να μιλήσω 
στον αρχηγό σας». είπε για δεύτερη φορά δυνατά και αποφασιστικά. 
Τότε  ένας  από  αυτούς  ο  οποίος  ήταν  ο  μόνος  που  φορούσε  ένα 
περιδέραιο έκανε ένα βήμα μπρος και είπε κάτι σε μια γλώσσα που η 
Άννα  δεν  καταλάβαινε.  Δεν  ήξερε  πώς  θα  μπορούσε  να 
επικοινωνήσει  μαζί  του.  Πλησίασε  πιο  κοντά  κοιτώντας  τον  στα 
μάτια. Όλοι ήταν έτοιμοι να της επιτεθούν αλλά εκείνη δεν φοβόταν. 
Στο τέλος έφτασε δίπλα του και με αργές κινήσεις του έπιασε το χέρι 
και αμέσως ο Μάουντρεν φάνηκε να ταράζεται. Η Άννα ήταν μέσα 
στο  μυαλό του και  με την πιο ήρεμη φωνή,  του τραγούδησε την 
μελωδία από τον Ύμνο του Δάσους. Η ψυχή του Μάουντρεν φάνηκε 
να  μερεύει  και  τότε  η  Άννα  βγήκε  από το  μυαλό  του  και  έκανε 
μερικά  βήματα  αργά  πίσω  προς  τους  άλλους.  Ο  αρχηγός  των 
Μάουντρεν  έκανε  νόημα στους  υπόλοιπους  να  αφήσουν  κάτω τα 
τσεκούρια και εκείνοι αμέσως υπάκουσαν. Τους οδήγησαν μέσα από 
τα τούνελ τους στην πλατεία των συγκεντρώσεων τους. Εκεί τους 
περίμενε ένας εξίσου σημαντικός για εκείνους Μάουντρεν ο οποίος 
προσπαθούσε να ανάψει φωτιά. Τότε ο Κόριαν πήγε αργά δίπλα του 
για να μην τον τρομάξει και τον βοήθησε ανάβοντας τα ξύλα με τα 
χέρια του. 

Μόλις άναψε η φωτιά ένας περίεργος πυκνός καπνός άρχισε 
να βγαίνει από τις φλόγες και να πηγαίνει προς τα πάνω. Σιγά σιγά 
άρχισε να σχηματίζει διάφορες παραστάσεις λες και προσπαθούσε 
να εξηγήσει στην Άννα την πορεία τους μέχρι την μεγάλη οροσειρά. 
Μπόρεσε να διακρίνει στρατιώτες της Αλίσα να τους σκοτώνουν, να 



καίνε  τα  σπίτια  τους,  να  παίρνουν  αιχμαλώτους  και  να  τους 
διώχνουν από ένα μεγάλο βουνό. Όπου και να ζήτησαν καταφύγιο 
τους έδιωχναν καθώς ήταν πολλοί και κανείς δεν ήθελε μπελάδες με 
την Αλίσα μέχρι που έφτασαν εδώ και απομονώθηκαν. 

Η Άννα έσφιξε το στόμα της, έγνεψε με το κεφάλι της μιας 
και κατάλαβε γιατί ήταν τόσο αγριεμένοι. Είχε δεχθεί η φυλή τους 
πάρα πολύ κακία από παντού και καμία συμπαράσταση. Μετά τους 
έκανε νόημα με τα χέρια της ότι θέλει να φύγουν από εκεί. Τότε ο 
Μάουντρεν που πρέπει να ήταν ο μάγος τους, τους έκανε νόημα να 
τον  ακολουθήσουν.  Περπάτησε  λίγο  πιο  κάτω  και  η  ομάδα  της 
Άννας  τον  ακολούθησε.  Τους  οδήγησε  σε  ένα  τούνελ  και  τους 
έγνεψε αντίο και ευχαριστώ. Η Άννα πήγε διστακτικά και κοίταξε 
μέσα στο τούνελ για να δει αν κρύβει κάτι, όμως ήταν πάρα πολύ 
μακρύ και έπρεπε να το ρισκάρει. 

«Γεια  σας,  ευχαριστούμε  για  την  βοήθεια»  είπε  στους 
Μάουντρεν. «Ελάτε πάμε από δω, δεν έχουμε και άλλη επιλογή. Ας 
τους εμπιστευτούμε». είπε στους δικούς της.

Όλοι μαζί την ακολούθησαν σε αυτό το ανηφορικό τούνελ. 
«Ελπίζω να μην είναι παγίδα». είπε ο Κλάιρον.
«Δεν το πιστεύω». είπε η Ντέλλα
«Ούτε και εγώ» είπε ο Θόριας. 
Περπάτησαν  λίγη  ώρα  μέχρι  που  ξεκίνησαν  να  αναπνέουν 

φρέσκο αέρα και είδαν επιτέλους αληθινό φως. Μόλις έφτασαν στο 
τέλος έκανε η Άννα ένα βήμα και αντίκρισε ένα θέαμα που δεν είχε 
ξαναδεί στην ζωή της. Η Δυτική Πανγαία ξεδιπλωνόταν για πρώτη 
φορά μπροστά στα μάτια της. Η θέα ήταν μαγευτική καθώς έβλεπε 
πάρα πολύ πράσινο και ένα μεγάλο ποτάμι. 

Μπροστά  της  υπήρχαν  τρία  μονοπάτια  και  όπως τα  έβλεπε 
μπροστά της θεώρησε ότι οδηγούν το ένα βόρεια το άλλο νότια και 
το άλλο στην μέση της Δύσης.

«Πιστεύω  ότι  πρέπει  να  χωριστούμε  σε  τρεις  ομάδες.  Ο 
χρόνος  που  έχουμε  μπροστά  μας  είναι  λιγοστός  και  πρέπει  να 
καλύψουμε όσο το δυνατόν μεγαλύτερη απόσταση για να βρούμε 
όσο πιο γρήγορα γίνεται  τον Όλρεν.  Προτείνω να χωριστούμε ως 
εξής: Ο Νάβιτορ, με την Ντέλλα και τον Κόριαν να πάνε βόρεια, ο 
Ωκεάνις, ο Κλάιρον και ο Θόριας νότια και εγώ με τη Λόρελαϊ στην 
μέση. Αν κάποιος έχει κάτι νεότερο να συναντηθούμε εδώ. Αν κάτι 



ανακαλύψουν ο Νάβιτορ και ο Ωκεάνις μπορούν να έρθουν σε αυτό 
το σημείο για βοήθεια. Οι Μάουντρεν πιστεύω θα μας βοηθήσουν 
για  να ανάψουν  μια  φωτιά που θα μπορούμε  να την δούμε  όλοι. 
Συμφωνείτε όλοι;» είπε η Άννα. 

Όλοι έδειχναν να συμφωνούν με το σχέδιο της Άννας μιας και 
γνώριζαν ότι δεν υπήρχε άλλος τρόπος για να καλύψουν όλη αυτήν 
την απόσταση αν πήγαιναν συνέχεια όλοι μαζί. Όμως έπρεπε πρώτα 
να ξεκουραστούν πριν συνεχίσουν όλοι αυτό το μεγάλο και αβέβαιο 
ταξίδι.  Έτσι  έκατσαν  όλοι  μαζί  σε  εκείνο  το  σημείο  και  άναψαν 
φωτιά  για  να  διανυκτερεύσουν.  Προσπάθησαν  να  γνωριστούν 
μεταξύ  τους  καλύτερα  οι  ομάδες  μιας  και  ήταν  ξεκάθαρο ότι  θα 
περνούσαν πολλές μέρες μαζί.

«Θα  τα  καταφέρουμε;»  είπε  ψιθυριστά  η  Ντέλλα  στον 
Νάβιτορ.

«Δεν το γνωρίζω αλλά τουλάχιστον θα έχουμε προσπαθήσει. 
Είναι βέβαιο ότι την Αλίσα είτε τώρα είτε μετά θα την βρούμε στο 
δρόμο μας. Καλύτερα να την αντιμετωπίσουμε όσο το δυνατόν πιο 
γρήγορα». απάντησε ο Νάβιτορ.

«Δίκιο έχεις…» είπε η Ντέλλα
«Μήπως  έχει  κανείς  σας  καμία  ιδέα  για  το  τι  θα 

αντιμετωπίσουμε στα βόρεια;» ρώτησε ο Κόριαν την Ντέλλα και τον 
Νάβιτορ.

Και οι δύο όμως έγνεψαν αρνητικά. Δεν είχαν ακούσει τίποτα 
συγκεκριμένο  για  την  Δύση.  Είχαν  μάθει  νέα  από  μερικές  φυλές 
αλλά δεν γνώριζαν ακριβώς που βρισκόντουσαν. Η Ανατολή με την 
Δύση είχαν κόψει σχέσεις πάρα πολλά χρόνια τώρα, από την εποχή 
της  Φοντάνα.  Κανείς  δεν  περνούσε  την  οροσειρά  χωρίς  κάποιον 
σοβαρό λόγο. Τις φυλές τις άκουγαν στις ιστορίες των παλιών. Το 
μέρος που τύχαινε να συναντηθεί η Δύση με την Ανατολή ήταν το 
Ιερό Δάσος όπου πήγαιναν οι μάγοι και από τις δύο πλευρές πάντα 
με ειρηνική διάθεση. 

«Αν κάτι πάει πολύ στραβά εγώ θα πάω στην θάλασσα για 
βοήθεια». είπε ο Ωκεάνις στον Θόριας.

«Εννοείται ότι και εγώ θα πάω στο Ιερό Δάσος. Δεν μπορούμε 
να έχουμε  εγωισμούς  όταν είμαστε συνολικά τόσο μεγάλη ομάδα 
γιατί θα αποτύχουμε». είπε ο Θόριας.



«Εγώ πραγματικά δεν θεωρώ ότι θα χρειαστούμε βοήθεια. Αν 
εσείς έχετε κάποιο πρόβλημα εγώ θα είμαι εκεί για να σας σώσω». 
είπε  σαρκαστικά  ο  Κλάιρον  και  οι  άλλοι  δύο  έδειξαν  ότι 
πειράχτηκαν.

«Να ξέρεις ότι στηρίζομαι πολύ σε εσένα». είπε η Άννα στη 
Λόρελαϊ.

«Σε  ευχαριστώ  για  την  τιμή  που  μου  κάνεις,  βασίλισσα 
Άννα». απάντησε.

«Μπορείς να με λες Άννα, θα περάσουμε δύσκολα μαζί για να 
μένουμε στις τυπικότητες». είπε η Άννα με ένα χαμόγελο.

«Σε  ευχαριστώ βασίλισσα,  εμ Άννα ήθελα να πω» είπε και 
χαμογέλασε και εκείνη.

«Έχω  εμπιστοσύνη  στην  φυλή  σου  καθώς  ο  Έλφρεν  μου 
έσωσε την ζωή».

«Θα προσπαθήσω να φανώ αντάξια του» είπε η Λόρελαϊ και 
έμεινε να κοιτάζει σκεπτική την φωτιά. Το βάρος της ευθύνης να 
προστατεύει την Βασίλισσα ήταν πάρα πολύ μεγάλο. Ήξερε ότι αν 
χρειαζόταν θα έπρεπε να δώσει  τη  ζωή της  για εκείνην.  Δεν είχε 
άλλες  επιλογές  αφού  ο  Έλφρεν  την  είχε  διαλέξει  ανάμεσα  από 
πολλούς πολεμιστές των ξωτικών. 

Έτσι σιγά σιγά αφού έφαγαν κάποιες από τις προμήθειες,  ο 
ένας μετά τον άλλον κοιμήθηκαν κάτω από τον έναστρο ουρανό. Η 
μόνη  που  δεν  μπορούσε  να  κοιμηθεί  ήταν  η  Άννα.  Ήξερε  την 
σημασία  αυτού  του  ταξιδιού  για  εκείνη  αλλά  και  για  όλη  την 
Πανγαία.  Αυτόν  που πραγματικά ανυπομονούσε  να  αντιμετωπίσει 
ήταν τον Ρέμπους, όχι την Αλίσα. Την είχε προδώσει με όλους τους 
τρόπους.  Σκότωσε  τους  γονείς  της,  παγίδευσε  τον Αλέξη  και  την 
έκανε να πιστέψει ότι την αγαπάει. Κάθε βράδυ πριν κοιμηθεί τον 
σκεπτόταν και  μίσος  γέμιζε  την καρδιά και  το  μυαλό της.  Το να 
σώσει τον Αλέξη και να βρει τον Όλρεν ήταν το ένα θέμα που της 
έδινε δύναμη αλλά και τον εκδικηθεί τον Ρέμπους ήταν το άλλο. 

Με αυτές τις σκέψεις και ψάχνοντας στα αστέρια τους γονείς 
της έκλεισε τελικά τα μάτια της. Ο ύπνος της ήταν πολύ ταραγμένος 
και γεμάτος αγωνία. Ονειρεύτηκε πάλι ένα αστέρι να πέφτει δίπλα 
από το  σημείο  όπου είχαν  κατασκηνώσει.  Είδε τον εαυτό  της  να 
σηκώνεται  και  να  βλέπει  την μητέρα  της  να  της  φωνάζει  γεμάτη 
αγωνία  πίσω  από  μια  διάφανη  φούσκα.  Δεν  μπορούσε  να  την 



ακούσει και καταλάβαινε ότι αυτό που είχε να πει ήταν σημαντικό. 
Όπως  έβλεπε  την  μητέρα  της  εκεί  να  προσπαθεί  να  την 
προειδοποιήσει  την  πήρε  το  παράπονο  και  άρχισε  να  κλαίει. 
Ξύπνησε με τα μάτια κλαμένα να την χαϊδεύουν οι πρώτες ακτίνες 
του ήλιου του φωτός. 



ΦΥΛΗ ΤΩΝ ΜΕΤΑΛΛΩΝ

Η  πρώτη  ομάδα  είχε  φύγει  πρώτη  πριν  ξυπνήσουν  οι 
υπόλοιποι. Ο Νάβιτορ πήγε και ξύπνησε την Ντέλλα και τον Κόριαν 
γιατί  πίστευε  ότι  όσο  πιο  νωρίς  ξεκινούσαν  τόσο  μεγαλύτερη 
απόσταση θα κάλυπταν. Φανερά κουρασμένοι σηκώθηκαν αθόρυβα 
και οι δύο γκρινιάζοντας γνωρίζοντας όμως ότι ο Νάβιτορ είχε δίκιο.

Πήραν  αμέσως  το  κατηφορικό  βόρειο  μονοπάτι  το  οποίο 
οδηγούσε παράλληλα στους πρόποδες των βουνών της οροσειράς. Η 
Δύση  ήταν  γεμάτη  με  λιβάδια  και  με  αμέτρητα  λουλούδια.  Δεν 
μπορούσαν  να  συνειδητοποιήσουν  ότι  ήταν  τόσο  όμορφα.  Πάντα 
είχαν στο μυαλό τους ότι ένα μέρος το οποίο θεωρούσαν κακό θα 
έπρεπε να είναι και άσχημο. Όμως δεν ήταν καθόλου έτσι. Ό,τι και 
να είχαν δει μέχρι τώρα ήταν πανέμορφο, έμοιαζε πολύ με τα δικά 
τους μέρη. Το πράσινο χορτάρι ήταν τόσο ψηλό που έπρεπε να το 
παραμερίζουν με τα χέρια τους για να ξεχωρίζουν το μονοπάτι. Ο 
ουρανός  ήταν  καταγάλανος  και  οι  δύο  ήλιοι  είχαν  ξεπροβάλλει. 
Ήταν μια υπέροχη μέρα. Η μυρωδιά από τα άνθη τους γαργαλούσε 
την  μύτη,  δεν  μπορούσαν  να  πιστέψουν  πόσο  επικίνδυνα  τα 
πράγματα θα μπορούσαν να γίνουν. 

«Νομίζω ότι  πρέπει  να είμαστε προετοιμασμένοι.  Καλύτερα 
να πετάξω πιο μπροστά για να ανιχνεύσω πότε θα συναντήσουμε 
τους πρώτους κατοίκους». είπε ο Νάβιτορ.

«Καλή ιδέα, μην την πάθουμε σαν τους Μάουντρεν» είπε ο 
Κόριαν  και  συμφώνησε  και  η  Ντέλλα.  Τότε  ο  Νάβιτορ  άνοιξε 
διάπλατα τα μεγάλα του ολόλευκα φτερά και πέταξε ψηλά μέχρι που 
τον έχασαν από τα μάτια τους.

«Ελπίζω μην έχουμε καμιά περίεργη έκπληξη μέχρι να έρθει,» 
είπε η Ντέλλα.

«Μην ανησυχείς, ότι και να γίνει θα το αντιμετωπίσουμε. Εγώ 
θα τους κάψω, εσύ θα τους παγώσεις». είπε ο Κόριαν.

«Αυτό που με απασχολεί είναι μην βρούμε κάποιον πάνω από 
αυτές τις δυνάμεις» είπε η Ντέλλα.

Ο  Κόριαν  δεν  το  σχολίασε  και  συνέχισε  να  περπατάει 
μπροστά για να ανοίγει  δρόμο στην Ντέλλα.  Μετά από λίγη ώρα 
έφτασαν σε ένα ξέφωτο το οποίο προς μεγάλη τους έκπληξη έμοιαζε 



με  καμένο.  Σαν  να  είχαν  κάψει  περιμετρικά  το  χώρο  για  να 
σχηματίσει  ένα  περίεργο  σχήμα.  Εκείνη  την  ώρα  γύρισε  πίσω 
πετώντας ο Νάβιτορ.

«Δεν μπορώ να καταλάβω που είναι  οι  κάτοικοι  εδώ» τους 
φώναζε από ψηλά κοιτώντας κάτω. «Εδώ με τον τρόπο που είναι 
καμένα τα χόρτα σχηματίζουν μια ασπίδα και στην μέση ένα σφυρί». 
είπε ο Νάβιτορ.

«Απίστευτο!!! Δεν μπορούσα να καταλάβω τι είναι αυτό που 
βλέπω γιατί είναι πάρα πολύ μεγάλο».είπε η Ντέλλα.

«Πω πω έχεις δίκιο. Είναι πάρα πολύ περίεργο αυτό». είπε ο 
Κόριαν. 

Ξάφνου  αισθάνθηκαν  τη  γη  να  σείεται.  Οι  τρεις  τους 
προσπάθησαν να κρατήσουν την ισορροπία τους αλλά ήταν δύσκολο 
μιας  και  η  γη  στο  σημείο  που βρισκόταν  το  σχήμα του σφυριού 
άρχισε να υποχωρεί με μεγάλη ταχύτητα σαν να έπεφτε στο κενό. 
Εκείνοι  ξάπλωσαν  στο  έδαφος  γιατί  δεν  ήξεραν  πόσο  κάτω  θα 
πήγαιναν.  Μπροστά  από  τα  μάτια  τους  περνούσε  με  μεγάλη 
ταχύτητα μια τετράγωνη πολιτεία σκαμμένη κάθετα στην γη, γεμάτη 
με πάρα πολλές σιδερένιες πόρτες. Εντελώς απότομα σταμάτησε η 
πτώση και το σφυρί ακούμπησε στην βάση του. 

Οι  τρεις  τους  αφού  τραντάχτηκαν,  σηκώθηκαν  όρθιοι  και 
κοίταξαν  γύρω  τους  όπου  ήταν  συγκεντρωμένη  η  φυλή  των 
μετάλλων.  Ψηλοί,  μελαψοί  με  μακριά  μαύρα  μαλλιά  και  πυκνά 
σγουρά  γένια,  φορώντας  κάτι  βαριές  σιδερένιες  πανοπλίες  και 
κρατώντας  στα  χέρια  τους  κοφτερά  σπαθιά  ήταν  έτοιμοι  να  τους 
σκοτώσουν στο λεπτό.

«Τι αναζητάτε σε αυτά τα επικίνδυνα μέρη;» είπε ο αρχηγός 
της φυλής των Μέταλρεν ο οποίος ξεχώριζε από το φωτεινό σπαθί 
που κρατούσε στα χέρια του και την σκαλισμένη του περικεφαλαία.

«Δεν είμαστε εχθροί, ήρθαμε να ενωθούμε μαζί σας». είπε ο 
Νάβιτορ προς έκπληξη των άλλων δύο συντρόφων του, σηκώνοντας 
τα χέρια του ψηλά.

Ο αρχηγός τους τον κοίταξε γεμάτος δυσπιστία και αντάλλαξε 
ματιές με κάποιον που πρέπει να ήταν ο έμπιστος του. « Γιατί να 
θέλετε να κάνετε κάτι τέτοιο;» είπε. 

«Γιατί βλέπω ότι η κατάσταση στην Ανατολή δεν μας οδηγεί 
πουθενά. Εμείς θέλουμε να παίρνουμε πάντα το μέρος των νικητών 



και όχι των χαμένων. Η Δύση έχει τους καλύτερους μάγους και τους 
πιο εκλεκτούς  αρχηγούς,  σίγουρα θα υπερισχύσει  της Ανατολής». 
είπε ο Νάβιτορ δίνοντας έμφαση στο τέλος.

Ο  αρχηγός  των  Μέταλρεν  τον  κοίταζε  καχύποπτα 
συνοφρυωμένος.  Έκανε  νόημα στον  υπαρχηγό του να  τους  πάρει 
από εκεί.  Προφανώς δεν ήξερε ακόμα τι να κάνει μαζί τους. Δύο 
φρουροί  τους  έκαναν  νόημα  να  κατέβουν  από  εκεί  και  να  τους 
ακολουθήσουν  και  έτσι  έκαναν.  Πέρασαν  ανάμεσα  από  τους 
στρατιώτες οι οποίοι τους κοίταζαν και σπίθες μίσους έβγαιναν μέσα 
από τα μάτια τους.  Το κακό τους είχε δηλητηριάσει για τα καλά. 
Προχώρησαν λίγο παρά πέρα και κοιτούσαν προς τα πάνω το μέρος 
που έβλεπαν για πρώτη φορά στην ζωή τους. Οι σιδερένιες πόρτες 
ήταν αμέτρητες και πάνω τους είχαν σχεδόν όλες το έμβλημα του 
σφυριού.  Κατά  μήκος  των  διαδρόμων  ήταν  τοποθετημένοι  πάρα 
πολλοί  πυρσοί  για να φωτίζουν τον χώρο όταν η πρόσβαση στον 
εξωτερικό χώρο ήταν κλειστή. Ακολούθησαν τον πρώτο διάδρομο 
και  έφτασαν  μπροστά  σε  μία  πόρτα  η  οποία  είχε  δύο  σφυριά 
σταυρωτά. Μόλις την άνοιξαν οι φρουροί βρέθηκαν σε μία μεγάλη 
πέτρινη  αίθουσα  η  οποία  είχε  ένα  μεγάλο  σιδερένιο  τραπέζι  και 
περιμετρικά πολλές δάδες για να φωτίζουν τον χώρο. Στο πέτρινο 
πάτωμα είχαν τοποθετήσει γούνινα χαλιά και ο ολόκληρος ο τοίχος 
ήταν γεμάτος με σκαλισμένα πορτρέτα από κάποιους Μέταλρεν. Το 
πέτρωμα που είχαν σκαλίσει πάνω του, ήταν πάρα πολύ διαφορετικό 
από ότι είχαν δει μέχρι τώρα οι τρεις τους, μιας και είχε το χρώμα 
του  δέρματος.  Οι  στρατιώτες  τους  άφησαν  εκεί  και  βγήκαν  έξω 
κλείνοντας την πόρτα. Μόλις η Ντέλλα βεβαιώθηκε ότι ήταν μόνοι 
τους ξέσπασε.

«Τι ανοησίες είπες; Δεν είχαμε συνεννοηθεί για κάτι τέτοιο».
«Τι ήθελες να πω; Γεια σας. ήρθαμε να βρούμε τον Όλρεν σας 

παρακαλώ  πείτε  μας  που  είναι  για  να  μπορέσουμε  να  σας 
νικήσουμε;»

«Σσσς, μιλάτε πιο σιγά!» είπε ο Κόριαν και η στολή του είχε 
γίνει κόκκινη από το άγχος του και τον εκνευρισμό του.

«Λοιπόν.  Τι  κάνουμε  τώρα;»  είπε  φανερά  ενοχλημένη  η 
Ντέλλα.

«Περιμένουμε  να  αποφασίσουν  αν  μας  πιστεύουν  η  όχι». 
απάντησε ο Νάβιτορ.



«Α, ωραία». είπε η Ντέλλα αγανακτισμένη. Η αλήθεια είναι 
ότι  θα  προτιμούσε  να  είχαν  ένα  σχέδιο  και  να  μην  αφήνουν  τα 
πράγματα τόσο πολύ στην τύχη τους.

«Καλύτερα ας μιλάω μόνο εγώ για να μην μπερδέψουμε τα 
λόγια μας και πέσουμε σε αντιφάσεις. Εντάξει;» είπε Νάβιτορ.

«Μπα;  Ποιος  διόρισε  εσένα  αρχηγό;»  είπε  πειραγμένη  η 
Ντέλλα.

«Τι εννοείς;» απάντησε ο Νάβιτορ σε έντονο ύφος, «ότι κάνω 
τον αρχηγό ;»

«Προφανώς όχι μόνο τον παριστάνεις αλλά θεωρείς ότι είσαι 
κιόλας!» 

«Δεν  σταματάτε  τώρα  να  μαλώνετε;  Έχουμε  πιο  σοβαρά 
πράγματα να ασχοληθούμε». είπε εκνευρισμένος ο Κόριαν. 

«Έχεις δίκιο…». είπε η Ντέλλα, με σιγανό τόνο. 
Κάθισαν οι τρεις τους σιωπηλοί και περίμεναν να δουν την 

πόρτα να ανοίγει. Γνώριζαν ότι τα πράγματα από δω και πέρα δεν θα 
ήταν καθόλου εύκολα. Ήταν μέσα στην φωλιά του λύκου και έπρεπε 
να είναι πάρα πολύ προσεκτικοί με τις κινήσεις τους και τις λέξεις 
τους. Ένα λάθος και θα μπορούσε να αποβεί μοιραίο για την τύχη 
όλης την ομάδας. Μετά από πολύ ώρα αναμονής η πόρτα άνοιξε. 
Μέσα πέρασε ο αρχηγός της φυλής με τους δύο υπαρχηγούς του. Ο 
Νάβιτορ, η Ντέλλα και ο Κόριαν στάθηκαν όρθιοι και ήταν έτοιμοι 
για μάχη.

«Καθίστε»  είπε  ο  αρχηγός  και  τους  προέτρεψε να κάτσουν 
πάλι  στις  καρέκλες.  «Το όνομα μου είναι  Χάλκορ.  Θέλω να μου 
πείτε πως και  γιατί ήρθατε μέχρι  εδώ. Θέλω να γνωρίζω όλες τις 
πληροφορίες που θα μπορούσαν να μου φανούν χρήσιμες ενάντια 
στην  Βασίλισσα  Άννα.  Αν  δεν  έχετε  να  μου  δώσετε  κάποια 
αξιοποιήσιμη πληροφορία τότε να μου το πείτε εξαρχής να μην χάνω 
τον χρόνο μου». Ξαφνικά άρχισαν να ακούγονται ψίθυροι από την 
αίθουσα χωρίς όμως να μπορούν να καταλάβουν οι τρεις τους από 
πού προέρχονται. Τον λόγο πήρε ο Νάβιτορ αφού έριξε μια γρήγορη 
ματιά στην Ντέλλα.

«Άρχοντα Χάλκορ. Είμαστε κυνηγημένοι από την Βασίλισσα 
Άννα εδώ και πάρα πολύ καιρό. Ήμασταν κλεισμένοι στον Μαύρο 
Πύργο εδώ πολλές εποχές επειδή δεν συμφωνούσαμε μαζί  της σε 
πάρα πολλά διαχειριστικά θέματα. Βρισκόμασταν σε διπλανά κελιά 



και  καταφέραμε  και  δραπετεύσαμε  κάτω  από  πολύ  δύσκολες 
συνθήκες. Από τότε μας κυνηγάει ανελέητα γιατί θεωρεί ότι είμαστε 
πληγή  για  την  διακυβέρνηση  της  ενώ  εμείς  θέλαμε  μόνο  να  της 
μιλήσουμε για τα προβλήματα μας. Τα λίμπρεν της μας οδήγησαν 
στην μεγάλη οροσειρά και τα βήματα μας, μας έφεραν κατά λάθος 
εδώ, στο βασίλειο σας. Σας παρακαλούμε μην μας διώξετε, μην μας 
στείλετε πάλι στην Ανατολή. Έτσι και μας βρει η Βασίλισσα Άννα 
είμαστε  καταδικασμένοι.  Μπορούμε  να  σας  προσφέρουμε  τις 
δυνάμεις  μας  εναντίον  της,  σίγουρα  θα  σας  φανούμε  κάπου 
χρήσιμοι».

Μετά  από αυτά  τα  λόγια  του Νάβιτορ  έκπληκτοι  είδαν  τις 
σκαλισμένες φιγούρες των Μέταλρεν να κινούνται πάνω στον τοίχο. 
Για  μια  στιγμή  τους  φάνηκε  ότι  θα  έβγαιναν  από  εκεί  και  θα 
έρχονταν  να  κάθονταν  μαζί  τους.  Από  εκεί  ακούγονταν 
προηγουμένως όλοι εκείνοι οι ψίθυροι. 

Ο Χάλκορ απευθύνθηκε σε μία φιγούρα από τα πορτρέτα του 
τοίχου.

«Σίλβορ, πες μου την γνώμη σου». Μόλις μίλησε ο Χάλκορ, ο 
Σίλβορ άρχισε να σπρώχνει με τα χέρια του και με πολύ κόπο να 
βγαίνει  μέσα  από  τον  τοίχο  που  είχαν  σκαλίσει  την  μορφή  του. 
Μόλις βγήκε από εκεί έμοιαζε με κινούμενη λάσπη η οποία είχε τα 
χαρακτηριστικά των Μέταλρεν.

«Δεν νομίζω ότι τα λεγόμενα του είναι αληθινά. Πιστεύω ότι 
πίσω από τα λόγια του κρύβεται πονηριά «. είπε ο Σίλβορ.

«Μα,  τι  πρέπει  να  κάνουμε  για  να  σας  αποδείξουμε  ότι 
είμαστε κυνηγημένοι;» ρώτησε ο Κόριαν.

«Πολύ ενδιαφέρον ερώτημα. Κάτι θα σκεφτούμε όταν έρθει η 
σωστή  στιγμή».  απάντησε  ο  Χάλκορ.  «Σε  ευχαριστώ  άρχοντα 
Σίλβορ για την βοήθεια σου».  Μετά από αυτά τα λόγια ο Σίλβορ 
έβαλε το χέρι του μέσα στον τοίχο και σιγά σιγά μπήκε πάλι μέσα 
στο άδειο μέρος του πορτρέτου του. 

«Για αρχή νομίζω ότι πρέπει να μείνετε υπό περιορισμό για να 
δούμε που και αν μπορείτε να μας φανείτε χρήσιμοι. Θα μπορείτε να 
περιφέρεστε στην πολιτεία μας αλλά πάντα με συνοδεία. Οι φρουροί 
μου  θα  σας  οδηγήσουν  στο  δωμάτιο  σας  όπου  μπορείτε  να 
ξεκουραστείτε για λίγο και μετά θα σας φωνάξουμε να έρθετε να μας 
βοηθήσετε με τις ασχολίες μας».



«Σας  ευχαριστούμε  πολύ  για  την  φιλοξενία  σας».  είπε  ο 
Κόριαν.

Οι φρουροί αμέσως τους έγνεψαν να τους ακολουθήσουν και 
έτσι έκαναν. Βγήκαν από εκείνη την αίθουσα και περπάτησαν μέχρι 
το  τέλος  του  διαδρόμου.  Εκεί  βρήκαν  μια  σιδερένια  σκάλα  και 
ανέβηκαν  μερικούς  ορόφους.  Οι  φρουροί  τους  οδήγησαν  σε  δύο 
δωμάτια. Το ένα είχε ένα κρεβάτι και εκεί οδήγησαν την Ντέλλα και 
στο  άλλο  έμεινε  ο  Νάβιτορ  με  τον  Κόριαν.  Έπειτα  έκλεισαν  τις 
πόρτες και έμειναν απέξω να τους φρουρούν. Η Ντέλλα μπαίνοντας 
μέσα  είδε  έναν  πολύ  άδειο  μικρό  χώρο  με  ένα  πέτρινο  κρεβάτι, 
τίποτα άλλο. Οι τοίχοι ήταν χτισμένοι  από ένα πέτρωμα το οποίο 
ονόμαζαν  ηλιότουμ.  Το  ηλιότουμ  είχε  την  δυνατότητα  να 
αναγνωρίζει αν στην επιφάνεια της Πανγαίας έπεφταν οι ακτίνες του 
ήλιου του φωτός και λαμπύριζε ανάλογα. Την νύχτα είχε ένα πάρα 
πολύ αχνό φως το οποίο έστελνε κύματα ηρεμίας και  χαλάρωσης 
στην κουρασμένη φυλή. Στην όψη έμοιαζε τραχύ αλλά η υφή του 
ήταν πάρα πολύ απαλή. Έτσι ακριβώς ήταν και το άλλο δωμάτιο. 

Η Ντέλλα μην έχοντας τι άλλο να κάνει ξάπλωσε στο σκληρό 
στρώμα και σκεπτόμενη την αποστολή τους την πήρε ο ύπνος. Στο 
σύντομο όνειρο της έβλεπε ότι  μάλωνε με τον Νάβιτορ και  μέσα 
στον ύπνο της ήταν πολύ εκνευρισμένη μαζί του.

Ο Κόριαν μόλις μπήκαν μέσα στο δωμάτιο είπε του Νάβιτορ. 
«Πρέπει να καταστρώσουμε ένα σχέδιο, είμαστε ομάδα δεν μπορεί 
να  κάνεις  και  να  λες  ο,τι  σου  έρχεται  στο  μυαλό.  Πρέπει  να  το 
συζητάμε πρώτα».

«Συγνώμη έχεις δίκιο από δω και στο εξής θα το κάνουμε έτσι 
αλλά  αν  δεν  δρούσα  κατά  αυτόν  τον  τρόπο  μάλλον  θα  είμαστε 
νεκροί τώρα και οι τρεις». απάντησε ο Νάβιτορ.

«Εντάξει το δέχομαι αυτό αλλά από δω και πέρα θα μιλάμε 
πρώτα. Προτείνω κάποια στιγμή ο ένας από το δυο μας να φύγει με 
κάποιο τρόπο κρυφά και να πάει να εξερευνήσει λίγο τον χώρο. Κάτι 
θα βρούμε με αυτόν τον τρόπο αλλιώς πραγματικά δεν ξέρω πως θα 
μπορούσαμε  να  μάθουμε  κάποια  πληροφορία  για  τον  Όλρεν. 
Σίγουρα δεν θα μας πουν αν τους ρωτήσουμε». είπε ο Κόριαν και 
πήγε και ξάπλωσε στο χτιστό κρεβάτι. Το ίδιο έκανε και ο Νάβιτορ. 
Ξάπλωσε και έκλεισε τα μάτια του αλλά δεν μπορούσε να κοιμηθεί. 
Ήταν πολύ αγχωμένος με το πώς θα έπαιρναν τις πληροφορίες που 



ήθελαν. Συνέχεια του ερχόταν στο μυαλό η εικόνα της Ντέλλας, από 
την αρχή του φάνηκε πάρα πολύ όμορφη. Αμέσως την έβγαλε από το 
μυαλό του, απαγορεύονταν από τους αρχαίους νόμους της Πανγαίας 
η μίξη των φυλών. Ήταν κάτι το οποίο το σέβονταν οι κάτοικοι από 
την αρχή του χρόνου και δεν θα ήταν εκείνος ο οποίος θα το άλλαζε. 
Άλλωστε η φυλή του Ουρανού από όπου προέρχονταν εκείνος ήταν 
πάντα ανώτερη από την φυλή του Πάγου. 

Με αυτές τις σκέψεις πέρασε η ώρα και κοιμήθηκαν λιγάκι 
μέχρι που άνοιξαν απότομα την πόρτα οι φρουροί. Τρόμαξαν και οι 
δυο  και  πετάχτηκαν  αμέσως  πάνω  έτοιμοι  για  μάχη  μέχρι  που 
συνειδητοποίησαν που βρίσκονταν και χαλάρωσαν.

«Ακολουθήστε μας» είπαν οι φρουροί και εκείνοι υπάκουσαν 
αμέσως. Έξω από το δωμάτιο τους περίμενε ένας φρουρός ακόμα ο 
οποίος  δίπλα  του  είχε  την  Ντέλλα.  Μεταξύ  τους  έριξαν  μερικά 
βλέμματα.  Ακολουθούσαν  τους  φρουρούς  σιωπηλοί  μην 
γνωρίζοντας που θα τους πήγαιναν.  Κατέβηκαν τη σκάλα την και 
έφτασαν  στην  βάση  του  σφυριού.  Από  εκεί  οδηγήθηκαν  στον 
απέναντι διάδρομο που δεν είχαν πάει νωρίτερα. Κοίταξαν για μια 
στιγμή  πάνω  με  δέος  αυτήν  την  σιδερένια  πολιτεία.  Οι  φρουροί 
άνοιξαν μια μεταλλική πόρτα η οποία δεν είχε πάνω το σύμβολο του 
σφυριού αλλά το σύμβολο της φωτιάς. Προχώρησαν μερικά βήματα 
ακόμα και μπροστά τους είδαν κάτι το οποίο δεν είχαν ξαναδεί ποτέ. 
Από κάτω τους βρισκόταν ένα τεράστιο μεταλλείο με πάρα πολλούς 
διαδρόμους και στην μέση υπήρχε ένα μεγάλο καζάνι με φωτιά. Εκεί 
δίπλα  υπήρχε  μια  μεταλλική  κατασκευή  που  μόνο  πολεμική  θα 
μπορούσε να είναι.  Είχε το ύψος ελέφαντα και είχε χώρο για δύο 
αναβάτες στο κάθισμα και τέσσερεις που κρατιόταν από λαβές στα 
πλάγια.  Είχε  μορφή  θηρίου  που  ανά  πάσα  στιγμή  μπορούσε  να 
πετάξει  από  το  στόμα  του  φωτιά  και  τα  μάτια  του  έβγαζαν  ένα 
κόκκινο διαπεραστικό φως. Προφανώς δεν το είχαν ακόμη έτοιμο 
καθώς φαινόταν να έκαναν κάποιες δοκιμές στην κίνηση του. Επειδή 
πρέπει  να ήταν εξαιρετικά βαρύ προσπαθούσαν να  το  κάνουν  να 
κινηθεί σαν κανονικό μεταλλικό ζώο αλλά το αποτέλεσμα ήταν πάρα 
πολύ αργό. 

Κατέβηκαν σιγά σιγά και οι τρεις του κάτω κοιτώντας αυτό το 
πραγματικά  παράξενο  κατασκεύασμα.  Εκεί  τους  περίμενε  και  ο 
Χάλκορ. 



«Είδατε;» είπε δυνατά όλο υπερηφάνεια για το δημιούργημα 
του. «Με αυτό το άρμα η φυλή μας θα είναι πραγματικά ανίκητη 
απέναντι σε όποιον σταθεί απέναντι μας. Θεωρώ ότι με αυτό που 
είδατε θα είστε σίγουροι για το στρατόπεδο το οποίο έχετε διαλέξει».

«Άρχοντα Χάλκορ να μιλήσω ελεύθερα;» είπε ο Νάβιτορ και 
ο  Χάλκορ  του  έγνεψε  με  το  χέρι  του  να  συνεχίσει.  «Από  πάντα 
θεωρούσα ότι αυτό που κάνει την κάθε φυλή να ξεχωρίζει εκτός από 
τις ιδιαίτερες δυνάμεις της είναι ο μάγος της «.

«Δεν έχεις άδικο αλλά όταν ο μάγος σου είναι στην υπηρεσία 
της  βασίλισσας  Αλίσας  δεν  έχεις  άλλη  επιλογή  από  το  να  βρεις 
κάποιο τρόπο να προστατεύεσαι μόνος σου».

«Τι  ακριβώς  κάνει  το  κόκκινο  φως  που  βγαίνει  από  τα 
μάτια ;» ρώτησε η Ντέλλα. 

«Επιτρέψτε  μου  να  το  κρατήσω  για  τον  εαυτό  μου. 
Προσπαθήστε μόνο να μείνετε μακριά του, αυτό έχω μόνο να πω». 
απάντησε ο Χάλκορ.

Από  παντού  ακούγονταν  μεταλλικοί  ήχοι  από  σφυριά  και 
αξίνες που έσκαβαν στο έδαφος. 

«Όμως δεν σας έφερα εδώ για περιήγηση. Πάρετε ο καθένας 
μια  αξίνα  και  ξεκινήστε  το  σκάψιμο.  Πρέπει  να  βρεθεί  μεγάλη 
ποσότητα από το πέτρωμα Ενεργίτης. Οι εργάτες θα σας δείξουν πως 
είναι και πως πρέπει να σκάβετε. Πηγαίνετε δεν υπάρχει καιρός για 
χάσιμο» τους είπε, τους παρέπεμψε στην συνέχεια σε έναν φρουρό 
και έμεινε να κοιτάζει με θαυμασμό το δημιούργημα του. 

Ο φρουρός τους οδήγησε δίπλα σε άλλους εργάτες οι οποίοι 
δεν έμοιαζαν να είναι  από την φυλή των μετάλλων.  Μάλιστα πιο 
πολύ έφερναν στην φυλή των πάγων. Όμως φαινόταν σαν να έχουν 
περάσει μια ολόκληρη ζωή στα υπόγεια αυτού του βασιλείου. Ήταν 
πάρα  πολύ  βρώμικοι  και  φορούσαν  σκισμένα  ρούχα.  Ο  Νάβιτορ 
πλησίασε διστακτικά τον έναν από αυτούς. 

«Μπορείς να μας δείξεις ποιος είναι ο Ενεργίτης;»
Ο εργάτης πήρε ένα σιδερένιο κουβά, έπιασε στα χέρια του 

ένα  πολύ  λαμπερό  κίτρινο  πετράδι.  Νόμιζες  ότι  είχε  πάνω  πάρα 
πολλά μικρά αστέρια τα οποία αν τα κοίταζες πολύ ώρα χανόσουν. 
Μόλις  είδε  ο  εργάτης  ότι  είχαν  χαθεί  βλέποντας  το  πέτρωμα  το 
μάζεψε γρήγορα και  το  έβαλε  πάλι  στον  κουβά.  Τότε βγήκε  από 
μέσα του μία φωνή ξεχασμένη, βραχνή, ψιθυριστή.



«Ποτέ  μην κοιτάτε το πετράδι.  Θα σας  πάρει  την ψυχή.  Γι 
αυτό  δεν  βάζει  δικούς  του  να  το  μαζεύουν.  Όλοι  εδώ  είναι  ή 
αιχμάλωτοι ή καταδικασμένοι Μέταλρεν. Δεν θα φύγετε ποτέ από 
δω. Κανείς δεν έχει φύγει».

Ο  Κόριαν  ξεροκατάπιε.  Που  είχαν  μπλέξει  ;  Η  Ντέλλα 
προσπαθούσε να δει τον εργάτη που είχε δίπλα της. Με το χέρι της 
τόλμησε να ακουμπήσει και να σκουπίσει το μέτωπο του από την 
σκόνη. Εκεί αποκάλυψε το σύμβολο της νιφάδας. Ναι λοιπόν, ήταν 
όντως από την φυλή της. 

«Μα  γιατί  δεν  τους  παγώνεις  να  φύγεις  από  δω;»  είπε 
ψιθυριστά προσποιούμενη ότι σκάβει.

«Ο μάγος τους ο Τελχίνας μας πήρε τις δυνάμεις με το που 
φτάσαμε εδώ». είπε ο εργάτης.

«Τι εννοείς σας πήρε τις δυνάμεις;»
«Μόλις  ήρθαμε εδώ, μας  έφερε  σε αυτήν εδώ την αίθουσα 

δήθεν για να μας ξεναγήσει. Έπειτα αφού μας έδεσε τα χέρια μας 
εξέθεσε σε μια τεράστια ποσότητα ενεργίτη που είχε μαζέψει. Αργά 
αργά αρχίσαμε να εξασθενούμε μέχρι που φτάσαμε στο σημείο να 
μην μπορούμε να κάνουμε τίποτα άλλο από το να σκάβουμε». 

Αναγκάστηκαν να διακόψουν την κουβέντα καθώς ένας από 
τους φύλακες πλησίασε κοντά και τους έκανε νόημα να σωπάσουν.

Η Ντέλλα όσο έσκαβε σκεφτόταν την κατάσταση που ζούσαν 
όλοι  εκείνοι  οι  φυλακισμένοι.  Έπρεπε  να  βρουν  τρόπο  να  τους 
ελευθερώσουν.  Δεν μπορούσε να φανταστεί ότι ζούσαν εκεί  κάτω 
τόσο καιρό σκάβοντας για την φυλή των μετάλλων. 

«Θέλω να αποσπάσεις τον φρουρό. Πρέπει να βρω τρόπο να 
φύγω  για  λίγο  και  να  κάνω  μία  έρευνα  στο  μέρος  όπως  είπαμε 
νωρίτερα». είπε ο Νάβιτορ στον Κόριαν. 

«Φρουρέ, θα ήθελα να σε ρωτήσω κάτι». είπε ο Κόριαν στον 
φρουρό και εκείνος πήγε κοντά μιας και ήταν φιλοξενούμενος και 
όχι κρατούμενος. «Μπορείς να μου πεις πόση ώρα θα μείνουμε εδώ 
γιατί άρχισα να κουράζομαι και να πεινάω;» 

Ο  φρουρός  έβαλε  τα  γέλια.  Σκέφτηκε  ότι  πραγματικά  ο 
Κόριαν δεν είχε την παραμικρή ιδέα σε τι είχε μπλέξει. 

«Γιατί  γελάς;  Με  κοροϊδεύεις;»  φώναξε  νευριασμένος  ο 
Κόριαν  με  την  ελπίδα  να  ξεκινήσει  καβγά.  Πράγματι  ο  φρουρός 
τσίμπησε  και  κινήθηκε  προς  το  μέρος  του  Κόριαν  για  να  τον 



συνετίσει. Ο Κόριαν πήγε προς τα πίσω σαν να ήθελε να κάνει τον 
φρουρό να τον κυνηγήσει. Έτσι βρέθηκε ο φρουρός να τον κυνηγάει 
και να έρχονται και άλλοι φρουροί για ενίσχυση. Ο Νάβιτορ βρήκε 
την ευκαιρία και πέταξε προς τα πάνω την ώρα που όλη η προσοχή 
είχε στραφεί στον Κόριαν ενώ η Ντέλλα ήσυχα έσκαβε μέχρι ένας 
από τους δύο να ζητούσε τη βοήθεια της. Μόλις άνοιξε η πόρτα για 
να μπουν και άλλοι φρουροί ο Νάβιτορ που ήταν ήδη ψηλά βγήκε 
έξω από την αίθουσα και με πολύ μεγάλη προσοχή μην τυχόν τον δει 
κανείς κατευθύνθηκε προς την άλλη πλευρά της αίθουσας.

Πηγαίνοντας  από κολώνα σε κολώνα βρέθηκε έξω από την 
αίθουσα που τους είχαν πάει  αρχικά.  Άνοιξε ξάφνου η πόρτα και 
εκείνος ίσα που πρόλαβε να κρυφτεί καθώς ένας από τους υπηρέτες 
του  αρχηγού  έβγαινε  έξω.  Μόλις  απομακρύνθηκε  εκείνος  και 
βεβαιώθηκε ότι δεν τον έχει δει κανείς προσπάθησε να κρυφακούσει.

«Τα πράγματα θα είναι διαφορετικά από δω και στο εξής με 
αυτήν την μηχανή. Θα μπορέσουμε να τα καταφέρουμε μόνοι μας. 
Δεν  έχουμε  ανάγκη  ούτε  τον  Τελχίνα,  ούτε  την  Αλίσα  ούτε 
κανέναν…».  ακούστηκε  μια  φωνή  η  οποία  πρέπει  να  ήταν  του 
Χάλκορ.

«Ναι,  αλλά  υπάρχει  κάποιος  να  σε  σταματήσει  και  το 
γνωρίζεις».  ακούστηκε  μια  δεύτερη  φωνή  η  οποία  ο  Νάβιτορ 
υπέθεσε ότι ήταν του Σίλβορ.

«Για  ποιόν  μιλάς,  για  τον  Όλρεν;  Αυτός  είναι  τόσο 
αποδυναμωμένος εκεί που τον έχει η Αλίσα που αμφιβάλλω αν θα 
βγει  ποτέ  από εκεί  μέσα  αν  είναι  ακόμα ζωντανός».  απάντησε  ο 
Χάλκορ.

«Ποτέ να μην υποτιμάς τον εχθρό». είπε ο Σίλβορ.
«Πήγαινε,  πάλι  στον  τοίχο  σου».  πρόσταξε  εκνευρισμένα  ο 

Χάλκορ.
«Μάλιστα αφέντη».  είπε ο Σίλβορ και πήγε και μπήκε πάλι 

μέσα στο πορτρέτο του.
Ο Νάβιτορ,  άκουσε  βήματα  προς  την  πόρτα  και  κρύφτηκε 

πίσω από μια κολώνα.  Ξεπρόβαλλε ελαφρά το κεφάλι  του για να 
βεβαιωθεί ότι ο Χάλκορ αποχωρούσε. Μόλις είδε ότι έφυγε έκανε 
ένα  βήμα  μακριά  από  την  κολώνα  αλλά  για  κακή  του  τύχη 
διαπίστωσε  ότι  υπήρχε  και  τρίτο  άτομο  μέσα  στην  αίθουσα  που 
απλώς  δεν  είχε  μιλήσει.  Ένας  Μέταλρεν  οπλισμένος  σαν  τον 



αστακό,  ψηλός,  με  μακριά  γένια,  πυκνά  καστανά  φρύδια  και 
βλοσυρό  βλέμμα  τον  κοίταξε  κατάματα.  Ο  Νάβιτορ  πάγωσε, 
πραγματικά δεν ήξερε πώς να αντιδράσει. 

«Είμαι  ο  Γκόλντεν».  του  είπε  και  συνέχισε  τον  δρόμο  του 
χωρίς να τον προδώσει. Ο Νάβιτορ γέμισε με χίλια ερωτηματικά. Τι 
περίεργη συμπεριφορά ήταν αυτή…. Όμως έπρεπε να γυρίσει πίσω 
και να πάρει τους άλλους να φύγουνε. Αυτή η φυλή δεν μπορούσε 
να  τους  προσφέρει  περισσότερες  πληροφορίες.  Ο  Όλρεν  ήταν  σε 
πολύ δύσκολη θέση και  δεν βρισκόταν εκεί,  οπότε δεν έπρεπε να 
χάνουν  πολύ  χρόνο.  Έπρεπε  να  βρει  μια  ευκαιρία  και  να 
ξανατρυπώσει  μέσα  στο  ορυχείο.  Έμεινε  κρυμμένος  και  περίμενε 
πότε θα άνοιγε πάλι η πόρτα. Δεν ήθελε να πάει μόνος του και να 
βρεθεί  ακάλυπτος  μέσα  σε  τόσους  Μέταλρεν.  Όμως  η  πόρτα 
αργούσε πολύ να ανοίξει και έτσι του ήρθε μια ιδέα. Προτίμησε να 
παραστήσει  τον  αφελή  και  χαμένο  επισκέπτη.  Πήγε  και  στάθηκε 
ακριβώς έξω από την πόρτα μέχρι που τον είδαν. Μερικές φορές δεν 
χρειάζεται να κάνεις κάτι σύνθετο για να πετύχεις αυτό που θέλεις. 

«Τι κάνεις εσύ εδώ;» του είπε ένας φρουρός.
«Βρέθηκα κατά  λάθος  απέξω,  η  πόρτα δεν  ανοίγει  και  δεν 

μπορώ να ξαναμπώ».
Ο φρουρός φανερά εκνευρισμένος που είχε μπλέξει μαζί του 

τον έπιασε βίαια από το μπράτσο, άνοιξε την πόρτα και τον πέταξε 
μέσα. Ο Νάβιτορ σηκώθηκε, ξεσκονίστηκε και περπάτησε προς το 
σημείο που είχε αφήσει πίσω την Ντέλλα και τον Κόριαν όμως με 
τρόμο  διαπίστωσε  ότι  δεν  τους  έβλεπε  πουθενά.  Πήγε  κοντά  σε 
εκείνον τον φυλακισμένο που τους είχε μιλήσει νωρίτερα.

«Που πήγαν οι φίλοι μου;» ρώτησε γεμάτος αγωνία πιάνοντας 
μια αξίνα.

«Ο φίλος  σου  ο  Κόριαν  έκανε  μεγάλη  φασαρία,  η  Ντέλλα 
πήγε να βοηθήσει και τους μάζεψαν από δω». 

«Μα πως, αφού δεν είδα κανέναν να βγαίνει από την πόρτα». 
απάντησε ο Νάβιτορ.

«Μα αφελή ξένε, ποιος σου είπε ότι δεν υπάρχει άλλη πόρτα;» 
του είπε και του έδειξε μια πόρτα που δεν είχε προσέξει νωρίτερα 
καθώς στεκόντουσαν πολλοί φρουροί μπροστά. 

«Να  πάρει  ευχή.  Κακή  εξέλιξη».  μουρμούρισε  ο  Νάβιτορ. 
Μέσα υπήρχαν γύρω στους οκτώ φρουρούς και δύο φρουρούσαν την 



πόρτα. Είχε δύο επιλογές ή να προσπαθούσε να το σκάσει μόνος του 
για να μην διακινδυνεύσει την αποστολή ή να κάνει φασαρία και να 
τον πάνε και  εκείνον μέσα.  Η καρδιά του,  του έλεγε να πάει  και 
εκείνος και να μην τους αφήσει αλλά το μυαλό του, του φώναζε να 
σηκωθεί  να  φύγει  από  εκεί  όσο  προλάβαινε.  Δεν  έπρεπε  να 
διακινδυνεύσει την αποστολή της βασίλισσας για κανένα λόγο.

«Θέλω  να  μιλήσω  με  τον  αρχηγό  Χάλκορ»  φώναξε  στους 
φρουρούς. Ένας από αυτούς πλησίασε και του είπε:

«Καλά  ποιος  νομίζεις  ότι  είσαι  και  ο  αρχηγός  μας  θα 
ασχολείται συνέχεια μαζί σας;»

«Σε παρακαλώ, αν όχι με εκείνον θα ήθελα να μιλήσω με τον 
Γκόλντεν». Ο φρουρός, απορημένος που ο Νάβιτορ ήξερε αυτό το 
όνομα έκανε νόημα στον άλλο φρουρό να πλησιάσει κοντά. Κάτι του 
ψιθύρισε  στο  αυτί  και  τότε  ο  δεύτερος  φρουρός  έγνεψε  σχεδόν 
συνωμοτικά  στον  Νάβιτορ  να  τον  ακολουθήσει  και  έτσι  έκανε. 
Βγήκαν πάλι έξω από την πόρτα του ορυχείου και κατευθύνθηκαν 
προς την αίθουσα που βρίσκονταν ο Σίλβορ. Αντί όμως να μπούνε 
εκεί  μέσα  πέρασαν  από  ένα  μικρό  στενό  διάδρομο  με  λιγοστό 
φωτισμό μέχρι που έφτασαν μια σιδερένια πόρτα. Εκεί ο φρουρός 
χτύπησε  δύο  φορές  και  μετά  πέντε  και  τότε  άνοιξε  την  πόρτα, 
έσπρωξε τον Νάβιτορ μέσα και την έκλεισε απότομα πίσω του. 

Ο Νάβιτορ τότε κοίταξε γύρω του και κατάλαβε ότι βρισκόταν 
σε  ένα  χώρο  που  δεν  είχε  συχνά  επισκέπτες.  Έμοιαζε  με 
εγκαταλελειμμένη βιβλιοθήκη. Παντού υπήρχαν πάρα πολλά ράφια 
με δεκάδες περγαμηνές και στο τραπέζι μπροστά του υπήρχαν κάθε 
λογής μπουκαλάκια που μέσα είχαν πολλά διαφορετικά υγρά. Σε ένα 
άλλο ράφι είδε πολλά βαζάκια που το καθένα είχε μέσα και από ένα 
διαφορετικό  πέτρωμα.  Δεν  ήταν  όμως  βιβλιοθήκη,  ήταν  το 
εργαστήριο του Τελχίνα. 

«Γιατί  με  αναζήτησες;  Δεν  μπορείς  να  φανταστείς  σε  τι 
κίνδυνο θα μας έβαζες αν δεν μιλούσες τυχαία στον σωστό φρουρό». 
του είπε ψιθυριστά αλλά θυμωμένα ο Γκόλντεν. 

«Γιατί με καλύπτεις;» ρώτησε αμέσως ο Νάβιτορ.
«Νομίζω  ότι  και  οι  δύο  θέλουμε  το  ίδιο  πράγμα».  είπε  ο 

Γκόλντεν. 
«Δηλαδή ποιο είναι αυτό;» ρώτησε ο Νάβιτορ γιατί φοβόταν 

μήπως ήταν κάποια παγίδα.



«Μα μην κάνεις τον ανήξερο, υποτιμάς την νοημοσύνη μου 
και το βρίσκω κάπως ενοχλητικό». απάντησε ο Γκόλντεν.

«Εγώ ήρθα εδώ για να ξεφύγω από την Άννα». είπε ο Νάβιτορ 
προσπαθώντας να κερδίσει χρόνο. Δεν μπορούσε να ρισκάρει με μία 
λάθος απάντηση.

«Γιατί συνεχίζεις να λες ψέματα; Αφού μαζί ήρθατε από την 
Ανατολή». του είπε με ύφος ο Γκόλντεν και γέλαγαν και τα μάτια 
του από αυτή την αποκάλυψη. 

Ο Νάβιτορ σάστισε, αυτό ήταν κάτι που δεν το περίμενε.
«Χαλάρωσε, με το μέρος σας είμαι. Προσπαθώ να αλλάξω τα 

πράγματα εδώ και έχω μερικούς υποστηρικτές αλλά είμαστε ακόμα 
λίγοι». είπε ο Γκόλντεν, ξεσκόνισε μια καρέκλα και έκατσε. 

«Που είναι οι φίλοι μου;» ρώτησε ο Νάβιτορ με αγωνία μην 
θέλοντας  να  επιβεβαιώσει  τα  λεγόμενα  του  Γκόλντεν  πριν 
σιγουρευτεί για τις προθέσεις του.

«Τι  να  τους  κάνω που δημιούργησαν  φασαρία.  Τους  έχουν 
πάει στο δωμάτιο του αποκλεισμού».

«Δηλαδή κινδυνεύουν;» ρώτησε πάλι ο Νάβιτορ.
«Μόνο από ανία». απάντησε γελώντας ο Γκόλντεν. «Είναι σε 

ένα χώρο δεμένοι, χωρίς ούτε μία χαραμάδα φωτός και εκτεθειμένοι 
στον Ενεργίτη για να μην έχουν τις όποιες δυνάμεις τους. Όσο πιο 
μεγάλο το αδίκημα τόσο πιο μεγάλη η παραμονή σε αυτόν τον χώρο. 
Πολλά σου είπα εγώ όμως, σειρά σου τώρα. Γιατί βρίσκεστε εδώ; 
Και μην μου πεις πάλι ψέματα γιατί είναι η τελευταία σου ευκαιρία».

« Ψάχνω πληροφορίες».
«Ωραία, κάναμε μια αρχή. Τι είδους πληροφορίες;»
«Θέλω να μάθω που είναι η Αλίσα και ο Μάγος σας».
« Εδώ πάντως έχουν να έρθουν τουλάχιστον δύο εποχές. Και 

δεν έχουν και λόγο για να μας επισκεφτούν. Μόλις φτιάξει ο Χάλκορ 
την  μηχανή  του  τα  πάντα  θα  είναι  αλλιώς.  Πιστεύω  ότι  αυτή  η 
μηχανή  θα  σημάνει  και  το  τέλος  της  Δυτικής  Πανγαίας.  Είναι 
σίγουρο ότι όλες οι φυλές θα αναγκαστούν να πάρουν κάποιο μέρος 
ή  το  δικό  μας  ή  της  Αλίσας  και  όταν  πολεμάνε  τόσο  μεγάλες 
δυνάμεις το αποτέλεσμα μόνο καταστροφικό μπορεί να είναι. Εγώ 
δεν είμαι προδότης, την αγαπάω την φυλή μου αλλά ο πατέρας μου 
είναι τυφλωμένος από τα μάγια της εξουσίας και δεν μπορεί να δει 



ότι μπορεί να μας οδηγήσει στον αφανισμό μας. Αυτός είναι ο λόγος 
που μιλάμε εμείς οι δυο τώρα».

«Ο πατέρας σου;» είπε ο Νάβιτορ με γουρλωμένα μάτια.
« Δυστυχώς… Δεν μπορώ να κάνω κάτι  για  να το αλλάξω 

αυτό  αλλά  σίγουρα  μπορώ  να  κάνω  κάτι  για  να  σταματήσω  τα 
σχέδια του. Ελπίζω σε εσένα και στους φίλους σου. Φύγε από δω, θα 
σε βοηθήσω εγώ και μην ανησυχείς για τους φίλους σου, θα τους 
προσέξω  εγώ.  Όταν  όμως  γυρίσεις  θέλω  πληροφορίες  για  τις 
κινήσεις της Αλίσας. Μόνο τότε θα σου δώσω πίσω την Ντέλλα και 
τον Κόριαν».

«Νόμιζα  ότι  είσαι  με  το  μέρος  μας».  είπε  ο  Νάβιτορ 
θυμωμένος για τον εκβιασμό.

«Δεν είμαι τόσο αφελής ώστε να σε αφήσω απλώς να φύγεις 
χωρίς κανένα αντάλλαγμα. Όμως πριν φύγεις θέλω να πιείς αυτό» 
είπε και του έδωσε ένα μπουκαλάκι το οποίο μέσα είχε ένα φίλτρο 
που άλλαζε συνεχώς χρώμα.

«Τι είναι αυτό;»
«Με αυτό, θα γίνεις σαν εμάς. Πρόσεχε όμως, δεν διαρκεί για 

πάντα.  Ανάλογα  με  το  αποτύπωμα  που  έχεις  στην  μεσοδιάσταση 
κρατάει και ο χρόνος μεταμόρφωσης. Για αυτό να έχεις πάντα στο 
μυαλό σου ότι δεν θα περνάς για πάντα απαρατήρητος».

«Και γιατί να σε εμπιστευτώ;» ρώτησε ο Νάβιτορ κρατώντας 
στο χέρι του το μπουκαλάκι.

«Γιατί  δεν  έχεις  καμία  άλλη  επιλογή».  είπε  ο  Γκόλντεν 
γεμάτος  έπαρση.  «Άντε,  ιπτάμενε  στην  υγειά  σου».  του  είπε 
κοροϊδευτικά.

Έτσι  ο  Νάβιτορ  αναγκάστηκε  και  ήπιε  όλο  το  φίλτρο 
μονορούφι  και  έπεσε  λιπόθυμος.  Όσο  κείτονταν  κάτω 
παρακολουθούσε ψυχρά ο Γκόλντεν την επίπονη μεταμόρφωση του. 

Μόλις ο Νάβιτορ ξύπνησε και σηκώθηκε ένιωθε πάρα πολύ 
διαφορετικός. Τα βήματα του ήταν ασήκωτα καθώς ο σκελετός του 
δεν  ήταν  ελαφρύς  όπως  είχε  συνηθίσει.  Τα  φτερά  του  είχαν 
εξαφανιστεί,  τα  μαλλιά  του  ήταν  μακριά  και  είχε  μακριά  ξανθά 
γένια, φορούσε καφέ ρούχα και σκληρά παπούτσια. Κοίταξε γύρω 
του και βρισκόταν σε ένα μέρος που έμοιαζε με κουφάλα δέντρου. 
Βγήκε έξω από εκεί και διαπίστωσε ότι όση ώρα ήταν λιπόθυμος τον 
είχαν μετακινήσει έξω από τον χώρο της φυλής των μετάλλων.



Τώρα έπρεπε να προχωρήσει στα βόρεια για να φτάσει στην 
επόμενη φυλή.  Δυστυχώς  δεν  πρόλαβε να ρωτήσει  ποιοι  θα ήταν 
εκείνοι που θα συναντούσε αλλά με την εμφάνιση των Μέταλρεν θα 
ήταν όλα πιο εύκολα και δεν θα έμοιαζε παρείσακτος. Θα έλεγε ότι 
ήταν σε αποστολή αναζήτησης και θα μάθαινε και πιο εύκολα τις 
πληροφορίες που αναζητούσε. 



ΦΥΛΗ ΤΩΝ ΣΑΝΤΟΟΥΡΕΝ

Μόλις  ξύπνησαν  οι  υπόλοιποι  διαπίστωσαν  ότι  η  πρώτη 
ομάδα είχε ήδη φύγει.

«Φαίνεται ότι κάποιοι ήταν πολύ βιαστικοί για την αποστολή 
μας». είπε ο Κλάιρον κοιτάζοντας την αγουροξυπνημένη Άννα.

«Βασίλισσα Άννα,  δεν θέλω να αναιρέσω την πρωτοβουλία 
σου αλλά ορκίστηκα να σε προστατεύω. Δεν νομίζω ότι είναι σωστό 
να συνεχίσετε με τη Λόρελαϊ. Θεωρώ ότι χρειάζεστε κάποιον ακόμα. 
Καλό θα  ήταν  να σκεφτείτε  την συμβουλή  μου και  να  διαλέξετε 
κάποιον να σας ακολουθήσει». της είπε ο Ωκέανις.

«Πολύ καλά Ωκεάνις. Σε ευχαριστώ για την σύσταση. Μιας 
και το πρότεινες έλα εσύ μαζί μας. Αν μας συμβεί κάτι θα μπορείς με 
τα φτερά σου να ειδοποιήσεις κάποιον εγκαίρως. Όμως θέλω να μην 
περπατάμε και οι τρεις μαζί αλλά να μας ακολουθείς με ένα όριο 
ασφαλείας  ώστε  αν  κάτι  πάει  στραβά  να  μπορείς  να  επέμβεις 
αναλόγως». είπε η Άννα.

«Όπως  επιθυμείτε  Βασίλισσα.  Είμαι  στις  διαταγές  σας.  Σας 
δίνω  το  λόγο  μου  ότι  θα  σας  προστατέψω»  είπε  ο  Ωκεάνις  και 
υποκλίθηκε. 

«Υποκριτή…» είπε ψιθυριστά ο Κλάιρον στον Θόριας και ο 
Θόριας τον αγριοκοίταξε. 

Όλοι  μαζί  σηκώθηκαν  τα  μάζεψαν  και  προχώρησαν  στο 
μονοπάτι μέχρι το σταυροδρόμι που χώριζε το Νότο από το Κέντρο 
της Δυτικής Πανγαίας. Έπειτα χαιρετήθηκαν και πήρε η κάθε ομάδα 
το δρόμο της. 

Ο Θόριας και ο Κλάιρον πήραν το νότιο μονοπάτι το οποίο 
φαινόταν αρκετά πιο δύσβατο από το κεντρικό που πήρε η Άννα. 
Φαινόταν  σαν  να  είχε  να  περάσει  πολύ  καιρό  κάποιος  από  εκεί 
καθώς μεγάλα φυτά αγκάλιαζαν τον δρόμο και δεν μπορούσε κανείς 
να  περπατήσει  κανονικά  χωρίς  να  αναγκαστεί  να  σπάσει  μερικά 
κλαδιά.  Στα  μπράτσα  του  Θόριας  τα  κλαδιά  είχαν  αρχίσει  να 
μετακινούνται σαν να φυσάει δυνατός άνεμος και αυτό έδειχνε πόσο 
δυνατό ήταν το στοιχείο του δέντρου σε αυτήν την περιοχή. 

«Μην  κόβεις  τα  κλαδιά,  τα  πονάς  και  αιμορραγούν  δεν 
βλέπεις;» φώναξε θυμωμένος ο Θόριας στον Κλάιρον.



«Και τι θέλεις να κάνω, να τα αφήσω να μου βγάλουν το μάτι; 
Αφού περπατάω και κινούνται προς το μέρος μου λες και θέλουν να 
με εμποδίσουν». απάντησε ο Κλάιρον αμυντικά.

«Μα τι λες, δεν έχουν τα δέντρα δύναμη να το κάνουν αυτό. 
Ιδέα σου είναι.  Μάλλον επειδή συνήθισες να ζεις στο σκοτάδι  τα 
μάτια σου σε ξεγελούν».  είπε ο Θόριας. «Άσε με να πηγαίνω εγώ 
μπροστά καλύτερα για να σου ανοίγω δρόμο».

«Είμαστε  απολύτως  σύμφωνοι.  Πιο  καλά  έτσι  για  να  μην 
ακούω  πίσω  μου  και  την  μουρμούρα  σου».  απάντησε 
αγανακτισμένος  ο  Κλάιρον  και  σκεφτόταν  ότι  αυτοί  οι  δύο  θα 
έκαναν πραγματικά μια κακή ομάδα.

Μετά  από  αρκετή  ώρα  με  πολύ  κουραστικό  περπάτημα 
έκατσαν  κάπου  να  ξεκουραστούν.  Ο  Θόριας  είχε  εξαντληθεί 
προσπαθώντας να απομακρύνει το κάθε κλαδί για να μην το σπάσει 
ο Κλάιρον. 

«Εσύ που έχεις ακούσει τόσες ιστορίες για την Δύση μήπως 
έχεις καμία ιδέα για το τι μας περιμένει μετά;» ρώτησε ο Θόριας.

«Δεν  έχω  την  παραμικρή  ιδέα.  Μας  κρατούσαν  σε  πολύ 
μεγάλη απόσταση από τις συζητήσεις τους. Το μόνο που μπόρεσα να 
καταλάβω είναι ότι  οι  φυλές τις Δύσης δεν είναι  τόσο κακές όσο 
έχουμε στο μυαλό μας απλώς αναζητάνε διαφορετικά πράγματα». 
είπε ο Κλάιρον με ειλικρίνεια.

«Τι εννοείς;»
«Να, εμείς στην Ανατολή ζούμε σε αρμονία μεταξύ μας και 

δεν ενοχλεί ο ένας τον άλλο. Εδώ έχουν συνέχεια διαμάχες και οι 
αρχηγοί  δεν είναι  ενωμένοι  κάτω από την Αλίσα.  Ό,τι  κάνουν το 
πράττουν με φόβο, δέος αλλά και δική τους προσωπική ανάγκη για 
εξουσία.  Κάποια  στιγμή  όλο  αυτό  θεωρώ ότι  θα  εκραγεί  και  θα 
έχουν πολλούς πολέμους εδώ.

«Ίσως  να  έχεις  δίκιο.  Τώρα  που  πήραμε  μια  ανάσα  ας 
περπατήσουμε και άλλο καθώς μου φαίνεται ότι έχουμε πάρα πολύ 
δρόμο  μπροστά  μας.  Δεν  έχω  συναντήσει  ούτε  ένα  σημάδι 
παρουσίας  άλλης  φυλής  εδώ  κοντά».  είπε  ο  Θόριας,  σηκώθηκε 
όρθιος και τον ακολούθησε ο Κλάιρον.

Αφού  περπάτησαν  αρκετές  ώρες  ακόμα  έφτασαν  σε  ένα 
σημείο που φαινόταν ίχνη ενός καμένου οικισμού. Ο Θόριας έκλεισε 
τα μάτια του και έπιασε τις στάχτες των δέντρων στο μαύρο χώμα. 



Τότε είδε με κλειστά τα μάτια με πολύ γρήγορη ταχύτητα σαν όραμα 
την γέννηση, τη ζωή αλλά και τον θάνατο του δέντρου που ήταν πια 
στάχτη. Τον σπόρο αυτό δεν τον φύτεψε κανείς, τυχαία βρέθηκε εκεί 
και  μεγάλωσε.  Μόλις  έβγαλε  τα  πρώτα  του  φύλλα  μπορούσε  να 
αισθανθεί την χαρά μικρών ψυχών να περνάνε από δίπλα του. Όσο 
μεγάλωνε και άπλωναν οι ρίζες του καταλάβαινε ότι εκεί βρισκόταν 
πολλές ψυχές που πατούσαν το χώμα, άλλοτε με γρήγορο βηματισμό 
και άλλοτε με αργό, ένιωθε την δόνηση του εδάφους. Όταν πια ήταν 
αρκετά  μεγάλο ήρθε  μια  μέρα  που ένιωθε  ότι  τα  φύλλα  του  δεν 
μπορούσαν να αναπνεύσουν και αισθανόταν τον τρόμο αλλά και την 
υπέρτατη κακία δίπλα του. Ανυπεράσπιστο όπως στέκοταν αγέρωχα 
περίμενε μαρτυρικά τον θάνατο του καθώς καταλάβαινε ότι δεν θα 
ήταν  καλός.  Είχε  δίκιο.  Μόλις  τα  φύλλα  του  ένιωσαν  ασφυξία 
φλόγες  άρχισαν  να καίνε  τον  λυγερό του κορμό και  να καίνε  τα 
πράσινα φύλλα του. Το μόνο που μπορούσε να κάνει ήταν να βγάλει 
μια ύστατη εκκωφαντική κραυγή αγωνίας μήπως βρεθεί κάποιος να 
το σώσει.  Το πετράδι του έσβηνε. Κάηκε μέχρι και τελευταίο του 
κομμάτι  εντελώς  ανήμπορο  να  υπερασπιστεί  τον  εαυτό  του.  Ο 
Θόριας  δάκρυσε,  όταν  βίωνε  τον  πόνο των  δέντρων του στοίχιζε 
πολύ.

«Κάτι τρομερά κακό πρέπει να έγινε εδώ. Υπήρχε μια ήσυχη 
φυλή η οποία διώχθηκε και τα πάντα κάηκαν. Δεν μπορώ να ξέρω 
πως και γιατί, καθώς έμαθα μόνο όσα γνώριζε το δέντρο. Είναι πολύ 
μεγάλο  κρίμα,  τόση  μεγάλη  καταστροφή».  είπε  ο  Θόριας 
πραγματικά λυπημένος. 

Ο Κλάιρον καθώς δεν  μπορούσε  να καταλάβει  τι  ένιωσε  ο 
Θόριας είπε βαριεστημένα.

«Πάμε;  Μην  χάνουμε  τον  χρόνο  μας  άδικα».  είπε  και 
προχώρησε  λίγα  βήματα  παρά  πέρα  και  ο  Θόριας  ακολούθησε. 
Ξάφνου σταμάτησε απότομα καθώς έβλεπε κάτι περίεργα ίχνη στο 
έδαφος.

«Περίμενε,  κάτι  βλέπω κάτω. Δεν έχω ξαναδεί  τέτοια  ίχνη. 
Φαίνεται  να  ανήκουν  σε  κάποιο  μεγαλόσωμο  ζώο.  Να,  βλέπεις; 
Πρέπει να είναι βαρύ καθώς εδώ βλέπω πολύ βαθιές πατημασιές». 
είπε στον Κλάιρον και του έδειξε κάτω. 

«Μου  φαίνεται  ότι  πρέπει  να  είναι  χτυπημένο»  είπε  και 
ακολουθούσε τα ίχνη όλο και πιο γρήγορα. Περπάτησε ακόμα στο 



μονοπάτι  και  καθώς  απομάκρυνε  με  τα  χέρια  του  τα  κλαδιά 
ξεπρόβαλε μπροστά στα μάτια του ένα θέαμα που δεν είχε ξαναδεί.

Ένα πολύ μεγάλο ζώο το οποίο ήταν λευκό με χρυσά φτερά, 
τέσσερα  ψηλά  δυνατά  πόδια,  σχετικά  αδύνατο  κορμό,  μεγάλα 
αμυγδαλωτά μάτια με μεγάλες βλεφαρίδες και μουσούδα που θύμιζε 
ελάφι ήταν ξαπλωμένο κάτω από ένα πολύ μεγάλο κορμό δέντρου. 
Είχε μια μεγάλη πληγή στο ένα του πόδι και έτρεχε γαλάζιο αίμα. Ο 
Θόριας πήγε αργά αργά κοντά του ψιθυρίζοντας τον σκοπό από τον 
ύμνο του Ιερό Δάσους για να μην το τρομάξει. Κούνησε τα χέρια 
του και τα μεγάλα κλαδιά του δέντρου έγειραν προς το μέρος του. 
Σιγά  σιγά  τα  φύλλα  το  αγκάλιαζαν  και  εκείνο  έδειχνε  να  το 
απολαμβάνει. 

«Μα τι γίνεται;» ρώτησε ο Κλάιρον τον Θόριας.
«Έδωσα εντολή στο δέντρο να δώσει λίγη από την ικανότητα 

που έχει της αυτοϊασης σε εκείνο το ζώο το οποίο φαίνεται εντελώς 
μαγικό.  Δεν  έχω  ξαναδεί  ποτέ  μου  κάτι  τέτοιο.  Φαίνεται  πολύ 
τρομαγμένο  και  ταλαιπωρημένο.  Ποιος  ξέρει  τι  μπορεί  να  του 
συνέβη…» είπε σκεπτικός ο Θόριας.

«Μα σε ενδιαφέρει πραγματικά τι έγινε;»
«Μου φαίνεται ότι εσείς που είστε κάτω από τη γη έχετε χάσει 

κάθε έννοια συμπόνιας.  Αποκοπήκατε υπερβολικά από τον επάνω 
κόσμο της Πανγαίας και  δεν σας ενδιαφέρει  τίποτα πέρα από τον 
εαυτό σας». απάντησε φανερά εκνευρισμένος ο Θόριας.

Εν  τω  μεταξύ  τα  κλαδιά  άρχισαν  να  αφήνουν  το  ζώο  και 
εκείνο κατάφερε και σηκώθηκε όρθιο. Αμέσως πλησίασε κοντά στον 
Θόριας και του έριξε ένα πολύ έντονο βλέμμα σχεδόν τρομαχτικό. Ο 
Θόριας ταράχτηκε μιας και δεν είχε ξαναζήσει κάτι παρόμοιο. Του 
φάνηκε  ότι  στην  κόρη  των  ματιών  του  πήγε  να  εμφανιστεί  μια 
εικόνα. Μόλις πήγε κάτι να διακρίνει σαν μια μορφή, ξαφνικά το 
βλέμμα του σκοτείνιασε και τα μάτια του έμοιασαν γυάλινα. Έβαλε 
τότε μια δυνατή κραυγή η οποία ήταν λες και  ερχόταν από άλλο 
κόσμο και πέταξε γρήγορα μακριά. 

«Πω  πω  τι  ήταν  αυτό;»  είπε  ο  Κλάιρον  πραγματικά 
ξαφνιασμένος και τρομαγμένος.

«Έχω την εντύπωση ότι μπροστά μας είδαμε αληθινή μαγεία. 
Κάτι  συμβαίνει  με  αυτό  το  ζώο.  Είμαι  σίγουρος  ότι  θα  το 
ξαναβρούμε μπροστά μας». είπε ο Θόριας. 



Μπροστά του υπήρχε ένα μονοπάτι το οποίο οδηγούσε σε ένα 
δάσος. Εκείνος και ο Κλάιρον χωρίς να μιλήσουν μεταξύ τους το 
ακολούθησαν  μιας  και  δεν  είχαν  που  αλλού  να  πάνε.  Μόλις 
πλησίασαν κοντά στο δάσος διαπίστωσαν ότι δεν έμοιαζε με κανένα 
δάσος  της  Ανατολής.  Οι  χοντροί  κορμοί  του  δεν  είχαν  κανένα 
πετράδι και είχαν το χρώμα της στάχτης. Πολλές από τις ρίζες τους 
ξεπρόβαλλαν  σαν  σκελετωμένα  χέρια  πάνω  στο  έδαφος.  Τα 
περισσότερα κλαδιά ήταν γυμνά και  όσα είχαν φύλλα  νόμιζες ότι 
φλέγονταν  ασταμάτητα  χωρίς  όμως  να  καίγονται  πραγματικά.  Η 
υγρασία του μέρους τους τρυπούσε τα κόκαλα και η μυρωδιά της 
μούχλας τους ενοχλούσε τα ρουθούνια. 

«Είναι  πολύ  άσχημο  μέρος  εδώ.  Ακόμα  και  η  λίμνη  των 
ψυχών  είναι  καλύτερη  από εδώ.  Δεν  είμαι  σίγουρος  ότι  θέλω να 
προχωρήσουμε προς τα εκεί». είπε ο Κλάιρον.

«Αυτά  τα  δέντρα  είναι  εντελώς  νεκρά,  δεν  έχουν  καθόλου 
ψυχή. Ας πάμε πιο μέσα είμαι σίγουρος ότι κάτι θα βρούμε. Είναι 
όλα πάρα πολύ περίεργα για να μην υπάρχει τίποτα κρυμμένο.» είπε 
ο Θόριας και έκανε το πρώτο βήμα. 

Καθώς περπατούσαν  ήταν και  οι  δύο σε  ετοιμότητα καθώς 
πραγματικά δεν είχαν ιδέα αν κινδύνευαν ή όχι. Όλη η ατμόσφαιρα 
του  δάσους  είχε  την  μυρωδιά  του  θανάτου  και  σταδιακά 
διαπίστωναν ότι δεν υπήρχε τίποτα το ζωντανό γύρω τους. Κοίταζαν 
γύρω  τους  και  όσο  προχωρούσαν  προς  το  εσωτερικό  του,  τους 
περικύκλωνε ένα παχύ πέπλο ομίχλης με μοναδική ακτίνα φωτός τα 
φλεγόμενα κλαδιά. 

«Καλύτερα να περπατάει κοντά ο ένας τον άλλον μην τυχόν 
χαθούμε.  Δεν  βλέπω  ούτε  την  μύτη  μου».  είπε  ο  Θόριας  στον 
Κλάιρον.

«Μην ανησυχείς γιατί βλέπω εγώ για σένα. Ας περπατάω εγώ 
μπροστά  για  να  σου  δείχνω  τον  δρόμο  μην  πέσουμε  σε  καμιά 
παγίδα». είπε ο Κλάιρον στον Θόριας χαρούμενος που μπόρεσε να 
φανεί κάπου και εκείνος χρήσιμος. 

«Βλέπεις  εμείς  στην  φυλή  των  σπηλαίων  μπορούμε  να 
βλέπουμε πραγματικά πιο εύκολα στο σκοτάδι και στην ομίχλη από 
ότι στο φως της ημέρας. Το φως της ημέρας μας φέρνει πολύ μεγάλο 
πόνο στα μάτια γιατί δεν είμαστε φτιαγμένοι για να βγαίνουμε στο 
έδαφος. Όμως μπορούμε να κάνουμε πάρα πολλά πράγματα που δεν 



μπορείτε να κάνετε εσείς. Για παράδειγμα μπορούμε να μετακινούμε 
την γη και επίσης δεν ξέρω αν το πρόσεξες ότι η στολή που φοράω 
παίρνει  το  χρώμα  του  περιβάλλοντος  για  να  μπορούμε  να 
ξεφεύγουμε  από  τους  εχθρούς  μας.  Πιστεύω  ότι  όλοι  εσείς  στο 
έδαφος ζηλεύετε την προστασία που μας παρέχει σωστά; Ε Θόριας; 
Θόριας;»  Με  μεγάλη  του  έκπληξη  ανακάλυψε  ότι  τόση  ώρα 
περπατούσε μόνος του και μιλούσε μόνος του. Ο Θόριας δεν ήταν 
πια πίσω του να τον ακολουθεί. 

«Θόριας;  Θόριας;  Έλα,  εμφανίσου  δεν  είναι  ώρα  για 
παιχνίδια. Θόριας!!» φώναζε για πολύ ώρα ο Κλάιρον πραγματικά 
αγχωμένος. Τον είχε κυριεύσει μεγάλος φόβος καθώς κοίταζε γύρω 
του και  υποπτευόταν  ότι  τα  πάντα θα μπορούσαν να του κάνουν 
κακό. Τελικά δεν ήταν τόσο γενναίος όσο πίστευε ότι ήταν. Όμως 
μάζεψε  το  κουράγιο  του  και  έκανε  αργά  αργά  βήματα  προς  τα 
εμπρός.  Ότι  και  να  είχε  συμβεί  στον  Θόριας  σίγουρα  ήταν  θέμα 
χρόνου να συμβεί και σε εκείνον. Ενώ περιπλανιόνταν στην ομίχλη 
για αρκετή ώρα ξάφνου ένιωσε το πόδι του να πατάει σε μη στέρεο 
έδαφος  και  να  βυθίζεται  αργά  σε  ένα  κολλώδες  υγρό.  Απότομα 
τραβήχτηκε  σαστισμένος  καθώς  δεν  είχε  ιδέα  τι  ακριβώς 
αντιμετώπιζε μπροστά  του.  Το σημείο του σώματος  του που είχε 
ακουμπήσει  εκεί  είχε  αρχίσει  να  αλλάζει  χρώμα  και  να  γίνεται 
σταδιακά γκρι.  Τότε ήταν που ξεκίνησε να μουδιάζει  και  να μην 
μπορεί να το αισθανθεί. Σέρνοντας πια το πόδι του προσπαθούσε να 
βρει κάποια διέξοδο από εκείνο το ερημωμένο δάσος. Η καρδιά του 
είχε αρχίσει να χτυπάει όλο και πιο δυνατά καθώς δεν αισθανόταν 
καλά και τα πάντα γύρω του είχαν αρχίσει να γυρίζουν. Του φάνηκε 
ότι  κάποιος τον πλησίαζε αλλά η όραση του γινόταν όλο και  πιο 
θολή μέχρι που έπεσε κάτω αναίσθητος. 

Όση ώρα ήταν αναίσθητος ήταν λες και έβλεπε ένα εφιάλτη 
από τον οποίο δεν μπορούσε να ξυπνήσει. Ονειρευόταν ότι το δάσος 
το οποίο βρίσκονταν ήταν ένας τεράστιος λαβύρινθος και  εκείνος 
δεν  μπορούσε  με  τίποτα  να  βρει  διέξοδο.  Απελπισμένος, 
κουρασμένος  αλλά  και  πολύ  διψασμένος  φώναζε  τον  Θόριας. 
Αισθανόταν πάρα πολύ ένοχος που χάθηκε από δίπλα του έτσι απλά 
και εκείνος δεν είχε καταλάβει αλλά ούτε καν υποψιαστεί τίποτα.

Μια μυρωδιά πάρα πολύ έντονη του γαργάλησε την μύτη και 
τον εξανάγκασε να βγει από τον εφιάλτη του. Άνοιξε τα μάτια του 



αλλά δεν μπορούσε να δει  τίποτα.  Προσπάθησε να σηκωθεί  αλλά 
ένα απαλό άγγιγμα τον κράτησε  στη θέση του.  Μια πολύ γλυκιά 
γυναικεία μελωδική φωνή γεμάτη καλοσύνη τον καθησύχασε.

«Ηρέμησε, σε παρακαλώ. Δεν κινδυνεύεις. Ευτυχώς πρόλαβα 
και σε μάζεψα πριν σε βρουν οι άλλοι».

«Ποια είσαι; Που είμαι; Γιατί δεν βλέπω;»
«Ας  τα  πάρουμε  όλα  από  την  αρχή.  Πάτησες  στο 

δηλητηριώδες  έλος  της  φυλής  των  Σάντοουρεν.  Όποιος  έστω και 
ακουμπήσει  εκεί,  νεκρώνει  σταδιακά  το  σώμα  του.  Εσύ  όμως 
στάθηκες τυχερός γιατί σε είχα δει νωρίτερα να περιπλανιέσαι και σε 
παρακολουθούσα.» του απάντησε η γλυκιά φωνή.

«Γιατί δεν βλέπω; Μήπως είδες τον Θόριας;»
«Όχι τον φίλο σου δεν τον είδα. Άκουγα μόνο εσένα να τον 

φωνάζεις συνέχεια. Στο πόδι σου έχω βάλει πάνω φύλλα Ιάλιν. Σε 
λίγες ώρες θα επανέλθει στο φυσιολογικό. Επειδή γνωρίζω όλες τους 
τις παγίδες έχω κρατήσει μεγάλο απόθεμα από αυτά τα φύλλα πριν 
προλάβουν να τα κάψουν». 

Ο Κλάιρον αν και είχε τα μάτια ανοιχτά συνέχιζε να βλέπει 
μόνο  σκοτάδι  μέχρι  που  ξαφνικά  του  φάνηκε  ότι  είδε  μια  μικρή 
λάμψη φωτός. Μετά από αυτό ξεκίνησε να βλέπει όλο και καλύτερα 
μέχρι  που  μπροστά  του  είδε  έναν  μικρό  κρύσταλλο  που  τον 
κουνούσε  γύρω  από  τα  μάτια  του  μια  πολύ  όμορφη  γυναικεία 
φιγούρα. Χωρίς να το καταλάβει του ξέφυγε ένα μικρό χαμόγελο.

«Ονομάζομαι  Ρόζα  Ετέρνα και  είμαι  θεραπεύτρια.  Εδώ και 
πολύ καιρό μένω κρυμμένη στο δάσος της φωτιάς.»

«Χαίρομαι πραγματικά για την γνωριμία. Σου χρωστάω την 
ζωή μου». είπε σε αυτήν την πολύ όμορφη κοκκινομάλλα κοπέλα με 
τα  καταπράσινα  εκφραστικά  μάτια  που  εξέπεμπε  την  απόλυτη 
ηρεμία και αγάπη. Τα σκούρα πράσινα ρούχα της έμοιαζαν να ήταν 
φτιαγμένα  από  μετάξι  με  τη  διαφορά  όμως  ότι  άλλαζαν  χρώμα 
ανάλογα με το που βρίσκονταν. Είχαν κάτι κοινό. 

Κοίταξε γύρω του για  να δει  που βρισκόταν.  Το μόνο που 
μπόρεσε να καταλάβει ήταν ότι ήταν σε ένα δωμάτιο χτισμένο με 
ηλιότουμ το οποίο βρισκόταν πολύ κοντά σε μια πηγή νερού που 
μπορούσε  να  ακούσει  το  κελάρυσμα  του.  Το δωμάτιο  αυτό  ήταν 
περιμετρικά γεμάτο με μικρά φυτά, στον πιο μεγάλο τοίχο είχε έναν 
καθρέπτη  και  γύρω  του  υπήρχαν  κρεμασμένοι  ένα  σωρό 



διαφορετικοί κρύσταλλοι.  Τα πάντα ήταν πάρα πολύ περιποιημένα 
μέχρι και την τελευταία λεπτομέρεια και του έδιναν την αίσθηση του 
ζεστού σπιτικού. 

«Πες  μου  μήπως  έχεις  καμιά  ιδέα  για  το  τι  συνέβη  στον 
Θόριας;  Εκεί που περπατούσαμε ξάφνου εξαφανίστηκε και έμεινα 
μόνος μου».

«Αυτό  που  μπορώ  να  υποθέσω  είναι  τον  άρπαξαν  οι 
Σάντοουρεν».

«Σάντοουρεν;»
«Μα από πού έχεις έρθει;» τον ρώτησε χαμογελώντας η Ρόζα 

Ετέρνα.
«Από την Ανατολή». απάντησε ο Κλάιρον.
«Θα σου πω για τους Σάντοουρεν αν μου υποσχεθείς ότι θα 

μου πεις ποιος σκοπός σε ταξίδεψε τόσο μακριά από το σπίτι σου».
«Σύμφωνοι». απάντησε με σιγουριά ο Κλάιρον αν και ήξερε 

ότι δεν μπορούσε να μοιραστεί μαζί της τόσες πολλές λεπτομέρειες. 
Στο κάτω κάτω μπορεί να του έσωσε τη ζωή αλλά δεν μπορούσε να 
είναι απολύτως σίγουρος για τις προθέσεις της. Μπορεί κάτι να του 
έλεγε  μέσα  του  ότι  έπρεπε  να  την  εμπιστευτεί  όμως  έπρεπε  να 
κρατήσει πολλά για τον εαυτό του. 

«Οι Σάντοουρεν είναι από τις πιο σκοτεινές φυλές της Δύσης. 
Ζουν  μόνο  για  να  υπακούν  την  Αλίσα,  στην  ουσία  εκείνη  τους 
δημιούργησε.  Όλους  όσους  είχε  φυλακίσει  στο  παλάτι  της  τους 
πέρασε από τα πιο σκοτεινά μαύρα μάγια και σε συνεργασία με τον 
μάγο της φυλής των Κρυστάλλων τους φυλάκισε για πάντα τις ψυχές 
μέσα  στους  κρυστάλλους  της  σκιάς.  Τους  έφερε  εδώ,  κοντά  στο 
δάσος  της  φωτιάς  και  αφού  ρήμαξαν  τα  πάντα  γύρω  τους 
εγκαταστάθηκαν  στην  άλλη  πλευρά  του  δάσους.  Δεν  νιώθουν 
κανένα συναίσθημα και  είναι εκπαιδευμένες μηχανές θανάτου.  Το 
μόνο  που  λειτουργεί  μέσα  τους  είναι  το  υψηλό  ένστικτο  της 
επιβίωσης».

«Έχουν  κάποια  ιδιαίτερη  δύναμη;»  ρώτησε  γεμάτος 
περιέργεια ο Κλάιρον.

«Έχουν από τις χειρότερες δυνάμεις. Τα μάτια τους γίνονται 
μαύρα και τρέχουν μαύρα δάκρια. Τότε είναι που χάνεις για πάντα 
την ψυχή σου και γίνεσαι ένα με αυτούς». απάντησε η Ρόζα Ετέρνα.

«Και εσύ, πως μένεις εδώ; Είσαι μόνη σου;»



«Είμαι  η  τελευταία  θεραπεύτρια  της  Δύσης.  Το  δάσος  της 
φωτιάς που για πολλούς είναι  τρομακτικό και  αφιλόξενο έγινε το 
σπίτι μου και η ασφάλεια μου μιας και πολλοί λίγοι τολμούν να το 
διασχίσουν. Όλοι οι όμοιοι μου είναι νεκροί και εγώ γλύτωσα από 
τύχη». είπε η Ρόζα Ετέρνα και χαμήλωσε το βλέμμα της.

«Λυπάμαι για αυτό…» της είπε συμπονετικά ο Κλάιρον και 
έσκυψε και  εκείνος το κεφάλι  του σαν ένδειξη σεβασμού για την 
νεκρή οικογένεια της Ρόζα Ετέρνα. 

«Για πες μου τώρα την δική σου ιστορία…» είπε θέλοντας να 
αλλάξει λίγο την ατμόσφαιρα.

«Ξέρω ότι σου το υποσχέθηκα αλλά καλύτερα να τα πούμε 
καθοδόν. Πρέπει να βρω τον Θόριας, θα έρθεις μαζί μου έτσι;» είπε 
ο Κλάιρον.

«Ε…ναι  μάλλον.  Κάτσε να πάρω μαζί  μου κάποια χρήσιμα 
πράγματα γιατί το να πλησιάσουμε όπως είμαστε τους Σάντοουρεν 
δεν είναι ότι πιο έξυπνο». είπε η Ρόζα αμήχανα. Αμέσως βγήκε από 
το δωμάτιο που βρισκόντουσαν και έμεινε ο Κλάιρον μόνος του για 
λίγη ώρα. Τότε σηκώθηκε για να βεβαιωθεί ότι είναι εντελώς καλά. 
Κάτι μέσα του, του έλεγε ότι δεν θα έσωζε τον Θόριας όμως έπρεπε 
να το προσπαθήσει.  Ποτέ δεν ήταν πραγματικά κακός με κανένα, 
όλη αυτή η υπεροψία ήταν ένα θέατρο, μια μάσκα που έπρεπε να 
φοράει  από την στιγμή που άνηκε στην φυλή των Σπηλαίων.  Για 
λίγο είχε αφήσει την μάσκα κάτω και ήταν αληθινός. 

Περιεργαζόταν  ασταμάτητα  τον  χώρο μιας  και  δεν  είχε  δει 
ποτέ του κάτι παρόμοιο και πλησίασε στον καθρέπτη. Για μια στιγμή 
του φάνηκε ότι είδε κάτι μέσα του. Γύρισε απότομα πίσω του για να 
δει αν βρίσκεται κανείς μαζί του στο δωμάτιο. Όμως ήταν μόνος του. 
Κοίταξε  πάλι  τον  καθρέπτη  καλύτερα  και  τότε  είδε  μέσα  μια 
φιγούρα  να  πλησιάζει.  Άρχισε  να  τον  λούζει  κρύος  ιδρώτας  και 
έκανε μερικά βήματα πιο πίσω καθώς δεν ήξερε τι  τον περίμενε. 
Σταδιακά  άρχισε  η  φιγούρα  να  διαγράφεται  καλύτερα.  Ήταν  μια 
ψηλή  γυναίκα  μεγάλης  ηλικίας,  με  αυλακωμένο  ρυτιδιασμένο 
πρόσωπο και  τα μαλλιά της πιασμένα κότσο.  Φορούσε ένα λευκό 
φόρεμα  με  μια  μαύρη  κάπα  και  ήταν  ξυπόλητη.  Πλησίασε  πάρα 
πολύ κοντά και  έμοιαζε λες και  θα έβγαινε από τον καθρέπτη.  Ο 
Κλάιρον επειδή δεν ήταν προετοιμασμένος για κάτι τέτοιο στράφηκε 



προς  την  πόρτα  του  δωματίου  και  άρχισε  να  φωνάζει  την  Ρόζα 
Ετέρνα.

«Μα τι πλάσμα παράξενο είσαι εσύ και τι δουλειά έχεις εδώ;» 
του είπε η γυναίκα. 

Ο Κλάιρον σάστισε, το τελευταίο πράγμα που περίμενε ήταν 
να του μιλήσει.

«Βλέπω, γνώρισες την Βάιντα την μάγισσα της φυλής μας». 
είπε η Ρόζα Ετέρνα κρατώντας στο χέρι της ένα μεγάλο ασημένιο 
σπαθί το οποίο τακτοποιούσε στη θήκη του για να το πάρει μαζί της.

«Νόμιζα ότι όλοι οι δικοί σου ήταν νεκροί».
«Μα είναι. Η Βάιντα έκανε στον εαυτό της ένα ισχυρό ξόρκι 

αθανασίας αλλά ο μάγος των Σάντοουρεν το έστρεψε εναντίον της. 
Σε όποιον καθρέπτη και να κοιτάξω πάντα εμφανίζεται μέσα. Την 
έχει φυλακίσει για πάντα εκεί…».

«Μην μιλάς  για  μένα σαν να μην είμαι  εδώ».  είπε φανερά 
εκνευρισμένη η Βάιντα.

«Ναι σωστά» είπε γελώντας η Ρόζα Ετέρνα «εμείς θα φύγουμε 
τωρα».

«Μα είσαι τρελή; Και αν σε βρουν;» ξεφώνισε η Βάιντα με 
έντονο ύφος ανησυχίας.

«Θα  είμαστε  πολύ  προσεκτικοί  μην  ανησυχείς».  είπε 
καθησυχαστικά η Ρόζα και ο Κλάιρον είχε μείνει να κοιτάζει τις δυο 
αυτές γυναίκες να λογομαχούν σαν μάνα με κόρη. 

«Σε  παρακαλώ,  πάμε  να  φύγουμε  τώρα.  Όλη  αυτή  η 
καθυστέρηση  μπορεί  να  στοιχίσει  την  ζωή  στον  Θόριας».  είπε  ο 
Κλάιρον με μια φωνή γεμάτη ανησυχία.

«Αντίο Βάιντα» είπε η Ρόζα Ετέρνα και τράβηξε τον Κλάιρον 
από  το  κατάλευκό  του  μπράτσο  πριν  προλάβει  να  απαντήσει  η 
Βάιντα.

Μόλις  βγήκαν  από  το  δωμάτιο  που  βρίσκονταν  τόση  ώρα 
πέρασαν  στον  κυρίως  χώρο  με  αυτό  που  έμοιαζε  σπίτι.  Εκεί  τα 
βότανα έπαιζαν πάλι τον κυρίαρχο ρόλο αφού το μέρος έμοιαζε πιο 
πολύ με κήπο παρά με καθιστικό. Το πέτρωμα αυτό, το ηλιότουμ, το 
οποίο ο Κλάιρον έβλεπε για πρώτη φορά είχε το χρώμα των ήλιων 
που δύουν. Αυτό σήμαινε ότι έπρεπε να βιαστούν πιο πολύ ακόμα 
καθώς την νύχτα τα πράγματα είναι ακόμα πιο δύσκολα. Μετά από 
αυτό το δωμάτιο πέρασαν επιτέλους στον εξωτερικό χώρο. 



Τότε  κατάλαβε  που  έμενε  κρυμμένη  η  Ρόζα.  Υπήρχε  ένα 
πέρασμα πίσω από έναν καταρράκτη και αυτός ήταν ο λόγος που 
άκουγε τον ήχο από το νερό να πέφτει. Το επόμενο βήμα μετά τον 
καταρράκτη τους οδηγούσε σε αυτό το ομιχλώδες τοπίο του δάσους 
της φωτιάς. Το ιδιαίτερο σε εκείνο το μέρος ήταν ότι ο καταρράκτης 
κατέληγε σε μια μεγάλη λίμνη. Περιμετρικά από την λίμνη υπήρχαν 
πάρα πολλά φυτά και στην επιφάνεια της υπήρχε μια πάχνη σαν να 
ήταν το νερό πάρα πολύ ζεστό. 

«Είναι το νερό ζεστό ή μου φαίνεται; »  ρώτησε  ο 
Κλάιρον απορημένος.

«Το νερό που καταλήγει σε αυτόν τον καταρράκτη κάνει ένα 
πολύ  μεγάλο  ταξίδι  από  τα  βάθη  της  Πανγαίας,  πετάγεται  σαν 
ηφαίστειο κοντά στην περιοχή της φυλής των κρυστάλλων και μετά 
παίρνει  πολλά  μονοπάτια  για  να  καταλήξει  εδώ.  Τα  φυτά  που 
υπάρχουν εδώ ευδοκιμούν χάρη στα ζεστά νερά και έχουν πολλές 
ευεργετικές  ιδιότητες.  Αυτός  ήταν και  ένας  από τους  λόγους  που 
διάλεξα να κάνω το κρησφύγετο μου εδώ». εξήγησε η Ρόζα Ετέρνα. 

Αφού  πέρασαν  τον  καταρράκτη  άρχισαν  να  βαδίζουν  μέσα 
στο δάσος. Το φως από τα φλεγόμενα δέντρα είχε σιγά σιγά σβήσει. 
Λες και όλη αυτή η ενέργεια της φωτιάς πήγαζε από τον ήλιο. 

«Υπάρχουν καθόλου ζώα ;»
«Ποτέ δεν υπήρχαν. Αν δεις κάτι να μου το πεις αμέσως γιατί 

μάλλον  θα  είναι  κάποιος  κατάσκοπος  και  ο  κίνδυνος  θα  είναι 
άμεσος».

Ο Κλάιρον αν και έβλεπε σχεδόν καλά μιας και είχε συνηθίσει 
στο σκοτάδι παραπατούσε συνέχεια στις ρίζες που εξείχαν από το 
έδαφος. Η ησυχία ήταν τόσο μεγάλη που το μόνο που ακούγονταν 
ήταν  τα  βήματα  τους.  Σε  κάποια  στιγμή  η  Ρόζα  έμεινε  ακίνητη, 
έπιασε τον Κλάιρον από το μπράτσο, έκανε ένα τεράστιο σάλτο σαν 
αιλουροειδές και με μία μόνο προσπάθεια γαντζώθηκε πάνω σε ένα 
δέντρο. Το χρώμα των ματιών της είχε γίνει κίτρινο. Τον κοίταξε στα 
μάτια  και  του  έκανε  νόημα  να  μην  μιλήσει.  Ο  Κλάιρον  τότε 
πιάστηκε αθόρυβα σε ένα κλαδί και έκατσε εντελώς ακίνητος. Τα 
ρούχα και των δυο είχαν πάρει το σταχτί χρώμα του δέντρου. Το 
μόνο πράγμα που τους έκανε να ξεχωρίζουν ήταν το άσπρο χρώμα 
του δέρματος του Κλάιρον.



Από μακριά άρχισαν να διακρίνουν μια σκοτεινή φιγούρα να 
πλησιάζει προς το μέρος τους. Οι δυο τους δεν έπαιρναν ούτε μια 
ανάσα. Η φιγούρα αυτή όσο πλησίαζε ξεκίνησε να παίρνει μορφή. 
Ήταν κανονικού αναστήματος,  γεμάτοι  με μύες,  μαλλιά πιασμένα 
και πίσω στην πλάτη είχε μια θήκη με πολλά όπλα. Ο Κλάιρον δεν 
κατάφερε  να  προσδιορίσει  το  πρόσωπο  αλλά  του  φάνηκε  για 
αρσενική φιγούρα. Με κομμένη την ανάσα τον παρακολουθούσαν 
να  κάθεται  για  να  ξεκουραστεί  κάτω  από  το  δέντρο  που  είχαν 
σκαρφαλώσει. Αφού έκατσε για λίγη ώρα έβγαλε από τη μία πλευρά 
του σακιδίου του ένα μικρό ζώο που στο σκοτάδι έμοιαζε με σαύρα 
και από την άλλη ένα Ντράικον. Τότε αμόλησε την σαύρα και έπειτα 
άφησε  το  Ντράικον  να  την  κυνηγήσει.  Μετά  από  λίγο  ήρθε  το 
Ντράικον  κρατώντας  στο  στόμα  του  την  νεκρή  σαύρα. 
Ευχαριστημένος  εκείνος  από  το  κατόρθωμα  του  ζώου  του,  του 
έδωσε  κάτι  να  φάει  και  σηκώθηκε  και  έφυγε.  Μόλις  ξεμάκρυνε 
αρκετά,  οι  δυο  τους  κατέβηκαν  και  άρχισαν  να  αναπνέουν 
φυσιολογικά σαν να τους έφυγε ένα πάρα πολύ μεγάλο βάρος. 

«Τι ήταν αυτός;» ρώτησε ο Κλάιρον χαμηλόφωνα την Ρόζα 
από φόβο μην τυχόν γυρνούσε ο εχθρός πίσω.

«Αυτή ήταν μια Σάντοουρεν».
«Θηλυκό  ήταν  αυτό;  Μα  από  πού  το  κατάλαβες;»  είπε  ο 

Κλάιρον με ένα βλέμμα απορίας.
«Τα  θηλυκά  εκπαιδεύουν  Ντράικον  και  τα  αρσενικά  της 

φυλής εκπαιδεύουν Γούλφρον. Ο κάθε Σάντοουρεν έχει το δικό του 
ζώο κυνηγό που τον βοηθάει στην μάχη». εξήγησε η Ρόζα Ετέρνα.

«Αυτοί έπιασαν τον Θόριας;» 
«Δυστυχώς». απάντησε η Ρόζα. 
« Είμαστε μακριά ακόμα;»
«Όχι  πολύ,  πρέπει  όμως  να  πάμε  πολύ  προσεκτικά  και 

σίγουρα δεν θα ακολουθήσουμε κανένα μονοπάτι. Αν συναντήσουμε 
κάποιον στο δρόμο είμαστε χαμένοι  ή μάλλον νεκροί.  Πριν όμως 
πάμε θέλω να μου πεις την ιστορία σου για να είμαι σίγουρη ότι 
αξίζει  τον  κόπο  να  ρισκάρω  τη  ζωή  μου  για  σένα.»  είπε 
αποφασιστικά η Ρόζα και έκανε τον Κλάιρον να καταλάβει ότι δεν 
μπορούσε να το αναβάλλει άλλο ή να αλλάξει την κουβέντα. 

«Έχεις δίκιο, όμως όσα λιγότερα ξέρεις τόσο το καλύτερο για 
σένα. Ήρθα από την Ανατολική Πανγαία από τη φυλή των Κέηβρεν 



σε μια αποστολή ζωής και  θανάτου.  Πρέπει να βρω και  να πάρω 
μαζί μου τον μάγο Όλρεν».

« Τον Όλρεν; Δεν έχω ακούσει εδώ και καιρό νέα του. Ξέρω 
ότι συνεργαζότανε με την Αλίσα».

«Όχι,  δεν  συνεργαζότανε,  εδώ  και  καιρό  τον  έχει  κάπου 
φυλακίσει». απάντησε ο Κλάιρον. 

«Μα  είσαι  σίγουρος;  Νομίζω  ότι  είχε  έρθει  για  επίσκεψη 
στους Σάντοουρεν εκτός αν δεν λέμε για τον ίδιο». 

«Επίσκεψη;  Σε  αυτούς;  Τι  δουλειά  μπορεί  να  είχε  εκεί; 
Σίγουρα δεν λέμε για τον ίδιο.  Ο Όλρεν ήταν πάντα η ισορροπία 
ειρήνης ανάμεσα στην Ανατολή και την Δύση και οι τελευταίες μου 
πληροφορίες λένε ότι κάπου τον έχει η Αλίσα. Έχουν έρθει πολλοί 
για να τον βρούνε αλλά μάταια».

«Και  νομίζεις  ότι  εσύ  θα  το  καταφέρεις;  Δεν  θέλω  να  σε 
αποθαρρύνω αλλά…» είπε η Ρόζα με μια μικρή νότα ειρωνείας.

«Εσύ ήθελες να μάθεις την ιστορία μου. Εμένα με επέλεξαν 
για τον καλύτερο της φυλής μου. Θα πάω στους Σάντοουρεν είτε με 
την βοήθεια σου είτε χωρίς». απάντησε δυσαρεστημένος και συνάμα 
πολύ αποφασισμένος ο Κλάιρον. Σκεφτόταν ότι στο κάτω κάτω δεν 
τον γνώριζε καλά για να τον αποδοκιμάζει.

«Αφού σου έσωσα την ζωή δεν μπορώ να σε αφήσω να την 
πετάξεις.  Νιώθω  λίγο  υπεύθυνη  για  σένα  τώρα.  Ακολούθησε  με 
λοιπόν. Θέλω να περπατάς όσο πιο αθόρυβα γίνεται. Θέλω να γίνεις 
ένα με το δάσος και να παρακολουθείς τα πάντα γύρω σου γιατί ποτέ 
δεν  ξέρεις  που  μπορεί  να  κρύβονται.  Ο  στόχος  μας  είναι  να 
φτάσουμε  στον  καταυλισμό  τους  όσο  εκείνοι  κοιμούνται  και  να 
μπορέσουμε να ψάξουμε για τον φίλο σου. Να το ξέρεις όμως πρέπει 
να αποφύγουμε την οποιαδήποτε συνάντηση γιατί δεν μπορούμε να 
τα  βγάλουμε  πέρα  μόνοι  μας.»  είπε  η  Ρόζα  και  αμέσως  έγνεψε 
καταφατικά ο Κλάιρον. Ήξερε ότι δεν ήταν ώρα για παιχνίδια ούτε 
για κουβέντες καθώς είχαν ήδη χάσει πάρα πολύ χρόνο.

Ξεκίνησαν ένα πολύ γρήγορο και προσεκτικό περπάτημα. Τα 
μάτια της Ρόζας ήταν ακόμα κίτρινα. Μπορούσε να βλέπει το δάσος 
με έναν διαφορετικό τρόπο. Της ήταν πολύ εύκολο να ανιχνεύει την 
οποιαδήποτε κίνηση από πολύ μακριά και αυτό ήταν που την είχε 
κρατήσει ζωντανή όλο αυτό το διάστημα. Οι σύμμαχοι της Αλίσα 
γνώριζαν το χάρισμα αυτό και για αυτό το λόγο όταν είχαν κάνει 



επίθεση στους δικούς της φρόντιζαν να την κάνουν από ψηλά ώστε 
να μην προλάβουν να καταλάβουν τα σημάδια του δάσους και να 
προστατευτούν ή να τρέξουν για βοήθεια. Η Ρόζα Έτερνα γλύτωσε 
γιατί  είχε  πάει  να  μαζέψει  βότανα  από  την  λίμνη.  Μετά  είχε 
ανακαλύψει  το  πέρασμα  στον  καταρράκτη  και  όποτε  ήταν 
στενοχωρημένη  ή  ήθελε  λίγο  χρόνο  μόνη  της  πήγαινε  εκεί  και 
καθόταν. Αυτό ήταν αυτό που της έσωσε τη ζωή. Αυτό σκεφτόταν 
και ήλπιζε να συνέχιζε να είναι το ίδιο τυχερή. Κάτι της έλεγε ότι 
αυτό  που  πήγαινε  να  κάνει  δεν  ήταν  τόσο  εύκολο.  Είχε  όμως 
πραγματικά βαρεθεί την ζωή της κρυμμένη εκεί. 

Τα  βήματα  τους,  τους  οδήγησαν  σε  μια  μεγάλη  ανηφόρα. 
Μόλις  έφθαναν  στην  κορυφή  η  Ρόζα  Ετέρνα  έκανε  νόημα  στον 
Κλάιρον να σκύψει και να ανέβει στην κορυφή έρποντας. Αν και δεν 
καταλάβαινε  γιατί,  υπάκουσε  και  μόλις  έφθασε  στην  κορυφή 
διαπίστωσε  ότι  το  δάσος  της  φωτιάς  κοβόταν  βίαια  μαζί  με  το 
έδαφος λες και το είχε κόψει ένα σπαθί. Οι ρίζες κρεμόταν αφύσικα 
προς τα κάτω. Κάτω ακριβώς από εκεί που βρισκόντουσαν ήταν ο 
καταυλισμός των Σάντοουρεν.  Ο Κλάιρον περίμενε ότι  θα έβλεπε 
ένα κάστρο, ένα παλάτι  ή κάτι παρόμοιο, όμως εκείνοι πρέπει  να 
ζούσαν νομαδικά χωρίς καμία βάση. Δεν τους ενδιέφερε να μείνουν 
κάπου μόνιμα. Πήγαιναν όπου τους πρόσταζαν και δεν είχε καμία 
σημασία  για  εκείνους.  Έξω  από  κάθε  κατάλυμα  έκαιγε  από  μια 
φωτιά και βρισκόντουσαν όλοι μαζεμένοι γύρω της. Ο Κλάιρον και 
η  Ρόζα  έκατσαν  σε  εκείνο  τον  λόφο,  μιας  και  τον  θεωρούσαν 
ασφαλές και τους παρακολουθούσαν για να δουν πότε θα έμπαιναν 
μέσα για να μπορέσουν εκείνοι να κατέβουν. 

Μετά από αρκετή ώρα μαζεύτηκαν στην μέση του οικισμού 
τους και άρχισαν να βηματίζουν παραταγμένοι ο ένας πίσω από τον 
άλλον λες και έκαναν κάποιου είδους στρατιωτική παρέλαση γύρω 
από ένα κατάλυμα το οποίο είχε στην κορυφή του μια σημαία. Τον 
βηματισμό συνόδευαν τύμπανα και πολεμικές κραυγές. Η αλήθεια 
είναι ότι αυτή η σκηνή έκανε τον Κλάιρον να τρομάξει λίγο καθώς 
ένιωσε  λίγος  μπροστά  τους  ενώ  η  Ρόζα  φάνηκε  να  είναι 
συνηθισμένη σε τέτοιο θέαμα. 

«Να ξέρεις ότι αυτοί που βλέπεις είναι ελάχιστοι συγκριτικά 
με αυτούς που έχει στο παλάτι της η Αλίσα». διευκρίνισε η Ρόζα.



Μετά από ελάχιστη  ώρα μια πυκνή  ομίχλη άρχισε  να τους 
κυκλώνει  όλους.  Παρόλο που θεωρητικά δεν  μπορούσαν να δουν 
τίποτα  εκείνοι  συνέχιζαν  να  βηματίζουν  σε  ακόμα  πιο  γρήγορο 
ρυθμό. Μόλις είδε η Ρόζα την ομίχλη έκανε νόημα στον Κλάιρον να 
μην μιλήσει  καθόλου και  τον έσπρωξε  προς  τα κάτω για  να μην 
υπάρχει καμία πιθανότητα να τους δει κανείς.

Ο  Κλάιρον  σιωπηλά  υπάκουσε  και  μετά  από  λίγο  είδαν 
λάμψεις  ψηλά  στον  μαύρο  ουρανό  και  ένας  παράξενος  παγερός 
αέρας τους διαπέρασε το κορμί αφήνοντας τους ρίγη. Η Ρόζα είχε 
κατεβάσει το κεφάλι κάτω σαν να περίμενε κάτι πολύ κακό να γίνει. 
Με τα χέρια της είχε αγκαλιάσει τα γόνατα της λες και προσπαθούσε 
να γίνει όσο πιο μικρή μπορούσε. Ο Κλάιρον που πραγματικά δεν 
μπορούσε να αντιληφθεί τι είχε γίνει έκανε υπομονή μέχρι να του πει 
η Ρόζα. Μετά από λίγο η Ρόζα άρχισε να κουνιέται μπρος πίσω και 
ξεκίνησε  ένα  παραμιλητό  σε  μια  γλώσσα  που  δεν  μπορούσε  να 
καταλάβει.  Τα  μάτια  της  δεν  ήταν  πια  κίτρινα  είχαν  πάρει  ένα 
τρομαχτικό άσπρο χρώμα που έλαμπε μέσα σε όλο αυτό το περίεργο 
σκοτάδι.  Εκείνος  τότε  επιχείρησε  να  της  μιλήσει  και  να  την 
αγκαλιάσει για να την συνεφέρει αλλά εκείνη λες και την διαπέρασε 
ηλεκτρικό ρεύμα τραβήχτηκε απότομα σαν φίδι και από το στόμα 
της βγήκε μια διχαλωτή γλώσσα που στην άκρη της έμοιαζε να έχει 
δηλητήριο.  Ο  Κλάιρον  πραγματικά  τρομαγμένος  από  αυτό 
σηκώθηκε  και  έκανε  μερικά  βήματα  προς  τα  πίσω.  Η Ρόζα  τότε 
άρχισε να τον πλησιάζει σαν θηρίο που προσπαθούσε να υπνωτίσει 
τον θύμα του. Μπορούσε να δει τα μπροστινά της δόντια να έχουν 
μεγαλώσει αφύσικα και πριν προλάβει να αντιδράσει χίμηξε πάνω 
του  και  τον  δάγκωσε  πάρα  πολύ  δυνατά  στον  παχύ  του  λαιμό. 
Ένιωσε  το  δηλητήριο  να  πηγαίνει  μέχρι  και  το  τελευταίο  του 
κύτταρο και λιποθύμησε.

«Έι,  ξύπναααα.  Είπαμε  να  μην  μας  δει  κανείς  και  εσύ  το 
έριξες στον ύπνο». ψιθύρισε η γλυκιά φωνή της Ρόζας Ετέρνα στο 
αυτί  του Κλάιρον.  Εκείνος  μόλις  την είδε  τινάχτηκε τρομαγμένος 
μερικά μέτρα πιο πίσω. Η Ρόζα χαμογέλασε.

«Μα καλά, τι έπαθες εσύ; Κάνεις λες και είδες κανένα τέρας». 
είπε  περιπαίζοντας  τον.  «Έλα  πάμε  προς  τα  κάτω.  Όσο  εσύ 
κοιμόσουν του καλού καιρού ήρθε η Αλίσα κάτι τους είπε και μετά 
πήγαν όλοι σιγά σιγά για να ξεκουραστούν. Ξέρω που είναι οι θέσεις 



των φρουρών τους. Επίσης έχω την εντύπωση ότι εκεί που υπάρχει η 
σημαία  και  εμφανίστηκε  η  Αλίσα  κρύβουν  κάτι  πολύ  σημαντικό 
γιατί έχουν αφήσει 3 φρουρούς έξω από εκεί. Μα τι με κοιτάς ακόμα 
έτσι;» είπε στο τέλος ενοχλημένη.

«Να…  ξέρεις  είχα  ένα  κακό  όνειρο  αυτό  είναι  όλο».  είπε 
απολογητικά ο Κλάιρον χωρίς όμως να έχει αλλάξει βλέμμα. 

«Χίλια  συγνώμη.  Εγώ  φταίω,  δεν  σε  προστάτεψα.  Όταν  η 
ψυχή σου είναι καθαρή και η παρουσία της Αλίσας είναι κοντά είναι 
λες  και  ένα  κύμα  κακού  να  περιβάλλει  τα  έμψυχα  όντα  που 
βρίσκονται γύρω της. Εσύ επειδή κοιμήθηκες, έριξες τις άμυνες σου 
και έγινε αυτό που έγινε. Πάμε όμως γιατί μπορεί να μην έχουμε 
ούτε άλλο χρόνο, αλλά ούτε και άλλη ευκαιρία».  εξήγησε η Ρόζα 
Ετέρνα και έγνεψε καταφατικά ο Κλάιρον. 

Έφυγαν από εκεί και άρχισαν να κατεβαίνουν την πλαγιά από 
την  δεξιά  πλευρά  που  είχε  διάσπαρτα  κάποια  μεγάλα  δέντρα  για 
κάλυψη. Η Ρόζα κινούνταν αέρινα και ο Κλάιρον λόγω του όγκου 
που  είχε  προσπαθούσε  άχαρα  να  την  ακολουθήσει  πάντα  όμως 
καλύπτοντας τα ίχνη του. Μετά από λίγη ώρα βρήκαν τον πρώτο 
φρουρό του οικισμού να είναι  στραμμένος  προς  το  χωριό.  Μόλις 
πήγε η Ρόζα να επιτεθεί την πρόλαβε ο Κλάιρον. Τέντωσε το χέρι 
του,  άνοιξε  την  παλάμη  του  και  άρχισε  σταδιακά  να  την  κλείνει 
κάνοντας μια απότομη κίνηση προς τα κάτω. Τότε η γη άνοιξε και 
κυριολεκτικά ρούφηξε προς τα κάτω τον φρουρό και τον κάλυψε με 
χώμα. Η Ρόζα πραγματικά εξεπλάγην. Δεν είχε τύχει να της δείξει τις 
δυνάμεις του μέχρι εκείνη την στιγμή.

Μετά  από  αυτόν  τον  φρουρό  κινήθηκαν  περιμετρικά  και 
έκαναν  το  ίδιο  σε  άλλους  δύο  φρουρούς.  Αυτό  ήταν  πραγματικά 
εύκολο και βολικό γιατί έτσι τους έβγαζαν από την μέση σιωπηλά, 
πριν προλάβουν να αντιδράσουν και να φωνάξουν ενισχύσεις. Τώρα 
τα πράγματα έγινα πιο δύσκολα για τους δυο τους καθώς έπρεπε να 
ψάξουν μέσα στα σπίτια  για  να ανακαλύψουν  σε ποιο μπορεί  να 
ήταν αιχμάλωτος ο Θόριας. 

«Πριν πάμε να ψάξουμε αλλού ας δούμε τι υπάρχει εκεί στην 
σημαία». είπε ψιθυριστά η Ρόζα.

«Μα γιατί να το ρισκάρουμε. Εκεί έχει τόσους φρουρούς. Ας 
πάμε να κοιτάξουμε για τον Θόριας και ας αφήσουμε την περιέργεια 
για αργότερα». είπε ο Κλάιρον.



Η Ρόζα όμως τον αγνόησε εντελώς και κινήθηκε προς εκείνο 
το σημείο κρατώντας στα χέρια της το σπαθί της. Αμέσως κατάφερε 
και αιφνιδίασε τον πρώτο φρουρό καταφέρνοντας του ένα δυνατό 
χτύπημα στα πόδια. Αμέσως εκείνος λύγισε και ήρθαν για βοήθεια οι 
άλλοι φρουροί. Ο Κλάιρον δεν μπορούσε να κάτσει να κοιτάζει και 
αμέσως έτρεξε κοντά να βοηθήσει. Φοβόταν να χρησιμοποιήσει την 
δύναμη του μήπως έριχνε κάτω από τη γη το οίκημα με την σημαία. 
Έτσι το μόνο που μπόρεσε να κάνει ήταν να σηκώσει ένα σύννεφο 
σκόνης και να το κατευθύνει στα μάτια τους για να μην μπορούν να 
χτυπήσουν την Ρόζα. Μόλις οι φρουροί Σάντοουρεν ξεκίνησαν να 
μην βλέπουν καθαρά άρχισαν να σφυρίζουν  και  ήρθαν οι  βοηθοί 
τους. 

Ένα Ντράικον πιάστηκε αμέσως από την σάρκα του χεριού 
του Κλάιρον και ένα Γουλφρον επιτέθηκε αμέσως στο δεξί του πόδι. 
Τα  Γουλφρον  έμοιαζαν  με  πολύ  μικρά  λυκάκια  με  πολύ  μεγάλη 
μουσούδα  και  πολύ  κοφτερά  δόντια.  Το  χρώμα  τους  ήταν 
κατάμαυρο και το μόνο που τα έκανε να ξεχωρίζουν από το σκοτάδι 
ήταν τα λαμπερά τους μάτια.

Ο Κλάιρον πάλευε να ελευθερωθεί  από αυτά αλλά όλο και 
περισσότερα ερχόταν. Τότε η Ρόζα άρχισε να τα χτυπάει με το σπαθί 
της για να φύγουν από πάνω του. Το πρόβλημα ήταν όμως ότι είχαν 
μαζευτεί και άλλοι φρουροί και ήταν πραγματικά αδύνατο για την 
Ρόζα να τους αποκρούσει όλους ταυτόχρονα. Τότε ο Κλάιρον σε μια 
κίνηση απελπισίας τράβηξε μαζί του την Ρόζα και μπήκε μέσα στο 
οίκημα με την σημαία βάζοντας χώμα έξω από την πόρτα για να μην 
μπορεί να μπει μέσα κανείς, ούτε και να βγει όμως. Έβγαλαν και οι 
δύο μια ανάσα ανακούφισης μέχρι που κοίταξαν πίσω τους.

Σε ένα κρεβάτι ήταν ξαπλωμένος ο Θόριας.
«Θόριας!!!» φώναξε ο Κλάιρον. Η Ρόζα τον τράβηξε αμέσως 

πίσω και του έκανε νόημα να κάνει ησυχία. Όμως ήταν πραγματικά 
αργά.  Ο  Θόριας  άνοιξε  απότομα  τα  μάτια  του  και  σαν  μια 
καλοκουρδισμένη  μηχανή  σηκώθηκε  πάνω.  Έπιασε  από τους  δύο 
ώμους την Ρόζα, την κοίταξε κατάματα και άρχισε να κλαίει μαύρα 
δάκρυα. 

Η Ρόζα τότε σαν να μαγνητίστηκε έμεινε να τον κοιτάζει εκεί 
ακίνητη μην μπορώντας να αντιδράσει. Ο Κλάιρον τότε προσπάθησε 
να την πάρει από εκεί αλλά τα χέρια του Θόριας ήταν πιο δυνατά 



από  ποτέ.  Μέσα  από  την  γη  άρχισαν  να  βγαίνουν  νεκρές  ρίζες 
δέντρων και να τυλίγουν την Ρόζα σε αυτήν την θέση. Εν τω μεταξύ 
οι φρουροί απ έξω είχαν αρχίσει να σπάνε το χωμάτινο φράγμα που 
τους  εμπόδιζε  την  είσοδο.  Ο  Κλάιρον  ήταν  απελπισμένος  γιατί 
έπρεπε να πάρει μια απόφαση άμεσα και δεν θα ήταν εύκολη. 

Με όλη του την φόρα χίμηξε πάνω στον Θόριας. Ο Θόριας λες 
και ήταν βράχος δεν κουνιόταν από την θέση του παρόλο το βάρος 
και την δύναμη του Κλάιρον. Τότε ο Κλάριον άρπαξε το σπαθί της 
Ρόζας και πριν προλάβει να τον χτυπήσει οι ρίζες που ήταν πάνω 
στην  Ρόζα  κύκλωσαν  σε  μια  γρήγορη  κίνηση  και  το  σπαθί.  Ο 
Κλάιρον τότε άρχισε να χτυπάει με όλη του τη δύναμη τον Θόριας 
γιατί  ήξερε  ότι  όσο  αργούσε,  η  ψυχή  της  Ρόζας  εξαφανιζότανε. 
Αναγκαστικά  ο  Θόριας  άφησε  την  θεραπεύτρια  και  στράφηκε 
εναντίον του Κλάιρον. Οι φωνές των φρουρών ακούγονταν όλο και 
πιο κοντά,  δεν είχε μείνει πολύς χρόνος για χάσιμο.  Νεκρές ρίζες 
βγήκαν  πάλι  από  το  έδαφος  έτοιμες  να  τυλίξουν  και  να 
ακινητοποιήσουν τον Κλάιρον όμως εκείνος δεν επέτρεψε να βγουν 
από την γη καθώς με μία κίνηση του χεριού του της σκέπασε πάλι με 
χώμα. Έπρεπε να πάρει μια δύσκολη απόφαση τώρα. Ο Θόριας δεν 
υπήρχε πια. Δεν προλάβανε να τον σώσουν και τώρα η ψυχή του 
έδινε δύναμη στην κακία της Αλίσας. Προφανώς αυτός ήταν ο λόγος 
που είχε εμφανιστεί νωρίτερα, ήξερε ότι οι Σάντοουρεν είχαν πιάσει 
ένα δυνατό αιχμάλωτο. Ο Κλάιρον σήκωσε και τα δυο του χέρια και 
άρχισε να βυθίζει τον Θόριας μέσα στην γη. Οι ρίζες προσπαθούσαν 
να τον  τραβήξουν  πάνω αλλά  η  δύναμη της  φυλής  των  Κέηβρεν 
ήταν πιο δυνατή από της φυλής των Τρίρεν και αυτό δεν μπόρεσε 
ούτε εκείνη την στιγμή να αλλάξει.

«Αντίο γενναίε Θόριας». είπε ο Κλάιρον και μόλις ο Θόριας 
βυθίστηκε μέσα στη γη οι ρίζες που είχαν κυκλώσει την Ρόζα έγιναν 
αδύναμες  και  μπόρεσε  ο  Κλάιρον  να  τις  σπάσει  και  να  την 
ελευθερώσει. Η Ρόζα έπεσε λιπόθυμη κάτω, κανείς δεν μπορούσε να 
ξέρει αν ήταν αργά για εκείνη ή όχι. Ο Κλάιρον τότε με τα δυνατά 
του χέρια την έπιασε στον ώμο του, άνοιξε μια μεγάλη τρύπα σαν 
τούνελ με την δύναμη της γης και την κάλυψε πάλι. Είχε πάρα πολύ 
λίγο χρόνο και το ήξερε, δεν θα μπορούσε να μείνει εκεί για πολύ 
ώρα κάτω από το χώμα χωρίς αέρα. Έτσι με την δύναμη που του είχε 
απομείνει προχωρούσε το τούνελ για να βρεθεί λίγο παραπέρα από 



τον οικισμό των Σάντοουρεν και να βγούνε έξω. Μέσα σε όλα του 
τα προβλήματα άκουγε και  τις  φωνές  των φρουρών πίσω του,  οι 
οποίοι  όπως  φαίνεται  διέλυσαν  το  χωμάτινο  τείχος  και  τώρα 
έψαχναν να τους βρουν.

Με  τη  Ρόζα  στον  ώμο  προσπαθούσε  όσο  πιο  γρήγορα 
μπορούσε  να  βγει  έξω  από  το  έδαφος  μέχρι  που  επιτέλους  τα 
κατάφερε και μύρισε φρέσκο αέρα. Μόλις έβγαλε το κεφάλι του έξω 
από την τρύπα διαπίστωσε ότι βρισκόντουσαν πια μέσα στο δάσος. 
Άφησε  την  Ρόζα  κάτω  και  προσπάθησε  να  την  συνεφέρει  αλλά 
μάταια.  Εκείνη  βρίσκονταν  σε  μια  λιπόθυμη  κατάσταση  και  δεν 
μπορούσε να γνωρίζει κανείς αν θα ξύπναγε ποτέ και αν ξύπναγε αν 
θα ήταν η ίδια. Κάλυψε γρήγορα τα ίχνη πίσω του και για πολύ λίγο 
ξάπλωσε  δίπλα  στην  Ρόζα  για  να  ξεκουραστεί.  Ήξερε  ότι  τα 
πράγματα θα ήταν πολύ δύσκολα από δω και πέρα. Δεν μπορούσε να 
την  αφήσει  πίσω.  Θα  έφευγε  από  εκεί  και  θα  πήγαινε  πίσω στο 
κρησφύγετο  της  Ρόζας  για  να  βρει  την  Βάιντα.  Ίσως  εκείνη 
μπορούσε να τη βοηθήσει, μάγισσα ήταν κάτι θα μπορούσε να κάνει. 
Το πρόβλημα ήταν ότι δεν είχε ιδέα που βρισκόντουσαν, είχε χάσει 
εντελώς τον προσανατολισμό του κάτω από το έδαφος. Μέχρι εκεί 
τον  είχε  φέρει  η  Ρόζα  και  προς  μεγάλη  του  αμυαλιά  δεν  έδωσε 
σημασία στον δρόμο. Αν μη τι άλλο θα προσπαθούσε να την κάνει 
καλά και να μάθει και για τον Όλρεν, αυτό έπρεπε να κάνει, για αυτό 
και επιλέχθηκε και έπρεπε να πετύχει.  Δεν θα ήταν αυτός εκείνος 
που  θα  ντρόπιαζε  την  φυλή  των  Κέηβρεν.  Ήδη  το  γεγονός  ότι 
σκότωσε τον Θόριας θα μείνει για πάντα χαραγμένο μέσα στην ψυχή 
του. Έπρεπε να είναι πιο προσεχτικός και λιγότερο φλύαρος. Τώρα 
τον βαραίνουν οι ενοχές για δύο ψυχές. 

Μετά από αυτές  τις  σκέψεις  σηκώθηκε  αποφασιστικά  πήρε 
την Ρόζα αγκαλιά και ξεκίνησε για την Βάιντα. 



ΦΥΛΗ ΤΩΝ ΡΙΒΕΡΕΝ

«Πάμε,  πρέπει  να  βιαστούμε,  είμαστε  οι  τελευταίοι  που 
μείναμε».  είπε  η  Άννα  και  περπάτησε  βιαστικά  προς  το  μεσαίο 
μονοπάτι.  Αμέσως περπάτησε πιο γρήγορα από εκείνη η Λόρελαϊ 
και μπήκε μπροστά της.

«Συγχώρα με Βασίλισσα αλλά δεν μπορώ να σε αφήσω να 
περπατάς  μπροστά  μου.  Θα  ντρόπιαζα  την  φυλή  μου».  είπε  η 
Λόρελαϊ και της Άννας της ξέφυγε ένα χαμόγελο ικανοποίησης, ενώ 
ο Ωκεάνις ακολουθούσε διακριτικά όπως είχαν συμφωνήσει.

Καθώς περπατούσαν η Άννα είχε χαθεί στις σκέψεις της. Το 
μονοπάτι αυτό της άρεσε πάρα πολύ, της θύμιζε την Ανατολή. Δεν 
μπορούσε να καταλάβει για ποιο λόγο ήταν χωρισμένη η Ανατολή 
από την Δύση από την αρχή του χρόνου. Όσες φορές και να ρωτούσε 
πάντα έπαιρνε την απάντηση ότι  έτσι  έπρεπε να είναι και να μην 
ασχολείται. Το μονοπάτι αυτό είχε κατά μήκος του μεγάλα δέντρα 
με μεγάλα πετράδια ζωής να λαμποκοπούνε.  Τα κλαδιά τα οποία 
ήταν  πλεγμένα  με  λευκά  άνθη  της  θύμισαν  το  χιονάτουμ  τον 
Φλάιρεν. Στην άκρη του κάθε κλαδιού υπήρχε ένα έντομο το οποίο η 
‘Αννα δεν το είχε ξαναδεί. Για λίγο άφησε τη Λόρελαϊ να περπατάει 
μπροστά  και  πήγε  κοντά  σε  ένα  κλαδί  για  να  το  παρατηρήσει. 
Πλησιάζοντας της φάνηκε ότι ήταν κάποια μικροσκοπική πεταλούδα 
αλλά κοιτώντας καλύτερα είδε ότι ήταν μια μικρή πυγολαμπίδα με 
πολύχρωμα φτερά. Αυτά τα φτερά είχαν ένα πολύ φωτεινό χρώμα το 
οποίο χρύσιζε στις ακτίνες των ήλιων. Της Άννας της κίνησε τόσο 
πολύ το ενδιαφέρον αυτή η μικρή πυγολαμπίδα που προσπάθησε να 
την  βάλει  στα  χέρια  της.  Η  πυγολαμπίδα  πρόθυμα  φτερούγισε 
ανάμεσα στις παλάμες της.

«Μικρή  μου  πυγολαμπίδα,  τι  όμορφη  που  είσαι…» είπε  η 
Άννα μαγεμένη. Τότε η πυγολαμπίδα με μια αναπάντεχη κίνηση της 
τσίμπησε το πρώτο της δάκτυλο και πέταξε αμέσως πολύ γρήγορα 
μακριά  της.  Η  Άννα  έμεινε  να  την  κοιτάζει  έκπληκτη  να 
απομακρύνεται στον καταγάλανο ουρανό. Αυτό που δεν είδε όμως 
ήταν  ότι  αυτό  τα  χαριτωμένο  πλασματάκι  μόλις  έφυγε  από  την 
οπτική γωνία της Άννας άρχισε σταδιακά να μεγαλώνει το ράμφος 
του, τα φτερά του να μακραίνουν και να αλλάζουν χρώμα. Μέχρι να 



φύγει  από  τον  ορίζοντα  είχε  μεταμορφωθεί  σε  ένα  κατάμαυρο 
κοράκι. Ήταν τόση αφηρημένη που δεν πρόσεξε ότι το μικρό αυτό 
τσίμπημα της είχε κάνει μια πληγή. Ο Ωκεάνις ήρθε αμέσως και με 
ένα μαντήλι της έδεσε την πληγή.

«Βασίλισσα Άννα,  σε παρακαλώ μην ακουμπάς τίποτα εδώ 
γύρω. Δεν ξέρεις τι μπορεί να συμβεί. Μην εξαπατάσαι δεν είμαστε 
στο σπίτι μας». είπε ο Ωκεάνις και ευγενικά έκανε μια υπόκλιση και 
γύρισε πίσω μερικά βήματα. 

«Ναι,  ήταν πολύ  απερίσκεπτο  εκ  μέρους  μου».  σχολίασε  η 
Άννα ντροπιασμένη που δεν ήταν αρκετά προσεκτική. Η Λόρελαϊ η 
οποία είχε προχωρήσει αρκετά μπροστά σταμάτησε και την περίμενε 
να έρθει κοντά. Μόλις η Άννα πλησίασε τότε η Λόρελαϊ συνέχισε να 
περπατάει σε αυτό το μονοπάτι.

«  Είσαι  η  ελπίδα  μας,  αν  η  αποστολή  μας  δεν  στεφθεί  με 
επιτυχία τότε αναρχία θα κυριαρχήσει σε όλη την Ανατολή και η 
Αλίσα θα έχει πετύχει τον σκοπό της».  είπε η Λόρελαϊ με σχεδόν 
ικετευτικό ύφος στην Άννα.

«Η αλήθεια είναι ότι η σκέψη μου δεν είχε πάει μέχρι εκεί. Το 
μόνο που σκέφτομαι  είναι  να γίνει  καλά ο αδερφός μου».  είπε η 
Άννα και μην θέλοντας να συνεχίσει την κουβέντα προχώρησε πιο 
μπροστά. Δεν ήθελε να παραδεχτεί ότι έβαλε τον αδερφό της πάνω 
από το βασίλειο της Πανγαίας. Συνέχεια της ερχόταν στο μυαλό ότι 
αν  δεν  υπήρχε  ο  Ρέμπους  και  η  Αλίσα  οι  γονείς  της  θα  ήταν 
ζωντανοί και δεν θα είχε πάνω της όλο αυτό το φορτίο. Ακόμα και ο 
Αλέξης θα ήταν ευτυχισμένος στην ζωή που ζούσε και δεν θα ήταν 
σε αυτήν την κατάσταση. Όσο σκέφτονταν αυτά ένιωθε τόσο μίσος 
να την πλημμυρίζει και η θέληση για εκδίκηση είχε γίνει πια ανάγκη.

Αυτό το υπέροχο μονοπάτι  φαινόταν ατελείωτο.  Τους  έδινε 
την αίσθηση ότι επαναλαμβανόταν το ίδιο τοπίο συνέχεια. 

«Μα μήπως κάνουμε κάτι λάθος;» είπε η Λόρελαϊ. «Αυτό εδώ 
το δέντρο με τον πολύ χοντρό κορμό το έχουμε περάσει ήδη τρεις 
φορές. Μοιάζει σαν να βρισκόμαστε σε έναν κύκλο».

«Μα, δεν γίνεται να κάνουμε κύκλους αφού περπατάμε όλο 
ευθεία.  Κάποια  άλλη  εξήγηση  θα  υπάρχει.  Ίσως  πρέπει  να 
προσέξουμε  καλύτερα  το  περιβάλλον  γύρω  μας  για  να 
διαπιστώσουμε  τι  μας  ξεφεύγει.  Εσύ  Λόρελαϊ  να  πάρεις  την 
αριστερή  πλευρά και  εγώ την δεξιά.  Κάποιο στοιχείο θα βρούμε. 



Ίσως κάποιος πήρε μέτρα προστασίας για να μην μπορούν να τον 
βρουν εύκολα.  Σωστά;  Ωκέανις,  έλα και  εσύ κοντά μας.  Δεν έχει 
νόημα να πηγαίνουμε χώρια». 

Ξεκίνησαν  να  περπατάνε  τώρα  πιο  αργά  αλλά  και  πιο 
προσεκτικά. Η Άννα κοίταζε προσεκτικά τα δέντρα, τα φυτά αλλά 
δεν  πλησίαζε  υπερβολικά  κοντά,  ήξερε  ότι  έπρεπε  να  προσέχει 
περισσότερο τώρα. 

«Βασίλισσα  Άννα,  έλα  να  δεις».  φώναξε  η  Λόρελαϊ 
ενθουσιασμένη. Η Άννα και ο Ωκεάνις πλησίασαν τρέχοντας κοντά 
της. Μόλις ήρθαν αρκετά κοντά η Λόρελαϊ με πολύ μεγάλη ευκολία 
ανέβηκε  πάνω  σε  ένα  μεγάλο  δέντρο.  Εκεί  ανάμεσα  στα  κλαδιά 
βρήκε σφηνωμένο ένα αντικείμενο το οποίο ήταν σχεδόν διάφανο 
και για μερικά δευτερόλεπτα μια λάμψη φώτιζε το περίγραμμα του. 
Δειλά δειλά άπλωσε το χέρι  της  για  να το βγάλει  από εκεί  αλλά 
μόλις πήγε να το ακουμπήσει διαπίστωσε ότι δεν μπορούσε να το 
πιάσει.  Μόλις  πήγε  να  το  ξεσφηνώσει  εξαφανιζόταν. 
Απογοητευμένη κατέβηκε πάλι κάτω.

«Βασίλισσα Άννα, ίσως θα ήταν καλύτερα να δοκίμαζες εσύ. 
Μπορεί  να  χρειάζεται  να το  πάρει  από εκεί  κάποιος  με  βασιλικό 
αίμα. Σίγουρα έχει κάποια μορφή μαγείας πάνω του». Η Άννα τότε 
με μια μικρή προσπάθεια ανέβηκε και εκείνη πάνω στο δέντρο και 
σίγουρη για τις ικανότητες της πήγε να το πιάσει. Όμως και η δική 
της  προσπάθεια  στέφθηκε  με  αποτυχία  και  κατέβηκε  κάτω 
απογοητευμένη.

«Να  δοκιμάσω εγώ;»  είπε  με  σιγανή  φωνή  ο  Ωκεάνις  που 
τόση ώρα τον είχαν αφήσει στην άκρη. Η Άννα έγνεψε θετικά και ο 
Ωκεάνις ανέβηκε πάνω. Μόλις το χέρι του πλησίαζε το αντικείμενο 
άρχιζε  να στάζει  νερό λες  και  έλιωνε.  Εκείνος  όμως δεν  δίστασε 
ούτε μια στιγμή και με μία κίνηση με το υδάτινο χέρι του έβγαλε από 
εκεί το αντικείμενο. 

Την στιγμή που το έβγαλε, λες και μια αόρατη δύναμη τον 
πέταξε  πίσω μαζί  με  το  αντικείμενο,  έπεσε  κάτω από το  δέντρο. 
Αμέσως τον πλησίασε η Άννα για να δει τι ήταν αυτό που κράταγε 
στα χέρια του. Ο Ωκεάνις άνοιξε την παλάμη του και διαπίστωσε ότι 
αυτό  που  ήταν  διάφανο είχε  πια  πάρει  την  κανονική  του μορφή. 
Έμοιαζε σαν να του έλειπε άλλο ένα κομμάτι και να ήταν η βάση για 
κάτι  ακόμα.  Είχε μια λαβή η οποία ήταν κομμένη στην μέση και 



δίπλα της είχε σκαλισμένη μια μισή τρίαινα. Γύρω από την τρίαινα 
υπήρχαν  γιρλάντες  λουλουδιών  που  την  τύλιγαν  και  επέστρεφαν 
κυκλικά πάνω στην λαβή.

«Για αυτό μπορούσες μόνο εσύ να το πιάσεις. Έχει πάνω μια 
τρίαινα. Το σύμβολο του νερού». είπε η Άννα ανακουφισμένη που 
είχε πάρει την σωστή απόφαση και τον είχε πάρει μαζί της. Αν δεν 
είχε  έρθει  μαζί  μάλλον  θα  είχαν  ξεκινήσει  τον  δρόμο  της 
επιστροφής.

«Πρέπει να βρούμε τώρα το άλλο μισό της». είπε η Λόρελαϊ 
ενθουσιασμένη που κατέληξαν κάπου.

«Δεν νομίζω ότι πρέπει να ψάχνουμε πάλι πάνω σε δέντρα». 
πρότεινε ο Ωκεάνις.

«Έχει  δίκιο,  λογικά  θα  πρέπει  να  είναι  κάπου  αλλού». 
απάντησε  σκεπτική  η  Άννα  πιάνοντας  το  μέτωπο  της.  Είχε  ήδη 
αρχίσει να κουράζεται και δεν είχαν κάνει ακόμα τίποτα.

«Μα,  που  όμως…  Μόνο  δέντρα  υπάρχουν  εδώ  και  το 
μονοπάτι».  είπε  η  Λόρελαϊ  και  άρχισε  να  περπατάει.  Μετά  από 
μερικές ώρες που συνέχεια κατέληγαν να στέκονται στο ίδιο σημείο 
απογοητεύτηκαν και αποφάσισαν να κάτσουν λίγο πιο πέρα για να 
ξεκουραστούν. Βρήκαν ένα μέρος δίπλα από το μονοπάτι το οποίο 
ήταν  περιτριγυρισμένο  από  πανέμορφα  μυρωδάτα  γαλάζια 
λουλούδια, με πολύ ψηλό, παχύ χορτάρι και έκατσαν κάτω. Η Άννα 
κοίταζε γύρω της και για λίγο ξέχασε ότι βρισκόντουσαν σε εχθρικό 
έδαφος.

«Μάλλον πρέπει να βγούμε από το μονοπάτι». είπε ο Ωκεάνις 
μετά από λίγη ώρα σιωπής.

«Αυτό που λες είναι επικίνδυνο. Αν χαθούμε μέσα στο δάσος 
δεν θα μπορούμε να ελπίζουμε σε καμία βοήθεια και εξάλλου αν 
υπάρχει  ξόρκι  προστασίας  που  μας  εμποδίζει  να  προχωρήσουμε 
παρακάτω δεν θεωρώ ότι θα μας αφήσει έτσι απλά να φύγουμε. Αν 
το σκεφτείς δεν έχουμε συναντήσει ούτε ένα ταξιδιώτη. Δεν μπορεί 
στα αλήθεια να είμαστε ολομόναχοι εδώ». απάντησε η Λόρελαϊ με 
ύφος στον Ωκεάνις. 

«Ας συγκεντρωθούμε στο τι είναι αυτό που έχουμε στα χέρια 
μας και όχι να διαφωνούμε μεταξύ μας» μίλησε αυστηρά η Άννα. Ο 
Ωκεάνις έβγαλε από το σακίδιο του το εύρημα τους και άρχισε να το 
περιεργάζεται  καλύτερα.  Το  φύσηξε,  το  ξεσκόνισε  και  έπειτα  το 



έδωσε στην Άννα. Τώρα που ήταν συμπαγές μπορούσε και εκείνη να 
το πιάσει. 

Το πήρε στα χέρια της και άρχισε να το εξετάζει σπιθαμή προς 
σπιθαμή αλλά δεν μπόρεσε να βρει τίποτα. Έπειτα το έδωσε και στη 
Λόρελαϊ αλλά και εκείνη δεν μπόρεσε να σκεφτεί κάτι. Στο τέλος το 
έβαλαν πίσω στο σακίδιο και σηκώθηκαν απογοητευμένοι.

«Νομίζω ότι  πρέπει  να  βρούμε  το σημείο  που το  μονοπάτι 
ξεκινάει  από  την  αρχή.  Ίσως  εκεί  είναι  το  κλειδί  σε  αυτή  την 
ιστορία».  πρότεινε  ο  Ωκεάνις  και  όλοι  συμφώνησαν.  Ακόμα  πιο 
προσεκτικά περπατούσαν στο μονοπάτι  παράλληλα ο ένας με τον 
άλλο.  Αφηρημένη η Άννα κοίταζε κάτω και  τότε παρατήρησε ότι 
κάθε  φορά  που  έκαναν  ένα  βήμα  προς  τα  εμπρός  αχνά 
σχηματίζονταν στο χώμα κάποιες λέξεις  στην αρχαία γλώσσα και 
έπειτα σβήνονταν.

«Μην κάνετε άλλο βήμα». τους είπε δυνατά και οι άλλοι δύο 
πάγωσαν. «Έχουμε πραγματικά να κάνουμε με διαφορετική μαγεία. 
Κοιτάξτε όλοι κάτω». είπε η Άννα και τότε έκπληκτοι οι άλλοι δύο 
είδαν το ίδιο πράγμα. Ο Ωκέανις έσκυψε κάτω και με τα χέρια του 
ψηλάφισε το χώμα. Μόλις το χέρι του Ωκεάνις ακούμπησε το χώμα 
τα γράμματα άρχισαν να γίνονται πύρινα και να σχηματίζονται σε 
όλο το μονοπάτι μπροστά τους.

Όλοι  τους  έμειναν  να  κοιτάζουν  το  φαινόμενο  αυτό  με  το 
στόμα ανοιχτό. Μόλις εμφανίστηκαν οι λέξεις στο έδαφος άρχισαν 
αργά  αργά  να  σέρνονται  το  ένα  γράμμα  δίπλα  στο  άλλο  και  να 
λιώνουν  μέχρι  που  δημιούργησαν  το  άλλο  μισό  της  τρίαινας. 
Αμέσως το έπιασε στα χέρια του ο Ωκεάνις και το έβαλε κολλητά 
δίπλα  στο  άλλο  μισό  που  κρατούσε  στα  χέρια  του.  Αμέσως  τα 
σκαλισμένα  λουλούδια  που  υπήρχαν  στις  δύο  πλευρές  της  λαβής 
άρχισαν  να  μετακινούνται  και  να  προσπαθεί  το  ένα  λουλούδι  να 
ανταμώσει  το άλλο.  Μόλις τα λουλούδια και  η τρίαινα κόλλησαν 
μεταξύ τους, ακούστηκε ένας μεταλλικός κρότος που έδεσε τα δύο 
κομμάτια  σαν  να  ήταν  ένα.  Τα  χέρια  του  Ωκεάνις  άρχισαν  να 
στάζουν πάλι νερό και καθώς ακουμπούσε πάνω στη λαβή έβγαιναν 
υδρατμοί.  Ξάφνου  άρχισε  η  λαβή,  καθώς  την  κρατούσε,  να  τον 
ταρακουνάει με μια πολύ μεγάλη δύναμη. Φαινόταν σαν να ήθελε να 
φύγει όμως εκείνος πάλευε με όλη του την δύναμη να την κρατήσει 
στα  χέρια  του.  Λες  και  την  λαβή  την  τραβούσε  ένας  αόρατος 



γιγάντιος  μαγνήτης  άρχισε  να  τον  παρασέρνει  προς  τα  εμπρός 
παρόλο που εκείνος έβαζε αντίσταση. Μόλις το είδε αυτό η Άννα 
και  η Λόρελαϊ έτρεξαν προς το μέρος του για  να τον κρατήσουν 
αλλά η δύναμη ήταν τόση μεγάλη που τους παρέσερνε όλους μαζί. 
Από  την  μέση  της  λαβής  άρχισαν  να  βγαίνουν  σπίθες  και  να 
ξεπροβάλλει μια πολύ μεγάλη λεπίδα η οποία έμοιαζε σαν να την 
γεννούσε  εκείνη την ώρα η λαβή.  Όσο και  να προσπαθούσαν  να 
συγκρατήσουν τον Ωκεάνις  τους  ήταν πραγματικά δύσκολο να το 
καταφέρουν  γιατί  έμοιαζαν  όλοι  πολύ  αδύναμοι  μπροστά  στην 
δύναμη εκείνου του σπαθιού. 

Στο τέλος το σπαθί  παρέσυρε μαζί  του τον Ωκέανις  και  με 
πολύ μεγάλη δύναμη πήγε και καρφώθηκε πάνω σε ένα βράχο σε 
ένα  σημείο  που έμοιαζε  να  έχει  ειδικά  σχηματισμένη  σχισμή  για 
αυτήν  την  λεπίδα.  Αμέσως  έτρεξαν  κοντά  του  και  όλοι  μαζί 
παρακολούθησαν το σπαθί να παγώνει, να μοιάζει γυάλινο και να 
σπάει  με  ένα  μεγάλο  ήχο  σαν  τσίριγμα  σε  χίλια  κομμάτια.  Τα 
κομμάτια αυτά εκσφενδονίστηκαν παντού και ξαφνικά όλο το τοπίο 
που  βρίσκονταν  γύρω  τους  ξεκίνησε  να  ραγίζει  σαν  καθρέπτης, 
μέχρι  που  κατέρρευσε  όλο  και  έπεσε  κάτω  με  ένα  πολύ  μεγάλο 
εκκωφαντικό θόρυβο.

Η  Άννα,  ο  Ωκεάνις  και  η  Λόρελαϊ  κοίταζαν  πραγματικά 
έκπληκτοι αλλά και λίγο τρομοκρατημένοι αυτό που ξεδιπλώνονταν 
μπροστά στα μάτια τους. Όλο εκείνο το υπέροχο τοπίο που πέρναγε 
ξανά και ξανά μπροστά από τα μάτια τους ήταν μια οφθαλμαπάτη. 

Στην πραγματικότητα βρισκόντουσαν μπροστά από την κοίτη 
ενός μεγάλου ποταμιού. Ακριβώς μπροστά τους υπήρχαν μικρά και 
στενά πέτρινα σκαλοπάτια τα οποία κατέβαιναν μέσα στο ποτάμι. Ο 
Ωκέανις  έδωσε στην Άννα και  την Λόρελαϊ το λευκό βότανο της 
αναπνοής.  Σαν  σαρανταποδαρούσα  άρχισε  να  ανεβαίνει  και  να 
μπαίνει μέσα στα αυτιά τους. Η Άννα θυμόταν αυτήν την ενοχλητική 
αίσθηση η Λόρελαϊ όμως δεν το είχε ξαναζήσει και φαινόταν πολύ 
ενοχλημένη.  Αμέσως  το  πρόσωπο  τους  το  κάλυψε  μια  υδάτινη 
μάσκα για να μπορούν να αναπνέουν μέσα στο νερό του ποταμού. 
Έτσι  ξεκίνησαν  να  κατεβαίνουν  ένα  ένα  τα  σκαλοπάτια  προς  τα 
κάτω. Ένιωθαν το κρύο νερό του ποταμού να τους τυλίγει και να 
τους παγώνει μέχρι το κόκαλο. Ο μόνος που ήταν χαρούμενος και 
ανυπομονούσε να μπει μέσα ήταν ο Ωκεάνις που τόσες μέρες χωρίς 



το νερό είχε αρχίσει να αισθάνεται ότι αφυδατώνεται το δέρμα του. 
Είχε πάντα μαζί του ένα μαγικό μεταλλικό δοχείο το οποίο του το 
είχε δώσει ο ίδιος ο Ποσειδώνας και είχε μέσα θαλασσινό νερό το 
οποίο  δεν  στέρευε  ποτέ  και  όποτε  αισθανόταν  άσχημα  και  δεν 
μπορούσε να αναπνεύσει βρεχόταν. 

«Μην ανησυχείτε,  όλα θα πάνε καλά».  είπε ο Ωκεάνις  πριν 
βυθίσει πρώτος το κεφάλι του μέσα στο ποτάμι. Η Λόρελαϊ έπιασε 
το χέρι της Άννας και σχεδόν μαζί μπήκαν και αυτές μέσα στο νερό. 

Μπροστά  τους  αντίκρισαν  ένα  μεγάλο  δρόμο  μέσα  στο 
ποτάμι. Ξεχώριζε ότι ήταν δρόμος καθώς αριστερά και δεξιά από το 
μονοπάτι  υπήρχε  κάτι  που  έμοιαζε  με  κάγκελο  όμως  στην 
πραγματικότητα ήταν αστερίες δεμένοι μεταξύ τους που τους είχαν 
φέρει από το βασίλειο της θάλασσας. Μόλις πάτησαν το πόδι τους 
πάνω  σε  αυτό  το  μονοπάτι,  τότε  πήρε  κόκκινο  χρώμα  σαν  να 
καίγονταν ο βυθός του ποταμού. Ο Ωκεάνις έκανε ένα βήμα πίσω 
μιας  και  δεν  ήξερε αν ήταν για  καλό ή  για κακό.  Μέσα σε  λίγα 
δευτερόλεπτα τους περικύκλωσαν μαύρες σκιές και δημιούργησαν 
μια μικρή φυλακή και για τους τρεις τους. Κανείς δεν μπορούσε να 
περάσει μέσα από τις σκιές οπότε έκατσαν εκεί να περιμένουν. Η 
Άννα δεν ήθελε να ριψοκινδυνεύσει και να μπει στη μέση διάσταση 
για να γλυτώσουν γιατί επί τόπου θα έδινε το στίγμα της παρουσίας 
της στην Αλίσα. Το κακό ήταν ότι δεν είχε πει στον Ωκεάνις και τη 
Λόρελαϊ να διαφύλατταν την πραγματική τους ταυτότητα και έμεινε 
με  την  ελπίδα  ότι  θα  το  καταλάβαιναν  μόνοι  τους  αφού  με  την 
υδάτινη μάσκα δεν μπορούσε να τους εξηγήσει. 

Μετά από αρκετή ώρα σιγής πλησίασαν κοντά τους κάτι πολύ 
περίεργα  πλάσματα.  Ήταν  ψηλοί,  με  πολύ  μεγάλα  άκρα  που 
ενώνονταν με δέρμα ανάμεσα τους. Το δέρμα τους ήταν πράσινο, 
μερικοί είχαν πάνω τους μικρές μαύρες βούλες και όλο τους το σώμα 
ήταν λες και το κάλυπτε μια πράσινη γλίτσα. Το κεφάλι τους ήταν 
αρκετά  μεγάλο  και  είχαν  ένα  μακρύ  στόμα.  Τα  μάτια  τους  ήταν 
κίτρινα και η κόρη των ματιών τους μαύρη. Στη θέση των αυτιών 
τους είχαν πολύ μεγάλα βράγχια και για όπλο είχαν μία τρίαινα την 
οποία την τοποθετούσαν σε μια καφέ θήκη που τυλίγονταν γύρω από 
την μέση τους. Αμέσως μετά την άφιξη τους οι σκιές εξαφανίστηκαν 
από μπροστά τους.



Μόλις είδαν τον Ωκεάνις  σάστισαν και κοιτάχτηκαν μεταξύ 
τους. Εκείνος το κατάλαβε αλλά δεν αντέδρασε καθώς δεν ήξερε αν 
το σάστισμα τους ήταν για καλό ή για κακό. Αν μη τι άλλο ήταν 
πραγματικά  περίεργο το  γεγονός  ότι  την μια  στιγμή  υποκλίθηκαν 
μπροστά  τους  αλλά  την  επόμενη  στιγμή  κίνησαν  τις  τρίαινες 
απειλητικά προς το μέρος τους για να τους ακολουθήσουν αφού τους 
είχαν πάρει τα όπλα τους. Όλοι μην έχοντας άλλη επιλογή άρχισαν 
να περπατούν υπό την απειλή της τρίαινας μέσα στο μονοπάτι. Αυτό 
που  τους  έκανε  εντύπωση  ήταν  ότι  έμοιαζε  πάλι  σαν  να 
βρισκόντουσαν ξανά στον ίδιο δρόμο. Όσο περπατούσαν της Άννας 
της έμοιαζε σαν να μην άλλαζε τίποτα. Σκέφτηκε ότι κάποιο ξόρκι 
κρύβεται πίσω από αυτό. Με αυτόν τον τρόπο αν έφευγε μόνη της 
από όπου και να τους πήγαιναν δεν θα ήξερε ποτέ τον σωστό δρόμο 
για να φύγει. Σκέφτηκε να μπει μέσα στο μυαλό τους αλλά δεν θα 
είχε νόημα καθώς έπρεπε να την πάνε στον αρχηγό τους για να μάθει 
πληροφορίες.

Μετά από λίγη ώρα έφτασαν σε ένα σημείο που όλο το νερό 
ήταν πάρα πολύ θολό.  Πλησιάζοντας  όλο και  πιο κοντά είχε  την 
εντύπωση  ότι  μεγάλη  ποσότητα  νερού  έρχονταν  από  ψηλά  και 
έπεφτε με μεγάλη φόρα προς τα κάτω. Ένιωθε σε όλο της το σώμα 
κρύα ρεύματα νερού να την περικυκλώνουν. Μέσα σε όλη αυτήν την 
θολούρα  το  μόνο  που  μπορούσε  να  διακρίνει  ήταν  το  έντονο 
πράσινο χρώμα που είχε το πλάσμα το οποίο περπατούσε μπροστά 
της.

Σταδιακά  άρχισε  να  ξεκαθαρίζει  το  νερό  και  τότε  μπόρεσε 
επιτέλους να δει που τους κατεύθυναν τόση ώρα. Μπροστά της είχε 
μεγάλα πλατιά σκαλοπάτια που έμοιαζαν γυάλινα τα οποία άρχισαν 
όλοι  να ανεβαίνουν για  να βγουν στην επιφάνεια.  Μόλις το νερό 
άρχισε  να  απομακρύνεται  από  τα  πρόσωπα τους  καθώς  έβγαιναν 
έξω, η υδάτινη μάσκα βγήκε από το πρόσωπο τους. Έτσι μπόρεσαν 
να δουν που επιτέλους βρίσκονταν. 

Λίγα μέτρα πίσω τους ήταν ένας πολύ μεγάλος καταρράκτης ο 
οποίος έριχνε τα νερά του σε μια  μικρή λίμνη και  εκείνη με την 
σειρά της κατέληγε σε ένα δεύτερο καταρράκτη ο οποίος έριχνε τα 
νερά του σε ένα πολύ μεγάλο ποτάμι. Πάρα πολύ πυκνή βλάστηση 
έμοιαζε σαν περιμετρικός φράχτης από την δεξιά πλευρά και από 



την αριστερή πλευρά υπήρχαν μεγάλα βουνά που έμοιαζαν σαν να 
σκεπάζουν και να προστατεύουν το μέρος. 

Με την πρώτη ματιά δεν μπορούσε κάποιος να καταλάβει που 
μπορεί να έμεναν εκείνα τα πλάσματα αλλά με την δεύτερη έβλεπε 
ότι  τα  σπίτια  τους  ήταν  ανάμεσα  στους  κορμούς  των  δέντρων, 
χτισμένα με άμμο και καλυμμένα με μεγάλα κλαδιά. Τα σπίτια αυτά 
τα  οποία  δεν  είχαν  κανένα  παράθυρο  είχαν  μόνο  μία  πόρτα  την 
οποία άνοιγαν και έκλειναν με σχοινιά σαν καταπέλτης.

Πάνω στο βουνό ήταν χτισμένο το παλάτι τους. Το περίεργο 
αυτό παλάτι όπως ήταν σχεδιασμένο σου έδινε την αίσθηση ότι σε 
κάποιο  σημείο  στέκονταν  στον  αέρα  πάνω  από  τον  καταρράκτη. 
Όμως δεν μπορούσαν να πάνε πιο κοντά για να δουν τι το συγκρατεί 
από το να πέσει κάτω. Η Άννα δεν ήθελε να μιλήσει με κανέναν από 
τους φρουρούς και έτσι περίμενε να δει που θα τους πήγαιναν.

Μόλις  οι  Ρίβερεν  τους  είδαν  να  πλησιάζουν  φάνηκε  ότι 
βρέθηκαν σε μεγάλη αμηχανία καθώς πραγματικά δεν ήξεραν πώς 
να αντιδράσουν. Το κοινό τους στοιχείο όμως ήταν ότι όλοι έδειχναν 
τον  Ωκεάνις  και  άλλοι  τρόμαζαν,  άλλοι  υποκλίνονταν,  άλλοι 
προσπαθούσαν να πλησιάσουν πιο κοντά και άλλοι κλείνονταν στα 
σπίτια τους.

Περπάτησαν  ανάμεσα  στα  σπίτια  και  τα  δέντρα,  μέχρι  που 
έφτασαν στην μεγάλη πέτρινη πόρτα του κάστρου. Η πόρτα δεν είχε 
καμία λαβή για να ανοίξει. Οι Ρίβερεν πήραν τις τρίαινες τους και τις 
ακούμπησαν παράλληλα με την πόρτα. Τότε οι τρίαινες άρχισαν να 
αιωρούνται και να κολλάνε σαν μαγνήτης πάνω στην πέτρινη πόρτα. 
Τότε η πόρτα άνοιξε και οι τρίαινες έπεσαν κάτω. 

Μπροστά τους είδαν ένα πολύ μακρύ διάδρομο ο οποίος είχε 
κατά  μήκος  πολλά  βαλσαμωμένα  είδη  του  ποταμού.  Από  τα 
παράθυρα είχε  μια πανέμορφη θέα όλου του δάσους  και  των δύο 
καταρρακτών. Το ταβάνι ήταν γεμάτο από ανάγλυφα λουλούδια και 
αν το κοίταζες πολύ ώρα νόμιζες ότι τα λουλούδια κινούνταν το ένα 
προς το άλλο. Πατούσαν πάνω σε ένα χοντρό πράσινο χαλί που σου 
έδινε την αίσθηση σαν να περπατάς σε άμμο. 

Από  την  δεξιά  πλευρά  υπήρχαν  πόρτες  καθρέπτες  που  σε 
εμπόδιζαν να δεις τι κρύβεται από πίσω. Στο τέλος του διαδρόμου 
υπήρχε  ένα  μεγάλο σκαλιστό  μαρμάρινο  άγαλμα ενός  πλάσματος 
που κανείς τους δεν είχε ξαναδεί. Έμοιαζε με δράκο αλλά αντί για 



φτερά  είχε  πτερύγια  και  είχε  μια  πολύ  επιθετική  στάση.  Μόλις 
κοίταζες τα μάτια του σου έδινε την αίσθηση ότι είχε ζωή και ήταν 
έτοιμο να σε κατασπαράξει. Δεξιά από το άγαλμα υπήρχε ένας άλλος 
διάδρομος ο οποίος φαινόταν να καταλήγει σε μια μεγάλη αίθουσα η 
οποία έμοιαζε σαν να βρισκόταν μέσα στο εσωτερικό του βουνού. 
Εκεί υπήρχε ένας πολύ μεγάλος πράσινος θρόνος και από πάνω του 
υπήρχε  μια  δεξαμενή  η  οποία  είχε  πολλές  οπές  και  έσταζε  νερό. 
Γύρω  από  τον  θρόνο  υπήρχε  μια  πολύ  μικρή  τάφρος  η  οποία 
συγκέντρωνε το νερό που έπεφτε και κατέληγε σε ένα μικρό αυλάκι. 

Εκεί έμειναν ακίνητοι οι Ρίβερεν έχοντας μπροστά τους την 
Άννα, την Λόρελαϊ και τον Ωκεάνις. Αμέσως ήρθε ένας φρουρός ο 
οποίος έδειξε φανερά την έκπληξη του βλέποντας τον Ωκεάνις και 
αμέσως υποκλίθηκε και έφυγε. Μετά από λίγο ήρθε ξανά μαζί με 
άλλον ένα σαν συνοδεία του βασιλιά τους. Παραμέρισε και τότε όλοι 
έμειναν άφωνοι με το θέαμα που είδαν μπροστά στα μάτια τους. Στη 
θέση του βασιλιά πήγε και έκατσε κάποιος ο οποίος ήταν ίδιος με 
τον Ωκεάνις αλλά πάρα πολλά χρόνια πιο μεγάλος.

Ο Ωκεάνις έχασε την γη κάτω από τα πόδια του. Το τελευταίο 
πράγμα  που  περίμενε  να  δει  ήταν  αυτό.  Η Άννα  με  τη  Λόρελαϊ 
σάστισαν  και  κοιτάχτηκαν  μεταξύ  τους.  Αυτό  εξηγούσε  την  όλη 
περίεργη συμπεριφορά των Ρίβερεν αλλά και γιατί όλα τα εμπόδια 
του ταξιδιού τους τα περνούσε ο Ωκέανις.

«Ονομάζομαι  Μάρις.  Χρόνια  περίμενα  να  βρεις  τον  δρόμο 
σου γιε μου».

Ο Ωκεάνις άδειασε δεν ήξερε τι περίμενε να ακούσει μετά από 
αυτό.

«Όπως  βλέπεις  μπροστά  σου  είμαι  ολοζώντανος,  δεν  έχω 
πεθάνει».

«Μα  πως;  εγώ  μεγάλωσα  πιστεύοντας  ότι  ο  πατέρας  μου 
πέθανε στην μάχη του Κοράλους».

«Η αλήθεια είναι ότι πέθανα, αλλά για λίγο. Χάρις στον μάγο 
Φλούμεν είμαι εδώ τώρα. Με πήρε, με φρόντισε και με έφερε εδώ 
στο βασίλειο των Ρίβερεν να κυβερνήσω. Από απλό στρατιώτη του 
Ποσειδώνα με έκανε αρχηγό αυτής της φυλής.  Σε αυτήν εδώ την 
φυλή δεν έχουν πρόσβαση όλοι. Με τα ισχυρά μάγια του Φλούμεν 
μόνοι όσοι έχουν πραγματική σχέση με το νερό μπορούνε να έρθουν 
να μας δουν και μετά μόνο όταν το αποφασίσουμε εμείς επιτρέπεται 



να φύγουν. Αλλιώς το μόνο που μπορούνε να καταφέρουν είναι να 
γυρίζουν συνέχεια στα ίδια μονοπάτια.» απάντησε ο Μάρις.

«Μα γιατί δεν γύρισες πίσω σε εμάς;» ρώτησε με παράπονο ο 
Ωκεάνις.

«Μα να χάσω όλα αυτά που μου προσφέρθηκαν απλόχερα; Να 
ξαναγίνω ένα πιόνι που όλοι εγκαταλείπουν στην μάχη; Κοίταξε με 
τώρα, μπορείς να είσαι περήφανος για μένα». 

«Μα  και  πριν  ήμουν  περήφανος  για  σένα».  απάντησε  με 
πικρία ο Ωκεάνις.

«Δεν περίμενα να με καταλάβεις αμέσως. Πηγαίνετε τους στα 
δωμάτια  τους  να  ξεκουραστούν».  διέταξε  ο  Μάρις  με  ένα  ύφος 
δυσαρέσκειας και αμέσως οι φρουροί κινήθηκαν προς το μέρος τους.

Αυτή την φορά τους πήγαν από ένα άλλο διάδρομο ο οποίος 
τους έδινε την αίσθηση ότι κατέληγε στην πλευρά του κάστρου που 
ήταν πάνω από τον καταρράκτη. Εκεί σε ένα δωμάτιο άφησαν την 
Άννα και την Λόρελαϊ και τους έκλεισαν την πόρτα ενώ τον Ωκέανις 
τον πήγαν αρκετά πιο πέρα σε ένα άλλο δωμάτιο. Το δωμάτιο του 
Ωκέανις είχε μόνο ένα μεγάλο παράθυρο με θέα τους καταρράκτες. 
Στο κέντρο του αντί για κρεβάτι υπήρχε μια μικρή δεξαμενή. Γύρω 
γύρω ήταν στολισμένο με φυτά της θάλασσας και του ποταμού τα 
οποία  ήταν  ριζωμένα  σε  γλάστρες  με  νερό.  Ο  Ωκεάνις  με 
πραγματικά  μεγάλη  του  χαρά  πήγε  προσεκτικά  στην  δεξαμενή, 
μπήκε  μέσα  και  άρχισε  να  δροσίζεται.  Αυτό  το  κρεβάτι  ήταν 
φτιαγμένο  για  αυτόν.  Μόλις  κοίταξε  πάνω  διαπίστωσε  ότι  στο 
ταβάνι υπήρχε ένας μεγάλος καθρέπτης. Τότε έμεινε ανάσκελα να 
κοιτάζει την αντανάκλαση του εαυτού του και χάθηκε στις σκέψεις 
του. Δεν πίστευε ότι είχε ακούσει μέχρι εκείνη την στιγμή. Πως είναι 
δυνατόν να έβρισκε πάλι τον πατέρα του; Είχε να τον σκεφτεί πάρα 
πολλά χρόνια καθώς είχε μάθει να ζει με την απουσία του. Και τώρα 
είναι αρχηγός των Ρίβερεν; Και είναι στην Δύση; Αυτό από μόνο του 
είναι  ένα  πάρα  πολύ  κακό  στοιχείο.  Άραγε  θα  μπορούσε  να  τον 
εμπιστευτεί και να τον ρωτήσει για τον Όλρεν ή θα έθετε σε κίνδυνο 
την Βασίλισσα;

Η Άννα και η Λόρελαϊ ήταν σε ένα πολύ απλό δωμάτιο με δύο 
κρεβάτια και τίποτα άλλο. Είχε δύο ημικυκλικά παράθυρα τα οποία 
είχαν θέα τον πολύ μεγάλο καταρράκτη ο οποίος ήταν μόλις λίγα 
μέτρα πιο κάτω από αυτές. 



«Τι ήταν και αυτό που ακούσαμε σήμερα…» σχολίασε η Άννα 
και έκατσε στο κρεβάτι. Πάνω στο κρεβάτι υπήρχαν καθαρά λευκά 
ρούχα να φορέσουν καθώς και ένα κόσμημα με το σήμα του δράκου. 
Μην έχοντας άλλη επιλογή αφού ήταν ακόμα βρεγμένες μέχρι  το 
κόκαλο άλλαξαν και έβαλαν τα λευκά. 

«Δεν μου αρέσει τίποτα από όλα αυτό. Φοβάμαι ότι κάτι κακό 
θα συμβεί». είπε η Λόρελαϊ με ανησυχία.

«Δεν ρώτησε καν ποιες είμαστε». είπε εκνευρισμένη η Άννα. 
«Μα αν μας ρωτούσε δεν θα του λέγαμε ούτως η άλλως, έτσι 

δεν είναι;» απάντησε η Λόρελαϊ.
«Ναι, σωστό και αυτό. Πάντως δεν μου αρέσει όλο αυτό…Δεν 

μου  αρέσει  να  κάθομαι  με  σταυρωμένα  τα  χέρια  όσο  ο  Αλέξης 
πεθαίνει. Πρέπει να βρούμε το δωμάτιο του Ωκεάνις. Αχ μακάρι να 
ήταν  ο Αλέξης  εδώ.  Θα το  είχε  βρει  αμέσως  από το  αποτύπωμα 
του». είπε η Άννα λυπημένη. Η αλήθεια είναι ότι τον ήθελε μαζί της, 
από την αρχή που τον είχε  γνωρίσει  αισθανόταν ασφάλεια κοντά 
του.

«Θα πάω εγώ να βρω το δωμάτιο του Ωκέανις. Δεν κάνει να 
ριψοκινδυνεύσεις  εσύ Βασίλισσα μου».  είπε η Λόρελαϊ κοιτώντας 
την Άννα σχεδόν με ύφος παρακλητικό. Ήξερε ότι αν της συνέβαινε 
κάτι δεν θα το ξεπερνούσε για όλη της την ζωή. 

«Εντάξει,  θα  σε  περιμένω  εδώ».  απάντησε  η  Άννα  και 
ξάπλωσε στο ένα κρεβάτι παρακολουθώντας την Λόρελαϊ να ανοίγει 
την πόρτα σιγά σιγά.  Όμως όπως άνοιξε την πόρτα έκανε νόημα 
στον φρουρό που ήταν απέξω να μπει μέσα.

«Κοίταξε, η φίλη μου δεν είναι καλά. Πρέπει να δω αμέσως 
τον μάγο σας για να τη βοηθήσει. Να κοίτα…» είπε η Λόρελαϊ στον 
φρουρό για να τον παρασύρει προς τα μέσα. Ο φρουρός μπήκε μέσα 
και η Λόρελαϊ με μια αιφνιδιαστική κίνηση του άρπαξε την τρίαινα 
και με το κοντάρι της του έδωσε μια στο κεφάλι και εκείνος έπεσε 
κάτω. Αμέσως με πολύ γρήγορες κινήσεις έσκισε μια λωρίδα από τα 
βρεγμένα  της  ρούχα  και  το  έδεσε  γύρω  από  τα  χέρια  του.  Στη 
συνέχεια του έβαλε και ένα ύφασμα στο στόμα για να μην φωνάξει. 
Η  Άννα  κοίταζε  λίγο  σαστισμένη  καθώς  δεν  ήξερε  πόσο  καλή 
πολεμίστρια ήταν η Λόρελαϊ.

«Σε παρακαλώ πρόσεχε τον. Αν ξυπνήσει και δεν έχω έρθει 
δώσε του άλλη μία στο κεφάλι με το κοντάρι της τρίαινας για να μην 



μας δημιουργήσει πρόβλημα». Είπε η Λόρελαϊ και πολύ προσεκτικά 
βγήκε από το δωμάτιο.

Η Άννα έμεινε μόνη της να περιμένει με αγωνία τις εξελίξεις. 
Κάτι της έλεγε ότι όλο αυτό το θέμα με τον Μάρις και τον Ωκέανις 
δεν θα έβγαινε σε καλό. Έκλεισε τα μάτια της και προσπάθησε να 
φέρει  στην  σκέψη  της  τον  Αλέξη.  Ήθελε  πάρα  πολύ  να 
επικοινωνήσει μαζί του. Προσπάθησε να μπει μέσα στο μυαλό του 
αλλά δεν τα κατάφερνε. Εκνευρισμένη σκέφτηκε ότι πάλι κάποιος 
θα  την  μπλοκάρει  όπως  και  προηγουμένως.  Τι  να  την  κάνει  την 
τηλεπαθητική  δύναμη  όταν  δουλεύει  μόνο  σε  καιρό  ειρήνης  και 
ηρεμίας; Θα μπορούσε να έβρισκε και τον Ωκεάνις έτσι…Μερικές 
φορές αισθανόταν πραγματικά άχρηστη. Όσο ο Ωκεάνις μιλούσε με 
τον  πατέρα  του  και  δεν  της  έδινε  κανένας  σημασία  εκείνη 
προσπαθούσε να μάθει τις σκέψεις του Μάρις αλλά πάλι κάτι την 
εμπόδιζε. Ίσως τα μάγια του Φλούμεν να είναι πάρα πολύ ισχυρά 
εκεί και να την εμποδίζουν να κάνει οτιδήποτε. Το πιο σίγουρο από 
όλα  όμως  ήταν  ότι  ήταν  αδύνατον  να  κάτσει  με  σταυρωμένα  τα 
χέρια και να περιμένει σε ένα δωμάτιο. Από την άλλη μεριά όμως 
αποφάσισε ότι έπρεπε να δώσει μια ευκαιρία στην Λόρελαϊ και να 
την περιμένει για να μάθει νέα. Μέχρι τότε θα προσπαθούσε να μπει 
στην σκέψη του Αλέξη. Δεν μπορούσε απλά να τα παρατήσει.

Η  Λόρελαϊ  πήγε  προς  την  άλλη  πλευρά  του  διαδρόμου. 
Σκέφτηκε ότι μόλις δει κάποια πόρτα να φρουρείται τότε λογικά θα 
είναι  αυτή  του  Ωκεάνις.  Πήγαινε  σκυφτή  από  εσοχή  σε  εσοχή 
φοβούμενη  μην  τυχόν  την  εντοπίσουν.  Σαν  ξωτικό  ήξερε  να 
κρύβεται πάρα πολύ καλά και ήταν αρκετά εκπαιδευμένη για αυτό 
τον σκοπό. Γι αυτό τον λόγο ήταν ικανή να κρεμαστεί μέχρι και στο 
ταβάνι προκειμένου να μην την βρουν. Όσο καιρό το βασίλειο των 
ξωτικών ήταν ακυβέρνητο στα χέρια του Σόλρεν εκείνη παρίστανε 
την νοικοκυρά και μυστικά οργάνωνε ώρες εκπαίδευσης μέσα στο 
δάσος.  Κανείς  δεν  μπορούσε  να  φανταστεί  πόση  δύναμη  έκρυβε 
μέσα της και πόσο εύκολο ήταν για εκείνη να παριστάνει το θύμα 
για να κάνει αυτό που θέλει. Όταν ήρθε πάλι πίσω ο Έλφρεν έμαθε τι 
είχε προσφέρει η Λόρελαϊ όλο εκείνο τον καιρό που έλειπε και την 
αντάμειψε. 

Αφού  πέρασε  εύκολα  τον  πρώτο  διάδρομο  μόλις  πήγε  να 
στρίψει είδε ότι έρχονταν μια ομάδα φρουρών προς το μέρος της. 



Μην έχοντας που να πάει άνοιξε και μπήκε στην πρώτη πόρτα που 
βρήκε. Βρέθηκε σε ένα πολύ παράξενο χώρο ο οποίος έμοιαζε με 
μουσείο.  Ο  τοίχος  είχε  πίνακες  με  πολλές  αναπαραστάσεις  μιας 
τελετής. Κάτω από κάθε πίνακα υπήρχε σε ένα μαρμάρινο τραπέζι 
μια γυάλινη θήκη. Η Λόρελαϊ άρχισε να περιεργάζεται όλους αυτούς 
τους πίνακες. Το θέμα που είχαν δεν ήταν καθόλου ευχάριστο καθώς 
κάθε πίνακας είχε μια ή δύο μορφές ντυμένες στα λευκά να πέφτουν 
από το παλάτι στο μεγάλο καταρράκτη. Εκεί φαινόταν ξεκάθαρα η 
μορφή  του  δράκου  που  είχαν  δει  στην  είσοδο  του  παλατιού  να 
περιμένει  για  το  φαγητό  του.  Κάτω από κάθε  πίνακα  έμοιαζε  να 
υπάρχει και από ένα ενθύμιο αυτής της θυσίας. Κάτω από τον πρώτο 
πίνακα ήταν ένα μεγάλο σπαθί, το οποίο θα έπρεπε να ανήκει στο 
πρώτο θύμα.

Εν τω μεταξύ οι φρουροί που είχε δει η Λόρελαϊ πήγαν στο 
δωμάτιο του Ωκεάνις. Χτύπησαν την πόρτα και εκείνος σηκώθηκε 
από το υδάτινο κρεβάτι του. 

«O άρχοντας Μάρις επιθυμεί να σου μιλήσει». είπε με δυνατή 
και  καθαρή φωνή ο  πρώτος  φρουρός.  Ο Ωκεάνις  που  για  πρώτη 
φορά άκουσε την φωνή των Ρίβερεν ξαφνιάστηκε που κατάλαβε τι 
είπε μιας και περίμενε ότι όταν εκείνο το πλάσμα αν έβγαζε φωνή θα 
έμοιαζε με κραυγή. Σηκώθηκε όρθιος και έτσι όπως ήταν βρεγμένος 
τους ακολούθησε. 

Περπάτησαν  μέσα  στο  κάστρο  και  έφτασαν  σε  μια  μεγάλη 
διπλή  πόρτα  που  είχε  σκαλισμένο  τον  δράκο.  Τότε  ο  πρώτος 
φρουρός πήρε την τρίαινα του και την ακούμπησε πάνω στην ουρά 
του δράκου. Τότε η ουρά πήρε ζωή και με πολύ γρήγορη ταχύτητα 
τυλίχθηκε γύρω από την τρίαινα. Αμέσως τότε σαν να αναγνώρισε 
την τρίαινα οι πόρτες άνοιξαν διάπλατα και ο φρουρός τότε την πήρε 
πίσω, αφήνοντας την ουρά στη θέση της.

Αμέσως μπροστά στα μάτια του Ωκεάνις ξεδιπλώθηκε το πιο 
ωραίο δωμάτιο που είχε δει ποτέ του. Ήταν όλο γαλάζιο και οι τοίχοι 
έμοιαζαν σαν να είχαν γύρω τους  δεξαμενές  με νερό.  Μέσα στις 
δεξαμενές ζούσαν πάρα πολλά ψάρια και φυτά της θάλασσας και όχι 
του ποταμού. Προφανώς του Μάρις του είχε λείψει η θάλασσα. Από 
τις άκρες του ταβανιού έσταζαν μικρές χρυσές φυσαλίδες οι οποίες 
έπεφταν μέσα στην δεξαμενή σαν λευκή αύρα και  έδιναν ζωή σε 
αυτό  το  στάσιμο  νερό.  Το πέτρινο  πάτωμα  ήταν  καλυμμένο  από 



πολύ παχιά χαλιά που έμοιαζαν σαν να είχαν υφανθεί από τα φύκια 
της θάλασσας. Στη μέση του δωματίου υπήρχε ένα μεγάλο τραπέζι 
το οποίο είχε πάρα πολλά φαγητά της θάλασσας και στην μέση είχε 
ένα  μεγάλο  κερί.  Δυο  κόκκινες  βελούδινες  ψηλές  καρέκλες 
βρίσκονταν αντικριστά η μία από την άλλη. Ο φρουρός προέτρεψε 
τον Ωκεάνις να κάτσει στην μια καρέκλα και να περιμένει και μετά 
έφυγε από το δωμάτιο. Ο Ωκεάνις προσπάθησε να αντισταθεί στα 
φαγητά που είχε μπροστά του τα οποία του είχαν λείψει πάρα πολύ 
και συγκεντρώθηκε στο γεγονός ότι θα ξαναέβλεπε τον πατέρα του. 
Καθώς περιεργαζόταν τον χώρο γύρω του ξαφνικά στην θέση του 
πατέρα του άρχισε να σχηματίζεται μια μορφή από νερό. Σταδιακά 
φάνηκε  το  πρόσωπο,  ξεχώρισαν  τα  χέρια  και  τα  πόδια.  Μόλις 
τελειοποιήθηκε η μορφή πήρε χρώμα και φανερώθηκε ο Μάρις. Ο 
Ωκεάνις τον κοιτούσε εκστατικός καθώς δεν είχε δει ποτέ του τέτοια 
μορφή  μαγείας.  Σίγουρα  και  ο  Ποσειδώνας  μπορούσε  να  κάνει 
τέτοια πράγματα αλλά ποτέ μπροστά του. 

«Είδες  τι  ικανότητες απέκτησα μακριά από το βασίλειο της 
Ανατολής;»  είπε  γεμάτος  με  υπερηφάνεια  ο  Μάρις  και  ένα 
υπεροπτικό χαμόγελο έσκασε στα χείλη του. Ο Ωκεάνις προτίμησε 
να μην το σχολιάσει.

«Περίμενα πάρα πολύ καιρό αυτή τη στιγμή. Ο Φλούμεν από 
την πρώτη στιγμή που με έσωσε είχε προβλέψει ότι οι δρόμοι μας θα 
ξανασμίξουνε. Φάε λοιπόν γιε μου, διέταξα να σου ετοιμάσουν τα 
καλύτερα εδέσματα». Ο Ωκεάνις με πολύ μεγάλη αμηχανία ξεκίνησε 
να  τρώει  από ένα  πιάτο  με  χόρτα  της  θάλασσας.  Προτιμούσε  να 
τρώει παρά να του μιλάει άλλωστε μετά από τόσο καιρό δεν ήξερε τι 
θα έπρεπε να του πει. Δεν αισθανόταν τίποτα για εκείνον, έμοιαζε 
σαν να είχε απέναντι του έναν ξένο.

«Θέλω να μου μιλήσεις για σένα. Για τον λόγο που σε έφερε 
μέχρι  εδώ,  για  την  παρέα  που  σε  συνόδευε.  Θέλω  να  μάθω  τα 
πάντα». είπε ο Μάρις εγκάρδια με ένα μεγάλο χαμόγελο και έπιασε 
στα χέρια του ένα ποτήρι.  Ο Ωκεάνις  χαμογέλασε και  εκείνος με 
αμηχανία  και  έπιασε  με  τα  χέρια  του  να  φάει  ένα  πλάσμα  που 
έμοιαζε με καβούρι το όποιο έτρεχε όσο πιο γρήγορα μπορούσε για 
να γλυτώσει.

«Αν ντρέπεσαι ακόμα έλα να κάνουμε μια πρόποση». είπε ο 
Μάρις, σήκωσε το ποτήρι του ψηλά και το ίδιο αναγκαστικά έκανε 



και ο Ωκεάνις. Ο Μάρις ήπιε μια γουλιά αλλά ο Ωκεάνις άφησε το 
ποτήρι κάτω και αποφάσισε να μιλήσει.

«Ήρθα εδώ με μια αποστολή. Ήρθα να βρω τον μάγο Όλρεν 
και η συντροφιά μου είναι συνοδεία μου». 

«Τον Όλρεν; Αυτός έχει πεθάνει εδώ και πάρα πολύ καιρό. 
Άκουσα ότι τον σκότωσε η Αλίσα. Χα χα μάλλον οι πληροφορίες 
σας στην Ανατολή δεν είναι και τόσο έγκυρες». είπε όλο κοροϊδία ο 
Μάρις και άρπαξε να φάει ένα ψάρι το οποίο ακόμα σπαρταρούσε. 

Ο  Ωκεάνις  αιφνιδιάστηκε  από  αυτήν  την  απάντηση.  Δεν 
μπορεί  να  έκαναν  τόσο  λάθος  και  όλο  αυτό  το  ταξίδι  να  έγινε 
μάταια. Αμέσως ήπιε δύο γουλιές από το ποτό και για λίγο έμεινε να 
κοιτάζει το πάτωμα σιωπηλός. Έπρεπε να το πει στην Βασίλισσα και 
να τους  μαζέψει  όλους  για  να γυρίσει  πίσω.  Πήραν πολύ μεγάλο 
ρίσκο που ήρθε εκείνη εδώ.

Εν τω μεταξύ η Λόρελαϊ περιεργαζόταν όλο αυτό τον χώρο 
στον οποίο βρισκόταν μέχρι που έφτασε στον τελευταίο πίνακα. Εκεί 
είδε δύο φιγούρες ντυμένες στα λευκά να πέφτουν στο στόμα του 
δράκου. Ή μία είχε κόκκινα μαλλιά και η άλλη μαύρα. Κάτω από 
τον πίνακα δεν υπήρχε κανένα ενθύμιο. «Παράξενο», μουρμούρισε 
«αφού κάθε φορά που ταΐζουν τον δράκο έχουν και ένα ενθύμιο από 
την  θυσία.  Εκτός  και  αν…»  Δεν  πρόλαβε  να  ολοκληρώσει  την 
φράση της και λες και έβαλε στα πόδια της φτερά έφυγε τρέχοντας. 
Με πολύ μεγάλη προσοχή πρόβαλλε το κεφάλι της Στο διάδρομο. 
Μόλις έλεγξε ότι δεν υπήρχε κανένας έτρεξε στο δωμάτιο που είχε 
αφήσει την Άννα. Έξω από εκεί είχαν μαζευτεί φρουροί οι οποίοι 
είχαν αναζητήσει εκείνον τον οποίο είχε χτυπήσει προηγουμένως. Η 
Άννα  κάτι  είχε  βάλει  στην  πόρτα  και  δεν  μπορούσαν  να  την 
ανοίξουν. Τώρα ήταν στο στάδιο που άρχιζαν να την κτυπάνε για να 
την σπάσουν.  Η Λορελάι χωρίς να διστάσει  ούτε στιγμή σύρθηκε 
αθόρυβα σαν  γάτα  προς  το  μέρος  τους  και  έπιασε  τον  τελευταίο 
φρουρό  από  το  κεφάλι  σφίγγοντας  τον  μέχρι  να  λιποθυμήσει. 
Εκείνος  δεν  πρόλαβε  να  αρθρώσει  λέξη  καθώς  αιφνιδιάστηκε. 
Αμέσως γύρισαν οι υπόλοιποι προς την κατεύθυνση της αλλά εκείνη 
με πολύ γρήγορες κινήσεις σαν ξωτικό που ήταν μπόρεσε και τους 
εξουδετέρωσε αμέσως. 

«Άννα, άνοιξε γρήγορα». είπε η Λόρελαϊ και η Άννα άνοιξε 
αμέσως την πόρτα. Τότε η Λόρελαϊ την τράβηξε απότομα έξω και 



της έκανε νόημα να μην κάνει θόρυβο. Περνώντας πάνω από τους 
λιπόθυμους  φρουρούς  η  Λόρελαϊ  την  οδηγούσε  προς  εκεί  που 
πίστευε  ότι  ήταν  ο  Ωκεάνις.  Μόλις  έφτασε  Στο  διάδρομο  του, 
υπήρχαν τρεις πόρτες οι οποίες δεν είχαν κανέναν φρουρό. Στο τέλος 
του διαδρόμου υπήρχε ένας πολύ μεγάλος πίνακας. Αναπαριστούσε 
τους  δύο  καταρράκτες  που  ήταν  από  έξω  και  μάλιστα  το  νερό 
έμοιαζε σαν να έπεφτε στα αλήθεια μέσα στον πίνακα. Η Λόρελαϊ 
άνοιξε στην τύχη την τελευταία πόρτα αλλά δεν ήταν τόσο τυχερή 
όσο  θα  ήθελε.  Μέσα  σε  εκείνο  το  δωμάτιο  τις  περίμεναν  τρεις 
φρουροί με τις τρίαινες στραμμένες εναντίον τους. Η Λόρελαϊ δεν 
μπορούσε να ρισκάρει την ζωή της Άννας και έτσι της έκανε νόημα 
να παραδοθεί.  Αμέσως με πολύ γρήγορους ρυθμούς τις  οδήγησαν 
στην τραπεζαρία όπου δειπνούσε ο Μάρις με τον Ωκεάνις. 

«Καλώς  τες.  Σας  περιμέναμε.  Όλα πήγαν ακριβώς όπως τα 
είχε προβλέψει  ο Φλούμεν μέχρι  και  το τελευταίο δευτερόλεπτο». 
είπε ο Μάρις συνεχίζοντας να απολαμβάνει το φαγητό του.

«Τι εννοείς;» ρώτησε η Άννα.
«Μα Βασίλισσα Άννα πως είσαι τόσο αφελής… Μα πίστευες 

ότι θα πατούσες το πόδι σου στην Δύση και δεν θα σε καταλάβαινε 
κανείς; Σε παρακαλώ να συνεργαστείς μέχρι να έρθει εδώ η Αλίσα 
και  να έρθετε σε κάποια συμφωνία».  είπε ο  Μάρις  με ένα τρόπο 
τόσο ήρεμο σαν να συζητούσανε για το τι φαγητό θα φάνε αργότερα.

Η Άννα  ήταν  ήδη  πάρα  πολύ  ταραγμένη.  Πραγματικά  πως 
ήταν τόσο αφελής…

«Τώρα λοιπόν που έπεσαν οι μάσκες οι φρουροί μου θα σας 
οδηγήσουν  πίσω  στο  δωμάτιο  σας.  Σας  παρακαλώ  επειδή 
πραγματικά  δεν  θα  ήθελα  να  σας  βλάψω  μην  προσπαθήσετε  να 
αποδράσετε. Θα με στεναχωρήσετε πάρα πολύ αν δοκιμάσετε κάτι 
τέτοιο». είπε πάλι ο Μάρις. Ο Ωκεάνις κοίταζε την όλη κατάσταση 
με μια τεράστια απάθεια λες και δεν τον ενδιέφερε καθόλου τίποτα. 
Συνέχισε  να  τρώει  με  ηρεμία  το  φαγητό  του  και  να  μην  κοιτάει 
καθόλου προς το μέρος τους. Η Άννα δεν ήθελε να πει τίποτα γιατί 
ήξερε  πως  ότι  και  να  έλεγε  θα  ήταν  μόνο  εναντίον  της.  Έτσι 
κατάλαβε γιατί δεν μπορούσε να χρησιμοποιήσει τις δυνάμεις της. Η 
Αλίσα ήταν πιο δυνατή από εκείνη και το ήξερε, μόνο ο Αλέξης θα 
μπορούσε να τα βάλει μαζί της αλλά είχε φροντίσει για εκείνον…



Μόλις τις οδήγησαν στο δωμάτιο τους για άλλη μια φορά και 
έκλεισαν την πόρτα η Λόρελαϊ που τόση ώρα είχε σκάσει από τον 
θυμό της είπε:

«Άννα, πρέπει να φύγουμε. Θα μας θυσιάσουν στον δράκο. Το 
είδα».

«Μα τι λες; Αφού θα έρθει η Αλίσα». είπε η Άννα απορημένη 
και πήγε νευρικά στο παράθυρο κοιτώντας έξω λες και η Αλίσα θα 
εμφανιζόταν αμέσως.

«Λέει ψέματα. Με κάποιον τρόπο προβλέπει τους επισκέπτες 
του  και  τους  θυσιάζει  στο  δράκο.  Μέσα  σε  ένα  δωμάτιο  έχει 
δημιουργήσει ένα ναό με όλους όσους έχει θυσιάσει. Είμαι σίγουρη 
ότι είμαστε οι επόμενες». είπε η Λόρελαϊ και για πρώτη φορά στην 
φωνή της υπήρχε φόβος.

«Αν  έρθει  στα  αλήθεια  η  Αλίσα  τότε  θα  είναι  πραγματικά 
χειρότερα. Το να μας φάει ένας δράκος θα είναι πιο ανώδυνο από το 
να μας περιλάβει η Αλίσα».  σχολίασε πικρόχολα η Άννα. Από το 
μυαλό της περνούσαν δύο πράγματα. Το ένα ήταν ότι η αποστολή 
της απέτυχε και δεν θα έσωζε τον αδερφό της και το άλλο ήταν ότι 
δεν θα έπαιρνε την εκδίκηση που τόσο πολύ αναζητούσε από τον 
Ρέμπους. 

«Λες να υπάρχει προδότης ανάμεσα μας;» είπε η Άννα. «Πως 
ήξερε η Αλίσα για μένα; Λες να μας πρόδωσε ο Ωκεάνις;» 

«Δεν μπορώ ούτε να το διανοηθώ ότι θα έκανε τέτοιο πράγμα. 
Ποτέ  δεν  θα  έστελνε  κάποιον  ο  Ποσειδώνας  που  δεν  θα  ήταν 
σίγουρος για την πίστη του σε εσένα». απάντησε η Λόρελαϊ.

«Όπως  και  να  έχει  πρέπει  να  φύγουμε  όσο  πιο  γρήγορα 
γίνεται.  Έχεις  κανένα  σχέδιο;»  ρώτησε  η  Άννα  ελπίζοντας  ότι  η 
Λορελαι όσο ήταν μόνη της έξω θα είχε ανακαλύψει κάτι.

«Βασίλισσα μου, θα δώσω την ζωή μου για σένα «.  είπε η 
Λόρελαϊ και γονάτισε μπροστά της προδομένη από την ανικανότητα 
της να την προστατέψει.

Η Άννα τότε έκλεισε τα μάτια της και με όλη της την δύναμη 
προσπάθησε για τελευταία φορά να μπει  στο μυαλό του Ωκεάνις. 
Ίσως να ήταν τυχερή.  Όμως και  αυτή η προσπάθεια ήταν μάταιη 
καθώς  γνωρίζοντας  την  άφιξη  της  είχαν  προετοιμαστεί  για  τις 
δυνάμεις της. Μην έχοντας άλλη επιλογή προσπάθησε να μπει στη 
μέση  διάσταση.  Έβαλε  όλη  της  την  ενέργεια  και  στο  τέλος  τα 



κατάφερε.  Αυτό  όμως  που  είδε  ήταν  άκρως  απογοητευτικό.  Το 
αποτύπωμα της ήταν λευκό και γύρω του είχε ένα μαύρο περίγραμμα 
να το τυλίγει και αυτός ήταν ο λόγος που οι δυνάμεις της την είχαν 
εγκαταλείψει.  Έτσι  ολοκληρωτικά  απογοητευμένη  βγήκε  από  την 
μέση διάσταση. 

«Δεν έχω δυνάμεις εδώ. Δεν ξέρω τι να κάνω. Με κάποιον 
τρόπο με έχουν παγιδεύσει μέσα σε μια μαύρη σκιά. Δεν μπορώ να 
καταλάβω πως.  Πάντως αυτό δεν μπορεί  να το έκανε ο Ωκεάνις» 
είπε η Άννα με ένα τόνο απελπισίας. Αμέσως μόλις είπε δυνατά τον 
λόγο τότε ήταν που κατάλαβε πως τα ήξεραν όλα. Η πυγολαμπίδα 
δεν  ήταν  απλά  μια  πυγολαμπίδα  και  το  τσίμπημα αυτό  δεν  ήταν 
τυχαίο. Να πάρει πως μπόρεσε να είναι τόσο απρόσεκτη…

Η Λόρελαϊ κοιτούσε έξω και ξεκίνησε την προσπάθεια για να 
σπάσει  τουλάχιστον  το  τζάμι.  Η  Άννα  την  πλησίασε  για  να  τη 
βοηθήσει  μιας  και  κατάλαβε  ότι  δεν  θα  υπήρχε  άλλος  τρόπος 
διαφυγής.  Βέβαια  υπήρχε  και  η  λεπτομέρεια  ότι  κάτω  εκεί 
βρίσκονταν ο δράκος και δεν είχαν μαζί τους ούτε όπλα αλλά ούτε 
και  τις  δυνάμεις  της Άννας για να τα βγάλουν πέρα.  Τότε άνοιξε 
απότομα η πόρτα και ο επικεφαλής των φρουρών μπήκε μέσα.

«Ακολουθήστε  με  στην  αίθουσα  του  θρόνου.  Ο  άρχοντας 
Μάρις περιμένει για να σας συναντήσει». είπε και μην έχοντας άλλη 
επιλογή τον ακολούθησαν.

Στο  διάδρομο  ήταν  περικυκλωμένες  από  φρουρούς  και  η 
διαφυγή δεν αποτελούσε επιλογή. Τις οδήγησαν στην αίθουσα του 
θρόνου όπου είχαν πάει στην αρχή. Εκεί μετά από λίγο ήρθε και ο 
Ωκεάνις  ντυμένος  με  επίσημα  χρυσά  ρούχα  όμοια  με  εκείνα  του 
Μάρις. Η Άννα κατάλαβε ότι ο Ωκεάνις δεν ήταν με το μέρος τους, 
είχε  πάει  στην  άλλη  πλευρά.  Περπατούσε  με  ένα  ανέκφραστο 
βλέμμα κοιτάζοντας μακριά και για μια στιγμή της φάνηκε ότι μέσα 
από τα μάτια του πέρασε μια μαύρη σκιά.

«Ήρθε η ώρα. Ακολουθήστε με». είπε ο Μάρις και σηκώθηκε 
όρθιος  κάνοντας  νόημα  στον  Ωκεάνις  να  τον  ακολουθήσει. 
Ξεκίνησαν να περπατάνε από τον ίδιο δρόμο που είχαν έρθει. Τότε 
με μία αναπάντεχη κίνηση ο Ωκεάνις άρπαξε την μία τρίαινα από 
τον έναν φρουρό τον κάρφωσε και αμέσως μετά κάρφωσε και τον 
άλλο δίπλα. Η Λόρελαϊ έπιασε από το κεφάλι τον μπροστινό της και 



του έσφιξε τον λαιμό μέχρι που λιποθύμησε και η Άννα έριξε κάτω 
τον δικό της τον φρουρό με μία δυνατή κλωτσιά στα πόδια. 

«Ακολουθήστε  με!!!»  φώναξε  ο  Ωκεάνις  και  αντί  να 
κατευθυνθεί προς την έξοδο άρχισε να τρέχει προς το εσωτερικό του 
παλατιού.  Αμέσως  έτρεξε  πίσω  του  η  Λόρελαϊ  και  η  Άννα 
αφήνοντας πίσω τους τον Μάρις αποσβολωμένο. 

«Πιάστε  τους  αμέσως!!!  Τους  θέλω  ζωντανούς!!!»  φώναξε 
εξαγριωμένος και τέντωσε το χέρι του δείχνοντας ποια κατεύθυνση 
είχαν ακολουθήσει.

Ο Ωκεάνις τις  οδήγησε μπροστά στον μεγάλο πίνακα δίπλα 
από το δωμάτιο του. Αμέσως έσπρωξε με όλη του την δύναμη την 
Άννα και εκείνη κάλυψε το κεφάλι της νομίζοντας ότι θα χτυπήσει 
αλλά  αντί  για  αυτό  μπήκε  μέσα  στον  πίνακα  και  πίσω  της 
ακολούθησε η Λόρελαϊ. Μόλις μπήκαν και οι δυο μέσα ο Ωκεάνις 
πήγε να σκίσει ολόκληρο τον πίνακα για να μην μπορέσει κανείς να 
τις  ακολουθήσει.  Αυτό  που  δεν  περίμενε  και  δεν  μπορούσε  να 
προβλέψει ήταν να νιώσει το κρύο σίδερο της τρίαινας να διαπερνάει 
τα σωθικά του. Γύρισε πίσω του και είδε τον πατέρα του με τα χέρια 
ακόμα ψηλά από το πέταγμα της τρίαινας και σωριάστηκε κάτω. Το 
χτύπημα του ήταν μοιραίο και το ήξερε και ο ίδιος. Θυσιάστηκε για 
την βασίλισσα και την Ανατολή, η φυλή του θα ήταν περήφανη. Ο 
πατέρας του τότε τον πλησίασε και γονάτισε δίπλα του την ώρα που 
εκείνος πέθαινε.

«Ο Φλούμεν είχε δίκιο. Όλα τα είχε προβλέψει σωστά ακόμα 
και  τον  τρόπο  που  θα  πέθαινες.  Προσπάθησα  να  σε  κάνω  να 
καταλάβεις  και  να  έρθεις  μαζί  μου  αλλά  εσύ  επέλεξες  να  με 
προδώσεις.  Πάντα  ονειρευόμουν  την  στιγμή  που  θα  βρισκόσουν 
πλάι μου και θα κυβερνούσαμε μαζί τους Ρίβερεν. Πίστευα ότι θα 
άλλαζα τις προβλέψεις του αλλά μάταια. Τώρα η βασίλισσα σου και 
η Λόρελαϊ οδηγήθηκαν από εσένα στο στόμα του δράκου εκεί που 
ανήκαν εξαρχής. Κρίμα….» είπε ο Φλούμεν και κράτησε τον γιο του 
που άφηνε τις τελευταίες του πνοές εκεί στο παλάτι του.

«Κατάλαβα ότι είχες πειράξει το ποτό μου. Δεν σε πίστεψα 
στιγμή…» είπε ο Ωκεάνις και πέθανε. Μια λάμψη βγήκε από μέσα 
του και κατευθύνθηκε αμέσως στον ουρανό, θα γινόταν ένα αστέρι 
να φωτίζει τις νύχτες στην Πανγαία.



Η Άννα και η Λόρελαϊ έπεσαν με όλη τους την δύναμη μέσα 
στον  καταρράκτη.  Ευτυχώς  αμέσως  ήρθε  στο  πρόσωπο  τους  η 
υδάτινη μάσκα και  τις  εμπόδισε από το να πνιγούνε.  Το νερό τις 
παρέσυρε αμέσως στο κέντρο της λίμνης και εκεί είδαν από τα πιο 
βαθειά νερά την σκιά του δράκου να κατευθύνεται προς το μέρος 
τους. Κολύμπησαν όσο πιο γρήγορα μπορούσαν προς την ακτή αλλά 
έμοιαζε  λες  και  ο  δράκος  τις  τραβούσε  σαν  μαγνήτης.  Η  Άννα 
πιάστηκε από έναν βράχο ο οποίος ήταν μέσα στο νερό και με το 
άλλο χέρι κράτησε την Λόρελαϊ για να μην παρασυρθεί κοντά στον 
δράκο. Η Λόρελαϊ έβαλε όλη της την δύναμη και τελικά κατάφερε 
και πιάστηκε και εκείνη από τον βράχο. Τώρα έπρεπε με κάποιον 
τρόπο να απομακρυνθούν  από εκεί  όσο το  δυνατόν πιο  γρήγορα, 
όμως  αυτό  έμοιαζε ακατόρθωτο.  Ο δράκος  πλησίαζε όλο  και  πιο 
κοντά  τους  με  μεγάλη  ανυπομονησία  δείχνοντας  ότι  πρέπει  να 
περίμενε πολύ καιρό αυτή τη στιγμή. Μόλις πλησίασε αρκετά κοντά 
τους και ετοιμαζόταν να ανοίξει το στόμα του,  η Λόρελαϊ με ένα 
μεγάλο σάλτο πήδηξε πάνω στην μουσούδα του και βρέθηκε πάνω 
στο κεφάλι του. 

«Άννα  κολύμπα  να  σωθείς!!!  Φύγε  όσο  πιο  γρήγορα 
μπορείς…» ούρλιαξε με όλη της την δύναμη την ώρα που κατάφερνε 
χτυπήματα  πάνω  στα  οργισμένα  μάτια  του  δράκου.  Ο  δράκος 
αντέδρασε πάρα πολύ βίαια και προσπάθησε να την αποτινάξει με 
όλη του τη δύναμη κουνώντας το σώμα του πολύ γρήγορα δεξιά και 
αριστερά. Η Λόρελαϊ παραλίγο να χάσει την ισορροπία της καθώς ο 
δράκος  τιναζόταν  πολύ  και  το  γεγονός  ότι  ήταν  βρεγμένος  την 
δυσκόλευε ακόμα περισσότερο στο να κρατηθεί. Εκείνη την ώρα η 
Άννα  αφέθηκε  να  την  πάρει  ο  καταρράκτης,  να  την  ρίξει  στην 
μεγάλη λίμνη και να την παρασύρουν τα νερά του ποταμού όσο πιο 
μακριά γινόταν από εκείνη την φυλή. Για μια στιγμή μόνο έβγαλε το 
κεφάλι της έξω και είδε από μακριά την Λόρελαϊ να παλεύει με το 
μεγάλο  στόμα  του  δράκου.  Σε  κάποια  στιγμή  της  φάνηκε  ότι  η 
Λόρελαϊ  έπεσε  στο  νερό  αλλά  και  πάλι  δεν  μπορούσε  να  είναι 
σίγουρη καθώς είχε ήδη απομακρυνθεί. 

Η λύπη που είχε μέσα της την έκανε να κλείσει τα μάτια της 
και να αφεθεί στην τύχη, στην ροή του ποταμού. Τα πάντα είχαν 
πάει στραβά. Η Αλίσα ήξερε ότι η Άννα ήταν εκεί και τώρα δεν θα 
ήταν  ασφαλής.  Ο  Ωκεάνις  θυσιάστηκε  για  να  την  σώσει  και  η 



Λόρελαϊ πάλευε με το δράκο και ήταν σχεδόν σίγουρο ότι έδινε την 
τελευταία της μάχη. Ο Αλέξης είχε δίκιο, δεν έπρεπε να έχει φύγει 
από το παλάτι.  Η μητέρα της προσπάθησε να την προειδοποιήσει 
αλλά εκείνη δεν ήθελε να δεχτεί την πιθανότητα της αποτυχίας της. 
Η  τύχη  των  άλλων  μελών  της  ομάδας  τους  ήταν  πραγματικά 
αβέβαιη. Όλα γίνανε μάταια, εξαιτίας της. Αυτό που έπρεπε να κάνει 
ήταν  να  καταφέρει  να  μείνει  ζωντανή  και  να  γυρίσει  πίσω  γιατί 
διαφορετικά η Ανατολική Πανγαία θα έμενε χωρίς Βασίλισσα και 
εξαιτίας  την  δικής  της  ανεπάρκειας  και  χωρίς  Βασιλιά.  Δεν  θα 
κατάφερνε να σώσει τον Αλέξη…

Πίσω  στο  παλάτι  ο  Μάρις  είχε  επιστρέψει  στη  θέση  του 
θρόνου του. Είχε ήδη διατάξει να μαζέψουν το πτώμα του γιου του 
και  να το βάλουν μαζί  με τους  εγκληματίες των Ρίβερεν.  Ένιωθε 
πάρα  πολύ  προδομένος  καθώς  ήλπιζε  ότι  ο  γιος  του  θα  τον 
καταλάβαινε και θα έμενε στο πλευρό του μέχρι να πάρει την θέση 
του. Δεν ειδοποίησε την Αλίσα όπως έπρεπε να είχε κάνει και έδωσε 
και  το  ποτό  της  λήθης  στον  Ωκεάνις.  Η  Αλίσα  αν  το  μάθαινε 
σίγουρα  θα  ήταν  πολύ  δυσαρεστημένη  μαζί  του  όμως  έτσι  όπως 
είχαν έρθει τα πράγματα δεν θα χρειαζόταν να το μάθει ποτέ. Απλώς 
θα έψαχναν την Βασίλισσα και  θα ήταν και  εκείνη εξαφανισμένη 
σαν την μητέρα της. Κανείς δεν θα την έβρισκε ποτέ. Μετά από λίγη 
ώρα  αφού  πέρασε  τον  χρόνο  του  πραγματικά  βαριεστημένος, 
δίνοντας διαταγές για τον στολισμό της αίθουσας του δείπνου για 
την προετοιμασία της γιορτής που ακολουθούσε η κάθε θυσία, του 
φάνηκε  ότι  άκουσε  κάτι.  Μετά  από  μερικά  δευτερόλεπτα  ένας 
εκκωφαντικός  συρμός  του  διαπέρασε  τα  αυτιά.  Αμέσως 
ασυναίσθητα έβαλε τα χέρια του στα αυτιά λες και θα κατάφερνε να 
εμποδίσει όλη αυτήν φασαρία από το να μπαίνει μέσα στο κεφάλι 
του. Τα μάτια του άρχισαν να βλέπουν λίγο θαμπά και αμέσως είδε 
μια  μαύρη  σκόνη  να  στροβιλίζεται  γύρω  από  τον  θρόνο  του.  Οι 
φρουροί του κατάλαβαν τι συνέβαινε και έφυγαν όσο πιο γρήγορα 
μπορούσαν από εκεί. 

«Πως τόλμησες να μου αποκρύψεις ότι εδώ ήταν η Άννα;» Η 
μαύρη  σκόνη  πήρε  μορφή  προσώπου  και  ένας  κρύος  αέρας 
διαπέρασε το σώμα του Μάρις. Εκείνος έσκυψε το κεφάλι του κάτω 
και ζάρωσε πάνω στον θρόνο του.  Είχε προκαλέσει  την οργή της 
Αλίσα.



«Συγνώμη  Βασίλισσα  Αλίσα.  Το  αποτέλεσμα  είναι  ότι  την 
ξεφορτωθήκαμε. Την έδωσα στον δράκο». είπε με τρεμάμενη φωνή 
ο Μάρις.

«Είσαι σίγουρος ότι τελειώσαμε μαζί της;» φώναξε η μορφή 
της Αλίσας καθώς πλησίαζε επικίνδυνα τον Μάρις ο οποίος φοβόταν 
ακόμα και να κουνηθεί. 

«Κανείς δεν έχει επιβιώσει από τον δράκο μέχρι τώρα». είπε 
όσο πιο σταθερά μπορούσε προσπαθώντας να αποκρύψει ότι ήταν 
έτοιμος να καταρρεύσει από το φόβο του.

«Δεν  έχουμε  τελειώσει  ακόμα».  είπε  η  Αλίσα και  η  μορφή 
διαλύθηκε στον αέρα. 

Ο Μάρις  μόλις  έφυγε  η  Αλίσα  προσπάθησε  να  μαζέψει  τα 
κομμάτια της αξιοπρέπειας του και  να γίνει  πάλι  ο άρχοντας που 
έδειχνε ότι ήταν. Δεν μπόρεσε να καταλάβει από πού το έμαθε αυτό 
η  Αλίσα.  Αμέσως  διέταξε  τους  φρουρούς  να  χτενίσουν  τον 
καταρράκτη για να δουν μην τυχόν η Άννα με την Λόρελαϊ είχαν 
γλυτώσει. 



ΠΑΛΑΤΙ ΑΝΑΤΟΛΙΚΗΣ ΠΑΝΓΑΙΑΣ

Μετά από  πολλές  ώρες  σιωπής  και  ξεκούρασης  χτύπησε  η 
πόρτα. Ο Αλέξης ήταν ξύπνιος και αγωνιζόταν να ξυπνήσει από το 
σώμα του Σολρεν που επέμενε να βρίσκεται σε λήθαργο για πάρα 
πολλές ώρες. Ήξερε ότι ο χρόνος του ήταν λιγοστός και περίμενε 
μέρα με τη μέρα να έρθει αντιμέτωπος με το πεπρωμένο του.

«Πρίγκιπα Αλέξη, μπορώ να μπω;» άκουσε μια φωνή οικεία 
να του μιλάει όμως ένιωθε σαν να ερχόταν από μακριά. Με πολύ 
μεγάλο  κόπο  προσπάθησε  να  φωνάξει  αλλά  τελικά  το  μόνο  που 
κατάφερε να κάνει ήταν να βγάλει μόνο ένα ψίθυρο και να ανοίξει 
τα μάτια του. 

Ο Έλφρεν που ήθελε απεγνωσμένα να του μιλήσει άνοιξε την 
πόρτα και με πολύ αργά και δειλά βήματα πήγε και έκατσε δίπλα στο 
κρεβάτι του. Πήρε ένα μαντήλι το βούτηξε στο ποτήρι με το νερό 
που ήταν δίπλα του,  το έστυψε λίγο και  μετά το ακούμπησε στα 
ξεραμένα του χείλη. Έπειτα με τα δυο του χέρια, έκλεισε το χέρι του 
Αλέξη μέσα στο δικό του. 

«Σε  παρακαλώ,  γνωρίζω  ότι  σου  ζητάω  πολλά  αυτή  την 
στιγμή αλλά δεν έχω άλλη επιλογή. Δεν θέλω να πάρω μόνος μου 
τόσο  σημαντικές  αποφάσεις.  Σε  παρακαλώ  Αλέξη,  βγες  από  την 
αφάνεια  και  επικοινώνησε  μαζί  μου.  Σε  παρακαλώ…»  είπε  ο 
Έλφρεν και έκλεισε τα μάτια του. Μετά από λίγη ώρα εμφανίστηκε 
μέσα στο μυαλό του ο Αλέξης ντυμένος στα λευκά χαμογελαστός 
αλλά φαινόταν πάρα πολύ εξαντλημένος. 

«Πως μπορώ να σε βοηθήσω;» είπε πρόσχαρα.
«Υπάρχει ένα πολύ σοβαρό πρόβλημα και δεν μπορώ να πάρω 

μόνος μου τόσο κρίσιμες αποφάσεις. Η ευθύνη είναι πολύ μεγάλη». 
είπε ο Έλφρεν.

«Σε ακούω».
«Φοβάμαι ότι η Αλίσα ανακάλυψε ότι η Άννα δεν είναι πια 

εδώ. Ίσως την κρατάει και στα χέρια της, αυτό δεν το γνωρίζω. Αυτό 
όμως  που  έχω  μάθει  από  τους  ανιχνευτές  μας  και  είναι  σίγουρα 
αλήθεια  είναι  ότι  μεγάλα  στρατεύματα  της  Δύσης  μετακινούνται 
προς  την  μεγάλη  οροσειρά.  Όπως  γνωρίζεις  μόλις  περάσουν  την 
οροσειρά θα είναι στην πόρτα μας. Θεωρώ ότι έρχονται πρώτα για 



σένα  και  μετά  για  τους  κρυστάλλους.  Πιστεύω  ότι  πρέπει  να 
ρισκάρω  να  σε  μετακινήσω  γιατί  φοβάμαι  ότι  εδώ  δεν  θα  είσαι 
ασφαλής «. 

«Κάνε ότι πρέπει να κάνεις.  Εσύ ήσουν πάντα ηγέτης είμαι 
σίγουρος ότι θα κάνεις ότι καλύτερο.  Που σκέφτεσαι να με πας;» 
ρώτησε ο Αλέξης όλο περιέργεια.

«Στο  μόνο  μέρος  που  δεν  θα  σκεφτεί  η  Αλίσα  να  σε 
αναζητήσει. Στον φύλακα της λίμνης». είπε ο Έλφρεν στον Αλέξη 
αποφεύγοντας να τον κοιτάξει στα μάτια.

«Εννοείς στον δολοφόνο του πατέρα μου, σωστά; Πως είσαι 
σίγουρος ότι δεν θα με προδώσει;» 

«Δεν είμαι, είναι το ρίσκο που θέλω να πάρω. Όμως πιστεύω 
ότι θα θέλει την συγχώρεση σου για να αναπαυτεί η ψυχή του. Όπου 
αλλού και να σε μετακινήσω είμαι σίγουρος ότι θα μπορέσει να σε 
βρει. Πάντα κάπου θα υπάρχει και ένας προδότης και εδώ είναι πάρα 
πολύ επικίνδυνα για να μείνεις. Όπως καταλαβαίνεις η εκεχειρία δεν 
κράτησε για πολύ. Έχουμε για άλλη μια φορά πόλεμο ενάντια στις 
σκοτεινές  δυνάμεις  της  Δυτικής  Πανγαίας.  Η  μαγεία  που 
χρησιμοποιούν  εκεί  είναι  πολύ  ανώτερη  και  ο  μόνος  που  θα 
μπορούσε  να  την  σταματήσει  αγνοείται.  Δεν  ξέρω  πως  θα  τα 
καταφέρουμε».  είπε  ο  Έλφρεν  στον  Αλέξη  αφήνοντας  για  πρώτη 
φορά τις ανασφάλειες του να βγουν στην επιφάνεια. 

«Σταμάτα  να  σκέφτεσαι  έτσι.  Συγκάλεσε  συμβούλιο  και 
οργάνωσε  την  άμυνα  μας.  Κάνε  τα  αδύνατα  δυνατά  για  να  μην 
περάσει η Αλίσα την οροσειρά. Μην ξεχνάς ότι όσο ισχυρή και να 
είναι εσύ έχεις τους κρυστάλλους. Αν μάθεις ότι υπάρχει πρόβλημα 
θέλω να φυγαδεύσεις την οικογένεια σου μακριά από εδώ. Δεν θέλω 
να ρισκάρεις την ζωή σου για εμένα γιατί εγώ έτσι και αλλιώς θα 
πεθάνω. Εσύ όμως αν συμβεί τίποτα στην Άννα είσαι αυτός που θα 
πρέπει να βγάλει την Ανατολή από αυτό το αδιέξοδο. Όρθωσε το 
ανάστημα σου και πήγαινε, εγώ θα περιμένω εδώ». είπε ο Αλέξης 
και αμέσως εξαφανίστηκε. 

Ο Έλφρεν πήρε δύναμη από τα λόγια του Αλέξη και αμέσως 
σηκώθηκε και έφυγε γεμάτος αποφασιστικότητα. Ο Αλέξης επειδή 
κατέβαλλε  πάρα πολύ  προσπάθεια  για  να  συνομιλήσει  τόση  ώρα 
μέσα στο μυαλό του Έλφρεν, έπεσε σε ένα μεγάλο και βαθύ ύπνο.



Στην αίθουσα του θρόνου περίμεναν οι δυο μεγάλοι στρατηγοί 
του παλατιού για οδηγίες. Ο Έλφρεν φανερά αλλαγμένος πήγε και 
έκατσε στον θρόνο.

«Θέλω να ειδοποιηθεί κάθε φυλή της Ανατολής ότι σύντομα 
θα έρθουμε σε ανοικτή σύγκρουση με την Δύση. Πιστεύω ότι είναι 
θέμα μόνο λίγων ωρών ίσως στην καλύτερη περίπτωση μιας μέρας. 
Έξω από το παλάτι θέλω να παρουσιαστούν όσο πιο γρήγορα γίνεται 
στρατιωτικές  δυνάμεις  από  όλες  τις  φυλές.  Αν  καταφέρουμε  να 
διώξουμε την Αλίσα νωρίς δεν θα έχουμε καταστροφές στην γη μας 
και δεν θα φοβόμαστε για τις οικογένειες μας. Επειδή όμως η Αλίσα 
είναι αδίστακτη καλό θα ήταν να είμαστε προετοιμασμένοι μόνο για 
το χειρότερο. Αυτό το μήνυμα θέλω να το μεταδώσετε αμέσως!!!» 
είπε ο Έλφρεν και σηκώθηκε και έφυγε από την αίθουσα με πολύ 
γρήγορο βήμα.

Πέρασε τον διάδρομο και πήγε έξω στην αυλή του παλατιού. 
Εκεί είδε από μακριά τα παιδιά του να παίζουν ξέγνοιαστα και την 
γυναίκα του να τα παρατηρεί και να τα καμαρώνει. 

«Νεμαρίλ, παιδιά, ελάτε κοντά μου. Έχω κάτι πολύ σημαντικό 
να σας πω». φώναξε από μακριά.

Τα παιδιά του έτρεξαν κοντά του και πήρε το καθένα αγκαλιά 
από  ένα  πόδι.  Εκείνος  αμέσως  ανταποκρίθηκε  και  τα  πήρε  μια 
μεγάλη  αγκαλιά  και  τα  σήκωσε  ψηλά.  Γρήγορα  όμως  επέστρεψε 
στην  πραγματικότητα  και  ένα  σύννεφο  θλίψης  πέρασε  σαν  σκιά 
μπροστά από τα μάτια του. Ο γιος του ο Μελίρ το κατάλαβε αμέσως.

«Πατέρα, τι συμβαίνει;»
«Θέλω να σας συνοδεύσουν πίσω στο βουνό που βρίσκεται η 

μητέρα μου. Μόνο εκεί θα είστε ασφαλείς».
«Γιατί,  τι  συμβαίνει;»  είπε  όλο  απορία  η  Νεμαρίλ  και 

ταυτόχρονα έψαχνε το βλέμμα του για να καταλάβει περισσότερα.
«Η Αλίσα κινείτε προς την Ανατολή. Πουθενά αλλού δεν θα 

είστε  ασφαλείς».  αμέσως  μόλις  το  άκουσε  αυτό  σκοτείνιασε  η 
Νεμαρίλ, ήλπιζε ότι αυτό είχε μείνει πίσω τους.

«Δεν υπάρχει καμία περίπτωση να σε αφήσω πατέρα». είπε ο 
Μελίρ.

Ο  Έλφρεν  τον  κοίταξε  με  μια  πολύ  ζεστή  ματιά  και 
ταυτόχρονα ένιωσε ο πιο τυχερός στην Πανγαία που είχε ένα τόσο 



γενναίο γιο. Του χάιδεψε τα μαλλιά έσκυψε λίγο στο ύψος του και 
του είπε:

«Αν δεν βγω ζωντανός από αυτό εσύ θα έχεις την κληρονομιά 
μου. Αν μη τι άλλο πρέπει να είσαι ζωντανός για να προστατέψεις 
την μητέρα σου και την αδελφή σου».

«Πατέρα,  μην  μιλάς  έτσι».  είπε  η  κόρη  του  η  Έλενορ  με 
δάκρια στα μάτια.

«Έλενορ θα κάνω τα πάντα για να γλυτώσουμε όλοι μας από 
την  Αλίσα.  Όμως  αν  δεν  τα  καταφέρω  πρέπει  να  είμαστε  όλοι 
προετοιμασμένοι».

Η Νεμαρίλ τον αγκάλιασε και έγιναν όλοι μια αγκαλιά. Μετά 
από λίγο έφυγαν για το βουνό των ξωτικών.



ΦΥΛΗ ΤΩΝ ΓΟΥΙΝΤΡΕΝ

Ξεκίνησε να περπατάει με πολύ γρήγορο ρυθμό αλλά σύντομα 
κουράστηκε.  Μπορεί  η  μεταμόρφωση  του  να  του  είχε  δώσει  πιο 
δυνατά πόδια αλλά του ήταν δύσκολο να συνηθίσει τον νέο βαρύ 
σκελετό.  Αφού  έφτασε  στην  αρχή  ενός  δάσους  έκατσε  λίγο  να 
ξεκουραστεί κάτω από ένα δέντρο και μετά να συνεχίσει. Άλλωστε 
δεν  είχε την παραμικρή ιδέα πόσο μακριά έπρεπε να πάει  για  να 
συναντήσει  κάποιον.  Επίσης  δεν  γνώριζε  αν  αυτοί  που  θα 
συναντούσε  θα  ήταν  φιλικοί  στην  καινούργια  του  εμφάνιση 
Μέταλρεν που τόσο πολύ αντιπαθούσε.

Κοίταξε ψηλά και το δέντρο έμοιαζε θεόρατο από πάνω του. 
Το τοπίο ήταν τόσο όμορφο και γαλήνιο που ποτέ δεν θα μπορούσε 
να φανταστεί ότι η Δύση θα ήταν το ίδιο όμορφη με την Ανατολή. 
Πάντα  στο  μυαλό  του  την  είχε  σχηματισμένη  με  πολλά  βράχια, 
πολλές  φωτιές  και  σκοτάδι.  Βέβαια  το  κακό  και  το  σκοτάδι  δεν 
έχουν πάντα και άσχημο πρόσωπο, ξέρουν να καμουφλάρονται σαν 
το πιο ωραίο περιτύλιγμα. Μπροστά του υπήρχε μια λακκούβα από 
νερό και το πρώτο πράγμα που έκανε ήταν να καθρεπτιστεί μέσα για 
να δει το νέο του πρόσωπο. Με πολύ μεγάλη απορία παρατηρούσε 
τον εαυτό του ο οποίος δεν θύμιζε σε τίποτα τον Νάβιτορ, τώρα ήταν 
ένας άλλος, ένας από αυτούς. 

Σηκώθηκε  αμέσως  μόλις  θυμήθηκε  ότι  έπρεπε  να  βιαστεί 
καθώς  το φίλτρο που πήρε δεν  θα τον  κρατούσε  για  πάντα έτσι. 
Έπρεπε να έχει μαζέψει τις πληροφορίες που έπρεπε πριν αρχίσουν 
να ξεπροβάλλουν τα φτερά του.

Με αποφασιστικά  βήματα ξεκίνησε  να περπατάει  μέσα στο 
δάσος.  Ευτυχώς  για  εκείνον  δεν  υπήρχε  τίποτα  να  τον  κάνει  να 
νιώσει ότι απειλείται. Ήταν αυτός, τα δέντρα και τα ζώα του δάσους, 
τίποτα παραπάνω.

Μετά από αρκετή  ώρα αποφάσισε να συνεχίσει  την πορεία 
του ανηφορικά μήπως και έβρισκε κάποιο ύψωμα για να μπορέσει 
να καταλάβει  που βρίσκεται.  Δεν είχε μάθει  να προσανατολίζεται 
πεζός γιατί έχοντας φτερά δεν του είχε χρειαστεί να το κάνει αυτό 
μέχρι τώρα. Τα πράγματα ήταν για εκείνον πάρα πολύ απλά, απλώς 
πετούσε και έβλεπε που ήθελε να πάει.



Μόλις έφτασε σε ένα ύψωμα κοίταξε προς τα πάνω γιατί του 
φάνηκε ότι κάτι υπήρχε εκεί που του έκρυβε την θέα. Η ατυχία του 
ήταν πάρα πολύ μεγάλη καθώς αυτό που είδε το είχε συναντήσει 
πάρα πολλές φορές.  Ένα πολύ μεγάλο αερόπλοιο βρισκόταν στην 
κορυφή του λόφου και γύρω από αυτό βρίσκονταν δεκάδες μικρά 
σαν και εκείνα που είχαν κάνει επίθεση στην φυλή του. Ήταν ό,τι 
χειρότερο μπορούσε να του συμβεί.  Να έρθει  αντιμέτωπος και να 
είναι φιλικός με τους φονιάδες της φυλής του. Στην τελευταία τους 
μάχη είχε δει πολλούς να χάνονται από τα χέρια των Γουιντρεν. Από 
την αρχή της ζωής του θυμόταν ότι πάντα υπήρχαν προβλήματα μαζί 
τους όταν ήταν εγκατεστημένοι ακόμα στην Ανατολή. Η στάση τους 
ήταν  πάντα  διφορούμενη  και  έτσι  δεν  μπορούσε  να  τους 
χαρακτηρίσει κανείς προδότες αλλά ούτε και φίλους. Βέβαια όταν 
συμμάχησαν με τον Σολρεν έδειξαν το αληθινό τους πρόσωπο που 
τόσο επιμελώς έκρυβαν τόσο καιρό.

Μάζεψε το κουράγιο του και άρχισε να κατευθύνεται προς το 
κεντρικό αερόπλοιο το οποίο βρισκόταν πάνω στον λόφο. Αμέσως, 
λες και τον μυρίστηκαν, έπεσαν από το αερόπλοιο με σκοινιά έξι 
Γουίντρεν  και  σε  πολύ  λίγο  χρόνο  τον  περικύκλωσαν.  Εκείνος 
σήκωσε τα χέρια του ψηλά για να δείξει ότι δεν ήταν εχθρός. Του 
φάνηκαν  πολύ  περίεργοι  αυτή  την  φορά,  λες  και  δεν  τους  είχε 
ξαναδεί. Το μόνο που θυμόταν ήταν ότι ήταν πιο κοντοί από εκείνον 
αλλά ποτέ δεν είχε τον χρόνο να τους προσέξει. Όταν τους έβλεπε 
ήταν πάντα εν ώρα μάχης οπότε έπρεπε να επιβιώσει. Τώρα όμως 
μπορούσε να ξεχωρίσει τα πολύ δυνατά τους μπράτσα και τα μυώδη 
τους πόδια. Τα μάτια τους ήταν λευκά και υπήρχε μόνη μια μαύρη 
κουκίδα  που  ήταν  η  κόρη.  Τα  δάχτυλα  των  χεριών  τους  είχαν 
αποτυπωμένο με κόκκινο χρώμα και ένα διαφορετικό σύμβολο, το 
οποίο  δεν  μπορούσε  να  καταλάβει  τι  συμβολίζει.  Τα  ρούχα  τους 
είχαν  γκρίζο  χρώμα  και  σου  έδιναν  την  εντύπωση  ότι  δεν  τους 
ακουμπούσαν αλλά απλώς πήγαιναν μαζί τους. Δεν κρατούσαν πάνω 
τους κανένα όπλο αλλά μόλις πλησίασαν τον Νάβιτορ έβγαλαν μια 
κόκκινη ζώνη που είχαν δεμένη στην μέση τους και την κινούσαν 
κυκλικά κάτι που ο Νάβιτορ έβλεπε για πρώτη φόρα. 

«Είμαι  φίλος,  έχω  έρθει  για  να  δώσω  πληροφορίες  στον 
αρχηγό σας». είπε όσο πιο δυνατά και καθαρά μπορούσε.



Ένας  από  αυτούς  καθώς  κουνούσε  την  κόκκινη  ζώνη  την 
πέταξε με φόρα προς το μέρος του Νάβιτορ κρατώντας την μία της 
άκρη. Ο Νάβιτορ κουνήθηκε λίγο από την θέση του και η άκρη της 
ζώνης μεταμορφώθηκε σε ένα στόμα που έμοιαζε φιδιού που πήγε 
να του δαγκώσει το χέρι. Εκείνος το απέφυγε ξανά και σήκωσε πάλι 
τα χέρια ψηλά για να τους δείξει ότι είχε καλές διαθέσεις. 

«Ακολούθησε  μας»  είπε  τελικά  ένας  από  αυτούς  και  ο 
Νάβιτορ  υπάκουσε.  Τουλάχιστον  κατάφερε  να  τον  πάρουν  μαζί 
τους,  όμως αυτό που δεν είχε πραγματικά σκεφτεί  ήταν τι  είδους 
πληροφορίες  θα  έδινε  στους  Γούιντρεν  που  θα  μπορούσαν  να 
χρησιμοποιήσουν. Αυτά σκεφτόταν και ανέβηκε την ανεμόσκαλα για 
το  αερόπλοιο  τους.  Θα  ήταν  η  πρώτη  φορά  που  όχι  απλώς  θα 
πλησίαζε αλλά και θα έμπαινε στο στόμα του λύκου.  Τόσο καιρό 
έβλεπε  αυτά  τα  αερόπλοια  να  μετακινούνται  στην  Ανατολή  και 
γέμιζε με δέος, τώρα ήρθε η ώρα που θα έπρεπε να άφηνε πίσω του 
όλα  αυτά  που  αισθανόταν  και  να  γινόταν  καθαρά  παρατηρητής. 
Όταν έλεγε στους δικούς του που είχε πάει όλοι θα τον έβλεπαν σαν 
μεγάλο  ήρωα.  Ακολούθησε  τους  τρεις  Γουιντρεν  που  βρισκόταν 
μπροστά  του  και  είδε  να  ανοίγει  μια  πόρτα  προς  τα  μέσα  στο 
αερόπλοιο.  Οι  υπόλοιποι  Γουιντρεν  που  τον  ακολουθούσαν  από 
πίσω, άρχισαν να ανεβαίνουν όλο και πιο γρήγορα και έσπρωχναν 
και εκείνον για να ακολουθήσει τον ίδιο ρυθμό. Μόλις μπήκε μέσα 
σκέφτηκε ότι το αερόπλοιο δεν έκρυβε και τίποτα σπουδαίο. Μόλις 
όμως έστρεψε το κεφάλι του προς τα πάνω εντυπωσιάστηκε από την 
πολυπλοκότητα της κατασκευής. Στο κάτω μέρος ήταν οι αποθήκες 
τους και όσο ανέβαινε το βλέμμα του προς τα πάνω διαπίστωνε ότι 
κάθε  όροφος  έμοιαζε  να  έχει  διαφορετικό  ύφος  αλλά  και 
χρησιμότητα από τους υπόλοιπους. Το επόμενο επίπεδο ήταν χώρος 
σίτισης  και  μαγειρείου  και  μετά  τα  επόμενα  πρέπει  να  ήταν  τα 
δωμάτια. 

Όσο  εκείνος  περιεργαζόταν  τον  χώρο  ήρθε  ένας  άλλος 
Γουίντρεν που οι άλλοι τον φώναζαν Στρατηγό. Εκείνος έπιασε από 
το μπράτσο τον Νάβιτορ και με μια κίνηση του χεριού του έφερε ένα 
ρεύμα αέρα κάτω από τα πόδια  τους.  Έτσι  σταδιακά άρχισαν  να 
ανεβαίνουν  προς  τα  πάνω έχοντας  την  θέα  όλων  των  υπόλοιπων 
επιπέδων.  Έμοιαζε  ότι  όσο  πιο  πάνω  πήγαιναν  τόσο  μεγαλύτερο 
ήταν το επίπεδο ασφάλειας που είχαν καθώς πρόσεξε ότι υπήρχαν 



παραπάνω  φρουροί.  Σε  κάποια  σημεία  είχαν  στημένα  όρθια  και 
κάποια ξύλα για να μην μπορούν να δουν οι υπόλοιποι τι κρύβεται 
από πίσω. Ενώ θεωρητικά όλοι οι Γουίντρεν μπορούσαν με αυτόν 
τον τρόπο να πετάξουν προφανώς δεν επιτρεπόταν και για αυτό το 
λόγο υπήρχαν σκάλες σε κάθε επίπεδο. Όταν έφτασαν επιτέλους στο 
τελευταίο  επίπεδο  τότε  κατάλαβε  ο  Νάβιτορ  ότι  σίγουρα  θα 
συναντούσε κάποιον πολύ σημαντικό.  Μία πύλη άνοιξε αυτόματα 
και τότε είδε αυτοπροσώπως τον αρχηγό τους τον Βέντο. Καθόταν 
σε  μία  απλή  καρέκλα  και  εμφανισιακά  έμοιαζε  με  όλους  τους 
υπόλοιπους εκτός  από την στολή του.  Ήταν κόκκινη και  είχε μια 
μαύρη ζώνη στην μέση. Δεν μίλησε ο ίδιος στον Νάβιτορ αλλά ότι 
ήθελε το έλεγε στον Άσους τον μάγο ο οποίος στεκόταν δίπλα του. 
Προφανώς δεν τον θεωρούσε ίσο για να του μιλήσει. 

«Ο  άρχοντας  Βέντο  ρωτάει  τι  πληροφορίες  έχεις  να 
μοιραστείς μαζί του». είπε ο Άσους με μια επίσημη φωνή.

«Ήθελα να σας  ενημερώσω ότι  ο  αρχηγός  μας  έχει  κάποια 
μυστική ατζέντα και θεωρώ ότι είναι ενάντια στην Αλίσα».

Αμέσως  ο  Βέντο  πήρε  ένα  ύφος  δυσαρέσκειας  μιας  και 
περίμενε να ακούσει κάτι πιο ουσιαστικό από φήμες και ψιθύρισε 
κάτι  στο  αυτί  του Άσους.  Αμέσως ο Άσους  έκανε νόημα σε  δύο 
φύλακες και εκείνοι άρχιζαν να πλησιάζουν απειλητικά τον Νάβιτορ. 
Αμέσως κατάλαβε ότι έπρεπε να παίξει αλλιώς.

«Συγχώρεσε  με  άρχοντα αλλά  φάνηκα δειλός.  Με έστειλαν 
εδώ για  να  ανταλλάξουμε  πληροφορίες.  Να μου πεις  εσύ  για  τις 
κινήσεις  της  Αλίσας  και  του  Όλρεν  και  εγώ  να  σου  πω  για  τις 
κινήσεις του Χάλκορ».

Ο Βέντο τότε αποφάσισε να του μιλήσει ο ίδιος.
«Πρώτα θα μου πεις τις δικές σου πληροφορίες και αν είναι 

άξιες τότε σου δίνω τον λόγο μου ότι θα σου πω ότι θέλεις».
Ο Νάβιτορ καταλαβαίνοντας ότι δεν έχει κάτι να χάσει είπε:
«Ο Χάλκορ ετοιμάζεται να στραφεί ενάντια στην Αλίσα και 

με έστειλε να μάθω πληροφορίες για τις κινήσεις τις για να μπορέσει 
να τις επιτεθεί.»

Ο Βέντο έβαλε τα γέλια.
«Καλά ποιος νομίζει ότι είναι και μπορεί να τα βάλει με την 

δύναμη της Αλίσα; Η Αλίσα τώρα είναι στο βασίλειο της μαζί με τον 
Τελχίνα  στο  πιο  ψηλό  ακρωτήρι  της  Δύσης  και  ήδη  έχει  στείλει 



στρατό στην Ανατολή όσο λείπει από εκεί η βασίλισσα τους. Όσο 
για τον Όλρεν ακούγεται ότι έχει πεθάνει εδώ και καιρό μετά από 
μια μεγάλη μάχη με την Αλίσα».

Ο Νάβιτορ απογοητεύτηκε,  δεν  περίμενε να ακούσει  τέτοια 
νέα. Τώρα ήξερε ότι αυτό που έπρεπε να κάνει ήταν να ελευθερώσει 
τους συντρόφους και μετά να βρουν την Άννα για να γυρίσουν πίσω. 
Η αποστολή απέτυχε και ο Αλέξης μέχρι να επιστρέψουν θα ήταν 
νεκρός. 

«Ο  Χάλκορ  έχει  δημιουργήσει  μια  μεταλλική  κατασκευή  η 
οποία λειτουργεί με ένα πέτρωμα που λέγεται Ενεργίτης. Αυτό που 
κατάλαβα, αν και δεν ήθελε να το πει, είναι ότι με μια ακτίνα του 
Ενεργίτη χάνει κάποιος εντελώς τις δυνάμεις του. Το πλεονέκτημα 
που μπορεί να έχετε αν επιτεθείτε άμεσα είναι ότι η κατασκευή του 
δεν έχει ολοκληρωθεί ακόμα και είναι δυσκίνητη».

«Οι  πληροφορίες  σου φαίνονται  πραγματικά χρήσιμες  αλλά 
δεν καταλαβαίνω τι  έχεις εσύ να κερδίσεις  προδίδοντας την φυλή 
σου. Τώρα όπου και να πας θα είσαι κυνηγημένος». είπε ο Βέντο.

«Δεν θεωρώ ότι έχω προδώσει την φυλή μου, αντιθέτως την 
έχω σώσει από το μέλλον που τους έχει οδηγήσει ο Χάλκορ. Μόλις 
η Αλίσα εξαπέλυε τις δυνάμεις της εναντίον τους δεν θα είχαν καμία 
ελπίδα.  Πιστεύω  ότι  αν  και  δεν  το  γνωρίζουν  θα  έπρεπε  να  με 
θεωρούν ήρωα. Όμως καλύτερα να μείνω στην αφάνεια. Θα ήθελα 
να μου επιτρέψεις να φύγω τώρα». είπε ο Νάβιτορ στον Βέντο. Για 
κακή του τύχη άρχισε να νιώθει ότι η επίδραση του φίλτρου είχε 
αρχίσει να περνάει και έπρεπε να φύγει όσο το δυνατόν γρηγορότερα 
από εκεί αλλιώς η ζωή του θα τελείωνε από στιγμή σε στιγμή. Ο 
Βέντο αφού σιώπησε για λίγη ώρα συνοφρυώθηκε, σηκώθηκε όρθιος 
και τελικά είπε στον Νάβιτορ.

«Πρέπει να έρθεις μαζί μας. Δεν μπορώ να ρισκάρω να μπω 
σε  πόλεμο  με  την  φυλή  σου  βασισμένος  μόνο  στις  δικές  σου 
πληροφορίες. Πρώτη φορά σε είδα σήμερα και δεν γνωρίζω ούτε το 
όνομα σου. Θα μπορούσε όλο αυτό να είναι μια παγίδα για την φυλή 
μου». 

«Θέλω  να  οδηγήσεις  τρία  αερόπλοια  στην  φυλή  σου.  Θα 
πούμε  ότι  σε  βρήκαμε  να  περιπλανιέσαι  στα  μέρη  μας  και  σε 
συλλάβαμε και επειδή δεν θέλουμε πόλεμο σε γυρίζουμε πίσω. Από 
εκεί θα δούμε τις αντιδράσεις τους και θα σε αφήσουμε πίσω χωρίς 



να σε εκτεθεί ο ρόλος σου. Θέλω να μας δίνεις από εκεί και πέρα 
τακτικά πληροφορίες για τις ενέργειες του Χάλκορ και μετά όποτε 
έρθει η κατάλληλη στιγμή θα επιτεθούμε».

Ο Νάβιτορ ήταν τώρα παγιδευμένος. Έπρεπε να βρει τρόπο να 
φύγει όσο πιο γρήγορα μπορούσε. 

«Όπως επιθυμείς άρχοντα μου». είπε ο Νάβιτορ και αμέσως 
ήρθαν  δύο  Γουιντρεν  για  να  τον  οδηγήσουν  στο  ερευνητικό 
αερόπλοιο. Κατέβηκαν με γρήγορο ρυθμό τις εσωτερικές σκάλες και 
έφτασαν στην είσοδο.  Τότε κατέβηκαν πάλι  από την ανεμόσκαλα 
και άρχισαν να περπατάνε τον λόφο προς τα κάτω. Μπροστά τους 
ήταν μια πεδιάδα η οποία ήταν γεμάτη με μικρά αερόπλοια αλλά και 
δεκάδες  άντιεν  τα  οποία  καθόντουσαν  ανά  κοπάδια.  Τότε 
συνειδητοποίησε  ότι  τα  πράγματα θα  ήταν  πιο  δύσκολα  από όσο 
πίστευε. Ένιωθε ότι ήδη είχε αρχίσει να ψηλώνει και έπρεπε να βρει 
γρήγορα έναν τρόπο φυγής. 

«Μήπως είναι πιο διακριτικό να φύγουμε με ένα άντιεν από το 
να πάρουμε αερόπλοιο;» είπε στον Γουιντρεν ο οποίος περπατούσε 
δίπλα του.

«Μην μας μιλάς. Αυτό που λες είναι ενάντια στις διαταγές του 
άρχοντα και θα μας βάλει σε μπελάδες». 

«Εγώ νομίζω ότι θα αναδείξει τις ηγετικές σου ικανότητες και 
το να πάρεις  κάποια πρωτοβουλία για το καλό της φυλής  σου το 
μόνο που μπορεί να κάνει είναι να σε ανεβάσει στην εκτίμηση του».

«Ίσως  έχεις  δίκαιο.  Πάμε  εμείς  με  το  αντιεν  και  ας  μας 
ακολουθήσουν  δύο  αερόπλοια».  είπε  στο  τέλος  και  ο  Νάβιτορ 
ένιωσε να ανακουφίζεται.

Περπάτησαν  πιο  κάτω  για  να  πάνε  προς  το  πρώτο  κοπάδι 
άντιεν.  Ο Νάβιτορ πρώτη φορά έβλεπε άντιεν  ζωντανό από τόσο 
κοντά. Συνήθως τα έβλεπε ή από μακριά ή νεκρά μετά την μάχη. 
Τώρα που τα πλησίασε του φάνηκαν πιο μοχθηρά. Έμοιαζαν αρκετά 
με τα λίμπρεν αλλά είχαν μαύρα μεγάλα φτερά και δεν είχαν ράμφος 
αλλά ένα πολύ μεγάλο στόμα που έμοιαζε πιο πολύ με δράκου. Τα 
πόδια τους  έμοιαζαν λες και  ήταν καλυμμένα με μαύρα ατσάλινα 
λέπια. Το άντιεν έσκυψε και ο Γουιντρεν ανέβηκε πρώτος πάνω στην 
σέλα και  με το χέρι  του βοήθησε και  τον Νάβιτορ να ανέβει  και 
εκείνος.  Αμέσως  μετά  ο Γουίντρεν έβγαλε  την  ζώνη του  και  την 
σήκωσε  ψηλά.  Τότε  η  άκρη  της  ζώνης  μεταμορφώθηκε  πάλι  σε 



στόμα φιδιού και  τύλιξε το στόμα του άντιεν για να το υποτάξει. 
Εκείνο  τότε  από  αντίδραση  σήκωσε  το  λαιμό  του  ψηλά  και  ο 
Γουιντρεν  σηκώθηκε  όρθιος  πάνω  του  για  να  το  δαμάσει.  Στη 
συνέχεια  σήκωσε  τα  φτερά  του  και  άρχισε  να  πετάει  με  μεγάλη 
φόρα. Αναγκάστηκαν και οι δύο να κρατηθούν από πάνω του όσο 
πιο σφιχτά μπορούσαν μέχρι να ηρεμήσει. 

Όσο  συνέβαινε  αυτή  η  δοκιμασία  δύο  μικρά  αερόπλοια 
φάνηκαν να σηκώνονται από το έδαφος. Άρχισαν να κατευθύνονται 
προς το βασίλειο των Μέταλρεν. Πέρασαν πάνω από τον λόφο και 
συνέχισαν να πετάνε πάνω από το δάσος. Το άντιεν είχε σταθερή 
ταχύτητα και πετούσε ομαλά. Είχε έρθει η ευκαιρία που έψαχνε ο 
Νάβιτορ έτσι έκανε μια απότομη βουτιά προς τα κάτω και έπεσε στο 
έδαφος από πολύ μεγάλο ύψος. Ο Γουιντρεν που τον συνόδευε μόλις 
το αντιλήφθηκε αυτό άρχισε να τον ψάχνει αλλά ήταν δύσκολο να 
τον βρει με τόσο πυκνό φύλλωμα που είχαν τα κλαδιά των δέντρων. 
Μην  ξέροντας  τι  να  κάνει  προσγειώθηκε  με  το  άντιεν  πάνω στο 
σφυρί που ήταν σχηματισμένο στο έδαφος και τα αερόπλοια έμειναν 
λίγο  πιο  πίσω σε  περίπτωση που χρειαστούν  ενισχύσεις.  Αμέσως 
τότε άρχισε να ακούγεται ένας εκκωφαντικός θόρυβος που έμοιαζε 
με συναγερμό. Το σφυρί υποχώρησε απότομα χωρίς να το περιμένει 
και έπεσε κάτω αυτός και το άντιεν. 

Μόλις  σταμάτησε  η  πτώση  και  έφτασε  ο  Γουιντρεν  στο 
έδαφος στάθηκε σε θέση επίθεσης μην ξέροντας τι θα δει μπροστά 
του αφού δεν είχε πάει ποτέ στο βασίλειο των Μέταλρεν. Το άντιεν 
ήταν αγριεμένο και με το ζόρι το έκανε καλά γιατί η γρήγορη πτώση 
το είχε τρομάξει αρκετά. Ωστόσο δεν τον περίμενε κανένας και ενώ 
είχε  ακούσει  τον ήχο του συναγερμού το μέρος ήταν άδειο.  Μην 
ξέροντας τι να κάνει καθώς ήταν σίγουρος ότι επρόκειτο για παγίδα 
επιχείρησε με το άντιεν να πετάξει προς τα πάνω για να φύγει. Μόλις 
όμως πήγαν να περάσουν στον καθαρό αέρα και να βγουν από το 
υπόγειο  φρούριο  ακούστηκε  ένας  μεταλλικός  συρμός  και  έκλεισε 
απότομα η μοναδική έξοδος. Τα φτερά του άντιεν πιάστηκαν στην 
μεταλλική πόρτα και έτσι ο Γουιντρεν έφυγε απότομα κάτω. Με την 
δύναμη όμως του αέρα που είχε δεν αφέθηκε να πέσει και στάθηκε 
όρθιος  στο  έδαφος  περιμένοντας  να  δει  ποιος  θα  εμφανίζονταν 
επιτέλους. 



Εν  τω  μεταξύ  ο  Νάβιτορ  βρίσκονταν  λίγο  παρά  πέρα  και 
ζούσε για δεύτερη φορά την επίπονη μεταμόρφωση του. Πριν από 
λίγα  λεπτά  είχε  νιώσει  ένα  αβάσταχτο  πόνο  στην  πλάτη  και 
κατάλαβε ότι είχε έρθει η ώρα για να βγουν τα φτερά του πάλι. Έτσι 
το ρισκάρισε και πριν προλάβει να τον δει ο Γουιντρεν έπεσε κάτω 
από το άντιεν. Ευτυχώς την ταχύτητα της πτώσης του την έκοψαν τα 
δέντρα.  Έμεινε εκεί  μέχρι  να πάρει  την κανονική  του μορφή και 
μετά ξεκίνησε να περπατάει προσέχοντας να μην τον εντοπίσουν οι 
Γουιντρεν.  Έπρεπε  να  πάει  στο  βασίλειο  των  Μέταλρεν  όσο  πιο 
αθόρυβα γινόταν. Μόλις πλησίασε αρκετά κοντά είδε την καταπακτή 
να κλείνει απότομα και άκουσε ένα μεγάλο βρυχηθμό πόνου από το 
άντιεν που του κόπηκαν τα φτερά. Μην μπορώντας να κάνει κάτι 
άλλο έμεινε κρυμμένος περιμένοντας να ανοίξει πάλι η είσοδος. 

«Χαίρεται! Ονομάζομαι Αιόλους και είμαι από την φυλή των 
Γουίντρεν.  Ήρθα  με  απόλυτα  φιλική  διάθεση  κάτι  το  οποίο  δεν 
μπορώ να πω για εσάς. Βρήκαμε στα μέρη μας να τριγυρίζει ένας 
δικός σας και θεωρήσαμε ότι το πιο σωστό ήταν να σας τον φέρουμε 
πίσω. Στον δρόμο όμως έπεσε από το άντιεν και τον αναζητώ. Με 
ακούει κανείς;» φώναζε μόνος του ο Αίολους περιμένοντας κάποια 
απάντηση. 

Μετά από λίγη ώρα αναμονής άνοιξε η πόρτα που οδηγούσε 
προς  τα ορυχεία.  Ήταν  δύο Μέταλρεν  οι  οποίοι  ήταν  πάνω στην 
πολεμική  μηχανή  που  ετοίμαζαν  τόσο  καιρό.  Πήγαινε  λίγο  αργά 
αλλά το δέος  που προκαλούσε  στον  αντίπαλο ήταν πολύ μεγάλο. 
Αμέσως  ο  Αίολους  εξαπέλυσε  όσο  πιο  πολύ  αέρα  μπορούσε 
εναντίον του άρματος αλλά αυτό δεν ήταν αρκετό. Ήταν τόσο βαρύ 
και τόσο ψηλό που η δύναμη του αέρα ήταν ένα τίποτα μπροστά του. 
Ο πρώτος αναβάτης τότε φάνηκε να κινεί έναν μοχλό και αμέσως 
από τα μάτια της κατασκευής αυτής άρχισε να βγαίνει μία κόκκινη 
ακτίνα. Ο Αίολους έκανε ότι μπορούσε για να την αποφύγει αλλά 
όσο  περισσότερους  ελιγμούς  έκανε  τόσες  φορές  η  ακτίνα 
πολλαπλασιάζονταν μην αφήνοντας κανένα χώρο διαφυγής. Μόλις 
ακούμπησε η ακτίνα το σώμα του Αίολους εκείνος ακινητοποιήθηκε 
μην μπορώντας να κάνει τίποτα. Οι δυνάμεις του είχαν εξαφανιστεί 
και εκείνος ήταν ανήμπορος για πρώτη φορά στην ζωή του. Ήταν 
μια άνιση μάχη. Αισθανόταν ότι το σώμα του είχε μπει με το ζόρι σε 
κατάσταση ύπνου και το μυαλό του υπολειτουργούσε. 



Λες  και  βρίσκονταν  σε  όνειρο  του  φάνηκε  ότι  άκουσε 
χειροκροτήματα και επευφημίες. Τα μάτια του ήταν ανοικτά αλλά 
δεν μπορούσε να δει τίποτα. Προσπάθησε να συγκεντρωθεί σε αυτά 
που άκουγε.

«Άρχοντα μου νομίζω ότι το πείραμα μας πέτυχε. Η μηχανή 
μας είναι έτοιμη για δράση. Τι θα κάνουμε όμως με αυτόν;»

«Βάλε τον μαζί με τους άλλους στον Ενεργίτη έτσι και αλλιώς 
δεν αποτελεί πια για εμάς απειλή».

«Συγχώρα με άρχοντα Χάλκορ.  Αν όμως έχει έρθει μαζί με 
άλλους και τον αναζητήσουν;»

«Αυτό δεν είναι πρόβλημα θα πούμε ότι δεν τον είδαμε ποτέ». 
είπε  ο  Χάλκορ  και  ο  Αιόλους  άκουσε  το  σαρκαστικό  του  γέλιο. 
Σχεδόν  αμέσως  ένιωσε  να  τον  μετακινούν  σηκώνοντας  τον  και 
έδωσε όλη του την προσοχή στους θορύβους που άκουγε. Άκουσε 
μια  πόρτα  να  ανοίγει  και  μετά  να  κλείνει  πίσω  του.  Ένιωσε  να 
κατηφορίζουν  αρκετά  και  άκουγε  τον  ήχο  από  μεταλλικά 
αντικείμενα να σκάνε πάνω σε σκληρά πετρώματα. Μετά ένιωσε ότι 
κατέβαιναν μια σκάλα,  άκουσε μια πόρτα να ανοίγει  και  εκεί  τον 
άφησαν κάτω και έφυγαν. Δεν είχε ιδέα που θα μπορούσε να είναι.

«Άκουσες  κάτι;»  ακούστηκε  μια  γυναικεία  φωνή  να 
προσπαθεί να βρει τον δρόμο της και να ακουστεί.

« Έτσι μου φαίνεται Ντέλλα, αλλά δεν είμαι σίγουρος. Αυτό 
το πράγμα εκτός ότι μου έχει πάρει όλη μου την δύναμη μου έχει 
θολώσει την όραση και την ακοή».

«Κόριαν, νομίζω ότι μας έφεραν κάποιον. Είναι κανείς εδώ;» 
φώναζε η Ντέλλα. Ήταν και οι δύο δεμένοι σε διαφορετική γωνία 
του κελιού και είχαν ακριβώς μπροστά στα μάτια τους το πετράδι 
του Ενεργίτη.  Είχαν γύρει  μπρος  και  είχαν κλείσει  τα  μάτια τους 
γιατί η λάμψη του τους θάμπωνε την όραση. Ο Αίολους ήταν και 
αυτός σε μια γωνία αλλά δεν μπορούσε να κάνει απολύτως τίποτα, 
ούτε καν να μιλήσει.

«Λες ο Νάβιτορ να επιστρέψει για εμάς;»ρώτησε η Ντέλλα.
«Πιστεύω  ότι  αν  δεν  τα  καταφέρει  τουλάχιστον  θα 

προσπαθήσει». είπε ο Κόριαν με σιγανή φωνή χωρίς κουράγιο.
Οι έξι Γουίντρεν που βρίσκονταν στα αερόπλοια άρχισαν να 

ανησυχούν και κατέβηκαν κάτω αφήνοντας τα ψηλά στον ουρανό. 
Περπάτησαν λίγο και στάθηκαν πάνω από το σφυρί. Όμως το σφυρί 



δεν  τους  κατέβαζε  για  να  τους  δώσει  πρόσβαση  στη  φυλή  των 
Μέταλρεν.  Τότε  ύψωσαν  τα  χέρια  τους  ψηλά  και  με  μία 
συγχρονισμένη κίνηση προσπάθησαν με την δύναμη του αέρα να το 
μετακινήσουν. Κατάφεραν να το ανοίξουν λίγα μόνο εκατοστά και 
τότε  κατάφεραν  να  δουν  το  άντιεν  να κρέμεται  λιπόθυμο από το 
χτυπημένο  του  φτερό.  Αμέσως  κατάλαβαν  ότι  έπρεπε  να  φέρουν 
ενισχύσεις και έφυγαν βιαστικά για το κεντρικό αερόπλοιο.

Λίγο αργότερα ήρθαν άλλα 5 αερόπλοια, κατέβηκαν δεκάδες 
Γουίντρεν και στάθηκαν όλοι μαζί περιμετρικά από το σφυρί. Στην 
μέση του σφυριού στέκονταν ο Άσους και έκανε νόημα σε όλους να 
κινήσουν το δεξί τους χέρι κυκλικά και το ίδιο έκανε και εκείνος. 
Τότε ακούστηκε ένας πολύ δυνατός ήχος, το σφυρί σηκώθηκε και 
έμοιαζε να αιωρείται. Γύρω από την περιοχή υπήρχαν πάρα πολλά 
ρεύματα  αέρα  τα  οποία  σήκωναν  απίστευτη  σκόνη  και  ήταν 
πραγματικά δύσκολο να εντοπίσει κανείς την θέση των Γουιντρεν, 
ειδικά με τα ρούχα που φορούσαν. Ο ένας μετά τον άλλον άρχισαν 
να  κατεβαίνουν  με  την  δύναμη  του  αέρα  μέσα στο  βασίλειο  της 
φυλής των Μέταλρεν. Εκεί τους περίμεναν οι Μέταλρεν οι οποίοι 
ήταν παραταγμένοι ανά όροφο και προσπαθούσαν με τα ξίφη τους 
να  σκοτώσουν  όσους  περισσότερους  μπορούσαν  για  να  φτάσουν 
λίγοι στο κέντρο του βασιλείου τους. Οι Γουιντρεν χτυπούσαν με το 
στόμα  του  φιδιού  που  είχε  στην  άκρη  η  ζώνη  τους  όσους 
περισσότερους μπορούσαν. Ήξεραν ότι αν σήκωναν παραπάνω αέρα 
μέσα σε αυτές τις στοές δεν θα μπορούσαν να αναπνεύσουν από την 
μυρωδιά των πετρωμάτων που υπήρχαν εκεί κάτω. 

Ο Νάβιτορ παρακολουθούσε όλη αυτήν την μάχη από μακριά 
περιμένοντας  την  πρώτη  ευκαιρία  να  μπει  μέσα.  Η  τύχη  του 
χαμογέλασε  και  κάπου  δίπλα  του  έπεσε  νεκρός  ένας  Γουιντρεν. 
Αμέσως πήρε την ζώνη του, μιας και δεν είχε κανένα άλλο όπλο, και 
τον πήρε στην πλάτη του για κάλυψη. Προσπάθησε να περιορίσει τα 
φτερά  του  δένοντας  τα  με  το  γκρίζο  ρούχο  και  επειδή  ήταν 
ψηλότερος ξεκίνησε να περπατάει όσο πιο σκυφτά μπορούσε προς 
την  είσοδο.  Μόλις  όμως  πήγε  να  κάνει  λίγα  βήματα  είδε  καμιά 
δεκαριά Γουιντρεν να τρέχουν προς την είσοδο και τότε αποφάσισε 
να μείνει ακίνητος για λίγο. Αργά αργά άρχισε να σέρνεται με τον 
νεκρό Γουιντρεν στην πλάτη του προς την είσοδο. Μόλις πλησίασε 
αρκετά έπεσε μέσα στο βασίλειο των Μέταλρεν. Η πτώση του θα 



ήταν πολύ μεγάλη αφού δεν μπορούσε να χρησιμοποιήσει τα φτερά 
του αλλά ευτυχώς ανέκαμψε την πτώση του ένας άλλος Γουιντρεν ο 
οποίος έπεφτε νεκρός.

Ανάμεσα σε δύο νεκρούς Γουιντρεν ο Νάβιτορ κατάφερε να 
μπει μέσα χωρίς να χτυπήσει  πολύ. Μετά από λίγο, την ώρα που 
όλοι ήταν στην μάχη και δεν τον πρόσεχε κανείς ξεγλίστρησε και 
προσπάθησε  να  πάει  στην  πόρτα  του  ορυχείου.  Μόλις  πήγε  να 
περάσει μέσα η πόρτα άνοιξε από την μέσα μεριά και μπροστά στα 
μάτια του βρέθηκε η πολεμική μηχανή. Αμέσως έκανε πάρα πολλά 
βήματα προς τα πίσω και κρύφτηκε πίσω από μια κολώνα. Όλοι οι 
Γουιντρεν πάγωσαν στην θέα αυτής της μεταλλικής κατασκευής και 
κοίταζαν ο ένας τον άλλο σαστισμένοι. Αμέσως οι Μέταλρεν έβαλαν 
σε  λειτουργία  την  κόκκινη  ακτίνα  και  πολλοί  Γουιντρεν 
ακινητοποιήθηκαν. Αμέσως οι υπόλοιποι άρχισαν να τρέπονται σε 
φυγή μην ξέροντας πώς να αντιμετωπίσουν αυτόν τον νέο εχθρό. 

Ο Νάβιτορ μόλις είδε ότι οι Μέταλρεν ξεκίνησαν να κυνηγάνε 
τους  Γουιντρεν  πέταξε  προς  τα  μέσα  και  κατάφερε  να  μπει  στο 
ορυχείο.  Εκεί  επειδή  ήταν  μόνος  του  άρχισε  πετώντας  με  πολύ 
γρήγορη ταχύτητα να αναζητάει κάποια άλλη πόρτα που να οδηγεί 
στις  φυλακές.  Τότε  ήταν  που  ανακάλυψε  μια  εσωτερική  πέτρινη 
σκάλα η οποία πήγαινε όλο και πιο βαθιά μέσα στα έγκατα της γης. 
Την ακολούθησε τρέχοντας και τότε ήταν που οδηγήθηκε στις πιο 
σκοτεινές φυλακές που είχε ποτέ του συναντήσει. Δεν μπορούσε να 
δει τίποτα και προχωρούσε ψηλαφίζοντας τους τοίχους. 

Επιτέλους  μετά  από  λίγη  ώρα  βηματισμού  σε  αυτό  το 
σκοτεινό τούνελ ψηλάφησε στον τοίχο εγκοπές και υπέθεσε ότι εκεί 
πρέπει να υπήρχε κελί. Έβαλε όλη του την δύναμη για να σπρώξει 
προς  τα  μέσα  την  πόρτα  αλλά  μάταια.  Μετά  από  πολλές 
αποτυχημένες προσπάθειες μέσα στο μαύρο σκοτάδι στήριξε το χέρι 
του σε ένα μέρος του τοίχου που δεν ήταν και τόσο σταθερό. Ήταν 
αυτό που αναζητούσε, το κλειδί. Ήταν τρεις πέτρες στην σειρά τις 
οποίες τις εξώθησε λίγο προς τα έξω και τότε άνοιξε η πόρτα. Με 
όλη  του  την  φόρα  μπήκε  μέσα  αλλά  το  κελί  αυτό  ήταν  άδειο. 
Απογοητευμένος  και  κουρασμένος  μάζεψε όσο κουράγιο του είχε 
απομείνει και ξεκίνησε φρενιασμένος να ανοίγει όλες τις πόρτες που 
έβρισκε μπροστά του. Τότε ήταν που επικράτησε τεράστιος πανικός 
γιατί ξεκίνησε να ελευθερώνει όλους τους φυλακισμένους.



Ο Νάβιτορ όταν έφτασε στην τελευταία πόρτα κατάλαβε ότι 
αυτή  ήταν  που  ζητούσε  εξ’  αρχής.  Ένα  μεγάλο  φως  μέσα  στο 
απόλυτο σκοτάδι, ο Ενεργίτης. 

«Ντέλλα, Κόριαν;;;;» φώναξε με όλη του τη δύναμη.
«Νάβιτορ;;;;» φώναξε η Ντέλλα.
Ο  Νάβιτορ  μπήκε  μέσα  και  αμέσως  ένιωσε  να 

αποδυναμώνεται  λόγω  του  Ενεργίτη.  Αμέσως  πήρε  την  Ντέλλα 
αγκαλιά και την έβγαλε από εκεί και μετά πήρε και τον Κόριαν. Ο 
Αίολους καθόταν εκεί μην μπορώντας να αντιδράσει περιμένοντας 
μήπως έβγαζαν και εκείνον έξω. Ο Νάβιτορ αν και ο Αίολους ήταν 
εχθρός  του  τον  λυπήθηκε  και  τον  έβγαλε  και  εκείνον  από  εκεί. 
Ήξερε ότι αν τον άφηνε δεν υπήρχε περίπτωση να τον άφηναν οι 
Μέταλρεν ζωντανό. 

Έναν έναν τους κουβάλησε στην πλάτη του μέχρι το ορυχείο. 
Από εκεί και πέρα έπρεπε να είναι πάρα πολύ προσεκτικοί γιατί οι 
Μέταλρεν είχαν ήδη αντιληφθεί την φυγή των φυλακισμένων τους 
και το ορυχείο είχε μετατραπεί σε δεύτερο πεδίο μάχης. Η Ντέλλα 
ήταν πολύ εξασθενημένη και με το ζόρι  μπορούσε να περπατήσει 
ενώ ο Κόριαν ήταν λιπόθυμος εκεί που τον είχε αφήσει ο Νάβιτορ. 

Κοντά  στον  Νάβιτορ  ήταν  ο  ίδιος  ο  Άισρεν  που  είχαν 
συναντήσει μόλις είχαν πρωτομπεί μέσα στο ορυχείο. «Ακολούθησε 
με» του φώναξε δυνατά και του έδειχνε έναν άλλο δρόμο ο οποίος 
πήγαινε  βαθύτερα  στο  ορυχείο.  Ο  Νάβιτορ  αρχικά  φάνηκε  πολύ 
διστακτικός  για  αυτό  αλλά  μην  έχοντας  άλλη  επιλογή  τον 
ακολούθησε υποβοηθώντας την Ντέλλα. 

« Είμασταν έτοιμοι για αυτό εδώ και πάρα πολύ καιρό απλώς 
έπρεπε να βρεθεί η πιο κατάλληλη στιγμή. Ένας ένας από εμάς τους 
Άισρεν  όταν  οι  φρουροί  ήταν  απασχολημένοι  με  τους  άλλους 
σκάβαμε λίγο παρακάτω, λίγο πιο πέρα, για όσο μπορούσαμε ώστε 
να μην καταλάβουν τους σκοπούς μας. Καταφέραμε και σκάψαμε 
ένα  τούνελ  το  οποίο  οδηγεί  δυτικά.  Όμως  από  φόβο  ποτέ  δεν 
τολμήσαμε  να  κάνουμε  την  απόδραση  που  επιθυμούσαμε  τόσο 
καιρό. Όμως τώρα ήρθε η ώρα αν δεν φύγουμε τώρα δεν θα φύγουμε 
ποτέ και πρέπει να βιαστούμε».

Ο Άισρεν οδήγησε τον Νάβιτορ μέχρι την έξοδο του τούνελ 
και πήγε να φέρει τον Κόριαν. Μόλις είδε τον Αίολους να κάθεται 
ανέκφραστος και να κοιτάει το κενό αποφάσισε ότι έπρεπε να τον 



βγάλει και εκείνον από εκεί και να τον παρατήσει στο δάσος. Ούτως 
η άλλως δεν ήξερε πώς να τον συνεφέρει από αυτό. 

Μόλις βγήκαν όλοι έξω είδε από πολύ μακριά τα αερόπλοια 
των Γουιντρεν να τρέπονται σε φυγή. Μόνο η Αλίσα μπορούσε να το 
σταματήσει αυτό και σίγουρα θα το έκανε σύντομα. Δεν θα ρίσκαρε 
μια διαμάχη στην Δύση την ώρα που έκανε επίθεση στην Ανατολή. 
Ήταν θέμα χρόνου να στείλει δικές της δυνάμεις για να περιορίσουν 
τον Χάλκορ.

«Ντέλλα, πρέπει να γυρίσεις πίσω. Η αποστολή μας είναι μια 
αποτυχία. Ο Όλρεν είναι νεκρός και οι υπόλοιποι είμαστε χαμένοι 
στην Δύση. Η Αλίσα έχει  στείλει  στρατό στην οροσειρά και  από 
στιγμή σε στιγμή θα εισβάλει στα σύνορα μας. Πρέπει εσύ με τον 
Κόριαν να φύγεις και εγώ θα πάω να βρω την Βασίλισσα για να την 
φέρω πίσω. Από όλη την ομάδα μόνο εγώ μπορώ να την μεταφέρω 
γρήγορα και με ασφάλεια πίσω και τώρα που το σκέφτομαι κακώς 
την άφησα πίσω …».

Η Ντέλλα τον κοίταξε σοκαρισμένη με όλα όσα είχε ακούσει 
και ένα δάκρυ κύλισε από τα μάτια της. Εκείνος την έπιασε από τον 
ώμο την κοίταξε στα μάτια  και  την χαιρέτισε.  Έπειτα πέταξε και 
χάθηκε στον ουρανό. 



ΝΕΚΡΟΤΑΦΕΙΟ ΤΩΝ ΜΑΓΩΝ

Ο  Κλάιρον  κρατώντας  την  Ρόζα  Ετέρνα  στην  πλάτη  του 
προσπαθούσε να βρει τον δρόμο για να γυρίσει πίσω στο δάσος της 
φωτιάς.  Ήταν  πολύ  δύσκολο  να  προσανατολιστεί  και  για  αυτό 
πήγαινε στην τύχη.  Έπρεπε να βρει  την Βάιντα όσο πιο γρήγορα 
γινόταν για να θεραπεύσει την Ρόζα. Μέσα του ένιωθε ότι όσο πιο 
πολύ αργούσε τόσο πιο πολύ εκείνη βυθιζόταν μέσα στο σκοτάδι.

Μετά από πάρα πολύ ώρα χαμένη μέσα στο δάσος αποφάσισε 
να περιμένει να ξημερώσει μήπως βρει κάποιον να τον βοηθήσει να 
προσανατολιστεί.  Το  δάσος  την  νύχτα  έμοιαζε  παντού  ίδιο,  δεν 
μπορούσε με τίποτα να καταλάβει αν είχε πραγματικά προχωρήσει 
έστω και λίγο παραπάνω από το σημείο που ξεκίνησε και το γεγονός 
ότι  κουβαλούσε  και  την  Ρόζα  στην  πλάτη  του  γινόταν  όλο  το 
εγχείρημα ακόμα πιο δύσκολο. 

Ακούμπησε όσο πιο απαλά μπορούσε την Ρόζα στο έδαφος με 
πολύ  μεγάλη  στοργή  λες  και  κρατούσε  στα  χέρια  του  μια 
πορσελάνινη  κούκλα  και  έπειτα  έκατσε  δίπλα  της  και  εκείνος. 
Ένιωθε ότι ήταν καθαρά δικό του λάθος που η Ρόζα βρίσκονταν σε 
αυτή την ανήμπορη θέση. Έπρεπε να την είχε προσέξει πιο πολύ. Με 
τα μάτια κλειστά και  την καρδιά βαριά πήρε έναν ύπνο ο οποίος 
κυριεύτηκε από πολλά όνειρα.

Το τελευταίο του όνειρο όμως ήταν και σημαδιακό. Έβλεπε 
ότι  ο  Θόριας  ήταν  ζωντανός,  περπατούσαν  μαζί  στο  δάσος 
συζητώντας  για  την  αποστολή  τους.  Μόλις  όμως  γύρισε  να  τον 
κοιτάξει είδε ότι δεν ήταν ο Θόριας που γνώριζε καθώς άρχισε να 
κλαίει με μαύρα δάκρυα και να τον κοιτάει επίμονα μέσα στα μάτια. 
Τότε  αισθάνθηκε  λες  και  στράγγιζε  η  ψυχή  του  χωρίς  όμως  να 
μπορεί να φύγει από εκεί. Έπειτα άκουσε μια κραυγή και ένιωσε ένα 
χτύπημα λες και ένα πολύ δυνατό χέρι τον έσπρωξε μακριά από εκεί. 
Έπεσε στο έδαφος με το πρόσωπο κάτω. Ανοίγοντας τα μάτια του 
μπροστά  του  είδε  στάχτες.  Σκούπισε  το  πρόσωπο  του  σηκώθηκε 
όρθιος και μπροστά του αντίκρισε εκείνο το πανέμορφο ζώο με τα 
χρυσά φτερά που είχε δει νωρίτερα. 

Το  ζώο  τον  πλησίασε  με  πολύ  μεγάλη  ηρεμία  και  για  μια 
στιγμή του φάνηκε ότι άκουσε στο μυαλό του το όνομα ¨Όλρεν¨. 



Αμέσως κοίταξε καλά καλά το ζώο γιατί θεώρησε ότι εκείνο ήταν 
που του το είπε.

«Ξέρεις  που  είναι;  Πες  μου,  δώσε  μου  να  καταλάβω,  σε 
παρακαλώ!!!» είπε στο ζώο και αμέσως μέσα στο μυαλό του είδε 
ολοκάθαρα μια εικόνα. Είδε ένα έρημο χωριό στο οποίο είχε στον 
κεντρικό του δρόμο πάρα πολλούς τάφους. Πάνω από τους τάφους 
υπήρχε το αποτύπωμα της ψυχής που είχε  θαφτεί  από κάτω. Μία 
ψυχή  όμως  έμοιαζε  να  υποφέρει  καθώς  είχε  ένα  έντονο  κόκκινο 
χρώμα και έμοιαζε να φλέγεται. Οι υπόλοιπες ψυχές είτε είχαν ένα 
χρώμα γαλάζιο του πάγου είτε είχαν ένα τόσο έντονο μαύρο χρώμα 
που  σου  έδιναν  την  αίσθηση  ότι  θα  σε  ρουφούσαν  μέσα  στη 
σκοτεινή τους δίνη. Αυτό που δεν μπορούσε να καταλάβει ήταν για 
ποιο λόγο δεν βρίσκονταν οι ψυχές αυτές είτε στον ουρανό είτε στην 
λίμνη ψυχών όπως γινόταν ο διαχωρισμός σε όλους. Μετά από αυτό 
η εικόνα που είχε στο μυαλό του ξεκίνησε να ξεθωριάζει. 

Μόλις η εικόνα αυτή έφυγε από το όνειρο του άνοιξε τα μάτια 
του. Ήξερε ότι κάτι έπρεπε να κάνει, κάπου έπρεπε να πάει αλλά δεν 
μπορούσε να καταλάβει που. Είχε ξημερώσει και έπρεπε να φύγει 
από εκεί. Η Ρόζα ήταν ξαπλωμένη ακριβώς όπως την είχε αφήσει. 
Δεν είχε κουνηθεί καθόλου από μόνη της και αυτό ήταν πάρα πολύ 
κακό. Για μια στιγμή σκέφτηκε ότι ίσως η ψυχή που υπέφερε ήταν 
της  Ρόζας  και  αμέσως  μελαγχόλησε.  Έκατσε  κοντά  της  και  με 
απέραντη θλίψη της έπιασε το χέρι. Σκεφτόταν ότι ίσως ήταν η μόνη 
που του είχε φερθεί τόσο ωραία στην ζωή του. Δεν της άξιζε όλο 
αυτό που περνούσε τώρα. Της χάιδευε απαλά το χέρι και ήλπιζε σε 
κάποιο σημάδι για να καταλάβει τι έπρεπε να κάνει από δω και πέρα. 

Ξάφνου  παρατήρησε  ότι  η  παλάμη  του  χεριού  της  είχε 
ζωγραφισμένα κάποια σύμβολα. Με λίγη μεγαλύτερη προσοχή είδε 
ότι τα σύμβολα αυτά μετακινιόντουσαν ανάλογα με την κατεύθυνση 
της παλάμης της. Ήταν μια πυξίδα!!! Άραγε βρισκόταν εκεί από πριν 
ή εμφανίστηκε εκείνη την στιγμή; 

Χωρίς να χάνει καθόλου χρόνο την σήκωσε στην πλάτη του 
κρατώντας πάντα το χέρι της για να δει που θα τους οδηγήσει. Είχε 
τόσο μεγάλη ανυπομονησία για να φτάσουν επιτέλους κάπου που 
πήγαινε  σχεδόν  τρέχοντας  ανάμεσα  στα  δέντρα  μένοντας  σε 
εγρήγορση για να μπορέσει να διακρίνει την οποιαδήποτε απειλή.



Μέχρι  να  το  καταλάβει  είχε  κιόλας  φτάσει  στο  σπίτι  της 
Ρόζας. Την πήγε τρέχοντας στον καθρέπτη και περίμενε την Βάιντα 
να εμφανιστεί.

«Το ήξερα ότι δεν θα μπορούσες να την προστατεύσεις.!!! Δεν 
έπρεπε  να  με  παρακούσει!!!»  είπε  η  Βάιντα  πάρα  πολύ 
εκνευρισμένη. Ο Κλάιρον είχε κατεβάσει κάτω το κεφάλι του καθώς 
και εκείνος ένιωθε ότι ήταν δικό του λάθος.

«Πες μου ότι μπορείς να την κάνεις καλά ! Πες το μου» 
« Για την μαγεία των Σάντοορεν δεν υπάρχει αντίδοτο. Εκείνη 

το  γνώριζε  και  εγώ  δεν  μπορώ  να  την  θεραπεύσω  αν  δεν  την 
ακουμπήσω».

«Μήπως  υπάρχει  κάποιο  χωριό  γεμάτο  με  τάφους  και  με 
εγκλωβισμένες ψυχές;»

«Πως ξέρεις εσύ για αυτό;»
«Απάντησε μου και θα σου πω»
«Όχι  άσχημο πλάσμα,  δεν  θα  θέτεις  εσύ  τους  κανόνες  της 

συνομιλίας μας. Πρώτα πες μου από πού έμαθες για αυτό και μετά 
αν θεωρώ ότι αξίζει τον κόπο θα σου δώσω πληροφορίες». είπε η 
Βάιντα με πραγματική χαρά που επιτέλους είχε το πάνω χέρι σε κάτι.

«Παραβλέπω  τον  τρόπο  σου  και  σου  λέω.  Το είδα  σε  ένα 
όνειρο πριν δω τα σύμβολα στο χέρι της».

«Για να σου φανερωθεί. σημαίνει ότι κάποιος θέλει κάτι από 
εσένα, δεν μπορείς να έχεις πρόσβαση τόσο απλά εκεί για τον λόγο 
ότι δεν υπάρχει αυτό το μέρος». 

«Τι εννοείς δεν υπάρχει;» 
«Αυτό το νεκροταφείο βρίσκεται στην μεσοδιάσταση και εσύ 

δεν έχεις καμία πρόσβαση για εκεί».
«Λοιπόν πως μπορώ να αποκτήσω; Πες μου» 
«Δεν  μπορείς».  απάντησε  αυστηρά  η  Βάιντα.  «Αυτό  είναι 

ανώτερη  μαγεία  και  δεν  απευθύνεται  σε  κατώτερα  όντα  της 
Πανγαίας». 

«Ναι, αλλά γιατί να φανερώθηκε σε εμένα; Αισθάνομαι ότι θα 
μπορέσω να βοηθήσω έτσι την Ρόζα και ίσως έχει και κάποια σχέση 
με τον ¨Ολρεν γιατί μέσα στον ύπνο μου άκουγα το όνομα του». 

«Αποκλείεται να απευθύνθηκε σε εσένα το πνεύμα του». είπε 
θυμωμένη η Βάιντα.



«Σταμάτα να με υποτιμάς συνέχεια και πες μου πως μπορώ να 
μπω στην μεσοδιάσταση».

«Είσαι απόλυτα σίγουρος;»
«Ναι, είμαι. Μπορεί να μην τα καταφέρεις να βγεις ζωντανός 

από εκεί». τον προειδοποίησε η Βάιντα.
«Πρέπει να το ρισκάρω. Ίσως αυτό να είναι το πιο σημαντικό 

πράγμα που θα κάνω στην ζωή μου». 
«Εσύ το αποφάσισες! 
Ξόρκι της δύναμης, ξόρκι της αφάνειας
Ξόρκι των νεκρών, ξόρκι των ψυχών
Πάρε αυτήν την ψυχή που θέλει να χαθεί
και φρόντισε τον δρόμο ποτέ να μην τον βρει».
Μετά από αυτά τα λόγια μέσα από τον καθρέπτη βγήκε μια 

γκρίζα αύρα η οποία έμοιαζε να έχει  μέσα της νεκροκεφαλές  και 
σκελετωμένα χέρια τα οποία ορμήσανε απότομα στον Κλάιρον και 
εκείνος με μιας έπεσε κάτω λιπόθυμος. Η Βάιντα έμεινε μόνη της να 
περιμένει στην μοναξιά της μήπως ένας από τους δυο συνερχόταν 
κάποια στιγμή. Δεν θα άντεχε να περάσει την αιωνιότητα μόνη της 
μέσα στον καθρέπτη.

Ο Κλάιρον ένιωθε σαν να κοιμάται πάρα πολύ βαθιά. Μόλις 
άνοιξε  τα  μάτια  του  ένιωσε  λες  και  κάποιος  του  έδωσε  μια  στο 
κεφάλι  και  τον  βύθισε  μέσα  σε  ένα  δεύτερο  όνειρο.  Μόλις 
αποπειράθηκε  να  ανοίξει  πάλι  τα  μάτια  του,  του  συνέβη  το  ίδιο 
πράγμα  ξανά.  Την  τρίτη  φορά  όμως  κατάφερε  να  τα  ανοίξει. 
Βρισκόταν  ξαπλωμένος  στο  πάτωμα  μέσα  σε  ένα  πέτρινο  σπίτι. 
Πήγε  να  σηκωθεί  αλλά  του  φάνηκε  ότι  οι  κινήσεις  του 
επαναλαμβάνονταν  τρεις  φορές  μέχρι  να  σηκωθεί  όρθιος.  Το 
εσωτερικό του σπιτιού ήταν γεμάτο με τρύπες από πέτρες που είχαν 
σπάσει και είχαν πέσει μέσα. Δεν υπήρχε κανένα παράθυρο αλλά το 
λιγοστό φως που ίσα τον βοηθούσε να διακρίνει μερικά πράγματα 
προέρχονταν από το άνοιγμα της εισόδου. Έμοιαζε να είναι λίγο πριν 
το ξημέρωμα.

Με βασανιστικά αργές κινήσεις κατάφερε να βγει έξω για να 
δει  επιτέλους  που  βρίσκεται.  Είχε  καταφέρει  τον  σκοπό  του  και 
βρίσκονταν σε αυτήν την περίεργη πόλη. Ήταν στο τελευταίο σπίτι 
και μπροστά του έβλεπε ακριβώς αυτό που είχε ονειρευτεί νωρίτερα 
με  την  διαφορά  ότι  στην  πραγματικότητα  ήταν  ακόμα  πιο  και 



απόκοσμο  καθώς  άκουγε  ένα  συνεχές  ανατριχιαστικό  τσίριγμα. 
Προχώρησε μπροστά για να βρει αμέσως εκείνη την κόκκινη ψυχή 
περνώντας μπροστά από μαύρες και γαλάζιες ψυχές που αιωρούνταν 
μπροστά από τους τάφους. Μόλις πέρναγε δίπλα από γαλάζια ψυχή 
ένιωθε ένα διαπεραστικό κρύο που έφτανε μέχρι τα κόκαλα του και 
τίποτα περισσότερο. Όταν όμως πλησίαζε μια μαύρη ψυχή έβλεπε 
την  σκοτεινή  της  δίνη  να  τον  πλησιάζει  και  με  πολύ  μεγάλη 
δυσκολία έστρεφε αλλού το βλέμμα του. Είχε δει πολλά τρομαχτικά 
πράγματα μέχρι τώρα αλλά με τίποτα δεν συγκρίνεται το ρίγος που 
ένιωσε με τις μαύρες ψυχές να τον περιτριγυρίζουν. Μία από αυτές 
τον πλησίασε αρκετά κοντά και χωρίς να το καταλάβει ο Κλάιρον 
μαγνητίστηκε στη δίνη της. Ξάφνου άρχισε να βλέπει μέσα στη δίνη 
το γεγονός που του είχε αλλάξει ριζικά την ζωή. 

Σαν  καθρέπτης  αναμνήσεων  η  δίνη  του  έδειξε  τι  είχε  γίνει 
όταν είχαν πάει με την φυλή του να μαζέψουν κάποια ορυκτά λίγο 
πιο πέρα από το βασίλειο. Εκείνος αρκετά νεότερος δεν ήθελε να 
ακολουθήσει τους υπόλοιπους αλλά θεωρούσε ότι αν πήγαινε μόνος 
του  θα  τα  κατάφερνε  καλύτερα.  Παρά  τις  προειδοποιήσεις  του 
πατέρα  του  να  ακολουθεί  την  ομάδα  εκείνος  συνέχιζε  να 
απομακρύνεται.  Τότε  άρχισε  να  νιώθει  δονήσεις  στο  έδαφος  τις 
οποίες  δεν  μπορούσε  να  εξηγήσει  και  συνέχισε  τον  δρόμο  του. 
Μόλις ο πατέρας του τις ένιωσε κατάλαβε ότι ο γιος του πλησίαζε σε 
ενέδρα ενός ερπετού της γης. Έτρεξε όσο πιο γρήγορα μπορούσε για 
να τον φτάσει. Μπροστά από τον Κλάιρον ξεφύτρωσε ένα γιγάντιο 
ερπετό σπάζοντας τα χώματα και τις πέτρες. Ο κορμός του που είχε 
γύρω του γλίτσα ήταν πέντε φορές σαν τον Κλάιρον και έμοιαζε με 
σκουλήκι. Το κεφάλι του έμοιαζε αρχικά με προέκταση του κορμού 
του αλλά μόλις πήγε να επιτεθεί έμοιαζε σαν να φούσκωσε. Μόλις 
άνοιξε  το  στόμα  του  φάνηκαν  τα  δεκάδες  δόντια  του  που  ήταν 
φυτρωμένα κυκλικά στο στόμα του. Την ώρα που πήγε να φάει τον 
έντρομο Κλάιρον μπήκε μπροστά ο πατέρας του για να τον σώσει 
και  κατέληξε  εκείνος  μέσα  σε  ελάχιστα  δευτερόλεπτα  μέσα  στο 
στόμα του. Εν τω μεταξύ είχαν έρθει οι υπόλοιποι και τράβηξαν τον 
Κλάιρον  μακριά  για  να  απωθήσουν  το  ερπετό  χωρίς 
αντιπερισπασμούς. 

Ο Κλάιρον λύγισε μπροστά σε αυτήν ανάμνηση. Έμεινε να 
κοιτάζει  μέσα  στη  δίνη  ξανά  και  ξανά  τη  στιγμή  που  το  ερπετό 



έτρωγε τον πατέρα του. Ήξερε ότι έπρεπε να συνεχίσει και να βάλει 
στην  άκρη  την  απελπισία  και  τον  πόνο  που  αυτή  η  ψυχή  τον 
εξανάγκασε να ξαναζήσει. Από τότε είχε γίνει ένας άλλος, δεν θα 
μπορούσε να είναι ο ίδιος…

Με  δάκρυα  στα  μάτια  μάζεψε  όλο  του  το  κουράγιο  και 
σηκώθηκε όρθιος. Δεν είχε άλλη επιλογή από το να προχωρήσει και 
να  τελειώσει  την  αποστολή  του.  Ήξερε  ότι  μπορούσε  να  του 
κοστίσει τη ζωή του αλλά ήταν ένα τίμημα που ήταν διατεθειμένος 
να πληρώσει εδώ και πάρα πολλά χρόνια.

Λίγα μέτρα πιο μπροστά βρήκε επιτέλους την κόκκινη ψυχή. 
Το μόνο που έμενε ήταν να βρει το θάρρος να πάει κοντά. Έκλεισε 
για λίγα δευτερόλεπτα τα μάτια του για να δώσει λίγη δύναμη στον 
εαυτό του και προχώρησε μπροστά. Στάθηκε ακριβώς απέναντι από 
την ψυχή και ψιθύρισε δειλά: 

«Ήρθα…Πες  μου  τώρα  ποιος  είσαι  και  γιατί  με  ήθελες 
εδώ…»

Αμέσως  άκουσε  μια  πολύ  δυνατή  στριγκλιά  και  έβαλε  τα 
χέρια του για να καλύψει τα αυτιά του. Η κόκκινη ψυχή άρχισε να 
προσκολλάται πάνω του σαν κόλλα και όσο και να προσπαθούσε να 
την απομακρύνει ήταν απλώς πάνω από τις δυνάμεις του. Μετά από 
λίγη  ώρα  η  κόκκινη  ψυχή  είχε  εισβάλλει  μέσα  στο  σώμα  του 
Κλάιρον.  Ο Κλάιρον ήταν στριμωγμένος  σε μια  μικρή γωνία του 
μυαλού του και περίμενε από την κόκκινη ψυχή να κάνει την πρώτη 
κίνηση. Μπορούσε να νιώσει ότι το σώμα του το είχε καταλάβει μια 
τεράστια δύναμη που δεν θα μπορούσε με τίποτα να υπερνικήσει.

«Ησύχασε…»  ακουγόταν  μια  ψιθυριστή,  συρτή  φωνή  που 
προκαλούσε στο σώμα του ανατριχίλες.

«Θέλω… μόνο να δεις………….. και μετά να αποφασίσεις». 
είπε η φωνή με ακριβώς τον ίδιο τρόπο. Μετά από αυτό άρχισε να 
βλέπει  πολλές  εικόνες  με  πάρα  πολύ  γρήγορη  ταχύτητα  να 
εναλλάσσουν  η  μια  την  άλλη.  Λίγα  δευτερόλεπτα  αργότερα  οι 
εικόνες λες και μπήκαν σε κάποια σειρά σταθεροποιήθηκαν.

Τώρα  μπροστά  του  έβλεπε  έναν  νεαρό  που  δοκίμαζε  τις 
μαγικές  του δυνάμεις  πάνω στους  κορμούς  των  δέντρων.  Με μία 
κίνηση των δακτύλων του λύγιζε κορμούς και μπορούσε να ανοίξει 
ρήγματα στο έδαφος. Από μακριά φάνηκε κάποιος να τον φωνάζει 



και γύρισε το κεφάλι του για να δει ποιος ήταν. Ένα πολύ όμορφο 
ξανθό κορίτσι έτρεχε προς το μέρος του.

«Όλρεν, γύρνα πίσω στο μάθημα. Αν ξεχνιέσαι και εξασκείς 
μαγεία  μόνος  σου  θα σε  αποβάλλουν  και  καμία  φυλή  δεν  θα  σε 
δέχεται». του είπε και τον έπιασε τρυφερά από το χέρι για να τον 
πάει στο μάθημα. Εκείνος δεν είχε ακούσει καμιά λέξη από όσα του 
είχε πει  και παρέμεινε να την κοιτάζει μαγεμένος.  Τα μακριά της 
μαλλιά  ακουμπούσαν  ανάλαφρα  στους  ώμους  της  και  τα 
καταπράσινα μάτια της με τις πολύ μακριές βλεφαρίδες τον κοίταζαν 
γεμάτα αγάπη. Ήταν μια μάγισσα με βασιλικό αίμα και ήταν και η 
αγάπη του.

«Εντάξει  Φοντάνα,  θα  κάνω  ότι  μου  πεις,  όπως  πάντα 
άλλωστε»της απάντησε χαμογελώντας και γύρισαν τρέχοντας πίσω. 
Αμέσως μετά από αυτήν την συνομιλία η εικόνα άρχισε να φλέγεται 
σαν παλιό χαρτί εφημερίδας.

Η  επόμενη  εικόνα  ξεπήδησε  σχεδόν  αμέσως  μπροστά  του. 
Είδε τον Όλρεν φυλακισμένο σε μια πολύ περίεργη φυλακή η οποία 
έμοιαζε να είναι περικυκλωμένη από χοντρά γυάλινα αγκάθια. Κάθε 
φορά  που  προσπαθούσε  να  σπάσει  ένα  αγκάθι  δεκάδες  έβγαιναν 
στην  θέση  του.  Όσα  μάγια  και  να  έκανε  και  όσα  ξόρκια  και  να 
δοκίμαζε ήταν όλα μάταια. Αυτή η φυλακή σχεδιαζόταν καιρό ειδικά 
για αυτόν χωρίς εκείνος να το γνωρίζει. Στην πραγματικότητα την 
είχε σχεδιάσει ο ίδιος περιμένοντας να «φιλοξενήσει» κάποιον μάγο 
της Ανατολής. Έτσι τον είχαν προστάξει οι γονείς της Φοντάνα και 
είχε χρέος να εκπληρώσει την επιθυμία τους. Τώρα εκεί κλεισμένος 
πέρναγε απογοητευμένος τις μέρες του αναπολώντας το παρελθόν. 
Τα  ρούχα  του  είχαν  γίνει  κουρέλια  και  αισθανόταν  πάρα  πολύ 
βρώμικος, κυρίως όμως προδομένος.  Η Δύση διαχώρισε την θέση 
της  από την Ανατολή και  αυτό ήταν πάρα πολύ κακό.  Σιγά σιγά 
άρχισαν  οι  φυλές  να  διαλέγουν  στρατόπεδα  και  υπήρχαν  μαζικές 
μετακινήσεις των φυλών. Το πιο ανησυχητικό για εκείνον όμως ήταν 
ότι  η  Δύση  γινόταν  πόλος  έλξης  των  σκοτεινών  δυνάμεων,  που 
ήθελαν  μεγαλύτερη  ελευθερία  στις  κινήσεις  τους,  χωρίς  κανέναν 
έλεγχο  από  κανέναν.  Αυτό  προσπαθούσε  να  προειδοποιήσει  τον 
βασιλιά και επέμενε τόσο πολύ, μέχρι που ο βασιλιάς τον κήρυξε 
προδότη  και  τον  έκλεισε  εκεί.  Αυτή  η  φυλακή  δεν  ήταν  σε  ένα 
τυχαίο μέρος, ήταν στην μεσοδιάσταση και οι μόνοι που γνώριζαν 



την ύπαρξη της ήταν η βασιλική οικογένεια. Έτσι είχε καταδικάσει 
τον εαυτό του εν αγνοία του στην απόλυτη αφάνεια καθώς όλοι οι 
υπόλοιποι  θεώρησαν  ότι  έφυγε  από  την  Δύση  και  πήγε  στην 
Ανατολή. 

Ξάφνου εμφανίστηκε σαν οπτασία η Φοντάνα μπροστά του. 
Ήταν η πρώτη φορά που την έβλεπε μετά από τον εγκλεισμό του. 
Δεν είχε  αλλάξει  καθόλου και  ας  είχε  περάσει  πολύς  καιρός  από 
τότε.

«Όλρεν…» είπε με μια φωνή που με το ζόρι έβγαινε από τα 
χείλη της. Εκείνος έμεινε να την κοιτάζει αμήχανος δεν περίμενε να 
την ξαναδεί μπροστά του. Ήδη τον είχε εγκαταλείψει εδώ και πολύ 
καιρό εκεί μέσα. 

«Θέλω να με συγχωρέσεις, δεν μπορώ να ζω άλλο με αυτό το 
βάρος στην ψυχή μου». είπε η Φοντάνα με δάκρυα στα μάτια. Του 
έριχνε κλεφτές ματιές και κρατούσε πάντα το κεφάλι της σκυμμένο. 
Φαινόταν ότι για κάποιο λόγο ντρεπόταν να τον κοιτάξει.

«Μα δεν φταις εσύ που ο πατέρας σου με έκλεισε εδώ. Δεν 
ήταν  δική  σου  απόφαση,  δεν  μπορούσες  να  εναντιωθείς  στην 
βούληση  του  πατέρα  σου.  Το  μοναδικό  πράγμα  όμως  που  θα 
μπορούσες να κάνεις ήταν να με επισκεφτείς» της είπε και έκανε 
μερικά βήματα προς το μέρος της όμως εκείνη έκανε μερικά βήματα 
πίσω.

«Σήμερα,  πήρα  το  θάρρος  και  ήρθα  για  να  σου  πω  την 
αλήθεια και να σε ελευθερώσω». 

«Ποια αλήθεια; Τι εννοείς;» είπε γεμάτος απορία ο Όλρεν.
«Εγώ ζήτησα από τον πατέρα μου να σε βάλει φυλακή. Εγώ 

του  δηλητηρίασα  το  μυαλό  και  τον  έστρεψα  εναντίον  σου». 
Κατάφερε και το είπε δυνατά και καθαρά κοιτώντας τον στα μάτια. 
Εκείνος  την  κοιτούσε  σοκαρισμένος.  Μόλις  ανακάλυψα  ότι 
περιμένω το παιδί σου έπρεπε να σε προστατέψω από την οργή του 
πατέρα μου και να κάνω μελλοντικό βασιλιά της Δύσης τον Αρίλιον. 
Δεν έπρεπε να μάθει ποτέ ότι το παιδί μας, ο Σελίνιορ, ήταν δικός 
σου.  Τότε  θα ήμασταν όλοι  νεκροί.  Όμως τώρα πια,  δεν  υπάρχει 
τίποτα να σε κρατάει εδώ. Είχες δίκιο για τα πάντα. Ο πατέρας μου 
και  ο  Αρίλιον  είναι  νεκροί.  Μεγαλοπιάστηκε  ότι  θα  γινόταν 
αυτοκράτορας της Πανγαίας αλλά έκανε λάθος και το πλήρωσε με 
την ζωή του. Έγινε μια τεράστια μάχη στην οροσειρά της Πανγαίας 



η οποία κράτησε πάρα πολύ καιρό και στοίχησε τη ζωή σε πολλούς 
λαμπρούς πολεμιστές. Έληξε με την νίκη της Ανατολής. Τώρα δεν 
θα σε πειράξει κανείς, είσαι ελεύθερος».

Ο Όλρεν την κοίταζε και προσπαθούσε με πολύ μεγάλο κόπο 
να  συγκρατήσει  την  οργή  και  τα  δάκρυα  του.  Δεν  μπορούσε  να 
πιστέψει πως η Φοντάνα βρισκόταν πίσω από όλα αυτά.

«Ο Σελίνιορ ξέρει τίποτα για εμένα;» τελικά είπε με σταθερή 
και ψύχραιμη φωνή. 

«Όχι, δεν τόλμησα ποτέ να του αποκαλύψω την αλήθεια».
«Και καλά έκανες…»είπε ο Όλρεν και εξαφανίστηκε από τα 

μάτια της. 
Η εικόνα άρχισε πάλι να φλέγεται και να έρχεται άλλη στην 

θέση της. 
Τώρα έβλεπε τον Όλρεν μουντζουρωμένο και τραυματισμένο 

να τρέχει στο Ιερό Δάσος. Έμοιαζε να έψαχνε κάπου να κρυφτεί. 
Στα χέρια του κρατούσε  πάρα πολύ σφιχτά έναν κρύσταλλο.  Τον 
κρατούσε τόσο σφιχτά που του είχε πληγώσει τα χέρια. Βρήκε ένα 
δέντρο  που  η  καρδιά  του  ήταν  σβηστή  και  μπήκε  μέσα  στην 
κουφάλα  του.  Παίρνοντας  γρήγορες  και  κοφτές  ανάσες  από  την 
αγωνία έφερε τον κρύσταλλο στο ύψος των ματιών του. Μέσα στο 
απόλυτο σκοτάδι προσπαθούσε να διακρίνει αν υπάρχει κάποιο ίχνος 
από φως μέσα στον κρύσταλλο. Αρχικά δεν μπορούσε να διακρίνει 
κάτι και πήγε να τον πιάσει απελπισία. Έπειτα πήρε τον κρύσταλλο 
και τον ακούμπησε στην καρδιά του. 

«Ξόρκι της αγάπης
Πάρε ζωή από εμένα
Δώσε την σε εκείνη
Να μην μείνει στα χαμένα»
Το επαναλάμβανε με όλη την δύναμη της ψυχής του και με 

όλη  τη  δύναμη  της  μαγείας  του.  Καθώς  το  κρατούσε  ένιωσε  να 
φεύγουν  παλμοί  από  την  καρδιά  του  και  να  πηγαίνουν  στον 
κρύσταλλο. Σταδιακά άρχισε να πάλλεται σαν καρδιά και μετά από 
λίγο ένα αχνό φως ξεπρόβαλλε στο κέντρο του. Το αχνό φως έγινε 
πιο δυνατό και μετά έμοιαζε με μια μεγάλη φλόγα που προσπαθούσε 
να  κάψει  τον  κρύσταλλο.  Ο  Όλρεν  ένιωθε  πραγματικά 
ανακουφισμένος.  Τα  είχε  καταφέρει,  την  είχε  σώσει.  Μπορεί  να 
άργησε καθώς τα νέα στην Ανατολή είχαν φτάσει αργά αλλά όμως 



τα κατάφερε.  Ένιωθε όμως τόσο αδύναμος αλλά και  χαρούμενος. 
Ακούμπησε  τον  κρύσταλλο  στο  έδαφος  καθώς  ξεκίνησε  να 
μεγαλώνει απότομα. Αναγκάστηκε να βγει  από την κρυψώνα του. 
Τώρα δεν θα μπορούσαν να τους κάνουν κακό, είχε ήδη πετύχει τον 
σκοπό του. Ότι και να έκανε ο μάγος των Μέταλρεν θα ήταν ήδη 
αργά. Από την στιγμή που ο κρύσταλλος της δύναμης έφτασε στα 
χέρια  της  Φοντάνα  από  τον  Αλιμπέρ  μόνο  προβλήματα 
δημιούργησε.  Ποιος  ξέρει  πόσο  καιρό  την  είχαν  παγιδεύσει  εκεί 
μέσα. Μόλις έφτασε ο κρύσταλλος το κατάλληλο ύψος έσπασε σε 
χιλιάδες κομμάτια και από μέσα φανερώθηκε η Φοντάνα.

Έτρεξε αμέσως προς το μέρος του και όπως ήταν καθισμένος 
στο έδαφος τον πήρε αγκαλιά. 

«Αγαπημένε μου, με συγχώρεσες και ήρθες για μένα…» είπε 
με δάκρυα στα μάτια.

«Δεν σε συγχώρησα, αλλά ήρθα». της είπε και με ότι δύναμη 
του είχε απομείνει εξαφανίστηκε.

Η  επόμενη  εικόνα  που  ξεδιπλώθηκε  ήταν  ένα  μέρος  που 
πραγματικά γνώριζε. Έβλεπε τον Όλρεν στο παλάτι της Ανατολής. 

«Βασιλιά μου, θέλω πρώτα να σου ζητήσω συγνώμη για τα 
κακά μαντάτα που σου φέρνω».

«Πες μου Όλρεν, τι μπορεί να είναι τόσο τραγικό».
«Εδώ και πολλές εποχές είχα μάθει για μια προφητεία. Όμως 

πρόσφατα  κατάλαβα  ότι  η  προφητεία  αφορούσε  την  δική  σου 
κυριαρχία».

«Πες μου επιτέλους» του είπε ο Ζήνων ανυπόμονα.
«Στο βιβλίο του Ιερού Δάσους, εκεί που καταγράφονται όλες 

οι προφητείες όταν συναντιούνται όλοι οι μάγοι είχε γραφτεί ότι θα 
γεννηθεί από βασιλικό αίμα ο «εκλεκτός». Εκείνος είναι αυτός που 
θα σταματήσει το κακό που έρχεται από την Δύση και θα νικήσει τον 
πιο  δυνατό  μάγο  που  γνώρισε  ποτέ  η  Πανγαία  έχοντας  όλες  τις 
δυνάμεις των φυλών και μετά θα πεθάνει».

«Συνέχισε, έχω ακούσει για αυτό».
«Είχα  ένα  όραμα,  ότι  το  βασίλειο  της  Ανατολής  έμεινε 

ακυβέρνητο. Στεκόμουν πάνω από τον τάφο σου και σου έλεγα ότι 
είχα  δίκιο.  Ότι  η  βασίλισσα  αγνοείται  και  ότι  δεν  γνωρίζω  που 
βρίσκεται ούτε η κόρη σου, ούτε ο γιος σου. Οι προσπάθειες μου να 
σε προστατέψω είχαν στεφθεί από απόλυτη αποτυχία». 



«Δεν μπορεί να συμβαίνει αυτό … Όχι σε εμάς….Και γιο και 
κόρη;» είπε με μάτια δακρυσμένα ο βασιλιάς.

«Η Βασίλισσα θα γεννήσει ένα αγόρι και ένα κορίτσι».
«Μην  της  πεις  τίποτα.  Δεν  θα  το  αντέξει.  Άσε  πρώτα  να 

γεννήσει και μετά θα δούμε τι θα κάνουμε μαζί του. Πιστεύω ότι θα 
πρέπει  κάπου  να  τον  κρύψουμε.  Να  μην  γνωρίζει  κανείς  ποιος 
είναι».

«Όπως επιθυμείς άρχοντα μου».
«Θέλω να μου υποσχεθείς όμως το εξής: Αν η Ανατολή βρεθεί 

χωρίς βασιλιά θέλω να πας στην Δύση και να κάνεις ειρήνη. Μόνο 
εσένα μπορώ να σε εμπιστευτώ σε αυτό. Ξέρω ότι ένα κομμάτι σου 
ανήκει εκεί.»

«Μάλιστα βασιλιά μου, σου το υπόσχομαι»
«Τώρα  θέλω  όμως  να  υποσχεθείς  και  κάτι  σε  εμένα 

προσωπικά.  Θέλω η υπόσχεση  που θα μου δώσεις  να  είναι  τόσο 
δυνατή που και  νεκρός να είσαι  δεν θα αφήνει  την ψυχή σου να 
ξεκουραστεί αν δεν την εκπληρώσεις». είπε ο Ζήνων με όλη του την 
σοβαρότητα.

«Πες μου άρχοντα μου»
«Θέλω να κρατήσεις στην ζωή τον διάδοχο του θρόνο μου».
«Μα οι προφητείες;»
«Θέλω  να  πάμε  ενάντια  σε  αυτές.  Να  τις  παλέψουμε  όσο 

μπορούμε με όλη μας την δύναμη, με κάθε μας ανάσα».
Ξάφνου ο Όλρεν  έβγαλε  μια  πολύ  δυνατή  κραυγή  η  οποία 

αντιλάλησε σε όλη την Ανατολή. Η γη σείστηκε κάτω από τα πόδια 
του.  Πάνω από το  παλάτι  μαζεύτηκαν  με  πολύ  μεγάλη  ταχύτητα 
πάρα πολλά σύννεφα τα οποία έριχναν κεραυνούς. 

«Ορκίζομαι!!!!» είπε ο Όλρεν με όλη του την δύναμη. Από 
εκείνη την στιγμή η μοίρα του ενώθηκε με του Αλέξη.

Η εικόνα άρχισε να καίγεται και ήρθε η σειρά της τελευταίας 
ανάμνησης και της πιο καθοριστικής. 

Τώρα ο ‘Ολρεν ήταν στην αίθουσα του θρόνου του παλατιού 
της  Δύσης.  Μια  αίθουσα  πάρα  πολύ  μεγάλη  και  πάρα  πολύ 
σκοτεινή. Η Αλίσα καθυστερούσε να τον συναντήσει μέρες τώρα. Η 
αλήθεια ήταν ότι από την στιγμή που ο Σόλρεν μην μπορώντας να 
τον σκοτώσει τον έδιωξε από το παλάτι δεν είχε και τίποτα άλλο να 
κάνει.  Μόνο  γύριζε  τις  φυλές  της  Δύσης  ψάχνοντας  μάταια 



συμμάχους σε αυτήν την ιδέα. Είχε έρθει η ώρα να ζητήσει από την 
Αλίσα να κάνουνε ειρήνη. Έπρεπε να τον βοηθήσει να διώξει τον 
Σόλρεν  από  την  Ανατολή,  να  βρουν  την  Άννα  και  να 
συγκυβερνήσουν  οι  δυο  γυναίκες  την  Πανγαία.  Είχε  μια  κρυφή 
ελπίδα ότι η εγγονή του και η αγαπημένη του Άννα θα τα έβρισκαν 
μαζί του. 

Για το μόνο πράγμα που είχε μετανιώσει στην ζωή του ήταν 
ότι δεν γνώρισε τον γιο του. Είχε ακούσει όμως για εκείνον ότι ήταν 
ένας πολύ επιβλητικός μάγος ο οποίος είχε έναν απόγονο, μια κόρη. 
Την κόρη όμως αυτή δεν πρόλαβε να την χαρεί καθώς σκοτώθηκε σε 
μια μεγάλη διαμάχη μεταξύ των φυλών της Δύσης και εκείνος δεν 
ήταν  εκεί  για  να  τον  προστατέψει.  Τώρα  του  είχε  μείνει  μόνο  η 
εγγονή του η Αλίσα, μακάρι να ήξερε την αλήθεια. Θα ήταν όλα 
διαφορετικά, δεν θα ήταν τόσο μόνος…

Ξαφνικά ένιωσε λες και ένα σπαθί διαπερνούσε το κορμί του 
και τον έκοβε στην μέση. Έβγαλε μια κραυγή τόσο δυνατή που την 
είχε βγάλει μόνο άλλη μια φορά. Έκλεισε τα μάτια του και μπήκε 
αμέσως στην μεσοδιάσταση. Έπρεπε να μάθει τι είχε γίνει. Εκεί είδε 
από μακριά την Αλίσα να προσπαθεί να σκοτώσει  τον Αλέξη και 
εκείνον  να  μπαίνει  μέσα  στο  σώμα  του  Σολρεν.  Από  εκείνη  την 
στιγμή κατάλαβε ότι ο χρόνος του ήταν ελάχιστος. 

Μόλις  άνοιξε τα μάτια του,  είδε  μπροστά του τον Τελχίνα. 
Εκείνος  σχεδόν  τρομαγμένος  πήρε  το  βασιλικό  σπαθί  και  του  το 
κάρφωσε στην καρδιά λέγοντας:

«Η μαγεία θα πεθάνει
Δεν θα αναστηθεί
Και ο μάγος θα σωπάσει
Και δεν θα σηκωθεί». 
Το σώμα του Όλρεν πέθανε και τον θάψανε. Άφησαν όμως 

τους  υπόλοιπους  να  πιστεύουν  ότι  τον  είχαν  κάπου  φυλακίσει. 
Θεωρούσαν ότι μελλοντικά θα τους ήταν χρήσιμο να μπορούν να 
διαπραγματευτούν με την Ανατολή την ψεύτικη απελευθέρωση του. 
Η  ψυχή  του  ‘Ολρεν  όμως  κόπηκε  στα  δύο.  Είχε  ορκιστεί  στον 
βασιλιά  Ζήνων ότι  θα κρατούσε  τον Αλέξη ζωντανό.  Το ένα του 
κομμάτι πήγε στο νεκροταφείο των μάγων της Δύσης και το άλλο 
πήγε  στο  πρώτο  ζώο που  βρέθηκε  στο  δρόμο του.  Το ζώο αυτό 



εξαιτίας της μαγείας της ψυχής του Όλρεν μεταμορφώθηκε σε κάτι 
ιδιαίτερο. Ήταν εκείνο το ζώο που είχε συναντήσει με τον Θόριας. 

Η  τελευταία  αυτή  ανάμνηση  κάηκε  πάρα  πολύ  αργά.  Ο 
Κλάιρον  κοίταζε  έκθαμβος  την  εικόνα  αυτή  του  ζώου  που  ήταν 
μπροστά του. 

«Τι θέλεις από μένα τώρα;»
«Θέλω να μου δώσεις το σώμα σου για να επιστρέψω στην 

Ανατολή. Πρέπει να σώσω τον Εκλεκτό πριν να είναι αργά».
«Ξέρεις πόσοι ήρθαμε και σε ψάχναμε; Δεν έχω ιδέα που είναι 

οι υπόλοιποι. Ήρθε μαζί και η Βασίλισσα Άννα».
«Είναι στην Δύση;»
«Ναι, σε ψάχνει».
«Πρέπει να σώσω έναν από τους δύο δεν προλαβαίνω αλλιώς. 

Δυστυχώς δεν υπάρχει τόσος πολύς χρόνος. Η υπόσχεση μου ήταν 
να σώσω τον Εκλεκτό και αυτήν θα τηρήσω».

«Εγώ τι θα απογίνω;» είπε ο Κλάιρον με απορία.
«Δεν το γνωρίζω».
Ο Κλάιρον ήταν προετοιμασμένος για αυτό.
«Θέλω όμως να σώσεις και την τελευταία θεραπεύτρια. Δεν 

ξέρω πόσος χρόνος της έχει απομείνει».
«Είμαστε  σύμφωνοι»  είπε  ο  Όλρεν  και  αμέσως  ο  Κλάιρον 

ένιωσε  ότι  έπρεπε  να  κοιμηθεί  και  έτσι  έκανε.  Τότε  ήταν  που 
ανέλαβε  δράση  ο  Όλρεν.  Άνοιξε  τα  μάτια  του  σαν  Κλάιρον  και 
βρέθηκε ξαπλωμένος στο σπίτι της Ρόζας. Χωρίς να πει λέξη, την 
πήρε αγκαλιά και βγήκε έξω από το σπίτι ακούγοντας τις φωνές της 
Βάιντας. Μόλις σφύριξε ήρθε εκείνο το ζώο το οποίο έλαμπε και 
ανέβηκε πάνω του μαζί με την Ρόζα για να βρει τον δρόμο του για 
την Ανατολή.



ΦΥΛΗ ΤΩΝ ΚΡΥΣΤΑΛΛΩΝ

Οι πρώτες ακτίνες του ήλιου του φωτός της άνοιξαν τα μάτια. 
Ένιωθε το νερό του ποταμού να της γαργαλάει το πρόσωπο. Δεν είχε 
την παραμικρή ιδέα για πόσο βρισκόταν σε αυτήν την κατάσταση 
καθώς είχε χάσει την αίσθηση του χρόνου. Καθώς πήγε να σηκωθεί 
ένιωσε το κεφάλι  της πάρα πολύ βαρύ και  ακούμπησε το μέτωπο 
της. Πρέπει να το είχε χτυπήσει καθώς την παρέσερνε ο ποταμός. 
Αυτό ήταν πολύ μεγάλη ατυχία. Είχε αρχίσει να την πονάει έντονα 
σε σημείο να μην μπορεί να σκεφτεί καθαρά. Με το ζόρι σηκώθηκε 
και πήγε να κάτσει πίσω από ένα δέντρο για να συνέλθει. Δεν έπρεπε 
να  βρίσκεται  σε  τόσο  κοινή  θέα  γιατί  θα  μπορούσαν  να  την 
ανακαλύψουν ανά πάσα στιγμή. Προσπάθησε να θυμηθεί ακριβώς τι 
είχε συμβεί για να μπορέσει να καταστρώσει κάποιο σχέδιο.

Θυμήθηκε ότι ο Ωκεάνις ήταν νεκρός καθώς έδωσε την ζωή 
του  για  εκείνη.  Επίσης  θυμήθηκε  ότι  η  Λορελάι  πάλευε  με  έναν 
δράκο για να της σώσει τη ζωή. Ποιος ξέρει τι της συνέβη…Επίσης 
συνειδητοποίησε ότι η αποστολή της ήταν μια αποτυχία και έπρεπε 
να  γυρίσει  πίσω.  Δεν  κατάφερε  να  σώσει  τον  αδελφό  της. 
Αισθανόταν  τόσο  μα  τόσο  ανίκανη.  Η  μοναδική  υπόσχεση  που 
έδωσε στην ζωή της και αυτήν δεν μπόρεσε να την κρατήσει. Τώρα 
που γνωρίζει  η Αλίσα ότι  βρίσκεται  στην Δύση οι ώρες της ήταν 
μετρημένες. Έπρεπε να βρει κάπου να κρυφτεί, να εξαφανιστεί για 
λίγο καιρό μέχρι να θεωρήσει η Αλίσα ότι της είχε ξεφύγει και μετά 
να έφευγε.  Σίγουρα θα είχε φρουρούς στην οροσειρά και από την 
θάλασσα δεν θα τα κατάφερνε ποτέ μόνη της να διαφύγει. Μακάρι 
να ζούσε η μητέρα της, θα ήξερε να της πει τι να κάνει και που να 
πάει.  Πόσο  πολύ  της  είχε  λείψει…Μακάρι  να  μπορούσε  να  την 
αποχαιρετήσει και εκείνη. Μετά από τόσο αγώνα που έκανε για να 
την βρει, ήταν άδικο να μην την δει για τελευταία φορά.

Μάζεψε  τις  δυνάμεις  της  και  αφού  έλεγξε  με  απίστευτη 
προσοχή γύρω της μήπως την παρακολουθούν άρχισε να περπατάει. 
Εκεί που την είχε ξεβράσει το μεγάλο ποτάμι δεν υπήρχε τίποτα το 
διαφορετικό  και  το αξιόλογο.  Υπήρχαν μόνο κάποια λίγα μεγάλα 
δέντρα και πάρα πολλοί θάμνοι. Έτσι δεν ήταν και τόσο εύκολο να 



μένει καλυμμένη.  Ήλπιζε μόνο ότι  αν προχωρούσε πιο πέρα ίσως 
έβρισκε κάποιο καταφύγιο για να περάσει εκεί λίγο καιρό.

Όσο περπατούσε το μυαλό της ταξίδευε. Πόσα πολλά είχαν 
συμβεί  το  τελευταίο  διάστημα.  Δεν  είχε  βρει  τον  χρόνο  να  τα 
επεξεργαστεί και να τα αποδεχθεί. Το μίσος της για τον Ρέμπους και 
την  Αλίσα  την  απασχολούσε  τον  περισσότερο  καιρό  και  έψαχνε 
τρόπους για να τους εκδικηθεί. Ποτέ όμως δεν θα έκανε κάτι τέτοιο 
εις βάρος του Αλέξη. Έπρεπε να περιμένει αλλά τώρα όπως έγιναν 
τα πράγματα δεν θα έπαιρνε ποτέ την εκδίκηση της. Θα ήταν πάρα 
πολύ τυχερή αν ποτέ κατάφερνε να γυρίσει πίσω στην ασφάλεια του 
παλατιού, εκεί που μεγάλωσε μακριά από έγνοιες και προβλήματα.

Κάθε  βήμα που  έκανε  ένιωθε  ότι  την  απομάκρυνε  όλο και 
περισσότερο  από  την  Ανατολή.  Η  αλήθεια  ήταν  ότι  είχε  χάσει 
εντελώς τον προσανατολισμό της. Δεν είχε την παραμικρή ιδέα αν 
πήγαινε  Ανατολικά  ή  Δυτικά.  Χρειαζόταν  κάποια  βοήθεια  και 
μάλιστα γρήγορα. 

Μετά από αρκετή ώρα έφτασε σε ένα μικρό ύψωμα και τότε 
ξάπλωσε κάτω. Έπρεπε πρώτα να δει τι βρίσκεται από πίσω και μετά 
να αποφασίσει αν θα πλησιάσει ή όχι. Σύρθηκε μέχρι την κορυφή 
και σήκωσε το κεφάλι της απειροελάχιστα ίσα ίσα για να καταφέρει 
να δει τι γίνεται. Εκεί χαμηλά βρισκόταν ένα σπίτι. Γύρω από αυτό 
δεν υπήρχε απολύτως τίποτα. Μόνο μια απέραντη έκταση ερήμου. 
Με το ζόρι κατάφερε να το δει καθώς αντανακλούσε ο ήλιος σαν 
καθρέπτης πάνω στην οροφή του που έμοιαζε γυάλινη. Της θύμισε 
λίγο  τα  σπίτια  από  την  φυλή  των  πάγων  αλλά  εδώ  το  υλικό 
κατασκευής ήταν σίγουρα διαφορετικό. Έμεινε εκεί για λίγη ώρα για 
να παρατηρήσει αν τυχόν υπάρχει δραστηριότητα γύρω από το σπίτι. 
Κανείς  δεν  μπήκε  και  κανείς  δεν  βγήκε.  Σκέφτηκε  ότι  μπορεί  να 
ήταν  εγκαταλελειμμένο  και  η  τύχη  να  της  είχε  χαμογελάσει. 
Προσπαθώντας να κατέβει από τα πλάγια του λόφου σκόνταψε σε 
μια  πέτρα  και  τελικά  τον  κατέβηκε  κουτρουβαλώντας.  Πήγε  να 
σηκωθεί  και  ένα  ξάφνου  ένα  χέρι  προσφέρθηκε  να  την  σηκώσει 
όρθια. Εκείνη τρόμαξε και αποτραβήχτηκε μέχρι που είδε ότι το χέρι 
ήταν  ενός  μικρού  μελαχρινού κοριτσιού με  μαύρα μάτια  που της 
χαμογελούσε αθώα. 

«Είμαι η Ιλίνορ. Μην με φοβάσαι. Σε έβλεπα που έπεφτες από 
τον λόφο και ήρθα να σε βοηθήσω. Έλα στο σπίτι μας. Φαίνεσαι 



ταλαιπωρημένη.  Η  μητέρα  μου  έχει  φτιάξει  φαγητό,  έλα  θα  σε 
δυναμώσει». είπε χαμογελαστά το κορίτσι στην Άννα.

«Σε  ευχαριστώ πολύ για  την καλοσύνη  σου» είπε τελικά η 
Άννα  και  την  ακολούθησε.  Ένιωθε  όμως  απογοητευμένη  από  τις 
ικανότητες της. Αν κατάφερνε ένα μικρό κορίτσι να την εντοπίσει τι 
ελπίδες είχε ενάντια στην Αλίσα; 

Το κορίτσι  πλησίασε σε εκείνο το  πολύ ιδιαίτερο σπίτι  και 
έφτασε  στην  πόρτα.  Δίπλα  από  την  πόρτα  υπήρχαν  κρεμασμένοι 
κρύσταλλοι. Η Ιλίνορ τότε πήρε ένα μεταλλικό ραβδί που βρισκόταν 
στο  περβάζι  του  παραθύρου  και  άρχισε  να  τους  χτυπάει  με  μια 
συγκεκριμένη  σειρά για  να  ακουστεί  μια  μελωδία.  Με αυτόν  τον 
τρόπο λες και έδωσε κάποιο σύνθημα, άνοιξε η πόρτα. 

«Μητέρα,  έχουμε καλεσμένη σήμερα.  Βγάλε ένα παραπάνω 
πιάτο από την όμορφη σου σούπα». είπε δυνατά το κορίτσι για να 
την ακούσει  η μητέρα της που μαγείρευε στο τζάκι  του διπλανού 
δωματίου. 

Μόλις η Άννα μπήκε μέσα,  ένιωσε μια ευχάριστη ζεστασιά 
και θαλπωρή που είχε πάρα πολύ καιρό να νιώσει. Για μια στιγμή 
έκλεισε τα μάτια της και ευχήθηκε να ήταν η δική της μητέρα που 
μαγείρευε δίπλα. 

Ενώ η Άννα είχε γυρίσει πάρα πολλές φυλές της Πανγαίας δεν 
είχε συναντήσει στο δρόμο της κάτι σαν αυτό. Οι τοίχοι έμοιαζαν 
γυάλινοι  και  στο  ταβάνι  κρεμόταν  πολυέλαιοι  με  δεκάδες 
κρυστάλλους. Μέσα τους αν παρατηρούσες καλύτερα φαίνονταν μια 
μικρή  σπίθα  η  οποία  ήταν  διαφορετική  σε  κάθε  κρύσταλλο.  Το 
δωμάτιο που βρισκόντουσαν  ήταν  πάρα πολύ λυτό  σχεδόν  άδειο, 
έμοιαζε  πιο  πολύ  με  αίθουσα  αναμονής  παρά  με  σπίτι  καθώς 
υπήρχαν μόνο καθίσματα. 

Η  Ιλίνορ  προχώρησε  στο  άλλο  δωμάτιο  και  η  Άννα  την 
ακολούθησε.  Ποτέ  δεν  θα  μπορούσε  να  μαντέψει  ότι  αυτό  το 
μικροσκοπικό σπιτάκι μπορούσε να έχει τόσο μεγάλο δωμάτιο λες 
και ήταν σχεδιασμένο να φιλοξενήσει πάρα πολλούς. Είχε δύο πολύ 
μεγάλα παράθυρα το ένα στην Ανατολική πλευρά και το άλλο στην 
Δυτική.  Στην  μέση  της  ψηλοτάβανης  αίθουσας  υπήρχε  ένας 
τεράστιος πολυέλαιος με πάρα πολλά επίπεδα κρυστάλλων. Όταν οι 
ακτίνες του ήλιου της ενέργειας ακουμπούσαν κάποιον κρύσταλλο η 
σπίθα που είχε μέσα του έμοιαζε να ζωντανεύει. Κάτω από αυτόν 



τον πολυέλαιο υπήρχε ζωγραφισμένος ένας πολύ μεγάλος ήλιος και 
λίγο πιο πέρα  ένα κάθισμα τόσο ψηλό που έμοιαζε  με  θρόνο.  Η 
μητέρα της ήταν δίπλα στο τζάκι και ανακάτευε την σούπα. Ήταν 
ντυμένη με ένα γαλάζιο φόρεμα και  είχε τα μαλλιά της πιασμένα 
κότσο. Μόλις είδε την κόρη της και την Άννα έλαμψαν τα μάτια της 
και τους χάρισε ένα πολύ ωραίο και ζεστό χαμόγελο.

«Εσύ ποια είσαι;» ρώτησε την Άννα
«Καλύτερα να φύγω, ήταν λάθος μου που ήρθα». απάντησε η 

Άννα με άγχος. 
«Αν είναι να φύγεις επειδή σε ρώτησα το όνομα σου μην μου 

το  πεις,  δεν  έγινε  και  τίποτα.  Κάτσε  μαζί  μας  να  φάμε  και  μετά 
πήγαινε όπου θέλεις.  Δεν ξέρω από πού μας έρχεσαι και ούτε θα 
ρωτήσω αλλά σίγουρα θα είσαι πεινασμένη». της είπε και την έπιασε 
από το χέρι για να την οδηγήσει να καθίσει στο γυάλινο τραπέζι. Η 
Άννα μην έχοντας και τίποτα να χάσει έκατσε αδιαμαρτύρητα κοντά 
στην Ιλίνορ που είχε ήδη πάρει θέση για να την σερβίρει.  Σχεδόν 
αμέσως είχε μπροστά της ένα ζεστό πιάτο φαγητό και ένα κουτάλι. 
Η Ιλίνορ θέλοντας να παίξει άρχισε να ρουφάει επίτηδες την σούπα 
της  για  να  κάνει  θόρυβο και  να  τσιγκλήσει  λίγο  την  μητέρα  της 
κοιτάζοντας  την  Άννα  παιχνιδιάρικα.  Της  Άννας  της  ξέφυγε  ένα 
μικρό χαμόγελο. 

«Ιλίνορ,  έχουμε  καλεσμένη.  Συμπεριφέρσου  ανάλογα  σε 
παρακαλώ». της φώναξε η μητέρα της και η Ιλίνορ αναγκάστηκε να 
σοβαρευτεί. Μετά από λίγο ακούστηκε πάλι ο ίδιος ήχος από τους 
κρυστάλλους  και  άνοιξε  η  πόρτα.  Μέσα  στο  δωμάτιο  μπήκε  ο 
πατέρας της Ιλίνορ και κάρφωσε το βλέμμα του στην Άννα. Αμέσως 
έτρεξε κοντά του η γυναίκα του και ψιθυριστά άρχισαν να μιλάνε 
μεταξύ  τους  κοιτώντας  την  έντονα.  Η  Άννα  άρχισε  να  νιώθει 
πραγματικά άβολα και ήθελε να φύγει αμέσως, Σηκώθηκε όρθια από 
την θέση της και πήγε προς το μέρος τους. 

«Σας ευχαριστώ πάρα πολύ για την φιλοξενία σας, όμως ήρθε 
η ώρα να συνεχίσω το ταξίδι μου» είπε γεμάτη ευγένεια η οποία δεν 
ταίριαζε και τόσο με το βρώμικο και τσαλακωμένο άσπρο φόρεμα 
που φορούσε.

«Νομίζω ότι είναι καλύτερα να συστηθούμε» είπε η γυναίκα.
«Με λένε  Κρίστελ  και  από δω είναι  ο  Βέλον.  Πριν  φύγεις 

έχουμε  κάτι  να  σου  δείξουμε  για  αυτό  σε  παρακαλώ  μείνε  λίγο 



ακόμα.» της είπε η Κρίστελ και την έπιασε από το χέρι. Περπάτησε 
μέχρι  τον  ζωγραφισμένο  ήλιο  μαζί  της  και  ξαφνικά  άνοιξε  στο 
κέντρο του μια καταπακτή. Η Κρίστελ τότε οδήγησε την Άννα να 
κατέβει  κάτω.  Η  Άννα  δεν  ήθελε  αλλά  η  Κρίστελ  σχεδόν  την 
τράβηξε με το ζόρι καθησυχάζοντας την. 

Με πολύ μεγάλη της έκπληξη είδε μπροστά της μια μεγάλη 
υπόγεια πολιτεία γεμάτη από πολύχρωμους κρυστάλλους. Ποτέ δεν 
θα μπορούσε να φανταστεί ότι κάτω από αυτό το σπιτάκι μπορούσε 
να  κρύβεται  κάτι  τέτοιο.  Υπήρχε  ένα  κεντρικό  μονοπάτι  και 
αριστερά  και  δεξιά  υπήρχαν  μικρά  σπιτάκια  τα  οποία  ήταν 
κατασκευασμένα με τον ίδιο τρόπο. Μόλις άρχισαν να το διασχίζουν 
τότε ένιωσε όλα τα βλέμματα καρφωμένα πάνω της. Δεν περίμενε 
ότι αυτή η επίσκεψη θα κατέληγε να την έβλεπαν τόσα πολλά μάτια. 
Όλο  το  μέρος  έπαιρνε  φως  από  τους  χιλιάδες  κρυστάλλους  που 
κρέμονταν  από  παντού.  Ο  αέρας  μύριζε  περίεργα  καθώς  δεν 
φαινόταν να έπαιρναν από κάπου λίγο φρέσκο αέρα παρόλα αυτά η 
ατμόσφαιρα ήταν πεντακάθαρη και μπορούσε να δει μέχρι το τέλος 
του κεντρικού μονοπατιού. 

Ήταν ξεκάθαρο ότι την πήγαινε σε κάποιον ανώτερο της. Στο 
τέλος του μονοπατιού υπήρχε ένας μεγάλος πέτρινος τοίχος και από 
πίσω δεν φαινόταν τίποτα. Η Άννα φαντάστηκε ότι κάπου εκεί θα 
ήταν το παλάτι τους. Η αλήθεια ήταν ότι την είχε φάει η περιέργεια 
μιας και όσες φυλές και να είχε γυρίσει δεν είχε ξαναδεί κάτι τέτοιο. 
Μόλις έφτασαν στον τοίχο η Κρίστελ χτύπησε τους κρυστάλλους 
μελωδικά και τότε άνοιξε η πόρτα. 

Το  πρώτο  πράγμα  που  είδε  ήταν  έναν  γιγάντιο  πολυέλαιο 
γεμάτο με εκατοντάδες κρυστάλλους που άρχιζε από την οροφή της 
σπηλιάς και κόντευε να φτάσει το έδαφος. Φαίνεται ότι είχε φτιαχτεί 
σταδιακά καθώς υπήρχαν κάποιοι ντυμένοι στα λευκά και λες και 
έκαναν  κάποιο  είδος  ιεροτελεστίας  πρόσθεταν  περιμετρικά  το 
γυάλινο υλικό  τους για  να κρεμάσουν και  άλλους.  Πίσω από τον 
κρύσταλλο  υπήρχε  ένας  χώρος  ο  οποίος  έμοιαζε  με  μια  μεγάλη 
κρεβατοκάμαρα. Εκεί υπήρχε μια σειρά από κρεβάτια που από πάνω 
τους κρεμόταν ένας μεγάλος κόκκινος κρύσταλλος. Όλα τα κρεβάτια 
ήταν στραμμένα προς τον πολυέλαιο. 

«Κάτσε  λίγο  να  ξεκουραστείς.  Σε  λίγο  εκείνοι  θα  φύγουν. 
Μην ανησυχείς  δεν  πρόκειται  να σε  ενοχλήσει  κανένας  εδώ.  Δεν 



μπορεί να μπει ο καθένας σε αυτό το δωμάτιο είναι μόνο για λίγους 
και  εκλεκτούς  όπως  εσύ».  της  είπε  η  Κρίσταλ γλυκά  και  με  μια 
απαλή κίνηση την οδήγησε να κάτσει στο κρεβάτι και να ξαπλώσει. 
Εκείνη χωρίς να μπορεί να καταλάβει γιατί υπάκουσε και ξάπλωσε. 
Ξαφνικά  ένιωσε  μια  τεράστια  κούραση  να  την  καταλαμβάνει. 
Ένιωθε  τα  άκρα  της  πάρα  πολύ  βαριά  και  άρχισε  να  χαλαρώνει 
απότομα  όλο  της  το  σώμα.  Ότι  ένταση  υπήρχε  πάνω  της  είχε 
εξαφανιστεί  και  αργά  αργά  έκλειναν  τα  βλέφαρα  της  μέχρι  που 
κοιμήθηκε. Τα όνειρα της όμως δεν ήταν καθόλου ήσυχα.

Είδε  την  μητέρα  της  να  βρίσκεται  στην  άλλη  πλευρά  του 
τοίχου και να της φωνάζει με όλη της την δύναμη ενώ έβλεπε τον 
εαυτό της να κοιμάται και  να μην μπορεί  να ξυπνήσει με τίποτα. 
Ήταν ακριβώς όπως την θυμόταν με την διαφορά ότι στο πρόσωπο 
της υπήρχε ζωγραφισμένη η αγωνία. Αυτή τη φορά ήταν ντυμένη 
στα μαύρα και όχι στα λευκά όπως την είχε δει την προηγούμενη 
φορά. Από τα μάτια της έτρεχαν ένα ποτάμι δάκρυα και άρχισε να 
χτυπάει με τα χέρια της τον τοίχο. Κάθε φορά που χτύπαγε τον τοίχο 
ένιωθε λες και γινόταν ένας σεισμός. Κάθε χτύπημα προκαλούσε και 
μια  νέα ρωγμή μέχρι  που κατάφερε  και  τον έριξε  κάτω.  Η Άννα 
συνέχισε να βλέπει τον εαυτό της κοιμισμένο και είδε την μητέρα 
της να τρέχει και να την παίρνει αγκαλιά. Την έβλεπε να την κρατάει 
και να κλαίει σαν να έχει πεθάνει και προσπαθούσε να της φωνάξει 
ότι δεν ήταν νεκρή αλλά ότι ζούσε, όμως όσο και να προσπαθούσε 
δεν της έβγαινε φωνή. Μπορούσε να δει τον πόνο της μητέρας της, 
να νιώσει την ζεστασιά της αγκαλιάς της, ένιωθε στο δέρμα της τα 
δάκρυα της  αλλά για κάποιο λόγο δεν  μπορούσε  να ξεχωρίσει  τι 
έλεγε. Ήταν λες και είχε το κεφάλι της μέσα στο νερό και άκουγε 
κάποιον να της μιλάει από έξω. Αφού ήταν ανήμπορη να αντιδράσει 
διαφορετικά άρχισε να συγκεντρώνεται στην φωνή της μητέρας της 
μήπως καταφέρει να ακούσει κάτι. Μετά από λίγη ώρα προσπάθειας 
μπόρεσε να ακούσει την μοναδική λέξη που θα της ήταν χρήσιμη.

«ΠΑΓΙΔΑ»
Μετά  από  αυτό  προσπαθούσε  με  όλη  της  την  δύναμη  να 

ξυπνήσει αλλά της ήταν αδύνατο. Αυτό όμως που της ήταν εξίσου 
τρομακτικό με αυτό που ζούσε ήταν ότι στο όνειρο της ήρθε και η 
Λόρελαϊ.  Την  είδε  ξαπλωμένη  στο  διπλανό  κρεβάτι  ακίνητη  σαν 
νεκρή.  Δεν  έμοιαζε  να  κοιμάται  αλλά  έμοιαζε  σαν  να  ήταν 



παγωμένη. Ξαφνικά όπως ήταν παγωμένη άνοιξε τα μάτια της και με 
μια κίνηση έκατσε στο κρεβάτι. Το ίδιο πράγμα σχεδόν ταυτόχρονα 
έκανε και η Άννα και ήταν σε τέτοια θέση που η μια κοίταζε στα 
μάτια την άλλη. Μέσα από τα μάτια της Λόρελαϊ μπόρεσε να δει τι 
της είχε συμβεί.

Την είχε αφήσει να παλεύει με τον δράκο στην λίμνη. Εκείνη 
κατάφερε ένα πολύ δυνατό χτύπημα κεφάλι του δράκου και εκείνος 
για λίγα δευτερόλεπτα ζαλίστηκε και έτσι της έδωσε χρόνο για να 
φύγει από τα σαγόνια του. Έπεσε όσο πιο γρήγορα μπορούσε μέσα 
στον ποταμό. Όμως δεν έχασε τις αισθήσεις της όπως η Άννα αλλά 
προσπαθούσε να ελέγξει όσο γινόταν από ποιο μέρος του ποταμού 
θα έβγαινε έξω.

Επειδή θεώρησε ότι θα την κυνηγούσαν οι Ρίβερεν έμεινε όσο 
μπορούσε πιο πολύ μέσα στα νερά και αφέθηκε για να την πάρουν 
όσο  πιο  μακριά  γινόταν  έχοντας  στο  μυαλό  να  βρει  και  την 
Βασίλισσα της.  Μόλις άρχισε να σκοτεινιάζει  αφού δεν είχε  βρει 
νωρίτερα την Άννα, βγήκε έξω στις όχθες του ποταμού και πήγε να 
κρυφτεί μέσα στο δάσος. Προσπάθησε να κινηθεί μέσα στην νύχτα 
προς  το  εσωτερικό  του  δάσους  για  να  βρει  ένα  μέρος  να 
ξεκουραστεί. Πλησίασε ένα δέντρο που είχε τόσο μεγάλες ρίζες οι 
οποίες είχαν βγει έξω στο έδαφος και κρύφτηκε ανάμεσα τους. Μετά 
από  λίγη  ώρα  είδε  μπροστά  στα  μάτια  της  ένα  φανάρι  που  στο 
κέντρο του είχε έναν μεγάλο κρύσταλλο που έμοιαζε να καίει σαν 
φωτιά. Μια φωνή της είπε να σηκωθεί γιατί κινδυνεύει εκεί και θα 
της  έβρισκαν  ένα  ασφαλές  μέρος  για  να  ξεκουραστεί.  Αφού  δεν 
μπορούσε να αντιδράσει που την έπιασαν κυριολεκτικά στον ύπνο 
σηκώθηκε και ακολούθησε τους δύο άντρες. Δεν αισθανόταν ότι την 
είχαν πιάσει αιχμάλωτη όμως είχαν έναν περίεργο τόνο στην φωνή 
που έμοιαζε σαν να μην μπορεί κανείς να τους αρνηθεί. Μετά από 
αρκετή ώρα περπάτημα βρέθηκε και εκείνη στο ίδιο σπίτι που είχε 
βρεθεί και η Άννα. Με μεγάλη ευγένεια της επέμεναν να φάει λίγη 
από  την  σούπα  της  Κρίστελ.  Εκείνη  μιας  και  δεν  ένιωθε  ότι 
απειλείται  έφαγε από την σούπα.  Μετά από λίγο όμως άρχισε να 
ζαλίζεται και να τα βλέπει όλα θολά. Γύρω της άκουγε συνομιλίες 
καθώς ένας  από τους  άντρες την πήρε αγκαλιά και  την κατέβαζε 
στην υπόγεια πολιτεία.



«Έβαλες πάρα πολύ φίλτρο αυτήν φορά, δεν έπρεπε τόσο. Δεν 
μπορεί να γίνει η μεταφορά αν είναι εντελώς αναίσθητη. Το έχουμε 
πει  τόσες  φορές  και  φοβάμαι  ότι  η  Αλίσα  θα  μας  κάνει  να 
πληρώσουμε αυτό σου το λάθος. Μας είπε ότι τις ήθελε ξύπνιες για 
την μεταφορά και όχι αναίσθητες. Είδαμε και πάθαμε να την βρούμε 
αυτήν  θα  ήταν  κρίμα  να  χαλούσανε  όλα  εξαιτίας  σου».  έλεγε  ο 
άντρας  στην  Κρίστελ  και  μετέφερε  την  Λόρελαϊ  στο  κρεβάτι. 
Προσπαθούσε να την κρατήσει καθιστή αλλά ήταν αδύνατον καθώς 
η Λόρελαϊ δεν είχε καμία δύναμη να ανταποκριθεί. 

Μετά  από  αυτό  η  Άννα  κατάφερε  επιτέλους  να  ξυπνήσει. 
Αυτό γνώριζε η μητέρα της από την στιγμή που αποφάσισε να κάνει 
αυτό το ταξίδι και προσπαθούσε να την προειδοποιήσει. Τώρα ήξερε 
ότι  δεν  θα κατέληγε  καλά για  εκείνην αλλιώς δεν  θα έβλεπε  την 
μητέρα της να την κλαίει σαν να είναι νεκρή. Όμως έπρεπε να κάνει 
κάτι  για  αυτό,  να  προσπαθήσει  να  φύγει  μήπως  καταφέρει  να 
αλλάξει  το  πεπρωμένο  της.  Δεν  είχε  ανοίξει  ακόμα τα  μάτια  της 
καθώς ήθελε πρώτα να ακούσει αν υπάρχει κάποιος γύρω της. Μόλις 
ένιωσε  ότι  ήταν  πραγματικά  μόνη  της  άνοιξε  τα  μάτια  της. 
Προσπάθησε  να  σηκωθεί  αλλά  ξαφνικά  διαπίστωσε  ότι  δεν 
μπορούσε  να  κουνήσει  καθόλου  τα  άκρα  της.  Από  πάνω  της  ο 
κρύσταλλος της ασκούσε κάποια επιρροή και δεν μπορούσε να κάνει 
τίποτα  για  αυτό.  Το  μόνο  που  θα  μπορούσε  να  κάνει  ήταν  να 
περιμένει να έρθουν για εκείνη. Προτίμησε να το κάνει αυτό με τα 
μάτια κλειστά για να μην ανακαλύψουν ότι είχε τις αισθήσεις της. 
Γύρισε μόνο το κεφάλι της για να δει αν πράγματι ήταν δίπλα της η 
Λόρελαϊ και ήταν. 

«Πρέπει  να  καλέσουμε  την  Αλίσα  ή  τον  Ρέμπους,  ήρθε  η 
ώρα». άκουσε η Άννα την φωνή της Κρίστελ να πλησιάζει.

«Έχεις δίκιο δεν πρέπει να αργούμε άλλο. Ήδη είμαστε πίσω 
στο πρόγραμμα. Ξέρεις ότι από εμάς εξαρτάται η επίθεση έτσι;» είπε 
μια αντρική φωνή.

«Πω, πω δεν το πιστεύω αυτό που συμβαίνει. Έπρεπε να το 
έχω δει αυτό να έρχεται. Έπρεπε να το καταλάβω από τα όνειρα με 
την μητέρα μου. Τώρα η Ανατολή κινδυνεύει και εγώ βρίσκομαι εδώ 
ανήμπορη».  σκεφτόταν  η  Άννα  και  αν  μπορούσε  θα  ξέσπαγε  σε 
κλάματα. 



Μετά  από  λίγο  άκουσε  μια  μελωδία  που  έβγαινε  από  τον 
πολυέλαιο.  Άκουγε  έναν  μεταλλικό  ήχο  να  χτυπάει  τους 
κρυστάλλους  και  έβγαινε  μια  μελωδία  που  της  διαπερνούσε  τα 
αυτιά.  Αφού χτύπησαν σχεδόν όλους τους κρυστάλλους,  κάτι που 
έμοιαζε  να  κρατάει  αιώνες,  άκουσε  δύο  φωνές  να  φωνάζουν  το 
όνομα της  Αλίσας  δύο  φορές.  Είχε έρθει  η ώρα της.  Δεν υπήρχε 
περίπτωση  να  μείνει  για  πολύ  ακόμα  ζωντανή.  Όπως  ήταν  με 
κλειστά  τα  μάτια  προσπάθησε  να  μπει  στην  μεσοδιάσταση  αλλά 
ήταν τόσο εξαντλημένη που ήταν αδύνατο. Η τελευταία προσπάθεια 
που πρόλαβε να κάνει ήταν να καλέσει τον Αλέξη, να προλάβει να 
τον ειδοποιήσει για την επίθεση αλλά και αυτό δεν το κατάφερε. Το 
μόνο που μπορούσε να κάνει ήταν να περιμένει και εκείνη το άδοξο 
τέλος της. Όπως κατόρθωσε να σκοτώσει τον πατέρα της, την μάνα 
της  θα  σκότωνε  και  εκείνη  και  μετά  θα  πέθαινε  και  ο  Αλέξης. 
Ένιωθε απέραντο μίσος για την Αλίσα και απογοήτευση για εκείνη. 
Πως στάθηκε τόσο ανάξια του βασιλικού αίματος που κυλούσε στις 
φλέβες της...

Ένιωσε έναν δυνατό και βίαιο αέρα να της παγώνει το δέρμα. 
Ήταν εκείνη, ήρθε.

«Επιτέλους, επιτέλους. Δεν περίμενα ότι τελικά θα ήσασταν 
εσείς  εκείνοι  που  θα  μου  φέρνατε  την  Άννα.  Θα  σας  ανταμείψω 
όπως  σας  υποσχέθηκα.  Μόλις  κατακτήσουμε  την  Ανατολή  θα 
μπορέσετε να πάρετε το βασίλειο των Πάγων. Και τώρα στο θέμα 
μας.  Ας  αρχίσουμε  την  μεταφορά  με  την  κοκκινομάλλα».  είπε  η 
Αλίσα  και  πλησίασε  κοντά  στη  Λόρελαϊ  η  οποία  συνέχισε  να 
βρίσκεται ακίνητη. Η Άννα κατέλαβε πολύ μεγάλη προσπάθεια να 
μείνει ακίνητη και να μην μιλήσει.  Η Αλίσα πλησίασε πάρα πολύ 
κοντά στο πρόσωπο της Άννας και της ψιθύρισε στο αυτί.

« Ήρθε η ώρα η Ανατολή να πάρει την βασίλισσα που της 
αξίζει.  Τα πάντα θα είναι  διαφορετικά  τώρα.  Εσύ και  η άχρηστη 
οικογένεια σου θα ανήκετε στο παρελθόν». της είπε και πήγε πάλι 
στην Λόρελαϊ. Την πλησίασε και εκείνη κοντά και της ψιθύρισε:

«Εσύ και η άχρηστη φυλή σου θα εξαφανιστείτε σύντομα». 
Τότε η Λόρελαϊ που έμοιαζε να είναι  σχεδόν νεκρή με μια 

πολύ γρήγορη κίνηση σηκώθηκε στα πόδια της και έδωσε ένα πολύ 
δυνατό  χτύπημα  στο  πρόσωπο  της  Αλίσας.  Εκείνη  πραγματικά 
αιφνιδιάστηκε αλλά αμέσως σήκωσε το χέρι της και δείχνοντας την 



Λόρελαϊ την ακινητοποίησε. Η Λόρελαϊ έμοιαζε να ήταν σε πολύ 
μεγάλο πόνο όμως δεν μπορούσε να βγάλει  άχνα, ήταν λες και  η 
Αλίσα της είχε πνίξει την φωνή.

«Ας ξεκινήσουμε τώρα την μεταφορά. Μην αργούμε άλλο». 
Πρόσταξε  στους  άλλους  και  αμέσως  η  Κρίστελ  πλησίασε  κοντά 
στην Λόρελαϊ. Της πέρασε έναν πολύ μεγάλο κρύσταλλο γύρω από 
τον  λαιμό  και  πέρασε  άλλον  ένα  γύρω  από  τον  δικό  της  λαιμό. 
Αμέσως ο κρύσταλλος της Λόρελαϊ έβγαλε στο εσωτερικό του μια 
πολύ  δυνατή  φλόγα.  Οι  κρύσταλλοι  του  πολυέλαιου  λες  και 
συγχρονίστηκαν άρχισαν να βγάζουν μία πολύ ψηλή μελωδία.

Ο κρύσταλλος την Λόρελαϊ έμοιαζε να της καίει το δέρμα και 
εκείνη άρχισε σιγά σιγά να λυγίζει και να σωριάζεται στο έδαφος. 
Από την άλλη ο κρύσταλλος της Κρίστελ ξεκίνησε να παίρνει ένα 
πολύ  ζωηρό  χρυσό  χρώμα.  Μετά  από  λίγο  ο  κρύσταλλος  της 
Λόρελαϊ έσβησε και εκείνη έμεινε ακίνητη και ανέκφραστη με ένα 
βλέμμα να κοιτάζει το κενό. Η Κρίστελ πήγε ήρεμα και της πήρε τον 
κρύσταλλο  από τον  λαιμό  και  μετά  πήγε  και  τον  πρόσθεσε  στον 
πολυέλαιο της. 

Η Άννα άκουγε τόση ώρα τι γινόταν αλλά δεν μπορούσε να 
φανταστεί  τι  ακριβώς  είχε  γίνει  στην  Λόρελαϊ.  Δεν  ήξερε  ότι  η 
Λόρελαϊ που γνώριζε είχε χαθεί.  Όλη της  η ψυχή είχε μπει  μέσα 
στον κρύσταλλο και μπήκε μαζί με τις υπόλοιπες ψυχές που είχαν 
εγκλωβίσει στον πολυέλαιο των κρυστάλλων. 

«Έλα εδώ καλή μου τώρα». είπε η Κρίστελ στην Λόρελαϊ και 
εκείνη  υπάκουσε  τυφλά  σαν  μια  καλοκουρδισμένη  μηχανή.  Ένας 
από την φυλή την πήρε και την οδήγησε έξω από εκείνον τον χώρο 
μακριά από την Άννα. Τώρα ήταν η σειρά της και δεν μπορούσε να 
κάνει τίποτα για αυτό.

«Να  κάνουμε  την  μεταφορά  και  στην  Άννα;»  ρώτησε  η 
Κρίστελ.

«Όχι ακόμα έχω άλλα σχέδια για εκείνη. Καλύτερα να κάνω 
λίγο ακόμα υπομονή. Είμαστε τόσο κοντά στο τέλος, είναι κρίμα να 
τα χαλάσουμε όλα τώρα».

«Όπως επιθυμείς Βασίλισσα Αλίσα».
Ο Νάβιτορ πέταγε όσο πιο γρήγορα μπορούσε προς το κέντρο 

της Δυτικής Πανγαίας. Αν και δεν είχε ιδέα τι θα έβρισκε μπροστά 
του ή που έπρεπε να ψάξει την Άννα έπρεπε να προσπαθήσει. Δεν θα 



συγχωρούσε ποτέ τον εαυτό του αν γύριζε πίσω χωρίς εκείνη. Δεν θα 
τον  συγχωρούσε  και  κανένας  άλλος.  Από  πολύ  ψηλά  είδε  έναν 
ποταμό και  έψαχνε να βρει  κατοίκους  αλλά δεν μπόρεσε να βρει 
κανέναν, λες και είχαν εξαφανιστεί επίτηδες από τα μάτια του. Από 
ψηλά ακολούθησε το ποτάμι το οποίο διέσχιζε όλο το κέντρο της 
Δύσης μέχρι να δει που καταλήγει. Εκεί σκόπευε να προσγειωθεί και 
να περπατήσει λίγο μήπως βρει κάποιον να πάρει πληροφορίες. 

Περπατούσε  αρκετή  ώρα  μέχρι  που  βρήκε  κάποιον  που 
ψάρευε στον ποταμό. Ήταν ντυμένος πολύ φτωχικά και με το που 
είδε τον Νάβιτορ τρομοκρατήθηκε.

«Θα φύγω αμέσως από δω το ορκίζομαι. Δεν θα ξαναπατήσω 
ποτέ  μου  εδώ,  δεν  θα  με  ξαναδείς  ποτέ».  είπε  με  μια  φωνή 
τρεμάμενη ενώ ταυτόχρονα μάζευε όλα του τα υπάρχοντα όσο πιο 
γρήγορα μπορούσε. Ήταν τόσο πολύ γερασμένος, απεριποίητος και 
βρώμικος που ο Νάβιτορ τον λυπήθηκε. Ποιος να γνωρίζει άραγε τι 
είχε συμβεί στην ζωή αυτού του ταλαίπωρου; Αναρωτήθηκε και τον 
πλησίασε  με  πολύ  αργές  κινήσεις  για  να  μην  τον  τρομάξει 
παραπάνω.

«Δεν ήρθα για να σου κάνω κακό. Πίστεψε με, θέλω μόνο να 
σε ρωτήσω για τους  φίλους  μου που έχουν χαθεί.  Ο ένας ανήκει 
στην θάλασσα, και υπάρχουν και δύο κοπέλες η μια μελαχρινή και η 
άλλη κοκκινομάλλα. Μήπως τους είδες ή άκουσες κάτι σχετικό; Θα 
με βοηθούσες  πάρα πολύ».  του είπε όσο πιο ήρεμα και  ευγενικά 
μπορούσε για να μην τον τρομάξει.

«Μου συμπεριφέρεσαι πολύ όμορφα. Θα σου πω τι γνωρίζω. 
Είδα  μία  μελαχρινή  κοπέλα  να  περιπλανιέται  κοντά  στον 
καταρράκτη. Να σου πω δεν φαινόταν να έχει και πολύ τα λογικά 
της γιατί περπατούσε και μιλούσε μόνη της ασταμάτητα. Όμως ήταν 
ολομόναχη «.

«Αλήθεια μου λες;»
«Ναι, δεν έχω λόγο να σου πω ψέματα. Πήγαινε περπατώντας 

δεν είναι και πολύ μακριά από δω. Όμως βιάσου γιατί αν πάει προς 
το δάσος θα είναι μετά πολύ δύσκολο να την εντοπίσεις».

«Σε ευχαριστώ. Σου εύχομαι κάποιος να σου ανταποδώσει για 
το καλό που έκανες στην Πανγαία μόλις τώρα». του είπε ο Νάβιτορ 
και άρχισε να περπατάει όσο πιο γρήγορα μπορούσε για να προλάβει 



την Άννα. Η αλήθεια ήταν όμως ότι έτσι όπως του τα περιέγραψε 
εκείνος δεν ήθελε να είναι εκείνη.

Ο ψαράς μόλις είδε τον Νάβιτορ να απομακρύνεται πήρε τα 
πράγματα  του  και  απομακρύνθηκε  όσο  πιο  γρήγορα  μπορούσε 
έχοντας στα χείλη του ένα παράξενο χαμόγελο.

Πραγματικά μετά από λίγη ώρα είδε ο Νάβιτορ από μακριά 
μια μελαχρινή κοπέλα να περπατάει προς την Ανατολική πλευρά του 
ποταμού. Έτρεξε όσο πιο γρήγορα μπορούσε για να δει ποια είναι.

«Βασίλισσα  Άννα,  βασίλισσα  Άννα»  φώναξε  και  η  Άννα 
γύρισε.

«Νάβιτορ ! Ευτυχώς ήρθες να με πάρεις από δω». είπε με μια 
φωνή ανακούφισης.

«Που  είναι  οι  υπόλοιποι;»  ρώτησε  ο  Νάβιτορ  και  η  Άννα 
έμεινε να τον κοιτάζει με ένα βλέμμα γεμάτο απορία.

«Δεν μπορώ να θυμηθώ».
«Βασίλισσα  πρέπει  να  φύγουμε  το  συντομότερο.  Η  Αλίσα 

ετοιμάζει επίθεση στην Ανατολή και έμαθα ότι ο Όλρεν δεν υπάρχει 
πια.  Τίποτα  δεν  μας  κρατάει  εδώ.  Ήρθε  η  ώρα να  επιστρέψουμε 
πίσω». της είπε ο Νάβιτορ κρατώντας της το χέρι. Η Άννα υπάκουσε 
πρόθυμα και εκείνος την σήκωσε με τα χέρια του και ξεκίνησε να 
πετάει προς την Ανατολή. 



Η ΜΕΓΑΛΗ ΣΥΓΚΡΟΥΣΗ

Το σώμα του Σόλρεν βρισκόταν ένα στάδιο πριν από το τέλος. 
Το  μόνο  που  μπορούσε  να  νιώσει  ο  Αλέξης  ήταν  μια  αφόρητη 
παγωνιά η οποία άγγιζε σαν κρύα πνοή μέχρι και το τελευταίο του 
κόκαλο. Γνώριζε ότι ο χρόνος του τελείωνε. Δεν μετάνιωνε για ότι 
είχε κάνει απλώς θα ήθελε πάρα πολύ να έβλεπε για τελευταία φορά 
την  μητέρα  του  την  Χρύσα  και  να  κούρνιαζε  στην  αγκαλιά  της 
υποκρινόμενος ότι όλα ήταν καλά και την επόμενη μέρα θα πήγαινε 
πάλι σχολείο. Όμως θα ήθελε να έβλεπε και την βασίλισσα για άλλη 
μα φορά και να συζητούσε μαζί της όλα όσα δεν θα καταλάβαινε η 
Χρύσα, τα οποία ήταν πια πάρα πολλά και ασήκωτα. ΄

Μετά  από  πάρα  πολλές  δυσκολίες  ο  Έλφρεν  τον  είχε 
μεταφέρει ο ίδιος εκεί στον Φύλακα της λίμνης. Ήταν δεμένος σε 
ένα πρόχειρο κρεβάτι και σκεπασμένος με ένα πανί σε όλο αυτόν τον 
δρόμο.  Μπροστά περπατούσε ο Έλφρεν και  πίσω του είχε τα πιο 
έμπιστα ξωτικά να κουβαλάνε το κρεβάτι  πάνω στα βουνά με τα 
πόδια τους να βουλιάζουνε στο χιόνι. Μια φορά μόνο συνάντησαν 
έναν Άισρεν ο οποίος από καθαρή περιέργεια ρώτησε ποιος είναι 
στο κρεβάτι και ο Έλφρεν του απάντησε ότι μεταφέρει έναν νεκρό 
σώμα στο σημείο που θέλει να ταφεί. Κανείς άλλος δεν γνώριζε που 
τον πήγαιναν. 

Ο Έλφρεν  είχε  εκκενώσει  το  παλάτι  καθώς  γνώριζε  ότι  το 
πρώτο μέρος επίθεσης θα ήταν εκεί. Σκέφτηκε ότι το πιο κατάλληλο 
μέρος  για  να  μείνει  ήταν  το  βασίλειο  των  Πάγων  γιατί  ήταν  πιο 
δύσκολη η πολιορκία του. Πριν φύγει όμως είχε καλέσει συμβούλιο 
των  αρχηγών  για  να  δουν  όλοι  μαζί  πως  θα  αντιμετώπιζαν  την 
επίθεση. Όλοι είχαν μαζευτεί στην αίθουσα συμβουλίου. Για πρώτη 
φορά εμφανίστηκε ο ίδιος ο Ποσειδώνας στο παλάτι έχοντας δίπλα 
του δύο υπερασπιστές. Εκεί βρισκόντουσαν ήδη ο αρχηγός Ντόριαν 
των Ρέντρεν,  ο Πλάβιορ των Κεήβρεν,  ο Μάιλους  των Άισρεν,  ο 
Βίγκορ των Φλάιρεν και ο Άρθουρ των Τρίρεν. Τον λόγο πρώτα είχε 
πάρει ο Έλφρεν. 

«Αρχηγοί της Ανατολής. Αναγκαστήκατε να ξαναέρθετε πίσω 
στο  παλάτι  καθώς  τα πράγματα  σε  μόλις  λίγο  καιρό εξελίχθηκαν 
πολύ άσχημα για την Ανατολή.  Δυστυχώς η Βασίλισσα Άννα δεν 



είναι εδώ και πολύ φοβάμαι ότι είναι αιχμάλωτη της Αλίσας». Μόλις 
είπε αυτήν την πρόταση προκάλεσε  αναταραχή στην αίθουσα και 
όλοι οι αρχηγοί μιλούσαν μεταξύ τους.

«Ξέρω» είπε με δυνατή φωνή «ξέρω ότι αυτό είναι πάρα πολύ 
στενάχωρο  αλλά  πρέπει  να  αποφασίσουμε  συντονισμένα  πως  θα 
εξαλείψουμε αυτήν την απειλή.  Οι πληροφορίες  που έχω μαζέψει 
μέχρι τώρα μιλάνε για την συγκέντρωση ενός στρατού που όμοιο 
του δεν έχουμε ξαναδεί μέχρι τώρα. Γνωστές και άγνωστες φυλές 
της Δύσης, δημιουργήματα της Αλίσας μαζί και με τους γνωστούς σε 
όλους  μας  προδότες  Γουίντρεν  ετοιμάζονται  για  την  μεγαλύτερη 
επίθεση  που  έχει  γνωρίσει  ποτέ  η  Ανατολή.  Έχω  μεταφέρει  τον 
Πρίγκιπα σε ασφαλές  μέρος  για  όσο χρόνο αντέξει.  Το δικό μου 
στρατό των ξωτικών θα τον τοποθετήσω στην πρώτη γραμμή της 
μάχης  μιας  και  έτσι  έχουμε  μάθει  να  πολεμάμε  μέχρι  τώρα.  Θα 
είμαστε εμείς αυτοί που θα περιμένουν τον στρατό της Δύσης μόλις 
περάσει τα σύνορα της Ανατολής. Ακούω τις προτάσεις σας και τα 
σχόλια σας. Άρχοντα Ποσειδώνα;»

Ο Ποσειδώνας άκουγε αμίλητος όσα έλεγε ο Έλφρεν και όταν 
ήρθε η ώρα να μιλήσει σηκώθηκε όρθιος και με μια πολύ δυνατή και 
βαθιά φωνή που σου έδινε την εντύπωση ότι πήγαζε από την σοφία 
του χρόνου είπε:

«Δεν  υπάρχει  περίπτωση  καμία  φυλή  να  ενοχλήσει  το 
βασίλειο  της  θάλασσας  χωρίς  καμία  συνέπεια.  Κανένας  δεν 
πρόκειται να φτάσει στο υδάτινο κατώφλι μου αν δεν περάσει πρώτα 
από  τους  βασιλιάδες  των  θαλασσών.  Ωστόσο  όμως  για  να  μην 
υποτιμούμε τον εχθρό θα μαζέψω όλους όσους μπορώ στη θάλασσα 
του Ιερού Δάσους για να μην μπορεί κανείς να περάσει από εκεί από 
την Δύση προς την Ανατολή. Οι υπερασπιστές μου θα βρίσκονται 
στην ξηρά για να εμποδίσουν τον στρατό να περάσει από τα βουνά».

«Τον  λόγο  έχει  ο  Άρθουρ».  είπε  ο  Έλφρεν  μόλις  ο 
Ποσειδώνας έκατσε.

«Εμείς  μπορούμε  να  κάνουμε  δύο  πράγματα  καθώς  δεν 
είμαστε εκπαιδευμένοι στον πόλεμο όπως είστε οι υπόλοιποι. Όλοι 
γνωρίζετε ότι το Ιερό Δάσος είναι τοποθεσία ειρήνης και ανακωχής 
και  όχι  εχθροπραξιών.  Αυτό  που  θα  κάνουμε  όμως  είναι  να 
προσέχουμε  να  μην  μεταφερθεί  ο  πόλεμος  μέσα στο  Ιερό  Δάσος 
γιατί πραγματικά δεν γνωρίζω τι συνέπειες θα είχε κάτι τέτοιο στην 



Πανγαία μας. Μια ομάδα Τρίρεν θα τη διαθέσω σε εσένα Έλφρεν να 
τους αξιοποιήσεις με τον καλύτερο τρόπο». είπε στον Έλφρεν και ο 
Έλφρεν κούνησε συγκαταβατικά το κεφάλι του.

«Τον λόγο έχει ο Ντόριαν»
«Εμείς  σαν  λαός  του ηφαιστείου  δεν  έχουμε  και  τίποτα  να 

χάσουμε.  Αυτό  που  θα  κάνουμε  θα  είναι  να  υπερασπιστούμε  τα 
σύνορα μας στον Νότο για να είμαστε κοντά στο μεγάλο Ηφαίστειο 
το οποίο είναι η πηγή της δύναμης μας».

«Κατανοητό. Τον λόγο έχει ο Πλάβιορ».
«Είναι η πρώτη φορά που θα βρεθώ να κρίνω την τύχη της 

φυλής μου μπροστά σε ένα τόσο μεγάλο κακό. Η φυλή των Κέηβρεν 
είναι περήφανη και ικανή να αντιμετωπίσει όποιον βρεθεί μπροστά 
της. Είμαστε όλοι στην διάθεση σου».

«Σε ευχαριστώ πολύ Πλάβιορ. Τον λόγο έχει ο Βίγκορ».
«Εμείς μπορούμε να αντιμετωπίσουμε με ευκολία όλους εκτός 

από τους Γουιντρεν. Μόλις παρουσιαστούν εκείνοι θα δώσω σήμα 
στους δικούς μας να αποτραβηχτούν μέχρι νεότερη διαταγή. Μόνο 
αν έχουμε στο πλάι μας τον Αμαρίλον μπορούμε να ανταπεξέλθουμε 
αλλιώς είναι πολύ πάνω από τις δυνάμεις μας».

«Μάιλους έχεις τον λόγο».
«Με δεδομένο ότι μεταφέρεις τον πόλεμο στην φυλή μου, θα 

κάνουμε όλοι μας ότι μπορούμε στον βόρειο τομέα της οροσειράς 
για να μην φτάσουν μέχρι εδώ. Αυτό όμως που θα ήθελα θα ήταν να 
μαζευτούν και όλοι οι μάγοι των φυλών και γενικότερα όποιος μάγος 
βρίσκεται στην Ανατολή και έχει διαλέξει στρατόπεδο να βοηθήσει. 
Είναι σίγουρο ότι η Αλίσα θα έχει κάνει το ίδιο». είπε τελευταίος ο 
Μάιλους.

«Μην  ανησυχείτε  τους  μάγους  τους  έχει  ήδη  καλέσει  ο 
Αμαρίλον στο  βασίλειο  του ουρανού.  Σίγουρα εκεί  θα τους  δίνει 
οδηγίες για το πώς να μας προστατέψουν αποτελεσματικότερα. Οι 
τελευταίες  μου  πληροφορίες  λένε  ότι  όλοι  μαζί  δημιουργούν  ένα 
ξόρκι  υπεράσπισης  για  το  παλάτι.  Πιστεύω ότι  πρέπει  να  έχουμε 
ελπίδα  ότι  όλα  θα  πάνε  καλά.  Εγώ  σαν  αντικαταστάτης  της 
Βασίλισσας,  σαν  αρχηγός  της  φυλής  των  ξωτικών  δεν  θέλω  να 
ξαναζήσουμε στην Πανγαία μέρες σαν εκείνες του Σόλρεν. Προτιμώ 
να θυσιαστώ εγώ και η γενιά μου για να απαλλάξω τα παιδιά μας 
από  το  μαρτύριο  της  Αλίσας».  είπε  δυνατά  και  σηκώθηκε  πάνω 



όρθιος υψώνοντας το σπαθί του. Αμέσως έκαναν το ίδιο και οι άλλοι 
αρχηγοί  ενώνοντας  τις  φωνές  τους  σε  μια  φράση:  «ΣΤΗ  ΝΙΚΗ 
ΜΑΣ!!!!»

Ο  Όλρεν  πετώντας  πάνω  σε  αυτό  το  πανέμορφο  ζώο 
προσπαθούσε να διαλέγει τις κατάλληλες διαδρομές για να περνάει 
απαρατήρητος. Ήδη πάνω σε αυτό το ζώο που όμοιο του δεν υπήρχε 
έδινε στόχο. Δεν ήθελε να τον εντοπίσει κανείς και να χρειαστεί να 
δίνει  εξηγήσεις  για  κανέναν  λόγο.  Η  Ρόζα  βρισκόταν  ακόμα 
λιπόθυμη δίπλα του και πολλές φορές χρειάζονταν να την κρατήσει 
για να μην πέσει. 

Όσο  βρισκόταν  στην  Δύση  πετούσε  πάρα  πολύ  ψηλά.  Δεν 
ήθελε να περάσει  από την ψηλή οροσειρά καθώς σίγουρα θα τον 
έβλεπαν.  Προτίμησε  να κατέβει  πάρα πολύ  νότια  και  να  περάσει 
μέσα από το Ιερό Δάσος.  Γνώριζε ότι  αυτό θα του στοίχιζε πάρα 
πολύ  χρόνο  όμως  θα  ήταν  πολύ  ασφαλείς.  Δεν  μπορούσε  να 
ρισκάρει την επιτυχία της υπόσχεσης του, ίσως να ήταν η τελευταία 
ευκαιρία της ψυχής του.

Ο  Νάβιτορ  κρατούσε  την  Άννα  στα  χέρια  του  και 
προσπαθούσε να πετάξει όσο πιο γρήγορα μπορούσε στο παλάτι. Ότι 
και να της είχε συμβεί  και να την έκανε να αλλάξει δεν θα ήταν 
εκείνος να το κρίνει. Έπρεπε να εκτελέσει το καθήκον του και να την 
επιστρέψει στο παλάτι σώα. Δεν ήθελε να πάει από την οροσειρά 
καθώς θα ήταν πολύ επικίνδυνο να τους εντοπίσουν όμως η Άννα 
επέμεινε  πάρα  πολύ  σε  αυτό  και  εκείνος  δεν  μπορούσε  να  μην 
υπακούσει.  Πέταξε  όσο  πιο  ψηλά  μπορούσε  και  προσπάθησε  να 
αποφύγει τα μονοπάτια. Έφτασε όμως το σημείο που συναντήθηκε ο 
δρόμος  τους  με  τον  στρατό  της  Αλίσας  που  ήδη  ήταν  λίγο  πιο 
μακριά από τα σύνορα Ανατολής και Δύσης. Μπορούσε από μακριά 
να δει τα αερόπλοια των Γουίντρεν να κατευθύνονται προς το παλάτι 
της Ανατολής και δεν μπορούσε να κάνει τίποτα για αυτό. Πέταξε 
όσο πιο ψηλά μπορούσε με την ελπίδα να πέταγε πιο πάνω από τα 
αερόπλοια. Για μια στιγμή νόμισε ότι τα κατάφερε όμως έπρεπε πάλι 
να γυρίσει στα χαμηλά καθώς η Άννα δυσκολευόταν να αναπνεύσει. 
Μόλις χαλάρωσε και νόμιζε ότι ήταν ασφαλείς είδε από πίσω του 
ένα  άντιεν  με  ένα  μόνο  αναβάτη  να  τον  ακολουθεί  με  γρήγορη 
ταχύτητα.  Εκείνος  δεν  είχε  πολύ  κουράγιο  να  πετάξει  ούτε  πιο 
γρήγορα αλλά ούτε και πιο ψηλά και έτσι προτίμησε να κατέβει και 



να ελιχθεί ανάμεσα στα βουνοκορφές και τις πέτρες της οροσειράς. 
Ήδη είχε  κουραστεί  πάρα πολύ που κρατούσε  στα χέρια  του την 
Άννα. 

Σαν άξιος εκπρόσωπος της φυλής του μπορούσε να περνάει με 
σχετική ευκολία ανάμεσα στις πέτρες και να ελίσσεται στον αέρα. 
Το ίδιο ικανός και  εκπαιδευμένος όμως ήταν και  ο αναβάτης του 
άντιεν και δεν μπορούσε με τίποτα να τον ξεφορτωθεί. Σε κάποια 
στιγμή  πλησίασε  αρκετά  κοντά  του  και  σήκωσε  το  χέρι  του  ο 
αναβάτης  για  να  του  πετάξει  τη  δύναμη  του  αέρα.  Ο  Νάβιτορ 
κοιτώντας  μόνο  μπροστά  προσπάθησε  να  απομακρυνθεί  με  όση 
δύναμη του είχε απομείνει, όμως δεν τα κατάφερε και παρασύρθηκε 
στη  δίνη  του αέρα και  έπεσαν κάτω.  Ευτυχώς  εκείνη  την  στιγμή 
πετούσαν χαμηλά και δεν τραυματίστηκαν βαριά όμως το λίγο που 
έχασαν τις αισθήσεις τους ήταν αρκετό για να πλησιάσει ο Γουιντρεν 
πάρα πολύ κοντά. Ετοιμαζόταν να κάνει μια δίνη αέρα η οποία θα 
τους  φυλάκιζε  μέχρι  να  έρχονταν  να  τους  πάρουν  μέχρι  που  ο 
Νάβιτορ τον σταμάτησε λέγοντας του:

«Αίολους  σταμάτα! Μπορεί  να είμαστε αντίπαλοι αλλά μου 
χρωστάς».

Ο Αίολους έμεινε ακίνητος και κοίταξε τον Νάβιτορ για να δει 
αν του θύμιζε κάτι. Όμως δεν του θύμιζε τίποτα.

«Εγώ  ήμουν  που  σε  έβγαλα  μέσα  από  την  φυλή  των 
Μέταλρεν. Πως νομίζεις ότι βρέθηκες στο δάσος; Κανείς δεν είχε 
νοιαστεί για σένα. Αν και ήμαστε εχθροί σε έσωσα». του φώναξε ο 
Νάβιτορ.

«Μα  τι  είναι  αυτά  που  λες,  δεν  σου  οφείλω  τίποτα.  Δεν 
θυμάμαι κάτι τέτοιο, αλλά και εσύ να ήσουν καλύτερα να με άφηνες 
να πεθάνω και όχι να με βρουν σε αυτήν την κατάσταση. Καλύτερα 
να  πέθανα  παρά  να  ζούσα  την  ντροπή».  είπε  ο  Αίολους  στον 
Νάβιτορ.

«Εντάξει  αφού το θέλεις έτσι,  έτσι θα γίνει» είπε η Άννα η 
οποία  αργά  αργά  σηκώνονταν  όρθια.  Ύψωσε  τα  χέρια  της  στον 
ουρανό  και  λες  και  πήρε  δύναμη  από  ψηλά  πέταξε  πάνω  στον 
Αίολους  δύο  κεραυνούς  και  εκείνος  διαλύθηκε  σαν  σκόνη  στον 
αέρα. 



Ο Νάβιτορ έμεινε στήλη άλατος. Από όσο ήξερε η Άννα είχε 
άλλου τύπου δυνάμεις. Αυτό που περίμενε από εκείνη ήταν να μπει 
μέσα στο μυαλό του για να σηκωθεί να φύγει. 

«Αυτό ήταν πολύ δραστικό βασίλισσα, δεν ήξερα ότι διέθετες 
τέτοιες δυνάμεις». της είπε καθώς σηκωνόταν όρθιος. 

«Ε,  ναι  από πάντα τις  είχα απλώς δεν  τις  είχα ανακαλύψει 
ακόμα». είπε η Άννα χαμογελώντας πονηρά.

«Εντάξει,  ας  φύγουμε  τώρα»  είπε  ο  Νάβιτορ  αφού  πήρε 
μερικές ανάσες και την πήρε πάλι στα χέρια του. Στο πίσω μέρος του 
μυαλού του όμως γνώριζε ότι αυτή η πράξη της Άννας δεν θύμιζε 
την Άννα που γνώριζε.

Σαν  μυρμήγκια  φαινόντουσαν  από  ψηλά  οι  στρατιώτες  τις 
Δύσης να κατηφορίζουν την οροσειρά και να βρίσκονται μια μικρή 
ανάσα  πριν  εισβάλλουν  στην  Ανατολή.  Από  την  πλευρά  της 
Ανατολής  ήταν  παραταγμένες  όλες  οι  φυλές  και  τους  περίμεναν. 
Μπορούσε να δει ο Νάβιτορ από ψηλά πως οι φυλές της Δύσης είχαν 
μαζέψει  περισσότερο στρατό.  Το μόνο που θα μπορούσε  να τους 
σώσει  είναι  στρατηγικές  κινήσεις  και  όχι  μάχες  σώμα  με  σώμα. 
Έπρεπε να πάει την Άννα στο παλάτι και να το πει και στον Έλφρεν 
ότι όπως φαινόντουσαν τα πράγματα δεν είχαν και πολλές ελπίδες. 
Πέταξε  καταβάλλοντας  απίστευτη  προσπάθεια  για  να  φτάσει  στο 
παλάτι  το οποίο ήταν οχυρωμένο για τα καλά. Έμοιαζε απόρθητο 
καθώς φαινόντουσαν τα ξόρκια να πετάνε σαν μεγάλοι δράκοι από 
πάνω του. Προσπάθησε να περάσει μέσα και αμέσως εμφανίστηκε 
να  πετάει  δίπλα  του  ένας  μεγάλος  δράκος.  Το  ξόρκι  προστασίας 
έδρασε αμέσως και  τον ακινητοποίησε καθώς πετούσε.  Ο δράκος 
αυτός ήταν από φωτιά και τους πλησίασε τόσο κοντά που σχεδόν 
τους  έπνιγε ο καπνός από τα ρουθούνια του.  Μόλις ανίχνευσε το 
αποτύπωμα του Νάβιτορ αμέσως εξαφανίστηκε και τους άφησε να 
περάσουν. Ο Νάβιτορ με πολύ μεγάλη ταχύτητα προσγειώθηκε στην 
αυλή, άφησε την Άννα στην πόρτα του παλατιού και έπεσε κάτω 
λιπόθυμος. Τώρα που την είχε αφήσει εκεί που έπρεπε μπορούσε να 
αφήσει τον εαυτό του.

Αμέσως η Άννα έκανε νόημα στους στρατιώτες να τον πάρουν 
από  εκεί  και  να  τον  βοηθήσουν  και  μπήκε  μέσα  ψάχνοντας  τον 
Αλέξη.  Προσπαθούσε  να τον βρει  στην μεσοδιάσταση αλλά ήταν 
αδύνατον. Έτρεξε στην κρεβατοκάμαρα του αλλά ήταν άδεια, τότε 



άρχισε να φωνάζει δυνατά τον Έλφρεν και να ρωτάει όποιον έβρισκε 
μπροστά της να της πει που είναι αλλά όλοι αρνιόταν να της πουν. 
Τότε η  Άννα άρχισε  να φωνάζει  σαν υστερική και  κατευθύνθηκε 
στην αίθουσα του θρόνου. Εκεί βρήκε τον Αμαρίλον, τον μάγο της 
φυλής των Ρεντρεν και τον μάγο της φυλής των Κέηβρεν. Χωρίς να 
χαιρετήσει  και  να  τηρήσει  τους  τύπους  του  παλατιού  πήγε  και 
έκατσε στον θρόνο της αναπνέοντας γρήγορα.

«Απαιτώ να μάθω που είναι ο Αλέξης και που είναι αυτός ο 
άχρηστος  ο Έλφρεν  που τον  έβαλα κιόλας  στην θέση  μου.  Είναι 
δυνατόν να έχουμε  εχθρό έξω από την πόρτα μας  και  εκείνος να 
απουσιάζει;  Πες μου Αμαρίλλον.  Πες μου ΤΩΡΑ!!!» είπε η Άννα 
στον Αμαρίλον που την κοίταζε έκπληκτος.

«Συγχώρεσε  με  Βασίλισσα  μου  και  συγχώρεσε  και  τους 
στρατιώτες του κάστρου αλλά υπάρχουν κάποιες πληροφορίες που 
δεν μπορούσαν να σου πουν καθώς τους έχω δεσμεύσει όλους με το 
ξόρκι  της σιωπής.  Τον Πρίγκιπα τον έχει  βάλει  ο Έλφρεν σε μια 
μυστική  τοποθεσία  την  οποία  γνωρίζει  μόνο  εκείνος.  Ο  Έλφρεν 
θέλοντας  να  παραπλανήσει  τον  στρατό  της  Αλίσας  έβαλε  να 
φρουρούν το παλάτι έχοντας μεταφέρει τους κρυστάλλους αλλού».

«Πες μου».
«Λυπάμαι  αλλά για  την ασφάλεια σας,  αν  γυρίζατε από το 

ταξίδι  σας  σύντομα,  συμφωνήσαμε  όλοι  να  μην  σας  πούμε  την 
τοποθεσία».

«Πες μου τώρα!!! Είμαι η Βασίλισσα και δικαιούμαι να μάθω 
τώρα αλλιώς θα πω να σε κλείσουν φυλακή».

«Με όλο το σεβασμό Βασίλισσα μου. Αν πιστεύετε ότι πρέπει 
να με φυλακίσετε επειδή θέλω να σας προστατέψω κάντε το αφού 
όμως τελειώσει η μάχη. Θα πάω μόνος μου αν το θέλετε. Όμως πείτε 
μου σας παρακαλώ βρήκατε τον Όλρεν;»

«Ο Όλρεν είναι νεκρός!!»
Η  Άννα  ήταν  πάρα  πολύ  εκνευρισμένη,  δεν  μπορούσε  να 

κάνει τίποτα για να μάθει αυτό που ήθελε και αυτό την ενοχλούσε. Ο 
Αμαρίλον την κοιτούσε σκεφτικός μιας και ποτέ δεν την είχε δει σε 
αυτήν την κατάσταση. Ένιωθε ότι κάτι δεν πήγαινε καλά μαζί της 
αλλά  δεν  μπορούσε  να  προσδιορίσει  τι.  Η  Άννα  έφυγε  από  την 
αίθουσα και κατευθύνθηκε προς το δωμάτιο της μητέρας της. Άνοιξε 
την πόρτα και μπήκε σε ένα πολύ μεγάλο δωμάτιο το οποίο είχε τα 



πράγματα  των  γονιών  της.  Στην  μέση  του  δωματίου  υπήρχε  ένα 
μεγάλο κρεβάτι στρωμένο με χρυσό κάλυμμα και δίπλα υπήρχε ένας 
μεγάλος  καθρέπτης.  Η  Άννα  έκλεισε  αμέσως  τις  κουρτίνες  και 
κλείδωσε την πόρτα.  Άναψε ένα κεράκι για να έχει  λίγο φως και 
στάθηκε μπροστά στον καθρέπτη. Άρχισε να ψιθυρίζει:

«Αλίσα,  Αλίσαααα» Αμέσως εμφανίστηκε στον καθρέπτη ο 
Ρέμπους.

«Ναι, γλυκιά μου Άννα. Η μητέρα δεν είναι εδώ είναι κοντά 
στα στρατεύματα. Μπορείς όμως να πεις σε εμένα τα πάντα. Μην 
φοβάσαι όλα θα πάνε όπως τα έχουμε πει αρκεί να κάνεις και εσύ 
αυτό που πρέπει».

Η Άννα χαμογέλασε ευτυχισμένη.
«Θα κάνω ότι  μου έχετε πει  αλλά εδώ υπάρχει  ένα μεγάλο 

πρόβλημα. Έφτασα στο παλάτι σώα και περίμενα να βρω τον Αλέξη 
και να τον αποτελειώσω αλλά δεν είναι εδώ ούτε εκείνος ούτε και ο 
Έλφρεν. Δεν μου λένε για να με προστατεύσουν».

«Εσύ  Άννα  μου  έκανες  ότι  έπρεπε  να  κάνεις.  Θέλω  να 
προσέχεις να μην σε αντιληφθεί κανείς. Θα βρεις τρόπο να τα μάθεις 
όλα,  σου  έχω  εμπιστοσύνη.  Μετά  θα  κυβερνάμε  οι  δυο  μας  της 
Πανγαία και θα είμαστε για πάντα μαζί και ευτυχισμένοι. Δεν θα μας 
χωρίσει ποτέ ξανά αυτός που παριστάνει τον αδερφό σου, ούτε και ο 
προδότης ο Έλφρεν που παριστάνει τον φίλο σου ενώ θέλει μόνο την 
εξουσία.  Αν  ήταν  πραγματικός  φίλος  τώρα  θα  ήταν  εδώ  να 
προστατέψει το παλάτι σου».

«Έχεις δίκιο Ρέμπους…» είπε η Άννα και έσβησε το κεράκι.
Ο Αμαρίλον πήγε όσο πιο γρήγορα μπορούσε  στο  δωμάτιο 

που ξεκουράζονταν ο Νάβιτορ. Άνοιξε βιαστικά την πόρτα και τον 
φώναξε δυνατά για να ξυπνήσει. 

«Νάβιτορ, Νάβιτορ». ο Νάβιτορ πετάχτηκε απότομα λες και 
επρόκειτο να πολεμήσει κάποιον αμέσως.

«Θέλω να μου πεις τώρα που πήγε η Άννα στην Δύση και με 
ποιους συναντήθηκε».  είπε ο Όλρεν με ένα πολύ σοβαρό ύφος το 
οποίο ξύπνησε εντελώς τον Νάβιτορ.

«Πριν  σου  μιλήσω  για  αυτό  που  με  ρωτάς  πρέπει  να  σε 
προειδοποιήσω για κάτι  ακόμα.  Οι Μέταλρεν έχουν δημιουργήσει 
μια μηχανή που αφαιρεί τις δυνάμεις. Πιστεύω ότι σίγουρα θα την 
φέρουν εδώ και όταν γίνει αυτό μόνο εσύ έχεις την δύναμη για να 



την εξουδετερώσεις. Όσο για αυτό που με ρωτάς δεν γνωρίζω που 
ήταν. Χωριστήκαμε σε τρεις ομάδες και εγώ πήγα βόρεια και εκείνη 
πήγε στην μέση της Δύσης μαζί με τον Ωκεάνις και την Λόρελαϊ. Τη 
βρήκα μόνη της κοντά στο ποτάμι να προσπαθεί να γυρίσει πίσω. Το 
μόνο  περίεργο  που  είδα  ήταν  ότι  σκότωσε  έναν  Γούιντρεν  με 
κεραυνό. Δεν ήξερα ότι είχε τέτοιες δυνάμεις και εκείνη μου είπε ότι 
τις ανακάλυψε σε αυτό το ταξίδι. Το άλλο που ανακάλυψα είναι ότι 
η  αποστολή μας  να βρούμε  τον Όλρεν  ήταν μια  αποτυχία  καθώς 
μάλλον είναι νεκρός. Αυτά γνωρίζω. Τι συμβαίνει;»

«Μεγάλο πρόβλημα μου ακούγεται αυτή η μηχανή. Ελπίζω να 
μην προλάβουν να την χρησιμοποιήσουν. Νιώθω σκοτεινή παρουσία 
μέσα  σε  αυτό  το  παλάτι  και  πιστεύω  ότι  έχει  να  κάνει  με  την 
Βασίλισσα.  Η συμπεριφορά της  είναι  διαφορετική αλλά και  λόγω 
των καταστάσεων μπορώ μέχρι  ένα σημείο να την δικαιολογήσω. 
Όμως διαισθάνομαι ότι υπάρχει κακό γύρω της».  δεν πρόλαβε να 
ολοκληρώσει  την  φράση  του  και  έμεινε  ακίνητος  σαν  να 
προσπαθούσε να ακούσει κάτι. 

«Ξεκίνησε.  Πρέπει  να  λάβουμε  όλοι  τις  θέσεις  μας  και  να 
είμαστε δυνατοί». είπε στον Νάβιτορ κοιτώντας τον στα μάτια.

Όλες  οι  δυνάμεις  της  Δύσης  ήταν  παραταγμένες  στους 
πρόποδες της οροσειράς. Απείχαν λίγα μόλις  μέτρα από τα νοητά 
σύνορα  της  Δύσης.  Απέναντι  τους  βρισκόταν  οι  δυνάμεις  της 
Ανατολής περιμένοντας να κάνουν οι εχθροί τους το πρώτο βήμα για 
την μάχη. Ο μάγος των Μέταλρεν Τελχίνας καθόταν λίγο πιο πίσω 
από  το  στρατό.  Κούνησε  το  ραβδί  του,  εμφάνισε  έναν  διάφανο 
μεγάλο πάπυρο και  έγραψε ένα  μήνυμα.  Ο πάπυρος  έβγαλε  τότε 
φτερά και πήγε και προσγειώθηκε στα χέρια του μάγου των Ξωτικών 
Αιθέριαλ που βρισκόταν απέναντι του. Το μήνυμα έγραφε:

«ΠΑΡΑΔΟΘΕΙΤΕ Η ΘΑ ΠΕΘΑΝΕΤΕ!!!»
Ο Αιθέριαλ  έκαψε  τον  πάπυρο  και  περίμενε  να  κάνουν  οι 

άλλοι την αρχή. Με εντολή του Τελχίνα όρμησαν πρώτοι στην μάχη 
χιλιάδες  Σάντοουρεν  και  ήρθαν  αντιμέτωποι  με  τους  Γκρίνρεν τα 
ξωτικά. Όσο γενναίοι και να ήταν οι Γκρίνρεν τα Ντράικον και τα 
Γούλφρον  τους  αιφνιδίασαν  καθώς  πριν  επιτεθούν  εκείνοι  τα 
έστελναν  για  να  κάνουν  πολλές  μικρές  πληγές  στα  σώματα  των 
αντιπάλων τους.  Μόλις το είδαν αυτό οι  ¨Αισρεν ξεχύθηκαν στην 
μάχη  για  να  προλάβουν  να  τα  παγώνουν  πριν  προλάβουν  να 



πληγώσουν  τα ξωτικά.  Μετά από μόλις  λίγη ώρα σχεδόν όλες  οι 
φυλές ήταν αναμειγμένες στην μάχη έχοντας τους μάγους τους να 
τους βοηθάνε κατάλληλα. Οι Γουίντρεν που είχαν φτάσει φρόντιζαν 
να  κρατάνε  μακριά  τους  Φλάιρεν  και  να  τους  στέλνουνε  δυνατό 
αέρα για να τους πετάνε εύκολα κάτω. 

Μέχρι και οι Ρίβερεν αποφάσισαν να αναμειχθούν σε αυτήν 
την μάχη στέλνοντας στρατιώτες στη θάλασσα του Ιερού Δάσους. 
Είχαν ξεχάσει όμως ότι το βασίλειο του Ποσειδώνα ήταν πολύ καλά 
κρυμμένο από τους εισβολείς. Οι υπερασπιστές είχαν στήσει καρτέρι 
αρκετά πιο μακριά από το βασίλειο για να τους  παραπλανήσουν. 
Είχαν όλοι σταθεί να φυλάνε μια σπηλιά και οι Ρίβερεν θεώρησαν 
ότι  κάπου εκεί  θα ήταν το  μυστικό  πέρασμα για  τον Ποσειδώνα. 
Όμως  εκεί  με  εντολές  του  Ποσειδώνα  είχαν  μαζέψει  δεκάδες 
Σίμπρεν  και  τα  είχαν  εγκλωβίσει  περιμένοντας  την  κατάλληλη 
ευκαιρία  για  να  τα  αφήσουν  ελεύθερα  να  κυνηγήσουν  τους 
εισβολείς.

Η φυλή των Κρυστάλλων ήταν αναβάτες σε δεκάδες άντιεν 
και κρατούσαν στα χέρια τους ένα σπαθί το οποίο είχε στην άκρη 
του  έναν  κοφτερό  κόκκινο  κρύσταλλο.  Με αυτόν  τον  κρύσταλλο 
μπορούσαν να καίνε με έναν άγγιγμα τον αντίπαλο τους.  Πρώτος 
τους  στόχος  ήταν  η  φυλή  των  Ρεντρεν  που  είχε  την  δύναμη της 
φωτιάς. 

Πάνω  από  τον  ουρανό  είχαν  μαζευτεί  με  πολύ  μεγάλη 
ταχύτητα μαύρα σύννεφα μαγείας τα οποία γύριζαν σε μια μεγάλη 
δίνη. Και από τα δυο στρατόπεδα μπορούσες να δεις τις λάμψεις των 
ξορκιών που έστελνε ο ένας μάγος στον άλλον. Η γη είχε αρχίσει να 
σείεται  και  όλα  τα  ζωντανά  όντα  έψαχναν  να  βρουν  αλλού 
καταφύγιο. Σε πολλά σημεία είχαν ξεσπάσει φωτιές που ξεκίνησαν 
να καίνε αργά αλλά σταθερά την οροσειρά.

Όσο γινόταν αυτά πολύ κοντά στο παλάτι  ο Αμαρίλον είχε 
βγει  στον  κεντρικό  κήπο  και  περίμενε  τα  πρώτα  άντιεν  να 
προσπαθήσουν να περάσουν πάνω από τα ξόρκια του. Γνώριζε ότι 
απέναντι του θα είχε έναν πολύ άξιο μάγο, τον Τελχίνα. ‘Ήταν θέμα 
χρόνου να σπάσει  την άμυνα στα σύνορα και  να έρθουν προς το 
παλάτι.  Γνώριζε  ότι  στην  Δύση  ήταν  πολλοί  περισσότεροι  οι 
στρατιώτες  καθώς  ήταν  πολλοί  γεννημένοι  και  εκπαιδευμένοι  για 



πολεμικές μηχανές ενώ οι φυλές της Ανατολής είχαν σαν σκοπό τους 
την ειρήνη και όχι περαιτέρω κυριαρχία. 

Η  Άννα  βημάτιζε  πάνω  κάτω  στην  αίθουσα  του  θρόνου. 
Έπρεπε να μάθει  πολύ σύντομα αυτές τις  πληροφορίες αλλιώς το 
παλάτι θα έπρεπε να καταστραφεί για να αναγκάσουν με τον ζόρι 
τον  Αμαρίλον  να  δώσει  τις  πληροφορίες.  Μετά  από  λίγο  όμως 
σκέφτηκε να δοκιμάσει κάτι άλλο.

«Φρουρέ, φρουρέ. Είναι ακόμα εδώ ο μάγος των Κέηβρεν; Θα 
ήθελα να του μιλήσω για λίγο».

«Αμέσως  Βασίλισσα  πηγαίνω  να  τον  φωνάξω».  είπε  ο 
φρουρός και έφευγε τρέχοντας για να βρει τον μάγο. Μετά από λίγο 
ήρθε ο μάγος και υποκλίθηκε στην Βασίλισσα.

Η Άννα σηκώθηκε από τον θρόνο της και πήγε δίπλα του. Ο 
μάγος  Ρέσιους  αιφνιδιάστηκε  ευχάριστα  από  αυτήν  την  κίνηση 
καθώς πάντα θεωρούσε ότι δεν τον συμπαθούσε ιδιαίτερα.

«Ρέσιους, ψάχνω έναν σύμμαχο σε αυτό το παλάτι. Αναζητώ 
κάποιον να πιστεύει πραγματικά σε εμένα. Όλοι μου έχουν γυρίσει 
την πλάτη και  με κρατάνε σκόπιμα στο σκοτάδι.  Χρειάζομαι  την 
βοήθεια σου και σου υπόσχομαι ότι όταν όλα αποκατασταθούν θα σε 
φέρω εδώ, στο παλάτι. Τον Αμαρίλον δεν μπορώ να τον εμπιστευτώ, 
τον έχει παρασύρει η δύναμη του. Μόνο εσένα μπορώ σε αυτό το 
παλάτι, μόνο εσένα». του είπε κοιτάζοντας τον στα μάτια.

Ο μάγος πραγματικά έκπληκτος από την εξομολόγηση αυτή 
της Άννας λύγισε τα γερασμένα του γόνατα και υποκλίθηκε.

«Πες μου και εγώ θα σε βοηθήσω».
«Θέλω να μου πεις που είναι ο αδερφός μου και που έχει πάει 

ο Έλφρεν με τους κρυστάλλους».
«Μακάρι να μου ζητούσες κάτι άλλο. Δεν γνωρίζω που είναι ο 

πρίγκιπας.  Θα  προσπαθήσω  να  μάθω  κάποια  πληροφορία  και 
αμέσως  θα  σε  ενημερώσω.  Όσο  για  το  άλλο  που  μου  ζητάς  ο 
Αμαρίλον μας έχει κάνει το ξόρκι της σιωπής.  Δεν μπορώ να πω 
λέξη. Πρέπει εκείνος να μιλήσει. Ακόμα και στο μυαλό μου να μπεις 
δεν θα μπορέσεις να μάθεις κάτι. Ο Αμαρίλον είναι πολύ ισχυρός». 
είπε ο Ράσιους.

«Με αυτό που μου είπες μου έδωσες μια ιδέα». είπε η Άννα 
και του ψιθύρισε στο αυτί το σχέδιο της.



Μετά από λίγο άρχισε να περπατάει μπροστά ο Ράσιους και 
από πίσω μετά από λίγη ώρα τον ακολούθησε η Άννα. Βγήκε έξω 
στην αυλή για να βρει τον Αμαρίλον. Εκείνος μιλούσε με τον μάγο 
των  Ρεντρεν  για  το  πώς  θα  κρατήσουν  παραπάνω  τα  ξόρκια 
προστασίας  στο παλάτι  και  σε  εκείνη την συζήτηση μπήκε  και  ο 
Ράσιους. Ή Αννα ήταν στην σωστή θέση κρυμμένη για να μπορεί να 
ακούει πεντακάθαρα το τι λένε. Αν δεν τα κατάφερνε τώρα ίσως δεν 
είχε άλλη ευκαιρία μετά.

«Αμαρίλον, αν φέρναμε εδώ τους κρυστάλλους δεν θα είχαμε 
περισσότερες  πιθανότητες  να  κερδίσουμε  την  μάχη;»  ρώτησε  ο 
Ράσιους

«Αυτό που λες δεν μπορεί να γίνει. Πρέπει να μείνουν όσο το 
δυνατόν λιγότεροι στρατιώτες τις Δύσης για να είναι ασφαλείς. Δεν 
μπορούμε  να  το  ρισκάρουμε».απάντησε  σχεδόν  θυμωμένα  ο 
Αμαρίλον. 

«Ναι, αλλά αν ερχόταν εδώ ο Έλφρεν ίσως να μπορούσαμε να 
αντιμετωπίσουμε καλύτερα το κακό».

«Μα,  τι  έχεις  πάθει  και  κάνεις  τόσο  ανόητες  ερωτήσεις. 
Μπροστά δεν ήσουν όταν όλοι μαζί αποφασίσαμε ότι ήταν καλύτερα 
να πάει στο βασίλειο των Πάγων;»

«Χίλια  συγνώμη  Αμαρίλον,  είμαι  λίγο  ταραγμένος  και  δεν 
ξέρω τι λέω».

«Από  πότε  είναι  αυτό  δικαιολογία  για  έναν  μάγο  τέτοιες 
στιγμές;» είπε ο Αμαρίλον πολύ εκνευρισμένος και τότε ο Ράσιους 
σηκώθηκε  και  έφυγε  από  την  κουβέντα  πριν  τον  εξοργίσει 
περισσότερο. Μπήκε μέσα στο παλάτι για να βρει την Άννα αλλά 
εκείνη μόλις άκουσε αυτό που ήθελε εξαφανίστηκε. 

Λίγα  λεπτά μετά  από την συζήτηση ήρθε  ένας  Φλάιρεν  να 
ειδοποιήσει τον Αμαρίλον για τις τελευταίες εξελίξεις της μάχης.

«Αμαρίλον,  τα  πράγματα  δεν  πάνε  καθόλου  καλά. 
Πολεμούσαμε  όλοι  γενναία  και  εκεί  που  θεωρήσαμε  ότι  έχουμε 
πλεονέκτημα  έφεραν  μια  μεταλλική  κατασκευή  η  οποία  με  μια 
κόκκινη  ακτίνα  αφαιρούσε  τις  δυνάμεις  σε  όποιον  ακουμπούσε. 
Πρέπει να έρθεις γιατί κανείς δεν ξέρει να αντιμετωπίσει αυτό το 
μηχάνημα. Μόλις αφαιρούνται οι δυνάμεις των στρατιωτών έρχονται 
οι Σάντοουρεν και τους σκοτώνουν». 



«Πολύ  το φοβόμουν» αυτό είπε  ο Αμαρίλον και  άρχισε να 
πετάει  προς  την  εμπόλεμη  ζώνη  μαζί  με  τον  μάγο  των  Ρέντρεν. 
Μόλις όμως έφτασε τόσο ψηλά όσο τον κάλυπταν τα ξόρκια που 
είχε κάνει είδε όλα τα αερόπλοια των Γουιντρεν να κατευθύνονται 
προς τον Βορρά. Κάποιος τους είχε ειδοποιήσει.  Άφησε τον άλλο 
μάγο  να  συνεχίσει  προς  την  μάχη  και  εκείνος  γύρισε  πίσω  στο 
παλάτι  και  άρχισε να γυρεύει  την Άννα σε όλο το παλάτι.  Όμως 
όπου και  να  έψαξε  δεν  μπόρεσε  να την βρει.  Μαινόμενος  μπήκε 
μέσα  στην  αίθουσα  του  θρόνου  όπου  βρίσκονταν  μάγοι  και 
στρατηγοί, φώναζε το όνομα της και απαιτούσε όποιος την είχε δει 
τελευταίος  να  παρουσιαστεί  μπροστά  του.  Ο  μάγος  Ράσιους 
στεκόταν λίγο παραπέρα, ζαρωμένος και δεν μιλούσε καθόλου μέχρι 
που έπεσαν τα μάτια του Αμαρίλον πάνω του. Ξαφνικά άκουγε μια 
εκκωφαντική  φωνή μέσα στο  κεφάλι  του να του λέει  να  πει  την 
αλήθεια. Αν και μάγος δεν μπορούσε ούτε να την σταματήσει αλλά 
ούτε  και  να  την  ανεχτεί.  Δειλά  δειλά πήγε και  στάθηκε  μπροστά 
στον Αμαρίλον.

«Δεν φταίω εγώ. Η Βασίλισσα το ήθελε. Όχι ο οποιοσδήποτε 
αλλά η Βασίλισσα».

«Λέγε  τι  ήθελε!!!!»  φώναξε  ο  Αμαρίλον  τόσο  δυνατά  που 
έσπασε τα τζάμια.

«Ήθελε  να  μάθει  που  ήταν  ο  Έλφρεν  και  που  ήταν  οι 
κρύσταλλοι».

«Τώρα εξηγούνται όλα. Για να το ξέρετε όλοι η Βασίλισσα 
Άννα δεν είναι πλέον με το μέρος της Ανατολής. Από εδώ και πέρα 
θεωρείται προδότης και πρέπει να της συμπεριφερθούμε ανάλογα». 

Ένα μεγάλο σούσουρο ξέσπασε μόλις είπε ο Αμαρίλον αυτά 
τα λόγια.  Αμέσως έκλεισε τα μάτια του για να μιλήσει  μέσα στο 
μυαλό του Έλφρεν όμως κάθε φορά έβλεπε μπροστά στα μάτια του 
την Αλίσα να γελάει χαιρέκακα. Ήταν αργά, έπρεπε να πάει ο ίδιος 
να τον βρει πριν μιλήσει μαζί του η Άννα και τον ξεγελάσει.

Ο  Έλφρεν  ήταν  στο  παλάτι  της  φυλής  των  Πάγων  και 
περίμενε  να μάθει  νέα του πολέμου.  Αισθανόταν  ήδη  πάρα πολύ 
άσχημα που δεν βρισκόταν στην πρώτη γραμμή με τους στρατιώτες 
της Φυλής του αλλά έπρεπε να είναι σίγουρος για την ασφάλεια των 
Κρυστάλλων. Δεν μπορούσε να τους πάει και αυτούς στην μητέρα 
του καθώς τους χρειάζονταν για να παίρνουν παραπάνω δύναμη και 



ενέργεια στην μάχη. Το πρώτο του μέλημα ήταν να τους βάλει σε 
ένα μέρος που δεν θα τους έβρισκε κανένας. Συνήθως τα πράγματα 
που κρύβονται  στα πιο εμφανή μέρη δεν τα βρίσκει  κανείς.  Όλοι 
ψάχνουν τις πιο σύνθετες κρυψώνες για να βρουν τους θησαυρούς. 
Γι  αυτόν  το  λόγο  είχε  ζητήσει  από  τον  Αμαρίλλον  να  τους 
εξαφανίσει από την κοινή θέα προστατεύοντας τους με ένα ξόρκι. Το 
σακίδιο με τους κρυστάλλους αιωρούταν πάνω από τον θρόνο της 
Φυλής και ήταν διάφανο. Για να το δει κάποιος έπρεπε να είναι πάρα 
πολύ ισχυρός και να έχει πρόσβαση στην μεσοδιάσταση, μόνο από 
εκεί ήταν ορατό. Εκείνος όμως μπορούσε να το πάρει από εκεί ανά 
πάσα στιγμή.

Τα τελευταία νέα της μάχης του τα είχε πει ένας Φλάιρεν που 
τον  είχαν  για  αγγελιοφόρο.  Τα  πράγματα  δεν  πήγαιναν  καθόλου 
καλά για την Ανατολή. Έχαναν συνεχώς έδαφος και έφτασαν μέχρι 
το παλάτι  το οποίο το προστάτευαν τα ξόρκια του Αμαρίλον.  Το 
χειρότερο νέο όμως ήταν ότι πίσω από τον αγγελιοφόρο ταξίδευαν 
πάρα  πολλά  αερόπλοια  των  Γουιντρεν  και  πολλά  άντιεν.  Αυτό 
σήμαινε  ότι  το  μυστικό  τους  είχε  διαρρεύσει.  Ήταν  θέμα  λίγων 
λεπτών  μέχρι  να  έφτανε  ο  εχθρός  και  σε  εκείνο  το  σημείο.  Το 
βασίλειο τους το είχαν προστατευμένο με ξόρκια και ο Έλφρεν είχε 
τοποθετήσει  στρατό  περιμετρικά.  Στα  πιο  ψηλά  σημεία  είχε 
τοποθετήσει  τοξότες για να σκοτώσουν τα άντιεν που σίγουρα θα 
ερχόταν μέχρι εκεί. 

Πράγματι μετά από λίγη ώρα άρχισε να ακούει πολύ δυνατούς 
κρότους.  Ήταν  τα  αερόπλοια  που  έπεφταν  πάνω  στα  ξόρκια. 
Μεγάλοι  δράκοι  από  φωτιά  έκαναν  την  εμφάνιση  τoυς  και  τα 
κυνηγούσαν  πριν  προλάβουν  να  έρθουν  πιο  κοντά.  Τα  άντιεν 
έπεφταν πάνω σε μια αόρατη ασπίδα και έκαναν πίσω. Τότε σχεδόν 
αμέσως είδε στον ουρανό μια λάμψη να έρχεται από το πιο μεγάλο 
αερόπλοιο και  να προσκρούει  στην ασπίδα προστασίας.  Η πρώτη 
λάμψη άφησε ανέπαφη την ασπίδα όμως μετά ακολούθησαν πολλές 
άλλες και αργά αργά ξεκίνησε να καίγεται η ασπίδα και να πέφτουν 
κομμάτια της καμένα στο έδαφος. 

Ο Έλφρεν ήταν έτοιμος να βγει  ο ίδιος στην επίθεση αλλά 
ξαφνικά είδε μπροστά του την Άννα.



«Βασίλισσα μου,» είπε και γονάτισε μπροστά της. «Χαίρομαι 
τόσο  πολύ  που  επέστρεψες  πίσω».  της  είπε  βγάζοντας  μια 
ανακούφιση.

«Έλφρεν χαίρομαι και εγώ που σε βλέπω και είμαι σίγουρη 
ότι έκατσες επάξια στην θέση του αρχηγού. Τώρα όμως θέλω να μου 
πεις  δυο  πράγματα.  Που  βρίσκεται  ο  Αλέξης  και  που  είναι  οι 
κρύσταλλοι δύναμης».

«Τον Αλέξη τον έχω δώσει για προστασία στον Φύλακα της 
Λίμνης. Κανείς δεν θα ψάξει εκεί να τον βρει, θα είναι ασφαλής μην 
ανησυχείς. Τώρα όσο αφορά τους κρυστάλλους συμφώνησα με τον 
Αμαρίλον να μην μάθει κανείς την τοποθεσία τους για μεγαλύτερη 
ασφάλεια. Λυπάμαι Βασίλισσα μου αλλά δεν θα σου πω. Αν εξαιτίας 
τους χαθείς η Ανατολή θα μείνει ορφανή. Όμως πες μου βρήκες τον 
Όλρεν;»

«Ο Όλρεν είναι νεκρός, για αυτό τον λόγο δεν τον έβρισκε 
κανένας.  Όσοι  πέθαναν  για  αυτήν  την  αποστολή  πέθαναν  χωρίς 
κανένα λόγο».

«Αυτό  είναι  πάρα  πολύ  λυπηρό,  δεν  έχει  καμία  ελπίδα  ο 
Αλέξης…»

«Ναι και εγώ λυπάμαι πολύ για τον αδερφό μου και θα πάω να 
του πω ένα τελευταίο αντίο πριν πεθάνει».

«Σε  καταλαβαίνω  Βασίλισσα  Άννα.  Θα  σου  δώσω  έναν 
συνοδό να σε μεταφέρει.  Είναι  πολύ επικίνδυνο να πας μόνη σου 
τώρα  που  έξω  από  την  πόρτα  μας  βρίσκονται  εχθροί».  Μόλις 
τέλειωσε την φράση του ένιωσε σαν να έπεσε ο ουρανός πάνω στο 
παλάτι. Ακριβώς από πάνω ήρθε το μεγάλο αερόπλοιο και γκρέμισε 
το  πιο  ψηλό  μέρος  του  παλατιού.  Η  Άννα  έφυγε  μόνη  της  πριν 
προλάβει να αντιδράσει ο Έλφρεν. 

Ο Όλρεν ταξίδευε όσο πιο γρήγορα μπορούσε γιατί γνώριζε 
ότι ο χρόνος του Αλέξη κρεμόταν από μια κλωστή. Αισθανόταν ότι 
ήδη η ψυχή του βρισκόταν ανάμεσα σε δύο κόσμους. Λες και είχε 
στο κεφάλι του μια αόρατη πυξίδα πετούσε με πολύ μεγάλη ακρίβεια 
προς το μέρος που τον είχαν κρύψει. 

Πέρασε πάνω από χιονισμένα βουνά και άσπρες πεδιάδες για 
να  βρεθεί  στην  παγωμένη  λίμνη.  Μόλις  αντίκρισε  την  λίμνη 
κατάλαβε ότι κάπου εκεί ήταν ο Αλέξης. Πλησιάζοντας πιο κοντά 
ορθώθηκε μπροστά του απειλητικά ο φύλακας της λίμνης, όμως δεν 



επιτέθηκε  απλά  περίμενε.  Κατάλαβε  ότι  οι  αναβάτες  δεν 
αποτελούσαν απειλή και αργά αργά τους οδήγησε σπάζοντας τους 
πάγους στην άκρη της λίμνης. Εκεί έκανε μια βουτιά και περίμενε να 
τον ακολουθήσουν και έτσι έκαναν. Ο Όλρεν κράτησε στην αγκαλιά 
του την Ρόζα Ετέρνα ελπίζοντας ότι θα της έφτανε ο αέρας μέχρι να 
φτάσουν στον Αλέξη. Ο φύλακας αφού τους οδήγησε κάτω από το 
νερό τους έβγαλε σε μια σπηλιά.  Εκεί  βγήκαν από το νερό και ο 
φύλακας  γύρισε  στην θέση του  για  να  προστατεύει  την λίμνη.  Ο 
Όλρεν ανέσυρε την Ρόζα από το νερό με την βοήθεια του ζώου που 
της  έδινε  ώθηση  για  να  ανέβει  στην  ξηρά.  Έπειτα  ο  Όλρεν 
ακούμπησε  με  τα  χέρια  του  την  παγωμένη  Ρόζα  και  ένα  κύμα 
ζεστασιάς διαπέρασε το σώμα της. Λίγο παρακάτω ξαπλωμένος σε 
κουβέρτες ήταν το σώμα του Σόλρεν. Ο Όλρεν έτρεξε προς το μέρος 
του και του ακούμπησε το χέρι. Το χέρι του ήταν παγωμένο. Έβαλε 
το αυτί του κοντά στο στόμα του για να ακούσει την ανάσα του η 
οποία ήταν οριακά αδύναμη. Λίγη ώρα τον χώριζε από τον θάνατο 
και το γεγονός ότι είχε αντέξει μέχρι τότε έμοιαζε με θαύμα. Αν δεν 
ήταν ο Εκλεκτός θα είχε πεθάνει από την πρώτη στιγμή.

Έφερε την Ρόζα κοντά στον Εκλεκτό και ένωσε τα χέρια τα 
δικά του με της Ρόζας και του Αλέξη. Αμέσως από την καρδιά του 
άρχισε να βγαίνει μια μεγάλη λάμψη η οποία έμοιαζε να τροφοδοτεί 
τον Αλέξη και την Ρόζα με ζωή. Με κλειστά τα μάτια του ο Όλρεν 
μπήκε στο μυαλό του Αλέξη επαναλαμβάνοντας τα εξής: 

«Τα μάγια της Δύσης θα λυθούνε
Ο μεγάλος μάγος θα χαθεί
Η υπόσχεση θα εκπληρωθεί
Και η ψυχή αυτή θα αναπαυθεί».
Τότε  είδε  τον  Αλέξη  να  έρχεται  από  μακριά.  Έμοιαζε  να 

έρχεται  από  έναν  μακρύ  και  σκοτεινό  διάδρομο βήμα  βήμα.  Στη 
συνέχεια ένιωσε μια μαχαιριά να τον κόβει στην μέση και λύγισε 
από  τον  πόνο.  Δεν  ήταν  εύκολο  να  λυθούν  τόσο  ισχυρά  μάγια. 
Εκείνος όμως συνέχισε να φωνάζει με όλη του την δύναμη το ξόρκι. 
Όσο συνέχισε να το λέει έβλεπε να έρχεται από τον ίδιο δρόμο ο 
Αλέξης  μαζί  με τη  Ρόζα.  Τότε λες  και  κάποιος του άναψε φωτιά 
άρχισε να καίγεται το σώμα του. Εκείνος όμως επέμενε να φωνάζει 
το ξόρκι και να αγνοεί τον πολύ δυνατό πόνο που ένιωθε το σώμα 
του Κλάιρον. Το σώμα του καθώς καιγόταν έβγαλε την πιο δυνατή 



λάμψη,  διαπέρασε  τα  σώματα  της  Ρόζας  και  του  Αλέξη  σαν 
ηλεκτρικό ρεύμα και τότε κατέρρευσε. Ένα λευκό φως βγήκε μέσα 
από το σώμα του Κλάιρον πέρασε πάνω από τον Αλέξη και την Ρόζα 
σαν χάδι. Από το ζώο που τους μετέφερε βγήκε άλλο ένα λευκό φως 
και ενώθηκαν σε μια μεγάλη λαμπερή σφαίρα η οποία με πάρα πολύ 
μεγάλη ταχύτητα εκτοξεύτηκε στον ουρανό σπάζοντας τον θόλο της 
σπηλιάς.  Τώρα πια  ο Όλρεν  ήταν ελεύθερος  να αναπαυθεί  κοντά 
στην αγαπημένη του Φοντάνα.

Σχεδόν ταυτόχρονα ο Αλέξης και  η Ρόζα άνοιξαν τα μάτια 
τους. Η Ρόζα έτρεξε αμέσως πάνω από το καμένο σώμα του Κλάιρον 
και έβαλε πάνω του τα χέρια της για να τον θεραπεύσει. Ο Αλέξης 
σήκωσε τα χέρια του ψηλά για να δει αν είχε ακόμα τα γερασμένα 
χέρια του Σόλρεν, δεν τα είχε όμως. Τα παρατήρησε καλά γιατί δεν 
τα γνώριζε για δικά του χέρια. Προσπάθησε να σηκωθεί όρθιος και 
τα κατάφερε με μεγάλη ευκολία.  Τα ρούχα που φορούσε ήταν τα 
ίδια με αυτά που φορούσε προηγουμένως αλλά οι δυνάμεις του είχαν 
επιστρέψει.  Άρχισε να βγάζει μικρές μπάλες με φωτιά από το ένα 
χέρι και με το άλλο να βγάζει πάγο και να τις παγώνει. Το μόνο που 
έμεινε ήταν να δει τι πρόσωπο είχε. Στάθηκε κοντά σε ένα σημείο 
που ο πάγος ήταν τόσο λείος και κοίταξε το πρόσωπο του.

Το μόνο σίγουρο ήταν ότι αυτό το πρόσωπο που είχε δεν ήταν 
το δικό του. Μελαχρινός, με μαύρα μάτια και λεπτή μύτη δεν ήταν 
άσχημος αλλά δεν ήταν εκείνος. Ποιος όμως ήταν; αναρωτήθηκε. Ο 
Σόλρεν  νέος,  αυτός  πρέπει  να  ήταν.  Ο  Όλρεν  δεν  μπορούσε  να 
επαναφέρει  το  δικό  του  σώμα  γιατί  εκείνο  είχε  πια  χαθεί.  Έτσι 
θυσιάστηκε για να κάνει τον Σολρεν πάλι νέο. Θα του έπαιρνε πάλι 
καιρό να το συνηθίσει, δεν θα μπορούσε ποτέ να γυρίσει σπίτι του 
αλλά δεν θα πέθαινε και αυτό ήταν το πιο σημαντικό. Γύρισε πίσω 
και κοίταξε την Ρόζα η οποία με δάκρυα στα μάτια προσπαθούσε να 
επαναφέρει τον Κλάιρον στην ζωή. Η μαγεία που έκαψε το σώμα 
του ήταν πάρα πολύ ισχυρή και δεν μπορούσε να τον θεραπεύσει. Ο 
Κλάιρον άνοιξε με πάρα πολύ κόπο τα μάτια του και της είπε:

«Σε ευχαριστώ για όλα. Μην λυπάσαι. Το ότι θυσιάστηκα για 
την Βασίλισσα με κάνει ήρωα, τώρα μπορώ να συγχωρήσω και εγώ 
τον εαυτό μου».της είπε πήρε μια τελευταία αναπνοή και έκλεισε τα 
μάτια του για πάντα. Η Ρόζα έκλαιγε πάνω από το άψυχο πια σώμα 
του Κλάιρον με λυγμούς. Ο Αλέξης την πλησίασε και ακούμπησε το 



χέρι του στον ώμο της. Η Ρόζα τραβήχτηκε απότομα μιας και δεν 
τον είχε δει καθόλου, ούτε και γνώριζε ποιος ήταν. 

«Μην  φοβάσαι,  δεν  θα  σε  πειράξω.  Είμαι  ο  Αλέξης,  ο 
αδελφός της Βασίλισσας. Όλα θα πάνε καλά. Ποια είσαι εσύ;»

«Εγώ  είμαι  η  Ρόζα  Ετέρνα,  η  τελευταία  θεραπεύτρια.  Δεν 
ξέρω πως βρέθηκα εδώ ούτε πως ο Κλάιρον πέθανε. Το μόνο που 
γνωρίζω  είναι  ότι  βρισκόταν  σε  αποστολή  για  να  βρει  τον  μάγο 
Όλρεν».

«Αν ήταν σε αυτήν την αποστολή, τα κατάφερε. Τώρα πρέπει 
να βρούμε ένα τρόπο να φύγουμε από δω». της είπε και άκουσε από 
έξω δυνατούς χτύπους σαν να γινόταν μια πολύ μεγάλη μάχη. Λίγα 
λεπτά αργότερα το νερό μπροστά στην σπηλιά άρχισε να κοχλάζει 
και  έπειτα βρέθηκε  μπροστά  του ο Φύλακας  της  Λίμνης  γεμάτος 
δαγκώματα και πληγές.

Ο Αλέξης αμέσως μπήκε μέσα στο μυαλό του Φύλακα για να 
μάθει τι έγινε. Βρήκε τον Σίβιους ξαπλωμένο και του έκανε αμέσως 
νόημα να πάει κοντά.

«Έπεσα σε παγίδα. Η Άννα…» είπε και αμέσως πέταξε τον 
Αλέξη έξω από το μυαλό του και πέθανε.

«Σε συγχωρώ Σίβιους. Πήγαινε να αναπαύσεις την ψυχή σου». 
είπε ο Αλέξης και τότε πάνω από το κεφάλι του Φύλακα βρέθηκε να 
αιωρείται η φωτεινή σφαίρα της ψυχής του Σίβιους που πολύ αργά 
πήγαινε στην θέση της για να γίνει αστέρι στον ουρανό.

«Η  Άννα,  κάτι  συμβαίνει  στην  Άννα.  Αλλά  δεν  νιώθω ότι 
κινδυνεύει».  είπε ο Αλέξης και πάνω από το άνοιγμα της σπηλιάς 
είδε να προσγειώνεται ένα αερόπλοιο.

«Ρόζα πήγαινε να κρυφτείς αμέσως!!!»
Η  Ρόζα  κρύφτηκε  πρόχειρα  πίσω  από  ένα  βράχο.  Σχοινιά 

έπεφταν από το αερόπλοιο για να κατέβουν μαχητές των Γουιντρεν. 
Ένας από αυτούς κρατούσε στα χέρια του την Άννα. Ο Αλέξης δεν 
ήθελε να κρυφτεί από αυτούς αλλά αντίθετα ένιωθε ότι ήταν πολύ 
εύκολο να τους αντιμετωπίσει. Μόλις όμως είδε στα χέρια τους την 
Άννα προτίμησε να περιμένει.

«Αφήστε  την  κάτω  την  Βασίλισσα.  Για  μένα  ήρθατε,  το 
γνωρίζω. Εκείνη δεν σας φταίει σε τίποτα. Ελευθερώστε την και θα 
παραδοθώ» τους φώναζε πριν κατέβουν.



Η Άννα σάστισε που άκουσε την φωνή του, δεν περίμενε να 
τον  βρει  ζωντανό.  Μπήκε  στο  μυαλό  του  Γουιντρεν  και  του 
υπέβαλλε να ακολουθήσουν την ιστορία ότι την είχαν απαγάγει όπως 
πίστευε ο Αλέξης. Μόλις κατέβηκε κάτω ανακάλυψε ότι ο Αλέξης 
είχε άλλο πρόσωπο. 

«Έλα πρώτα εσύ κοντά» του φώναξε ο Γουιντρεν. ‘Έχοντας 
τυλίξει την ζώνη του στον λαιμό της Άννας. 

«Αλέξη, μην έρθεις. Μην υποκύψεις» φώναζε η Άννα δήθεν 
για να φανεί γενναία.

Ο Αλέξης όμως άρχισε να πλησιάζει κοντά. 
«Αφήστε με να του πω αντίο» είπε η Άννα και ο Γουιντρεν 

που την κρατούσε  την άφησε.  Η Άννα τότε  πλησίασε  τον Αλέξη 
κοντά και πήγε να τον αγκαλιάσει. Κρατώντας μια λεπίδα στα χέρια 
της  του κάρφωσε  την λεπίδα  στην  πλάτη.  Ο Αλέξης  την κοίταζε 
γεμάτος πίκρα.

«Ώστε εσύ ήσουν η παγίδα» είπε και με το χέρι του έβγαλε 
από την πλάτη του την λεπίδα. Το σώμα του από μόνο του μπροστά 
στην  απειλή  έμοιαζε  να  έγινε  υδάτινο  και  η  λεπίδα  δεν  τον 
διαπέρασε.  Η δύναμη που του πέρασε  ο Όλρεν  ήταν  πραγματικά 
πάρα πολύ ισχυρή. Η Άννα προσπάθησε να μπει μέσα στο μυαλό του 
Αλέξη αλλά δεν τα κατάφερε. Ο Αλέξης άφησε την Άννα, ύψωσε τα 
χέρια  του και  πριν  προλάβουν να αντιδράσουν  οι  Γούιντρεν τους 
πάγωσε. Έπειτα για να μην ξεφύγει η Άννα μπήκε εκείνος μέσα στο 
μυαλό της και την διέταξε να μείνει ακίνητη. Στην αρχή προσπάθησε 
να αντιδράσει σε αυτή την υποβολή αλλά η δύναμη του Αλέξη ήταν 
πάρα πολύ μεγαλύτερη και αναγκάστηκε να υπακούσει.

«Ρόζα βγες. Πρέπει να φύγουμε τώρα». φώναξε την Ρόζα και 
πήρε την Άννα στα χέρια του. Έπειτα σήκωσε τα χέρια του ψηλά και 
το  έδαφος  που  πατούσαν  άρχισε  να  υπερυψώνεται  μέχρι  το 
αερόπλοιο των Γουιντρεν. Ανέβηκε πρώτα εκείνος για να ερευνήσει 
αν υπάρχουν άλλοι εχθροί. Ποτέ δεν είχε ανέβει ξανά σε αερόπλοιο 
και  από ένστικτο ανέβηκε κατευθείαν στο τελευταίο του επίπεδο. 
Εκεί  βρήκε  τρεις  Γουιντρεν  στο  πιλοτήριο  του  πλοίου.  Αμέσως 
μπήκε  μέσα στο  μυαλό τους  και  τους  υπέβαλλε την σκέψη ότι  ο 
Αλέξης  ήταν  ο  αρχηγός  τους  και  έπρεπε  να  τον  υπακούνε.  Η 
αποστολή  τους  ήταν  να  τον  πάνε  στο  κοντινότερο  βασίλειο,  το 
βασίλειο  των  Πάγων.  Έπειτα  έκλεισε  τα  μάτια  του  και  έστειλε 



τηλεπαθητικό μήνυμα στην Ρόζα να πάρει την Άννα και να ανέβει 
και εκείνη επάνω.

Συναντήθηκαν στο κάτω μέρος του αερόπλοιου.
«Μπορείς να μου πεις τι της έχει συμβεί;»
Η Ρόζα έβαλε το χέρι της πάνω από την καρδιά της Άννας και 

έκλεισε τα μάτια της. Μπροστά της είδε την Αλίσα να βάζει έναν 
κρύσταλλο  πάνω  στην  καρδιά  της  Άννας  και  άλλον  έναν  να 
ακουμπάει  στο  στήθος  του  Ρέμπους.  Στον  κρύσταλλο  της  Άννας 
άρχισε να καίει μια κόκκινη φωτιά και μετά από λίγο η φωτιά αυτή 
μεταφέρθηκε στον κρύσταλλο του Ρέμπους. Όση ώρα γίνονταν αυτό 
η Αλίσα της ψιθύριζε πολλές φορές στο αυτί: 

«Όλα γύρω σου είναι ψέμα
Κανείς δεν νοιάζεται για σένα
Ψεύτικος ο αδερφός σου
Θέλει μόνο το κακό σου» 
 
Τότε η Ρόζα άνοιξε τα μάτια της. Δεν ξέρω αν θα μπορέσουμε 

να την επαναφέρουμε ποτέ. Η καρδιά της ανήκει στον Ρέμπους. Την 
έχει στον λαιμό του σε ένα κρύσταλλο και η Αλίσα την έκανε να 
πιστεύει ότι είσαι ψεύτικος και κανείς δεν νοιάζεται για εκείνη. Για 
αυτό το λόγο συμμάχησε μαζί τους.

Ο Αλέξης κοίταζε την Άννα σκεπτικός. Μόλις τελείωνε όλο 
αυτό θα προσπαθούσε να την επαναφέρει. 

Ο  Έλφρεν  τελικά  δεν  βγήκε  στην  μάχη,  προτίμησε  να 
βρίσκεται κοντά στους κρυστάλλους. Έβλεπε μόνο από το παράθυρο 
τις δυνάμεις της Δύσης να κατακλύζουν τον ουρανό. Όλος ο στρατός 
της Αλίσας είχε αλλάξει κατεύθυνση και πήγαινε βόρεια στην φυλή 
των Πάγων για να κάνει επίθεση από τον ουρανό. Η Ανατολή δεν 
είχε  καταφέρει  να  σταματήσει  αυτήν  την  επέλαση  καθώς  είχαν 
συγκεντρωμένο στρατό μπροστά στο παλάτι περιμένοντας να γίνει 
εκεί  η  μάχη.  Τώρα  η  Δύση  είχε  το  προβάδισμα  και  η  Ανατολή 
ακολουθούσε καταϊδρωμένη τις κακές εξελίξεις. Ο Έλφρεν περίμενε 
ότι  κάπου  εκεί  θα  ήταν  το  τέλος  του  και  πιθανότατα  και  της 
Ανατολικής Πανγαίας όπως την γνώριζε μέχρι  εκείνη την στιγμή. 
Από μακριά είδε μια λάμψη να έρχεται κατά πάνω τους. Έσκασε στο 
χώμα με τόσο μεγάλη δύναμη που δημιούργησε κρατήρα. Ήταν η 
ίδια η Αλίσα. Μόλις μπήκε εκείνη τότε την ακολούθησαν ένα ένα τα 



αερόπλοια που την περίμεναν εδώ και λίγη ώρα. Η ασπίδα είχε πια 
καταρρεύσει και δεν υπήρχε πλέον γυρισμός. Ο Έλφρεν διέταξε τους 
στρατιώτες να παραταχθούν γύρω από τα τείχη του παλατιού για να 
προστατέψουν τουλάχιστον την ζωή τους. 

Μόλις όλοι ήταν στις θέσεις τους και οι εχθροί κάτω από τα 
τείχη ακούστηκε η φωνή της Αλίσας.

«Παραδώσου! Δώσε μου τους κρυστάλλους. Η κυριαρχία της 
Ανατολής έχει τελειώσει.  Μια νέα εποχή ξεκινάει.  Αν έρθεις μαζί 
μας  θα  υπάρχει  κάπου  και  μια  θέση  για  σένα  στην  νέα  τάξη 
πραγμάτων. Αν δεν έρθεις θα σε περιμένει μόνο ο θάνατος και εσένα 
και την οικογένεια σου και τις γυναίκες σας και τα παιδιά σας. Η 
υποταγή  είναι  μονόδρομος  και  πρέπει  επιτέλους  να  το  πάρετε 
απόφαση. Άνοιξε τις πόρτες τώρα αμέσως».

Φώναζε η Αλίσα αλλά κανένας δεν  τόλμησε να ανοίξει  τις 
πόρτες. Μια δεύτερη λάμψη φάνηκε στον ουρανό να πλησιάζει με 
πολύ  μεγάλη  ταχύτητα  και  να  σκάει  κοντά  στην  Αλίσα.  Όλοι 
έκλεισαν τα μάτια τους για να μην χτυπήσουν από τα θραύσματα του 
πάγου.  Μόλις  τα  άνοιξαν  είδαν  μπροστά  τους  τον  Αμαρίλλον  να 
κρατάει στα χέρια του ένα σπαθί.

«Έχεις κάνει πάρα πολλά Αλίσα. Φτάνει πια». Φώναξε δυνατά 
και με ένα μεγάλο σάλτο πλησίασε πάρα πολύ κοντά της για να την 
χτυπήσει. Όλοι έμειναν ακίνητοι να παρακολουθούν την μάχη των 
δυο ισχυρών μάγων. Η Αλίσα δεν τρόμαξε αλλά σήκωσε το χέρι της 
και δημιούργησε μια ασπίδα. Μόλις χτύπησε το σπαθί την ασπίδα 
ακούστηκε  ένας  μεγάλος  μεταλλικός  κρότος.  Η  Αλίσα  έβαλε  τα 
γέλια.

«Νομίζεις ότι αυτό είναι αρκετό; Αμαρίλον για να με νικήσεις 
χρειάζεσαι κάτι παραπάνω δεν νομίζεις; Είμαστε όλοι κοντά στους 
κρυστάλλους, το νιώθω. Είμαστε όλοι πιο δυνατοί, όχι μόνο εσύ».

Ο Αμαρίλον χωρίς να πει λέξη αλλά πλήρως αφοσιωμένος στο 
σκοπό  του  επιχείρησε  να  την  ξαναχτυπήσει  αλλά  μάταια.  Ποιος 
ξέρει από πόσους μάγους είχε κλέψει την δύναμη και είχε γίνει πιο 
ισχυρή  από  εκείνον.  Η  Αλίσα  έσπασε  σε  χίλια  κομμάτια  και 
μεταμορφώθηκε  σε  δεκάδες  Ντράικον  που  έκαναν  ταυτόχρονα 
επίθεση. Ο Αμαρίλον τότε σήκωσε το σπαθί του και γύρισε γρήγορα 
γύρω από τον εαυτό του για να δημιουργήσει ασπίδα προστασίας και 
σχεδόν τα είχε καταφέρει. Ένα Ντράικον όμως μπόρεσε και πέρασε 



και  του  καρφώθηκε  στο  πόδι.  Τότε  όλα  τα  υπόλοιπα  Ντράικον 
έπεφταν το ένα πάνω στο άλλο και σχημάτισαν πάλι την Αλίσα. Ο 
Αμαρίλλον φαινόταν να πονάει  πραγματικά.  Τα δόντια αυτού του 
Ντράικον ήταν ποτισμένα με ισχυρό δηλητήριο. Ήξερε η Αλίσα τι 
θα έκανε, το είχε σχεδιάσει λεπτό προς λεπτό. 

«Δεν έχεις πολύ χρόνο Αμαρίλον. Πες του να βγει έξω με τους 
κρυστάλλους και δεν πάθει κανείς τίποτα».

«Ποτέ  δεν  θα  παραδοθούμε».  φώναξε  τόσο  δυνατά  ο 
Αμαρίλον που ακούστηκε σε όλη την Ανατολή. Αμέσως πήραν όλοι 
θάρρος και βγήκαν από το παλάτι με φωνές για να πολεμήσουν. Ο 
Έλφρεν κράταγε στα χέρια του το σπαθί των ξωτικών και σκότωνε 
όσους περισσότερους μπορούσε. Η μάχη ήταν αδυσώπητη. Κανένας 
δεν ενδιαφερόταν για την ζωή του. Μετά από λίγη ώρα μάχης, όλοι 
οι στρατιώτες άρχισαν να μάχονται πάνω από τα χτυπημένα σώματα.

Ο Αμαρίλον σύρθηκε πιο πέρα και περίμενε να έρθει η ώρα να 
πεθάνει. Το δηλητήριο ήταν πάρα πολύ ισχυρό για εκείνον, δεν θα 
κατάφερνε να το νικήσει  σε τόσο λίγο χρόνο. Δεν περίμενε ότι η 
Αλίσα  θα  τον  νικούσε  τόσο  γρήγορα  και  εύκολα.  Ο  Έλφρεν 
προσπαθούσε να περάσει και να την βρει. Ήθελε ο θάνατος του να 
έχει νόημα. Παίρνοντας όλους τους κρυστάλλους πάνω του ένιωθε 
τρομερή  ενέργεια.  Ίσως  αυτή  η  ενέργεια  και  μόνο  αυτή  να 
κατάφερνε και να έκανε την διαφορά ενάντια στο απόλυτο κακό. Οι 
μάγοι όλοι είχαν μείνει πίσω, είχαν αποτύχει, ο Αμαρίλον πέθαινε 
και ο Εκλεκτός όλοι πίστευαν ότι θα ήταν νεκρός. Ο Έλφρεν ήταν η 
μόνη και η τελευταία ελπίδα της Ανατολής. Έτρεχε με όλη του την 
δύναμη για να την βρει μέχρι που την βρήκε. Με την δύναμη των 
ξωτικών άρχισε να της επιτίθεται σε πάρα πολύ γρήγορη ταχύτητα 
και με πολύ μεγάλη δύναμη. Η Αλίσα προσπαθούσε να αμυνθεί με 
πολύ  μεγάλη  δυσκολία  καθώς  δεν  προλάβαινε  να  αποκρούσει  τα 
χτυπήματα του Έλφρεν. Έτσι κατάφερε να της δώσει ένα χτύπημα 
στα πλευρά και εκείνη έπεσε πίσω. Τότε έτρεξε αμέσως καταπάνω 
της  για  να  συνεχίσει  να  την  χτυπάει  αλλά  εκείνη  κατάφερε  και 
σηκώθηκε  πριν  προλάβει  να την  πλησιάσει.  Με αυτόν  τον τρόπο 
μάχονταν  πάρα  πολύ  ώρα  λες  και  βρίσκονταν  μόνοι  τους.  Πότε 
έπεφτε κάτω ο ένας πότε έπεφτε ο άλλος. Για μια στιγμή όμως, μια 
μικρή στιγμή ο Έλφρεν έχασε την συγκέντρωση του γιατί νόμισε ότι 
άκουσε την φωνή του γιου του να φωνάζει βοήθεια. Ήταν ένα πολύ 



καλό  κόλπο της  Αλίσας  για  να  τον  αποσπάσει  και  τα  κατάφερε. 
Ξαφνικά η Αλίσα του πήρε το σπαθί και το κρατούσε πάνω από το 
κεφάλι του. Μόλις πήγε να του πάρει το κεφάλι άκουσε μια φωνή 
και σταμάτησε.

«Αλίσα,  ήρθε η ώρα να γυρίσεις πίσω ταπεινά. Άσε τον να 
φύγει».

Μπροστά της είδε τον πατέρα της τον Σελίνιορ. Ξαφνιάστηκε 
τόσο που έπεσε από τα χέρια της το σπαθί.

«Σου είπα Αλίσα ήρθε η ώρα να γυρίσεις πίσω. Αρκετό κακό 
έχεις κάνει μέχρι τώρα». Την διέταξε όπως έκανε πάντα και εκείνη 
τον υπάκουε πάντα. 

«Πατέρα;» γύρισε η Αλίσα προς το μέρος του. Είχαν περάσει 
πολλά χρόνια από όταν είχε πεθάνει ο πατέρας της. Ένας από τους 
πιο ισχυρούς μάγους που είχε ποτέ δει η Πανγαία. Μόλις πλησίασε 
αρκετά κοντά είδε ότι δεν ήταν ο πατέρας της αλλά κάποιος άλλος, 
πιάστηκε στην ίδια της την φάκα. Ένιωσε έναν πάρα πολύ δυνατό 
πόνο  και  τότε  είδε  ότι  το  σπαθί  την  είχε  διαπεράσει.  Ο  Έλφρεν 
πέταξε το σπαθί του και την πέτυχε. Εκείνη τότε κοίταζε έκπληκτη 
το σπαθί, δεν πίστευε ότι μπορούσε να πεθάνει. 

Μόλις  είδαν  όλοι  την  Αλίσα  να  σωριάζεται  στο  έδαφος 
άρχισαν  να  αποχωρούν.  Χωρίς  την  Αλίσα  δεν  υπήρχε  αιτία  για 
πόλεμο. Το σώμα της Αλίσας έσπασε σε χίλια γυάλινα κομμάτια. Ο 
Έλφρεν τότε πλησίασε τον Αλέξη.

«Ποιος  είσαι  εσύ  ξένε;  Σου  χρωστάω  την  ζωή  μου  και  η 
Ανατολή την ελευθερία της». του είπε.

«Έλφρεν πιο πολλές φορές με υπερασπίστηκες εσύ. Ο Αλέξης 
είμαι».  Ο  Έλφρεν  τον  κοίταξε  έκπληκτος  και  αυθόρμητα  τον 
αγκάλιασε.

«Η Άννα;»
«Την προσέχει η Ρόζα, θα σου εξηγήσω αργότερα». του είπε 

και κατευθύνθηκαν προς το παλάτι. 
Η  Ρόζα  έφερε  την  Άννα  στο  παλάτι  και  μαζί  πήγαν  στην 

αίθουσα του θρόνου. 
«Έκανα ότι μπορούσα. Της έβγαλα από πάνω της το ξόρκι του 

κακού της Αλίσας αλλά την καρδιά της την έχει ο Ρέμπους». είπε 
απολογούμενη στον Αλέξη και τον Έλφρεν. «Στο διπλανό δωμάτιο 
βρίσκεται ο Αμαρίλον, πιστεύω ότι θα μπορέσεις να βοηθήσεις και 



εκείνον». Είπε στην Ρόζα και εκείνη έφυγε σχεδόν τρέχοντας. Είχε 
πλέον  βρει  τον  προορισμό  της,  να  θεραπεύει  όσους  την  έχουν 
ανάγκη και όχι να βρίσκεται μόνη της στην Δύση να προσπαθεί να 
επιβιώσει. 

Η Άννα έτρεξε στον Αλέξη και τον αγκάλιασε σφιχτά.
«Συγχώρεσε με αδερφέ μου. Συγχώρεσε με».
«Σε συγχωρώ. Τα μάγια της Αλίσας ήταν πολύ ισχυρά ακόμα 

και για σένα. Από δω και εμπρός όμως όλα θα πάνε καλά». της είπε 
και της χάιδευε προστατευτικά τα μαλλιά.

«Και ο Ρέμπους;»
«Όσο βρίσκεται  στην Δύση και δεν μας ενοχλεί δεν θα τον 

πειράξω. Αν όμως περάσει ένα βήμα τα σύνορα τότε θα είναι και το 
τελευταίο πράγμα που θα κάνει. Αν θέλει εκδίκηση, εδώ θα είμαι και 
θα τον περιμένω όσο χρειαστεί..».

ΤΕΛΟΣ


	ΦΥΛΗ ΤΩΝ ΡΕΝΤΡΕΝ
	ΦΥΛΗ ΤΩΝ ΚΕΗΒΡΕΝ
	ΦΥΛΗ ΤΩΝ ΑΙΣΡΕΝ
	Η ΦΥΛΗ ΤΩΝ ΦΛΑΙΡΕΝ
	Η ΦΥΛΗ ΤΩΝ ΣΙΡΕΝ
	Η ΦΥΛΗ ΤΩΝ ΓΚΡΙΝΡΕΝ
	Η ΦΥΛΗ ΤΩΝ ΤΡΙΡΕΝ
	ΒΑΣΙΛΙΣΣΑ ΑΝΝΑ
	B ΜΕΡΟΣ
	Η ΦΥΛΗ ΤΩΝ ΜΑΟΥΝΤΡΕΝ
	ΦΥΛΗ ΤΩΝ ΜΕΤΑΛΛΩΝ
	ΦΥΛΗ ΤΩΝ ΣΑΝΤΟΟΥΡΕΝ
	ΦΥΛΗ ΤΩΝ ΡΙΒΕΡΕΝ
	ΠΑΛΑΤΙ ΑΝΑΤΟΛΙΚΗΣ ΠΑΝΓΑΙΑΣ
	ΦΥΛΗ ΤΩΝ ΓΟΥΙΝΤΡΕΝ
	ΝΕΚΡΟΤΑΦΕΙΟ ΤΩΝ ΜΑΓΩΝ
	ΦΥΛΗ ΤΩΝ ΚΡΥΣΤΑΛΛΩΝ
	Η ΜΕΓΑΛΗ ΣΥΓΚΡΟΥΣΗ

