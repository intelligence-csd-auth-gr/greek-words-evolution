



























Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      1 
_______________________________________________________________________________________________________________________________________________________________________________________________________________ 

 

 

Άρης Κλόκκαρης 

Κάποτε το καρπούζι ήταν 
στρογγυλό 

Αφήγημα 

Αρχικώς η παττίχα ήτουν στροντζυλή 



2               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 
Ο Άρης Κλόκκαρης γεννήθηκε 
στην Λευκωσία της Κύπρου το 
1952 από πατέρα δημοσιογράφο 
και μητέρα αρχαιολόγο. Έζησε 
στα παιδικά του χρόνια την 
Αγγλική κατοχή, και τον 
απελευθερωτικό αγώνα της 
ΕΟΚΑ του 1955-59. Αμέσως μετά 
τις γυμνασιακές του σπουδές 

υπηρέτησε για δύο χρόνια στην Εθνική Φρουρά ως 
Έφεδρος Ανθυπολοχαγός Υγειονομικού. Στη 
συνέχεια, σπούδασε Ιατρική στο Αριστοτέλειο 
Πανεπιστήμιο Θεσσαλονίκης.  Διέκοψε τις σπουδές 
του στο Β' έτος όταν, επιστρέφοντας στο νησί,  
επιστρατεύθηκε και έζησε την Τουρκική εισβολή και 
τα πολεμικά γεγονότα του καλοκαιριού του  1974. 
Πήρε την ειδικότητα του Παιδοχειρουργού και 
υπηρέτησε στο ΕΣΥ για 35 χρόνια σε μεγάλα 
Νοσοκομεία της συμπρωτεύουσας. Δημοσίευσε 
δεκάδες πρωτότυπες επιστημονικές εργασίες στην 
Ελλάδα και στο εξωτερικό. Υπήρξε εξεταστής 
ειδικευομένων και αξιολογητής εργασιών 
επιστημονικού περιοδικού. Συνταξιοδοτήθηκε ως 
Διευθυντής Παιδοχειρουργός από το Ιπποκράτειο 
Νοσοκομείο Θεσσαλονίκης. 
Το 2017 η Κυπριακή απόδοση  του έργου του με τίτλο 
"Αρχικώς η παττίχα ήτουν στροντζυλή" που 
απευθύνει στον γιό του, Ρένο, και εμπεριέχεται  στην 
παρούσα έκδοση, έλαβε το Α' βραβείο του 7ου 
Παγκόσμιου λογοτεχνικού διαγωνισμού του ΕΠΟΚ 
(Ελληνικός Πολιτιστικός Όμιλος Κυπρίων). 
 
E-mail επικοινωνίας: aklokaris@gmail.com 

 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      3 
_______________________________________________________________________________________________________________________________________________________________________________________________________________ 

 

 

ΑΡΗΣ ΚΛΟΚΚΑΡΗΣ 
 
 
 
 

Κάποτε το καρπούζι ήταν 
στρογγυλό 

Αρχικώς η παττίχα ήτουν στροντζυλή 
 

 
Αφήγημα 

 
 
 
 
 

 
 
 
 

 
 
 



4               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Άρης Κλόκκαρης, Κάποτε το καρπούζι ήταν στρογγυλό 
Υπότιτλος: Αρχικώς η παττίχα ήτουν στροντζυλή 
ISBN: 978-960-629-001-5 
Φεβρουάριος 2018 
 
Α' Βραβείο 
7ου Παγκόσμιου λογοτεχνικού διαγωνισμού (2016) 
Του Ελληνικού Πολιτιστικού Ομίλου Κυπρίων (ΕΠΟΚ) 
 
Φωτογραφία εξωφύλλου 
Άρης Κλόκκαρης, προσωπικό αρχείο 
 
Φιλολογική επιμέλεια κειμένου στην ελληνική, σελιδοποίηση 
Ηρακλής Λαμπαδαρίου 
www.lampadariou.eu 
 
Ο συγγραφέας φέρει την ευθύνη για την επιμέλεια του κειμένου στην κυπριακή.  
 
Εκδόσεις Σαΐτα 
Αθανασίου Διάκου 42, 652 01, Καβάλα 
Τ.: 2510 831856 
Κ.: 6977 070729 
e-mail: info@saitapublications.gr 
website: www.saitapublications.gr  
 
 
 
 
 
 
 

 

Άδεια Creative Commons 
Αναφορά Δημιουργού – Μη Εμπορική χρήση 

Όχι Παράγωγα έργα 3.0 Ελλάδα 
 
Επιτρέπεται σε οποιονδήποτε αναγνώστη η αναπαραγωγή του έργου (ολική, μερική ή 
περιληπτική, με οποιονδήποτε τρόπο, μηχανικό, ηλεκτρονικό, φωτοτυπικό, ηχογράφησης ή 
άλλο), η διανομή και η παρουσίαση στο κοινό υπό τις ακόλουθες προϋποθέσεις: αναφορά της 
πηγής προέλευσης, μη εμπορική χρήση του έργου. Επίσης, δεν μπορείτε να αλλοιώσετε, να 
τροποποιήσετε ή να δημιουργήσετε πάνω στο έργο αυτό. 
Αναλυτικές πληροφορίες για τη συγκεκριμένη άδεια cc, διαβάστε στην ηλεκτρονική 
διεύθυνση: 
http://creativecommons.org/licenses/by-nc-nd/3.0/gr/



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      5 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Πολλές ευχαριστίες  
στην Αθηνά και τον Θανάση 



6               Άρης Κλόκκαρης 
_______________________________________________________________________________________________________________________________________________________________________________________________________________ 
 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      7 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 

στη Βίκυ 
 



8               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Αντί εισαγωγής (της έκδοσης στην ελληνική) 
 
Ρένο, παιδί μου,  
 
 Προσπαθήσαμε με την μητέρα σου να μείνεις ανεπηρέαστος από τις 
πολιτικές μας θέσεις, από τις θρησκευτικές μας απόψεις. Σε αφήσαμε να 
βόσκεις σε εκείνο που οι παιδαγωγοί ονομάζουν αποστειρωμένο περιβάλλον. 
 Ο συνολικός απολογισμός μας δικαίωσε. Πίκρα μαύρη για την ομάδα 
που διάλεξες, αλλά πανηγυρίζουμε για τις άλλες σου επιλογές.  
 Πώς, τώρα, μετά από τόσα χρόνια σιωπής, να μην φαντάζουν ύποπτα 
τα τωρινά μου γραφόμενα; Πώς, τώρα, άξαφνα να καταθέτω θέσεις ζωής μέσα 
από νεανικά βιώματα; 
"Δεν βρίσκουμε τον χρόνο να μιλήσουμε", μου έλεγες, 
"Δεν σε έζησα αρκετά, όπως θα ήθελα", απαντούσα. 
 Αυτή είναι μια προσπάθεια να σου ανοίξω την καρδιά μου, να πάμε 
μαζί να ψηλαφήσουμε το νόημα της ζωής. Το δικό μου νόημα, που θα 
ευχόμουν να ταίριαζε με το δικό σου. "Περιμένεις, πατέρα", θα μου πεις απ’ 
την άλλη, "να αφήσεις ένα σημάδι στο διάβα όπως το σαλιγκάρι το σάλιο ή ο 
σκύλος το βιολογικό του απόβλητο;" Εδώ είναι που πέφτεις έξω! Ο προπάππος 
σου, ο Ευέλθων Πιτσιλλίδης, σε ανάλογη στιγμή κατέθετε: «Δύσκολο το έργο 
της βιο-εξιστόρησης γιατί από μετριοφροσύνη θα αδικηθείς, από κενοδοξία θα 
αυτoκολακευθείς. Αδιαφορώ για το ποιο συναίσθημα θα γεννηθεί στην ψυχή, 
την αλήθεια θα λέω». Τούτα με βρίσκουν απόλυτα σύμφωνο! 
 Είπαμε, δημιουργείς το δικό σου στίγμα. Κράτα λοιπόν τα ακριβή 
ιστορικά γεγονότα και δες καλοπροαίρετα κάθε προσωπικό μου σχόλιο. 
Ελπίζω μερικά να σου φανούν χρήσιμα, άλλα να σε συγκινήσουν.  
 Η βιογραφική περιπλάνηση εξάλλου, ενέχει πάντα τη συγγραφική 
απειρία αυτού που την επιχειρεί. Ειδικά στα παιδικά, στα άγουρα εκείνα 
χρόνια, θα ήταν ουσιαστικά μια άχρηστη ανασκαφή σε έναν ήδη ανασκαμμένο 
χώρο. Μηδαμινής αξίας, αν δεν περιέγραφε φιγούρες που διαμόρφωσαν το 
είναι σου, αν δεν κατέγραφε ιστορικά πρόσωπα και ανέκδοτα γεγονότα που 
σημάδεψαν μια ταραγμένη εποχή. Αυτή του απελευθερωτικού αγώνα της 
ΕΟΚΑ κατά των Άγγλων το 1955-59, αυτή της ανταρσίας των Τουρκοκυπρίων 
το 1963 και τις δύο φάσεις της Τουρκικής εισβολής στην Κύπρο το 1974, οι 
οποίες σήμαναν και το τέλος της Ελληνικής χούντας. Πρόσωπα που 
διαμόρφωσαν εμένα και κατ' επέκταση εσένα. Σε μια εποχή άγρια καθαρή, που 
το γκρίζο απουσίαζε και τα πράγματα ήταν κρυστάλλινα άσπρα ή μαύρα σαν 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      9 
_______________________________________________________________________________________________________________________________________________________________________________________________________________ 

 

 

έρεβος. Τότε, που οι ακμές ήταν επικίνδυνα κοφτερές και όχι στομωμένες. 
Μνήμες οικογενειακές, νηπιακές, παιδικές, μαθητικές, πρώιμες ερωτικές, 
στρατιωτικές, φοιτητικές και πολεμικές εξιστορήσεις, συνδεδεμένες με 
ανιόντες συγγενείς, που για άλλους θ’ άκουσες, για άλλους όχι.  
 Το πότε και πού σταματά η ιστορία αυτή, το πότε και το πόσο ωριμάζει 
ο άνθρωπος -και ειδικά ο άνδρας- παραμένει άγνωστο! Ή μήπως πια όχι;  
 Με τούτα στο μυαλό και με την υποστηρικτική συμβολή της λατρευτής 
σου μητέρας και συζύγου μου Βίκυς, που ολοένα με παρότρυνε να γράψω κάτι 
να έχει το παιδί, επιχειρώ την εξιστόρηση. Κάποιος θα έλεγε ότι θα ’πρεπε να 
είχα σηκώσει το μολύβι νωρίτερα (ίσως και καθόλου), αλλά δεν με σκότιζαν 
τα μελλούμενα. Έλεγα ο καψερός χρόνος υπάρχει... 
 

 Άρης Κλόκκαρης 
 
 
 

 



10               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 

Μάνα ροτσού. Ανάγιωσε τρία κοπελλούδκια, τρία θερκά! 
 
ροτσού: βράχος, Αγγλ. rock 
κοπελλούδκια: νεαροί, κοπέλια, καμιά φορά με την έννοια παλιό/καλόπαιδα 

 
 Το άδικο θα περίσσευε και θα το είχα βάρος στη συνείδησή μου, Ρένο, 
αν η εξιστόρηση δεν άρχιζε απ’ την γιαγιά σου την Έλλη. Μάνα ροτσού και 
βράχος στέρεος και αφεντογυναίκα και δυναμική και στήριγμα. Όχι καμιά 
Κατίνα, καμιά κουτσομπόλα ή κανένα χαζοβιόλικο ορνίθιο της γειτονιάς. 
Μητέρα σου είναι θα μου πεις, μητριαρχία έχει ο τόπος, λογικό να την 
παινεύεις. Οι δεξιότητές της όμως, το μεγαλείο, η στόφα της που έφτανε από 
εκείνο το αγγελικά πλασμένο, στο οριακά Θεϊκό, καθόριζε το ποιος θα 
καταλάμβανε αυτοδίκαια την πρωτιά στο θρόνο της καρδιάς μου.  
 Έλυνε υποθέσεις, κρατούσε ισορροπίες, στρογγύλευε γωνίες, επέβαλε 
κοσμιότητα και ευγένεια, αποφάσιζε! Δεν επέτρεπε να εκτροχιασθούν 
συζητήσεις και απάλυνε, με μια της ματιά, αγαρμποσύνη και αγριάδα. Στο 
σπίτι όλοι συμφωνούσαμε για την καπατσοσύνη της, παρόλο που κανείς μας 
δεν το έλεγε στον άλλο. Η υστερόβουλη απόφαση της ανδρικής ομήγυρης να 
της παραδώσει το υπουργείο των Εσωτερικών ωχριούσε μπροστά στην 
εμφανή της δυνατότητα για πολύ περισσότερα. Την μείωνε! Άξιζε πιστεύαμε -
όλοι και ο καθένας χωριστά- δικαιωματικά το όποιο χαρτοφυλάκιο. Άξιζε, 
έτσι απλά, το γενικό κουμάντο.  
 Τραβούσε τα μύρια όσα για να αναγιώσει-αναθρέψει και να μορφώσει 
τρία θεριά, τα τρία της κοπελλούδκια. Η αγκαλιά της μεγάλη, τρυφερή, μύριζε 
το γάλα που μας βύζαξε, χωρούσε τις αρρώστιες, τα βάσανα, τις τρέλες μας. Η 
καρδιά της, όπως και της δικής σου μάνας, όπως και της κάθε μάνας, χόρευε, 
σταμάταγε, με το καλό, με το άσχημο της δικής μας καρδιάς. Το μυαλό της 
στον άντρα, στα παιδιά, να μας ψωνίσει, να μας διαβάσει, να κάνει την τακτή 
ερώτηση στον δάσκαλο.  
 Δόσεις στον μπακάλη, δόσεις για το σπίτι, δόσεις σε τράπεζες, δόσεις 
μέχρι και στην Αρμοστεία. Πνιγμένοι στην οφειλή, πανταχόθεν νάρκες 
έτοιμες να σκάσουν. Σπάνια λοιπόν να περίσσευαν λεφτά για ξένο 
μεροκάματο στο σπίτι. Έδινε σημασία στο τι θα πει ο περίγυρος και δούλευε 
σκυλίσια για δυό, να τάχει στην εντέλεια. 
 Σαν έβγαινε όμως, άλλος άνθρωπος! Κομψή, φορμαρισμένη της 
κομμώτριας, με τις μυρουδιές της, τα τουπέ, τον κορσέ και με τα λούσα της. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      11 
_______________________________________________________________________________________________________________________________________________________________________________________________________________ 

 

 

Γλυκιά, αρχόντισσα, με αβίαστα ζωγραφισμένο το χαμόγελο, άστραφτε 
ολάκερη δοσμένη στον μοναδικό της πλούτο, κράταγε το μέτωπο ψηλά 
κερδίζοντας απέριττη αξιοπρέπεια και -παρεμπιπτόντως- ύψος. 
  Πλάσμα ικανό, πολύπλευρο! Μια να γράφει, μια να ζωγραφίζει, μια να 
ράβει, μια να ξαραχνιάζει και μια με την σφουγγαρίστρα στο χέρι. Μια να 
κλαδεύει τριανταφυλλιές και μια να τινάζει κουβέρτες, να τηγανίζει 
σαλιγκάρια και να βράζει όρνιθα. Μαγείρισσα ονομαστή! Μοσxομύριζε ο 
τόπος να σου πέφτουνε τα σάλια. Ο οσφρητικός λοβός σού έπαιζε παιγνίδια. 
Με απλό χημειοτακτισμό να βρίσκεις την κουζίνα, σαν τη μέλισσα που η 
μυρουδιά την συνεπαίρνει.  
 Αρχαιολόγος ονομαστή, σπουδαγμένη της Σορβόννης, που την 
εξανάγκασε η Αγγλοκρατία σε παραίτηση με το που γεννήθηκε το τρίτο παιδί. 
Προστασία της μητρότητας το είπαν. Όσο δούλευε όμως, με έπαιρνε με το 
ποδήλατο και αναγιώθηκα αναμεσίς σε αγάλματα και τάφους του 
αρχαιολογικού μουσείου. Γράμματα Ελληνικά στα μάρμαρα μα στο αέτωμα η 
σημαία ανέμιζε Εγγλέζικη! Γνώσεις, γλώσσες, φιλοσοφία, σαβουάρ βίβρ, 
περηφάνια και… Άγιος ο Θεός. Φίλη της η Μαρία Θεοχάρη, η Βυζαντινολόγος. 
Την φιλοξενήσαμε στην Κύπρο χρόνια πριν βρει στο Σαν Λορέντζο και 
ξαναφέρει πανηγυρικά στη Θεσσαλονίκη το λείψανο του Αη Δημήτρη του 
Μυροβλύτη.  
 Περήφανη είπαμε, μα και ιδιαίτερα παράξενη. Πιάνει μια μέρα το 
αυτοκίνητο, πάει στο βενζινάδικο και ρωτά τον υπάλληλο αν έχουν σπέσιαλ 
(βενζίνη). Άκουσε αυτός πένσα, τον είπε «βλαμμένο», οπότε αυτός ο 
κακομούτσουνος, αυτή η σουρωμένη ποντικομαμή, μας ξερίζωσε το 
τραφικέϊτορ, εκείνο που ανάβει στη στροφή. Εξάρτημα, που τότε ξεπρόβαλε 
σαν πορτοκαλί πλαστικό χεράκι ανάμεσα στις πόρτες. Έμεινε με το 
τραφικέϊτορ στο χέρι, μα του ξεράθηκε ευθύς το χαμόγελο μόλις τον στόλισε η 
γιαγιά σου με τα φαντεζί γαλλικά της Μοντεσσοριανής αγωγής. 
 Να προσανατολιστεί, να βρει το δρόμο, Θεός να σε φυλάει, ούτε με 
πυξίδα! Βάλε ήμαστε Χώρα (Λευκωσία) για να πάμε Σκάλα (Λάρνακα), μας 
εύρισκε η νύχτα Γεροσιήπου! Νόμιζα την Γεροσιήπου πόλη μεγάλη, κεντρική, 
που σε αυτήν βρήκαν να συγκλίνουν, όλοι οι αμαξιτοί μα και αρκετοί 
χωματόδρομοι. Τρώγαμε το φημισμένο της λουκούμι μήνα παρά μήνα, λόγω 
προφανούς αστοχίας προσανατολισμού.  
 Μιαν άλλη φορά, κόντευε στο Forest Park και πάνω στη διχάλα, περνά 
με τη Φολκσβάκα τον φραγμό και πέφτει στον κάτω δρόμο. Τίποτε, έφυγε 
αχάπαρη! Αποσβολωμένοι ως τα σήμερα οι μάρτυρες, το λογαριάζουν θαύμα!  



12               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Με το που σουρούπωνε, έβγαινε στη βεράντα και χάριν συντομίας, 
φώναζε:  
 -«Ερμάρη, ελάτε να τακτοποιηθείτε!». Ερμής και Άρης κάτι σαν σύναξη 
πλανητών. Σαν βράδιαζε σπαταλιόταν η υπομονή της με ταχύτερο ρυθμό. Ε, 
και να μας έπιανε νύχτα... με βέργα λυγαριάς η τακτοποίηση!  
 Το κλειδί να ξεκλειδώσουμε το άφηνε στη γλάστρα με το φούλι. «Στην 
κα Φουλίδου» έγραφε το μπιλιέτο πάνω στην πόρτα. Η ανεύρεση του κλειδιού 
απαιτούσε το σχετικό ξύσιμο στο χώρο ανάμεσα στα φύλλα. 
 Εξόν που ζωγράφιζε, κεντούσε, έπλεκε, έντυνε τα βιβλία με 
στρατσόχαρτο, κολλούσε ετικέτες με αλευρόκολλα, έραβε κιόλας τα κοντά 
μαθητικά μας παντελονάκια, πατταλονοβράτζια τα λέγαμε. Άλλα ήταν μπλε 
για την τάξη, άλλα μαύρα για τη γυμναστική, να ξεχωρίζουν! Ό,τι κι αν 
έπιανε του χάριζε αξία.  
 Τη φάτνη την έστηνε πάνω απ’ το τζάκι με μπογιατισμένο 
τσαλαπατητό χαρτόνι, κούκλες και φωτάκια. Το Christmas cake 
γκλασαρισμένο, κάτασπρο χιονάτο, μοναδικό καλλιτέχνημα φωτισμένο με 
μπαταρία, με δένδρα, ιγκλού, σκιέρ και με ελάφια να το διατρέχουν. Το 
τρώγαμε μισό Χριστούγεννα, μισό Πρώτη του χρόνου. Έφερνε συνταγές 
Αθηναϊκές της θείας μου για τσουρέκια και μαγειρίτσα που κάναμε και για 
πίτες που δεν έμελλε να κάνουμε ποτέ.  
 Αγόραζε λάμπες, κατσαβίδια, μίξερ, όπως οι άλλοι σαπούνι στον 
πόλεμο. Σαν έφυγε, μαζί με τα κόλλυβα, μοιράσαμε και λάμπες.  
 Αν ζω, αν έμαθαν να πιάνουν τα χέρια μου, αν πήρα κάποια μόρφωση, 
αν έμαθα τους όποιους τρόπους, σε αυτή τη μάνα τη ροτσού το οφείλω.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      13 
_______________________________________________________________________________________________________________________________________________________________________________________________________________ 

 

 

Τζύρης, άππαρος, διόλου λινοπάμπακος 
 
άππαρος: άλογο, Αρχ. ίππος-ίππαρος 
λινοπάμπακος: μη αγνός, αμφιβόλου πατριωτισμού, λινό + βαμβάκι 

  
 Όπως ανεξαιρέτως συμβαίνει, πλάι στη βασιλιτζιά λουφάζει ο 
κηφήνας!  
Ρωτώ τον Ρένο, τον παππού σου και κύρη μου:  
- Ποια είν’ τα τούτα που κάνεις στο σπίτι μπαμπά;  
- Τα δύσκολα γιέ μου, τα σοβαρά! Το Κυπριακό, μετακόμιση, αυτοκίνητο μπας 
και αλλάξουμε… 
 Καμήλα ηκούσθην περδόμενη τρις εις Πεντάκωμο! Δυό λαλούν και 
τρείς χορεύουν! Το Κυπριακό άλυτο συνόκαιρο του Πελοπίδα του Θηβαίου, 
σπίτια αλλάξαμε δυο, αυτοκίνητα τρία. Εμφανώς και δεν τον σκότιζαν 
λεπτομέρειες που δεν ήξερε, μα και που ούτε ενδιαφερόταν να μάθει.  
 Αναλογίζομαι τις λοξές ματιές που του έριχνε κάπου-κάπου η μάνα 
μου, στρέφοντας τις παλάμες της με απόγνωση στον ουρανό. Μην του έλεγες 
να βιδώσει κάποια λάμπα, να πάρει το αυτοκίνητο για φρένα, να το πλύνει. 
Πέρναγαν οι ώρες, το αποτέλεσμα μηδενικό, όσο και αν αυτός ισχυριζόταν για 
το αντίθετο.  
 Για μένα, κάθε ένα απ’ τα τρία αυτοκίνητα, ήταν αδερφός! Με την ίδια 
χαρά άμα ερχόταν, με την ίδια λύπη σαν έφευγε. Το πρώτο, το Σκόντα, κάηκε 
στα δικαστήρια της Λεμεσού και δεν μετρά. Το κάψανε, όταν το δώσαμε 
δανεικό στο θείο μου τον Φοίβο, τον δικηγόρο. Νεαρός τότε, ευπαρουσίαστος, 
φέρελπις επιστήμονας, ο ιδανικός γαμπρός. Το μόνο που του έλειπε και η 
αφορμή για να το δανειστεί, ήτανε το εποχούμενος. Είπε ότι το κακό το έκανε 
Τούρκος, αλλά κόβω το κεφάλι, γυναικοδουλειά ήτανε! 
 Το άλλο, το MG, αγαπησιάρικο αυτοκίνητο! Βγήκε στο σφυρί σαν 
ορφάνεψε από Εγγλέζο αφέντη. Μακαρίζω τον αντάρτη που αποδήμησε εις 
Κύριον τον συγκεκριμένο Εγγλέζο. Έγινε γρήγορα το δεύτερό μου αδελφάκι. 
Πήγε να βρει τον συγκεκριμένο χρόνους ύστερις, αφότου τραυματίστηκε και 
πουλήθηκε κουφάρι. Ο πυροσβεστήρας του έμεινε, να μας το θυμίζει. Επόμενο 
αυτοκίνητο, το εφταθέσιο Σιτροέν Σαφάρι που μας πήγε στας Ευρώπας όπως 
έλεγε η Έλλη. Τελευταίο, μα και το μόνο καινούργιο, η Φολκσβάκα που 
προσυνάφερα. Με τούτην, αν δεν απατώμαι, πρόλαβες και γνωρίστηκες. 
 Η εσωτερική δυσαρέσκεια που επικρατούσε για την προσφορά του 
πατέρα μου στο σπίτι, δεν τύγχανε αντίστοιχης εκτός. Εκεί, του 



14               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

αναγνωριζόταν αβίαστα πατριωτισμός, δραστηριότητα, χιούμορ, αρσενικό! Το 
'40 το κτύπημα των Γερμανών τον βρήκε στην Κύπρο νέο. Έμενε στην Πάφο, 
μέσα στα περιβόλια που μπόλιαζε, κλάδευε και ριζοκορφολογούσε ως 
γεωπόνος ο πατέρας του. Εκεί είχαν στήσει οι Άγγλοι και το ψεύτικο 
αεροδρόμιο. Το κουμάντο της παραπλάνησης το είχε αυτός. Άναβε τα φώτα 
και μετακινούσε τα ξύλινα αεροπλάνα. Μπέρδευε τους Γερμανούς που, 
εξαιτίας του, έριχναν τις πολύτιμες βόμβες τους αλλού για αλλού.  
 Ταυτόχρονα μπήκε εθελοντής σε μια από τις επιτροπές εράνου της 
Πάφου. Γύριζε τις γειτονιές με τον ιερέα και τον σχολικό επίτροπο, ντυμένος 
τσολιάς με την Ελληνική σημαία. Λεβέντης κοντά δυό μέτρα. Φημολογείται 
ότι άφησε μουστάκι για την περίσταση. Ο κόσμος τότε, από τον πιο φτωχό ως 
τον άρχοντα, έκοβε απ' το φαΐ του για την κάλτσα του Έλληνα στρατιώτη. 
Αντάλλαζαν τα δαχτυλίδια τους με μπακιρένια, βάζανε στον δίσκο παράδες, 
λίρες, ρίχνανε σε καλάθια ρούχα, προικιά, βάζανε και τα χρυσά τους δόντια!  
 Κάποιος, στο ξεψύχισμά του απάνω, ζήτησε απ’ τον πατέρα μου να 
πλησιάσει με την γαλανόλευκη για να της δώσει το ύστερο φιλί…  
 Άλλη φορά πάλι, ροβολώντας με τον έρανο προς τα κάτω και 
πιάνοντας με την σειρά τα καντούνια, αφήκαν εσκεμμένα και εξεπιτούτου 
πίσω το σπίτι της Παρασκευούς. Ακούσανε φωνές, πιλαλητό, τους πρόφτασε η 
κοπέλα αγκομαχώντας και φορτωμένη κοσμήματα και προικιά, τους είπε:  
«Φοβήθηκα ότι με προσπεράσατε και δεν θα σας πρόφταινα. Επειδής κάνω τη 
δουλειά, δεν σημαίνει τούτο πως είμαι και λιγότερο Ελληνίδα!». 
 Όταν μου το εξιστορούσε, έβλεπα τα χείλη του να τρέμουν, τα μάτια 
του να γεμίζουν. Έλεγε πως ποτέ δεν πίστευε τον τόσο πατριωτισμό μεσής της 
τόσης ευμάρειας.  
 Με το MG, που το λογάριαζαν οι Εγγλέζοι για δικό τους, με την 
δημοσιογραφική του ταυτότητα στο τζάμι και με μένα μπροστά, που ως νήπιο 
έφερνα προς το ξανθό, περνάγαμε εύκολα τα μπλόκα για την 
Κοκκινοτριμιθιά. Πηγαίναμε στα εκεί κρατητήρια, στους φυλακισμένους του 
Αγώνα, για να ρίξουμε πάνω απ’ το συρματόπλεγμα πάκα τις φρέσκιες 
εφημερίδες του ΕΘΝΟΥΣ …παραγεμισμένες -πού και πού- και με καμιά πένσα!  
 Μέσα απ’ τα σύρματα είχε ανθρώπους σοφούς, μορφωμένους, ποιητές 
ξεχωριστούς, όχι αμόρφωτα και άφρονα κοπελλούδκια, είχε αγωνιστές για την 
Ένωση, όχι για την ανεξαρτησία, όπως οι μπασταρδεμένοι-λινοπάμπατζοι 
θέλουν να μας τους παρουσιάζουν. Με την πένσα κόβανε χειροτεχνία, μα και 
συρματόπλεγμα μπας και ξεγλιστρήσουν! Στο σπίτι είχαμε στάμνα από 
νεροκολοκύθα με πάνω χαραγμένους τους ήρωες του '21. Χαραγμένα με 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      15 
_______________________________________________________________________________________________________________________________________________________________________________________________________________ 

 

 

πυρογραφή ήσαν και τα λόγια του Κολοκοτρώνη: «Την Ελλάδα θέλομεν κι ας 
τρώγωμεν και πέτρες». Είχαμε ακόμη καράβι από σπίρτα και πούλιες, το 
όνομα αυτού «Ελλάς»! Και τα δυό φτιαγμένα από αγωνιστές μέσα απ’ τα 
κρατητήρια, που μάχονταν γερά και Ελληνικά για όλους μας, όχι από 
αμόρφωτα, παραδομένα στην ευμάρεια …κοπελλούδκια. 
 Ψηλοκάμωτος ο Ρένος, ομορφάντρας, ουδέ τάπας μηδέ καράφλας. 
Τίμιος, ίσιος, ποτέ του ψέμα, κλεψιά, μπαγαποντιά. Χαρά του να δίνει, παρά 
να παίρνει. Ποτέ του να κλάψει, να βγάλει άχνα σαν πόναγε, ποτέ του 
μπουκάλα, τσιγάρο, κουμάρι.  
 Είχε φίλο καρδιακό τον Στρατή τον Μυριβήλη, απ’ τα χρόνια τα 
φοιτητικά της Αθήνας. Του τον είχε γνωρίσει, ο μετέπειτα υπουργός Λουκής 
Ακρίτας, που διετέλεσε κηδεμόνας του πατέρα μου. Απ’ τον Στρατή γνώρισε 
ποιητές, λόγιους, πολιτικούς και διευθυντές εφημερίδων της δεκαετίας του 
'30, με τους οποίους διατήρησε σχέσεις αργότερα στη δημοσιογραφία.  
 Η καριέρα του όμως ως γιατρού, έληξε άδοξα από τα πρώτα κιόλας 
φοιτητικά χρόνια, όταν μέσα στον πόλεμο κτυπήθηκε απ’ τον τύφο. Χανόταν, 
ο πυρετός του δεν έπεφτε για μέρες απ’ τους 40ο και έβλεπε την γνωστή 
εικόνα, αυτήν του να φεύγεις μέσα από φεγγίτη με τα πόδια μπροστά. Τον 
άφησε ο τύφος προσωρινά παράλυτο. Τέσσερις ενέσεις που βρέθηκαν σαν από 
θαύμα στα εργαστήρια της σχολής, τον έσωσαν. Η δόση έφτανε ίσα να τον 
σταθεροποιήσει. Τον φόρτωσαν σε καΐκι, η γριά μάνα του και η αδελφή του. 
Έφτασαν στην Κύπρο αφού θαλασσοδάρθηκαν για μερόνυχτα στο Αιγαίο. Τον 
παραχώσανε στην καυτή άμμο της Πάφου ώσπου σιγά-σιγά στήθηκε, 
περπάτησε! 
 Φιλοξενούσαμε λοιπόν τον Στρατή, με το πραγματικό του όνομα, ως 
Σταματόπουλο, στην Κύπρο. Όχι σαν Μυριβήλη, γιατί ερχόταν στο νησί κρυφά 
απ’ τους Εγγλέζους. Το ίδιο το όνομα επίσης (Μυρι-βίλης: εύοσμο-πέος), 
έφερνε σαφώς προς το σόκιν, προς το σορολόπ. Αυτό αποδυνάμωνε τις όποιες 
σοβαρές πολιτικές του θέσεις, οπότε σπάνια το χρησιμοποιούσε στην Κύπρο. 
Ακόμα θυμάμαι κάτι όμορφα κόκκινα παπουτσάκια που πήρε δώρο στην κόρη 
του τη Δροσούλα. Η Δροσούλα της ζωής μου έλεγε, με εμένα τότε μόλις πέντε, 
να θαυμάζω τραγουδιστό λόγο. Ποίηση ήταν έμαθα, με το που ξεστραβώθηκα! 
 Τον Στρατή τον συνόδευε ο πατέρας μου σε συγκεντρώσεις συλλόγων 
για να μιλήσει για λογοτεχνία, για Ελευθερία, για Ελλάδα, για Εσκί Σεχίρ, για 
Κόκκινη Μηλιά. Με θυμάμαι νήπιο να τους περιμένουμε μες στο MG έξω απ’ 
τον Διγενή Ακρίτα στη Μόρφου δίπλα απ’ τα κυπαρίσσια. Τη μάνα κυοφέρουσα 
την Λήδα, τον Ερμή μωρό. Έξω, πίσσα σκοτεινά, παγωνιά, αστραπές, 



16               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

μπουμπουνητά, το νερό να γεμίζει δεξαμενές, ο αέρας να λυσσομανά. Μέσα, 
ξεσήκωνε τον κόσμο ο μεγάλος τούτος λογοτέχνης και πατριώτης. Μιλούσε 
για Ελευθερία, για θάρρος, με την μικρότητά μου να λιγοψυχά σαν σκούπιζα 
τα χνώτα μου από το πίσω τζάμι και έβλεπα απέξω στο βαθύ σκοτάδι τις σκιές 
των δέντρων να κρυφοχαιρετούν.  
 Μέσα στον Αγώνα, σε γειτονιά Εγγλέζων, έστησε ο κύρης μου ιστό 
πέντε μέτρα. Πάνω εκεί σηκώναμε Ελληνική σημαία, ραμμένη από την μάνα 
μου. Αν ήταν η ζήλια ψώρα, λέμε, πρώτη στη χώρα θα κόλλαγε με βεβαιότητα 
η θεία μου η Νίνα από την Λεμεσό. Είδε την σημαία, ζήλεψε, και ήθελε ντε και 
καλά σημαία σαν και την δική μας. Έπεμψε λοιπόν γράμμα κρυπτογραφικό, 
να περνά απ’ την αποικιοκρατική λογοκρισία. 
 Να πώς της απάντησε ο Ρένος, με το λεπτό του χιούμορ, πάλι στο 
συνθηματικό: 
«Κείνο που βάζει η Έλλη στο μακρύ μου το κοντάρι που το ‘χω σηκωμένο 
μονίμως στην αυλή, το ’χεις και συ Νίνα. Δεν καταλαβαίνω όμως, γιατί μόνο 
στην αυλή νάναι σηκωμένο και γιατί αμμέτι μουχαμπέττι το θέλεις σαξ με 
άσπρο και μάλιστα ριγέ! Ύστερις, εφόσον και ο Πανίκος έχει κοντάρι, δεν σε 
φτάνει εκείνο; Τι το θες και ψάχνεις το δικό μου;»  
 Μια Κυριακή, την εποχή του Αγώνα, πήγε στου θείου μου του Γαβρίλη. 
Τον είχε στείλει η μάνα μου για να προσκαλέσει την Λουκία, την γυναίκα του, 
σε τσάι. Μες σε κρησφύγετο κάτω απ’ την κουζίνα ήταν κρυμμένος ο Γρίβας 
και απέξω, μες στον κήπο, τον φύλαγε άνθρωπος της ΕΟΚΑ ντυμένος 
περβολάρης. Σαν κάτι να ψυλλιάστηκε ο παππούς σου, σαν να έπιασε την 
κάποια κίνηση πίσω απ’ την κουρτίνα, πίστεψε όμως πως ήσαν οι κορούδες, η 
Αλεξία, η Αλίκη ή η Λυδία που κρυφόπαιζαν. Όπως του είπε αργότερα ο 
Γαβρίλης, τον λογαριάσανε για προδότη και μιας και δεν έτρεφαν ιδιαίτερη 
συμπάθεια προς το είδος, σχεδιάζανε πώς να τον ξεκάνουν. Για καλή του τύχη 
επέλεξαν να μην τον καθαρίσουν, μα να τον παρακολουθήσουν μεριμνώντας 
να τον πετύχει καμιά αδέσποτη, αν κινούσε κατά την Αρμοστεία. Θα πήγαινε 
σαν τον λαγό στ’ αμπέλι, του είπε ο Γαβρίλης, που ούτε ο ίδιος δεν πίστευε ότι 
θα του την χάριζαν.  
 (Προσυνάφερα ονόματα γυναικεία, κυρίως της μυθολογίας, που όπως 
πίστευε η γιαγιά σου, το «λάμδα» τους δίνει την γλυκάδα, και ανδρικά που το 
«ρο» φέρνει στο πιο αρρενωπό. Έτσι λοιπόν, λογάριαζε και εσύ παιδί μου, τα 
ονόματα που θε να δώσεις στα δικά σου κοπελλούδκια) 
 Φύση ευγενικός ο Ρένος, φερόταν με λεπτό τρόπο στον κάθε άνθρωπο. 
Ως πατριώτης όμως, ξεχνούσε άμιλλες και fair play σε ό,τι είχε να κάνει με 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      17 
_______________________________________________________________________________________________________________________________________________________________________________________________________________ 

 

 

κατακτητή. Τους Εγγλέζους, που μας περνούσαν για μάου-μάου, τους λιάνιζε 
σε κάθε ευκαιρία, στο σκάκι, στο κολύμπι, στο τένις, στην ιστορία. Θα άξιζε να 
σου μιλήσω για έναν κακομάζαλο κοκκινοτρίχη, έναν από αυτούς τους 
στυγνούς κατακτητές, που δεν του καλάρεσε σαν είδε τον ιθαγενή παππού σου 
να κολυμπά στα παγωμένα νερά του υδατοφράκτη των Πλατρών και βούτηξε 
για να του την βγει. Κοκάλωσε, τα κακάρωσε, τον έβγαλε πνιγμένο! 
 Μιαν άλλη φορά, σαν ήμουνα τριών, μου έδωσε να πάω ένα πιάτο 
τοίχου, σαν ανταπόδοση δώρου, στον lieutenant major, τον μπαμπά του φίλου 
μου του Peter. Πάνω είχε ζωγραφισμένο το αρχαίο θέατρο της Σαλαμίνας του 
Τεύκρου, με άσπρες κορινθιακές κολόνες σε μπλε-χρυσό φόντο. Το δέχθηκε 
ενοχλημένος αλλά το Βρετανικό του φλέγμα δεν του επέτρεπε να παραφερθεί. 
 Φεύγοντας από την Κύπρο ο lieutenant major έδωσε το χέρι του στον 
πατέρα μου, σε χειραψία παραδοχής. Αναγνώριζε, του είπε, πως πατούν τόπο 
με τρεις χιλιετίες ιστορία Ελληνική!  
 Με τούτα και με κείνα, τους έδινε να καταλάβουν την κάθε στιγμή, το 
πόσο πίθηκοι ήσαν και το πόσο τους λογαριάζαμε περαστικούς απ’ το νησί.  
 
«Ημείς διαθέτωμεν την ψυχήν, έχομεν και το δίκαιον με το μέρος μας. Γι΄ 
αυτό και θα νικήσωμεν», έλεγε η διακήρυξη της ΕΟΚΑ.  
 
 Με το χάραμα, κόχλαζε το μπρίκι. Να βράσει γάλα ή τα αβγά, να βγάλει 
και τα σκουπίδια, μέχρις εκεί . Μην του έλεγες να τα τηγανίσει, κοιτούσαμε 
αμήχανοι στο πιάτο μας ένα σημάδι κίτρινο στο μαύρο ή αν ήμασταν τυχεροί 
κάτι σαν τα λιωμένα ρολόγια του Νταλί. Αδέξιος στα καθημερινά, 
άππαρος/άλογο σωστό στα άλλα. Στα σαράντα του τένις, κολύμπι στα 
εβδομήντα, σκάκι-τάβλι και ύστερις απ’ τα ογδόντα. Με πήγε απ’ το Τρία Μίλι 
στο λιμάνι της Κερύνειας κολυμπώντας και βγάζοντας απ’ τις πέντε οργιές 
πίνες, αστερίες, χοιρίδια και σφραγίδες της θάλασσας.  
Φίλος απ’ το Τρία Μίλι ο Αντρέας Καριόλου, που ανακάλυψε το ’60 το αρχαίο 
πλοίο που το κρατάνε φυλακισμένο στο κάστρο της Κερύνειας. Κάνανε μαζί 
βαθιές καταδύσεις. Την δεκαετία του ’80 έκανε και πάλι υποβρύχιες βόλτες. 
Αυτή την φορά στον Περσικό, με τον Jacques Cousteau.  
 Μετά την εισβολή έκλειναν οι δουλειές, σφάλισε και ο Συνεργατιστής, 
το περιοδικό που δούλευε. Ο κόσμος γύρευε να ζήσει. Ο Ρένος, κοντά εξήντα, 
ξενιτεύτηκε στις Αραπιές να σπουδάσει τα τρία του κοπελλούδκια. Έπιασε 
δουλειά στη Σάρτζα στα σύνορα με το Ντουμπάι.  



18               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Για φιλενάδες, το αφήνω συνειδητά στο φλου. Είχε λένε, ένα-δυο 
μπουρέκια σαν τον προπαππού σου τον Ευέλθοντα. Μέχρις εκεί. Άλλα δεν 
ομολογώ. Δουλειά-σπίτι με τρίωρη στάση στον Σύλλογο Νέων Τραστ που ο 
πιο νέος καβάτζαρε άνετα τα εβδομήντα. Σύλλογος Νέων μεν, μα 
αγκομαχώντας τρέχανε τα μέλη του για τα ουρητήρια. Να τον έβλεπες να 
παίζει σκάκι με τον Φρίξο τον Πετρίδη -τον μετέπειτα γυμνασιάρχη και 
υπουργό- δίχως πύργους, πονηρός σαν αλεπού, και πλακωτό με τον όμορφο, 
τον δράκο, ή τον Φιλή, να ανεμίζει τα ζάρια και να ενσπείρεται στην ομήγυρη 
άκρατος τρόμος. 
 Έχεζε τον παρά, τους αμόρφωτους, τους τενεκέδες τους αγάνωτους, 
τους γυμνοσάλιαγκες, τους βολεμένους σφογγοκωλάριους, τους νεοκύπριους, 
τους νοθευμένους λινοβάμβακους. Τους ζύγιζε, τους έβρισκε λιποβαρείς και 
τους πριμοδοτούσε χαρίζοντάς τους για πουρμπουάρ τα ρέστα του 
πατριωτισμού τους. Μαζί και τα θαφτικά. Μάζευε από την άλλη φίλους της 
καρδιάς, γυναίκες, αγνούς μεροκαματιάρηδες, ταπεινούς πατριώτες. 
 Αν έμαθα να χάνω με αξιοπρέπεια, να κερδίζω με ευπρέπεια, αν 
πεθαίνω για τη φύση, τη θάλασσα, αν ανδρώθηκα, αν έγινα Έλληνας, σε 
τούτον, τον μοναδικό, τον άππαρο-πατέρα το χρωστώ.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      19 
_______________________________________________________________________________________________________________________________________________________________________________________________________________ 

 

 

Ο αρφός μου ο νούσημος 
 
νούσημος: νοήμων, νους 

 
 Ξεκαθαρίζω εξ υπαρχής ότι ο Ερμής ούτε είναι, ούτε έκανε βλάκας.  
Πάντοτε σοβαρός, κατάφερνε να μένει έξω απ’ τους σκοτωμούς της γειτονιάς. 
Ψηλός, μελαχρινός, με κάτι αυτιά που σου λέγανε ότι του έμελλαν χρόνοι.  
 Γεννημένος νομικός σε έφερνε τούμπα, μύτη-κώλο, στο πιτς-φιτίλι. 
Δεν συνέτρεχε ποτέ η οποιαδήποτε υποψία περί τυχόν δικής του συνενοχής. 
Έκαψε το σπίτι, έγνεψε για φταίχτη εμένα. Έσπασε τη λάμπα, εγώ. Ήρθε ο 
νονός του απ’ την Ολλανδία και αφού του έσκασε ο μαλαγάνας ένα-δυό 
φιλάκια, τσέπωσε είκοσι Γκίνες σε χαρτονομίσματα και μερικά κέρματα. Τις 
έκρυψε μέσα σε κουτί, τις έχασε, εγώ πάλι! Αθώα περιστερά ο Ερμής, ξύλο με 
τη βέργα της μάνας μου εγώ.  
Βέργα Εγγλέζικη από λυγαριά, ατόφια στρατιωτική, με ασημένια λαβή που 
πάνω παλεύανε στητά τα λιοντάρια του βρετανικού στέμματος. Έτρωγες 
βζούμ την τακτοποίηση, είτε φρέσκια της στιγμής ή την άλλη μέρα μπαγιάτικη, 
αναδρομική, με την δέουσα προσαύξηση. Δεν κατάλαβα, πρώτον, πώς βρέθηκε 
στα χέρια της και δεύτερον, πώς δεν τόλμησα ποτέ να την σπάσω. Και με τη 
σκέψη μόνο να βρεθεί σπασμένη, αναλογιζόμουνα βζούμ-βζούμ τις 
επερχόμενες ξυλιές και με καταλάμβανε περικολίτιδα. Έδωσε τη βέργα 
προίκα στη μάνα σου, για να μου θυμίζει τάξη, τρόπους και να της θυμίζει πως 
η γυναίκα κάνει το κουμάντο μες στο σπίτι.  
Είναι πια η βέργα αυτή στην προίκα σου, δώρο στην νύφη που θα μας φέρεις, 
αλλά και για να συλλογιέσαι Ρένο το ξύλο που γλύτωσες! Απ’ το πολύ που 
έφαγα, έκοβα το κεφάλι, πως ήμουνα παρένθετο ή παραπαίδι. Δεν το απέκλεια 
χρόνια μετά -όπως και εσύ σαν ήσουνα μωρό- πως άλλη μάνα είχα για πρωί 
και άλλην για τη νύχτα. Εσύ την έλεγες χόρτακ ή μέκαμαν, κακιά και μάγισσα 
εγώ.  
 Άριστος μαθητής ο Έρμος. Έπιανα κάνα βαθμό στα Γαλλικά από 
σπόντα και εγώ ο αχαμάκης. Δεν μπορούσε η Γαλλικός να μην συνδέει άθελά 
της την δική μου ασχετοσύνη με την δική του γλωσσομάθεια. Όταν έδωσε για 
υποτροφία, αποτρέλανε κυβερνητικούς και Γαλλικό Ινστιτούτο. Αρνήθηκε 
πεισματικά κάθε άλλη προσφορά και τους ανάγκασε να του την μετατρέψουν 
για Αρχιτεκτονική, σε αυτό που επιθυμούσε.  



20               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Του έμαθα αυτοκίνητο και ακόμα ευχαριστιέμαι να τον πηγαίνω. 
Παίρνω έτσι έστω και κρύα την εκδίκησή μου, μιας και από πάντα σχολίαζε 
τον τρόπο που οδηγώ. 
Τον αγαπημένο σου θείο που σε τριγύρναγε στα μπαράκια και για μπάλα τις 
Κυριακές, τον τάιζα το ξύλο με το τουλούμι. Στην απόγνωσή της η μάνα μου, 
μου είπε ψέματα ότι του πέταξα την κήλη, κανόνισε -στα ψέματα πάλι- να με 
στείλει εσώκλειστο στην Ιταλική Terra Santa, μπας και γλυτώσει την δεύτερη 
την κήλη, μα εγώ τίποτε, το χαβά μου. Ησύχασα για λίγο, αλλά πάνω στο 
δίμηνο εμφανώς υποτροπίασα και ξανάρχισα απροκάλυπτα το ξύλο. Το σκύλο 
κι αν τον πλένεις, σκυλιά η αποφορά του... Έχασα και την ευκαιρία να μάθω 
Ιταλικά! 
 Ο Ερμής, λίγο που μυάλωσα και έπηξε ο νους, είναι της καρδιάς ο ένας 
ο μοναδικός αδελφός, ο παντοτινός φίλος και το άλλο μου καλό και νούσημο 
εγώ! Απ’ αυτόν έμαθα να μοιράζομαι ρούχα, παιχνίδια, ξύλο, αγωνίες, 
κορίτσια. 
 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      21 
_______________________________________________________________________________________________________________________________________________________________________________________________________________ 

 

 

Η αρφή μου, το κουτσουκουτούδι 
 
κουτσουκουτούδι: κατσαριδάκι, Αγγ = cockroach 

 
 Η Λήδα η αρφή/αδελφή μου, ίδια η μικρή Λουλού, να μην μας την 
ματιάξω.  
Με το που γεννήθηκε και προέκυψε κόρη, το θεώρησε συμφορά ο πατέρας 
μου, τα έβαψε μαύρα και έφυγε για Βηρυτό. Τον χάσαμε. Έκαμε μια βδομάδα 
να συνέλθει, να ψωνίσει δώρα συγχώρεσης για να ξαναφανεί. Πολύ αργότερα, 
φυσικά, έπινε νερό στο όνομά της…  
 Τούτα όλα έγιναν, γιατί ο Ρένος έβαλε στοίχημα με το λινοτύπη στο 
ΕΘΝΟΣ, πως εξόν από μένα και τον Ερμή γεννά το τρίτο βιλλίν (πέος: γιο). Τον 
έταξε μάλιστα γαμπρό στην κόρη που περίμενε ο λινοτύπης, που και αυτή 
όμως -προς ακόμα μεγαλύτερή του συμφορά- προέκυψε γιός αντί για κόρη! 
  Ήταν η αρφή μου ένα μαϊμούνι, ένα κουτσουκουτούδι, ομόρφαινε το 
σπίτι. Διάβασμα, κούκλες, παιχνίδι με αόρατους πολεμιστές, ροτσού, το 
καλούπι της μάνας της. Ποτέ όμως να δώσει αφορμή για ξύλο από εκείνο με 
την βέργα λυγαριάς που για μένα και τον Ερμή ήτανε τακτό, κάτι σαν 
φάρμακο ανελλιπώς πρωί και βράδυ.  
 Άτυχη η Λήδα, όχι άτακτη ή για πιο σωστά έδειχνε φρόνιμη. Εφτά 
φορές την πήγαμε νοσοκομείο, μας απόκαμε! Μια έφαγε το μπαρούτι από δυο 
βεγγαλικά, μια κουτρουβαλιάστηκε στον γκρεμό, μια της γύρισε ο αντίχειρας, 
μια κατάπιε δυο ξυράφια, μια λούστηκε το κεζάπ,… μας ξέκανε!  
 Το κεζάπ ήταν σε μεγάλες γυάλινες μπουκάλες, απέξω απ’ το σπίτι 
Εγγλέζου στρατιωτικού γιατρού που έφευγε. Μαζευτήκαμε οι μικροί με τις 
πέτρες να τις τσακίσουμε. Το μόνο που πέτυχε στόχο -ήτανε δεν ήτανε τριών- 
ήταν το κακότυχο αυτό κουτσουκουτούι. Ανακατευόταν σαν το φάντη πίκα 
μες στα αγορίστικα παιχνίδια. Λούστηκε έτσι το οξύ και μέχρι να την ξεπλύνει 
η μάνα μου, λιώσανε απάνω της τα ρούχα. Είχε σημάδια για καιρό. Εφτάψυχο 
όμως το τσιλιβηθράκι, γάτα! 
«Άψε φως να βλέπεις» επέμενε η μάνα μου, ώσπου το κουτσουκουτούι τα 
κατάφερε να σκίσει την φτέρνα μες στα σκοτεινά. Η νύχτα μας βρήκε πάλι στα 
νοσοκομεία! Είχα σταδιακά συμφιλιωθεί με την ιδέα του πάνε-έλα στα 
εξωτερικά ιατρεία.  
 Άριστη μαθήτρια η θεία σου, σπούδασε Καλές Τέχνες στη Γαλλία, παρέα 
με τον Ερμή. Παρεμπιπτόντως, δεν κατάλαβα ποτέ πώς τα Γαλλικά μου ήτανε 



22               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

και είναι πάντα νήπιου, ενώ όλοι στο σπίτι τα μιλούσανε φαρσί. Μεγάλωσε, 
εξύπνωσε και ομόρφυνε πολύ, να μην μας την παινεύω. Σιδέρωνε το μαλλί, 
έφτιαχνε χαλάουα στις γάμπες, γινότανε θεά. Έφερνε φιλενάδες. Με μια δυό 
γνωρίστηκα και εγώ, γνωρίστηκε και ο μικρός.  
 Από την Λήδα έμαθα το ήμερο, το τρυφερό, το να αγαπώ και να δίνω… 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      23 
_______________________________________________________________________________________________________________________________________________________________________________________________________________ 

 

 

Jennifer, η τιτσίρα! 
 
τίτσιρη: γυμνή, τσίτσιδη, Αρχ. τιτθίον= θηλή, μαστός 

 
 Φίλους παιδικούς είχα λίγους, διαλεχτούς. Να ήτανε όλοι-όλοι έξι. Τα 
αδέλφια Κόκος και Τότης, που έγιναν έμποροι πετρελαίου, ο Γιώργος και ο 
Μάριος, και οι δυο μεγάλοι γιατροί, ο Άκης και ο Άντης επιδιορθωτές στην 
Αυστραλία. 
 Απ’ τα Εγγλεζάκια, που έφυγαν το ‘59 στα εφτά μου, θυμάμαι τον Peter 
που με ήθελε από νήπιο για αδελφό και την Jennifer την κόρη του γιατρού, να 
χορεύει τιτσίρα στο μπαλκόνι ή τρέχοντας να μισοπηδά με σκέρτσο στην κάθε 
τρίτη δρασκελιά. Μαζί τους και με τον Ερμή έκανα όλα που είναι να σας πω, 
για την αυλή, τα ποδήλατα, τους πολέμους, τα παιχνίδια, τους προσκόπους.  



24               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Εγώ, ο τζύρης σου 
 
 Με το που βυζόκοψα, καρφώθηκα με τις ώρες στην τηλεόραση. Άναβε 
ύστερις από τα βρυχώμενα Εγγλέζικα λιοντάρια. Έσβηνε προτού το «God save 
the Queen». Είχαμε εφεύρει έτσι ένα ιδιότυπο delete. Μες στο μυαλό μας το 
προτού και το ύστερις σούρωνε-σούρωνε, για να χαθεί. Delete μόνο σε ό,τι είχε 
να κάνει με Αρμοστεία. Στο ενδιάμεσο είχε να δεις πιο σοβαρά θεάματα, όπως 
Mickey Mouse, Lone Ranger, Bonanza και Lassie.  
 Έφαγα ψωμί με λεμόνι και αλάτι, έπινα κόλες αντίς για νερό, ρούφηξα 
αβγά ωμά, έφαγα τα σκύλλα του αγρού και συφοριασμένος έπεσα λιγόθυμος- 
ξερός, έφαγα πηλό και θυμάμαι το ανατριχιαστικό κριτσάνισμα της πέτρας 
αναμεσίς στα δόντια.  
Κάπνισα αντί για τσιγάρο ρίζες στα χαρακώματα, πούλησα μαστίχες, κουφέτα 
από γάμο, πατάτες και μπισκότα κλεμμένα από το σπίτι, έσπασα το χέρι 
περπατώντας σε βαρέλι που κύλαγε! Μάζευα μυρμήγκια, κόκκινα μεγάλα για 
Εγγλέζους, μαύρα μικρότερα για Τούρκους και τα έβαζα να παλεύουν. 
Ανάτρεφα μυλωνάδες, σαμιαμίδια, χαμαιλέοντες, χελώνες, τζιτζίκια, 
σκαντζόχοιρους, σπουργίτια, γάτους και κάτι έρμους ψωριασμένους σκύλους. 
Σε γινάτι του όποιου ενημερωμένου παιδαγωγού που κοπτόταν για το 
αντίθετο, θαρρώ πως ζω, είμαι αρτιμελής και ουδόλως διαταράχθην!  
 Είδα Άγγλους στρατιώτες να πηδούν με τα όπλα απ’ τα λαντρόβερ και 
να κάνουν σωματική έρευνα σε περαστικούς εργάτες κολλημένους στον 
μαντρότοιχο της Κίκας, συνοφρυωμένους, με τα χέρια στο κεφάλι και τα 
πόδια ανοιχτά! Άλλη φορά πάλι, μου κρέμασε ο Γλαύκος ταμπέλα στο λαιμό 
που έγραφε “Governor Foot is a donkey”.  
 Εγώ, μόλις τριών, βγήκα ποζάτος για να παίξω. Με άρπαξε γερά απ’ το 
τσουλούφι ο απέναντι Εγγλέζος, που για κακή μου τύχη δεν ήταν σαν και 
μένα αναλφάβητος. Εκείνος με το πιστόλι στο χέρι, με το άλλο να με έχει 
σβερκωμένο και εγώ και με τα δυό στο κεφάλι, τα πόδια ανοιχτά και 
συνοφρυωμένος, με έσυρε στον μπαμπά μου. Από εμένα έλειπαν χρόνοι, μα 
απ’ τον Γλαύκο έλειπαν χαρτιά και το όλο θέμα σήκωνε πολλή 
αποικιοκρατική έρευνα. Δεν κατάλαβα πώς ξεμπερδέψαμε και αθωώθηκα ο 
μελλοθάνατος.  
  Νηπιαγωγείο πήγαινα κοντά στο σπίτι του θειου μου του Γαβρίλη, 
ώσπου και αποβλήθηκα. Κυνηγούσα τον κύριο και του ’ριχνα καρφωτές 
κλωτσιές στο καλάμι, γιατί τράβηξε και έσκισε το αφτί του Κόκου. Το μόνο 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      25 
_______________________________________________________________________________________________________________________________________________________________________________________________________________ 

 

 

που είχε κάνει ο Κόκος ήταν πως με βοήθησε να αδειάσω με το κουβαδάκι την 
αμμοδόχο. Πίστευα τότε ακράδαντα ότι η άμμος έπρεπε να είναι χύμα όπως 
στη θάλασσα. Άλλους που ρώτησα, κανένας δεν είχε αδειάσει αμμοδόχο, ούτε 
έφαγε αποβολή από τα νήπια!  
 Παίζαμε μακριά γαϊδούρα, τσιλίκι, τζαμί, βόλους μικρούς και βόλους 
μάνες, με έπαθλο κάρτες του Πάκκου, του Κίττου, του Παμπουλλή. Με την 
σβούρα καρφώναμε μυτιές. Έσπρωχνα αυτοκινητάκια Dinky και Corgi μέσα 
στον δρόμο τον δικό μου. Το πρωί, τα εύρισκα πλακωμένα απ’ τα αυτοκίνητα.  
 Λες και το βάλανε πείσμα οι Εγγλέζοι να μας κάνουν λινοπάμπακους 
(μπασταρδέψουν) απ’ τα τότε! Στο δημοτικό, για Εθνικό Ύμνο είχαμε Την 
Βασίλισσά μας την κοινή μητέρα, για προσευχή το Πάτερ ημών ο εν τοις ουρανοίς 
και για τραγούδι το φρέρε Ζιάκε απ’ τις καλόγριες της Terra Santa. Βρισιές, 
κατά προτίμηση Τούρκικες. Το πρωινό μας γάλα ήταν δώρο της Ελισάβετ. 
Σχεδόν πάντα, η φλιτζάνα της Αγγλικής βοήθειας έσπαγε στο πάτωμα είτε από 
πίκα είτε από… έτσι! Συμπεραίνω ότι γλίστραγαν τα έρμα τα ανάγλυφα 
λιοντάρια, μέσα απ’ τα μικρά μας δακτυλάκια! Την ξένη σημαία την 
ανεβάζανε ψηλά σε ιστό, πού να την φτάσεις, πώς να την πειράξεις! 
 Ο κήπος του σπιτιού κάλυπτε λίγα τετραγωνικά, αλλά χώραγε όλη την 
νηπιακή μου ανησυχία. Έκανα σπιτάκι με τούβλα για το αρνί του Πάσχα και 
για τον γάτο που πείσμωσε και με τίποτε δεν έμπαινε. Έκανα κούνια για μας 
και τα κορίτσια, έκαμα δεντρόσπιτο να φοβούνται να ανέβουν τα κορίτσια, 
έκαμα παγίδες για τα Εγγλεζάκια, να πέφτουν τα μούλικα, να χαίρονται τα 
κορίτσια...  
« Come on, come on…για …game over here! ». 
 Μαχόμουνα ο δολοπλόκος, να περάσω τα αχάπαρα τα πλάσματα, από 
δέντρα με κουβάδες γεμάτους με νερό και από μονοπάτια με σπάγκους, 
θηλιές, τρικλοποδιές και λακκούβες με νερό παραλλαγμένες με φύλλα. Με τα 
σημερινά δεδομένα εύκολα θα χαρακτηριζόταν παραβατική ή τουλάχιστον 
bullying μια τέτοια συμπεριφορά. 
 Μην τα περάσεις στιγμή για ακίνδυνα, τα παιχνίδια που παίζαμε. Ο 
πόλεμος με την κάτω γειτονιά από Έλληνες-Εγγλέζοι απέληξε ύστερα απ’ την 
ανεξαρτησία του ’60, σε πόλεμο Έλληνες-Τούρκοι. Μάχες, πολιορκίες με 
όπλα, τόξα, ασπίδες, βέλη, πέτρες, σπαθιά και βόμβες φτιαγμένες από χώμα 
και χαρτί. Τα κοντάρια τρίμετρα, τα κλέβαμε απ’ το γκάζι του Χατζήκυριακου 
μαζί και την ασετυλίνη για το Πάσχα.  
 Αυτοανακηρύχθηκα αρχηγός, αρμόδιος για ποια κάρτα ποδοσφαιριστή 
θα ανταλλάξουμε, ποια πονηριά θα κάνουμε. Τον αδελφό μου τον έκρυβα 



26               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

ξοπίσω, γιατί το κεφάλι του λειτουργούσε σαν μαγνήτης που μάζευε 
ανεξαρτήτως διερχόμενες βόμβες και πέτρες! Τον αποκαλούσα Βουκεφάλα όχι 
τόσο για το πολύ μυαλό που χώραγε το κεφάλι του, αλλά κυρίως για το ότι 
φοβόταν - όπως άλλωστε και εγώ- σκιές της νύχτας. Άφοβοι τη μέρα, αλλά 
έτσι και σκοτείνιαζε, πώς να διασχίσεις την αυλή μέσα από δέντρα ζωντανά; 
Μόνο αν σε οδηγούσε κρατώντας σε απ’ το χέρι, η μικρή η κουτσουκουτού. 
Πήγαινε το σαμιαμίδι μπροστά και ξοπίσω εμείς πεθαμένοι, με τα μάτια 
κλειστά. Δεν φοβόταν τα φαντάσματα που σύχναζαν στις σκιές των δένδρων ή 
μπας και σε φάνε περαστικοί γύφτοι με τα χρυσά τους δόντια. Ούτε φοβότανε 
τη μαυριδερή τσιγγάνα μη σε τυλίξει στο κίτρινο φουστάνι της, με απώτερο 
σκοπό να σε πουλήσει για αλλουνού πατέρα παιδί.  
 Πέρναγε ένα μεσημέρι ένας ξέμπαρκος λειψός, ένας χασομέρης -κακόν 
χρόνο να ’χει- με την ποδηλατάρα του αναμεσίς στο φρούριο που έκτισα στην 
στράτα την δικιά μου. Οι μεγάλοι την λέγανε οδό, άλλοι πάλι συμπλήρωναν 
μετά το οδός και Γλάδστωνος. Στην νηπιώδη μου λογική ήταν πάντοτε η 
στράτα η δικιά μου. Πληγώθηκα τόσο σαν είδα την καταστροφή απ’ τη ροδιά 
του ποδηλάτου, σαν είδα το λάβαρο πεσμένο, την πέρα πολεμίστρα ερείπιο και 
στο χώμα, πλάι στον Αρθούρο, την Ξανθομαλλούσα, που χωρίς δεύτερη σκέψη 
εκσφενδόνισα το ακόντιο στην μπροστινή του ρόδα. Τον έφερα τα μπρούμυτα. 
Άμα το γάλα είναι ακόμα ανάμεσα στα χείλη, όταν ο αποθηλασμός 
συντελείται στους δρόμους, ρίχνεις εύκολα το ακόντιο. Μου τραβά μια κοφτή 
πάνω στο καρύδι, ο χαλασμένος κώλος, που μαύρισε ο τόπος, γουρλομάτιασα 
και μελιτζανής πνοή δεν έπαιρνα. Από τότε προσπάθησα να τιθασέψω τον 
θυμό και λογάριαζα τους μεγάλους διπλά και τρίδιπλα.  
 Τότε που τα περισσότερα τρίχρονα παρακαλούσαν να γίνουν ραλίστες ή 
καουμπόηδες, εγώ ήθελα να γίνω το Νικολή το Πετρολαδά. Διάβαινε την 
στράτα μας στητός στη σέλα πουλώντας πετρέλαιο πάνω στο χιονάτο άσπρο 
δίμετρο άλογό του, ζεμένο σε κόκκινη άμαξα με κατακόκκινο βαρέλι και 
άσπρες ρόδες. Λεβεντάνθρωπος ο Νικολής, με την βράκα, την μαντήλα και με 
δυο σπιθαμές μαύρο στριφτό μουστάκι. Τινάζοντας το μαστίγιο, φώναζε: 
«Νικολής, ο πετρολαδάς!».  
 Στην άκρη του δρόμου, στημένες στη σειρά με τον μαστραπά στο χέρι, 
τον περιμένανε οι Ττασίες να γεμίσουν για τον πύραυνο. Κρυφογελούσαν και 
δεν παρέλειπαν να ρίχνουν πεταχτές ματιές στα γερά στήθια του ζώου που 
είχανε μπροστά τους. Έμ σωφέρ, έμ καουμπόης, έμ άντρακλας ξεμπράτσωτος!  
 Σαν παιδιά όλο και κάτι μαστορεύαμε. Φτιάχναμε πολύπλοκες 
κατασκευές, πλαστουργήματα τα λέγαμε, που θα τις ζήλευε και ο Λεονάρντο ο 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      27 
_______________________________________________________________________________________________________________________________________________________________________________________________________________ 

 

 

Ιταλός. Το υλικό για κούνιες, πολιορκητικές μηχανές, ελαφρύ ή βαρύ 
οπλισμό, εποχούμενες βαλλίστρες, δεντρόσπιτα, αυτοκίνητα, αντίσκηνα και 
ό,τι άλλο φανταστεί ένα μυαλό, το βρίσκαμε στο γιαπί, κλεμμένο από 
αποθήκες, μέσα από το σπίτι μας ή βγαλμένο απ’ τα σκουπίδια. Αναμφίβολα 
δεν θα ήταν σήμερα αδόκιμη η απαίτησή μας για διεκδίκηση πρωτιάς στην 
ανακύκλωση. Σπάνια να ξέφευγε για την χωματερή ξύλο ή μέταλλο της 
ευρύτερης ενορίας των Αγίων Ομολογητών.  
 Κάναμε μόνοι μας αυτοκίνητα που για βάση είχαν σανίδα δυό οργιές, 
τροχούς βγαλμένους από άχρηστα παιδικά καροτσάκια και για κάθισμα 
κασέλα. Ένα σχοινί περασμένο στις δύο άκρες του μπροστινού άξονα 
υποκαθιστούσε επάξια το τιμόνι. Φεύγαμε καρφωτοί στην κατηφόρα την 
μεγάλη, κατευθείαν για τη λεωφόρο. Άμα σου κοβόταν το σχοινί, άμα σου 
έμενε το ξύλο απ’ το χειρόφρενο στο χέρι, το αυτοσχέδιο όχημα σταμάταγε 
μόνο αν το τακούνι έλιωνε την άσφαλτο ή αν το μανίκι σου αγκάλιαζε την 
ρόδα με κίνδυνο να μείνεις χωρίς δάκτυλα. Αλλιώς, αν έχανες την πρόσφυση, 
έφευγες αλαλάζοντας στο χαντάκι, με την αφεντιά σου τα ανάσκελα, τυχερός 
που γλύτωνες το διερχόμενο.  
 Κάναμε βελάκια από κατράμι της ασφάλτου, πρόκες και φτερά όρνιθας, 
κλέβαμε τα αεροβόλα και κυνηγούσαμε σπουργίτια απ’ έξω ή νυχτερίδες μέσα 
από σπηλιές. Απέξω πάλι, κυνηγούσαμε ο ένας μας τον άλλον. 
 Πρόκες, σκάγια, τα βγάζαμε μόνοι ή στο νοσοκομείο. Τα κοψίματα 
δένανε με τον καιρό κρύβοντας το χέρι για μέρες μέσα στην τσέπη, 
μπανταρισμένο σε γάζα ποτισμένη με ακριφλαβίνη ή τυλιγμένο με το 
θαυματουργό φύλλο του πλατύφυλλου φυτού, του επονομαζόμενου γιατρού. 
 Ανεβάζαμε παραστάσεις Καραγκιόζη με φιγούρες του Κολλητήρη, του 
Νιόνιου, του Μπάρμπα Δήμου, κομμένες σε κόντρα πλακέ ή χαρτόνι. 
Συνδέαμε τις αρθρώσεις με καμένο δόντι της χτένας, για οθόνη 
χρησιμοποιούσαμε σεντόνι και για φωτισμό, αναμμένο σπαρματσέτο. 
 Καβαλούσαμε τα ποδήλατα για να πάμε για μπάλα στους 
παρακατιανούς της κάτω γειτονιάς. Έπαθλο κύπελλο τριών σελινιών, απ’ τον 
Μαύρο της Λήδρας. Πάντα χαμένοι, πάντα αποκάτω. Σπάνια κάποιο 
κερδισμένο έπαθλο να ποζάριζε πάνω στο ράφι μέσα στην παράγκα, το οίκημα 
της συμμορίας. Σπάνια κάποιο βραβείο να έκανε παρέα στις καραμέλες, τις 
μαστίχες, τα σημαιάκια των ομάδων, τις κάρτες των ποδοσφαιριστών ή με 
κάτι χιλιοτσαλακωμένες σελίδες του Playboy. Ήταν το οίκημα φτιαγμένο για 
βαρύ χειμώνα, με ξύλινα τελάρα και χαρτόνια για τοίχους, λαμαρίνες για 
οροφή και ξύλινο πάτωμα για τις λάσπες. Το καλοκαίρι η συμμορία 



28               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

μεταφερόταν στο δεντρόσπιτο ή σε κάποιο υπόγειο χαράκωμα, πολεμικό 
κατάλοιπο. 
 Στην κάτω άκρη της Ονασαγόρου, κάτω απ’ το ΕΘΝΟΣ, την εφημερίδα 
που δούλευε ο πατέρας μου, έδρευε το ποδηλατάδικο του Δημήτρη. Πήγαινα 
να μου επιδιορθώσει το Raleigh. Στο μισοσκόταδο ξεχώριζες το μουντζούρικο 
καλοκάγαθο πρόσωπο ενός γίγαντα με μπλε φόρμες. Στα επιδέξιά του χέρια, 
που και σε αυτά περίσσευε η μουντζούρα, διέκρινες το απαράμιλλο ταλέντο 
μηχανουργού. Ποτέ μου δεν τον υποτίμησα. Απεναντίας μάλιστα, 
συγκρινόταν επάξια με το Νικολή το Πετρολαδά, τον νηπιακό μου ήρωα! 
Καθόμουν -το μαστροπαίδι- με τις ώρες να τον παρακολουθώ να βρίσκει 
απίθανες λύσεις σε θανατηφόρες βλάβες, να λύνει και να δένει γρανάζια, 
ρουλεμάν, ταχύτητες και με την μελωδική του φωνή να απαγγέλει ερωτικά 
και πατριωτικά δίστιχα. Ήταν απ’ το Δίκωμο και μας έφερνε σπιτικό χαλούμι 
μισό πρόβειο, μισό κατσικίσιο. Η γυναίκα του απέκτησε φήμη υπερασπιστή 
του δικαιώματος του άντρα να παρεκτρέπεται στο φαϊ. Μαγείρευε κάτι 
αντιναχτές πατάτες σαν λουκουμάδες, με μπόλικο πρόβειο λαρδί, να γλείφεις 
και τα νύχια των ποδιών. 
 Βρήκα στα εφτά μου μια χειροβομβίδα στο απέναντι χωράφι και 
σκέφτηκα ο δυστυχής να την παραδώσω. Την έδεσα στο ποδήλατο, έβαλα 
μανταλάκι και ένα χαρτόνι στις πίσω ακτίνες να ακούγεται ταπ-ταπ σαν 
μηχανή και ξεκίνησα ίσια για τον Αστυνομικό σταθμό Λυκαβηττού.  
 Σταμάτησα έξω από το παράθυρο του σταθμού, σταμάτησε και το ταπ-
ταπ στις ακτίνες, ξεπέζεψα, έλυσα τον σπάγκο και υπό το βλέμμα των 
Αστυνομικών καμαρωτός και με την χειροβομβίδα στα χέρια, μπήκα να τους 
την δώσω. Περίμενα υποδοχή ήρωα. Ο υποδεκανέας πήδηξε από το παράθυρο 
και ο λοχίας, που τον είχανε πάρει φαίνεται τα χρόνια, κοίταξε μια το 
παράθυρο, μετάνιωσε και είπε να το παίξει ψύχραιμος. Να μην τα πολυλογώ, 
το γεγονός συνδέθηκε προφανώς με αναμνήσεις από πρόσφατες ανατινάξεις 
της ΕΟΚΑ σε σταθμούς. Τρόμαξαν, είπαν κάτι για το σόι, την μάνα μου και με 
περιέλαβαν στις βρισιές και στα ξεγυρισμένα χαστούκια. Συνήθης λειτουργία, 
σκέφτηκα, των δυνάμεων περιστολής.  
 Ύστερα έβαλα φωτιά στα σπαρτά έξω απ' το σταθμό για να μάθουν και 
οι δυνάμεις αυτές να μην με τρομάζουν. Έτσι σκέφτηκα ο εφτάχρονος να 
λειτουργήσω. Κάηκαν όλα μέχρις εκεί. Εκατό λίρες έδωσε ο παππούς σου στον 
Χατζήκυριακο για το καμένο σιτάρι και, καπάκι τον επόμενο μήνα, άλλες 
εκατό για τον προφυλακτήρα της Μερσεντές που στράβωσα με το ποδήλατο.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      29 
_______________________________________________________________________________________________________________________________________________________________________________________________________________ 

 

 

 Το Raleigh έμεινε λοξό ως το γυμνάσιο, με την επίκτητη καμπούρα του 
να μου υπενθυμίζει τον στραβομουτσουνιασμένο προφυλακτήρα του γείτονα.  
 Νήπιο σαν ήμουν, με έπαιρνε στην εφημερίδα ο παππούς σου και 
άκουγα ακαταλαβίστικες κουβέντες πίσω από πόρτες, για Ελευθερία, για 
Ένωση. Φορούσε γραβάτα και στο χέρι πάνω απ’ το πουκάμισο μαύρο μανίκι 
γραφιά. Διόρθωνε τεράστια χαρτιά σαν σεντόνια με κόκκινο μολύβι. Το πάνω 
μισό από το μολύβι ήταν μπλε και σαλιωμένο, γινότανε ίδιο σαν το μελάνι! 
 Στο ΕΘΝΟΣ, την εφημερίδα που δούλευε, είδα τον Κοτήν ή Γλαύκο, 
αδερφικό φίλο του μπαμπά μου και τον τουρούμ-τουρούμ τα ρέστα που έμαθα 
ύστερις ότι ήταν ο Κόνωνας ο δημοσιογράφος. Τους κόλλαγε το παρατσούκλι 
και μπερδευόμουν να βρω το πραγματικό τους. Είδα και τον διευθυντή της 
εφημερίδας, τον Θεμιστοκλή τον Δέρβη, γιατρό-δήμαρχο Λευκωσίας, πολιτικό 
στέλεχος του Αγώνα της Απελευθέρωσης. Είδα τον Σπύρο τον Κυπριανού, τον 
δεύτερό μας πρόεδρο, που έφευγε για σπουδές. Του έδιναν το αστρονομικό 
ποσό των πέντε λιρών για να είναι ο αθλητικός ανταποκριτής της εφημερίδας 
στο Λονδίνο.  
 Είδα και κάτι γερόντισσες-μέλη της ΕΟΚΑ, σαν τα φαντάσματα, με 
ταραγμένη θωριά μα με γρήγορα πόδια, να κουβαλούν μέσα σε καλυμμένα 
κοφίνια σιδερένιους σωλήνες. Άκουσα -άραγε αλήθεια;- πως ήτανε βόμβες! 
 Κάθε που θα πιάναμε τον Μάη ή που θα βγαίναμε για τα κούλουμα, 
γύρευα σπάγκο και καλάμι για να κάνω ζύγια και χαρταετό. Την τέχνη μού 
την δασκάλεψε γείτονας που εξελίχθηκε αργότερα σε μεγάλο πολιτικό της 
δεκαετίας του ’80 στην Ελλάδα. Ήταν όμως, όπως διαδιδόταν, οπισθοκίνητο, 
φολκσβάγκεν, απ' αυτά τα ουδετερόφιλα σερνικοθήλυκα, τους τιγκιτάνκες, 
τους χαρούμενους τοιούτους. Πιάστηκε λεν ντυμένος γυναίκα στη Συγγρού. 
Επιμένουν κιόλας, πως την ιστορία την έβγαλε στη φόρα ο αντιπρόεδρος της 
κυβέρνησης για να τον σβήσει απ’ την πολιτική. Ο αντιπρόεδρος συγχωρέθηκε 
όταν μετά από θανατηφόρο εγκεφαλοπληξία σωριάστηκε άξαφνα εν μέσω 
δικαστών. Ούτε αυτός δεν άντεξε το τόσο του ψέμα. 
 Στο κατηχητικό δεν τα κατάφερα να στεριώσω, γιατί τα βιβλία έπρεπε 
να τα πουλώ και όχι να τα αγοράζει η μάνα μου. Φάνηκε εξ αρχής πως δεν το 
είχα για έμπορος. Εκκλησία, όμως, ανελλιπώς Χριστούγεννα και Πάσχα. 
Κρεμούσαμε και καίγαμε τον Ιούδα σε λαμπρή τρίμετρη πυρά στο προαύλιο, 
ενώ ταυτόχρονα σκάγαμε κροτίδες με κάλι και θειάφι. Για μια πιο ηχηρή 
έκρηξη τοποθετούσαμε σε κονσερβοκούτι στέρεα ασετιλίνη, την φτύναμε, 
άφριζε και αφού την καπακώναμε, την ανάβαμε. Αυτό προκαλούσε 



30               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

βαρότραυμα στα αυτιά, επιφανειακό σεισμό στους εκκλησιαζόμενους και την 
στιγμιαία έστω διακοπή της εκ του άμβωνος Ακολουθίας. 
Ο Θεός των μωρών φάνηκε εξαιρετικά μεγαλόθυμος για την παιδική μας 
ύπαρξη. Μας άφησε απείρακτους, αρτιμελείς! 
 Στο Δημοτικό παρίστανα με την κάθε ευκαιρία τον παλικαρά. Όταν 
όμως ήρθε η ώρα να τα βάλω με έναν ψηλό από μεγαλύτερη τάξη, βρήκα τον 
δάσκαλό μου. Τον έριξα κάτω, τυχαία όπως φάνηκε, φαρδύ-πλατύ ανάμεσα 
στα κορίτσια, χρησιμοποιώντας μια άγνωστη για αυτόν λαβή: την 
αεροπλανική! Έσκασε με πάταγο στα πλακάκια. Όπως και να έχει, 
καταντροπιάστηκε! Εξαγριωμένος μετά με κυνηγούσε σε κάθε διάλειμμα και 
αφού με έπιανε, μου κλείδωνε στην αμασχάλη το κεφάλι. Στη συνέχεια, με μια 
άγνωστη για μένα στριφτή χειρολαβή, μου έχωνε το κεφάλι στον λάκκο με 
τον βόρβορο. Για μέρες δεν το ομολογούσα σε κανέναν. Βαρέθηκε κάποια 
στιγμή να με λούζει η μάνα μου και πήγε στη δασκάλα. Κάπου εκεί έληξε το 
όλο θέμα με το λασπωμένο κεφάλι και ξαναπήρα τα πάνω μου.  
 Με ένα και μόνο γρόσι αγοράζαμε από το κυλικείο μαστίχες με κάρτες 
των ομάδων ή των ποδοσφαιριστών και απ’ τον πλανόδιο στα κάγκελα 
μαστιχωτό σάμαλι με ψημένο μύγδαλο. Σαν έμπαινε καλοκαίρι γλείφαμε 
παγωτό χωνάκι του γάλακτος ή ξυλάκι του νερού από μοσχομυριστό λεμόνι ή 
τριαντάφυλλο. 
 Στην τελευταία τάξη του δημοτικού, η δασκάλα με έβαλε να παίξω τον 
καπετάνιο που γυρίζει απ’ τα ξένα. Όχι τον Ορέστη στην Ηλέκτρα όπως εσύ, 
Ρένο, αλλά έναν απλό κομπάρσο σε σκετς του Παπαδιαμάντη. Πρόβες πολλές, 
μα τα λόγια ελάχιστα, μετρημένα. Με το που έβγαινα στη σκηνή, τέλειωνε 
μεγαλόπρεπα και το έργο.  
 Δεν έμελλε όμως να τελειώσει ποτέ. Τρεις μέρες πριν απ’ τα 
Χριστούγεννα, τη μέρα της παράστασης και λίγο πριν εμφανιστώ στη σκηνή, 
ακούστηκαν σειρήνες. Με άρπαξε απ’ την αίθουσα η μάνα μου και με 
φυγάδευσε άρον-άρον!  
 Ήταν η μέρα που ξεκίνησαν στον Τράχωνα οι φασαρίες με τους 
Τούρκους. Η αστυνομία σκότωσε τα μεσάνυχτα δυο δικά τους πλάσματα. 
Έκλεισαν τα σχολεία, απαγορεύτηκε η κυκλοφορία, βάραγαν καμπάνες, 
στρίγγλιζαν σειρήνες. Οι κουβέντες μετρημένες, σοβαρές, χώρια από μικρούς, 
χώρια από γυναίκες. Σειρά στην Τουρκοκυπριακή εξέγερση πήραν και οι 
υπόλοιπες γειτονιές του τόπου.  
 Το χαμόγελο λες και χάθηκε μέσα σε μια νύχτα!  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      31 
_______________________________________________________________________________________________________________________________________________________________________________________________________________ 

 

 

 Ήταν τα γεγονότα του ’63 όταν ο Πρόεδρος ένα μήνα πριν διόρθωσε -
είπε- τα 13 σημεία του συντάγματος της Ζυρίχης για το συμφέρον του λαού -
είπε. Τον τρόπο του τον υπέδειξε ο Εγγλέζος. Τούτο το διόρθωμα ανακάτεψε 
προφανώς τους σύνοικους Τούρκους, εξαγριώθηκαν με τους Χριστιανούς και 
δεν ήθελε και πολύ να αρχίσουν φασαρίες. 
 Για το διόρθωμα υπήρχαν προφανείς πολιτικοί λόγοι που κανείς άλλος, 
εκτός απ’ τον χαρισματικό μας ηγέτη, δεν θα ηδύνατο να διαισθανθεί. Μιας και 
όμως γεννήθηκε στις 13 Αυγούστου του 1913, το νούμερο το θεώρησε τυχερό. 
Για τον απλό κόσμο, θα είναι πάντα το άτυχο. Έφερε βομβαρδισμούς 
αεροπλάνων της Τουρκίας στα Καζιβερά, σκοτωμούς στη Μασσούρα, 
επιχείρηση εκκαθάρισης των Τουρκοκυπρίων στην Κοφίνου και κατέληξε στη 
δημιουργία μειονοτικών θυλάκων.  
 
 Κάθε μαχαλάς οργάνωνε ομάδες πολιτών με όπλα που τότε 
φανερώθηκαν. Θαύμαζες να περνούν τρίζοντας τεράστιες μπουλντόζες με 
σακούλες άμμου για θωράκιση και πεζοί με τα λιανοντούφεκα σταυρωτά 
πάνω απ’ το κοστούμι, κράνη μπλε από την αστυνομία και άλλο περίεργο 
οπλισμό, όπως κουζινομάχαιρα, φτυάρια, κασμάδες, μπαλτάδες.  
 Τα βράδια, στον δρόμο έξω από το σπίτι, έβλεπες γείτονες να 
κατευθύνονται για σκοπιά στα οδοφράγματα της Ερμού, της Ομορφίτας ή του 
Τράχωνα.  Δημιουργήθηκαν, ή κατά άλλους υπήρχαν από πριν, ομάδες 
μαχητών των Ραούφ Ντενκτάς, Τάσσου Παπαδόπουλου, Νίκου Σαμψών, 
Πολύκαρπου Γιωρκάτζη, Βάσσου Λυσσαρίδη, Εζεκία Παπαιωάννου.  
 Οι τρεις πρώτοι αξιώθηκαν με τον έναν ή τον άλλο τρόπο να γίνουν 
πρόεδροι. Οι άλλοι διετέλεσαν υπουργοί ή αρχηγοί κομμάτων.  
«Σκοτώθηκε μια πουτάνα και διέλυσε το κράτος», δήλωσε φαινομενικά 
περίλυπος, ο φαρμακόγλωσσος της γειτονιάς! 
 Η ιστορία αυτή άφησε τα σημάδια της στα χωράφια γύρω από κάθε 
σπίτι, από κάθε σχολείο. Σκάψαμε ζιγκ-ζαγκ χαρακώματα, περάσαμε με φούμο 
τα φανάρια των αυτοκινήτων και κολλήσαμε σταυρωτές ταινίες στα τζάμια 
των σπιτιών.  
 Οι σπηλιές πάνω από το σπίτι, εκεί που ως τα χθες κυνηγούσαμε 
νυχτερίδες, γεμίσανε πυρομαχικά και τις φύλαγαν Έλληνες φαντάροι με 
αντιαεροπορικό. Ήταν τρεις-τέσσερις της μεραρχίας που έστειλε ο Γέρος.  
 Πού μας έχανες, πού μας έβρισκες, με τα ποδήλατα στους καλαμαράδες 
να τους ακούμε να μιλούν καλαμαρίστικα, να βρίζουν μεγαλύτερα πράματα 



32               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

από εμάς και να μας μαθαίνουν, δώδεκα χρονών φύτρες, προσοχή-επ’ ώμου με 
Μ1. Ο τόπος μύριζε γράσο, λάδι των όπλων, ανάκατο με πετρέλαιο. 
 Κλέβαμε από το σπίτι σταφύλι, χαλούμι, τάιντ, Εγγλέζικα τσιγάρα και 
για αντιπαροχή μας δίνανε κουραμάνες, κασέρι, φέτα, κορνμπίφ. Ήτανε 
γεύσεις άλλες, γεύσεις και μυρουδιές στρατιωτικές, Ελληνικές! Εκείνο που 
γεύεσαι, εκείνο που μυρίζεις, είναι ιατρικώς βέβαιο πως το φέρνεις για χρόνια 
στο νου. Εποχή ξυποληταρίας, που παρόλα αυτά λιώναμε μέχρι και δυο 
ζευγάρια παπούτσια το χρόνο. Και αυτά, πεταλωμένα!  
 Μαθητές είχαμε σαν μέλημα να βελτιώνουμε με κάθε κόστος τις 
επιδόσεις μας στα μαθήματα και στον αθλητισμό για να παραβγούμε το 
αντίπαλο σχολείο. Όλα βεβαίως τα σχολεία ήσαν Δημόσια και ακολουθούσαν 
το Ελληνικό εκπαιδευτικό σύστημα. Διέφεραν σε λεπτομέρειες, όπως στη 
στολή, τις αθλητικές κραυγές, στα συνθήματα και στα χρώματα των ομάδων. 
Η φούστα ή το παντελόνι γκρίζο ή μπλε, η γραβάτα μπλε, το πουκάμισο 
λευκό.  
Τα ελάχιστα ιδιωτικά τότε, παρέμεναν στη ζώνη του λυκόφωτος, έτη φωτός 
πίσω, με γραβάτα στα χρώματα του ουράνιου τόξου κίτρινη, μπορντό ή ριγέ σε 
πράσινο-μπλε. Επιεικώς σανοπωλεία. Προορίζονταν στο να παρκάρεις εκεί 
αποβληθέντα βλήματα του δημόσιου και λοιπά οικοδομικά μπάζα.  
 Η κόντρα των σχολείων άρχιζε από το Δημοτικό, με την ευγενή άμιλλα 
γενικών γνώσεων της τηλεοπτικής εκπομπής Απαντήστε Παιδιά του Φρίξου 
Πετρίδη. Συνεχιζόταν στα Γυμνασιακά μας χρόνια με αγωνίσματα κλασσικού 
αθλητισμού συνοδευόμενα είτε με μελωδικά τετράστιχα μαθητριών ή με τις 
δικές μας βάρβαρες αγριοφωνάρες. Διασχολικοί, Παγκύπριοι, Πανελλήνιοι και 
Διαβαλκανικοί, δονούνταν από ιαχές. Από τη μια οι δικές μας, εκρηκτικές, 
«Μπάμ-μπούμ Κύκκος!», από την άλλη οι καταθλιπτικές σαν μοιρολόι, «Κεε-
ντριιι-κόοο» των βασικών μας αντιπάλων.  
 Ο ανταγωνισμός κατέληγε στο Λύκειο -όπως το ονομάζουμε σήμερα- σε 
συναγωνισμό αριστείων και βραβείων μαθηματικής ή άλλης εταιρείας. 
 Αποκορύφωμα της μεταξύ μας κόντρας, τα συνολικά ανά μαθητή 
περασμένα GCE για Αγγλία και τα αποτελέσματα των εισαγωγικών σε 
διακεκριμένες σχολές στα Πανεπιστήμια της Ελλάδας.  
 Με το που πατούσαμε τα δεκάξι, κλέβαμε τα Σαββατόβραδα το 
αυτοκίνητο, βιδώναμε το L του μαθητευόμενου πίσω και τραβούσαμε για 
τσάρκα στα café και τα μεσάνυχτα, για κόντρες στο αεροδρόμιο. Οι 
μεταμεσονύκτιοι αγώνες ταχύτητας και επιδεξιότητας κατέληγαν στην 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      33 
_______________________________________________________________________________________________________________________________________________________________________________________________________________ 

 

 

καλύτερη των περιπτώσεων σε άδειο ντεπόζιτο βενζίνης και στη φθορά των 
ελαστικών, στην δε χειρότερη σε τσαλάκωμα φτερού ή πόρτας. 
 Η παρέμβαση της αστυνομίας σκόπιμα άκαρπη, παρόλα τα ταχύτατα 
Βάγκελ που μας έπαιρναν στο κατόπι. Συλλήψεις, μόνο σε παρατραβηγμένες 
περιπτώσεις. Γινόντουσαν αυτές εύκολα αντιληπτές, όταν εμφανιζόσουν την 
επομένη στο σχολείο με κρατικό δώρο το γουλί κεφάλι! Ακολουθούσε καπάκι 
και το σχολικό δώρο, της τετραήμερης αργίας.  
 Σαν πλησιάζαμε ξημερώματα στο σπίτι, σβήναμε από μακριά φώτα-
μηχανή και τσουλούσαμε το αυτοκίνητο σε θέση παρκαρίσματος, έτσι που να 
μην φαίνεται το βαθουλωμένο φτερό. Αδυνατώ να συνειδητοποιήσω γιατί δεν 
μας παρέπεμπε η τροχαία. Πώς κυρίως δεν το πήρε χαμπάρι η μάνα μου, η 
οποία δεν άφηνε να πέσει τίποτε κάτω. Την μόνη λογική εξήγηση που μπορώ 
σήμερα να δώσω, είναι η αποτρεπτική, κατασταλτική και μη εκδικητική 
παρέμβαση των αρχών στην διαμόρφωση του χαρακτήρα μας. Πίστευαν, 
φαντάζομαι σωστά, πως μια πρώιμη τιμωρία θα στιγμάτιζε, θα οδηγούσε σε 
αρνητισμό και θα ήταν η σίγουρη απαρχή περιθωριακής συμπεριφοράς. 
 Ξεχνιέται πάλι, Ρένο μου, το ατέλειωτο καζίκι και το ακόμα 
μεγαλύτερο χάι-χούι, στην τελευταία τάξη του Λυκείου; Από αυτό υπέφεραν, 
ανεξαρτήτως αξίας, όλοι οι καθηγητές. Η Repeter η Γαλλικίνα, η Blue Scarab η 
Αγγλικίνα, ο Φυστουκάρης, ο Θεός των Θρησκευτικών, ο Κρέων ο 
γυμνασιάρχης, ο Shorty ο χημικός, ο Ρh ο βιολόγος. Δεν είχαμε Θεό. Τι 
ποδήλατα, τι γαϊδούρια στην τάξη, τι πατάτες στην εξάτμιση, τι βρωμούσες 
στο χημείο, τι χανόταν -κατ’ εξακολούθηση- η κιμωλία, οι χάρτες, η τάξη όλη. 
 Ούτε να διανοηθείς όμως, να κάνεις πλάκα στον Αλέξανδρο Κινάνη. 
Δεν του βρίσκαμε το παραμικρό ψεγάδι. Δεν υπήρχε για να του το βρεις, μα 
και δεν τολμούσες, αν υπήρχε, να τον χωρατέψεις. Μαυροτσούκαλο, 
σμιχτοφρύδης, ανήμερο θεριό, λοξός, απροσδόκητος, ανορθόδοξος. Μια, 
«είστε το καλύτερό μου τμήμα, με κάνετε υπερήφανο» και μια, «είστε 
σκουλήκια να σας πατήσω, να σας λιώσω». Ως και το μουστάκι του λοξό, δεν 
καθόταν σε μια μπάντα. Εντοπιζόταν βεβαίως κατάμαυρο κάπου μεταξύ 
μύτης-σαγονιού αλλά η απόσταση από αυτιά και χείλη έπαιζε με την βδομάδα. 
Μας έμαθε να μιλάμε αρχαία, εις αττικήν σύνταξιν, με δικά μας παραδείγματα. 
Μας δίδαξε ιστορία, μας δίδαξε φιλοσοφία. Στην προσπάθειά του να 
περιγράψει το συνονθύλευμα των ξένων κατακτητών που επέπεσαν του 
νησιού, έλεγε: «…Ενετοί, Σαρακηνοί, Οστρογότθοι, Βησιγότθοι, διαβόλοι, 
τριβόλοι όλοι εδώ κάτω μαζεύτηκαν!» 



34               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Ούτε φυσικά σκέψη για πλάκα στους Χατζηβασιλείου, Παπαφιλίππου ή 
Παλλάδιο, τους γυμναστές που μας έκαναν αθλητές και Έλληνες. Αξιωθήκαν 
πολλοί από την τάξη, με την βοήθειά τους φυσικά, να πιάσουν το 
Πανευρωπαϊκό όριο στον κλασσικό αθλητισμό. Θυμάμαι, σε συμμετοχή 
τελευταίας στιγμής, να τρέχω τα 800 χωρίς το αθλητικό πατταλονοβράτζι, με 
το μακρύ γκρίζο παντελόνι του σχολείου.  
 Πάντα να σε κράζουν, να σε ξεμπροστιάζουν την ώρα της σύνταξης για 
προσευχή. "Μην είστε μπουλούκι χύμα στο κύμα, μην φλυαρείτε με το χαβά 
σας, να είστε καθαροί, να έχετε το μέτωπο ψηλά και να προσπαθείτε στη 
γυμναστική για να βλέπετε σαν σαρανταρίσετε …από πού κατουράτε". 
 Κανένα παρατσούκλι και στο Σάββα τον Ιωαννίδη, τον μαθηματικό με 
τα σημάδια της χειροβομβίδας στα χέρια, από εκπαίδευση στους πυραύλους 
στην Αίγυπτο, ούτε καμώματα στο απαράμιλλο λέγειν και το χειμαρρώδη 
λόγο του Ουράνιου του Ιωαννίδη, του μετέπειτα υπουργού και φίλου. 
Ξεκλείδωναν την καγκελόπορτα για να βγούμε κρυφά στη διαδήλωση.  
 Θα σου αφήσω πίσω ένα ερωτηματικό, μια μεγάλη γκρίζα ζώνη για 
μαθήματα και βαθμούς. Το διάβασμα υποτυπώδες ως ανύπαρκτο, γιατί ούτε 
ώρα ούτε όρεξη είχα να στερηθώ το έξω. Η σάκα πηγαινοερχόταν μέρες 
ανέγγιχτη. Ως την Γ’ Γυμνασίου είκοσι, με το ζόρι να προβιβάζομαι απ’ την Δ’ 
και μετά. Από τα παρακάτω θα καταλάβεις πως το όποιο μυαλό σπαταλιόταν 
αλλού. Θυμάμαι, γιε μου, τι προσπάθεια κατέβαλες για να τιθασέψεις και εσύ 
το διαταραγμένο εκείνο μανόμετρο της συγκέντρωσης. Επικρατούσε η 
μαλάκυνση της εφηβείας. Αυτό είχε σαν αποτέλεσμα να αμφισβητείται το 
θεωρητικό μας υπόβαθρο, παρότι εμείς γνωρίζαμε πως κάτι άλλο παίζει… 
 Ένα έχω να πω! Διαγώνισμα Φυσικής, Χημείας, Βιολογίας, 
Μαθηματικών, γενικός μέσος όρος τάξης 3 στα 20, για να γίνουν λιγότερα από 
τρία τα τμήματα του Πρακτικού. Να δημιουργηθεί και δεύτερο Κλασσικό 
τμήμα. 
 Παρά την τρέλα που κουβαλούσαμε έμεινα εκστατικός, έμεινα και 
απορημένος πώς και δεν πατώσαμε και χα-χα ασθμαίνοντας κάτι τελικά 
γινήκαμε.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      35 
_______________________________________________________________________________________________________________________________________________________________________________________________________________ 

 

 

Στρατηγοί 
 
 Η αδελφή της μάνας μου, η Θέμις, γνωρίστηκε με τον Ανδρέα 
Σιαπκαρά, έναν Έλληνα αξιωματικό που πέρασε από την Κύπρο όσο ακόμη 
μαινόταν ο πόλεμος του ΄ 40. Δώσανε λόγο και κατά συνέπεια παντρεύτηκαν! 
Όταν μου έλεγαν την ιστορία της γνωριμίας, παίζονταν τα «Κανόνια του 
Ναβαρόνε» και είχα ταυτίσει την Θέμιδα με την Ειρήνη Παππά. Σκάρωνα στο 
μυαλό πολεμικές περιπέτειες και μπαρουτοκαπνισμένους έρωτες. Σκάρωσαν 
και αυτοί, αετόπουλο, τον Αλέξανδρο Θωμά. Ζούσαν αργότερα στην Αθήνα 
και κατά περιόδους ανά την επικράτεια. Ο Ανδρέας πολέμησε στην Αλβανία 
και τιμήθηκε σαν πυροβολητής. Λέγεται πως ήταν απ’ αυτούς που οι βολές 
τους τρύπαγαν Ιταλικά καζάνια. Πολέμησε σαν καταδρομέας αλεξιπτωτιστής 
στον πόλεμο της Ερήμου του Ελ Αλαμέιν, στο Ρίμινι, σε περιπόλους SAS πίσω 
από Γερμανικές γραμμές και σαν Ιερολοχίτης στο Αιγαίο. Το τελευταίο τού 
στοίχισε τον τραυματισμό και την παντρειά με την αετομάνα Ειρήνη.  
Υπηρέτησε σε σχολές πολέμου της Ευρώπης, ήταν διοικητής του στρατηγείου 
του ΝΑΤΟ στη Νάπολι και συνιδρυτής των καταδρομών στην Ελλάδα. Το 
στήθος γιομάτο μέταλλο από τραυματισμούς, μετάλλια από ανδραγαθία. 
Πέντε γλώσσες, εφτά βιβλία, στοίβα οι δημοσιεύσεις. 
  Από τον παππού σου τον Ρένο, αλλά και απ’ τον ίδιο τον στρατηγό, 
έμαθα πώς συναντήθηκε με τον Αρχ. Μακάριο τον Γ' τότε στις συνομιλίες για 
την συμφωνία Ζυρίχης-Λονδίνου, το Φεβρουάριο του ΄ 59. Συμμετείχε, όπως 
άκουσα, στην συνοδεία του Ευάγγελου Αβέρωφ, του Υπουργού Εξωτερικών 
της Ελλάδας. Την παραμονή της υπογραφής, κρυφά της υπόλοιπης 
αποστολής, σάλταρε πάνω στο δωμάτιο του Αρχιεπισκόπου, σε χώρο 
αποστειρωμένο, που άλλοι εκτός αποστολής δεν είχανε πρόσβαση, και 
προσπαθούσε ως το ξημέρωμα να πείσει την Μακαριότητά του να μην 
υπογράψει. Τον πληροφόρησε, εισβάλλοντας με τον βίαιο αυτό τρόπο στη ζωή 
του, ότι δεν ήταν ένας απλός σαλταδόρος, αλλά ένας εξ αγχιστείας Κύπριος. 
Πως ακόμη ως νικητές ενός Απελευθερωτικού Αγώνα, μας έπρεπε η πλήρης 
Ελευθερία, όπως συνέβη με όλες τις άλλες πρώην αποικιοκρατούμενες χώρες. 
Όχι να βρεθούμε με τον Τούρκο συνέταιρο και τον Εγγλέζο νταβατζή. Είπε 
ακόμη στον Μακαριότατο να προσέχει τη σχέση συμφέροντος Αθηνών-
Λονδίνου. Τον προβλημάτισε σε σημείο να υποσχεθεί στο θείο μου ότι δεν θα 
υπέγραφε το επόμενο πρωί!  
 Αναρωτιέμαι τι να συλλογιζόταν ο ηγέτης μας όλο το υπόλοιπο βράδυ. 



36               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Ίσως, πως κάποτε θα γραφτεί βιβλίο που να περιγράφει την κατάρα 
των χαμένων ευκαιριών και την παράλληλη κατάρα της άρνησης μιας 
επιλογής που σε λίγο θα αποδεικνυόταν πολύ καλύτερη από την αμέσως 
επόμενη. 
 Ίσως πάλι, να τον διακατείχαν σκέψεις για το πόσο εύκολα κάποιος 
θνητός, υπογράφοντας υψίστης εθνικής σημασίας συνθήκες, μπορεί να 
ξεπουλήσει τελικά αυτά που ανέξοδα επέμενε να εξαγγέλλει ως Θεός από το 
μπαλκόνι.  
 Το επόμενο πρωί τραβούσε -όσο μπορούσε είναι αλήθεια- την άδικη 
συμφωνία. Κωλυσιεργούσε γυρεύοντας μέχρι και συνεννόηση με τους 
Τουρκοκύπριους, μα και αυτός ακόμη ο Καραμανλής, κώφευε. Δεν το είχε 
σκοπό, μα υπέκυψε όπως φάνηκε τελικά, στα τότε συμφέροντα Ελλάδας-
Αγγλίας και στα ταξίματα του Εγγλέζου στις Σεϋχέλλες. Κατάφερε να 
κατατρομάξει αναμφίβολα την ίδια του την Μακαριότητα! 
 Πριν τη χούντα, ο Ανδρέας αποστρατεύτηκε με τον ανώτατο βαθμό του 
στρατηγού και του Γενικού Επιθεωρητή Στρατού. Μέσα της δεκαετίας, 
παροπλισμένος πια, φιλοξενήθηκε στο σπίτι μας. Τότε το ΄ 64 τελείωνε το 
σχολείο ο Φοίβος, ο γιος του θείου Κόκου, αδελφού του πατέρα μου. 
Βρεθήκαμε στη βεράντα μας στην Κύπρο, για να τον συμβουλέψει ο στρατηγός 
σε ποια σχολή να δώσει. Του πρότεινε -όπως και έγινε- την Ευελπίδων. 
 Τέλειωσε ο Φοίβος τη Σχολή ως αρχηγός της τάξης, πρώτος στα 
μαθήματα, πρώτος στο σημάδι. Στον πόλεμο του ΄ 74, με άδεια του Ελληνικού 
στρατού, ήρθε αυτόβουλα στην Κύπρο. Ορίστηκε υπεύθυνος του πολέμου των 
τανκς και της άμυνας της δυτικής πράσινης γραμμής.  
 Γύρισε στην Ελλάδα και ανέβαινε σκαλί-σκαλί την ιεραρχία. Επέστρεψε 
πίσω ταξίαρχος, μετά υποστράτηγος, υπαρχηγός της Εθνικής Φρουράς, και το 
καλοκαίρι με το που αποστρατεύθηκε ως αντιστράτηγος, ορίσθηκε υπουργός 
Άμυνας. Τρεις μήνες υπουργός, ωσότου… τους τα βρόντηξε.  
 Είπαν πως ήταν άρρωστος -διεγνώσθη δύσκαμπτο αυχενικό- αλλά εξ 
όσων γνωρίζω, καλά κρατεί και χαίρει άκρας υγείας. Ένας ίσιος, ένας τίμιος 
άνθρωπος, αναγιωμένος Έλληνας, δεν θα χώραγε με τίποτα σε τέτοιο 
λινοπάμπακο σχήμα. Τα περί παραίτησης λόγω ακαμψίας και σχήματος, μου 
πέρασαν από το μυαλό και τα θεωρώ εκδοχή που ευσταθεί. Τα βιβλία, οι 
συνεντεύξεις, οι ομιλίες του Φοίβου, όπως και του Ανδρέα, έμειναν 
μπούσουλας για πολιτικούς και στρατιωτικούς, Κύπριους και Ελλαδίτες.  
 Σε κάθε κουβέντα, ο Ανδρέας προειδοποιούσε για τους μεγάλους 
κινδύνους που θα φέρει μια χούντα στρατιωτικών στην Κύπρο. Από τότε δεν 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      37 
_______________________________________________________________________________________________________________________________________________________________________________________________________________ 

 

 

ξεχνώ την εικόνα του στη βεράντα μας, όρθιο να αναλύει την πολιτική 
κατάσταση. 
 Ούτε ξεχνώ με τι σπιρτάδα ανέβαινε τρία-τρία τα σκαλιά ως τον 4ο, στο 
σπίτι στη Ριζάρη, για να ανοίξει στο γιο του Αλέξανδρο και σε μένα, δύο -κατά 
την άποψή του- μαλθακά εντεκάχρονα αγόρια, την πόρτα του ασανσέρ.  
 Ήσυχος άνθρωπος, καταδεκτικός, δεν σου θύμιζε στρατιωτικό. 
Απαιτούσε, το μόνο που απαιτούσε να κάνουμε οι εντεκάχρονοι, ήταν κρύο 
μπάνιο σε τρία λεπτά με το ρολόι. Στην αρχή το θεωρούσα στρατιωτική 
άσκηση, μετά πίστεψα ότι το έκανε για εξοικονόμηση ενέργειας, αλλά 
μεγαλώνοντας… έπιασα το υπονοούμενο!  
 Καλοκαίρι του ΄ 63 και ο τετράστερος να είναι Γενικός Επιθεωρητής 
Στρατού, εγώ ούτε υποφάνταρος. Γνώριζα Ελλάδα με τους καλύτερους 
ξεναγούς. Τον θείο Ανδρέα να μιλά για ιστορία, πολεμική αρετή, να 
αναπτύσσει στρατηγικές και τη θεία Θεμούλα, Φιλόλογο και μέλος της 
Ακαδημίας, να μου διορθώνει ομιλία, προφορά, ορθογραφία, να εξηγεί τη 
διαφορά αστείου/ γελοίου και να μιλά για δισκοβόλο, κούρους, μαντείο. Η 
συνεισφορά του κλώνου, του συνομήλικου με μένα Αλέξανδρου, ήταν η 
μύησή μου στις πολεμικές τέχνες, σε ξιφασκία, κρίκους, μονόζυγο και στην 
πρώτη εκ του σύνεγγυς επισκόπηση -μα όχι ψηλάφηση- του αντίθετου με εμάς 
φύλου. Δεν έπαυα να διερωτώμαι, με την χαώδη μου ασχετίλα, πώς στον 
κόρακα γινόταν να ξέρουν παπάδες! 
 Στα πρακτικά όμως, στο παιγνίδι, στην ανεμελιά, τους ξέσκιζα! Το είχα 
παράπονο πως το πρώτο μου μισό καλοκαίρι στην Αθήνα δεν πάτησα χώμα. 
Το παιχνίδι περιοριζόταν στην ταράτσα και η μόνη φορά που κατέβηκα για το 
απέναντι χωράφι ήταν στα γενέθλια της θείας. Ποιος θα σου αρνιότανε 
άλλωστε τέτοια χάρη, στα πενηντάχρονά του;  
 Αναπολώ με νοσταλγία το υπόλοιπο μισό καλοκαίρι στα ΚΑΟΑ, στον 
Άγιο Ανδρέα. Μπάνια, διάβασμα, ασκήσεις, φαγητό στη Λέσχη Αξιωματικών, 
το καρπούζι τρωγόταν αντίς με τα χέρια σαν φυσαρμόνικα, ευπρεπώς με 
πιρούνι και μαχαίρι! Οι βάτραχοι στο χορταριασμένο χαντάκι του υπαίθριου 
σινεμά, να τσαλαβουτούν στα λασπόνερα και ερωτοτροπώντας να κοάζουν, 
να μην σε αφήνουν να απολαύσεις Κωνσταντάρα.  
 Ο Φιλιππάκης, ο πολυτεχνίτης σοφέρ του χενεράλε, με μια μύτη σαν 
τσακώνικη μελιτζάνα, σου έφτιαχνε με καρφίτσα ακόμη και το ρολόι αν ίσια, 
χωρίς μαλαγανιές και ικεσίες, του το ζήταγες. Επαναλειτουργούσε ο κάθε 
μηχανισμός, της κάθε συσκευής, στο άψε-σβήσε! 



38               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Με τα πολλά άρχισα να καταλαβαίνω ότι πατρίδα είναι όλα αυτά που 
φόρτωνε ο σκληρός μου δίσκος: Ιστορία, πληροφορίες, εικόνες, άνθρωποι, 
γνωριμίες. Συστατικά που πλάθουν όνειρο!  
 Στη μεταπολίτευση, ο στρατηγός συνέχιζε να δέχεται, φανερά πια, 
πολιτικούς στη Ριζάρη. Θυμάμαι πολλούς υψηλόβαθμους, αλλά και τον 
Ράλλη, τον Πεσματζόγλου, τον Κύρκο, τον Μαύρο, τον Παπαληγούρα.  
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      39 
_______________________________________________________________________________________________________________________________________________________________________________________________________________ 

 

 

Πρόσκοποι 
 
 Εκείνο που μας έκατσε για τα καλά, Ρένο, ήταν οι πρόσκοποι. Τους 
ξεκίνησα, με κοντό παντελονάκι, αρχές δημοτικού μαζί με τον Ερμή στο 93ο 
Λυκαβηττού. Τους άφησα άντρας, γεμάτα δεκαοχτώ, χώρια απ’ τον μικρό στο 
107ο Άρωνα απέναντι από το Ελένειο. 
 Μπογιάτιζες από παπούτσια μέχρι οίκημα, σιδέρωνες στολή, έπλενες 
μαντήλι, έραβες πτυχία και κουμπιά, άναβες με κουκουνάρες φωτιά να 
μαγειρέψεις, σκούπιζες. Όλα τα παραπάνω θεωρήθηκαν προφανώς από τον 
μικρό ως αρκούντως θηλυπρεπή και επειδή δεν υστερούσε σε μυαλό είπαμε, 
λάκισε ο τσαχπίνης με ελαφρά πλάγια πηδηματάκια. 
 Εγώ πάλι έμεινα και από μελισσόψειρα έφτασα ενωμοτάρχης, 
ανιχνευτής, πρόσκοπος Δημοκρατίας. Το πτυχίο αυτό μου απενεμήθη 
καταμεσίς του σταδίου της Λευκωσίας από τον Μακαριότατο, τον 
Εθνοπρόβλητο, τον Λαοπρόβλητο Εθνάρχη, την Αυτού Εξοχότητα, τον 
Πρόεδρο Αρχιεπίσκοπο Μακάριο τον Γ'. Μεγάλη μου η τιμή, μα δεν τον άφησα 
και αχειροκρότητο! Και μια που όλοι αυτοί ήσαν ένας, δεν εξουθενώθηκα σε 
εξοντωτικά χειροφιλήματα. Ασπάστηκα ευλαβώς ένα και μόνο χέρι! 
 Είχα ξεδιπλώσει την ενεργητικότητα και την προσωπικότητά μου στον 
κάθε επιμέρους προσκοπικό τομέα και θα έπρεπε με κάποιο τρόπο να 
συνεχιστεί αυτό. Τώρα έπρεπε να πειστώ πως κάπως μετρούσα. Μεριμνούσα 
για το βιβλίο παρουσιών, κρατούσα το ταμείο συνδρομών, ενημέρωνα το 
μηνολόγιο, κατάρτιζα το εκπαιδευτικό πρόγραμμα, σκάρωνα αινίγματα, 
παιχνίδια, οργάνωνα μαθήματα, έκανα την Παρασκευή κατασκευή να παίρνει 
το βραβείο ενωμοτιών, έκοβα ξύλα, έκανα κόμπους, όρκους, βήμα, 
γυμναστική, ύμνους, τραγούδια, προσευχή. 
 Οι κατασκηνώσεις ήταν και παραμένουν η υπέρτατη χαρά κάθε 
προσκόπου. Τις στήναμε στην πρώτη ευκαιρία παντού, στις Χελώνες, στον 
Λυθροδόντα, σε θάλασσες και σε βουνά. Χρησιμοποιούσαμε στρατιωτικά 
φορτηγά -Bedford τα λέγανε- φορτώναμε ξυλεία κλεμμένη και αντίσκηνα 
δανεικά και αγύριστα παρμένα από στρατιωτικές αποθήκες. Αρχηγός μας ένας 
ευγενικός Χριστιανός, ο μετέπειτα δικαστής Χρήστος Δερμοσονιάδης. 
Πηγαίναμε στις φωτιές της Βασίλειας, κάναμε και τις αναδασώσεις στον 
Κουτσοβέντη. 



40               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Δράσεις, παρατηρητικότητα, ιχνηλασία, σήματα Morse, σήματα 
διαβραχιόνων, συλλογές, εξετάσεις, πτυχία, τραγούδια, πυρές, πορείες, 
σκοπιές.  
 Στην κατασκήνωση του Καραβά βγήκα, ο θρασύς, περίπολο μεσάνυχτα 
δίπλα από τα κοιμητήρια. Ένας ήδη κατατρομαγμένος απ’ τα μνήματα σκοπός, 
κουβαλώντας και νωπές τηλεοπτικές εικόνες Ινδιάνικων τόμαχοκ, μου έριξε 
τον πέλεκυ να με τελειώσει. Νύχτες λειψοφέγγαρες έκτοτε, μέσα στα άγρια 
χαράματα, από τα πόδια να με έσερνες, δεν ξεκολλούσα απ’ το στρώμα. 
 Τι περίπολο άλλωστε να έκανα, όταν ο σοβαρότερος κίνδυνος ήταν ο 
δικός μας σκοπός και αυτός παραμόνευε από μέσα; 
 Δεν μας έλειπαν τα πάρτι με τις προσκοπίνες, η θορυβοποιός 
διασκέδαση όπου τα εκατοντάδες ντεσιμπέλ ταξίδευαν απρόσκοπτα στην 
ιονόσφαιρα! Το οίκημα με ελάχιστες ψάθες, φώτα και καθρέφτες, αντάμα με 
ντραμς, κιθάρες, ενισχυτές και φωτορυθμικά, μετατρεπόταν σε ντισκοτέκ 
ανώτερη και απ’ τον Σκορπιό. Έκανα τον ξένοιαστο, τον αφελή και ενώ τα 
κορίτσια πείσμωναν να με μάθουν ξένα τραγούδια, ο υποφαινόμενος 
ελαφροκέφαλος, αντίς για στίχους κρυφομελετούσα φούστες προσπαθώντας 
να προσδιορίσω το επίμαχο σημείο.  
 Για το πτυχίο Βέλους, έπρεπε να πάμε πορεία μετά χάρτου και πυξίδος, 
κοτζάμ 20 μίλια μέσα σε δυο μέρες. Λευκωσία-Διόριος, με στάση έξω από την 
Μύρτου.  
Στο πήγαινε θέλανε συνεντεύξεις από δασκάλους για την ιστορία των 
χωριών, να ζωγραφίσουμε εκκλησιές, να κατασκηνώσουμε, να πιούμε μέσα 
από νερόλακκους, να κάνουμε κατασκευές. Τα δύσκολα ήταν να 
μαγειρέψουμε χοιρινό μανέστρα, ψητές πατάτες και ψωμί στη χόβολη, να 
λύσουμε γρίφους και να βρούμε φακέλους με εντολές. Το προσωπικό μου 
μαρτύριο ήταν επικεντρωμένο στα λεπτόπατα παπούτσια που επέλεξα για 
πορεία, με βάση εμφάνιση και διόλου άνεση. Σκοτώσαμε και μια οχιά ανάμεσα 
στις πέτρες. 
 Πάνω στον Πενταδάκτυλο, σε μια νεροφαγιά, προτού φτάσουμε στο 
Διόριος, βρήκαμε ένα βουναλάκι από βλήματα όλμου πυροδοτημένα μεν αλλά 
άσκαστα. Ήταν όμορφα, μπογιατισμένα σε παλ γκριζοπράσινο χρώμα, με 
περιμετρικές κίτρινες γραμμές στους τόνους της ώχρας. Βάλαμε τέσσερα-
πέντε ο καθένας στο σακίδιό του μαζί με όλα τα άλλα που κουβαλούσαμε. 
Περιπλανηθήκαμε αεροκτυπημένοι απ’ τον πονεντομαϊστρο. Σε πολύ λίγο, 
από κάτι ραχούλες μέσα από το τίποτε, ξεπρόβαλαν Καναδοί ΟΗΕ-ηδες!  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      41 
_______________________________________________________________________________________________________________________________________________________________________________________________________________ 

 

 

 Μας πέρασαν λεν για κοκκινοσκούφηδες. Κατουρηθήκαμε! Ποτέ δεν 
κατάλαβα το τι είπαν, αλλά πέσανε κάτω ξεροί στα γέλια ευθύς σαν μας 
είδανε φάτσα. Μυρίσανε φαίνεται τον τρόμο ή είδανε για μάγουλά ροδάκινο 
με χνούδι, εκεί που θα έπρεπε κανονικά να βλέπουν δάσος το μουστάκι. 
Γρήγορα συμφωνήθηκαν όσα ήταν να συμφωνηθούν, κατέβασαν τα όπλα και 
μας άφησαν να προσπεράσουμε. 
 Τελικά φτάσανε στο σπίτι δυο βόμβες μετά βίας. Τις υπόλοιπες τις 
ξαμόλαγα ξοπίσω μια-μια, λόγω λόρδωσης και σκολίωσης μαζί. Στο κάτω-
κάτω δεν ήταν δα και καμιά απόσταση να την πάρεις αψήφιστα. Το λεπτόπατο 
παπούτσι πάλι, συμπεριφέρθηκε στην επιστροφή επιεικώς σαν αναμμένο 
κάρβουνο σε πυροβάτη. Απέκτησα του κόσμου τις φουσκάλες, που με το ζόρι 
χώραγαν οι πατούσες στα παπούτσια. 
 Η μάνα μου εντυπωσιάστηκε πολύ από την ιστορία κι αφού 
σιγουρεύτηκε πολλαπλώς ότι οι βόμβες αυτές δεν σκάνε, δεν 
αυτοπυροδοτούνται, δεν δουλεύουν, μας τις έκανε, η χρυσοχέρα, λάμπες για 
τα κομοδίνα.  
 Έζησα τον παράλληλο κόσμο. Γέμιζα συχνότερα με ρούχα το σακίδιο 
παρά με βιβλία την σάκα. Τόσο πολύ πρόσκοπος, παιχνίδι, παλαβομάρες, τόσο 
λιγότερο μαθητής, που έχασα τις εισαγωγικές για το πανεπιστήμιο! Ήμουνα 
κατασκήνωση στο Έξι Μίλι!  
 Θέλω να σου ζητήσω, Ρένο, στο σημείο αυτό, να μην κρίνεις αυστηρά 
την τότε ανευθυνότητά μου, γιατί -πίστεψέ με- ποτέ δεν το μετάνιωσα! Ζούσα, 
ο αφελής, μοναδικό νιρβάνα. 
 



42               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Καύτζιες, ερωμένες, κορίτσια 
 
παστριτζιά: πόρνη, παστρικιά 

 
 Μεγάλωσα και βρίσκω ότι σαν παιδί φοβήθηκα μεν, αλλά ποτέ μου δεν 
ντράπηκα άντρα, δάσκαλο, τον μπαμπά μου τον ίδιο. Ούτε ποτέ ντράπηκα 
συμμαθήτρια, γιατί ήσαν όλες τους ψηλές, κλαψιάρες, ξερακιανές-σανίδες. 
Ίδιες απαράλλακτες με μας, ίσως ξεχώριζαν κάπως από το μαλλί. 
 Απ’ την άλλη όμως, κοκκίνιζα και ντρεπόμουν τη δασκάλα τη 
Μαρούλα, τις γυναίκες όλες που είχαν στρογγυλάδα, ακόμα και την ίδια μου 
τη μάνα! Όταν με σήκωνε η Μαρούλα για μάθημα, την κοίταζα μόνο μέχρι τις 
μύτες των ποδιών, ποτέ πιο ψηλά, μην και με πιάσει να κοιτώ κι 
ανταριασμένος μπερδευτώ! 
 Τότε που ο κόσμος μου ήταν όλος κι όλος ένας μικρός βώλος, η αγάπη 
στεκότανε ψηλά, στα μαλλιά, στα μάγουλα, στα χείλη, στα βυζιά που 
βυζανάθρεφαν μωρά.  
 Πρώτο πάρτι με κορίτσια, τετάρτη γυμνασίου. Σταυρωτό κοστούμι, 
καμπάνα παντελόνι, τρεις τσέπες, δυο σκισίματα, Brut, Old Spice, λαχούρι το 
πουκάμισο, λαχούρι και η γραβάτα. Ήσαν στη μόδα οι οκτάποντες ζώνες, τα 
ρεβέρ. Ανηφόριζαν φούστες, στένευαν παντελόνια και πουκάμισα, 
αυξανόντουσαν με μηνιαία συχνότητα τσέπες, φερμουάρ, σκισίματα. Μίνι, 
τουαλέτες, τσάντες τα κορίτσια, τακούνια, μυρωδικά, μακρύ σπαστό μαλλί κι 
εμείς κι ετούτες. Πάντα λιγότερες. Σπάνια να παίρνανε την γονική άδεια για 
έξοδο. Εμείς στημένοι στον τοίχο, με την πορτοκαλάδα ή την κόλα στο χέρι, 
να περιμένουμε να έρθει η σειρά μας για χορό, κόκκινοι σαν τα παντζάρια.  
«Χορεύεις;» Μια λέξη και αυτή να χρειάζεται αποστήθιση.  
 Μέσα μας, τάζαμε λαγούς με πετραχήλια, σε Θεούς και Αγίους. 
Προσευχόμασταν μπας και μες στα σκοτεινά, γλυτώναμε, οι πρωτόβγαλτοι, 
την προσβολή και δεν φαινόταν το κοκκίνισμα ψηλά ή το πρήξιμο στο 
κατώγι.  
 Καλό το σέικ, αλλά όλο το ψωμί ήτανε στα πιασίματα, στα μπλουζ τα 
σιγανά!  
 Αδύνατο να δοθεί αλλού το παθιάρικο φιλί. Δισκοθήκες, δασάκια, café, 
τα είχαν υπό επιτήρηση οι παιδονόμοι. Σινεμά, με τη συνοδεία ενηλίκου. Η 
μόνη ευκαιρία για φιλί στα πάρτι, στα μπλουζ τα σιγανά, μες στα σκοτεινά, 
αόρατοι απ' τους γύρω. Στο σκοτάδι κρυβόταν και το πρωτάρικο το φέρσιμο. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      43 
_______________________________________________________________________________________________________________________________________________________________________________________________________________ 

 

 

Όλο το πάθος, πίστευα, περιοριζόταν στο πόσο πολλά, πόσο κολλητά, πόσο 
σφιχτά ήσαν τα φιλιά και πόσο σε πόναγαν δόντια και χείλη απ' το δάγκωμα.  
 Να σου μίλαγε η κοπέλα δυο φορές, λίγο τρίψιμο και γινόταν το 
κορίτσι σου! Για αυτήν πάλι ήσουν ο περιώνυμος γαμπρός. Παλάβωνες να την 
συναπαντάς στα όνειρα δυο και τρεις φορές τη νύχτα. Λιώναμε τα λάστιχα 
των ποδηλάτων στο πάνε-έλα έξω από το σπίτι τους. 
 Τότε, Ρένο, στα μελένια εκείνα χρόνια της εφηβείας, τότε που στο 
μποστάνι το καρπούζι ήταν ακόμη στρογγυλό και το πεπόνι επέμενε να 
φυτρώνει στενόμακρο, η αγάπη έπεφτε πολύ χαμηλά, κάπου πάνω από το 
γόνατο και κάπου κάτω από τη μέση.  
 Η φωνή μου από μέτζο-σοπράνο ψιλή στα δεκατρία, έγινε άξαφνα 
μπάσα, φωνή βαρύτονου γαϊδάρου. Μιλούσα και τρόμαζα από μόνος μου. 
Στραβολαίμιαζα ψάχνοντας πίσω μου να δω ποιος προπαροξύτονος μιλούσε 
με τα δικά μου λόγια. Με άκουσε ο μουσικός και με έδιωξε κακήν-κακώς απ’ 
την χορωδία. Με άκουσε και ο πατέρας μου και κατάλαβε ότι το σελίνι το 
μονό δεν έφτανε για το… διάλειμμα. Ξέχωρα απ’ τον μικρό, μου έδινε κανένα 
διπλό σελίνι, έκλεινε το μάτι και μού ‘γνεφε κατά τις παστρικιές.  
 Αφού μαζεύαμε καμιά λίρα και με ένα διπλό για λαστιχάκι, πηγαίναμε 
δυο-τρεις συμμαθητές με το ποδήλατο στη Σούτσου στις κυρίες για την τακτή 
αλλαγή λαδιών. Πηγαίναμε παγωμένοι, σφιγμένοι, να φοβάσαι να πιάσεις το 
πόμολο μπας και κολλήσεις γενετήσια ή μολυσματικές! Σιχαμάρα! Από το 
σπίτι βγαίναμε κοκοράκια κορδωτά, πλουμιστά, που τριγυαλοκοπούν!  
 Μετά την επίσκεψη στις κυρίες, αντί για το σπίτι, τραβούσαμε κατά τον 
Γαρουφαλλιά για να φάμε σαν ανθρώποι καμιά πίτα σουβλάκι με VSOP, να 
βρεθεί και το πάτημα για την αργοπορία. Καλού-κακού να σκοτωθούν με το 
κονιάκ χλαμύδια και σαπρόφυτα! Όλοι μου οι παράδες πάγαιναν στη Λελλού. 
Συμπεραίνω πως θα της έχω ξοφλημένα κάνα-δυό λάστιχα της BMW, αν όχι 
και καμιά πόρτα. Την Μαρουλλού την μονοβύζα δεν αξιώθηκα να την 
επισκεφτώ και μού ’μεινε η απορία. Την Ερμά την Τουρκάλα, την έμαθα 
αργότερα στα περίπολα με την ΕΣΑ. Πλήρωνε σε είδος τα στραβά μάτια που 
κάναμε στις βίζιτες των στρατιωτών. 
 Το πρώτο μου καθαυτό κορίτσι ήταν η Αντρούλα, η δούλα του Μίκη. 
Ήμουν 17 πια και καταλάβαινα ότι δεν πάει άλλο με το πασπάτεμα και τις 
πληρωμένες. Περιστέρι -το δύστυχο- άσπρο, ζουμερό, ξεπέρναγε σε απαλότητα 
το χιόνι. Δεν ήταν καμιά αμόλυντη ούτε και καμιά μπακατέλα που θα την 
έφτυνε ακόμη και ο Θεός, ήταν και κάνα χρόνο μεγαλύτερη. 



44               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Την κιαλάριζα πάνω-κάτω στην γειτονιά σαν τον γάτο τον 
αμπούρτιστο. Για το άρρωστό μυαλό μου ήταν ίδια το ανθρωπάριον του 
Ρenfield. Όλη αισθητικές-αισθησιακές περιοχές του εγκεφάλου. Όλη βυζί, όλη 
καυτά απόκρυφα…  
 Μια μέρα, το βλέμμα μου απαντά σκοπίμως το δικό της. Της γνέφω 
τρίβοντας τους δείκτες και ανεμίζοντας μονόπαντα το κεφάλι ότι θα την 
συναντούσα αργότερα. Κοκκινίζει… Λίγες στιγμές αργότερα βρέθηκα να 
χτυπώ το παραθύρι της. Δεν χρειάστηκε καν να ξαναχτυπήσω. 
 Κρύο φαρμάκι και τούτη ξεκαπάκωτη, ξεκαπίστρωτη κάτω από το 
μισοφόρι, ένα με τις σκιές στο μισοσκόταδο. Γραπώνω το πεζούλι, πηδώ μέσα 
ξεμυαλισμένος και ακολούθησε το προσδοκώμενο ανομολόγητο. Από τότε, 
πού με έχανες- πού με εύρισκες, στου Μίκη. Η ανεμόσκαλα που μου έβαζαν οι 
φίλοι για να φεύγω στο παιχνίδι ήταν αργότερα και η λεωφόρος για την 
Αντρούλα. Είχε η πριγκιπέσσα μου πάντα ξαμπάλωτο το παραθύρι για του 
λόγου μου. Στα προκαταρκτικά... μου πατούσε και το πανταλόνι. 
 Το πράμα πήγαινε για καιρό μα όπως διαπίστωσα δεν ταιριάζαμε 
διόλου! Τούτη Βουγιουκλάκη και Πουλόπουλο, εγώ Καρέζη και Βοσκόπουλο. 
Τούτη Ομόνοια, εγώ ΑΠΟΕΛ. Φοβήθηκα παντρειές και στέφανα γιατί κάτι 
μουρμούριζε με μεσοβέζικες κουβέντες για αγάπες και μου έστελνε ποιήματα 
ξεπατικωμένα του περιοδικού, με ξερές μαργαρίτες και ανεμώνες. Δεν βρήκα 
να συνέτρεχε άμεσος λόγος να δεσμευτώ. Κοίταξα να σωθώ...  
 «Άσε μας, ρα παλαβή, που μας γυρεύεις παντρειές απ’ τα δεκάξι!». 
Πανικοβλήθηκα είναι αλήθεια και ως έντρομος μνηστήρας, λάκισα!  
 Ήταν και το έναυσμα όμως να συμμαζέψω -με περισσό ομολογώ ζόρι- 
το κάθε ίχνος μυαλού που υπήρχε πάνω από το ζωνάρι μου και να μάθω τις 
τεχνικές προσέγγισης, αποπλάνησης, παραπλάνησης και αποχώρησης. Λες και 
μας είχε καταλάβει τότε ομαδικά μια διαβολεμένη μανία, ένας οίστρος 
απόκρουσης γάμου, όταν από την άλλη μεριά μας πλαγιοκοπούσαν 
μονογαμικές επίδοξες νύφες.  
 Κάθε που θα έπαιρνε πόδι όμως η κοπελιά, ένοιωθα ο προπετής όλο και 
περισσότερο ξεδιάντροπος, ξετσίπωτος και μπαγαμπόντης. Όπως κατάλαβες, 
σαν ελεύθερος ήμουν ένας ανεύθυνος, ένας μακελάρης μοναχόλυκος. Λίγες με 
παρατήσανε τον πρόστυχο. Τούτες δεν εχάσαν σίγουρα, της Βενετιάς βελόνι... 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      45 
_______________________________________________________________________________________________________________________________________________________________________________________________________________ 

 

 

Στρατός - ΑΣΜ 11237. Βλαντζίν γάρε! 
 
βλαντζί: υπομονή, συκώτι Γαλ.= flanc. γάρος (γαϊδαρος 
ανασσιελλοβιλλομπούκωτος: ανάσκελο-πεο-μπουκωμένος 

 
 Τελευταία μέρα, πριν από τις τελικές της έκτης. Βγάλαμε τις 
συμμαθήτριες έξω από την τάξη και πιαστήκαμε στη συζήτηση για τον στρατό. 
Ακούγαμε ιστορίες από ένα σωρό λαφαζάνηδες/παραμυθατζήδες για βρισιές, 
αγγαρείες, κλότσους, μπάτσους, καψόνια. Γυρεύαμε τη δύναμη, το κουράγιο 
γι' αυτό που θα μας έβρισκε τα επόμενα δύο χρόνια, γι' αυτό που μας 
καρτερούσε σε λιγότερο από μήνα. Ξορκίζαμε το άγνωστο, γυρεύοντας από 
κάπου να πιαστούμε, ψάχνοντας κάποια προοπτική επιβίωσης. 
 Ένας μπουμπουκωτός, ένας βαμβακοτσούτσουνος, μας βεβαίωνε με 
σιγουριά για ένα σωρό παραβατικές συμπεριφορές. Ότι στο στρατό θα μας 
λιώσουν, θα μας βλάψουν, θα μας βρωμίσουν, θα μας χαλάσουν. Τούτος, 
εκτός από το πρώτο -που όλοι λίγο ως πολύ πάθαμε- άρπαξε και όλα τα 
δεύτερα και του έμεινε το... χαρούμενος!  
 Τελικά, την κουβέντα την μεγάλη την είπε ο Στέλιος λίγο πριν 
ξαναφωνάξουμε μέσα τα κορίτσια: 
«Βλαντζίν, δυο χρόνοι είναι ο στρατός, πέστε πως είμαστε γάροι, δεν έγινε και 
τίποτες!» 
 Τούτο ήταν. Κάθε που μου κοβόντουσαν τα γόνατα από την κούραση, 
κάθε που έσκαγα από αγανάκτηση, κάθε που έσπαγα από εξάντληση, το 
έφερνα στο νου. «Βλαντζίν, δυο χρόνοι είναι μόνο γάρε! Τίποτε το 
παραπάνω».  Μετουσιωνόταν αυτόματα η μαύρη απελπισία σε κάτι το 
πρόσκαιρο και παροδικό, σε κάτι το υποφερτό και βατό.  
 Όπως προανέφερα, μετά τις τελικές, ο αξιοθρήνητος εαυτός μου, δεν 
διατήρησε την οποιαδήποτε συνάφεια με εισαγωγικές. Όσο οι άλλοι 
παιδευόντουσαν με το διάβασμα, εγώ ο ανέμελος περίμενα τον στρατό. Γέμισα 
το σακίδιο και έφυγα κουτρουβαλιστός για συναρπαστικές προσκοπικές 
περιπέτειες στην Κερύνεια. Προτιμούσα να συντροφεύω φίδια, παρά να ζορίζω 
το μυαλό. 
 Μια εβδομάδα για οξυγόνο στα όρη και στα παραρά, για να γνωρίσω σε 
συνθήκες φυσικής διαβίωσης τον έφηβο εαυτό μου, έλεγα! Οι ευρωπαίοι το 
έλεγαν ομαδικό χιπισμό, εγώ προσκοπισμό. Επέστρεψα μαύρος αράπης και απ’ 
εκεί και πέρα δώστου να ρεμπελεύω σε γλέντια και ξενύχτια.  



46               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Όλοι, εκτός απ' τους γονείς μου, γνώριζαν πως την χρονιά εκείνη 
μπήκαν για πρώτη φορά εισαγωγικές. Στο σπίτι επικρατούσε άγνοια περί 
εξετάσεων. Επειδή όμως η μάνα μου είχε την κακή συνήθεια να αναλύει 
περισσότερο το κάθε συμβάν, το ψυλλιάστηκε -κάπως αργά είναι αλήθεια- 
από τηλεφώνημα που έκανε αναζητώντας με στη μάνα του Αντρέα.  
«Ο Άρης, κα Έλλη; Όχι δεν είναι εδώ… ο Αντρέας διαβάζει... δεν είναι μαζί» 
 Στην αρχή πήγα παραπλανώντας την, αφήνοντάς την να πιστέψει πως 
ο Ανδρέας δεν ήταν δα και ο μαθητής, πως έμεινε μετεξεταστέος. Όταν όμως 
με γύρεψε στου Νίκου και στου Ευτύχη, απέληξε το ψέμα.  
 Στο σπίτι ενέσκηψε αναστάτωση! Τα πράγματα έπαιρναν γρήγορα 
διαστάσεις τυφώνα. 
«Μπας και με είδες δούλα σου, να σε φροντίζω, να σε ταΐζω και εσύ ούτε μιας 
πεντάρας δουλειά να μην..;» μ' άστραψε την πρώτη σε σαφή προσπάθεια να 
με… απογειώσει. 
 Συνέχισε: «Κύριε ελέησον! Δεν σου κόβει ντιπ; Μα, πες μου, χάνεις 
λάδια; Τι θα μου απογίνεις Απόστολε Αντρέα μου…;» και μετά την δεύτερη 
χεροβολιά … να σπαράζει! 
 Έσκουζε μέρες, ανέφερε τα άσχημα γονίδια της μεριάς του πατέρα μου, 
αλλά και για το αετόπουλο απ’ το σόι της, που πέρασε πρώτος στο ΜΙΤ της 
Μασσαχουσέτης, που είναι με υποτροφία, που ξέρει Γαλλικά, πιάνο και βιολί.  
 Εγώ αντί κατά προτίμηση να το βουλώνω, επεδίωξα να κλείσω μια 
οποιαδήποτε συμφωνία, να τελειώνουμε, μπας και ησυχάσει το πράγμα. 
Βρήκα να ψελλίσω μπερδεύοντας την μπέρδα μου, λες και στο στόμα 
κατοικοέδρευαν άφθες ανάκατες με κοχύλια:  
«Θαα...θα πά…πάω ..ννομική.. που ..δδδεν έχει εεεξετάσεις…»  
 Εις μάτην ο ψευδοτραυλισμός. Ξανάρχισε τον εξάψαλμο, 
εκστομίζοντας η γυναίκα ανάκατα θηλυγενή με τουρκογενή “προστυχόλογα”.  
«Ορίστε; Το δικηγοριλίκι σε μάρανε! Κοίτα να δεις ένα δικηγόρο, δυο λέξεις να 
βάλει στην σειρά, δεν τις ενώνει. Δεν το συνειδητοποίησες, ρε τεμπελχανά; 
Καταστράφηκες! Πας τζάμπα! Συ δεν ήσουν που έλεγες -κοπρίτη, πως θα 
γενείς γιατρός; Σφύρα μου κι έεερχομαι ρε αχαμάκη!» Τα μεγακιουρί της να 
κτυπούν κόκκινο! Κλάααμα… να τριχομαλλιάζεται!  
 Στράφηκε για ενίσχυση στον πατέρα μου χρίζοντάς τον προσωρινά, 
άτυπο μέλος του οικογενειακού συμβουλίου. Τούτος ψέλλισε την γνώμη του. 
Πίστευε, είπε, ότι δεν φτουρούν άλλοι επιστήμονες στη χώρα και ταίριαζα -ο 
ανεπρόκοπος- για υδραυλικός, μπογιατζής ή ηλεκτρολόγος. Και συνέχισε. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      47 
_______________________________________________________________________________________________________________________________________________________________________________________________________________ 

 

 

«Δεν έπεσε και κανένας φούρνος, Έλλη» τόλμησε να πει, «μην σεκλετίζεσαι, 
πιάνουν τα χέρια του, θα τα φέρνει βόλτα, θα ….ψωμοχορτάσει»!  
 Η μάνα μου βρισκόταν στα πρόθυρα καρδιοφρενικού αποκλεισμού! 
Κοκκίνιζε, αντάριαζε, γινότανε σκύλος να τον φάει! Ουρλιαχτά απανωτά, 
ξανά και ξανά. Σαν είπε αυτά που ήθελε να του καταλογήσει για την ατυχή 
παρέμβασή του και εκείνα τα άλλα τα χειλόφωνα και ουρανικόφωνα που 
ήθελε να σούρει σε μένα, έσκυψα το κεφάλι και αντιπαρήλθα τις επόμενες 
ριπές με τη δέουσα σιγή. Δεν ήμουνα αλεξίσφαιρος ούτε κανένας αδιάβροχος 
μουσαμάς. Ριγούσα στην ιδέα να συναρμολογώ σωλήνες αντί λόγια, να κρατώ 
ηλεκτροκόλληση αντί μολύβι και να βγάζω πάσα, αντί σκάγια ή βελάκια. 
Τούτο το πιάνουν τα χέρια του και θα ψωμοχορτάσει και όχι τα κλάματα της 
μάνας μου, με συντάραξαν και στάθηκαν η αφορμή αργότερα να μαρσάρω.  
 Έδοξε να έρθει η ώρα να πάω στρατό. Ησύχασε το κεφάλι μου από τον 
τόσο κουρνιαχτό στο σπίτι. Βρήκαμε και έναν φίλο του πατέρα και τον βάλαμε 
βύσμα για Διαβιβάσεις.  
 Έκοψα το μαλλί πρώτο νούμερο και πουρνό-πουρνό αποχαιρέτησα 
γονιούς και αδέλφια. Αποχαιρέτησα απ’ το πρωινό εκείνο …ανευθυνότητα και 
θυσανωτό μαλλί. 
 Κατηφόρισα για το ΓΣΠ, το κεντρικό μας στάδιο. Μας μέτρησαν, μας 
ζύγισαν, μας ακροάστηκαν, μας σκύψανε, -το γιατί δεν το κατάλαβα- και 
μερίμνησαν να μας πιάσουν τα αχαμνά. Αυτό το κατάλαβα! Μας δώσανε 
χαρτιά, μας έδωσαν ΑΣΜ και μας απέπεμψαν.  
 Γιώτα-ένα όλοι, εξόν από καμιά δεκαριά μπασμένους πουλαδόφωνους, 
με πατομπούκαλα στα μάτια.  
 Κατά το μεσημέρι κατηφορίζαμε για το ΚΕΝ Λάρνακας πάνω σε ανοικτά 
φορτηγά Bedford φρεσκοκουρεμένοι, σαν γλόμποι μέσα σε κασόνι! 
 Μας βάλανε μες στον καύσωνα στους 40ο, να αποκουρευτούν όσοι δεν 
κουρεύτηκαν και να μας δώσουν ρούχα. Ώρες ο μπαρμπέρης με τη μηχανή, 
ώρες οι λοχίες να μοιράζουν φόρμες, χλαίνες, μπερέ, γυλιό, κράνη, 
καραβάνες, εξαρτύσεις, μπότες, γκέτες, σκελέες και ώρες εμείς προσοχή/ 
ανάπαυση, μέσα στο λιοπύρι.  
Για σκελέες δεν ήξερα, αλλά έμαθα και άμα τις φόρεσα ένοιωσα πώς 
κοκκινίζει ο καβάλος και σ’ ανάβουν τα αχαμνά.  
 Οι υπαξιωματικοί βόδια, κομπλεξικοί, αμόρφωτοι του Γενάρη, σαν τον 
χάρο από πάνω μας να κάνουν …το κομμάτι τους, μέσα στο λιοπύρι.  



48               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

«Αναφέρσου ρεε.. Τι είσαι συ; Μαθητής ρεέ..; Θα πεθάνεις ψάρι, θα ρέψεις! 
Μπρε-μπρε το παιδί… το περάσαμε εκδρομή; Από πού σε στείλανε μωρή εσένα; 
Δεν είχε η μάνα σου καλύτερη να στείλει;»  
 Εμείς μαθητές, φορώντας ακόμη πολιτικά, τούτοι οι ανισόρροποι να σε 
αποκαλούν στρατιώτη και δώστου να σε ψοφάν στα εν-δυο κάτω, κάμψεις και 
επικύψεις.  
 Έφτασε η ώρα να φάμε κορνμπίφ και ένα ψωμί σκληρό-
χελωνοκαύκαλο, να πιούμε νερό, να πάμε στις διμοιρίες, στους λόχους, που 
ήταν δέκα πράσινες παράγκες που κοχλάζανε σαν φούρνοι και με τα πολλά 
ξαπλώσαμε. Κοιμήθηκα -αν κοιμήθηκα- μαθητής, ξύπνησα στρατιώτης. Ήταν 
τότες που πρωτοέφερα στη θύμηση εκείνα για γάρους, για βλαντζίν. Ορκίστηκα 
να τα αντέξω!  
 Πεντέμισι σάλπιγγα, εγερτήριο, φώτα, φωνές, βρισιές, παρουσιάσου 
ρέε.. τη μάνα σου ρέε, νίψιμο, ξύρισμα, εξαρτύσεις, στρώσιμο, σύνταξη, 
έπαρση, πουλάδα, γυμναστική-γυμναστική!  
 Όπου γυμναστική-γυμναστική από δω και κάτω, θα καταλαβαίνεις, γιε 
μου, καψόνια του πεθαματού, σαν εκείνα τα δικά σου στο ΚΕΝ της Πάφου, 
ανάμεσα σε… ακαλλιέργητους πατατοπαραγωγούς.  
 Χείρονος-χειρότερος ο λοχίας ο Γιάγκουλος του θαλάμου μας, ένας 
ανασηιελλοβιλλομπούκωτος, μια σουρωμένη ποντικομαμμή, ένας 
ασχημομούτσουνος, δομημένος διάολος, γέννημα θρέμμα Παφίτης.  
 Ήρθε η ώρα της αναφοράς και άκουσα τον Λοχαγό και μετά τον 
Διοικητή να μιλούν καλαμαρίστικα, για πρώτη φορά ύστερα από τόση 
βαρβατίλα.  
«Σας καλωσορίζω ως Έλληνες Κυπρίους φαντάρους... ήλθατε από γονείς που 
αναμένουν πρωτίστως... απονέμεται σκληρή δικαιοσύνη... όταν βαίνει η 
εκπαίδευση εις βάρος της ασφάλειάς σας... βελτίωση των αθλητικών σας 
επιδόσεων... απαιτείται ομαδική εργασία... επιτυχής στόχευση... δια να λάβετε 
άδεια... διέλθει περιοδεύον δια επιλογή αξιωματικών... εμφάνιση λεόντων». 
 Τα είχε πει ροδάνι στη μητρική του γλώσσα και το κουρασμένο μου 
μυαλό τα μετέφραζε στα Κυπριακά αποσπασματικά και με χρονική υστέρηση.  
 Μου έφερναν τα καλαμαρίστικα μια γαλήνη στα αφτιά, με 
αποκοίμιζαν, να χάνω το πριν και το μετά που ερχόταν. Η γαλήνη ετούτη 
έπιανε βαθμηδόν και λάου-λάου το κορμί μου όλο, κι εκείνη η ώρα η ήσυχη 
ήταν ώρα χαλάρωσης, ώρα ονειροπόλησης. Κοιτούσα κάτω τα άρβυλά μου, 
δυο δάχτυλα χωμένα μέσα σε αλεύρι άσπρο-άσπρο και ψιλόκοκκο και 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      49 
_______________________________________________________________________________________________________________________________________________________________________________________________________________ 

 

 

ονειρευόμουν πως βρίσκομαι μέσα στην ψιλή κατάλευκη άμμο της Λάρνακας 
(Σκάλα), δίπλα σε δροσερές θάλασσες… 
 Με το που τελείωνε η αναφορά, άρχιζε και πάλι να κτυπά ο ταμπουράς. 
Γυμναστική-γυμναστική, σύνταξη, βήμα, γυμναστική-γυμναστική, βρισιές. 
Στα μάτια, στο στόμα, στη φασολάδα, το Σκαλιώτικο αλεύρι, που όπως 
κατάλαβα ήταν χώμα λεπτόκοκκο, χιλιοπατημένο, χιλιοϊδρωμένο. 
 Έτσι σπρώχνοντας μάς πήγαινε η μέρα, με κανένα διάλειμμα να 
ξεπιαστούν οι λοχίες, λίγο νερό, λίγο φαγητό, Καλλιόπη και θεωρητική 
εκπαίδευση. 
Κτυπώ-επανακτυπώ-λογχίζω-ντο, οπλίζω-ανασαίνω-σκοπεύω-πυροβολώ.  
 Σε τούτα τα διαλείμματα -όλα με το ρολόι, όλα στο πόδι- γύρευα γύρω 
τριγύρω, καμιά ξυρισμένη γνωστή λαμποκεφαλή, να ακουμπήσω το βλέμμα.  
Είδα μιαν, τον Ευτύχη αναψοκοκκινισμένο. Είδα άλλη και βούρκωσα απ’ το 
άδικο, την λαμποκεφαλή του Νίκου του διπλανού μου, άρρωστο, σκασμένο, σε 
πρόταση και λαγουδάκι. Από μακριά είδα και κείνο το μπουμπουκωτό το 
μπαμπακοτσούτσουνο με έναν βράχο αγκαλιά μεγάλο σαν μποστανίσιο 
καρπούζι, να τρέχει γύρω απ’ τον θάλαμο αλαλάζοντας πουλαδόφωνα… 
«Είμαι το δεξί αρχίδι του Μωάμεθ»!  
Ξένος πόνος, όλο γέλιο για τους άλλους. Εμένα έλιωνε η καρδιά μου, τρύπαγε 
το φλαντζί μου!  
 Ο στρατός, είπαμε, είναι μια κρεατομηχανή που αλέθει γωνίες, ένα 
κρεβάτι του Προκρούστη. Προβάλλει την ζωική φύση του αρσενικού ως 
αθλητή, γητευτή και βίαιου θηρευτή. Δέχεται τον χοντρό, τον κοντό, τον 
κουτσό, τον στραβό, τον βλάκα, τον περιθωριακό ή και αντίθετα τον ψυχικά ή 
σωματικά προικισμένο. Τορνεύει εξομαλύνοντας ή κατά την διαδικασία, 
απορρίπτει κανιβαλίζοντας κάθε διακριτή μονάδα υπέρ του μέσου όρου.  
 Ο πουλαδόφωνος ο μπαμπακοτσούτσουνος όμως, δεν χωρά σε κανένα 
κρεβάτι του Προκρούστη, δεν επιδέχεται διόρθωση, δεν τορνεύεται, 
αποβάλλεται και δυστυχώς τον φτύνει ο μύλος. 
 Έτσι πήγαιναν οι βδομάδες με γυμναστική-γυμναστική μες στο 
λιοπύρι. Με λιποθυμίες, με το αλεύρι να κρατσανίζει στα δόντια, στη 
φασολάδα, με οκάδες τα απανωτά αντριλίκια απ’ τους ανισόρροπους λοχίες 
του Γενάρη.  
 Ανάκατα κάποια σπάνια μεσοδιαστήματα ηρεμίας, να ζωστούμε όπλα, 
να βγούμε πορεία ή να πάμε βολή εν πλήρη εξαρτύση.  
 Τρία μίλια ως το πεδίο βολής, τρία και η επιστροφή. Τίποτα, περίπατος 
λες εσύ, που αμούστακος πήγες κοτζάμ είκοσι ως το Διόριος. Βάλε όμως και 



50               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

άλλα τρία τρέχοντας με το Maouzer ανάταση να κάνεις τον δορυφόρο του 
δεκανέα Ήλιου καθώς περπάταγε, βάλε τις καταλήψεις της βραχοκορφής, τον 
καύσωνα των σαράντα δυό υπό σκιά -άμα έβρισκες σκιά- βάλε τη δίψα, βάλε 
το εν πλήρη εξαρτύση, βάλε τον καύσο της σκελέας, βάλε το όπλο ανάταση, 
πρόταση ή λαγουδάκι, βάλε την αεροπορία να γίνεσαι ένα στο ξερόχωμα, βάλε 
το έρπην, βάλε το τροχάδην, πιάνεις τη διαφορά!  
 Το Bedford που έφερνε τους στόχους και την ξηρά τροφή ήταν και το 
ασθενοφόρο και η λίγη σκιά σε όσους μάτωνε η μύτη τους ή σε εκείνους που 
σκασμένοι έπεφταν λιγόθυμοι. 
 Ο ανασσιελλοβιλλομπούκωτος λοχίας μας, μια μαϊμού που τώρα 
τελευταία έμαθε να μιλά, που υπεβλήθη προσφάτως σε λοβοτομή, βάλθηκε να 
με βγάλει αναφορά, διότι δεν καθάρισα δήθεν κομμάτι από το ομαδικό το 
μπρεν.  
Η αλήθεια ήταν ότι δεν καθάρισα το ατομικό του, το προσωπικό του στεν! 
- Τι θα αναφέρεις ενώπιον Διοικητού, στρατιώτη; ερωτά.  
- Λαμβάνω την τιμή να αναφέρω, κ. Διοικητά, ότι συνελήφθην υπό του Λοχία 
Γιάγκουλου να μην έχω καθαρίσει το στεν.  
- Το πρεν ρέε.. 
 Σκύλιαζε! Η εξυπνάδα του, σε μια σειρά τεστ νοημοσύνης που 
υποβλήθηκε, υπερέβαινε μεν το μηδέν αλλά με το ζόρι ξεπέρναγε αυτήν του 
ιδιώτη βλάκα. Το σκορ αυτό μόλις που του επέτρεπε να περπατά, να δένει 
κορδόνια, να τρώει και να γρυλλίζει. Γυμναστική-γυμναστική και ξανά η ίδια 
ερώτηση.  
Εγώ πάλι, «το στεν, κ. Διοικητά!» 
«Το πρέε θα πεις ρέε ..το πρε..» να ξελαρυγγίζεται τούτος. 
 
 Ατομική γυμναστική-γυμναστική ίσια ως το πρωί που στήθηκα στην 
αναφορά του λόχου. Ήρθε ξοπίσω μου, ρουθουνίζοντας, για νέο αλισβερίσι 
και ξαναρωτά. Πάλι «το στεν» εγώ.  
 Με καλοκοίταξε σαν να έβλεπε για πρώτη του φορά τρελό, διεγέρθηκε 
θετικά αυτή την φορά η νευρογενής του ζώνη, κατάλαβε ίσως ότι η μαλακία 
του κτυπούσε υπερωρίες και με έστειλε πίσω στη σειρά μου, εκτός αναφοράς. 
Δεν ξινίστηκα φυσικά. Από τότε με είχε στην μπούκα και το έδειχνε. Του το 
κράταγα όμως και εγώ και σαν έφτασε η ώρα, του το έδειξα.  
 Ανάθεμα την τύχην μου που μ’ έντυσαν φαντάρο, και έφυγα απ’ το 
σπίτι μου να δω εσέ… τον γάρον! 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      51 
_______________________________________________________________________________________________________________________________________________________________________________________________________________ 

 

 

 Ήρθε η επιτροπή επιλογής, το γνωστό περιοδεύον. Εγώ να αποζητώ 
ίχνη σκιάς, μα αυτοί να μας έχουν στημένους με τις ώρες στο λιοπύρι.  
 Πάλι οι λοχίες γυμναστική-γυμναστική ώσπου να έρθει η σειρά μας. 
Τούτη τη φορά με ενισχύσεις από τις Ειδικές Δυνάμεις. Γυρνούσανε τις πρώτες 
σειρές, διαλέγανε τους κατ’ αυτούς κατάλληλους και μοιράζανε μπουνιές.  
- Αναφέρσου!  
- Στρατιώτ...  
- Στρατιώτης ρέε; Λοκατζής ρέε..! (μπάμ η γροθιά στο στομάχι) 
- Πού θες να πας ρέε;  
- Διαβιβάσεις!  
- Διαβιβάσεις ρεέ; ΛΟΚ θα πας ρέε! 
- Αναφέρσου ρέε (μπάμ-μπάμ στο στόχο) 
 
- Στρατιώτης τάδε… του Ρένου και της Έλλης εκ Λευκωσίας, ΑΣΜ 11237 
αναφέρω!  
- Επιλέχτηκες για ΟΥΚ.  
- Ευπειθώς αναφέρω, κ. Δεκανέα, θα πάω Διαβιβάσεις!  
- Διαβιβάσεις ρέε; ΟΥΚ ρέε! με τη μπουνιά του να προσγειώνεται στο στομάχι! 
 
Έδοξε κάποτε να ξεφύγω από αυτό το ατελέσφορο μπουνίδι και να βρω την 
λίγη σκιά που επιζητούσα, φτάνοντας στο διοικητήριο.  
- Αναφέρσου!  
- Στρατιώτης …κλπ.  
- Πού επιθυμείς να πας;  
- Διαβιβάσεις ! (τουλάχιστον αυτό με είχαν δασκαλέψει να λέω…) 
Ψου-ψου-ψου, μου-μου-μου οι γαλονάδες, πίσω από ανασηκωμένες κόλλες, 
σαν σε κακουργιοδικείο πριν απ’ τα ισόβια.  
 - Έχεις πτυχίο St. John Ambulance. Πας Υγειονομικό!  
 Προσοχή, μεταβολή και έξω. Βγήκα με περισσότερη δυσκολία από όσο 
όταν μπήκα. Βγήκα παραζαλισμένος. Άλλη μου έδειξαν και άλλη μου 
έμπηξαν! 
 
Απορία πρώτη:  
 Τι έγινε το βύσμα για τις Διαβιβάσεις; Έβριζα Θεούς και Δαίμονες! 
Έβριζα τον φίλο του γέρου μου με το βύσμα, τους αξιωματικούς της 
επιτροπής που δεν κατάλαβαν το βύσμα, το γέρο μου που δεν είχε γερό βύσμα 
και τελευταία την τύχη μου την μαύρη.  



52               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Απορία δεύτερη:  
 Τι στον κόρακα είναι το Υγειονομικό; Την ίδια απορία είχαν και καμιά 
εικοσαριά άλλοι. Όλοι το μακρύ και το κοντό τους. «Υγειονομικό είναι τούτοι 
με τα φλιτ μέσα στα χωράφια που σκοτώνουν μύγες, σκνίπες, κουνούπια». 
«Υγειονομικό είναι τούτοι με τα φορτηγά που αδειάζουν βόθρους με 
κουράδες, είναι τούτοι που κουβαλούν νερό από χαβούζες». «Υγειονομικό, 
ύστερις, είναι να ξεψειρίζεις μουνόψειρες και να πλένεις πούτσους με 
βλεννόρροια». Τούτοι οι ύστερις ήσαν και οι λιγότερο λαθεμένοι! 
 Πέρασαν μέρες να μάθω τι είναι Υγειονομικό και χρόνοι να 
συνειδητοποιήσω το ρόλο που έπαιξε στη ζωή μου από εκεί και πέρα. Αλλά 
είπαμε, μου χαρίζανε γάιδαρο, τον κοίταγα στα δόντια.  
 Γράψαμε εκθέσεις, περάσαμε επιτροπές και τελικά επέλεξαν πέντε για 
την Σχολή Αξιωματικών.  
 Κάποιες φορές μαζί με μας φώναζαν τον Νεόφυτο τον Παπανικολή και 
κάποιες άλλες, μόλις τον βλέπανε, μόνους, χωρίς αυτόν. Ήταν ένας 
κοκκινοτρίχης χαζοβιόλης, που ούτε μύγα να τον φτύσει. Γεμάτος πιτσιλιές, 
ελεύθερος λιποσφαιρίων, ο ίδιος ο Άης Ονούφρης, σ’ χώρα με!  
 Τελικά μέτρησε το ηρωικό όνομα κι έστειλαν τον ανορεκτικό χτικιάρη 
για αξιωματικό…  
 Μόλις ορκιστήκαμε και πριν τις σαράντα μέρες μας φορτώσανε στα 
Bedford. Φρεσκοκουρεμένοι σαν γλόμποι μέσα σε κασόνι, ίσια για ΣΕΑΠ 
(Σχολή Εφέδρων Αξιωματικών Πολέμου). 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      53 
_______________________________________________________________________________________________________________________________________________________________________________________________________________ 

 

 

Σ.Ε.Α.Π.  
(Σε Έχω Αγαπήσει Πολύ - Σήμερα Έρχεσαι Αύριο Πεθαίνεις 

Σαν Εσένα Άλλαξα Πολλές - Σήμερα Έχει Ασφαλώς Πατάτες) 
 
 Από την ώρα που διαβήκαμε την πύλη της Σχολής ως ΥΕΑ (Υποψήφιοι), 
ωσότου βγήκαμε ως ΔΕΑ (Δόκιμοι), δεν θυμάμαι περπάτημα. Πάντα στο 
τρέξιμο, πάντα τραγούδι, συνθήματα. «Έχω μια αδελφή, κουκλίτσα αληθινή, 
τη λένε Βόρειο Ήπειρο..», «Μάρκος Δράκος, Αυξεντίου, Μάτσης και 
Καραολής, - τον Ζάκο και Παλληκαρίδη…», ασκήσεις, διάβασμα, μελετητήρια, 
εξετάσεις, βολές, γυμναστική-γυμναστική, εξομολόγηση. 
- Κτηνοβασία έκαμες; το πρώτο που ερώτησε ο παπάς. Το συνέδεσα με το ότι 
προηγήθηκαν ένας-δυο εσώκλειστοι της Γεωργικής Σχολής. Ίδρωσα να του 
δώσω να καταλάβει πως όπως δεν έκλανε κανείς με ξένο κώλο, ούτε και το 
υποφαινόμενο καλόπαιδο συμμετείχε σε τέτοια όργια. Τούτος όμως ταγμένος 
στο κυνήγι πλανεμένων ψυχών που διακαώς ήθελε τη σωτηρία, λίγο έλειψε 
να με αφήσει αμετάλαβο.  
 Αν γλύτωσα όμως απ’ τον παπά, από το διμοιρίτη δεν γλύτωσα. 
- Ποιανού πιάνει το χέρι να ζωγραφίσει; ρωτάει. 
Λεν στο στρατό να μην προσφέρεσαι, αλλά ήμουν καλός και εξετέθην 
σηκώνοντας αντανακλαστικά το χέρι, που να μην το σήκωνα. Ζωγράφισα στο 
τσιμέντο απέξω από τους θαλάμους την πουλάδα, τον γνωστό φοίνικα της 
χούντας έγχρωμο και μάλιστα σε μέγεθος δωματίου. 
 Πήρα τιμητική άδεια, αλλά βρέθηκα μεσάνυχτα, πέντε μέρες μετά, ξανά 
πάνω από την ίδια πουλάδα. Ο ίδιος εκπαιδευτής, μου ενδυνάμωνε προσωπικά 
τους μυς με ολονύκτια ατομική γυμναστική-γυμναστική, για ψύλλου πήδημα. 
Με έρεψε! Τον νόμιζα χουντικό, αλλά δεν ήταν, με νόμιζε χουντικό, αλλά 
μόνο εγώ ήξερα ότι δεν ήμουν. Τραβούσα λοιπόν τον δικό μου αραμπά μέχρι 
το ξημέρωμα, χωρίς να του δώσω να καταλάβει το λάθος του.  
 Αν το χώμα στο ΚΕΝ Λάρνακας ήταν αλεύρι, στην ΣΕΑΠ στα Πολεμίδια 
αλεύρι ήσαν τα βουνά, οι γύρω βουνοκορφές και τα εκατέρωθεν πρανή. Τον 
χειμώνα πάλι το αλεύρι γινότανε ζυμάρι να βουλιάζεις, να τρέμεις και το 
κρύο να σε περονιάζει μέχρι τα νύχια των ποδιών.  
Γυμναστική-γυμναστική και εγώ… «Υπομονή δυο χρόνους γάρε, βλαντζίν».  
 Πιο πάνω από το δικό μας στρατόπεδο είχε στρατώνα Καναδών του 
Ο.Η.Ε. Κάθε Κυριακή, την ώρα του εκκλησιασμού... φάτε μάτια ψάρια και 
κοιλιά περίδρομο! Ο σκοπός στα ντεπόζιτα χάζευε! Στήριζε το σαγόνι στο 



54               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

κοντάκι να μην του πέσει και το χάσει. Έβλεπε, σαν σε όνειρο, καμιά δεκαριά 
ξανθές πάνω σε άλογα να ανηφορίζουν μέσα σε άσπρο αλευρένιο σύννεφο. 
Ήταν τα πιο καθαρά και πλουμιστά άλογα, με τις πιο όμορφες αμαζόνες, με τα 
πιο καυτά μίνι που είχαμε ματαδεί. Μπορεί να έφταιγε η κλεισούρα, αλλά τις 
φανταζόμουν αυτές άλογα και μένα καβαλάρη. Τη σκοπιά την αγόραζες για 
μισή κούτα τσιγάρα Graven A. Μόνο να τις κοιτάς να περνούν!  
 Ορμονική θύελλα, με τους ορθωτήρες να αποκτούν επώδυνη σπαργή. 
Τακτή αλλαγή λαδιών στην Καλλιόπη, με καμιά κατατσαλακωμένη σελίδα του 
PLAYBOY απ’ την αριστερή τσέπη φερμένη, στο αριστερό χέρι. 
 Αυτά όλα που έλεγαν για χαπάκια στο τσάι, παραήταν παραμύθι. Παρά 
τη γυμναστική-γυμναστική, τα ατελείωτα βάσανα, τα μαθήματα, τις εξετάσεις, 
τις αγγαρείες, τον πεθαμό όλο, η όρεξη για αλλαγή λαδιών δεν κοβόταν! Και 
χαπάκι να έβαζαν, θαρρώ ληγμένο ή απ’ τα γενόσημα θα ήταν. 
 Για γυναίκες; Καμιά συμμαθήτρια στο τηλέφωνο, καμιά παστρικιά στη 
δίωρη. Στην χοροεσπερίδα αποφοίτησης πήγα με τη Ρωξάνη την Κουδουνάρη, 
τρίτη ξαδέλφη απ’ τη Λεμεσό. Μην πάει ο νους σου σε προστυχιές, αιμομιξίες 
και άλλα τέτοια που ρωτούν οι ταγμένοι ιερείς. Κύριος, πάντα ευγενικός, με 
πρωτόκολλο συμπεριφοράς, με πρόσκληση, παραλαβή, παράδοση της ντάμας. 
Ξενύχτι, χορός, χειροφίλημα και την άλλη μέρα, πορεία, αέρα και κατάληψη 
της κορυφής 1029 εν πλήρη εξαρτύση.  
 Το φαγητό στη Σχολή, σχεδόν καλό, πολύ πιο πλούσιο από αυτό που 
φαντάζεται κάποιος που λόγω μέσου ή φύλου δεν υπηρέτησε στο στρατό. 
Τόσο καλό που να ξαφνιάζει. Το καζανίσιο φαγητό, εξάλλου φημίζεται ότι 
προσδίδει επιπροσθέτως γεύση και νοστιμιά. Το πιάτο άδειαζε πολύ δύσκολα 
λόγω υπερβολικής ποσότητας και όχι λόγω έλλειψης όρεξης ή μασητήριας 
δύναμης. Επίσημα στρωμένο τραπέζι, ψωμιέρα, κανάτα, πιάτο, ποτήρι, γλυκό. 
Το φρούτο με πιρούνι και μαχαίρι για να μαθαίνεις ως άρμοζε τρόπους. 
 Ύστερα από τις πρώτες γραπτές εξετάσεις, ορίσθηκα λοχίας ΥΕΑ, με 
εκθαμβωτικά χρυσοκόκκινα σιρίτια περασμένα στο μανίκι!  
 Κάποτε ήρθε η σειρά μας για υπηρεσία στα μαγειρεία. Όλη η εβδομάδα 
κυλούσε ρολόι, χωρίς να καταγραφεί έκτροπο, μέχρι που έφτασε το ψάρι της 
Τετάρτης. Μας φέρανε τα ψάρια, Rossi τα λέγανε, παγοκολόνες σε χαρτόκουτα 
με σφραγίδες του Ιβάν του Τρομερού. Απ’ την προηγούμενη τα αφήσαμε έξω, 
αλλά επειδή κρατούσε το κρύο, οι παγοκολόνες, παγοκολόνες! Αρχίσαμε, 
πουρνό-πουρνό, δέκα νοματαίοι να σμιλεύουμε τον πάγο και να 
δημιουργούμε αγαλματοψαράκια, σπασμένα, μισά, τέταρτα και ολόκληρα.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      55 
_______________________________________________________________________________________________________________________________________________________________________________________________________________ 

 

 

 Είδα να μην τραβά η ομάδα, τα χέρια μας κοπήκανε, ξεπαγιάσανε, 
μαρμαρώσανε, είδα να πιάνει μεσημέρι, τα τηγάνια άδεια, τον μάγειρα 
χεσμένο! Μιας και με το καλό δεν εδέησε να συναινέσει, «δεν πάει στο 
διάολο» είπα και, εκμεταλλευόμενος τα σιρίτια, τον διατάζω στα κουτουρού:  
- Βράσε τους κωλο-Ρώσους μαζί με τον πάγο.  
 Μεγάλη βούκα φάε, μεγάλη κουβέντα μην πεις! Τρώγαμε το μεσημέρι 
μισοτηγανισμένο- μισόβραστο τέταρτο του ψαριού, με όσα λέπια δεν καθίσανε 
στο βράσιμο.  
 Εκείνο το μεσημέρι παρακαλούσα μέσα μου -ο μάγειρας φωναχτά 
απέξω του- μπας και δεν φανούν οι αξιωματικοί και την βγάλουμε καθαρή. Οι 
ΥΕΑ όμως, που μάθαιναν τρόπους, υποχρεώθηκαν να γλύψουν ως άρμοζε το 
πιάτο.  
 Την κράτηση, τελικά την έφαγα στο δείπνο διότι αντιμίλησα σε ΥΕΑ, με 
ειρωνικό είπανε τόνο. Εξέφρασε έντονο παράπονο για μύγα στο 
μπιζελόζουμο. Οι ιδιότροποι βρίσκανε να παραπονιούνται, έτσι πάνω σ’ 
άνεμο, για να σου χαλάνε τη μέρα. Απλά ανέφερα κάτι για μυγιάγγιχτους 
δολιχοκέφαλους ΥΕΑ, για παραζαλισμένη μύγα με αυτοκτονική τάση...  
 Θα τρίτωνε με βεβαιότητα το κακό, όταν μιαν άλλη φορά ήρθε για 
επιθεώρηση ο Ανθυπολοχαγός απ’ την πίσω μπάντα του θαλάμου. Είδε τον 
κουβά με το σκουπόχορτο πίσω απ’ τη χαρουπιά, ρώτησε ποιος είχε την 
ευθύνη και, πριν το καλοσκεφτώ, έκανε ο ΥΕΑ Σιακαλλής, ο επιλοχίας των 
ΛΟΚ, βήμα μπρος και αναφέρθηκε. Αυτό το βήμα μπρος και αναλαμβάνω ευθύνη 
που το είχαν εύκολο σαν το κατούρημα οι καταδρομείς, έσωσε εμένα αλλά, 
…αντίο η δίωρη στον Σιακαλλή. Νερό και αλάτι όμως. Αφού απολύθηκα και 
όποτε τον έβλεπα τελώνη στο αεροδρόμιο, ανέφερε την ιστορία και εγώ 
κερνούσα μπύρες. Στον πόλεμο ήρωας! Κράτησε μόνος το Πιρόι! 
 Κατά τον πέμπτο μήνα, λίγο πριν έρθει ο καιρός να φύγουμε, ρωτά ο 
Ανθυπολοχαγός Μηχανικός:  
- Ποιος δεν συνουσιάσθη; Να πάρει δίωρη! 
 Παρουσιάσθηκε ο γνωστός Παπανικολής και δήλωσε ότι «δεν τον 
βάζανε στα σπίτια γιατί την είχε κάπως… μεγαλούτσικη». Είχαμε τις υποψίες 
μας οπότε μάζεψα -ο πάτρωνας- από ένα σελίνι ρεφενέ, με την υποχρέωση να 
δούμε να πιάνει τόπο ο παράς. 
 Συνέπεσε η καθαρή να την έχει και αυτή μεγάλη την παστάδα της και 
να μας δεχτεί, παρ’ όλους τους φαινομενικούς ενδοιασμούς που είχε για τον 
αριθμό. Έβαλε όλη την διμοιρία μέσα και έπεσε πάνω στη γαμήστρα. Εκείνη, 
να έχει το βόα κρυφά απέξω ανάμεσα στα σκέλια, ο σομιές και τα κόκκαλα του 



56               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

χαζοβιόλη να τρίζουν σαν χαλικομηχανή, εμείς να βροντοφωνάζουμε 
«έπαρσις» εντυπωσιασμένοι από το παρατρίχα πασσάλωμα και ο 
κοκκινοτρίχης να δαγκάνει τα σεντόνια και να ζητωκραυγάζει... «Ω, ρε, την 
ξέσκισα!» 
Ω, ρε, κούνια που σε κούναγε...  
 Κάπως έτσι γινήκαμε άντρες, ομάδα, αποκτήσαμε ηθικό, δύναμη. Όλη η 
προσπάθειά τους ήταν να μας κάνουν μάγκες, ικανούς σε γνώσεις, σωματικά 
προσόντα, θέληση, να μας κάνουν μασάζ αυτοπεποίθησης, να πλάσουν 
ηγήτορες. Θέλανε να μας φτάσουν στα όρια, να μας βγάλουν τον καλύτερο ή 
τον χειρότερό μας εαυτό, να μετατρέψουν μωρά σε άντρες. Απ’ την μεριά μας, 
το μόνο που θέλαμε ήταν να αποφοιτήσουμε, να βγούμε ζωντανοί από κει 
μέσα. Τα καταφέραμε κι οι δυο. 
Γενάρη ορκίστηκα και πήρα φύλλο πορείας για το 92ο ΚιΧΝΕ. Οι άλλοι 
τέσσερις, για το λόχο.  
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      57 
_______________________________________________________________________________________________________________________________________________________________________________________________________________ 

 

 

Υγειονομικό - ΕΦ 1007 
 
 Άδεια δυο μέρες. Χρόνος πολύτιμος να δεις γονείς, φίλους, αγαπητικιά. 
Ύστερα και οι πέντε, καρφωτοί για το Υγειονομικό στο στρατόπεδο του ΒΜΗ 
(πρώην British Military Hospital). 
 Αναφερθήκαμε στον Επίατρο Χ. Λαλιώτη, Διοικητή του 91ου λόχου. 
Περίμενα να ξαναδώ καραβανά. Αντίθετα, έτυχα πολιτισμένης υποδοχής από 
ευγενικό άνθρωπο. Το γραφείο ιατρείο, με εξεταστικό κρεβάτι, βιβλία, 
πολυθρόνες. 
Μας κέρασε καφέ, ανάψαμε τσιγάρο. Παρ’ όλα αυτά τον έβλεπα σκεφτικό, 
προβληματισμένο. Μοίρασε αρμοδιότητες. Στον Κκέλη Εκπαίδευση, στον 
Πρίντζη Καύσιμα-Υλικό, στον Ττοφή Υπασπιστήριο, σε μένα Υπασπιστήριο και 
Στρατολογία, στον Παπανικολή …το μεγάλο τίποτα!  
 Κάποια στιγμή ορθώθηκε υποδηλώνοντας την λήξη της συνάντησης. 
Μάθαμε πως, σε κατ’ ιδίαν συνομιλία που είχε με κάποιον άλλο αξιωματικό, 
παραπονέθηκε ότι ζήτησε πέντε Δ.Ε.Α. και του στείλανε τεσσερισήμισι.  
 Τον κλωθογυρίζαμε μέρες για να αλλάξει διαταγές. Τον καλοπιάναμε 
να δώσει αρμοδιότητες στον Νεόφυτο μην και τον πάρουν οι φαντάροι στο 
ψιλό. Τίποτα αυτός. Ψάχναμε να ανακτήσει ο κοκκινοτρίχης σέβας, αλλά 
ταυτόχρονα να ξαλαφρώσουμε και μείς από περίσσιες υποχρεώσεις. Αγύριστο 
κεφάλι ο Λαλιώτης! Το μόνο που καταφέραμε ήταν να τον ζαλίσουμε, σε 
σημείο που να το εκφράσει.  
 Περνούσε ο καιρός και σαν είδαμε και αποείδαμε, διαδώσαμε μια φήμη 
ότι ο ΔΕΑ Παπανικολής είναι ιδιαίτερα προικισμένος. Ότι ως και οι παστρικιές 
τον φοβόντουσαν και πως έπρεπε να μην πέσει το σαπούνι κανενός μέσα στα 
μπάνια.  
Λες και από εκείνη την ώρα όλα γύριζαν γύρω απ’ τον προικισμένο. Το πουλί 
πέταξε για μας. Οι στρατιώτες αποτίοντας άμετρο σεβασμό, πισωπατούσαν 
τοίχο-τοίχο, μην και ανταμώσουν την ματιά του. Τον κοιτούσαν με δέος 
κάτωθεν του αντεροσφίχτη! Ο διοικητής πάλι, μια δυο μέρες μετά -από 
σατανική λες σύμπτωση- ανέθεσε στον χαζοβιόλη τις αποθήκες υλικού. 
Δευτεροκλασάτοι πια εμείς! Τρέχα θειε, δε σε προφταίνω, πια εμείς!  
 Ο Δ.Ε.Α. Πρίντζης ξεφορτώθηκε πάραυτα το υλικό και λέγεται ότι κατά 
την παράδοση-παραλαβή χρέωσε στον Παπανικολή... ελικόπτερο.  
 Το 92ο Κινητό Χειρουργικό Νοσοκομείο Εκστρατείας ήτανε η διπλανή 
πόρτα, στον ίδιο αυλόγυρο, με Διοικητή τον Υπίατρο Δ. Κουτρούμπα. 



58               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Δυσκολόβρετος στην μονάδα καθώς κατοικοέδρευε μόνιμα στο ΓΕΕΦ. 
Το ΚιΧΝΕ, υπολειτουργούσε σε περίοδο ειρήνης έχοντας δύναμη δέκα 
στρατιωτών, ενός λοχία, ενός δεκανέα και την αφεντιά μου κούκο α-βολοντέ: 
Υποδιοικητής, Υπασπιστής, Στρατολόγος, μάνα, πατέρας, φίλος.  
 Γιατροί μα και νοσοκόμες, όλοι επίστρατοι, όλοι σκέτες φωτογραφίες 
μέσα σε φακέλους. Άνθρωποι μεγάλοι σε ηλικία και ανάμεσα τους όμορφα 
μωρά. 
 Πέραν αυτού, είχα να συντάσσω έγγραφα, να βγάζω υπηρεσία στο λόχο 
ή στο στρατόπεδο, να κάνω εκπαίδευση, να τους πηγαίνω πορείες, βολές. Μια 
στο τόσο, έβγαινα περίπολο με την ΕΣΑ στα σπίτια της Σούτσου και στα 
μπαράκια της Ρηγαίνης. Ήσαν κοντά στη Λαϊκή Αγορά για λόγους... ουσίας 
ανδρικούς. 
 Τις νύχτες σαν έμενα υπηρεσία, τις έβγαζα μέσα στα ασθενοφόρα. Το 
φως αναμμένο και εμείς στρωμένοι στο μπουρλότ. Έμαθα σπάστρα, Θανάση 
μα και πόκερ. Ποτέ δεν έχασα ή και κέρδισα πάνω από μια κούτα τσιγάρα. 
Είχαμε και ένα Καναδέζικο-ασθενοφόρο μεγαλύτερο, ανετότερο, ταμάμ για 
χαρτοπαίγνιο, αλλά το κλείδωνε ο οδηγός, μην του το καπνίσουμε. Ήταν ένας 
λειψός παραληρηματικός, φορτωμένος με δυό χρόνια φυλακή, που τον βρήκα 
και τον άφησα να σκαλίζει καρδιές, μονολογώντας, στη μύτη του ευκάλυπτου.  
 Η Καναδέζα ήταν αυτόματη, ήταν ο έρωτας, η αρραβωνιάρα του. Ήταν 
μια μαγεμένη που την έμαθε να παρκάρει μόνη της. Αυτός απόξω βιζαβί και 
απεναντίας να την βιγλίζει, να της τραγουδά και τούτη από μόνη της, να 
πισωπατά στον όρχο. 
 Μιαν μεγάλη αργία -δεν θυμάμαι, Πάσχα ή Χριστούγεννα να’ τανε- 
βάλανε τον Κκέλη υπηρεσία. Είχε δόντι για εξαγωγή, το’ βγαλε, πήρε 
αναρρωτική, βάλανε εμένα. Πείσμωσα. Με περίμενε από μακριά και το κορίτσι 
και μια και δυο προσποιούμενος οδονταλγία βγάζω καπάκι και εγώ ο 
μακρογαμέτης το δόντι. Με απάλλαξαν απ’ την υπηρεσία, αλλά, όπως φάνηκε, 
ήταν το δόντι γερό, γιατί είν’ το μόνο που μου λείπει.  
 Έξω απ’ το συρματόπλεγμα από την μεριά του όρχου, έμενε μια 
τριαντάρα νυμφομανής, παντρεμένη. Φωτιά που καίει! Ήταν τόσο καλή με 
τους αξιωματικούς που δεν ήξερε πώς να πει το «όχι». Τα πρωινά που έφευγε 
ο άντρας της για τη δουλειά, άφηνε για χάρη μας ανοικτή την πίσω πόρτα. 
Αποκτούσαμε εμπειρίες σε λογής καθετηριασμούς. Κουβέντα όμως στον 
κοκκινοτρίχη, μούγκα εμείς, μη και μας χαλάσει τη δουλειά! Δεν αντέχαμε 
στο μετρικό σύστημα σύγκρισης. Το συρματόπλεγμα ήταν πάντα πατικωμένο, 
πάντα κάτω, ποτέ στητό. Τη μυοκήλη στο δεξί καννί την έπαθα 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      59 
_______________________________________________________________________________________________________________________________________________________________________________________________________________ 

 

 

δρασκελίζοντας το σύρμα, αν και θυμάμαι να σου είπα, παιδί μου, ότι είναι 
παράσημο πολέμου. Είναι εντροπής σημάδι, της γνωριμίας εκείνης... 
 Μάρτη πια έπρεπε να ανανεώσω τους γέρους επίστρατους γιατρούς με 
άλλους νεώτερους και τις σουρωμένες νοσοκόμες με τα νέα μπουμπούκια. 
Μαζεύτηκαν οι οπλίτες από πάνω μου σαν τις μύγες να βοηθήσουν στην 
επιλογή των πλουσιότερων προσόντων, των πιο μπουμπουκωτών μωρών. 
Επιλογή φωτογραφική, των αναλογιών πάντα υπολογιζομένων στο χαρτί. 
 Εκτός από νοσοκόμες, έλεγχα και το υλικό. Τότε πρωτοείδα 
χειρουργικό τραπέζι, πλάγιο φωτισμό, έπιασα για πρώτη φορά νυστέρι, 
αναρρόφηση και κάτι πράματα που τα ονόμαζαν ορθοσκόπια και 
κολποσκόπια.  
 Με το χαλασμένο μου μυαλό, φανταζόμουν την χρήση τους στα 
σίγουρα λάθος. Η πρώτη μου σκέψη, ομολογώ, ήταν από βρώμικη μέχρι 
πρόστυχη. 
 Ένα μεσημέρι μες στο κατακαλόκαιρο, ανηφόριζα κατά το στρατόπεδο 
με το λαντρόβερ με τον κόκκινο σταυρό. Ένα χιλιόμετρο πριν απ’ το 
Υγειονομικό, συνάντησα ένα λοχία με σπασμένο πόδι και πατερίτσες. 
Ανηφόριζε κούτσα-κούτσα και αυτός. Συμπεραίνοντας τον προορισμό του, 
έγνεψα του οδηγού και σταμάτησε μπροστά. 
 Γύρισα και είδα εκείνον τον Αϊνστάιν, τον Γιάγκουλο του ΚΕΝ, 
λουσμένο στον ιδρώτα. Εκείνον, τον ανασσιελλοβιλλομπούκωτο που βάλθηκε 
να με ξεκάνει όχι από καψόνι, αλλά από αδικία και γαϊδουριά. 
 Τον άφησα να 'ρχεται και έδωσα εντολή του οδηγού να βάλει πρώτη 
και να φύγουμε μια κι έξω. 
 Άρχισε να ουρλιάζει.  
«Όχι σιόρ, μη φεύγεις... γύρνα…, είμαι κουτσός… ο κακομοίρης!» 
Κατά που σου κάνουν κάνε και κακία μην κρατάς. Κοντοστάθηκα, τον είδα στα 
μάτια, με καλοείδε και κείνος, απευθύνθηκε στο ακατοίκητό του, ζόρισε για 
κλάσματα την πρόσφατη μνήμη και ευθύς... το αμίλητο νερό! Απολίθωμα! 
Μόκο!  
 Φάνηκε σαν να αντίκριζε για δεύτερη φορά τον ίδιο παλαβό. Μια τότε 
στην αναφορά και μια τώρα στην ανηφόρα. 
Τον άφησα πίσω να... σέρνεται! Πατσίσαμε!  
 Ένοιωσα την ολοκληρωτική δικαίωση, την άνευ όρων ανταπόδοση 
μιας αδικοπραγίας. Θεία δίκη το λένε. 
 Ήταν και η τελευταία φορά που πέρασαν απ' το μυαλό μου τα λόγια 
του Στέλιου, Βλαντζίν, δυο χρόνοι, σαν τα γαούρκα!  



60               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο Μισηιής, σαντανωμένος! 
 
σαντανωσιά: μπέρδεμα, σύγχυση 

 
 Δεκανέας στο 92ο ο Μισηιής, παλιός συμμαθητής απ’ το δημοτικό, που 
χωρίστηκαν οι δρόμοι μας στην Τρίτη γυμνασίου. Αποβλήθηκε δια παντός και 
χάθηκε από προσώπου γης.  
 Ήταν η εποχή των Beatles, των Rolling Stones, των παιδιών του χόρτου 
και των λουλουδιών, η εποχή που η εφηβεία μας κοντραριζόταν με τον 
καθωσπρεπισμό, με τις κάθε λογής αξίες. Έξυπνος, από καλή οικογένεια, 
έχασε την μάνα του μαθητής, ο πατέρας του βιβλιοθηκάριος, μα ετούτος 
χωμένος στη σαντανωσιά, στο μπέρδεμα! Τον κτύπησε κάτω, τον πλάκωσε ο 
απόπατος του ανέμελου τρόπου των χίπηδων. Κατέβηκε στο γραφείο 
παρακαλετής, ευθύς σαν έμαθε ότι απολυόταν ο Λούκας ο γραφέας, να 
ρωτήσει αν θα μπορούσε να τον αντικαταστήσει. Κολακεύτηκα αντίς να 
ψυχανεμιστώ και να προστατεύσω τον κώλο μου.  
Είναι αδέλφι λέω, ποιο το νόημα να κλαίγεται.  
 Την άλλη μέρα ξεδιπλώθηκε η συνομωσία. Έπρεπε να φανεί σαν 
αξιοκρατική αλλά συνάμα και τυχαία επιλογή. Εξαγγελία αιτήσεων, την 
παράλλη τρεις στον διαγωνισμό ορθογραφίας-γραφομηχανής και την τρίτη 
μέρα κατά τας γραφάς, ανακηρύχθη ο Μισηιής γραφιάς! 
 Πέρναγε ο καιρός και κάποτε θέλοντας να τον ψυχομελετήσω τον 
έπιασα με το καλό και εντελώς ανεπίσημα του ζήτησα να μου περιγράψει την 
άποψή του για το μέλλον, τι είχε σκοπό να κάνει στη ζωή. 
«Θα πάω Αγγλία, θα παίζω κιθάρα στο Σόχο, θα με χέζουν τα περιστέρια και 
άμα τα βαρεθώ, θα κτυπώ το τέλι να φεύγουν. Τον επόμενο χρόνο, θα γραφτώ 
στο Κολλέγιο να γενώ μηχανικός αεροπλάνων»...! Άραθα-μάραθα κουκιά 
μαγειρεμένα. Πόθεν είσαι θειε; Κουκιά μαγείρεψα τούτος. Σηκώθηκα, βγήκα έξω, 
έπιασα την μπύρα και βάλθηκα να το σκεφτώ. Μέτραγα εκείνον, μέτραγα και 
μένα, προβληματίστηκα αν θα ξανάμπαινα σε αερόπλανο, αν όλα τούτα τα 
έλεγε αμαστούρωτος, ποιο είναι το σωστό, ποιος είναι ο βλαμμένος και αν 
έπιασα εγώ την ζωή σωστά ή όχι. Απέμεινα με την μπύρα μισή, την απορία 
ολόκληρη.  
 Τσαπατσούλης, τεμπέλης, πέρναγε τη μέρα με τις αρβύλες πάνω στο 
γραφείο να ρίχνει σαΐτες στον ανεμιστήρα. Δεν τα έπιανε με την ίδια 
ευσυνειδησία που θα τα έπιανε το σύνηθες φανταράκι. Η αλληλογραφία 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      61 
_______________________________________________________________________________________________________________________________________________________________________________________________________________ 

 

 

έφευγε χειρόγραφη. Εγώ -ο επιμελής- δώστου να σπρώχνω κάνα 
δακτυλογραφημένο έγγραφο, δώστου να κτυπώ ατζαμίδικα την γραφομηχανή 
με το δάκτυλο εκείνο της σκαπάνης του Ερρίκου Σλήμαν που ανασκάβεις την 
μύτη ή και κάνα αφτί άμα λάχει. Αναγκάστηκα σε κάνα μήνα να τον 
...απαλλάξω. 
 Δεν έλεγε ο αθεόφοβος να ησυχάσει. Συνέχιζε να καπνίζει το ίδιο παλιό 
χαρμάνι, μα και εγώ δεν πίστευα πως χάθηκε εκείνη η παιδική μας αθωότητα. 
Τον όρισα ταχυδρόμο. Έφευγε πρωί με την πόστα για το ΓΕΕΦ, εμφανιζόταν 
φρέσκος το άλλο πρωί. Πήγαινε-έλα, ωσότου ο Υπίατρος αποφάσισε 
αιφνιδιαστική είσοδο στους φακέλους που διπλοκλείδωνε στο δεύτερο 
συρτάρι. Ξεφύλλιζε, ξεφύλλιζε και μετά... θρομβοεμβολικό! Ούρλιαζε όρθιος 
ρωτώντας ξανά και ξανά, μπας και ξέρω πως ο Μισηιής είναι του χόρτου, πως 
για την δόση του μπορούσε να μας πουλά στους Τούρκους, να διαρρέει … 
ευαίσθητες λεπτομέρειες. 
 Προσποιήθηκα -ο μαλαγάνας- πλήρη άγνοια, πως συνέπεσε να πέσω 
και εγώ από τα σύννεφα και με ελιγμό ευλύγιστης ζαργάνας, δήλωσα:  
- Μα πώς είναι δυνατόν να το ξέρω;  
«Το μόνο που γνωρίζω είναι ότι δεν γνωρίζω τίποτα», είχε πει ο παλιός μας 
πρόγονος, το είπα και εγώ και πέτυχα την αθώωσή μου. Επόμενο να τον 
απαλλάξω άμεσα από τα τόσο ευαίσθητα εθνικά του καθήκοντα.  
 Ένα πρωινό, τριήμερο Καθαρής Δευτέρας θυμούμαι, σαν τον κώλο της 
κότας, να μην κάθεται σε έναν τόπο. Λουλούδι, φιόρο ο Μησηιής. Έκλεψε απ’ 
το μαξιλάρι του οδηγού τα κλειδιά του λαντρόβερ του Διοικητή και άρχισε να 
ντριφάρει πλαγιολισθαίνοντας μες στην αυλή μαρσαριστός με τις μπάντες.  
 Τα πράγματα ξέφυγαν γρήγορα εκτός ελέγχου, έριξε κάτω τις κολώνες 
του θαλάμου, το στέγαστρο της βεράντας και στούκαρε το όχημα στον 
ευκάλυπτο του λειψού-παραληρηματικού με την Καναδέζα. Έβγαλε το 
λαντρόβερ άχρηστο BLR (Beyond Local Repair) και άφησε γιαπί τη μονάδα, 
δίχως θάλαμο, δίχως αυτοκίνητο. Μεγάλωνα, όπως φάνηκε, δραστήριο φίδι 
στον κόρφο μου! 
«Θα πυροβοληθώ!» να μουγκρίζει σαν βόδι, σκεπτόμενος στρατοδικεία και 
τέτοια.  
Έγινα θεριό. Κανονικά θα έπρεπε να τον σφάξω στο γόνατο, να σωθώ!  
 Για πρώτη φορά τότε σκέφτηκα να πάρω το πάνω χέρι στη σχέση μας. 
Διέκρινα και μια τάση απόσεισης ευθυνών οπότε τα πήρα! Τον μαζεύω από 
κάτω, τον ταρακουνώ!  
- Βγάλε το σκασμό, νισάφι-φτάνει πια, δεν βαρέθηκες τις τόσες μαλακίες; 



62               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Προσευχόμουν να φτιαχτούν αυτές οι τόσες μέχρι να έρθει ο διοικητής. 
Εξάλλου είχαμε τρεις μέρες να δούμε τι θα πούμε και παράλληλα στο όνομα 
της φιλίας άφηνα του τοξιναιμικού ένα αμυδρό περιθώριο ζωής μέχρι τότε.  
 Πιάσαμε δουλειά! Εγώ το άλογο, κείνος το αλογάκι. Το φτιάξιμο, τις 
πληρωμές, τις ανέλαβε το λουλούδι. Κανόνισα με τον Τότη, τον λοχία των 
Τεθωρακισμένων που ήταν αλφαμήτης στην πύλη, να σφαλίσει συνωμοτικά 
τα μάτια, να βγει δίχως δελτίο απ’ το στρατόπεδο το στραβομούτσουνο 
λαντρόβερ. Αποδείχθηκε τζάμι φίλος. Οι στρατιώτες από την άλλη 
σεκοντάροντας το φιόρον πάτησαν διαολεμένη χαμαλοδουλειά. Ξηλώσανε 
νύχτα σε καταδρομική επιδρομή την αποθήκη των Διαβιβάσεων, κλέψανε 
κολώνες, λαμαρίνες, τις βίδωσαν, τις μπογιάτισαν. Μπογιάτισαν κιόλας το 
στέγαστρο, το θάλαμο ολόκληρο και σαν περίσσεψε μπογιά, βάψανε ακόμη και 
τις πέτρες της αυλής. Εντυπωσιάστηκα, συγκινήθηκα και τους το ομολόγησα, 
με κίνδυνο να εκπέσω της εκτίμησής τους.  
 Ο διοικητής των Διαβιβάσεων έψαχνε για μήνες το στέγαστρο της 
αποθήκης του. Η ατμόσφαιρα συνεργασίας παρέμεινε μέχρι και που 
απολύθηκα. Συμπεθέρεψα με την παρανομία, το κρυφό. Η όσμωση αυτή της 
συγκάλυψης, μπορεί να μην με καθιστούσε σεβαστό στην ηγεσία, μα 
τουλάχιστο με έκανε αποδεχτό στις τάξεις των φαντάρων. 
 Πήγε Δευτέρα, ήρθε Τρίτη, δεν φάνηκε το λαντρόβερ. Έστειλα να 
φέρουν τον Διοικητή με το ΕΦ1007, μια αντίκα, έναν πολυτραυματία ήρωα 
του Ελ Αλαμέιν. Του έσβησε του οδηγού τρεις φορές στην ανηφόρα της 
Παλλουρκώτισσας και τους έσπρωχνε ο κόσμος. Μπήκε στη μονάδα 
βλασφημώντας. Ενημερώθηκε... αρμοδίως ότι πήρα το ΕΦ3553, για να φέρω 
γραφικά.  
 Να μην τα πολυλογώ, ήρθε το καλό, πουρνό Τετάρτης, ισιωμένο, τσίλικο, 
βαμμένο σε φαιοπράσινο πολιτικής απόχρωσης και έγινε απρόσκοπτα και 
αξιοπρεπώς το δρομολόγιο του Διοικητή. Οι στρατιώτες πειθαρχώντας στη 
συνωμοσία, παρέμεναν εχέμυθοι, τάφοι! Το φιόρο σκαπούλαρε την 
επικρεμάμενη από μένα χειροδικία, την διαπόμπευση ως και το στρατοδικείο 
απ’ τον διοικητή και καπάκι ο τελευταίος -καλοσύνη του- μου έδωσε τιμητική 
για τον θάλαμο και τις πέτρες που μπογιατίστηκαν. Ξαφνικά, αθώος ο 
Μισηιής. Έκθαμβος, γουρλωμένος σαν ροφός, παρακολουθούσε την 
αναπάντεχα ευνοϊκή εξέλιξη της μοίρας του. 
 Έκτοτε έβαλα μυαλό. Προστάτευα την υγεία μου από μελλοντικές 
κακοτοπιές και νοιαζόμουν λιγότερο για το αππαρούδι. Έχασε έτσι και το 
τρελάδικο πελάτη. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      63 
_______________________________________________________________________________________________________________________________________________________________________________________________________________ 

 

 

 Σπούδασε στα αλήθεια Αγγλία, έγινε στα αλήθεια μηχανικός στα 
αερόπλανα και μάλιστα φίρμα μεγάλη, γιατί έσωσε ένα να μην χαθεί κατά την 
προσγείωση.  
 Τα τελευταία χρόνια τον αντάμωσα σε πτήση. Με έμπασε με την 
γυναίκα μου στο πιλοτήριο. Τέτοιος τρελός! Τέτοιος φίλος!  
 
 



64               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο Επίατρος: Είντα τραούδι λαλεί, είντα καπνό φουμάρει! 
 
Τι τραγούδι λέει, τι καπνό φουμάρει! 

 
 Κατά τον Οκτώβριο, ύστερα από την ιστορία εκείνη του θαλάμου, 
μπήκαν τα λαντρόβερ στη σειρά για τις δοκιμαστικές της παρέλασης. Είδα τον 
Λαλιώτη ξινισμένο. 
- Υπάρχει κάτι που σας απασχολεί, κ. Επίατρε; τον ρώτησα. 
- Όχι, όχι …να… το 3553. 
 Η μπογιά του ΕΦ3553 ξεχώριζε σαν την μύγα μες στο γάλα. Σαν είδα 
τον Διοικητή ότι επικεντρώθηκε στην απόχρωση και κόντευε να το μυριστεί, 
τον ξαναστράβωσα πληροφορώντας τον ότι οι καινούργιες φαιοπράσινες 
μπογιές κόβουν, ξεθωριάζουν απ' τον ήλιο. Το νέο ψέμα κόλλησε στο πρώτο.  
 Το ΕΦ1007, όταν ξύστηκε για μπογιάτισμα, φανέρωσε κάτω από τις 
πέτσες του τις εφτά πληγές του Φαραώ. Την πρώτη, στο χρώμα της άμμου, την 
κουβάλαγε απ’ τη Σαχάρα!  
 Κάποια στιγμή ορκίστηκα Ανθυπολοχαγός και για την περίσταση μας 
ετοίμασαν τρικούβερτο γλέντι οι μονιμάδες στο αναρρωτήριο, με φαΐ, κονιάκ 
και καπάκι ουίσκι. Με ξεφόρτωσαν ξημερώματα σταφίδα έξω από την πόρτα 
μου. Λόγω της δυσάρεστης θέσης που βρέθηκε η μάνα μου, πληροφόρησε 
καλού-κακού την γειτόνισσα για κάτι ασαφές, κάτι περί αδιαθεσίας και 
δυσεντερικών φαινομένων. Τα είδε όλα! Μέρες έκανε να με ξαναστήσει!  
 Άρχισαν νέες φασαρίες, με απόπειρες κατά του Μακάριου. Μετά από 
κάθε απόπειρα κατά της ζωής του Εθνάρχη, βρισκόμασταν σε επιφυλακή για 
μέρες. Αυτό στάθηκε αφορμή να σταθμίσουμε τα καλά και τα ψεγάδια του 
Διοικητή. Να γνωρίσουμε είντα τραούδι λαλεί, είντα καπνό φουμάρει.  
 Κέρδισε το σεβασμό, γιατί εκεί που βρισκόμασταν κλεισμένοι στο 
στρατόπεδο σκαρφίστηκε να διασκεδάζει την πλήξη μας με απολαυστικά 
δείπνα. Έβαζε μουσική και μας τάιζε οφτή μοσχαροκεφαλή με σκόρδο. Όποτε 
είχαμε βοδινό, το κεφάλι καπαρωμένο. Ανοίγαμε λάκκο στην αυλή, τον 
πυρώναμε και ψήναμε το κεφάλι στη χόβολη μέσα σε λαδόκολλα. Νύχτα πια, 
μαζευόμασταν όλοι οι αξιωματικοί γύρω απ’ το οφτό μπροστά από μια-δυο 
μπουκάλες VSOP, κέρασμα του διοικητή. Για μεζέ του άρεσε το κολοκύθι το 
βραστό, με στουμπιστό σκόρδο, λεμόνι Ζωδιάτικο, περιχυμένο με φρέσκο λάδι.  
 Ατέλειωτες οι μέρες επιφυλακής, ατέλειωτη και η αγαμία. Στερημένοι 
τόσοι άνδρες της γλυκάδας θηλυκού, καπάκι και η επήρεια αλκοόλ, μας 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      65 
_______________________________________________________________________________________________________________________________________________________________________________________________________________ 

 

 

μετέτρεπε επιεικώς σε κτήνη. Ξημερώματα πια, νοιώθαμε ιδιαίτερα κεφάτοι. 
Σταλμένοι από τον Λαλιώτη, πηγαίναμε σε άψογο στρατιωτικό σχηματισμό 
όξω από την πύλη των τεθωρακισμένων. Ήταν ύστερις από φαΐ και εβίβες και 
προπόσεις και σκνίπα φέσι και με την φούσκα μας πρησμένη. Άλλοι 
ξερνούσαν, αλλά όλοι ανοίγαμε τα παντελόνια να ξαλαφρώσουμε, στη 
σκοπιά, στο φυλάκιο, στα δέντρα. Συμβαίνουν χειρότερα κι από αυτά, όταν 
αντίς για αίμα ρέει κονιάκ στις φλέβες σου. Όσο εμείς ποτίζαμε τοίχους με 
αθώα νεροπίστολα, ο Παπανικολής έβαφε σκεπές με την μάνικα. Ξαφνιάζαμε 
τον φρουρό ώστε να σημάνει συναγερμό και να ξυπνήσει τον Διοικητή τους. 
Τέτοια εντολή τους έδωσε, τέτοια εφαρμογή ελέγχαμε.  
 Όσο δεν χώνευε τον Διοικητή των τεθωρακισμένων, τόσο αδελφικός 
φίλος ήτανε με τον Καλαμάρα τον Αεροπόρο, που ήτανε γραμματιζούμενος. 
Πετούσε πάνω από τον λόχο και με το φτερό της ντακότας μας έκοβε κλώνο 
απ’ τον ευκάλυπτο του λειψιμιού, για ανθοδέσμη!  
 Το τραγούδι του Διοικητή καμένο! Ποτέ μου δεν το κατάλαβα. «Σαν θα 
πεθάνω θάψτε με στου Ολύμπου την κορφή, …σε αετού φωλιά …για μαξιλάρι 
βάλτε μου σημαία Ελληνική… πάνω σε πέτρα γράψτε μου…» Άκουσα πως 
ξελογιάστηκε με κόρη Στρατηγού και ο σάρακας του σιγότρωγε την καρδιά.  
 Μια στον μήνα επισκεπτόταν το χωριό Βατυλή νομίζω, για να δει 
αρρώστους. Έπαιρνε μαζί του καινούριο τρίλιτρο Μεταξά και κασόνια τα 
ουίσκι. Με το που έφτανε και αφού τους εξέταζε, τρώγανε, πίνανε, μεθούσε το 
χωριό. Εκεί, σε κείνο το ξωκλήσι, κατέληγε και το μεγαλύτερο μέρος του 
μισθού του. Μάρτυράς μου ο οδηγός, που τον είδε σαν άναβε κερί.  
 Τέτοιος άνθρωπος, τέτοιος αξιωματικός! Μακάρι να είναι καλά και να 
φτερνίζεται καθώς τον αναφέρω.  
  
 



66               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Προετοιμασία για σπουδές 
 
 Με το που μεσημέριαζε, στο σπίτι με πήγαινε το λαντρόβερ του 
διοικητή. Ρωτούσε η μάνα μου αν διαβάζω για τις εισαγωγικές και σαν με 
στρίμωχνε, απαντούσα κάπως αόριστα ναι δίχως να κοιτώ, δίχως να 
πλησιάζω. Ήμουν σίγουρος ότι με το κάθε επόμενο ψέμα που θα χρειαζόταν 
να ξεφουρνίσω, θα σιχαινόμουν όλο και περισσότερο τον εαυτό μου. Έκανα 
ακριβώς το αντίθετο από αυτό που θα ’πρεπε. Ψέμα καπάκι στο ψέμα. 
 Η μάνα μάνναν είναι, πώς να την ξεγελάσεις. Ένοιωθε, έπιανε τον 
διαφαινόμενο κίνδυνο. Δεν θα μου επέτρεπε να την κοροϊδέψω και πάλι. 
Κάποια φορά έφερε στο σπίτι τον Παύλου, τον Φυσικό. Τον παρακάλεσε να με 
ξεκολλήσει απ’ τα σκατά. Γνώριζε το ποιόν μου από τα μαθητικά τα χρόνια 
και γνώριζε επίσης ότι η αναβλητικότητα και ανευθυνότητά μου δεν θα είχαν 
αλλάξει στο ενδιάμεσο διάστημα... Μου ανακοίνωσε, απρόθυμα είναι αλήθεια, 
διακυβεύοντας και την φήμη του, ότι θα μου έκανε ιδιαίτερα για εισαγωγικές.  
 Εξαίρετα, σκέφτηκα. Πάντα επιθυμούσα σπουδές στην Ελλάδα και η 
αντικειμενική αλήθεια ήταν πως άλλος δρόμος δεν υπήρχε. Να γίνω 
υδραυλικός, να δουλέψω ηλεκτροκόλληση, πάσα, σωλήνες, γρέζια... 
ανατρίχιαζα. Να πάω Νομική δεν μπορούσα, γιατί δεν συνέδεα -λέμε- δυό 
κουβέντες μεταξύ τους. Να πάω Γαλλία, Βουλγαρία, Ρωσία, από την μια δεν 
γνώριζα τη γλώσσα, από την άλλη δεν ήταν στα πιστεύω μου, μα ούτε ήμουν 
του κόμματος για να με πάρουν τζάμπα.  
 Στην Αγγλία πάλι, που ήξερα τη γλώσσα και είχα περασμένα τα GCE, 
ήταν από την μια οι σπουδές δύσκολες, ο καιρός υγρός, οι παράδες πολλοί. 
Από την άλλη την είχαν καταφύγιο πολλοί Αγγλόφιλοι σερ-κομμουνιστές και 
ο υποφαινόμενος εμφάνιζε οικογενή αναφυλαξία σε προδότες του Αγώνα.  
 Να διαβάσω μόνος μου, κοροϊδευόμουν. Δεν θεωρούσα τότε ότι 
συνέτρεχε επείγουσα ανάγκη ούτε θεωρούσα βιώσιμο κάποιο σενάριο μελέτης 
μέσα σε στρατόπεδο. Απέμεναν τέσσερις-πέντε μήνες και από κάτι τεστ που 
μου έβαλε ο προγυμναστής, φάνηκε ότι ούτε τ’ όνομά μου δεν θυμόμουνα 
καλά-καλά! Μου είπε, τότε, ότι ένεκεν περιορισμένου χρόνου το ένα μάθημα θα 
έπρεπε να το διαβάσω μόνος.  
- Διάλεξε, μου είπε. Χημεία ή Φυσική;  
 Μη μπορώντας να υπερβώ το καταστροφικό μου είναι, συνηγόρησα 
αποκρύπτοντας το θνησιγενές αποτέλεσμα. Διάλεξα Χημεία. Η ουρά του 
σκύλου ασφαλώς δεν ισιάζει, και πέντε μήνες μετά, την παραμονή των 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      67 
_______________________________________________________________________________________________________________________________________________________________________________________________________________ 

 

 

εισαγωγικών, με δοκίμασε στους τύπους να δει το πόσο διάβασα, τι πουλιά 
έπιανα. Με γύρεψε στα μάτια ενώ τριχοσκοπούσε ταυτόχρονα το πρόσωπό 
μου. Είπε της μάνας μου να μην με πέμψει! Είδα το βλέμμα του, είδα την 
απογοήτευση της μάνας μου, το έβαλα γινάτι. Μέχρι εκείνη τη στιγμή τίποτε 
ευοίωνο δεν προμήνυε η καριέρα μου. 
 Τότε ακριβώς πήρα μια ιδιαίτερης σημασίας απόφαση για την ζωή μου, 
το 'βαλα πείσμα και φρόντισα να το εκμεταλλευτώ. 
 15-7-71 έδωσα Έκθεση, Βιολογία, τα πρώτα. Έγραψα καλά, 
αναθάρρεψα! Σφίχτηκα πάλι και δυο-τρεις μέρες ύστερα έδωσα Φυσική-
Χημεία, τα δύσκολα. Ανησυχούσα, άρα κάτι πιθανώς είχα γράψει. Εδώ 
ανησυχούσε και ο Παύλου!  
Η μάνα μου έβγαζε στο φλιτζάνι ανάκατους χρησμούς, τους περισσότερους 
δυσοίωνους.  
 Όταν ήρθε η ώρα να βγουν, να τοιχοκολληθούν τα αποτελέσματα στην 
Παιδαγωγική Ακαδημία, γύρεψα δελτίο κίνησης να πάω. Λαντρόβερ δεν 
υπήρχε, πήρα ασθενοφόρο. Φόρτωσα άλλους δυο υποψήφιους και έφυγα 
καρφωτός για την Ακαδημία. 
 Στην επιστροφή προϋπαντήθηκα από τον Αλφαμήτη που μου μήνυσε 
ότι ίσχυε απαγόρευση κίνησης ασθενοφόρων και πως ο Επίατρος θα μου έπινε 
το αίμα με το καλαμάκι. Έφτασα τρέχοντας και μετά προσποιητής οίησης και 
παρρησίας, ευπειθώς αναφέρθην. Απ’ το χαμόγελο και μόνο που του έσκασα, 
κατάλαβε ότι κάτι σημαντικό, κάτι καλό συμβαίνει. Του κόπηκε η φόρα για 
αίματα, ακόμα κι αν ενδιαφερόταν για τέτοια.  
- Γιατί παράκουσες εντολή ΔΕΑ; 
Του είπα.  
- Σε ποια σχολή πέρασες;  
Του εξήγησα.  
 Πετάχτηκε απάνω άντρας σαραντάρης, κοτζάμ επιστήμονας μπροστά σε 
αμούστακο κοπελλούδι, μου έσφιξε γερά το χέρι και με το πλατύτερο 
χαμόγελο ένστολου που αντίκρισα, μου έριξε την ευχή. 
«Καλή επιτυχία, κύριε συνάδελφε, σιδεροκέφαλος γιατρέ μου!». Αρέστηκα με 
την ορολογία. Με εξαπέστελλε σε επίπεδο ονειρικό. Από την ώρα εκείνη 
ένιωσα άνθρωπος υπεύθυνος, ένιωσα να μην πήγαν στον βρόντο οι κόποι της 
μάνας μου, στράφι οι παράδες του πατέρα, τα όνειρα τα δικά μου. 
Προοριζόμουν να αποτελέσω την ηχηρή διάψευση των απανταχού 
προγνώσεων. Ως το μεσημέρι, εδώ πατούσα, εκεί βρισκόμουνα. 



68               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Ανηφορίζοντας για το σπίτι, είδα τον Παύλου και την μάνα μου να 
χορεύουν στη βεράντα. Ο Παύλου έξυνε το κεφάλι του διερωτώμενος πώς και 
πέρασα. Πώς και περισώθηκε το όνομα, η υστεροφημία, η καριέρα του. 
Ύστερις, σήκωνε τα χέρια στο ύψος των ώμων, για να φέρει την επόμενη 
στροφή της ζεμπεκιάς. 
 Φυσική, Βιολογία, άριστα. Έκθεση σχεδόν άριστα, Χημεία μετά βίας 
τέσσερα! Τέσσερις και οι χρόνοι που έμελλε να με κατατρέχει… 
Ο κακομοίρης ο ανθύπας, ένας μονιμάς νοσοκόμος, σαν έμαθε πως πέρασα 
Θεσσαλονίκη, στην πατρίδα όπως έλεγε, ασχέτως που καταγωγή και τόπο 
διαμονής είχε την περιφέρεια Κιλκίς, πέταγε τον σκούφο του από χαρά.  
«Θα δεις στην Τούμπα τον ΠΑΟΚ, θα ανέβεις στον Πύργο τον Λευκό...». 
«Θα τρως και θα πίνεις με πενταροδεκάρες...».  
«Θα τη βγάζεις με τα μισά...».  
«Θα έχεις ψηλές ξανθιές γκόμενες προικισμένες μετά συζυγίας πυραύλων 
μπροστά στον κόρφο και χαμηλά στην αποχώρηση...». 
Δώστου οδηγίες χρήσιμες για κείνον και για μένα, αλλά άχρηστες της στιγμής. 
 Το μυαλό μου ήταν στο πώς φεύγω, πώς αφήνω σπίτι, γονιούς, 
αδέλφια, φίλους, συγγενείς, ακόμα και το αγαπημένο μου ποδήλατο, για έναν 
τόπο άγνωστο, μακρινό και πότε θα ξανάρθω σε τούτα τα σίγουρα, σε τούτα τα 
γλυκά λιμάνια.  
 Το έβλεπα ως εγχείρημα προσωρινό και οπωσδήποτε όχι μόνιμο. Ποτέ 
μου δεν το φαντάστηκα αλλιώς. Άππαρος με την βάκλα! (άλογο με ουρά 
προβάτου! = αδύνατο) Κούνια που με κούναγε! 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      69 
_______________________________________________________________________________________________________________________________________________________________________________________________________________ 

 

 

Δοκιμάζοντας… Ελλάδα 
 
 Περιέγραψα ήδη την πρώτη μου επαφή με την Ελλάδα. Ήμουν τότε 
έντεκα, το καλοκαίρι του ΄ 63, όταν φιλοξενήθηκα από την θεία Θεμούλα και 
τον στρατηγό αρχικά στην Αθήνα και αργότερα στα ΚΑΟΑ αξιωματικών στον 
Άγιο Ανδρέα. 
 Η δεύτερή μου εμπειρία ήταν στα 16, το καλοκαίρι του ΄ 68, στο ταξίδι 
προς τας Ευρώπας. Εκτός από μένα, τους γονείς μου, τον Έρμο μας 14 και τη 
Λήδα 10, μας συντρόφευαν στο ταξίδι και άλλοι πέντε. Ο κύριος Φιλής με τον 
γιό του Λούη 17 και την κόρη του Κρυστάλλω 18 χρονών. Συνοδηγοί ο 
αδελφός του και η νύφη του. Δέκα συνολικά νοματαίοι, με εμάς μόνο στο 
κατάστρωμα. Οι άλλοι πέντε, γάτοι καμπινάτοι! 
 Αναχώρηση από την Λεμεσό, αφού πρώτο ανέβηκε στο πλοίο το 
εφταθέσιο Citroen. Κρεμ πορτοπαραθυρέ χρώμα, μακρύ σαν λουκάνικο.  
 Οι αποσκευές φισκαρισμένες στο πίσω και στο πάνω μέρος του. Ένα 
τεράστιο διπλό αντίσκηνο με εσωτερικά δωμάτια και πάτωμα, πάσσαλοι, 
σωληνώσεις, πυξίδα, ρούχα για ζέστη και κρύο, πτυσσόμενες καρέκλες, 
θερμός, τραπέζι. Μέσα σε αυτά που κουβαλούσαμε ήσαν και πράγματα 
παράξενα όπως κατσαρόλια, ντεπόζιτα, σχοινιά, λεκάνες, κούκλες, σάντουιτς 
και παξιμάδια για όλο το ταξίδι. Με τα σημερινά δεδομένα κάτι ανάμεσα σε 
μετανάστες της Ανατολίας, λαζοντόιτς, ή μπατιροτουρίστες του κερατά. 
 Με τίποτε δεν χωρούσε το λουκάνικο στον ανελκυστήρα, οπότε 
επιστρατεύθηκε ο γερανός του πλοίου. 
 Μόλις το κατεβάσανε στη Νάπολι, και όσο εμείς χαζεύαμε στο καράβι, 
λίγο έλειψε να μας το αρπάξουν μαφιόζοι και να πάει στράφι η εκδρομή. Κάτι 
οι φωνές του πατέρα μου, κάτι το κυνηγητό που τους έκαναν οι λιμενικοί, 
σώθηκε το πράμα. 
 Αρχίσαμε το ταξίδι από την Πομπηία, που για κάποιο λόγο έκρυβε 
ιδιαίτερα μέρη, πονηρά, μόνο για μεγάλους! Ο Λούης και η Στάλω μέτρησαν 
μεγάλοι και μυήθηκαν. Μιλάμε, άχνα δεν έβγαζαν μετά. Συνεχίσαμε Ρώμη, 
Βενετία, Φλωρεντία, Βερόνα, Μιλάνο, περάσαμε Αυστρία, Ίνσμπρουκ, λίγο 
Γερμανία, Σάλτσμπουργκ, Βιέννη, Ελβετία, Ζυρίχη. 
 Στη Βιέννη, δεν παραλείψαμε να επισκεφτούμε τον τεράστιο τροχό του 
λούνα παρκ. Αυτή τη φορά, σειρά για να μείνουν έξω είχαν οι γονείς μας και η 
Στάλω. Βγήκαμε εκστασιασμένοι! Ήταν το πιο τρομαχτικό, το πιο μεγάλο, το 
πιο ψηλό, μεταλλικό κατασκεύασμα που είχαμε δει ποτέ. Σε αντίθεση με τους 



70               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

μουλωχτούς μεγάλους, περιγράφαμε ιδιαίτερα φωναχτά και για μέρες τις 
εντυπώσεις μας. 
 Παντού προηγείτο η γνωριμία με την πόλη, τα αξιοθέατα, τα μουσεία 
το πρωί, μετά οδήγηση όλο το απόγευμα και κατασκήνωση το σούρουπο.  
 Σε κάθε πόλη ο Λούης χανόταν πίσω από ποδόγυρους, με το σομπρέρο 
του να ανεμίζει στην πλάτη. Τη Λήδα τη βρίσκαμε στα στενά, κολλημένη με 
την μούρη στις βιτρίνες με τις κούκλες. Τη μάνα μου την ψάχναμε πάντα 
πίσω, πάντα τελευταία. Παραδομένη στον δικό της καλλιτεχνικό κόσμο, 
θαύμαζε κλασσικό πολιτισμό και ψώνιζε σουβενίρ για φιλενάδες.  
 Οι πόλεις, τα ποτάμια, τα κάστρα, τα μουσεία, τα αξιοθέατα ήταν για 
μένα εικόνες ωραίες, χωρίς το κάτι ιδιαίτερο, το κάτι παραπάνω. Η 
παρατεταμένη παιδική μου ηλικία μετέτρεπε το όμορφο αυτό ταξίδι σε ένα 
φυλλομέτρημα από έγχρωμες φωτογραφίες. Μου έλειπε η γνώση της 
ιστορίας, η ανάμιξη με τη ζωή του τόπου, με τους ανθρώπους.  
 Για τους μεγαλύτερους ήταν μια μοναδική εμπειρία ζωής, που η κάθε 
της λεπτομέρεια καταγράφηκε, αναλύθηκε και τους συνόδευε για χρόνια. 
 Μου θύμισε εκείνο το δικό μας ταξίδι στην αρχαία Ολυμπία. Ήσουν έξι 
ή μόλις εφτά χρονών, Ρένο, όταν σε ρωτήσαμε τι ήταν αυτό που σου άρεσε 
από τα τόσα που είδες και η απάντησή σου... «το σουβλάκι!», μας έστειλε. Μας 
επιβεβαίωσε το αδόκιμο της ερώτησης και το άσκοπο της ξενάγησης σε τέτοιες 
ηλικίες.  
 Στο Σάλτσμπουργκ, φιλοξενηθήκαμε στο θερινό σπίτι του θείου Τζων 
και της Πίτσας, της αδελφής του παππού σου. Βρισκόταν στον καταπράσινο 
εκείνο λόφο όπου η Τζούλι Άντριους χόρεψε την εισαγωγή στη Μελωδία της 
Ευτυχίας. Ήταν το μοναδικό σαλέ στο λόφο, ένα σπίτι που τα ξύλινα 
παντζούρια και οι σκάλες πελεκήθηκαν με μεράκι απ’ τον ίδιο τον Τζων. Ένας 
δεξιοτέχνης μαραγκός, που τον χειμώνα στην Τσακάλωφ μετατρεπόταν σε 
συγγραφέα και καθηγητή Αγγλικών. Δίδαξε τη γλώσσα σε πολιτικούς, από τον 
Εθνάρχη Καραμανλή μέχρι τον γνωστό Παπαδόπουλο της επταετίας. Μη με 
ρωτήσεις μόνο, αν ο πρώτος έμαθε Αγγλικά ή αν θεωρώ πολιτικό τον 
τελευταίο. 
 Δεν θα ξεχάσω την ζεστή πεντανόστιμη κοτόσουπα μέσα σε μεγάλες 
φλιτζάνες, μα και την μπύρα και τα λουκάνικα που δοκιμάσαμε και 
ξαναματαδοκιμάσαμε στην ξύλινη καλύβα του λόφου. Ούτε που θα ξεχάσω 
ποτέ το μικρό ελαφάκι με τα αδύνατα τρεμάμενα πόδια και τα τεράστια μάτια 
που έσταζαν γλυκάδες, σαν κατέβηκε ξημέρωμα γυρεύοντας γάλα.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      71 
_______________________________________________________________________________________________________________________________________________________________________________________________________________ 

 

 

 Παντού τάξη, ευπρέπεια, καθαριότητα, φιλαρμονικές, άσπρα 
πουκάμισα, μπάντες, γιορτή. Πεντακάθαρες ακόμα και οι σοκολατί αγελάδες. 
Με τα αθώα τους μάτια λες και σε προσκαλούσαν να βυζάξεις έτοιμο ζεστό 
κακάο.  
 Με νότια κατεύθυνση και μέσω Γιουγκοσλαβίας, πήραμε τον 
κακοτράχαλο δρόμο της επιστροφής. Φροντίσαμε η διαδρομή να βγει σχεδόν 
μονορούφι. Είδα πόλεις με μεγαλοπρεπή κλασσικά κτήρια ανάμικτα με 
ανατολικού μπλοκ ογκώδη γκρίζα τερατουργήματα, συνάντησα ανθρώπους 
δυστυχισμένους, σκυθρωπούς, που λες και τους είχε χαθεί το χαμόγελο. Είδα 
για πρώτη φορά φέσι στην Ευρώπη, είδα ουρά για μισό κιλό ψωμί, είδα να 
ζητιανεύουν μικρότερα από μας παιδάκια για μερικά «bon-bon»...  
 Πρέπει να διασχίζαμε το Τίτο Βέλλες στην κορύφωση της Άνοιξης της 
Πράγας, μια-δυο μέρες πριν την στρατιωτική εισβολή του Συμφώνου της 
Βαρσοβίας όταν είδα -για πρώτη και τελευταία φορά ελπίζω- σκοτωμένο 
άνθρωπο στη μέση του δρόμου. Όχι πιθηκάκι, όπως εξωραΐζοντας τα 
πράγματα περιέγραψε η μητέρα μου στη Λήδα. Δεν μας έπαιρνε να 
καθυστερούμε άλλο σε αλλόστροφες, περίεργες χώρες. 
 Ένιωσα την ανακούφιση του πατέρα μου σαν περάσαμε τα σύνορα. 
Φτάσαμε στην Ελλάδα βράδυ και στη Θεσσαλονίκη μεσάνυχτα. Ξενυχτισμένοι, 
καταταλαιπωρημένοι καταλύσαμε στο Εμπορικόν, στην Εγνατία.  
 Αν και ξενοδοχείο τρίτης κατηγορίας, φάνταζε παλάτι μετά το 
αντίσκηνο και το καθημερινό στήσιμο-λύσιμό του σε κάθε γωνιά της 
Ευρώπης. Σαν ήλθε η σειρά μου, μπήκα στη μπανιέρα και με έλουσε η 
ξεχασμένη ηδονή του καυτού νερού. Με τη μαυρίλα της κόρας, έφυγε και η 
συσσωρευμένη μου κούραση.  
 Έστρωναν τότε με άσφαλτο το καλντερίμι του μεγάλου τούτου δρόμου, 
οπότε βρήκα την ευκαιρία να βγω ξημερώματα για να δω δήθεν τα 
μηχανήματα και να επιθεωρήσω τις εργασίες. Είχα πληροφορηθεί από τον 
Λούη για τα κόκκινα λαμπάκια στις πόρτες και λυμασμένος ...τις έψαχνα. 
 Από το δίπλα μαγαζί, μπαινόβγαιναν άνδρες μεροκαματιάρηδες με τα 
ρούχα της δουλειάς. Η ταμπέλα δήλωνε πατσατζίδικο, απόλυτος πλεονασμός, 
μιας και από κει μέσα αναδυόταν ξεκάθαρα η σκορδίλα. 
 Φτωχός κι εδώ ο κόσμος, αλλά με το γέλιο, την πλάκα, το καλαμπούρι 
του. Η χούντα των συνταγματαρχών δεν μπόρεσε να τους τσακίσει τη χαρά, το 
ηθικό, να τους κλέψει το χαμόγελο. Το ταξίδι συνεχίστηκε με κατασκηνώσεις 
στον Πλαταμώνα κάτω από το κάστρο, στην Καστοριά και τα Γιάννενα δίπλα 



72               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

από την λίμνη, στα Μετέωρα, στους Δελφούς, σε Πάτρα και Ολυμπία, με 
τελευταία την Αρχαία Επίδαυρο.  
 Τέλος, σαν μπήκαμε Αθήνα ο πατέρας μου αποφάσισε να κλειδώσει το 
αυτοκίνητο! Το γιατί, άγνωστο! Παραδέχθηκε πάντως, ότι αν στη Νάπολη η 
οδήγηση γινόταν μερικώς αδύνατη από τα 500αράκια που έτρεχαν σαν 
μεθυσμένες σφήκες, στην Αθήνα ήταν η σκέτη παραφροσύνη. Οι τρελοί οδηγοί 
της, μού είπε, εμφάνιζαν προφανώς την κλασσική συμπεριφορά μανιακών. 
Κολλημένοι πίσω σου με τα χέρια στην κόρνα, άλλαζαν συνεχώς λωρίδα, δεν 
έβλεπαν σήμανση, έτρεχαν εδώ και κει σαν διάολοι, σε παίρνανε στο κατόπι 
με τα χέρια περιέργως αναπεπταμένα εκτός αυτοκινήτου, σε φώναζαν γιατρέ 
...είχαν και τις παλάμες τους ανοικτές. 
  Στα δεκαεφτά μου, το ‘69, έγινε η επταήμερη σχολική εκδρομή της 
Πέμπτης τάξης και η τρίτη μου επαφή με την Ελλάδα. Στην Πέμπτη, γιατί στα 
δεκαοκτώ φεύγαμε αμέσως μετά φαντάροι. Μέναμε στην πλατεία Βάθης, στο 
ξενοδοχείο Αριστοτέλης, και με αυτό σαν αφετηρία, ταξιδεύαμε Νότια για 
Ολυμπία και Σπάρτη, Βόρεια μέχρι το Ρούπελ.  
 Στα πλαίσια εκείνης της μαθητικής εκδρομής, επισκεφθήκαμε τον 
θρυλικό Στρατηγό Γεώργιο Γρίβα, απόστρατο πια μετά τα γεγονότα της 
Κοφίνου. Τον είχε η χούντα σε κατ' οίκον περιορισμό στο Χαλάνδρι. 
Περιμέναμε να δούμε έναν ήρεμο γνωστικό Έλληνα, με μεστό σοφό λόγο. 
Είδαμε έναν άνθρωπο με πάθη.  
 Δεν μίλησε για Ελλάδα, Ένωση, Κύπρο, δεν μίλησε για ιδέες. Δεν 
προσπάθησε καν να τονώσει φρόνημα ή ηθικό. Τα παραμικρά πατριωτικά του 
λόγια θα τα ρουφούσαν ασφαλώς σαν σφουγγάρια δεκάδες ευήκοα ώτα, θα 
μας συνέπαιρναν. Αναλώθηκε σε παράπονα γιατί τον περιόρισαν, γιατί δεν 
αναγνώρισαν την προσφορά που του αναλογούσε... 
 Ελπίζω να πέφτω έξω στην κρίση μου, ίσως και πάλι να τον 
παρακολουθούσαν, να τον λογόκριναν και να τον αδικώ, αλλά έτρεφα 
μεγαλεπήβολες προσδοκίες για αυτήν τη συνάντηση, οι οποίες μετατράπηκαν 
σε απερίγραπτη απογοήτευση… 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      73 
_______________________________________________________________________________________________________________________________________________________________________________________________________________ 

 

 

Δεύτερή μου πατρίδα 
 
14-9-72. Τέταρτη φορά Ελλάδα και καλή. Από Λεμεσό, μέσω Κρήτης, για 
Πειραιά. Φεύγω για σπουδές στα είκοσί μου, φορτωμένος δύο βαλίτσες φίσκα 
στην πραμάτεια. Η θεία Θεμούλα βεβαίωνε την μάνα μου ότι η Θεσσαλονίκη 
είναι κάτι σαν Σιβηρία που τη διασχίζουν χιονισμένοι λασπόδρομοι και εγώ 
κουβαλούσα και τι δεν κουβαλούσα! Βαριά-ασήκωτα ρούχα, τρένσκοτ, παλτό, 
μπότες, γαλότσες, γάντια, δύο Σκωτσέζικες κουβέρτες, μέχρι και χαλούμια 
πεσκέσι στους συγγενείς. Όλα, ακόμη και τα εσώρουχα, είχαν πάνω τους το 
μονόγραμμα Α.Ρ.Κ. προσεκτικά και με αγάπη κεντημένο με κόκκινη κλωστή. 
Ανάμεσά τους χώρεσαν όνειρα κι αναμνήσεις.  
 Στο καράβι, όπως πάντα, ακάμπινος στη γ' αεροπορική θέση. Αυτό 
μέχρι που γνωρίστηκα με θηλυκό. Αυτόματα αναβαθμίστηκα σε γάτο 
καμπινάτο... 
Έφτασα στην Αθήνα 16 Σεπτεμβρίου και φιλοξενήθηκα στην Αχαρνών, στην 
ημιυπόγεια γκαρσονιέρα του Νίκου, αδελφού του συμμαθητή και φίλου μου 
Ανδρέα. Συμπεριφορά βέρου Αθηναίου, αν και πρωτοετής της Νομικής. 
Ενταγμένος πια στις συνήθειες του τόπου, έβριζε γονείς, σόγια, γενεές 
χρησιμοποιώντας άπταιστες Ελληνικούρες.  
 Ο Νίκος, ο μετέπειτα γνωστός δημοσιογράφος των Νέων και της 
τηλεόρασης, μας έστρωσε στο πάτωμα, μας έμαθε πώς περνούν κάθετα 
λεωφόρους, από πού ψωνίζουν, πώς μαγειρεύουν, πώς ξαναβάφονται 
σκουρότερα βρώμικα λευκά εσώρουχα και πώς παίρνουμε πληροφορίες από 
τον περιπτερά, για μέρη, διευθύνσεις, κατευθύνσεις.  
 Μας έδειξε τις φοιτητικές εστίες και μας έδωσε χρήσιμες συμβουλές για 
το πώς να μην μπλεχθούμε σε τσακωμούς. Χαρακτηριστικά μας είπε: 
«Βρίστε άφοα την μάνα, τον πατέρα τους, ποττέ όμως τα Θεία τζαι ποττέ να 
μέν σηκωθεί χέριν. Εν να βρεθείτε αυτόφωρον στο άψε-σβήσε». Ήτανε 
συμβουλή χρήσιμη, γιατί πίσω στην Κύπρο δεν το είχαμε σε τίποτε να 
πιαστούμε στα χέρια. Ήταν φτωχό βλέπεις το υβρεολόγιο και αν δεν έπεφτε 
το σχετικό χέρι, ο θυμός δεν εκτονωνόταν! 
 Απαραίτητη και η επίσκεψη, με προφύλαξη, στα μπουρδέλα της 
Φωκίωνος Νέγρη. Άρχισα, μιας και η ακολασία με τραβούσε, να παραβαίνω 
και να σβήνω νοερά μια-μια την κάθε εντολή από τις δέκα που μου 
κληροδότησε ο πατέρας μου. Αυτές ήταν γραμμένες με καλλιγραφικά, σχεδόν 



74               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τυπογραφικά, λιλιπούτεια γράμματα, στην πίσω όψη της επαγγελματικής του 
κάρτας.  
 Οι εντολές άρχιζαν με το «μην πίνεις, μην καπνίζεις, μην χαρτοπαίζεις, 
μην χαλάς λεφτά σε γυναίκες, μην δανείζεσαι» και το δέκα το καλό: «Κάλλιον 
χίλιες παρά μίαν». Αυτό μπορώ να πω ότι στο μέτρο του δυνατού τηρήθηκε. 
Για δεκαετίες η κάρτα αυτή ήταν η πυξίδα, το αζιμούθιο, το μόνιμο και 
κάποιες φορές το μόνο περιεχόμενο στο πορτοφόλι μου. 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      75 
_______________________________________________________________________________________________________________________________________________________________________________________________________________ 

 

 

Βασιλεύς Παύλος 
 
 Κάποτε ήρθε η ώρα να αποχαιρετήσω συγγενείς και φίλους στην 
Αθήνα, μπήκα στο τρένο και ανηφόρησα μόνος κι άγνωστος για τη 
συμπρωτεύουσα. Στάσεις παντού, στάση στο Λιανοκλάδι, στάση και στη 
Λάρισα.  
 Σουβλάκι καλαμάκι από το παράθυρο του τρένου και πρωί-πρωί 
καταπλέω πλησίστιος στην όμορφη Θεσσαλονίκη.  
 Πραγματικά όμορφη, στεγνή, ανοιχτόκαρδη, με φαρδιούς στρωμένους 
δρόμους, με τις άσπρες πολυκατοικίες της να λούζονται στον πρωινό ήλιο, με 
τη μοντέρνα της Πανεπιστημιούπολη, φωλιασμένη μες στο πράσινο. Να 
μυρίζει παντού θάλασσα, λουλούδι, πεύκο, Βυζάντιο! 
 Μια και δυο στη φοιτητική εστία Βασιλεύς Παύλος για εγγραφή. 
Θυμάμαι τότε, λεβέντη μου, σαν πρωτόφτανες Λονδίνο και βλέπαμε την δικιά 
σου εστία. Αγωνιούσαμε με τη μητέρα σου αναλογιζόμενοι την πόση μοναξιά 
και το τι απίθανο σε περίμενε. Τα ίδια αναλογιζόμουνα τότε κι εγώ! 
 Μέγαρο μαρμάρινο η Εστία, πεντακάθαρο, γεμάτο αρχοντιά! Έμπαινες 
πάντοτε με μέσο. Σπάνια αν ήσουν υπότροφος ή στ’ αλήθεια φτωχός.  
 Στην υποδοχή η οικονόμος, κάτι μεταξύ φρεγάτας και φρόυλαϊν των 
Ες-Ες. Μπλε στολή, αψεγάδιαστος ξανθός κότσος, λευκό κολάρο και 
καλτσάκια. Για στήθος δίδυμο τορπιλοβόλο. Δυο φορές σαν εμένα σε ηλικία, 
ύψος, πλάτος.  
«Να κουρευτείτε κύριε και μετά …» γρύλλισε η πεντάμορφη.  
 Γλώσσα φαρμάκι που έσπαγε κόκκαλα και ηθικό! Εγώ, με το χθεσινό 
σουβλάκι να ενοχλεί το τελευταίο μου έντερο, με δυο ασήκωτες βαλίτσες στο 
χέρι και με δυο όλα κι όλα δάχτυλα μαλλί, πήρα τους δρόμους.  
 Κουρεύτηκα, αλλά έχασα την εγγραφή της ημέρας. 
 Έβγαλα τη νύχτα δυο στενά πιο κάτω, στο ανατολικό κόκκινο παγκάκι 
της πλατείας των Χορτάτζηδων. Από κάτω η περιουσία μου και από πάνω εγώ 
να λαγοκοιμάμαι. Στο στρατό έβγαιναν σκοπιές απείρως ανετότερες. 
Αναρωτιόμουνα αν πραγματικά τον είχα αφήσει πίσω ή μόλις τώρα τον 
ξανάρχιζα. Αυτό, το πρώτο μου σπιτάκι, υπάρχει ακόμα και διαβαίνοντας το 
ακουμπάω με το βλέμμα στοργικά. 
 Εγκαταστάθηκα σε ένα σούπερ μικρό, αλλά λειτουργικό και 
πεντακάθαρο δωμάτιο. Κρεβάτι, ντουλάπα, βεράντα με θέα. Το γραφείο 



76               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τεράστιο σαν αεροδρόμιο. Για μπάνιο ή τουαλέτα δεν το συζητώ. Κοινά, δέκα 
ανά όροφο, πεντακάθαρα και αυτά. 
 Μέρες μετά, έχοντας μετατρέψει τα αυτιά μου σε ραντάρ εντοπισμού 
Κυπριακής διαλέκτου, ανακάλυψα τους πρώτους κούμπαρους. 
 Χαρά, απερίγραπτη χαρά, σαν τη χαρά ναυαγού που με τα ακροδάχτυλα 
ακουμπά σανίδα. Έπαψα να παριστάνω τον μουγγό, μπορούσα να μιλώ 
ελεύθερα, χωρίς στην κάθε δεύτερη κουβέντα να ακούω, «από την Κύπρο 
είσαι;» Μπορούσα να μιλώ, χωρίς να νιώθω ότι δοκιμάζονται τα Ελληνικά 
μου. Μπορούσα να μοιραστώ αναμνήσεις!  
 Με αυτή την παρέα, του Σοφοκλή, ήμουν κολλητός τα επόμενα ένα-δυο 
χρόνια, μέχρι που γυναικοδουλειές μας χώρισαν.  
 Κουράγιο κι αυτοπεποίθηση μου έδωσε ο συγκάτοικος από το διπλανό 
δωμάτιο, ο Γιάννης ο Παπαδόπουλος από το Κιλκίς. 
 Παρόλο ότι η γνωριμία μας περιοριζόταν αρχικά σε επίπεδο 
μπαλκονιού, έμελλε αργότερα να διαδραματίσει σημαδιακό ρόλο στη ζωή μου. 
Μου ξεμπέρδεψε και μου απλοποίησε το κουβάρι που είχα για την Ιατρική και 
με διαβεβαίωσε ότι κάποτε κουτσά-στραβά και οι ολίγον μελετηροί, οι 
ελάχιστα σχετικοί, τελειώνουν, παίρνουν το πτυχίο. Το πιο σημαντικό ήταν 
πως μου τόνωσε την ελπίδα να βρω σύντομα κορίτσι. 
 Ήταν τελειόφοιτος Οδοντιατρικής και με έπεισε να βάλω χρυσή 
γέφυρα στο κενό από το δόντι που είχα θυσιάσει τότε στο στρατό. Η όλη 
ιστορία μού κόστισε λίγα μεν λεφτά μα ατέλειωτες ώρες πόνου. Η θεραπεία 
γινόταν δις εβδομαδιαίως με τροχό χαμηλών στροφών. Τον ένιωθες σαν 
παλιό κομπρεσέρ να σου νερουλιάζει το μεδούλι. Στο Γιάννη έδωσε το πτυχίο 
και σε μένα, αντάμα με αφόρητη ημικρανία, απαστράπτον χαμόγελο! 
 Διαιτητής ερασιτεχνικής στο ποδόσφαιρο, με έπαιρνε με τον παλιό του 
γκρίζο σκαραβαίο σαν παρατηρητή στα γήπεδα των γύρω χωριών. Ανεξήγητα 
αυστηρός, έριχνε σύννεφο τις κόκκινες κάρτες στον Αστέρα Κριθιάς ή στον 
Αίαντα Κουφαλίων και εγώ έκαμνα οκτακοσάρια να γλυτώσω το τομάρι μου. 
Φοβάμαι ότι συνέχιζα να τον συνοδεύω μην και τον σκοτώσουν και μας μείνει 
η γέφυρα στη μέση. Στο χωριό Μεσημέρι, μάλιστα, ο αθλητικός μου βίος 
κατέγραψε ένα σπασμένο πλευρό από κλωτσιά εξαγριωμένου παράγοντα. 
 Ήταν επίσης αθλητικογράφος στην ημερήσια εφημερίδα Θεσσαλονίκη 
και με ανέφερε στις στήλες της σαν ανταποκριτή Κυπριακών αγώνων 
ποδοσφαίρου. Φυσικά, η πηγή των ανταποκρίσεων είχε προέλευση το διπλανό 
δωμάτιο. Καμία σχέση με Μεγαλόνησο. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      77 
_______________________________________________________________________________________________________________________________________________________________________________________________________________ 

 

 

 Εκείνο που του έμαθα ήταν το ζεστό νες με γάλα, τα ξένα τσιγάρα και 
τα διάφορα ευγενή σαπούνια. Αυτός μου έμαθε τι είναι φραπές, τι Καρέλια 
κασετίνα και τι καραβάκι Παπουτσάνη.  
 Λίγα χρόνια μετά, σκοτώθηκε σε τροχαίο πηγαίνοντας με τον 
σκαραβαίο του σε αγώνα. Τον συνόδευε φίλος του παρατηρητής, ασφαλώς 
ταχύπους! 
 



78               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Σπουδές 
 
 Συναντήθηκα στη γραμματεία της σχολής με τον Τότη και τον 
Δημήτρη. Ήταν φίλοι από το κλασσικό τμήμα του σχολείου, συμφοιτητές και 
μετά για χρόνια συγκάτοικοι στην Παπαναστασίου. Ψάχνοντας για τα πρώτα 
τους έπιπλα, μάθαμε ότι η ποτανία1, η καριόλα2, η τσούρα3, ήταν κάτι που -αν 
μη τι άλλο- έκανε τους παλιατζήδες να χαμογελούν με νόημα. Μας ρωτούσαν 
αν οι τσούρες μας είναι μεγάλες όπως στα Κυπριακά γαϊδούρια. Αντίθετα, ο 
μούτσος4 και οι ερωτήσεις τους για μεγάλες όμορφες βίλλες5 στην Κύπρο, 
αποτελούσαν την δική μας πηγή ιλαρότητας.  
 Την επόμενη μέρα, με την ίδια παρέα, πήγα σινεμά. Ένα έργο έντεκα, 
τα δύο δεκατρείς δραχμές. Στο πρώτο το καουμπόικο, ένιωσα κάποιον να μου 
κτυπά τον ώμο. Γύρισα και είδα τον Θέσπη, πρωτοξάδελφο του Μάριου. 
Πιτσιρικάδες, κλωτσούσαμε μαζί την μπάλα. 
 Του είπα ότι περάσαμε στην Ιατρική και μόλις κάναμε εγγραφή. Μας 
πληροφόρησε ότι πάει στο τρίτο έτος και πως ήταν υποβοηθός Ανατομίας.  
«Όταν έρτει η ώρα να δώσετε το μάθημα, πε μου το» μου είπε.  
 Πραγματικά, όταν ήλθε η ώρα, του το είπα. Πέρασα το μάθημα -
φόβητρο όλων των ετών- με την πρώτη, έστω και με πέντε. 
 Ήταν επιτηρητής στη γραπτή εξέταση μετά το πτώμα και μου άνοιξε το 
βιβλίο στο έδρανο, να αντιγράψω τα στρώματα των μυών και τους τένοντες 
της καμπτικής επιφάνειας του αντιβραχίου. Τα έφερε η τύχη και τον 
ξανασυνάντησα, στην ειδικότητα, νεοσσό ψάρακλα Παιδοχειρουργικής. Του 
έδειξα πώς να εξετάζει, πώς να γράφει συνταγές και πώς να ράβει με την 
ειδική ραφή τένοντες της καμπτικής επιφάνειας του αντιβραχίου!  
 Εξαργυρώνοντας τις γνώσεις των Αγγλικών και των άπειρων 
δημοσιευμένων εργασιών στο ηλεκτρονικό μικροσκόπιο, έγινε τακτικός 
Καθηγητής Ανατομίας στην Αλεξανδρούπολη. Πρόσφατα έμαθα από τον 
Μάριο ότι μας έφυγε. 
 
 

                                                
1 κουβέρτα 
2 σομιές 
3 κατσίκα 
4 μαλακία 
5 πέη 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      79 
_______________________________________________________________________________________________________________________________________________________________________________________________________________ 

 

 

Doctor 
 
 Κόντευαν πια να αρχίσουν τα μαθήματα όταν γνώρισα τέσσερις-πέντε 
συμφοιτητές τροφίμους της εστίας. Δέθηκα μαζί τους, γιατί μας συνέδεε μια 
δύσκολη προσπάθεια που έμοιαζε, πολλές φορές, Σισύφεια: πώς περνάν το 
μάθημα!  
 Δοκιμάσαμε -χωρίς αποτέλεσμα- ομαδικό διάβασμα, ερωταπαντήσεις, 
μέχρι σοκολάτες και αμφεταμίνες. Τίποτε! Με το που βρήκαμε, όμως, έναν 
παλιάτσο από φελιζόλ, λάφυρο κάποιου αποκριάτικου χορού της εστίας, 
αρχίσαμε να περνάμε τα μαθήματα το ένα μετά το άλλο. Μια αποκριάτικη 
φιγούρα, ένας καρναβαλίστικος doctor και... έφεξε για μας.  
 Με το που κρεμούσαμε στην πόρτα του δωματίου τον doctor, το μάθημα 
της επομένης ήταν γκαραντί. Φυσικά αυτό ήταν το απόλυτο μυστικό και ο 
στρογγυλοπρόσωπος doctor ποτέ δεν δανειζόταν, ποτέ δεν έβγαινε εκτός 
ομάδας. Πέρναγε και αυτός τις χρονιές μαζί μας.  
 Ο Dr Χρήστος, εκτός από συμφοιτητής, ήταν τότε και παρουσιαστής 
ξένης μεταμεσονύκτιας μουσικής εκπομπής στο ραδιόφωνο που μας 
συντρόφευε στο ατελείωτο ξενύχτι. Σήμερα είναι ο πληθωρικός Καθηγητής 
Νευροχειρουργικής στο ΑΠΘ και ο για τριάντα χρόνια συνεργάτης μου. 
 Ο Dr Κώστας, το ομορφόπαιδο από την Ορεστιάδα, γιος καλλιεργητού 
λεύκας, μας λιποθύμησε στο τρίτο έτος μόλις αντίκρισε αίμα. Μου ζήτησε τα 
κλειδιά του διαμερίσματος για να μείνει το καλοκαίρι να διαβάσει. Ξαναέδωσε 
εισαγωγικές, άφησε την Ιατρική και τα κατάφερε να περάσει πρώτος στους 
Πολιτικούς Μηχανικούς. Μέσα Σεπτεμβρίου γύρισα από Κύπρο και βρήκα το 
διαμέρισμα βομβαρδισμένο, περίεργους υπενοικιαστές μέσα, ρεύμα-νερό 
κομμένο και στο νεροχύτη να έχει φυτρώσει καρπουζιά! Ο Κώστας, ο 
επιστήθιος πάντα φίλος, ο αιωνίως Dr είναι σήμερα μηχανικός, διευθυντής 
υδάτων κάπου στο Διδυμότειχο. Δεν τον ξαναπασχόλησαν τα αίματα. 
 Οι Dr Γιάννης και Διονύσης, δίδυμοι γιοί ακτινολόγου, βέροι Αθηναίοι, 
ήλθαν εξ Ιταλίας. Ο μεγάλος ήταν ένα συναισθηματικό, ευαίσθητο παιδί, 
σφόδρα πάντα ερωτευμένο. Τάιζε τη γκόμενα με το υστέρημά του, κρύβοντας 
την μερίδα του σε χαρτοπετσέτες. Αυτή, μια κωλοπετσωμένη Πειραιώτισσα, 
του άλλαζε την πίστη στην αγριάδα κι εμάς στη μαγκιά!  
 Έγινε Παθολογοανατόμος. Μας άφησε νωρίς, κάπου κοντά στα 
σαράντα.  



80               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο δεύτερος, ο σχετικά μικρότερος, ο Dr Διονύσης, είναι Διευθυντής μονάδας. 
Κανένας δεν ακολούθησε την Ακτινολογία, την ειδικότητα του πατέρα. 
Είχα τέλος κι έναν Dr Μουσουλμάνο από την Ξάνθη, από αυτούς που το πάνε 
το γράμμα, τη σηκώνουν την καμπαρντίνα, τον μαζεύουν το μαϊντανό, το κουνάνε 
το μαντήλι. Ήλθε στο δωμάτιό μου ένα βράδυ, σαν έμαθε ότι ψώνισα άσπρα 
εσώρουχα. Όταν τα είδε μου είπε με την χαρακτηριστική έξω στροφή του 
χεριού και με τον αγκώνα σφιχτά κολλημένο στην μέση: «Καλέ, αυτά δεν 
είναι άαασπρα, είναι εκρούουου!».  
Έτσι έμαθα τους τόνους στα χρώματα και ποιοι τους συνηθίζουν.  
 Μια άλλη φορά, ανακατεύοντας ο Μεμέτ τον φραπέ που του ετοίμασα, 
ο πάτος του μοναδικού ποτηριού που είχα χρεωμένο στο δωμάτιο έφυγε. Αυτό 
δεν είχε χαρακτήρα θρησκευτικού σαμποτάζ, ούτε είχε ασφαλώς να κάνει με 
το χούι του να μαζεύει μαϊντανό. Συνέβη προφανώς λόγω τριβής του πάτου 
από το κουταλάκι ή τέλος πάντων, λόγω κάποιου δομικού λάθους, το γυαλί 
παρέδωσε πνεύμα. Αριθμούσε χιλιάδες μερακλίδικους χτυπητούς φραπέδες σε 
δεκάδες πτυχιούχους. Ακόμα θυμάμαι την έκπληξη που ζωγραφίστηκε στο 
πρόσωπό του κοιτώντας μέσα από το ξέπατο ποτήρι το πρώην λευκό... μα πια 
εκρούουου πουκάμισό του!  
 Δεν ξέρω τι απέγινε αλλά άκουσα ότι δεν τελείωσε εδώ. Του έστριψε ή 
το έστριψε για Τουρκία.  
 Διπλός σινεμάς μια φορά το μήνα, εφημερίδα την Κυριακή, μια 
σοκολάτα πριν την κάθε γραπτή εξέταση, ένα πακέτο Εγγλέζικα τσιγάρα τη 
βδομάδα και στα μουλωχτά αέναες πολιτικές συζητήσεις καταμεσής της 
χούντας.  
 Από τη μια ο Αντρέας περί κομμουνισμού, από την άλλη ο Βασίλης περί 
4ης Αυγούστου. Πολιτικές μονομαχίες μέχρι τελικής πτώσεως, με 
ημερομηνίες γεγονότων, Κεφάλαιο του Μαρξ, Αγών του Χίτλερ, συμφωνία 
Μολότοφ, βιβλιογραφία. Στη ζούλα, κρατώντας τσίλιες μην καταπλεύσει η 
φρεγάτα η πεντάμορφη, παίζαμε Μίκη στην κιθάρα. 
 Ο Ανδρέας ο κιθαρίστας, μας έφερνε βερμούτ και σοκολατάκια -
ανώμαλα τα λέγανε- φτιαγμένα από τον αδελφό του, ζαχαροπλάστη της 
Κοζάνης. Έγινε Καθηγητής της Παιδαγωγικής και είναι σήμερα γείτονάς μου 
στη Σοφούλη.  
Ο Βασίλης ο ψηλός, χάθηκε κάπου στην Ορεστιάδα. Έμαθα -αλήθεια ήταν; 
ψέματα ήταν; εγώ πάντως το άκουσα- ότι στη μεταπολίτευση έβαλε δύο 
δύστυχους φοιτητές με την απειλή στιλέτου να λουστούν την μπογιά τους. 
Ήταν τότε που και τα αμούστακα μωρά έβαφαν τους τοίχους κόκκινους. Τότε 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      81 
_______________________________________________________________________________________________________________________________________________________________________________________________________________ 

 

 

που πλήθαιναν με αλγεβρική πρόοδο οι αντιστασιακοί και μηδενίστηκαν 
άξαφνα οι χουντικοί. Τότες που οι μόνες εφημερίδες που σου επιτρεπόταν να 
κρατάς ήταν ο Ριζοσπάστης ή η Αυγή. Σκέφτομαι την οποίαν απέχθειαν 
δημιουργούσε στην φοιτητική ομήγυρη η δική μου υπό μάλης αντιδραστική 
Μακεδονία.  
 Στην ομάδα η προσφώνηση doctor ήταν κάτι σα γούρι. Παραμένει πια 
σαν συντροφικό χάδι και την χρησιμοποιούμε στη θέση εκείνης, που οι 
νεοέλληνες συνηθίζουν στον μεταξύ τους χαιρετισμό. 
 Τη Δευτέρα, την επόμενη του πραξικοπήματος του Ιωαννίδη, όταν ο 
Μανωλιός έβαλε τα ρούχα αλλιώς, κατηφόριζα προς το ψιλικατζίδικο. 
Ανηφόριζε ο διευθυντής της εστίας, απόστρατος Συνταγματάρχης. Έκπληκτος 
με το θράσος ή την άγνοιά μου, με ρώτησε για πού το έβαλα και πώς δεν 
αντιλήφθηκα τους άδειους δρόμους και τα κλειστά μαγαζιά.  
 Αυτός δεν είχε αντιληφθεί προφανώς ότι ο υποφαινόμενος Μανωλιός 
φόρεσε το μπουφάν αλλιώς, μια κίνηση αντίδρασης σε αυτούς που περίμεναν 
κάτι διαφορετικό από ένα απ’ τα ίδια, από ένα τύποις νέο καθεστώς… 
 Ήμουν τρόφιμος της εστίας, σε όλα μου τα χρόνια, εκμεταλλευόμενος 
τα κουπόνια φθηνού και καλού φαγητού. Από το δεύτερο όμως έτος νοίκιαζα 
δωμάτιο έξω με συγκάτοικους, κρυφά απ’ τους γονείς μου. Ήταν βλέπεις 
στενό το ωράριο επιστροφής και μόνο αν έφευγες απ’ τον κινηματογράφο 
τρέχοντας μετά τη βραδινή παράσταση, πρόφταινες ανοιχτή την πόρτα της 
Εστίας. Κυρίως όμως σε σκότωνε η απαγόρευση τού να ανεβαίνουν κορίτσια 
στην αρρένων ή αγόρια στη θηλέων. Τα αλσύλλια από γύρω είχαν πια 
κορεσθεί απ’ την νυχτερινή κραιπάλη, οπότε μοιραία έψαχνες να στήσεις 
κάπου, σε κάποιο διαμερισματάκι ίσως, μια διακριτική ερωτική φωλιά. 
Παράλληλα έκανες αιματηρότατες οικονομίες για το νοίκι. 
 Θυμάμαι το καλοκαίρι εκείνο που αγόρασα από τα παλιατζίδικα το 
ψυγείο. Το πλήρωσα όσο τρία καπελωμένα νοίκια. Ήταν περίοδος που η εστία 
ήταν κλειστή και τζάμπα φαγητό δεν υπήρχε. Έβγαλα ένα καλοκαίρι με 
καρπούζι το μεσημέρι και πατσά στον Τρούλο το βράδυ. Έξοδα όλα κι όλα δυό 
δραχμές, όταν ένα μέτριο γεύμα έπιανε και τις δέκα. Σοκολάτες, τσιγάρα, 
σινεμά, τα περισσότερα στην τράκα. Όλα τα άλλα πήγαιναν για τη δόση του 
ψυγείου. 
 Ο μηνιαίος οικονομικός μου ισολογισμός έβγαινε πίσω από μια 
κασετίνα Καρέλια. Τόσα πήρα, τόσα ξόδεψα, τόσα ο σινεμάς, τόσα ο καφές, 
τόσα τα χρέη. Πάντα ελλειμματικός, ποτέ πιστωτικός, ποτέ τόσα έχεις να 
παίρνεις... 



82               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Άρχισαν τα χρόνια, ειδικά τα πρώτα, να περνούν δύσκολα. Το κάθε 
μάθημα ένας Γολγοθάς με ατελείωτες ώρες παρακολούθησης, εργαστήρια, 
παρουσίες, διάβασμα, με άπειρους φραπέδες, να τους φτιάχνεις απόγευμα να 
τελειώνουν ξημέρωμα. Την παραμονή της εξέτασης, απαραίτητα ο doctor 
κρεμασμένος στην πόρτα.  
 Οι καθηγητές ιδιοφυΐες, αλλά στρυφνοί, ιδιότροποι. Οι απουσίες 
γινόντουσαν παρουσίες αν επέτρεπες στον έκφυλο κλητήρα να σου χαϊδέψει 
το αυτί. Στα προφορικά γραβάτα και ξυρισμένοι. Τα κορίτσια απαρέγκλιτα 
φούστα.  
«Αφού λέτε ότι είστε κυρία συνάδελφος, προς τι το παντελόνι;» παρατήρησε 
καθηγητής συμφοιτήτριά μου στο εργαστήριο. 
 Στο επόμενο μάθημα, εμφανίσθηκε με μίνι και ένα διάφανο μπλουζάκι. 
Ο ίδιος καθηγητής επαίνεσε με θέρμη την αλλαγή. 
«Πλέον, είστε πράγματι κυρία συνάδελφος!». 
 Έγινε μετέπειτα καθηγήτρια και διευθύντρια κλινικής του ΑΠΘ. Μια 
πανθομολογουμένως πραγματική ΚΥΡΙΑ.  
 Στον ίδιο Καθηγητή, που για να τον περάσεις με πέντε έφτυνες αίμα, 
αναθέσανε και το εύκολο μάθημα της Ιστορίας της Ιατρικής. Για την Ιστορία, 
μας είπε, υπάρχουν δύο μόνο βαθμοί. Το εννέα και το δέκα!  
Στο αμφιθέατρο, την ώρα που οι πρώτοι παρέδιδαν γραπτά, τον παρατήρησα 
να τα ζυγίζει στο χέρι πριν την βαθμολόγηση. Αποφάσισα, μιας και ήταν με το 
ζύγι, να πάρω το δέκα. Έγραψα διπλές τις απαντήσεις. 
 Στην Ανατομία, είχαμε τα βιβλία του Σάββα, αλλά την δίδασκε πλέον ο 
Καθ. Κανδρεβιώτης. Οι τέσσερις τόμοι της έφτιαχναν ένα αξιοπρεπές σε ύψος 
σκαμπό χρησιμότατο στα πάρτι. Είναι γνωστές οι ατάκες του Σάββα, πολλές 
από τις οποίες έμειναν παροιμιώδεις. Σε ερώτηση, λοιπόν, «Τι επιθήλιο 
διαθέτει ο κόλπος;» η απάντηση που πήρε ήταν πως ο κόλπος έχει πολύστοιβο 
κροσσωτό και όχι πλακώδες επιθήλιο. Το σχόλιό του αυταπόδειχτο: «Δεν 
γνωρίζετε, κύριε, ότι απ’ όπου περνάν τα τανκς, χορτάρι δεν φυτρώνει;»  
 Πάλι σε ερώτησή του για την αιμάτωση του πέους κατά την στύση, 
κάποιος που ήθελε να βοηθήσει ψιθύρισε στον ερωτώμενο, «σφύζει αίματος». 
Ο δύστυχος άκουσε «σφυρίζει». Λογικότατο επίσης το σχόλιο του Σάββα:  
«Αν κύριε συνάδελφε σφύριζαν τα πέη κατά την στύση ή κατά τη συνουσία, 
τότε στα μεν αλσύλλια θα δινόντουσαν κονσέρτα, στο δε Σέιχ-Σου συναυλία».  
 Η σύζυγός του, υφηγήτρια της έδρας, τότε με μίνι και άσπρες μπότες, 
μας εντόπιζε στο σώμα της τον μείζονα θωρακικό και τον μείζονα γλουτιαίο 
μυ. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      83 
_______________________________________________________________________________________________________________________________________________________________________________________________________________ 

 

 

 Η σεξουαλικότητά της αρκετή για να κεντρίζει το επιστημονικό 
ενδιαφέρον και να πυροδοτεί παράλληλα την αναστάτωση στην ανδρική 
ομήγυρη. 
 Κάποτε, η μητέρα των διδύμων ζήτησε από τον αδελφό της, τον Καθ. 
Κανδρεβιώτη, να επιδείξει επιείκεια στα ανίψια του. Η απάντηση:  
«Θα ήθελα, Ελένη, ο Γιάννης και ο Διονύσης να διαβάζουν τις μισές έστω ώρες 
την ημέρα απ’ όσες διαβάζω εγώ».  
 Οι νόμοι του Μέντελ που μας ανέλυε ο Καθ. Γρανίτσας, η προέλευση 
του ανθρώπου από μετεξέλιξη οργανισμών και η κοσμογονία, ήσαν θέματα 
της Βιολογίας που ξεσήκωναν περίεργες αντιδράσεις από κάτι συμφοιτήτριες, 
θεούσες τις λέγαμε, που έμοιαζαν με αδελφότητα Μορμόνων. Πάντα μαζί, 
πάντα στην πρώτη σειρά, σκούρα ρούχα, χαμηλό βλέμμα, κότσος, μακρύ 
φουστάνι, μουστάκι και αξύριστα πόδια. Γλώσσα όμως καυστική, σκληρή, 
ξύλινη. Ελπίζω, ως γιατροί αργότερα, να υγράνθηκε, να μαλάκωσε το 
κουκουτσάκι τους. Να ζευγάρωσαν και να νέρωσαν λιγάκι το κρασί τους.  
 Καλοκαίρι πια, χρωστούσα μόνο την Ανόργανη Χημεία και αυτό από 
σκέτη αδικία. Συνελήφθην αντιγράφων και το γραπτό μου έτυχε της 
μονογραφής του ιδίου του Καθηγητή.  
 Καταδίκη, με μένα όπως ήταν φυσικό να αντιτάσσω πλάνην. 
 Πέρασαν τέσσερα ολόκληρα χρόνια, από το 4 στα 20 στις εισαγωγικές 
και η Χημεία με κατάτρεχε. Έχανα τη γη κάτω απ' τα πόδια μου στη σκέψη και 
μόνο των χημικών ενώσεων. Όροι όπως περιοδικός πίνακας, ph, μοριακό 
βάρος, αντίδραση, μού έφερναν εκείνο το δυσάρεστο κενό χαμηλά στο 
στομάχι. Η φυσιολογική μου πυξίδα λειτουργώντας φυγόκεντρα, αρνιόταν με 
πείσμα να με περάσει από το Χημείο. Η πλατεία του Χημείου και ο γύρω 
χώρος, έμενε για χρόνια στοιχειωμένος.  
Έμελλε να δώσω τη Χημεία δέκα φορές από τότε γράφοντας και τις δέκα ένα 
άριστο γραπτό που όμως το εκτιμούσαν πάντα με ...τεσσάρι. Την πέρασα στο 
τρίτο έτος. Τούτη τη φορά, πριν παραδώσω το γραπτό, σχημάτισα στην πάνω 
δεξιά γωνία την λέξη ΕΛΕΟΣ. Ήταν η τελευταία μου ελπίδα, πριν ομολογήσω 
στους γονείς μου την πλήρη μου αποτυχία, η τελευταία μου ελπίδα πριν 
αποχωριστώ το Πανεπιστήμιο στο λυκαυγές της καριέρας μου, στα πρώτα 
αβέβαια βήματα του επιστημονικού μου βίου.  
Η δυνατότητα της μεταφοράς μεταφερομένου και το έλεος που προφανώς 
επέδειξε κάποιος επιμελητής, έσωσε εμέ, το μετέπειτα απαύγασμα της 
Ιατρικής. Έσωσε, αρέσκομαι να πιστεύω, και μερικά παιδιά, τους μετέπειτα 
ασθενείς μου... 



84               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Χριστούγεννα πια γύρισα στην Κύπρο. Αναγνώρισε η μάνα μου, στο 
βιβλίο των μαθηματικών, τον Καθ. Ιωάννη Αναστασιάδη και μου εξιστόρησε 
τη γνωριμία. Γνωρίστηκαν, είπε, στον Β' Παγκόσμιο Πόλεμο, όταν αυτή και η 
αδελφή της η Θέμιδα, φοιτήτριες ακόμη, ήσαν αποκομμένες σε σαλέ της 
Σαβοΐας.  
 Ο Καθηγητής βρέθηκε κυνηγημένος εκεί από την δικτατορία του 
Μεταξά και καθώς ήτανε μεγαλύτερος και ομόγλωσσος τους προσέφερε φιλία 
και προστασία, μου είπε η γιαγιά σου.  
 Μου έδωσε να του πάω το βιβλίο της Θεμούλας τις Ρίμες Αγάπης, ένα 
γράμμα, Λευκαρίτικα κεντήματα για την γυναίκα του και άλλα καλούδια. 
 Επιστρέφοντας στη Θεσσαλονίκη, πήγα να δω τον Αναστασιάδη μαζί με 
τον Γιάννη, ένα συμφοιτητή μου που γύρευε βαθμούς. Μπατιράκι αυτός από 
τα Πετράλωνα, μέλος πενταμελούς οικογένειας, κυνηγούσε διακαώς και για 
οικονομικούς προφανώς λόγους τη μεταγραφή του στην Αθήνα, στο σπίτι του.  
Ο Καθηγητής χάρηκε αφάνταστα για τα νέα από την μητέρα μου και άκουσε 
τον φίλο. 
 Όταν βγήκαν τα αποτελέσματα, πήρε 9 και πήγαμε να τον 
ευχαριστήσουμε.  
Ζήτησε να ξαναδεί το γραπτό, το οποίο ήταν πράγματι άριστο, και μας είπε:  
«Ο βαθμός αυτός είναι ο πρέπων για ένα καθόλα αλάνθαστο γραπτό!»  
 Με τούτα και με άλλα πάει το πρώτο, πάει και το δεύτερο έτος και 
γυρνάω Κύπρο πρώιμα, τέλη Ιουνίου του΄74, για εγχείρηση κήλης του πατέρα 
μου.  
 Εδώ πρέπει να σου πω ότι σε όλα αυτά τα χρόνια των σπουδών, αλλά 
και στα προηγούμενα, υπήρχε έντονη αντίδραση κατά του Προέδρου 
Μακαρίου. Τον θεωρούσαν υπαίτιο της μη Ένωσης της Κύπρου με την Ελλάδα 
και αίτιο της υπογραφής των συμφωνιών Ζυρίχης-Λονδίνου. Μεγάλο ποσοστό 
Κυπρίων πίστευαν, δικαίως ίσως, ότι στην εξορία υπαναχώρησε στον όρκο του 
για την Ένωση. Στην καρδιά των περισσοτέρων ηχούσαν ανεκπλήρωτα τα 
λόγια του Ευαγόρα Παλληκαρίδη: 
«Θα πάρω μιαν ανηφοριά θα πάρω μονοπάτια 
 να βρω τα σκαλοπάτια που παν στη Λευτεριά». 
 Ποτέ δεν εξήγησε ο Πρόεδρος την κατά 180ο στροφή του από την 
Ένωση στην Ανεξαρτησία. Πώς ένας όρκος που έδωσε έγινε ανέφικτος. Το 
μόνο που μας έλεγε ήταν «κολληθήτω η γλώττα τω ουρανίσκω μου» και άλλα 
ακαταλαβίστικα μισόλογα, που διόλου δεν τιθάσευαν την νεανική μας ή την 
όποια πατριωτική μας ορμή.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      85 
_______________________________________________________________________________________________________________________________________________________________________________________________________________ 

 

 

 Οι απόπειρες δολοφονίας εναντίον του, οι μαθητικές και παλλαϊκές 
καθημερινές διαδηλώσεις για την Ένωση, οι αντιπολιτευόμενες εφημερίδες 
που διαρκώς αυξάνανε φύλλα, σε ένα περιβάλλον όπου ο στρατός ελεγχόταν 
από την χούντα των Αθηνών και όπου η αστυνομία ήταν φιλελληνική, τον 
οδήγησαν στη δημιουργία προεδρικού στρατού που τα μόνα που είχε να 
επιδείξει ήταν αυθαιρεσία και σκληρότητα. Διατηρούσε -υποστήριζε- 
αδελφικές σχέσεις με τους εκλιπόντες Τίτο, Καντάφι, Μάο, Κάστρο και 
Αράφατ. Έκαμα σύγκριση της γεωγραφικής κατανομής και σκέφθηκα πόσοι 
μακρινοί συγγενείς του Προέδρου μας υπάρχουν. 
 Τέλος, γύρω στις αρχές Ιουλίου, ζήτησε την μείωση της Εθνικής 
Φρουράς και την απόσυρση των Ελλήνων αξιωματικών από την Κύπρο, με 
τους ανεγκέφαλους της Αθήνας να αντιδρούν όπως τραγικά αντέδρασαν. 
 Σήμερα, κατηγορούμε τις σύγχρονες Ελληνικές κυβερνήσεις που μας 
άφησαν να απεργούμε, να διεκδικούμε, χωρίς να μας πουν, για ψηφοθηρικούς 
προφανώς λόγους, ότι τα λεφτά ήταν δανεικά και ξένα. Όσον αφορά στο ́ 74, 
το κατηγορώ το απευθύνω στον Πρόεδρο, που ενώ φαινόταν να γνώριζε την 
πιθανή σχέση Χούντας-Αμερικής-Τουρκίας δεν μας ενημέρωσε πειστικά και 
ξεκάθαρα, δεν ξεστράβωσε, δεν συνέτισε με πειθώ θερμοκέφαλους νέους.  
 Πάντοτε θα θυμάμαι τα λόγια του θείου Ανδρέα για το μελλούμενο 
μεγάλο κακό που μια χούντα θα έφερνε στην Κύπρο μας... 
 



86               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

"Επήεν ο φτωχός να αρμαστεί, εμίτσιανεν η νύχτα6" 
 
 Μέσα Ιουλίου του ́ 74, λιοπύρι, τα παράθυρα ανοικτά στη Λευκωσία. Οι 
δικοί μου ξημερώματα στη βεράντα να μαζεύουν τη λίγη δροσιά.  
 Σε λίγο ακούγαμε ειδήσεις ανάκατες με πυροβολισμούς. Τα τζιτζίκια 
σταμάτησαν το βιολί, τα αηδόνια φτεροριγούσαν, σιώπησαν μεμιάς τα 
πετεινά.  
 "Συνετελέσθην την πρωίαν πραξικόπημαν δια την Ένωσην, που είχε 
σαν αποτέλεσμα την ανατροπήν του Μακαρίου" μετέδιδε το Ραδιοφωνικό 
Ίδρυμα. 
 Επιστράτευσαν τους έφεδρους αξιωματικούς, φόρεσα τον βαφτιστικό 
μου σταυρό και έφυγα κουβαλώντας ευχές γονιών, ευχές γειτόνων. Έφυγα με 
την ελπίδα το νησί μας να κολλήσει στη Μητέρα Πατρίδα. Ο αδελφός μου που 
υπηρετούσε τη θητεία του στο Μηχανικό μάζευε από καιρό ευχές.  
 Γυρόφερναν στο μυαλό σκόρπια τα λόγια του Ευαγόρα Παλληκαρίδη: 
 «Θα ακολουθήσω με θάρρος τη μοίρα μου. Η πιο όμορφή μου ώρα.  
 Μη ρωτάτε το γιατί… Μια φορά κανείς πεθαίνει για την Ελλάδα». 
 
 Αφού μαζευτήκαμε τριακόσιοι έφεδροι αξιωματικοί στο ΡΙΚ, μας 
μίλησε ο Σαμψών, ο νέος Πρόεδρος, ο μετέπειτα πραξικοπηματίας Πρόεδρος. 
Είπε για την Κύπρο μας που στέναζε 3000 χρόνους, για την μάνα μας την 
Ελλάδα που μεγαλώσαμε να υπεραγαπούμε, τον ιστορικό ρόλο που μας έταξε 
ο Θεός για τούτην την ώρα, την ώρα της Ένωσης.  
 Η λαχτάρα για λίγο Ελληνικό ήλιο μας θάμπωσε. Μας έντυσαν, μας 
έδωσαν οπλισμό και μας φόρτωσαν στα γνωστά Bedford. Έστελναν δέκα-δέκα 
στις τριάντα άκρες του νησιού, για να συνεργαστούμε με την αστυνομία και 
να μαζέψουμε όπλα από αυτούς που ονόμαζαν ανθέλληνας κομμουνιστάς. 
 Βρέθηκα στο Κάτω Δίκωμο. Στην ομάδα και ο ξάδελφος που μου 
ψιθύρισε: «Κάτσε κάτω, ήρεμα, μένε πίσω». Τον άκουσα! Δοξάζω τον Θεό που 
δεν έφυγε σφαίρα από κανέναν, που δεν πειράχθηκε άνθρωπος εξαιτίας μου.  
 Έμαθα ότι σώθηκε ο Μακάριος και ότι έκανε έκκληση στο ράδιο απ’ 
την Πάφο με τούτα τα λόγια: «Ακούτε την φωνήν μου... Είμαι ο Μακάριος, 
είμαι ο πρόεδρος της Κύπρου... Είμαι ζωντανός...» 
 Ακολούθως στον ΟΗΕ είπε: «Τα γεγονότα της Κύπρου δεν αποτελούν 
εσωτερική υπόθεση των Ελληνοκυπρίων. Αφορούν και επηρεάζουν και τους 

                                                
6  "Πήγε ο φτωχός να παντρευτεί και μίκρυνε η νύχτα" 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      87 
_______________________________________________________________________________________________________________________________________________________________________________________________________________ 

 

 

Τουρκοκυπρίους. Το πραξικόπημα της ελληνικής χούντας αποτελεί εισβολή, 
και οι συνέπειές του πλήττουν ολόκληρο τον κυπριακό λαό, Έλληνες και 
Τούρκους», δίνοντας έτσι -άθελά του ασφαλώς- πάτημα στην Τουρκία.  
 Μυάλωσα και γυρεύω από τότε απάντηση στο πόσο βλάκες και 
ευκολόπιστοι στους Αμερικάνους ήσαν οι χουντικοί, πώς μας προδώσαν, πόσο 
ευκολόπιστοι και χαζοί ήμαστε εμείς, τι άλλο θα μπορούσε να είχε γίνει, τι 
κάμαμε λάθος και πώς ανοίξαμε την κερκόπορτα. Πώς, στο φινάλε, 
εξοντώσανε ηθικά και ιδεολογικά εμάς, το πιο ελπιδοφόρο, το πιο 
αλτρουιστικό κομμάτι της νεολαίας του νησιού. 
 Λίγοι θα με καταλάβουν και αυτοί είναι οι καλόγνωμοι, της ηλικίας 
μου. Είναι όλοι αυτοί που τους κατακρημνίστηκε το όνειρο, που προδόθηκαν 
την ώρα που έφτασαν να πιπιλάνε μέλι, αυτοί που για εκατοντάδες χρόνια 
ακούγανε Ελλάδα και κλαίγανε, που ακούνε Ελλάδα και πάλι κλαίνε!  
 Οι άλλοι -οι περισσότεροι- θα προφτάσουν βάλλαχι μπίλλαχι να με 
βαφτίσουν με το έτσι θέλω φασίστα, Γερμανοτσολιά, Ελληναρά ή και 
ανθέλληνα χουντικό, Γριβικό, δοσίλογο, να μου κολλήσουν ένα σωρό εύκολα, 
ανέξοδα επίθετα.  
«Γνωρίζω ότι θα με κρεμάσετε. Ό,τι έκαμα το έκαμα ως Έλλην Κύπριος όστις 
ζητεί την Ελευθερίαν του. Τίποτε άλλο» έλεγε μέσα απ’ τη λιτή του απολογία 
ο Ευαγόρας.  
 Και πάλι συλλογιέμαι ότι η μάνα μου η Ελλάδα όσο φτωχή, όσο 
πρόστυχη, όσο μπερδεμένη με χουντικούς και να ήταν, το μάνναν πάντα θα 
‘ναι !  
 



88               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

F101 - Χρονικό απώλειας. Αντζελοσσιαστήκαμε! 
 
αντζελοσσιάστηκα: τρόμαξα, αγγέλου+σκιά 

 
 19-7-74. Κατά την διάρκεια της προηγούμενης νύχτας έβλεπα, από το 
δώμα στο Κάτω Δίκωμο, τα περιστροφικά φώτα των λαντρόβερ της 
αστυνομίας να πηγαινοέρχονται. Μαθεύτηκε ότι μοιράζανε φύλλα πορείας 
για επιστράτευση.  
 Χάραξε Σάββατο 20 Ιουλίου, μέρα της γιορτής του προφήτη Ηλία, η 
αποφράς εκείνη μέρα. Μέρα που πληγώθηκε θανάσιμα η Κύπρος. Ξάπλωνα 
ακόμα στην ταράτσα όταν άκουσα τις σειρήνες, τις πρώτες βόμβες να πέφτουν 
στην Κερύνεια και στη συνέχεια είδα αεριωθούμενα να περνούν πάνω από το 
Κιόνελι, σύριζα πάνω από μας και να βομβαρδίζουνε τη Χώρα. Ήθελαν οι 
άπιστοι να μου ξεκαθαρίσουν τις ταπεινές τους προθέσεις... ΕΙΣΒΟΛΗ!  
 Αγγελοσκιάστηκα! Τινάζομαι πάνω. Έφτασα τρέχοντας στην έδρα του 
λόχου του 361 Τ.Π. που επάνδρωνε τα πολυβολεία απέναντι και ανατολικά 
της Φώττας, βόρεια του Κιόνελι, των δύο μεγάλων τούτων Τουρκικών 
εστιών. 
 Μπέρδεμα, σύγχυση μεγάλη! Σε συνονθύλευμα να φτάνουν τα 
μαντάτα. Το ραδιόφωνο να παιανίζει εμβατήρια, να μιλά για εισβολή, η 
χούντα να μηνύει αυτοσυγκράτηση, πως ήταν τάχατις άσκηση και από πάνω οι 
Τούρκοι να σκορπούν τον θάνατο, ραντίζοντάς μας με βόμβες ανάκατες με 
εκατομμύρια φυλλάδια που έπεφταν σαν κομφετί διακοσμημένα με τα 
οικουμενικά σύμβολα της ειρήνης. Κλάδους ελαίας και λευκά περιστέρια... 
 Ως ανθυπίατρο -την τύφλα μου!- με διέταξαν να κάνω ΣΑΒ πρώτης 
γραμμής μέσα στο χωριό σε ένα ημιτελές ισόγειο. Ευτυχώς βρέθηκαν 
πρόθυμοι εθελοντές. Ένα μπουκέτο γενναίες γυναίκες, τρεις-τέσσερις 
ηλικιωμένοι επιστήμονες του είδους, άλλος οδοντίατρος, άλλος χημικός, 
άλλος φαρμακοποιός και τέλος ένας οδηγός με άσπρο φορτηγάκι. Γέμισα το 
γιαπί κρεβάτια, στρατιωτικά φορεία, κουβέρτες απ’ το λόχο, φάρμακα, 
επιδέσμους απ’ τον φαρμακοποιό και βάψαμε στο βαν κόκκινο σταυρό.  
 Δεν προκάναμε να το στήσουμε καλά-καλά, γέμισε ο τόπος τραυματίες 
από πολυβολισμούς και από ρουκέτες αεροπλάνων. Ήσαν μαζεμένα 
αυτοκίνητα έξω απ’ το σπίτι ετοιμόγεννης. Τους είδε ο πιλότος και καθώς δεν 
ξεχώριζε αμάχους από στρατό, μας φέρανε την λεχώνα με τους πρώτους. 
Πιεστικό σταμάτημα της αιμορραγίας, ακριφλαβίνη, επίδεση, ακινητοποίηση, 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      89 
_______________________________________________________________________________________________________________________________________________________________________________________________________________ 

 

 

ορρός και γρήγορο φόρτωμα στο βαν ή σε κανένα δικάμπινο, ίσια για το 
Γενικό. Στους παραπάνω σπάνια προβλεπόταν παυσίπονο, αντιτετανικός ή 
αντιβίωση.  
 Είχα γνώσεις τραυματολογίας ικανοποιητικές, εκείνες του 
προσκοπισμού. Σαν άκουγα όμως αμινογλυκοσίδη, σουλφοναμίδη, 
φουροσεμίδη ή κάτι άλλο σε -ίδη, απορούσα με τις βαθιές επιστημονικές 
γνώσεις των άλλων. 
 Δυσανασχετούσα γιατί δεν γνώριζα το τι συνέβαινε. Νύχτα, βλέποντας 
πια μόνο τραυματισμένους στρατιώτες, θορυβήθηκα. Άφησα στο πόδι μου τον 
οδοντίατρο και έφυγα για το Λόχο. Ήταν στα σίγουρα γνώστης της ιατρικής 
πολύ ανώτερός μου.  
  
 
21-7-74. Βρήκα τον υπολοχαγό και με έστειλε να συνοδεύσω έφεδρους 
Λοκατζήδες της 34ης Μοίρας στην Άσπρη Μούττη. Να δείξω τον τόπο στους 
αξιωματικούς. 
 Στον πηγαιμό, οι παραπάνω είχαν ηθικό αλλά δυο-τρεις ξέκοβαν πίσω. 
Μια η μέση, μια το πόδι τους. Φορτώθηκα τον οπλισμό τους και τους 
βοηθούσα να αναθαρρήσουν. Κάποιος, που με πέρασε φαίνεται για Έλληνα, 
για Καλαμαρά, πέταξε πάνω μου, σαν φτύσιμο, την κουβέντα:  
«Εσύ που τους έφερες, εσύ και να τους εβγάλεις». Ήταν η ημέρα που η έννοια 
μητέρα πατρίδα αποκτούσε μια ζοφερή χροιά. Πόσο δίκαιο, μα και πόσο 
παραπανίσιο το άδικο της κουβέντας που μου πέταξε...  
 Σαν γύρισα, ζήτησα απ’ τον Υπολοχαγό να με στείλει μπροστά που 
είχαν απώλειες. Ρώτησε αν οδηγώ και φύγαμε με το λαντρόβερ δυο μίλια 
δυτικά για τα φυλάκια. Στο δρόμο, μας έβαλλαν με όλμο από ψηλά. Αν 
φτάσαμε οφειλόταν στις δυνατότητες του λαντρόβερ, τις δικές μου σαν 
οδηγού μα κυρίως του Απόστολου Ανδρέα που μνημονεύαμε και οι δυό. 
Φορτωμένοι σφαίρες, ψωμιά, αναψυκτικά, τσιγάρα, μοιράσαμε υλικό και 
επιθεωρήσαμε τα πολυβολεία ένα προς ένα. Ζήτησα και έμεινα στο 4/4, σε ένα 
φαλακρό λοφάκι, σε ένα μικρό πολυβολείο από ξερολιθιά. Κοίταξα έξω από τη 
μπούκα. Έβλεπα την πεδιάδα της Μεσαορίας να απλώνεται σαν ταψί και 
απέναντι τη Φώττα. Σκέφτηκα την τοπογραφία. Σαγάνι που βράζει 
αλεξιπτωτιστές, με εμένα γυμνό στο χερούλι. Το πολυβολείο θερμοθάλαμος, 
τσίγκινο σκεπασμένο με χώμα, από εκείνο που μέσα του κουρνιάζουν οχιές. 
Ούτε τσιμέντο μα ούτε και πολυβόλο. Ο υπαξιωματικός τραυματίστηκε και 



90               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

μείναμε πια εγώ και τρεις στρατιώτες. Ο οπλισμός ελαφρύς. Δυο Ένφιλντ, ένα 
μπρεν, ένα άχρηστο Ρώσικο αντιαεροπορικό και η δικιά μου αραβίδα.  
 Να φυσομανούν οι σφαίρες, τα πυρά ασταμάτητα. Πολυβολισμοί ακόμα 
και από αεροπλάνα, αλλά μακρινοί, άστοχοι. Το Ρώσικο πάθαινε εμπλοκή 
στην τρίτη σφαίρα και ήθελε μισή ώρα να το λύσεις για να ξεμπλοκάρει. Η 
κάννη του μπρέν στο δεκάλεπτο χόχλαζε. Την βουτούσες καυτή μέσα στον 
κουβά με την πορτοκαλάδα να τσιτσιρίζει. Από μέσα έβγαζες την 
προηγούμενη, κάπως δροσερή, να την προσαρμόσεις στο όπλο. 
 Πού να κλείσουν τα μάτια, πού να ξεμυτίσεις, πού νερό να πιείς, πού 
ζουμί να κατουρήσεις. 
 Τρεις μέρες μέσα στον καύσωνα, ξάγρυπνος, κορακιασμένος για νερό, 
αντί για αυτό να πίνεις βραστή πορτοκαλάδα και μηλόκρασο, άλουστος, 
ακατούρητος, να πυροβολείς ντακότες, αλεξιπτωτιστές, τον ατελείωτο στρατό 
που κατέφθανε στο Κιόνελι. Παρηγοριά μας μόνη το τσιγάρο. Το Graven A, το 
555, το Rothmans, που είχαν την καλοσύνη να μας δωρίσουν οι βιομήχανοι, 
κρεμόταν κολλημένο στα χείλη. Έτσι και πέρναγε άλλου χρώματος 
αεροπλάνο το βαφτίζαμε Ελληνικό. Μεθούσαμε δίχως να πιούμε στάξη!  
 Ίσως για αυτό να έφταιγε το μηλόκρασο που δεν ήταν παρά 
αναψυκτικό Μήλο ζυμωμένο μες στην ζέστη και τον ήλιο. Τη δίψα την έσβηνε 
κομμάτι η λαχτάρα. Στητοί, ορθοί, ξεδιψασμένοι απ’ την προσμονή, 
πανηγυρίζαμε!  
"Των αθανάτων το κρασί, το βρήκατε σεις και πίνετε", έγραφε ο Ευαγόρας. 
  
 Τα ασθενοφόρα με το κόκκινο φεγγάρι να τρέχουν πάνω κάτω στους 
Τουρκικούς θύλακες. Το ηθικό μας πετούσε σαν ακούγαμε για νίκες, για τα 
τριάντα αεροπλάνα που ρίξαμε, για τα Ελληνικά Phantom και τα υποβρύχια 
που βρίσκονταν στο δρόμο, για το Γ' Σώμα Στρατού που προωθείτο στον Έβρο. 
Πετούσε, όσο ήταν σίγουρη η Ελληνική βοήθεια που ερχόταν -όπως ακούγαμε- 
άμεσα, …να τώρα δα! 
Απώλειες δεν είχαμε, εκτός από μια τρύπα στο κράνος στρατιώτη. Του την 
σβούριξαν profile στο βρεγματοϊνιακό και τού 'μεινε το βουητό για ώρες. 
  
 Νύχτα 22 προς 23, την ώρα που κατάκοπος ξεκουραζόμουν, την ώρα 
που παίδευα με την ξιφολόγχη μια κονσέρβα, φάνηκε μέσα στο σκοτάδι ένας 
λόχος από τον Καράολο, το στρατόπεδο των νεοσυλλέκτων. Μου αφήσανε ένα 
τριαντάρι Browning για υποστήριξη της επιστροφής και φύγανε για 
καταδρομική επίθεση στην Φώττα. Απ’ την προηγούμενη πυροβολούσαμε από 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      91 
_______________________________________________________________________________________________________________________________________________________________________________________________________________ 

 

 

κοντά και εύστοχα χιλιάδες αλεξιπτωτιστές που έριχναν κάθε μέρα τα εχθρικά 
αεροπλάνα. Κοντέψανε τους σιδηρόφραχτους, πιάσανε αιχμαλώτους, τους 
πήρανε και όπλα.  
 Στο γυρισμό, ο υπολοχαγός τους -ένας καλαμαράς- μου 
εκμυστηρεύτηκε ότι οι Τούρκοι ζέσταιναν τα τανκς για πρωινή επίθεση και 
πως αν ακόμη αγαπούσαμε τη ζωή, ήταν η ώρα να υποχωρούμε. Κατά τις δέκα 
άναψε η επίθεση από τον αέρα. Να μας βομβαρδίζουν και να ανατινάζονται τα 
βουνά από γύρω. Καπάκι φάνηκαν και τέσσερα Μ47. Πήρα τηλέφωνο στο 
λόχο. Άκουσα φωνή Κυπριακή. Τον πέρασα για τηλεφωνητή και γύρεψα τον 
υπολοχαγό Μανουσακάκη. Η ίδια φωνή απάντησε :  
«Ταγματάρχης Σ…. δεν θα υποχωρήσετε σπιθαμήν».  
 Σε πολύ λίγο όλα γύρω μας στις φλόγες, να σείεται η γη, ο διπλανός 
λόφος να ανατινάζεται, να καίγεται το ξυλάγκαθο να καίγεται και η πέτρα, 
ζεστοκόπημα, φωτιά, πύρινες γλώσσες που ξεπρόβαλλαν παντού!  
 Κατά το μεσημέρι, σαν είδα Τούρκικη σημαία στο 4/2, τα τανκς στα 
τριακόσια μέτρα, εμείς να μην μπορούμε, να μην έχουμε τα μέσα να κάνουμε 
το παραμικρό, πιάσαμε τη σημαία, τα όπλα, τον επικρουστήρα του ρώσικου, 
μπήκαμε στο λαντρόβερ και φύγαμε σφαιράτοι πίσω.  
 Στο λόχο -τι ειρωνεία!- είδαμε το Μολών Λαβέ στην πύλη, μα κανέναν 
μέσα. Ούτε καν τον Ταγματάρχη! Φορτώσαμε έγγραφα, τηλέφωνα, 
βεβαιωθήκαμε πως δεν αφήσαμε κάτι άλλο εκτός από περηφάνια και 
πορευτήκαμε ανατολικά προς το Συγχαρί.  
 Προφτάσαμε τον Λόχο σε τρία μόλις μίλια. Έστηναν νέα γραμμή 
άμυνας. Σε ερώτησή μου γιατί δεν ειδοποιηθήκαμε για την υποχώρηση, η 
απάντηση που έλαβα -αφοπλιστική δεν λέω- ήταν πως ενώ πήραν τηλέφωνο, 
η γραμμή ήταν καμένη. Πως σήμα στον ασύρματο δεν έστειλαν εξεπιτούτου, 
μη και το πιάσουν Τούρκοι. Δεν έκαναν όμως το πιο απλό, το νηπιακό, να 
στείλουν αγγελιαφόρο. Προτίμησαν, φαίνεται, να μας χρησιμοποιήσουν σαν 
οπισθοφυλακή, χωρίς καν να μας το πουν.  
Μετά την παραπάνω απάντηση, ξαναδοκίμασα την κρίση τους. Ενημέρωσα ότι 
είδα αμάχους στο δρόμο μα και στο χωριό, παρατημένους προφανώς και 
αυτούς. Καμία αντίδραση! Λες και τους έραινα ροδόσταμο! 
 Σουρούπωνε πια, η ανησυχία μου για την τύχη των αμάχων περίσσευε, 
έπαιζε ρόλο βασικό και η ταχύτητα, οπότε αποφάσισα να γυρίσω πίσω αμέσως. 
Ο οδηγός, ένας στρογγυλομάγουλος, εκείνος ο καλοσυνάτος δεκανέας που μας 
έφερε, το εξέλαβε ως διαταγή ανωτέρου και ακολουθούσε.  



92               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

«Στέλνουν παλαβό, ξοπίσω κι ο χαζός», μουρμούραγε ο δυστυχής σε μια 
λυπογόνο για την ζωή του κατάσταση. Έβριζε την τύχη του που τον έμπλεξε 
με μένα.  
 Ανεβήκαμε στο γνωστό Bedford, αφού πρώτα κόψαμε τα καλώδια απ’ 
τα φώτα των φρένων. Δεν θέλαμε να μας δουν οι Τούρκοι και φυσικά δεν τα 
χρειαζόμασταν μιας και κανείς δεν θα ακολουθούσε. Πισωγυρίσαμε τρία μίλια. 
Φτάσαμε στο Κάτω Δίκωμο. Μπαίναμε από ανατολικά με σβηστά φώτα και 
άκουγα τις ερπύστριες των Μ47 μέσα στο χωριό. Έβλεπα να υψώνονται 
Τούρκικες σημαίες στα φυλάκια. Τα αιματοειδή λάβαρα είχανε για φόντο τον 
καλοκαιρινό ήλιο της Κύπρου μας σαν... έπεφτε. 
 Μαζέψαμε παππούδες, γιαγιάδες, ακόμα και στρατιώτες που και αυτοί 
δεν πήρανε χαμπάρι την υποχώρηση. Νύχτα γυρίσαμε στο Συγχαρί.  
 Μαζέψαμε κι ευχές και συλλογιέμαι μπας και ανάμεσά τους ήσαν και 
αυτές του ποδήλατά μας του Δημήτρη ή της γυναίκας του, εκείνης με τις 
αντιναχτές πατάτες και τα χαλούμια τα κατσικίσια. 
 
24-7-74 Πρωί στο Συγχαρί, ο αντισυνταγματάρχης διοικητής του Τάγματος 
Δημήτριος Χάντζος, μου έδωσε διαταγή να ετοιμάσω διμοιρία για την 
υποστήριξη της οπισθοχώρησης. Μετά απ’ την αναφορά έλαβε νέα διαταγή, 
αυτή τη φορά ανώτερη, απ’ το ίδιο το ΓΕΕΦ. Όριζε "να επιστρέψουν στις 
οικείες μονάδες όσοι δεν ανήκαν στις κατά τόπους".  
 Διμοιρίτη στη θέση μου, τοποθέτησε τον αγαπημένο μου φίλο απ’ τους 
προσκόπους, τον Έφεδρο Ανθυπολοχαγό του 361 ΤΠ, τον Ευθυμάκη 
Χατζηπέτρου. Έναν ξανθό θεό, ένα λεβέντη! Είπαμε να ανταμώσουμε, με το 
καλό, στη Χώρα. Κανονίσαμε μάλιστα και πού. 
 Η διμοιρία αυτή κατακρεουργήθηκε την ίδια εκείνη μέρα πάνω στον 
Κουτσοβέντη. Τρία λεωφορεία της εταιρείας Λάμπουσα, φορτωμένα πάνω από 
ένα λόχο Τούρκους μεχμετζίκ, καβαλήσανε τον Πενταδάκτυλο. Φαίνεται τους 
περάσανε αρχικά για πρόσφυγες και δεν τους κτυπήσανε. Βρήκαν ευκαιρία οι 
άπιστοι και αναπτύχθηκαν. Στην άνιση πια μάχη σκότωσαν ή τραυμάτισαν 
την διμοιρία όλη.  Γλύτωσε ένας μακρόπους μονιμάς λοχίας που κόμισε το 
μήνυμα της καταστροφής, καθώς και ότι ο Ανθυπολοχαγός ήταν τραυματίας. 
Τους βρήκαν σκοτωμένους και τον ήρωα λογχισμένο στο λαιμό. Ήρθε νύχτα ο 
πατέρας του και τον πήρε στα χέρια. 
 Αυτά τα έμαθα χρόνια μετά, όταν ρώτησα τον Γιαννάκη με τα κασμίρια 
στην Ονασαγόρου. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      93 
_______________________________________________________________________________________________________________________________________________________________________________________________________________ 

 

 

 Στον Ευθύμη, στον κάθε αμούστακο Ευθύμη, πρέπουν τα ίδια τα λόγια, 
κείνα που ‘γραψαν για τον Παλληκαρίδη: 
 
(…) Εψές πουρνό μεσάνυχτα εθάψαν τον Ευαγόρα. 
Χτυπά κουδούνι, μπαίνουνε στην τάξη του ο καθένας 
(…) Μπαίνει κι η πέμπτη αμίλητη, η τάξη του Ευαγόρα. 
- Παρόντες όλοι; 
- Κύριε, ο Ευαγόρας λείπει. 
- Παρόντες, λέει ο δάσκαλος. Και με φωνή που τρέμει: 
- Σήκω, Ευαγόρα, να μας πεις ελληνική ιστορία. 
Ο δίπλα, ο πίσω, ο μπροστά, βουβοί και δακρυσμένοι, 
αναρωτιούνται στην αρχή, ώσπου η σιωπή τους κάμνει 
να πέσουν μ’ αναφιλητά ετούτοι κι όλη η τάξη. 
- Παλληκαρίδη, άριστα, Βαγόρα, πάντα πρώτος, 
στους πρώτους πρώτος, άγγελε πατρίδας δοξασμένης, 
συ μέχρι χθες της μάνας σου ελπίδα κι αποκούμπι, 
και του σχολειού μας σήμερα Δευτέρα Παρουσία. 
Τα 'πε κι απλώθηκε σιωπή πα’ στα κλαμένα νιάτα, 
που μπρούμυτα γεμίζανε της τάξης τα θρανία, 
έξω απ’ εκείνο τ’ αδειανό, παντοτινά γεμάτο».  
 



94               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Δεύτερος γύρος 
 
 Με δέκα αξιωματικούς και στρατιώτες άλλων μονάδων ή σωμάτων και 
με το λεωφορείο που έφερνε το ψωμί έφτασα στη Λευκωσία. Στο ΒΜΗ έμαθα 
για εκεχειρία και ότι το Υγειονομικό ήταν αναπτυγμένο στην Αγιά Βαρβάρα. 
Μου δώσανε φύλλο πορείας μιας ημέρας για να πάω. Πέρασα για λίγο απ’ το 
σπίτι. Για μια αλλαξιά. Αυτά που φορούσα είχαν κολλήσει πάνω μου, είχαν 
γίνει το δεύτερό μου πετσί. Παραήταν βρώμικα ακόμη και να τα πλύνεις.  
 Ανηφόριζα με τα πόδια την 25ης Μαρτίου όταν με είδε από μακριά η 
αδελφή μου. Έμπηξε τις τσιρίδες: «Έρχεται ο Άρης, ο Άρης!». Μαζί της στη 
βεράντα έκλαιγε από χαρά και η μάνα μου, σαν συνειδητοποίησε ότι βρέθηκε 
το ένα της κοπελλούδι. Ο αδερφός μου ήταν χαμένος σε αποστολές 
ναρκοθέτησης στην Κερύνεια.  
«Όχι, κόρη μου, ο Άρης μας χάθηκε στο Δίκωμο», ξέσπασε βουρκωμένος ο 
πατέρας μου. Δυο μέρες δεν μιλιότανε, έλεγε αργότερα η μάνα μου. 
 Δεν ξεκαθάρισε ποτέ αν την σιγουριά του χαμού μου, του την έδινε η 
για μέρες σιωπή μου ή η μανία του πολέμου και της φωτιάς που έβλεπε 
απέναντι στον Πενταδάκτυλο στο ύψος του Δικώμου ή τελικά τα ημερήσια 
πολεμικά ανακοινωθέντα για σοβαρότατες απώλειες στην περιοχή.  
 Αξύριστος, άλουστος, πήγα τους γέρους και την έφηβη αδερφή μου στις 
Πλάτρες. Φτάσαμε στο εξοχικό. Εκείνο το ολοκαίνουργιο που η Έλλη στύλωσε 
πόδι -και ο Θεός την άκουσε- να μην κτιστεί στην Κερύνεια και να το 
χαίρονται τώρα Τούρκοι. Ήθελα να τους απομακρύνω από σκοτωμούς, από 
βιασμούς, να έχω το κεφάλι μου ήσυχο και με το που θα σκοτείνιαζε -όπως και 
έγινε- να παρουσιαστώ στην Αγιά Βαρβάρα. 
 Κάτι γαϊδουρόσποροι ΕΟΚΑ-βητατζήδες, πολεμιστές του γλυκού νερού 
που Τούρκο δεν απάντησαν, ούτε που ματαείδαν, αραχτοί στον αστυνομικό 
σταθμό των Πλατρών, με συλλάβανε, μου ρίξανε τον μπάτσο. Μπάτσος 
τέτοιος, να ομολογάς τα πάντα! Με πέρασαν λεν για λιποτάχτη. Όπως τότε με 
την χειροβομβίδα στον Αστυνομικό σταθμό Λυκαβηττού, έτσι και τώρα. Τρως 
το χαστούκι αχάπαρος πριν απ’ την ερώτηση! Πρακτική των αστυνομικών, 
όπως φάνηκε. Το είχε η τύχη μου, δυο φορές να βρεθώ σε σταθμό και δυο να 
τις αρπάξω. Φαίνεται με το που δρασκελούσα πόρτα Αστυνομική δεν 
διαγραφόταν και η έκβαση καλή. Επέδειξα το φύλλο πορείας, με αφήσανε να 
φύγω χωρίς την παραμικρή συγγνώμη...  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      95 
_______________________________________________________________________________________________________________________________________________________________________________________________________________ 

 

 

 Έφτασα, δειλινό πια, στο Δημοτικό σχολείο της Αγιάς Βαρβάρας, ένα 
ισόγειο νεοκλασικό πούρινο κτίσμα που μετατράπηκε σε Νοσοκομείο. Τα 
κεραμίδια μπογιατισμένα με τον Ερυθρό Σταυρό και στα γύρω κυπαρίσσια να 
κυματίζουν μεγάλα σεντόνια με το ξεκάθαρο αυτό σύμβολο. Μόλις είχε 
περάσει αεριωθούμενο και έριξε ρουκέτες. Δεν στάθηκε φραγμός στον Τούρκο 
πιλότο ο κόκκινος σταυρός. Στο σημάδι έμπαινε ο κάθε σταυρός. Από κει πάνω 
φάνταζαν φαίνεται όλοι τους μπλε. Το κυλικείο του σχολείου είχε τρύπα ένα 
μέτρο και από τους πολυβολισμούς η αυλή ήταν άνω-κάτω, έμοιαζε σαν να 
την σκάλιζαν για ώρες τα γουρούνια.  
 Βγαίνανε σκονισμένοι από τα χαρακώματα στρατιώτες, γιατροί και 
νοσοκόμοι. Βγαίνανε βρίζοντας και οι παλιοί τραυματίες που δεν πιστεύανε 
την τύχη που τους κατάτρεχε. Βγήκε και ο Κουτρούμπας του 92ου ΚίΧΝΕ που 
τον έριξαν με αλεξίπτωτο Επίατρο πια στην Κύπρο. Φορούσε την ματωμένη 
του ποδιά πάνω από το πουκάμισο και απ’ τον λαιμό κρεμόταν η άσπρη 
χειρουργική του μάσκα.  
Τον χαιρέτησα με χαρά που τον ξανάβλεπα. 
 Έδειχνε πιο γέρος, πιο σκυφτός, το ίδιο ψηλός. Μου φάνηκε ότι κάπου 
κατά το τέλος της συζήτησης χάθηκε και ο ειρμός της κουβέντας, διότι κάτι 
άρχισε να λέει και δεν το είπε. Φοβήθηκα πως έπασχε από ξηροστομία. 
Ύστερα από λίγη σκέψη, και αφού ξεροκατάπιε, στράφηκε και μου είπε πως 
δεν θα έπρεπε να περιμένουμε από κανέναν βοήθεια. Πως ήμασταν μόνοι!  
 Μου πέσανε τα αφτιά. Ζεματίστηκα. Περιέπεσα σε βαθύ μαρασμό. Ποτέ 
μου δεν πληγώθηκα έτσι, ποτέ παραπάνω από εκείνα τα λόγια. Ποτέ μου δεν 
πίστευα πως η μάνα μάς παράτησε στο έλεος των σκύλων. Ήταν για μένα 
πράμα αδιανόητο!  Βούρκωνα απ’ την άλλη να τον βλέπω και τούτον ράκος. 
Πέρασαν από τότε δεκάδες χρόνια και ακόμα... ράκος είμαι. 
 Κάποια άλλη μέρα, έφτασε στο σχολείο φορτηγό γεμάτο στρώματα και 
κρεβάτια. Έμαθα πως ένας υπαξιωματικός, από άλλη μονάδα, με γύρεψε με το 
όνομα. Ήταν ο Μιχάλης, ο στρογγυλός οδηγός του Bedford με τον οποίο 
επιστρέψαμε στο Δίκωμο. Έπεσε ο ένας στην αγκαλιά του άλλου, με κείνον να 
συλλογιέται φωναχτά πώς και υπάκουσε εμένα τον αρχιψεύταρο. Με κτύπησε 
στον ώμο, να μου τον σπάσει, και είπε:  
- Τούτο που κάμαμε τότε δεν το ξεχνάω, όσο ζω!  
 Τον ρώτησα πώς και με θυμόταν. Πήγε στην καμπίνα του φορτηγού και 
τράβηξε απ’ το ταμπλό το πηλίκιο με τ’ όνομά μου. Το έχω σήμερα 
φυλαγμένο, έτσι ιδρωμένο και τσαλακωμένο, μέσα σε νάιλον στο ερμάρι του 
πατρικού.  



96               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 Όλο τον δεύτερο γύρο του πολέμου τον πέρασα στην Αγιά Βαρβάρα. 
Κοντά σε μας στρατοπέδευε μονάδα Αυστριακών του ΟΗΕ. Συναντιόμασταν 
στο καφενείο του χωριού και τους ρώταγα για τον πόλεμο, για τους 
σκοτωμούς, σε μια προσπάθεια να ξεστραβωθώ.  
 Για όλους εμάς που ήμασταν πίσω, που δεν είχαμε επαφή με μάχες, που 
δεν είχαμε φρέσκιες ή αληθινές πληροφορίες, ήταν αναπηρία. Σαν να ήμαστε 
στραβοί, ανίδεοι ξενιστές μη έγκυρων πληροφοριών, σαν να μην ορίζαμε την 
τύχη μας -και το χειρότερο- σαν να μην κάναμε τίποτα. Κάθε ζωντανό 
μαντάτο βοηθούσε στο να μένουμε στα πράματα, βοηθούσε στο να νοιώθουμε 
χρήσιμοι, ενεργοί. Κάθε μέρα που περνούσε και βοήθεια δεν έφτανε, μας 
αρρώσταινε, μας μαύριζε την καρδιά, μας πέθαινε το είναι μας. 
 Αυστριακός γιατρός μου είπε ότι ως τη μέρα εκείνη, οι Τούρκοι είχαν 
χιλιάδες μεχμετζίκ σκοτωμένους, ενώ οι δικές μας απώλειες, σε στρατιώτες 
και πολίτες, ήσαν περιορισμένες, κάπου οι μισές! 
 Δεν είχα λόγο να μην τον πιστέψω, αλλά και πάλι… ποιο το όφελος;  
 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      97 
_______________________________________________________________________________________________________________________________________________________________________________________________________________ 

 

 

Ενοχές 
 
 Ήρθε, τρεις μήνες μετά, εκείνη η μέρα η ποθητή, να απολυθώ. Να 
συνεχίσω τις σπουδές. Να αφήσω πίσω φίλους, συγγενείς, ζωντανούς μα και 
παραχωμένους ήρωες.  
 Ακόμη βλέπω στα όνειρα να αδειάζω το όπλο πάνω στον οχτρό, το 
μπρέν πάνω στους αλεξιπτωτιστές, να ξαναοπλίζω, να έχω αφήσει πίσω κάτι 
ατέλειωτο, κάτι μισό. Ξαναζώ βήμα-βήμα τις μάχες. Ξυπνώ ιδρωμένος με το 
πόδι στον αέρα, να κατεβαίνω κάποιο ανύπαρκτο απάτητο σκαλί. Γυρεύω ως 
τα τώρα τι παραπάνω θα μπορούσα να είχα κάνει...  
 Ζυγιάζω τον Ιωαννίδη και τον βρίσκω λειψό, ανεπαρκή και 
ευκολόπιστο, κορόιδο του Σίσκο. Ζυγιάζω τους αρχηγούς των όπλων που για 
πιο βολικά, τοποθέτησαν την Κύπρο μας μακριά, που λούφαξαν διατηρώντας 
τα γυαλιστερά τους αστέρια. 
 Ξέρω στα σίγουρα πως τα κίνητρά μου ήταν αγνά, πατριωτικά, πως 
ήταν τα ίδια και απαράλλαχτα της ράτσας μας για αιώνες. Ξέρω πως ούτε 
ήθελα, ούτε έκανα κακό σε άλλον εξόν από τον Τούρκο. Πώς ήρθαν έτσι τα 
πάνω-κάτω; Πώς φτάσαμε εδώ; Τι ήταν αυτό που μας συνέβη; Τι τέλος 
πάντων θα μπορούσα να κάνω παραπάνω για να μην χάσω φίλους 
καρδιακούς και τόπο τρις αγαπημένο; Μετέωρο μένει το βήμα, μετέωρο το 
πόδι. 
 Καρτερά το πότε θα γονατίσει, όλο σέβας, σε χώμα κοκκινισμένο … 
 Μυάλωσα, ανδρώθηκα, διαδήλωσα γιε μου για κάποιες δυνατές 
καθαρές αξίες της γενιάς μου. Πολέμησα για τις ίδιες αξίες, αλλά κάτι 
σκοτεινό με ξεστράτισε και βρέθηκα ξέμπαρκος να παίζω πόλεμο προδομένος 
από φανατικούς κι από δω κι από εκεί, από μέσα κι από έξω.  
 Τελειωμό από τότε δεν έχουν οι σκέψεις! 
 



98               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Σήμερα που όπως λέω ωρίμασα 
 
 Πέρασαν σαράντα χρόνοι συναπτοί. Έδωσε ο Θεός να παντρευτώ μιαν 
αγία, να γεννήσω λεβέντη! Σαράντα και χρόνοι συναπτοί με Ερινύες, με 
ενοχές, γιατί δεν γεννήθηκα του λινού και του βαμβακιού, αλλά του 
ανεκπλήρωτου και προδομένου ονείρου. Ενοχές που έγινα συμμέτοχος της 
εύκολης κολοτούμπας του τότε και άφησα εύκολα το ανεκπλήρωτο των 3000 
χρόνων να γίνει το προδοτικό του σήμερα, να μαραθεί, να ξεχαστεί...  
 Που ξεχάσθηκαν μονοντυλιάς ήρωες, θυσίες, γενιές, ιστορία.  
 «Όχι!» Τώρα που πια ωρίμασα, κατάλαβα πως το όραμα είναι ευχή, 
είναι χάρισμα, δεν είναι κουσούρι μα ούτε και ενοχή. Ότι αξίζει, γιε μου, να 
υπηρετείς την καρδιά πάντοτε με γνώση, με λογική, χωρίς το πλάνο το 
συναίσθημα. Χωρίς να σκέφτεσαι θέση, καλοπέραση, την ύλη την πλανεύτρα! 
 Η δημοκρατία, παρ’ όλα της τα στραβά, υπερτερεί όλων των 
πολιτευμάτων, παλιών-καινούριων. Αφήνει όμως το περιθώριο στον 
άνθρωπο να την χαλά με πονηριές. Τις λένε καμώματα για την καρέκλα! 
 Πρόσεχε λοιπόν αυτούς που σου τάζουν, που -φευ- σου έχουνε τη 
Διχοτόμηση, ακόμα και τον Πόλεμο, για λύση. Πρόσεχε τους προοδευτικούς που 
αντί για μπροστά, πισωπατούν στο '80. Πρόσεχε τους λαϊκιστές που αντί για το 
αυριανό καλό, χαϊδεύουν ψηφοφόρους για να δειχθούν, κάνοντας 
μικροθελήματα του σήμερα σε συντεχνίτες μα και σε εγκάθετους κρατικούς. 
Πρόσεχε το συναίσθημα να μην ξεπερνά ποτέ το μυαλό ή όπως λέγαμε πίσω 
στο σχολείο ο παρονομαστής να μην είναι μεγαλύτερος του υπερκειμένου, 
γιατί τότε το πηλίκο δεν πιάνει καν μονάδα. 
 Αξίζει και δεν είναι αμαρτία να έχεις δικαίωμα στη δημιουργία, στην 
πρωτοβουλία, στην ισότητα, στην αδελφοσύνη, στη συνύπαρξη, αλλά και σαν 
ανώτερο δίποδο, να κουμαντάρεις ελεύθερα την ίδια σου την ζωή. 
 Μα και λέξεις όπως ήθος, ασφάλεια, νόμος, ευγένεια, ρίζες, σέβας, 
θεσμοί, ταπεινοφροσύνη, αξιοκρατία, δημιουργία, τάξη, περιουσία, έλεγχος, 
αριστεία, που άλλοι τις ξορκίζουν, να τις έχεις εσύ ψηλά, να τις έχεις 
συνυφασμένες με το Καλό!  
  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      99 
_______________________________________________________________________________________________________________________________________________________________________________________________________________ 

 

 

Δίνω το αζιμούθιο, δώσε την πορεία. 
  
 Απ’ όλα όσα έμαθες, μην ξεχνάς το τι θα πει Αγάπη!  
 Άμα παίζεται το πράγμα, άμα φτάνεις στο να πεις το ναι, να πεις το 
κάνω, δες καλά μπροστά. Το πρώτο που θα πρέπει να βλέπεις, νάναι πάντοτε η 
αγάπη.  
 Αγάπα μαύρους, κόκκινους, μπλε, πράσινους, ροζ, αγάπα την ίριδα όλη, 
αγάπα τον αλλιώτικο, τον κάθε άνθρωπο, πλούσιο ή φτωχό, αλλόθρησκο ή 
ξένο, πρόσφυγα ή μετανάστη.  
 Σεβάσου την κάθε ιδέα, δίχως να πεις ναι-αλλά, δίχως κανένα αλλά!  
Ιδέες κακίας, που μου ΄ λαχε του μαύρου να υπηρετήσω, ιδέες που μας 
χωρίζουν, που μας μοιράζουν σε δικούς τους και δικούς μας, που για εργαλεία 
έχουν πιστεύω, λάβαρα, θρησκείες, χρώματα, κόμματα, ομάδες, εμβατήρια, 
θολώνουν τις σκέψεις, ξεστρατούν στη βία, στο χαμό, στον διχασμό.  
 Απ’ αυτές ζουν πολιτικοί που στήνουν καριέρα πάνω στο ταξικό το 
μίσος. Γυρεύουν πάντοτε εχθρό, μα και αν δεν τον βρουν τον φτιάχνουν, για 
να υπάρχει το αφήγημα, να συσπειρώνουν μάζες. Σκορπούν λόγια πολλά, 
ανωφέλευτα, δεν κτίζουν, μονάχατις χαλούν, πληγώνουν. Ζουν για το 
εύκολο, το ανεύθυνο, το έξω, το φύγε, το κατά, ζουν για το όχι, την άγονη την 
άρνηση, ζουν στο φινάλε για να μισούν τον διπλανό. 
 Γιατί η αγάπη είναι το Έλα, είναι το Ναι. Αυτά εδώ θέλουν θάρρος, 
θέλουν κατάθεση ψυχής, θέλουν κόπο να ριζώσουν. Δεν πουλούν, δεν 
μαζεύουν ψήφους.  
 Αυτούς τους ανεμόμυλους που στο δρόμο μετρούν καρέκλες, που για το 
Εγώ πουλούν ανθρωπιά και μπέσα, αυτούς τους λινοβάμβακους ξορκίζω να 
προσέχεις! Αυτούς που σε θέλουν μισθοφόρο, οπαδό ζωής και όχι ελεύθερο 
φίλαθλο του βίου. 
 Σε ανάθρεψα, σε άνδρωσα ποτίζοντας την ψυχούλα σου με μίσος, με 
δηλητήριο για το γείτονα. Στον δίδαξα για εχθρό. Πώς τώρα να σου πω 
λογάριαζέ τον πια για φίλο;  
 Δεν ξέρω αν απ’ όλα αυτά κάτι έμεινε, κάτι άγγιξε, κάτι χάραξε την 
ψυχή σου. Ξέρω όμως πως σαν γιος και αίμα μου, βγαλμένος από το ύστερο 
της μάνας σου, που μόνο στοργή και αγάπη έπεμπε, θα στρέφεσαι στον 
Άνθρωπο, θα αποστρέφεσαι το μίσος. Μίσος που ίσως και εγώ άθελά μου 
υπηρέτησα!  
 Η Αγάπη είναι Δύναμη, ποτέ δεν θα 'ναι αδυναμία… 
 
Επιθυμώ για σένα γιέ μου υγεία, εύκλεια και μακροημέρευση. 
  
Ο κύρης σου 



100               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 
 

 
 
 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      101 
_______________________________________________________________________________________________________________________________________________________________________________________________________________ 

 

 

Αντί εισαγωγής (της έκδοσης στην κυπριακή) 
 
Ρένο παιδί μου, 
 
 Προσπαθήσαμε με την μητέρα σου να μείνεις ανεπηρέαστος από τις 
πολιτικές μας θέσεις, από τις θρησκευτικές μας απόψεις. Σε αφήσαμε να 
βοσκάς σε εκείνο που οι παιδαγωγοί ονομάζουν ¨αποστειρωμένο¨ 
περιβάλλον. 
 Ο συνολικός απολογισμός μας δικαίωσε. Πίκρα μαύρη για την ομάδα 
που διάλεξες αλλά πανηγυρίζουμε για τις άλλες σου επιλογές. Πώς τώρα, μετά 
από τόσα χρόνια σιωπής, να μην φαντάζουν ύποπτα τα τωρινά μου 
γραφόμενα;  
 Πώς τώρα άξαφνα να μεταφέρω θέσεις ζωής μέσα από νεανικά 
βιώματα; Περιμένω, θα πεις, να αφήσω ένα σημάδι στο διάβα, όπως το 
σαλιγκάρι το σάλιο ή  ο σκύλος το βιολογικό του απόβλητο. 
 Εδώ είναι που πέφτεις έξω! Ο προπάππος σου, ο Ευέλθων Πιτσιλλίδης, 
σε ανάλογη στιγμή κατέθετε : «Δύσκολο το έργο της βιο-εξιστόρησης, γιατί 
από μετριοφροσύνη θα αδικηθείς, από κενοδοξία θα αυτoκολακευθείς. 
Αδιαφορώ για το ποιο συναίσθημα θα γεννηθεί στην ψυχήν, την αλήθειαν θα 
λέω».  
 Με το ¨αδιαφορώ¨ και ¨την αλήθειαν λέω¨ βρίσκω να συμφωνώ! 
 Είπαμε, δημιουργείς το δικό σου στίγμα. Κράτα λοιπόν τα ακριβή 
ιστορικά γεγονότα αν αυτά σε αφορούν και δες καλοπροαίρετα κάθε 
προσωπικό μου σχόλιο. Ελπίζω μερικά να σου φανούν χρήσιμα, άλλα να σε 
συγκινήσουν.   
 Οι παππούδες μας, στο γραπτό τους λόγο, στην αλληλογραφία, στα 
ποιήματα, χρησιμοποιούσαν την Κυπριακή διάλεκτο. Κατά περίεργο τρόπο, 
όταν βρέθηκα μπροστά στην οθόνη, παρατήρησα, γιέ μου, ότι μου ήταν 
αδύνατο να γράψω ¨Καλαμαρίστικα¨ εκεί όπου θα μιλούσα ¨Κυπριακά¨ και 
τούμπαλιν. Στον δικό μου παιδικό λόγο, το μόνο διαθέσιμο εργαλείο 
επικοινωνίας ήταν η λαλιά του τόπου. Το να ανασύρω, το να γράψω στο 
ιδίωμα, με βοήθησε  να εκφράσω και να συμπληρώσω εύκολα, σαν πάζλ, τα 
γεγονότα της νεανικής μου ζωής. Παράλληλα και προς διευκόλυνσή σου, 
παραθέτω κείμενο ελεύθερης μετάφρασης στην καθομιλούμενη Ελληνική. 
 Η βιογραφική περιπλάνηση, ειδικά στα παιδικά και άγουρα εκείνα 
χρόνια, θα ήταν ουσιαστικά μια άχρηστη ανασκαφή σε έναν ήδη 
προανασκαμμένο χώρο. Μηδαμινής αξίας αν δεν περιέγραφε φιγούρες που 



102               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

διαμόρφωσαν το είναι μου, αν δεν κατέγραφε ιστορικά πρόσωπα και ανέκδοτα 
γεγονότα που σημάδεψαν μια ταραγμένη εποχή. Αυτή του απελευθερωτικού 
αγώνα της ΕΟΚΑ κατά των Άγγλων το 1955-59, αυτή της ανταρσίας των 
Τουρκοκυπρίων το 1963 και τις δύο φάσεις της Τουρκικής εισβολής στην 
Κύπρο το 1974, οι οποίες σήμαναν και το τέλος της Ελληνικής χούντας. Σε μια 
εποχή άγρια καθαρή, που το γκρίζο απουσίαζε και τα πράγματα ήταν 
κρυστάλλινα άσπρα ή μαύρα σαν έρεβος. Τότε που οι ακμές ήσαν επικίνδυνα 
κοφτερές και όχι στομωμένες. Μνήμες οικογενειακές, νηπιακές, παιδικές, 
μαθητικές, πρώιμες ερωτικές, στρατιωτικές, φοιτητικές και πολεμικές 
εξιστορήσεις, συνδεδεμένες με ανιόντες συγγενείς.  
 Το πότε και πού σταματά η ιστορία αυτή, το πότε και το πόσο ωριμάζει 
ο άνθρωπος και ειδικά ο άνδρας παραμένει άγνωστο!  Ή μήπως πια όχι;   
 Με τούτα στο μυαλό και με την υποστηρικτική συμβολή της λατρευτής 
σου μητέρας και συζύγου μου Βίκυς, που ολοένα με παρότρυνε να γράψω 
¨κάτι να έχει το παιδί¨, επιχειρώ την εξιστόρηση. Κάποιος θα έλεγε ότι θα 
΄πρεπε να είχα σηκώσει το μολύβι νωρίτερα (ίσως και καθόλου), αλλά δεν με 
σκότιζαν τα μελλούμενα. Έλεγα ο καψερός ¨χρόνος υπάρχει…¨ 
 

Άρης Κλόκκαρης



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      103 
_______________________________________________________________________________________________________________________________________________________________________________________________________________ 

 

 

Μάνα ροτσού. Ανάγιωσε τρία κοπελλούθκια, τρία θερκά! 
 

Πουξαρκής Ρένο γιέ μου, εννά αναφερτώ στην Έλλην την γιαγιά σου, όι 
ότι φταίει άσιλα η μητριαρχία του τόπου, αλλά διότι πάντα εννά προσκυνώ 
τζείντο μεγαλείον της. Μάνα ροτσού, όι καμιά σιεροκουτάλα, κανένας 
χαννοπάττιχος. Τόσον που στην οικογένειαν αξιώθην της το υπουργείον των 
Εσωτερικών. Έριζεν το κάθε χαρτοφυλάκιον, άξιζεν το γενικόν κουμάντον! 
Ετραβούσεν τα κάστια να αναγιώσει, να μορφώσει τρία θερκά. Η αγκαλιά της 
μιάλη, τρυφερή, εμύριζεν το γάλαν που μας εβύζαξεν, εχώρεν τες αρρώστιες, 
τα βάσανα, τες πελλάρες μας. Η καρδκιά της, όπως τζαι της δικής σου μάνας, 
όπως τζαι της κάθε μάνας, εχόρευκεν, εσταμάταν, με το καλόν, με το 
άσσιημον της δικής μας καρδκιάς. Ο νους της στον άντραν, στα παιδκιά, να 
μας ψουμνίσει, να μας δκιεβάσει, να αρωτήσει τον δάσκαλον.  

Ήτουν τζαιροί δύσκολοι, τζαιροί που τα χρέη εμαζέφκουνταν βουνόν 
στες Τράπεζες, μα τζαι στην Εγγλέζικην Αρμοστείαν. Δόσεις παντού. 
Επόμενον, σπάνια να εθώρες γυεναίκαν έσσω να της τανείσει, να της 
μαειρέψει, να της πλύνει. Πάντα γλυτζιά μέσα στον δικόν της ξέχωρον 
πλούτον, με την κκελλέν ψηλά να ράφκει τζαι να ράφκεται. Πλάσμαν φύσει 
πολλοπάητον, εθώρες την μιαν να γράφει, μιαν να ζωγραφίζει τζαι μιαν με 
τον φλόκον στο σηέριν. Μιαν να κλαδεύκει τριανταφυλλιές τζαι μιαν να 
αντινάσσει πατανίες, να τηανίζει καραόλους ή να βράζει όρνιθαν. Μαείρισσα 
ονομαστή! Να μουσκομυρίζει ο τόπος, να λυσσιάς, να σου ππέφτει τ΄αρφάλιν. 
Σαν έβκαινεν όμως, εθώρες όντας τότες άλλον άθρωπον! Κομψή, 
σετταρισμένη της κομμώτριας, με τες μυρωδκιές της, τα αμμέ, τον κορσέ τζαι 
με τα λούσα της... 

Αρχαιολόγος μιάλη η Έλλη, σπουδαγμένη της Σορβόννης, ώσπου, με 
το που αξιώθηκεν το τρίτον της παιδίν, επαραιτήσαν την οι Εγγλέζοι. 
Επροστάτευκαν την μητρότηταν, είπαν το. Όσον εδούλευκεν στο 
αρχαιολογικόν μουσείον, έπαιρνέν με μιτά της με το ποήλατον. Αναγιώθηκα 
αναμεσίς σε αγάλματα τζαι τάφους. Τα γράμματα Ελληνικά στα μάρμαρα, μα 
στο αέτωμαν η σημαία Εγγλέζικη. Ποιάν άλλην να εθώρες με τέθκοιες 
γνώσεις, γλώσσες, φιλοσοφία, πατριωτισμο, σαβουάρ βίβρ. Περηφάνεια όμως, 
φτώσηια τζαι...άγιος ο Θεός! Φίλη της η Μαρία Θεοχάρη, η Βυζαντινολόγος. 
Εφιλοξενήσαμέν την στην Κύπρον χρόνια πριν να ΄ βρει στο Σαν Λορέντζο 
τζαι να ξαναφέρει στην Θεσσαλονίκην, το λείψανον του Άη Δημήτρη του 
Μυροβλύτη.  



104               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Περήφανη είπαμεν, μα παράξενη πολλά. Πιάνει μια μέραν το 
αυτοκίνητον, πάει στην πεζίναν τζαι αρωτά αν έχουν σπέσιαλ. Άκουσεν 
πένσαν το μαστροπαίι, είπεν τον «βλαμμένον» τζαι ο βιλλομούτσουνος 
εξεμπάρρωσέν μας το τραφικέιτορ, τζείνον το πορτοκαλίν που εν σαν το 
σηερούιν που άφτει αναμεσίς στες πόρτες. Εμάρανέν του ευτύς χαμόγελον τζαι 
σηέριν, σαν τον περιέλαβεν στα φαντεζί γαλλικά της Μοντεσσοριανής 
αγωγής. 

Όσον τα κατάφερνεν στο τιμόνιν τόσον που εχάννετουν ακόμα τζαι 
που π’όξω που έσσω.. Να εύρει την στράταν, Θεός να σε φυλάει, ούτε με 
πυξίδαν! Βάλε ήμασταν Χώραν (Λευκωσία) για να πάμε Σκάλαν (Λάρνακα), 
ευρίσκαν μας Γεροσιήπου. Ενόμιζα την Γεροσιήπου πόλην μιάλην, που 
φέρνουν τζαι κουτσιούν την στράτες αμαξιτές μα τζαι χωραφόδρομοι. 
Ετρώαμεν το περιώνυμον λουκούμιν της εξεπιτούτου μήναν παρά μήναν. 
Μιαν άλλην, κοντεύκει το Forest Park τζαι πα στην διχάλαν, περνά με την 
Φολκσβάκαν τον φραμόν τζαι ππέφτει στον κάτω δρόμον. Τίποτες, έφυεν 
αχάπαρη!  Αποσβολωμένοι ως τα σήμερις οι μάρτυρες, λοούν το θάμαν!  

Με το που εσουρούπωνεν, εθώρες την κοκόναν στην βεράντα να 
φωνάζει «Ερμάρη ελάτε να τακτοποιηθείτε!». Ερμής τζαι Άρης κάτι σαν 
σύναξης πλανητών. Έτσι τζαι έπιανεν όμως η νύχτα τζαι εμείς ήμασταν στο 
χωρκοϋριν, με το κουρπάτζιν πιόν το τακτοποίημαν ! 

Το κλειδίν να ξεβαώσουμεν άηνέν το στην γλάστραν με το φούλιν. 
«Στην Κα Φουλίδου»  έγραφεν το πιλιεττούδιν πα στην πόρταν. 

Εκτός που εζωγράφιζεν, εκένταν, έπλεκεν, έντυννέν μας τα βιβλία με 
στρατσόχαρτον τζαι εκόλλαν τες ετικέτες με αλευρόκολλαν. Έραφκεν τζιολάς 
πατταλονοβράτζια μπλε για την τάξην, μαύρα για την γυμναστικήν να 
ξεχωρίζουν.  Ό,τι έπιανεν εδίαν του αξίαν.  Την φάτνην έστηνέν την πάνω 
που το τζιάκιν με πογιατισμένον τσαλαπατητόν μακκαβάν, κούκλες τζαι 
φωτούδκια. Το Christmas cake φωτισμένον, με δεντρούδκια τζαι σκιέρ, 
ετρώετουν μισόν Χριστούγεννα, μισόν Πρώτην του Χρόνου. Έφερνεν 
συνταγές Αθηναϊκές που την θκεια μου για μαγειρίτσαν, τσουρέκια που 
εκάμναμεν τζαι για πίττες που έν τους έμελλεν να γίνουσιν ποττές. 

Αγόραζεν λάμπες, κατσιαβίδκια, μίξερ, όπως οι άλλοι το σαπούνιν για 
τον πόλεμον. Σαν έφυεν, μιτά με τα κόλλυφα εμοιράζαμεν τζαι λάμπες.  

 
Αν ζιώ, αν έμαθαν να πιάνουν τα σιέρκα μου, αν εγένην επιστήμονας, 

αν έμαθα τρόπους, που τούτην ένι.   



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      105 
_______________________________________________________________________________________________________________________________________________________________________________________________________________ 

 

 

Τζύρης, άππαρος, όι λινοπάμπακος 
 

Θαρκώ όμως, γιέ μου, πως τις βασιλιτζιάς ταιρκάζει τζαι ο κηφήνας! 
Αρωτώ τον Ρένον, τον παππού σου τζαι τζύρην μου: 
-Είντα δουλειές κάμνεις έσσω παπά; Λαλεί μου:  
-Τα δύσκολα γιέ μου, το Κυπριακόν, σπίτιν, αυτοκίνητον...άμα αλλάξουμεν. 
Καμήλα κλάνει στο Πεντάκωμον! Το Κυπριακόν άλυτον συνότζαιρον του 
Πελοπίδα του Θηβαίου, σπίθκια αλλάξαμεν δκυο, αυτοκίνητα τρία. Έν 
εκότταν πενιάν. Μεν του ελάλες να βιδώσει λάμπαν, να πάει το αυτοκίνητον 
για στόπερ, να το πλύννει. Ήτουν το πράμαν σόλικον, το αποτέλεσμαν 
μηδενικόν, λαμπάδαν να του άφτες. 

Το κάθε αυτοκίνητον ελοάρκαζά το για αρφόν. Με την ίδιαν χαράν 
άμα έρκετουν, με την ίδιαν στενοχώρκαν άμα έφευκεν.  

Το πρώτον, το Σκόντα, εκάην στα δικαστήρια της Λεμεσού τζαι έν 
παρπατά στο μέτρημαν. Εκάψαν το, όταν το εδώκαμεν δανεικόν στον θκειον 
μου τον Φοίβον που ήτουν φιντανούιν δικηόρος. Είπεν ότι το κακόν έκαμέν το 
ο Τούρκος, αλλά κόβκω κκελλέν γεναικοδουλειά ήτουν. 

Το άλλον, το MG, σαν ορφάνεψεν, εβκάλαν το στο σφυρίν. 
Αγαπησιάρικον αυτοκίνητον, μακαρίζω τον αντάρτην που έπαιξεν τον 
Εγγλέζον που το είσηεν. Εγένηκεν γλήορα το δεύτερόν μου αρφούιν. Επήεν 
τζαι ηύρεν τον μάστρον του χρόνους ύστερις, αφότου ετραυματίστην τζαι 
επουλήθηκεν κουφάριν. Ο πυροσβεστήρας έμεινεν, να μας το αθυμίζει.  

Ύστερις, το εφταθέσιο Σιτροέν Σαφάρι που επήαμεν ¨στας Ευρώπας¨ 
όπως ελαλούσεν η Έλλη τζαι τελευταίον, μα τζαι το μόνον τζαινούρκον, η 
Φολκσβάκα που προσυνάφερα. Με τούτην, όπως συγκόβκω, έδωκες 
γνωριμίαν.   

 
Τζείνον όμως που ούλλοι αναγνωρίζουν του παππού σου, ένι ο 

πατριωτισμός, το χιούμορ, το αρσενικόν. Το ́ 40 το κτύπημα των Ιταλών ηύρεν 
τον στην Κύπρον νέον. Εμείνισκεν στην Πάφον μες στα περβόλια που 
εδούλευκεν γεωπόνος ο παπάς του. Είσηεν το κουμάντον στο ψεύτικον 
αεροδρόμιον που εστήσαν οι Εγγλέζοι. Είσηεν πάνω αερόπλανα που ξύλον να 
σαντανώνουνται οι Γερμανοί. Άφτεν τους τα φώτα, άλλασέν τους τον τόπον  
ανακάτευκέν τα. Άμα τα εχαλούσαν οι πόμπες, εξανάστηνέν τα.  

Έμπηκεν τζαι σε μιαν που τες επιτροπές εράνου της Πάφου. Εγύριζεν 
τες γειτονιές με τον παπάν, τον σχολικόν επίτροπον και τούτος ντυμένος 



106               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τσολιάς, λεβέντης κοντά δκυό μέτρα, με την Ελληνικήν σημαίαν. Λαλούν 
τζιολάς, ότι άηκεν μουστάτζιν για την περίστασην. Ο κόσμος τότες που τον 
φτωχόν ως τον άρκοντα, έκοφκεν που το φαΐν του για τον Έλληναν 
στρατιώτην. Ανταλλάσσασιν τα δαχτυλίδκια με μπακιρένια, εβάλλαν στον 
δίσκον παράδες, λίρες, εδιούσαν ρούχα, προιτζιά, εβκάλλαν ως τζαι τα χρυσά 
τους δόντια.  

Κάποιος, στο ξεψύσηισμάν του πάνω, εζήτησεν που τον παππού σου να 
του ποσηύψει την γαλανόλευκην για το ύστερόν του φιλίν. 

Άλλην φοράν πάλε ρέσσοντας ο έρανος που τα καντούνια, αήκαν 
εξεπιτούτου που πίσω το σπίτιν της Παρασκευούς. Ακούσαν φωνές τζαι 
πιλαλητόν, έφτασέν τους η κορού αγκομαχώντας τζαι φορτωμένη με τα χρυσά 
τζαι τα προιτζιά της, είπεν τους:  

«Εφοήθηκα, πως επογυρίσετε τζαι έν θα σας έφτανα. Επειδής κάμνω 
την δουλειάν, έν τζαι σημαίνει τούτον πως είμαι τζαι λλιότερον Ελληνίδα!». 

 Άκουα την ιστορίαν τζαι εθώρουν τα σηείλια του να τρέμουν, τα 
μάθκια του να γεμώνουν που την αντροπήν την τότες. Πάντα ελάλεν πως 
ποττές του έν επίστευκεν ούλλον τούτον τον πατριωτισμόν, μεσής της τόσης 
ευμάρειας. 

Με το MG, που ελοαρκάζαν το οι Εγγλέζοι για δικόν τους, έπαιρνέν με 
Κοτσινοτριμιθκιάν στους φυλακισμένους του Αγώνα, για να πετάξουμεν που 
πάνω που το συρματόπλεγμαν πάκκα με φρέσκιες εφημερίδες του ΕΘΝΟΥΣ  
παραγεμωμένες, που τζαι που, τζαι που καμιάν πένσαν!  

Μέσα που τα σύρματα είσηεν αθρώπους νούσιμους όι αμόρφωτα 
κοπελλούδκια, είσηεν αγωνιστές για την Ένωσην όι για την Ανεξαρτησίαν 
όπως οι λινοπάμπατζοι εβαλτήκασιν να τους παρουσιάζουν. Με την πένσαν 
εκάμνασιν χειροτεχνίαν ή εκόβκαν τζαι κανέναν συρματόπλεγμαν για να 
πογλιστρήσουν.  

Έσσω, γιέ μου, είχαμεν κουζούιν που κολότζιν, χαραγμένον με τους 
ήρωες του ́ 21 με τούτα τα λόγια του Κολοκοτρώνη: «Την Ελλάδα θέλομεν κι ας 
τρώγωμεν πέτρες», μα τζαι καραβούιν που σπίρτα τζαι πούλιες με το όνομα 
«Ελλάς». Τζαι τα δκυο που μες στα κρατητήρια που αγωνιστές που 
εμάχουνταν σθεναρά για ούλλους μας, όι που κοπελλούδκια!  

Καβάτζιν, ομορφάντρας ο παππούς σου, όι τάππος, μήτε κκέλης. Τίμιος, 
ίσιος, ποττέ ψέμαν, κλεψιάν, παγαποθκιάν. Εσηαίρετουν να διά, παρά να 
πιάνει. Ποττέ του να κλάψει, πιλέ να βκάλει άχνα άμα επόνεν, ποττέ του 
πότσα, τσιάρον, κουμάριν. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      107 
_______________________________________________________________________________________________________________________________________________________________________________________________________________ 

 

 

Η καριέρα του σαν γιατρού επόληξεν, που τα πρώτα τα φοιτητικά του 
χρόνια. Ήτουν ο πόλεμος, ήβρεν τον τζαι ο τύφος. Να χάννεται, ο πυρετός 
του να φακκά 40ο! Εθώρεν σαν που όνειρον να φεύκει κατά τον φεντζίτη με 
τα πόδια μπροστά. Άηκέν τον ο τύφος παράλυτον. Τέσσερις ενέσεις που 
εβρέθησαν σαν που θάμα στα εργαστήρια της σχολής, εσώσαν τον. 
Εφορτώσαν τον ετοιμοθάνατον σε καΐτζιν για την Κύπρον. Επάλεφκαν 
μερόνυχτα με τα κύμματα. Τούτος, η γερόντισσα η μάνα του τζαι η αρφή του. 
Ξέρεις είνταλος εστήθην τζαι κούντα–κούντα επαρπάτησεν; Μόλις τον 
επαραχώσασιν στην άμμον την καυτήν της Πάφου! 

Είσηιεν φίλον καρδιακόν τον Στρατήν τον Μυριβήλην, που τα χρόνια 
τα φοιτητικά της Αθήνας. Εγνώρισέν του τον ο κηδεμόνας του, ο ύστερις 
υπουργός Λουκής Ακρίτας. Εφιλοξενούσαμέν τον με το δικόν του όνομαν, 
σαν Σταματόπουλον αντίς για Μυριβήλην γιατί έρκετουν στην Κύπρον, 
κρυφά που τους Εγγλέζους. Πάλε το όνομα Μυρι-βίλλης έφερνεν στο σηόκιν 
τζαι εύκολα επογυρίζετουν στο σηιορολόπ. Έπιαεν αθυμούμαι δώρον στην 
κόρην του την Δροσούλαν, κάτι όμορφα κότσηινα παπουτσούδκια. Η 
Δροσούλα της ζωής του ελάλεν, με εμέν πέντε χρονών να θαυμάζω 
τραουδιστόν λόον. Ποίηση ήτουν έμαθα, ευτύς που εξεστραβώθην! 

Επήαινεν ο παπάς μου τον Στρατήν να μιλήσει σε συγκεντρώσεις 
συλλόγων για λογοτεχνίαν, Ελευθερίαν, για Εσκί Σεχίρ, για Κότσινην 
Μηλιάν, για Ελλάδαν. Αθυμούμαι νύχταν να τζοιμούμαι μες στο MG πόξω 
που τον Διγενήν Ακρίταν στου Μόρφου, δίπλα που τα κυπαρίσσια με την μάνα 
μου σε ενδιαφέρουσαν στην Λήδαν, με τον Ερμήν μωρούιν. Παγωνιά, πίσσα 
σκοτεινά, πουμπουρκές, το νερόν να γεμώννει δοξαμένην, ο αέρας να 
λυσσηομανά. Εμίλαν μέσα ο μιάλος τούτος λογοτέχνης τζαι πατριώτης για 
Ελευθερίαν, για θάρρος τζαι εγιώ νήπιον να λλιοψυχώ πόξω, μόνον που τες 
οσηιές των δέντρων που εθώρουν σαν εσκούπιζα τα χνώτα μου που το πίσω 
παραθύριν! 

Μες στον Αγώναν του ́ 55, έστησεν ο τζύρης μου κοντάριν πέντε μέτρα 
στην αυλήν, σε γειτονιάν Εγγλέζων τζαι εσηκώναμεν Ελληνικήν σημαίαν, 
ραφτήν που την μάναν μου. Αν ήτουν η αζούλα πούζα, ήτουν να επούζιαζεν 
πρώτη η θκεια μου η Νίνα που την Λεμεσόν. Αζούλεψεν τόσον, που έθελεν 
σημαίαν σαν τζαι την δικήν μας. Έπεμψεν γράμμαν συνθηματικόν, να μεν το 
πιάνει η λογοκρισία της Αρμοστείας. Έτο είνταλος επολοήθην ο Ρένος, πάλε 
στο συνθηματικόν: 

«Τζείνον που βάλλει η Έλλη στο μακρύν μου το κοντάριν που εν 
σηκωμένον μόνιμα μες στην αυλήν, έσηεις το τζαι εσού Νίνα. Έν εκατάλαβα, 



108               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

όμως, γιατί μόνον στην αυλήν νά ν΄ σηκωμένον τζαι γιατί αμμέτιν 
μουχαμμέττιν θέλεις το σαξ με άσπρον τζαι μάλιστα ριγέ! Ύστερις εφόσον τζαι 
ο Πανίκος έσηει κοντάριν, είντα το θέλεις το δικόν μου; Εν κανεί τζείνον; » 

 
Μιαν Κυριακήν, πάλε μες στον Αγώναν, επήεν ο παππούς σου 

αχάπαρος επίσκεψην στου θκειου μου του Γαβριηλίδη. Έστειλέν τον η μάμμα 
μου να προσκαλέσει την θκειά μου την Λουκίαν, την γεναίκα του, σε τσάιν. 

Μες στο σπίτιν, σε κρησφύγετον που κατωθκιόν της κουζίνας ήτουν ο 
Γρίβας τζαι πόξω, μες στον κήπον, εφύλαέν τον άθρωπος της ΕΟΚΑ ντυμένος 
περβολάρης. Σαν κάτι να εψυλλιάστην ο παππούς σου, σαν που φύσημαν να 
ετάραξεν η κουρτίνα, αλλά εθαρκούσε πως εν οι κορούες, η Αλεξία, η Αλίκη ή 
η Λυδία τζαι εκρυφόπαιζαν. Όπως του εσφύρισεν λλίες μέρες ύστερις ο ίδιος 
ο Γαβρίλης, έμελλέν του να τον παίξουν!  

Έν επίστευκεν να του την εχαρίζασιν. Ελοαρκάσαν τον για προδότην 
τζαι παρολίον να πάει σαν τον λαόν στ΄αμπέλιν. Έλαχεν τζαι έδοξέν τους να 
τον πιάουν ταπισόν αντίς για να τον παίξουν. Άλλά έτσι τζαι έκαμνεν πως 
έλαμνεν κατά την Αρμοστείαν έμελλέν του τότες καραντί η σφαίρα η 
αδέσποτη… 

Που τα γεννοφάσκια του ευγενικός, με τρόπους για τον κάθε άθρωπον. 
Όταν έφτανεν όμως στο πατριωτικόν τζαι στον κατακτητήν, επήαινναν 
περίπατον άμιλλες, τζαι fair play. Τους Εγγλέζους, που επερνούσαν μας για 
μάου-μάου, έκαμνέν τους ο παππούς σου μαύρους-ττόπιν στο σκάκιν, στο 
κολύμπιν, στο τένις, στην ιστορίαν. Ένας κακομάζαλος, ένας που τους 
κατακτητές, είδεν τον να κολυμπά μες στον υδατοφράκτην στες Πλάτρες, 
αζούλεψέν του τζαι έππεσεν μες στα νερά τα παωμένα. Εκακκάρωσέν τα ο 
κακομάζαλος. Εβκάλαν τον πνιμένον! 

Μιαν άλλην, ήμουν έν ήμουν τριών, έδωκέν μου ο παππούς σου 
πιάτον του τοίχου να αντιγυρίσω δώρον στον lieutenant major, τον παπά του 
φίλου μου του Peter. Ήτουν η αρχαία Σαλαμίνα του Τεύκρου, με  άσπρες 
κορινθιακές κολόνες σε μπλε-χρυσόν φόντον.   

Φεύκοντας που την Κύπρον ο Εγγλέζος έδωκέν του το σηιέριν τόκκα τζ’ 
επαραδέχτην του πως πατούν τόπον με τρεις σηιλλιάδες χρόνους ιστορίαν 
Ελληνικήν.  

Που τούτα τζαι που τα άλλα, εδίαν τους να καταλάβουν το πόσον 
πίθηκοι ήτουν τζαι το πόσον τους ελοούσαμεν, περατικούς του νησιού μας. 
«Ημείς διαθέτωμεν την ψυχήν, έχομεν και το δίκαιον με το μέρος μας. Γι΄ 
αυτό και θα νικήσωμεν», ελάλεν η διακήρυξη της ΕΟΚΑ. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      109 
_______________________________________________________________________________________________________________________________________________________________________________________________________________ 

 

 

Με το χάραμα του φου εχόχλαν ο τζισβές. Να βράσει γάλαν τζαι αβκά, 
τούτον ημπόρην. Μεν του ελάλες να τα τηανίσει, εγινίσκουνταν σαν σημάιν 
τζίτρινον στο μαύρον ή αν ήτουν η μέρα τυχερή, σαν τα ¨λιωμένα ρολόγια¨ 
του Νταλί.  

Άππαρος όμως σωστός ο παππούς σου. Στα σαράντα του τένις, 
κολύμπιν στα εβδομήντα, σκάκιν-τάβλιν ύστερις τζαι που τα ογδόντα. Επήρεν 
με κολυμπώντας που το Τρία Μίλιν στο λιμάνιν της Τζερύνειας. Έβαλέν με 
να βκάλλω που τες πέντε αξαμωσηιές πίννες, αστερίες, σηιρούθκια τζαι 
σφραγίδες της θάλασσας.  

Φίλος που το Τρία Μίλιν ο Αντρέας Καριόλου, που ηύρεν το ΄ 60 το 
αρχαίον πλοίον που εν φυλακισμένον μες στο κάστρον της Τζερύνειας.  
Εκάμνασιν μαζί καταδύσεις. Την δεκαετίαν του ́ 80 έκαμνεν πάλε καταδύσεις, 
τούτην την φοράν στον Περσικόν τον Κόλπον με τον Jacques Cousteau.  

Ύστερις που την εισβολήν, εβαώσαν οι δουλειές, έκλεισεν τζαι ο 
¨Συνεργατιστής¨, το περιοδικόν που εδούλευκεν. Ο κόσμος εγύρευκεν να 
ζήσει. Ο Ρένος, κοντά εξήντα, εξενιτεύτην στες Αραπιές να σπουδάσει τρία 
κοπελλούδκια. Έπιαεν δουλειάν στην Σάρτζα στα σύνορα με το Ντουμπάι 
τζαι εμάσηετουν, ελάλεν, που την μιαν με τον ήλιον, που την άλλην με την 
έρημον, μα που φωτογραφίες που ανακάλυψα, σύμμαχον είσηεν θηλυκόν... 

Για φιλενάδες, έν μολοώ. Είσηεν λαλούν μια-δκυο πουρέκκες ζιαν τον 
παπά του τον Αντώνην ή τον πεθερό του τον Ευέλθοντα. Δουλειάν-σπίτιν με 
τρίωρην στάσην στον Σύλλογον Νέων Τραστ που ο πιο ¨νέος¨ 
εκαβαλλίτζευκεν τα εβδομήντα. Σύλλογος Νέων ελαλούσεν, μα τα μέλη του 
με αγκωνιές εμάχουνταν ποιος να πρωτοκατουρητήσει. Να τον εθώρες να 
παίζει σκάκιν με τον Φρίξον τον Πετρίδην, τον διευθυντήν του Παγκυπρίου, 
χωρίς πύργους, σαν τον αλουπόν, τζαι πλακωτόν με τον Μάριον τον 
Ιωαννίδην, τον ¨όμορφον¨, με τον ¨δράκον¨ τον Φιλήν, να ανεμίζει το 
ππούλιν, φόος σαν να σου ́ μελλεν να σε ακκάσει κουφή. 

Έσηεζεν τον ππαράν, τους αμπάλατους, τους τενεκκέδες τους 
αγάνωτους, τους βουρβουλάδες, τους βολεμένους σφογγοκωλάριους, τους 
νεοκύπριους λινοπάμπακους. Έβαλλέν τους στην πιλάντζαν, εζύαζέν τους, 
έβρισκέν τους λειψούς τζαι εχάριζεν τους τα θαφτικά μαζίν με τον όποιον 
τους πατριωτισμόν. Εμάζευκεν πογυρόν μεροκαμαθκιάρηδες φίλους της 
καρδκιάς, ταπεινούς πατριώτες, γέναικους πολλούς! 

Αν έμαθα να χάνω με αξιοπρέπειαν, να κερτίζω με ευπρέπειαν, αν 
πεθανίσκω για την φύσην, την θάλασσαν, αν αθρωπίνεψα τζαι εγένηκα 
Έλληνας, που τούτον ένι.  



110               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο αρφός μου ο νούσημος 
 

Ο Ερμής, ο αρφός μου, ακατάχνωτα, έν έκαμεν μαννός. Σοβαρός, 
μετρημένος, εμείνισκεν πόξω που τους σκοτωμούς της γειτονιάς. Ψηλός, 
μαυρής, με κάτι φκια που εσύγκοβκες ότι έννα πάει χρόνους. 

Γεννημένος νομικός επουκούππα σε μούττην-κώλον. Ερεύτην ο μαυρής, 
έγνεψεν εμέναν. Έδωκεν φωθκιά το σπίτιν, εγιώ. Έσπασεν την λάμπαν, 
πάλεν εγιώ. Ήρτεν ο ταττάς του που την Ολλανδίαν, επυρκόλησέν του δκυο 
σκαστά φιλούδκια πα στην βούκκαν…επούγκωσεν τες Γκίνες, έχωσέν τες μες 
στην αμπούσταν, έχασέν τες, εγιώ πάλε! Τούτος κούππα άπαννη, κουρπάτζιν 
που την μάναν μου εγιώ. 

Κουρπάτζιν Εγγλέζικον σωστόν στρατιωτικόν, με ασημένιαν λαβήν 
που πάνω του επαλεύκαν στητά τα Βρεττανικά λιοντάρκα. Έτρωες την 
τακτοποίησην φρέσκαν της στιγμής ή την άλλην μέραν μπαγιάτικην, 
αναδρομικήν, αβκατισμένην. Έν εκατάλαβα πού το ηύρεν τζείνη τζαι 
είνταλος έν το έσπασα εγιώ ποττές. Έπιανέν με το ζίλικούρτιν μόνον στην 
σκέψην να βρεθεί σπασμένον. Έδωκέν το ύστερις προίκα στην γεναίκα μου, 
για να μου αθυμίζει τρόπους τζαι να της αθυμίζει ότι εν τούτη το κουμάντον 
μες στο σπίτιν. Έν τωρά στην προίκαν σου, να συλλοάσαι γιέ μου το ξύλον 
που εγλύτωσες! Εγιώ που το πολύν που έφαα, έκοβκα κελλέν πως ήμουν 
παραπαίδιν. Έν το απόκλεια, χρόνους ύστερις, πως άλλην μάμμαν είχα για 
πρωίν τζαι άλλην για την νύχταν. Εσού ελάλες την χόρτακ ή μέκαμαν, 
κατζιάν τζαι μάγισσαν εγιώ. 

Άριστος μαθητής ο Έρμος. Έπιανα κανάν βαθμόν στα Γαλλικά χάριν 
του τζαι εγιώ ο αχαμάκης. Όταν έδωκεν για υποτροφίαν επελλάνασιν. 
Ανάγκασεν κυβερνητικούς τζαι Γαλλικόν Ινστιτούτον να αλλάξουσιν την 
υποτροφίαν σε Αρχιτεκτονικήν. Σε τζείνον που επεθύμαν. 

Έμαθά του αυτοκίνητον τζαι σηαίρουμαι να τον πααίνω. Πιάνω έτσι 
την εκδίκησήν μου κρύαν, μιας τζαι που πάντα έσηει να λαλεί για το είνταλος 
σηιοφάρω. 

Τον αγαπημένον σου θκειον που σε επήαινεν στα μπαράκια τζαι για 
μάππαν την Κυριακήν ετάιζά του το ξύλον με το τουλούμιν. Είπαν μου 
ψέματα ότι τον επούζιασα, εσάσαν με ψέματα πάλε για εσώκλειστον στην 
Terra Santa πέρκημον τζαι τσας γλυτώσει την δεύτερην την πούζαν, μα εγιώ 
τίποτες, τον χαβάν μου. Επόκατσα, αλλά πα στο δίμηνον ξανααντάκωσά του 
ξύλον. Σηύλλον  τζαι να λούθεις, σηυλλιά η αποφορά του. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      111 
_______________________________________________________________________________________________________________________________________________________________________________________________________________ 

 

 

 
Ο Ερμής, λλίον που μυάλωσα τζαι έπηξεν ο νους, ένι της καρδκιάς 

μοναδικός αρφός, παντοτινός φίλος τζαι το άλλον μου καλόν τζαι νούσιμον 
εγιώ!  

Που τούτον έμαθα να μοιράζουμαι ρούχα, παιχνίδκια, ξύλον, αγωνίες, 
μιτσηές.  



112               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Η αρφή μου, το κουτσουκουτούι 
 

Η Λήδα η αρφούα μου, ίδια η μικρή Λουλού να μεν την αμμαθκιάσω. 
Με το που εγεννήθην τζαι εβκήκεν  κόρη, ο κακόσορτος ο τζύρης μου, έφυεν 
για Βηρυτόν τζαι εχάθην. Έκαμεν μιαν εβτομάδαν να συνέλθει, να ψουμνίσει 
δώρα συγχώρεσης τζαι να ξαναφανεί. Ύστερις, έπινεν νερόν στο όνομά της!  

Τούτα ούλλα εγένηκαν, γιατί έβαλεν στοίχημαν στο ΕΘΝΟΣ πως ξον 
που μέναν, ξον που τον Ερμήν, γεννά το τρίτον βιλλίν. Έταξέν τον μάλιστα 
γαμπρόν στην μελλούμενην κόρην του λινοτύπη, που άξιππά της, εγεννήθην 
άθρωπος αντίς κορού! 

Ήτουν η αρφή μου μια μαϊμούνα, έναν κουτσουκουτούιν, 
ομορφήνισκεν το σπίτιν. Δκιέβασμαν, κούκλες, παιχνίδιν με τους αόρατους 
πολεμιστές, ροτσού, το καλούπιν της μάνας της. Ποττέ όμως να δώσει 
αφορμήν για ξύλον ποτζείνον με το κουρπάτζιν που για εμέν τζαι τον Ερμήν 
ήτουν τακτόν, κάτι σαν το φάρμακον πογυρόν της μέρας. 

Άτυχη ήτουν η Λήδα μας, όι άταχτη. Ή, για το πιο σωστά, έδειχνεν 
φρόνιμη. Εφτά βολές επήαμέν την νοσοκομείον, επόκαμέν μας! Μιαν έφαεν 
την ψατζήν που δκυό βεγγαλικά, μιαν εκουτρουμπαλλίστην του γκρεμμού, μιαν 
εσαντανώθην ο μηαλιώνας της, μιαν εκατάπιεν δκυό ξυουράφκια, μιαν 
ελούθην το κεζάππιν, επόφκαλέν μας!  

Το κεζάππιν ήτουν σε μιάλες γυάλινες πότσες, πόξω που το σπίτιν 
Εγγλέζου στρατιωτικού γιατρού, που έφευκεν. Εμαζευτήκασιν οι μιτσιοί με 
τες πέτρες να τες κουτσηίσουν. Η μόνη που τες ίγκωσε, νάτουν μόλις τριών, 
ήτουν η κακόσορτη η κουτσουκουτού, που ανακατεύκετουν σαν τον φάντην 
πίκαν μες στα παιχνίδκια μας. Ελούθην το οξύ τζαι, ώσπου να την 
βουρήσουμεν να την δκιακλύση η μάμμα μου πουκατωθκιόν της φουντάνας, 
ελιώσασιν πάνω της τα ρούχα. Είσηεν σημάδκια για τζαιρόν, μα τζαι το 
κοκκαλούιν του πουπούξιου.   Εφτάψυσιη ζιαν τον κάττον.  

«Άψε φως να θωρείς» ελαλούσεν της η μάμμα, ώστις τζαι έσηισεν την 
φτέρναν της μες στα σκοτεινά. Η νύχτα ηύρεν μας πάλε νοσοκομείον!  

Άριστη μαθήτρια η θκειά σου, εσπούδασεν Καλές Τέχνες στην Γαλλίαν, 
παρέαν του Ερμή. Έν εκατάλαβα ποττές, είνταλος τα Γαλλικά μου ήτουν τζαι 
ένι πάντοτες νήπιου, μιας που ούλλοι έσσω εμιλούσαν τα φαρσίν. 

Μιάλη, εγένην έξυπνη τζαι όμορφη πολλά, να μεν την παρααππώσω. 
Εσιέρωνεν το μαλλίν, χαλάουα τες ζάμπες, εγινίσκετουν θεά. 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      113 
_______________________________________________________________________________________________________________________________________________________________________________________________________________ 

 

 

Έφερνεν έσσω φιλενάδες. Με μια-δκυό, εγνωρίστηκα τζαι εγιώ, 
εγνωρίστην τζαι ο μιτσής.  

Που την Λήδαν έμαθα το ήμερον, το τρυφερόν, το να αγαπώ, το να 
διώ… 

 
 



114               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Η Jennifer, τιτσίρα! 
 

Φίλους παιδικούς είχα λλίους μα δκιαλεχτούς. Νά τουν ούλλοι-ούλλοι 
έξι. Τα αδέλφια Κόκος τζαι Τότης που εγένηκαν έμποροι πετρελαίου, ο 
Γιώργος τζαι ο Μάριος τζαι οι δκυο μιάλοι γιατροί, ο Άκης τζαι ο Άντης 
επιδιορθωτές στην Αυστραλίαν. 

Που τα Εγγλεζούδκια, που εφύαν στα εφτά μου, αθυμούμαι τον Peter 
που ήθελέν με που νήπιον για αρφόν τζαι την Jennifer, την κόρην του 
γιατρού, να χορεύκει τιτσίρα στο μπαλκόνιν ή να βουρά τζαι να μισοαππηδά με 
σκέρτσον στην κάθε τρίτην δρασηιελιάν.   

Μιτά τους τζαι με τον Ερμήν έκαμα ούλλα που εννά σας πω, μες στην 
αυλήν, στα ποήλατα, στους πολέμους, στο παιχνίδιν, στους προσκόπους.  

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      115 
_______________________________________________________________________________________________________________________________________________________________________________________________________________ 

 

 

Ο τζύρης σου 
 
Με το που εβυζόκοψα εκαρφώθην με τες ώρες στην τηλεόρασην. 

Άφκαμέν την ύστερις που την Εγγλέζικην σημαίαν. Έσβηνεν πριχού το «God 
save the Queen». Μες στο μυαλόν μας το ύστερις τζαι το πριχού εσούρωνεν-
εσούρωνεν, που να χαθεί. Αναμετάξυ εφυλάαν το ζουμίν. Είσηεν Mickey 
Mouse, Lone Ranger, Bonanza, Lassie!   

Έφαα ψουμίν με λεμόνιν τζαι αλάτιν, έπινα κόλες αντίς για νερόν, 
ερούφησα αβκά ωμά, έφαα αβρόσηυλλον τζαι εφύρτηκα, έφαα πηλόν τζαι 
ακόμα φέρνω στον νούν τζείν΄το κατσιάρισμαν της πέτρας αναμεσίς στα 
δόντια.  

Εκάπνισα αντίς για τσιάρον, ρίζες στα χαρακώματα, επούλησα 
κουφέττες, πίσσες, πατάτες, πισκόττα κλεψιμέικα που έσσω, έσπασα το σηέριν 
πααίνοντας πατίν-πατίν πα σε βαρέλιν τζυλιστόν! Εμάζευκα λιμπούρους, 
κότσηινους μιάλους για Εγγλέζους, μαύρους μιτσιόττερους για Τούρκους τζαι 
έβαλλά τους να παλεύκουν. Ανάγιωνα μυλωνάδες, μυσιαρούς, κουρκουτάες, 
σηελώνες, ζίζιρους, κατσηόσηοιρους, στρούθους, κάττους τζαι κάτι γιέρημους 
ψορκασμένους σηύλλους. Σε ινάτιν του όποιου ενημερωμένου παιδαγωγού 
θαρκώ ότι ζιώ τζαι ότι έν εμάννεψα! 

Είδα Εγγλέζους να αππηούν με τα όπλα που τα λαντρόβερ τζαι να 
κάμνουσιν έρευναν σε περαστικούς αρκάτες. Είδα τους κολλημένους στον 
μαντρότοιχον της Κίκας με τα σηέρκα ψηλά, ανοιχτά τα πόδκια τζαι με το 
φρύδιν δημμένον!  Άλλην φοράν πάλε, εκρέμμασέν μου ο Γλαύκος ο Χρίστης 
ταπέλλαν στον λαιμόν που έγραφεν “Governor Foot is a donkey”. 

Εγιώ, μόλις τριών, εβκήκα με την ταπέλλαν ποζάτος για να παίξω. 
Άρπαξέν με που την παρπέτταν ο Εγγλέζος. Έν ήτουν σαν τζαι εμέν΄ 
αναλφάβητος. Τούτος με το πιστόλιν στο σηέριν τζαι εγιώ πιον με τα σηέρκα 
ψηλά, ανοιχτά τα πόδκια τζαι με το φρύδιν δημμένον, επήρεν με στον παπά 
μου. Που εμέν ελείφκουνταν χρόνοι, μα που τον Γλαύκον ελείφκουνταν 
χαρτιά τζαι το θέμαν ούλλον εσήκωνεν πολλήν αποικιοκρατικήν έρευναν. 
Έν ηξέρω είνταλος την εγλυτώσαμεν. 

Νηπιαγωγείον επέρναν με καρτζίν που το σπίτιν του θκειου μου του 
Γαβρίλη, ώστις τζαι αποβλήθην. Εκλώτσουν τον κύριον στο καννίν, γιατί 
ετράβησεν τζαι έσηισεν το φτιν του Κόκου, που ετανούσεν με να φκερώσω 
τον άμμον που το λασάνιν. Έδοξέν μας ότι έπρεπεν της άμμου να ΄ ν χύμαν 
όπως χύμαν ένι στην θάλασσαν τζαι όι μέσα σε λασάνιν.  



116               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Που άλλους που αρώτησα, κανένας τους έν έφαεν αποβολήν που 
νήπιον!  

Επαίζαμεν λιγκρίν, σκατούλλικα, κίττους, πιριλλιά με στοίχημαν 
καρτούες του Πάκκου, του Κίττου, του Παμπουλλή. Με την σβούραν 
εσύρναμεν καντηλιές. Ετζύλουν αυτοκινητούδκια Dinky τζαι Corgi μες στην 
στράταν την δικήν μου. Το πρωίν, εύρισκά τα τσιλλημένα.  

Στο δημοτικόν, για Εθνικόν Ύμνον είχαμεν Την Βασίλισσάν μας την 
κοινή μητέραν, για προσευχήν το Πάτερ Ημών τζαι για τραούδιν το Φρέρε Ζιάκε 
που τες καλόγριες της Terra Santa. Οι ξατιμασιές, Τούρτζικες΄ 

 Εβάλαν το, λαλείς, πείσμαν οι Εγγλέζοι να γενείς λινοπάμπακος που 
τότες! 

Εδιούσαν μας γάλαν τζαι φέταν ψωμίν με μαρμελάδαν - βοήθειαν που 
τους Εγγλέζους. Πάντα έσπαν η Εγγλέζικη φλυντζιάνα ή που πίκκαν ή που... 
έτσι. Συγκόβκω πως εχλιάζασιν τα μαυρογέρημα τα λιοντάρκα, μέσα που τα 
μητσιά μας δακτυλούδκια. Η Εγγλέζικη σημαία ήτουν σε ιστόν. Έν έφτανες 
να την πειράξεις. 

Ο κήπος του σπιτιού λλίος, αλλά εχώρεν μπόλικην νηπιακήν 
πελλάραν. Έκαμα σπιτούιν με τούβλα για το αρνίν του Πάσκα τζαι για τον 
κάττον που έν έμπαινεν μέσα. Έκαμα σούσαν για τες κορούες, έκαμα 
δεντρόσπιτον που εφοούνταν να βκούν οι κορούες, έκαμα παγίδες για τα 
Εγγλεζούδκια, να ππέφτουν τούτα μέσα, να σηαίρουνται οι κορούες!.        
«Come on, come on …για … game, over here!».  

Εμάχουμουν να ρέξω τα αχάπαρα τα πλάσματα, που δέντρα με σίκλες 
γιομάτες με νερόν τζαι που μονοπάθκια με σπάους, κλάππες τζαι λάντες με 
πηλόν. 

Μεν τα νομίσεις τσας για άφοα τα παιχνίδκια που επαίζαμεν.  Ο 
πόλεμος με την κάτω γειτονιάν που Έλληνες-Εγγλέζοι επογύρισεν ύστερις 
που την Ανεξαρτησίαν, σε πόλεμον Έλληνες-Τούρτζοι. Μάχες, πολιορκίες με 
όπλα, τόξα, ασπίδες, βέλη, ρότσους, σπαθκιά τζαι πόμπες που χαρτίν τζαι 
χώμαν. Τα κοντάρκα τρίμετρα, εκλέφκαμέν τα που το γκάζιν του 
Χατζήκυριακου μαζί με την ασετυλίνην του Πάσκα. Εκόρτωνα για αρχηγός. 
Εγιώ να πω ποιόν φούρπατζην, ποιάν κάρταν να αλλάξουμεν, ποιάν 
πονηρκάν να κάμουμεν. Τον αρφόν μου έχωνά τον ξοπίσω, γιατί ούλλες, 
ιπτάμενες πόμπες τζαι πέτρες, εμάζευκέν τες η κελλέ του σαν τον μαγνήτην. 
Έβκαλά τον Βουκεφάλαν όι μόνον για το πολύν μυαλόν που εχώραν άλλον 
τόσον η κελλέ του, αλλά που εφοάτουν όπως τζαι γιώ, οσηιές της νύχτας. 
Άφοοι την μέραν, αλλά έτσι τζαι εσκοτείνιαζεν, σπίτιν επήαινέν μας που το 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      117 
_______________________________________________________________________________________________________________________________________________________________________________________________________________ 

 

 

σηέριν η μιτσιά η κουτσουκουτού. Επήαινεν το μισηιαρούδιν μπροστά τζαι 
πουπίσω εμείς, πεθαμμένοι, με τα αμάθκια βαωμένα. Έν εφοάτουν οσηιές ή 
φαντάσματα, μήτε κούλλουφους μπάς τζαι άξιππα φάουν μας με τα χρυσά τους 
δόντια, μήτε μεν έρτει η κκιλιντζήρα η μαυρού τζαι τυλίξει μας στο τζίτρινον 
φουστάνιν τζαι πουλήσει μας για αλλουνού τζύρη μωρά. 

Επέρναν ένα μεσομέριν ένας φτανός, αθκειασερός, κακόν χρόνο νάσηει, 
με την ποηλατάραν του καταμεσίς του φρούριου που έκαμα στην στράταν την 
δικήν μου. Οι μιάλοι ελαλούσαν την οδόν, άλλοι τζιολάς Γλάδστωνος. 
Εθόλωσα σαν είδα την πολεμίστραν τζαι το μπαϊράκιν πεσμένον, τον 
Αρθούρον με την Ξανθομαλλούσα μου έναν με το χώμαν, που έσυρά του το 
ακόντιον μπροστά μες στον τροχόν τζαι έφερά τον τα πούκουππα. Άμα το 
γάλαν στάσσει που το στόμαν, εν εύκολον θαρκώ να σύρνεις ακόντια. 
Πυρκολά μου, μωρούιν μόλις πέντε χρονών, μιαν πα στο καρύδιν ο 
πατταλεμένος κώλος, που εμαύρισεν ο τόπος, εστυλλομμάθκιασα τζαι πνοήν 
έν έπαιρνα. Πιον τους μιάλους ελοάρκαζα διπλά τζαι τρίδιπλα. 

Τότες που τα τρίχρονα επαρακαλούσαν να γενούν ραλίστες ή 
καουμπόηδες, εγιώ ήθελα να γενώ το Νικολή το Πετρολαδά. Έμ σηιοφέρ,  έμ 
καουμπόης, έμ πετρολαδάς! Εδκιάβαινεν στητός πα σε σηιονάτον άσπρον 
δίμετρον άππαρον, ζεμμένον σε κότσηινην άμαξαν με άσπρα λάστιχα. Τούτος 
λεβεντάθρωπος πα στην σέλλαν, με το κατακότσηινον βαρέλιν, με την 
βράκαν του, την μαντήλαν του τζαι με δκυο σπιθαμές μαύρον στριφτόν 
μουστάτζιν. Ανέμιζε το κουρπάτζιν τζαι εφώναζεν: «Νικολής, ο πετρολαδάς».  

Στην σειράν, με τον μαστραπάν στο σηέριν, να κρυφογελούν οι 
Ττασίες.  

Ούλλον να μαστορεύκουμεν, να κάμνουμεν πλαστουργήματα, να τα 
αζουλεύφκει τζαι ο Λεονάρντο ο Ιταλός. Το υλικόν για σούσες, πολιορκητικές 
μηχανές, ελαφρύν ή βαρύν οπλισμόν, εποχούμενες βαλλίστρες, δεντρόσπιτα, 
αυτοκίνητα, τσιατίρκα μα τζαι ό,τι άλλο φανταστεί έναν μυαλόν, ήτουν 
κλεμμένον που  αποθήκες ή που χαλαμάντουρα, που μέσα που έσσω μας ή 
που μέσα που τα σκουπίδκια. Ήμασταν οι πρώτοι της ανακύκλωσης. Σπάνια 
να έφευκε στην χωματερήν ξύλον ή σίερον που την ενορία των Αγίων 
Ομολογητών. 

Εκάμναμεν μόνοι μας αυτοκίνητα. Εβάλλαμεν τροχούς της αμαξούδας 
πάνω σε δκυό αξαμωσηιές σανίδαν με μιαν κάσηιαν καρφωτήν που πάνω. 
Εφεύκαμεν σιακατούριν πα στην κατηφόραν την μιάλην, μες στην λεωφόρον. 

Άμα σου εκόβκετουν ο σπάος του τεμονιού, άμα σου εμείνισκεν το 
ξύλον που το χειρόφρενον στο σηιέριν, εσταμάταν  μόνο με τακκούνιν, 



118               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

μανίτζιν  ή στο χαντάτζιν. Τζαι τούτον, πριχού σε κόψουν τα αληθινά 
αυτοκίνητα.  

 
Εκάμναμεν βελούδκια που πίσσα της ασφάλτου, σπόντες τζαι φτερά 

όρνιθας, εκλέφκαμεν τα αεροβόλα τζαι ετζυνηούσαμεν στρούθους πόξω ή 
νυχτερίδες που μες στους σπήλιους. Πόξω πάλε, ετζυνηούσεν ο ένας μας τον 
άλλον. 

Σπόντες, σκάια, εβκάλλαμέν τα μόνοι μας ή στο νοσοκομείον. Τα 
κοψίματα πάλε εσάζασιν με τον τζαιρόν κρύβκοντας το σηέρι μέρες μες στην 
πούγγαν τυλιμένο σε γάζαν ποτισμένην με ακριφλαβίνην ή μες στην 
θαυματουργήν πέτσαν του γιατρού που το χωράφιν. 

Επαίζαμεν Kαραγκιόζην με φάτσες του Κολλητήρη, του Νιόνιου, 
κομμένες που κόντρα πλακέ ή μακκαβάν. Επιντώναμεν τες κλάππες με 
καμένον δόντιν της χτενιάς. Εκαβαλλιτζεύκαμεν τα ποήλατα να πάμεν στους 
χώρκατους της κάτω γειτονιάς να παίξουμεν μάππαν. Κύπελλον τριών 
σελινιών, που του Μαύρου της Λήδρας. Πάντα χαμένοι, πάντα πουκάτω. 
Σπάνια να εποζάρισκεν το κύπελλον μες στην παράγκαν ή πα στο ράφιν τον 
σηειμώναν ή μες στα χαρακώματα ή πα στο δεντρόσπιτον το καλοτζαίριν. 
Σπάνια να έκαμνεν παρέαν με κουφέττες, πίσσες, σημαιούδες του φούρπου, 
κάρτες των φουρπατζήδων ή με κάτι καταϊσιηεμμένα, καταμακκωμένα 
PLAYBOY.  

 
Στην κάτω άκρην της Ονασαγόρου που κάτω που το ΕΘΝΟΣ, την 

εφημερίδαν που εδούλευκεν ο παπάς μου, ήτουν ο Δημήτρης ο ποηλατάς. 
Έπαιρνά του να μου σάσει το Raleigh. Μες στα σκοτεινά εθώρες έναν 
γίγανταν με καλοσυνάτον πρόσωπον, μούζουρον μες στα γράσσα. Μάστρος 
πρώτος, ονομαστός, να σάζει, γρανάτζια, ρουλεμάν, ταχύτητες, να μεν 
κοττούν να δκιαλλάξουν τα μάθκια σου που τα γρασσαρισμένα του δαχτύλια. 
Αηδόνιν στην λαλιάν. Έφτανεν που το Δίκωμον τζαι έφερνέν μας χαλλούμιν 
μισόν που τσούραν, μισόν που κουέλαν. Η γεναίκα του εμαείρευκεν κάτι 
αντιναχτές πατάτες, να γλύφκεις ως τζαι τα νύσηια των ποδκιών.  

Ηύρα στα οχτώ μου μιαν χειροβομβίδαν μες στο χωράφιν τζαι έφεξέν 
μου να την παραδώσω. Έδησά την στο ποήλατον, έβαλα το κουτσακοτήριν με 
τον μακκαβάν  πα στες ακτίνες να τταππουροκωλά τζαι επήρα την ίσσια στην 
Αστυνομίαν του Λυκαβηττού. Εξεπέζεψα, εσταμάτησεν το ταπ-ταπ τζαι 
καμαρωτός εμπήκα να τους την προσφέρω. Όσοι έν αππήησαν του 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      119 
_______________________________________________________________________________________________________________________________________________________________________________________________________________ 

 

 

παραθύρου, ετρατάραν μου την πατσαρκάν!  Ύστερις που τον ζαπτιέδικον 
φούσκον εφιλέψαν με τζαι ξητιμάσματα  για να μάθω να μεν τους φοϊτσιάζω.  

Έβαλα τζαι γιω φωθκιά στα σπαρτά, για να μάθουν τζαι τζείνοι να μεν 
με φοϊτσιάζουν. Εκάηκαν ούλλα ως τζειαμέ. Εκατόν λίρες πρόστιμον ο 
παππούς σου στον Χατζήκυριακον για τα καμένα τζαι καππάτζιν άλλες 
εκατόν, για τον προφυλακτήραν του Μερσεντές που εζάωσα την άλλην με το 
ποήλατον. Το Raleigh έμεινεν κατσουνωτόν ως το γυμνάσιον, με την μιάλην 
του καμπούραν να μου αθυμίζει τον στραβομουτσουνιασμένον 
προφυλακτήραν του γείτονα. 

Νήπιον, έπαιρνέν με ο παππούς σου μιτά του στο ΕΘΝΟΣ στο γραφείον 
του τζαι άκουα ακαταλαβίστικες κουβέντες πίσω που πόρτες για Ελευθερίαν, 
για Ένωσην. Εφόρεν γραβάταν τζαι μαύρον μανίτζιν στο σηέριν πάνω που το 
πουκάμισον. Εδιόρθωνεν μιάλα χαρτιά με κότσηινον μολύβιν. Που πάνω που 
το κότσηινον ήτουν το μολύβιν μπλε τζαι σαλιωμένον, εγινίσκετουν μαγικά 
μελάνιν! Στο ΕΘΝΟΣ είδα τον Κοτήν ή Γλαύκον Χρίστην, αδερφικόν φίλον 
του παπά μου τζαι τον τουρούμ τουρούμ τα ρέστα που έμαθα ύστερις πως ήτουν 
ο Κόνωνας ο δημοσιογράφος. Είδα τον διευθυντήν της εφημερίδας, τον 
Θεμιστοκλήν τον Δέρβην, γιατρόν-δήμαρχον Λευκωσίας τζαι πολιτικόν 
στέλεχος του αγώνα της Απελευθέρωσης. Είδα ακόμα, τον Σπύρον τον 
Κυπριανού, τον δεύτερόν μας πρόεδρον, που έφευκεν για σπουδές. Εδιούσαν 
του τότες πέντε λίρες να’ν ανταποκριτής της εφημερίδας στο Λονδίνον. Είδα 
τζαι κάτι γερόντισσες σαν τα φαντάσματα, με λαωμένην θωρκάν τζαι γλήορα 
πόδκια, να κουβαλούν μέσα σε σκουλλισμένες κοφίνες σιερένιους σωλήνες. 
Νάτουν που τα αλήθκεια τους πόμπες; 

 
Κάθε που θα εκόβκαμεν την μούττην της Καθαρής, εγύρευκα σπάον τζαι 

καλάμιν να κάμω ζύγια τζαι πετάσιν. Εδασκάλεψέν μου την τέγνην γείτονας 
που ύστερις έγινε μιάλος πολιτικός της Ελλάδας του ΄ 80. Ήτουν όμως που 
τζείνους τους τιγκιτάνκες, τους τοιούτους, με την μηχανήν που πίσω σαν τα 
Φολκσβάγκεν. Επιάαν τον λαλούν, ντυμένον γεναίκαν στην Συγγρού. 
Λαλούν, τζιολάς, πως του την έκατσεν ο αντιπρόεδρος για να τον εξαλείψει 
που την πολιτικήν. Τούτος πάλε, ο αντιπρόεδρος, που το μιάλον του το 
ψέμαν, ετσάκρισεν μες στο δικαστήριον! 

Στο κατηχητικόν έν εκαήλησα να μείνω γιατί εφάνην πως έν έκαμνα 
για έμπορος. Τζάπα πάει ο ππαράς μας, ελάλεν η μάνα μου, γιατί τα βιβλία 
αντίς για να τα πουλώ εγόραζέν τα τζείνη. Εκκλησηιάν, όμως, κάθε 
Χριστούγεννα, κάθε Πάσκα. Άλλος λοαρκασμός τότες. Εκρεμμάζαμεν τζαι 



120               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

εκρούζαμεν τον Ιούδαν με λαμπρατζιάν πάνω που τρία μέτρα πόξω που τον 
μαντρότοιχον. Άφκαμεν τζιολάς μάσκουλα με κάλλιν τζαι θειάφιν τζαι 
πόμπες με ασετυλίνην.  

Ο κρότος εκουφάνισκέν μας, επαραπατούσαν οι εκκλησιαζόμενοι, 
εσταμάταν άξιππα τζαι ο παπάς την εκ του άμβωνος ακολουθίαν. 

Ο Θεός των μωρών εφάνην μιάλος τζαι άηκέν μας απείρακτους! 
Στο Δημοτικόν έκαμνα τον τσιάκκον, τον παλικαράν. Έφαα τα μούτρα 

μου όι που συνότζαιρον, μα που έναν αλαφρόν, μιαλύττερον, ψηλόττερον. 
Έσυρά τον με την λαβήν την αεροπλανικήν μες στες κορούες τζαι 

εσπούρτισεν χαμέ. Που τότες εκάτσηιωσεν, εβούραν-έπιανέν με στο 
διάλειμμαν, επίττωνέν μου την κελλέ στην αμασκάλην τζαι ετσίλληέν με ο 
αλαφρύς, μες στον πηλόν του λούκκου του μιάλου να βορβορκάζω. ΄ Εμεινα 
μέρες μουλλωχτός, ώστις τζαι εβαρέθην η μάνα μου να με λούθει τζαι 
εσυνάφερέν το στην δασκάλαν. Εξανάβρα τα μίλια μου. 

Που την καττίναν του σκολείου επιάναμεν, με ένα γρόσιν, πίσσες με 
καρτούες των ομάδων του φούρπου ή φάτσες των φούρπατζηδων τζαι που τα 
καντζέλια, μαστιχωτόν σηάμαλι με ψημένην κούνναν. Καλοτζαίριν, 
εγλύφκαμεν παωτόν χωνούιν του γαλάτου ή ξυλούιν του νερού που 
μουσκομυριστόν λεμόνιν ή τριαντάφυλλον. 

Τελευταίαν τάξην του δημοτικού, η δασκάλα έβαλέν με να παίξω στο 
θέατρον τον καπετάνιον που έρκετουν που τα ξένα. Όι τον Ορέστην στην 
Ηλέκτρα σαν τζαι σένα, γιέ μου, αλλά κομπάρσον σε σκετς του 
Παπαδιαμάντη. Πρόβες πολλές, μα τα λόγια λλία, μετρημένα. Με το που 
έβκαινα στην σκηνήν, ετέλειωνεν μεγαλόπρεπα τζαι το έργον.  

Έ, έν ετέλειωσεν ποττές, γιατί, τρεις μέρες πριν τα Χριστούγεννα, την 
ημέραν τάνγκα της γιορτής, αντακώσασιν σειρήνες. Άρπαξέν με η μάμμα μου 
τσας πριν βκω τζαι έφυέν με άρον-άρον!  

Ήτουν η μέρα που αρκέψαν οι φασαρίες με τους Τούρκους στον 
Τράχωναν. Η αστυνομία εσκότωσεν τα μεσάνυχτα τα δκυό τους πλάσματα. 
Κέρφιου, σειρήνες, κουβέντες σοβαρές χώρκα που μιτσιούς, χώρκα  που 
γεναίτζες. Σειράν επιάαν που γυρόν τζ΄ οι γειτονιές του τόπου. 

Το χαμόγελον μέσα σε μια νύχταν λαλείς εχάθην!  Ήτουν τα γεγονότα 
του ́ 63 που ο Μακάριος, έναν μήνα πριν, εδιόρθωσεν -είπεν- τα 13 σημεία του 
συντάγματος της Ζυρίχης για το συμφέρον του λαού -είπεν. Τον τρόπον 
εδασκάλεψέν του τον ο Εγγλέζος τζαι τούτος εκρόστην του. Ο χαρισματικός 
μας ηγέτης, έξερεν που σίουρα καλλύτερα που λόου μου. Τούτον το 
διόρθωμαν ανακάτεψεν τους Τούρκους, αγκρίστηκαν με τους Γριστιανούς τζαι 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      121 
_______________________________________________________________________________________________________________________________________________________________________________________________________________ 

 

 

έν ηθέλαν τζαι πολλά να αρκέψουν φασαρίες. Μιας τζαι εγεννήθην 13 
Αούστου του 1913, είσηεν το νούμερον τυχερόν. Για τον κόσμον ούλλον, 
εννάν το άτυχον. Έφερεν βομβαρδισμούς της Τουρκίας στα Καζιβερά, 
σκοτωμούς στην Μασσούρα, επιχείρηση εκκαθάρισης Τουρκοκυπρίων στην 
Κοφίνου, εδημιούργησεν τζαι τους θυλάκους! 

Κάθε μαχαλλάς οργάνωνεν ομάδες πολιτών με όπλα που τότες 
εφανερώθηκαν, μπουλντόζες με σακούλες με άμμον για θωράκισην, κράνη 
μπλε που την αστυνομίαν τζαι άλλον περίεργον οπλισμόν όπως μασηαίρκα 
τζαι κούσπους.  

Νύχταν, ερέσσαν την στράταν μας γειτόνοι - μαχητές για τα 
οδοφράγματα της Ομορφίτας ή του Τράχωνα. Τέθκοιους μαχητές εκάμασιν ή 
είχαν που πριν, ο Ραούφ Ντενκτάς, ο Τάσσος Παπαδόπουλος, ο Νίκος 
Σαμψών, ο Πολύκαρπος Γιωρκάτζης, ο Βάσσος Λυσσαρίδης, ο Εζεκίας 
Παπαιωάννου. Οι τρείς πρώτοι αξιωθήκασιν με τον έναν ή τον άλλον τρόπον 
την προεδρίαν. Οι άλλοι εγινήκαν υπουργοί ή αρχηγοί κομμάτων. 

«Εσκοτώθην μια πουτάνα, εδιέλυσεν το κράτος», ηύρεν να πει  ο 
φαρμακάρης γείτονας! 

Η ιστορία τούτη άηκεν τα σημάδκια της στα χωράφκια πουγυρόν κάθε 
σπιθκιού, κάθε σκολείου. Εσκάψαμεν ζιγκ-ζαγκ χαρακώματα, εσκουλλίσαμεν 
τα φώτα των αυτοκινήτων με φούμον μαύρον σαν τον φερετζέν τζαι 
εκολλήσαμεν κουρτέλλες σταυρωτές πα στα τζιάμια των σπιθκιών.  

Τους σπήλιους που πάνω που το σπίτιν, τζειαμέ που ετζυνηούσαμεν ως 
τα εχτές νυχτερίδες, εγεμώσαν τους πυρομαχικά τζαι εφυλάαν τους Έλληνες 
στρατιώτες με αντιαεροπορικόν. Ήτουν τρεις-τέσσερις της μεραρχίας που 
έστειλεν ο Γέρος. Όπου μας έχανες, όπου μας έβρισκες, με τα ποήλατα στους 
καλαμαράδες, να τους ακούμεν να λαλούν καλαμαρίστικα, να ξατιμάζουν 
μιαλύτερα πράματα που εμάς τζαι να μας μαθαίνουν -δώδεκα χρονών φύτρες, 
προσοχήν-επ́ ώμου με Μ1. Ο τόπος να μυρίζει κουραμάνα, γράσσον, λάδιν 
των όπλων, ανάκατον με πετρόλαδον. 

Εκλέβκαμεν που το σπίτιν σταφύλιν, χαλλούμιν, τάιντ, τσιάρα 
Εγγλέζικα τζαι για αντίδωρον εδιούσαν μας την κουραμάνα, το κασέριν, την 
φέταν, τζαι το πόλιπιφ. Ήτουν γεύσεις άλλες, γεύσεις τζαι μυρωδκιές 
στρατιωτικές, Ελληνικές! Τζείνα που γεύκεσαι, τζείνα που μυρίζεσαι, φέρνεις 
τα άθελα στον νουν. Ήτουν χρόνοι ξυποληταρίας, που ελιώνασιν τζαι τα 
καλλυκωμένα παπούτσηια. 

Η κόντρα των σχολείων έκαμνέν μας να σηυλλιάζουμεν να γενούμεν 
καλλύττεροι στα γράμματα, καλλύττεροι σαν αθλητές. Άρκεφκεν που το 



122               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Δημοτικόν, με διαγωνισμόν γνώσεων της εκπομπής Απαντήστε Παιδιά του 
Φρίξου του Πετρίδη τζαι επόληγεν στο Γυμνάσιον, με αριστεία, βραβεία, 
εισαγωγικές στο Πανεπιστήμιον. Η μιαλλύτερη αναμετάξυ μας κόντρα ήτουν 
τα περασμένα GCE για Αγγλίαν τζαι σε ποιές σχολές επεράσαμεν στα  
Πανεπιστήμια της Αθήνας.   

Ούλλα τα σχολεία ήτουν Δημόσια τζαι ακολουθούσαν το 
εκπαιδευτικόν σύστημαν το Ελληνικόν, αλλά άλλες οι στολές, οι κραυγές, τα 
συνθήματα, τα χρώματα! Η φούστα ή το πατταλόνιν γκρίζον ή μπλε, η 
γραβάτα μπλε, το πουκάμισον άσπρον. Στα λλία Ιδιωτικά, τα ρούχα ήτουν 
πλουμιστά, η γραβάτα μπορντό, τζίτρινη ή ριγάτη πράσινον-μπλε. Εφέρνασιν 
στον κερχανέν. Επαρκάρισκες τζιαμέ βλήματα του δημόσιου, αλλά τζαι 
μπάζα, στόκους, κουττούτζια τζαι πλίνθους ατάκτως ερριμμένους. 

Εκλέβκαμεν τα αυτοκίνητα να πάμεν για μιτσηές στα café τζαι νύχταν 
για κούρσες στο ρανταμπάουτ του αεροδρόμιου, με το Learner πουπίσω. 

Εφκερώναμεν την πεζίναν, εκαύκαμεν τα λάστιχα, ετουμπαρίσκαμεν 
τζαι που καμιάν πόρταν ή φτερόν τζαι ετζυνηούσαν μας τα Βάγκελ της 
αστυνομίας. Αν το παράκαμνες επιάνναν σε τζαι έμπαινες του σκολείου… 
κκέλης.  Καπάτζιν τζαι η τετραήμερη αργία, δώρον του γυμνασιάρχη.  

Επαρκαρίσκαμεν έσσω, με φώτα τζαι μηχανήν σβηστά, ξιστρεφτά, 
πάντα που την ατρακάριστην μπάντα. Ακόμα έν εκατάλαβα γιατί μας 
εχαρίζουνταν οι ζαπτιέδες, ούτε είνταλος έν εχαπάρισεν το τσας η μάνα μου. 
Την μόνην κοντά στον νουν εξήγησην που διώ ένι τζείνη που θέλει την 
πρόληψην τζαι την καταστολήν ανώττερες της τιμωρίας. Επιστεύκαν οι 
αρχές, πως μια τιμωρία που σημαθκιάζει  εν απαρχή σηειρόττερων κακών.  

Πού ξηάννω Ρένο μου το μιάλον χάϊ-χούϊν της τελευταίας τάξης. 
Ετρώαν το, ζάβαλλί μου, μούχτιν, άξιοι καθηγητές. Η Repeter η Γαλλικίνα, η 
Blue Scarab η Αγγλικίνα, ο Φυστουκάρης, ο Θεός των θρησκευτικών, ο Κρέων ο 
γυμνασιάρχης, ο Shorty ο χημικός, ο ΡΗ ο βιολόγος. Έν είχαμεν ποσταμόν. Τι 
ποήλατα, τι γαούρκα στην τάξην, τι πατάτες στα exhaust, τι βρωμούσες στο 
χημείον, τι εχάνετουν η κιμωλία, οι χάρτες, η τάξις ούλλη.  

Ποττές όμως πλάκαν στον Αλέξανδρον Κινάνην, που έν του 
ευρέθετουν  αμμέτιν. Να μεν μπορείς, αλλά τζαι να μεν θέλεις να τον 
χωραττέψεις. Μαυρόψος, θερκόν, ζαβός πάντα αξινόστραφος. Μιαν,  

«είστε το καλλύττερόν μου τμήμα, με κάμνετε υπερήφανον» τζαι μιαν,  
«είστε σκουλούτζια να σας πατήσω, να σας λιώσω».  
Ως τζαι το μουστάτζιν του ζαβόν, έν εκάθετουν μιαν μπάνταν.  

Εύρισκές το σίουρα σε τόπον πουκάτω που την μούττην τζαι πουπάνω που τα 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      123 
_______________________________________________________________________________________________________________________________________________________________________________________________________________ 

 

 

σηείλη, αλλά την κάθε εφτομάα έπαιζεν σε πόντους, έν εκράταν μιαν στάνταρ 
απόστασην που τα φτιά. Καλόβολος τζαι παραστατικός, έσυρνεν ατάκες που 
εκαρφώνουνταν, έν εχάνουνταν. Για τους βαρβάρους που εκατάκτησαν το 
νησί μας, ελάλεν: 

«…Ενετοί, Σαρακηνοί, Οστρογότθοι, Βησιγότθοι, διαόλοι, τριόλοι, 
σηιονωτοί  δα κάτω εκατέβηκαν!» Έμαθέν μας να μιλούμεν αρχαία, σε 
αττικήν σύνταξην, με δικά μας παραδείγματα. Έμαθέν μας ιστορίαν, έμαθέν 
μας φιλοσοφίαν! 

Ούτε πλάκαν στον Χατζηβασιλείου, τον Παπαφιλίππου ή τον 
Παλλάδιον, τους γυμναστές που μας εκάμαν αθλητές τζαι Έλληνες. Οι μισοί, 
αξιωθήκαμεν με την βοήθειάν τους, να πιάουμεν το Πανευρωπαϊκόν όριον 
στον κλασσικόν αθλητισμόν. Αθυμούμαι που σε συμμετοχήν τελευταίας 
στιγμής εβούρουν τα 800 χωρίς αθλητικόν πατταλονοβράτζιν, με το μακρύν 
του σκολείου.  

Πάντα φωνές που τους γυμναστές να μεν είμαστε γιουρούκκια, να μεν 
συντυχάννουμεν με τον χαβάν μας, να είμαστε καθαροί, να έχουμεν το 
μέτωπον ψηλά. Να προσπαθούμεν στην γυμναστικήν, να «σηύβκουμεν 
βαθκειά, για να θωρούμεν αρκόττερα το πουλίν μας στο κατούρημαν».  

Κανέναν παρατσούκλιν τζαι για τον Σάββαν τον Ιωαννίδην, τον 
μαθηματικόν με τα σημάδκια της χειροβομβίδας στα σηέρκα, παράσημον που 
εκπαίδευσην στους πυραύλους στην Αίγυπτον, ούτε καμώματα στο 
απαράμιλλον πείν του Ουράνιου του Ιωαννίδη, του ύστερις υπουργού τζαι 
φίλου.  

Εξεβαώναν κρυφά το καντζέλιν, να βκούμεν διαδήλωσην.  
 
Έννα σου αφήσω ξωπίσω έναν ερωτηματικόν, μια μιάλην γκρίζαν 

ζώνην για μαθήματα, για βαθμούς. Για δκέβασμαν έν λαλώ, γιατί ούτε την 
ώραν, ούτε την όρεξην είχουν. Να πααίνει τζαι να ‘ρκεται γεμάτη η τσάντα 
του σκολείου. Που τα παρακάτω εν να καταλάβεις πως το όσον μυαλόν, 
εδίουν το αλλού. Που είκοσι ως την Τρίτην τάξιν, με το ζόρι να περνώ που την 
Τετάρτην τζαι ύστερις. Αθυμούμαι σε τζαι σέ, γιέ μου, την πόσην προσπάθειαν 
έκαμνες να συγκεντρωθείς στο δκέβασμαν, πα στην βράσην της εφηβείας. 

Έναν λαλώ! Διαγώνισμαν Φυσικής, Χημείας, Βιολογίας, 
Μαθηματικών, μέσος όρος τάξης 3 στα 20, για να γενούν λιόττερα που τρία τα 
τμήματα του Πρακτικού. Εκατάφεραν να ποσώσει το δεύτερον Κλασσικόν 
τμήμαν. Παρά την πελλάρα μας έμεινα ξηστικός Ρένο, έμεινα τζαι 
απορημένος, είνταλος έν ¨εκοπήκαμεν¨ τζαι χα-χα κάτι εγενήκαμεν.  



124               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Στρατηγοί 
 
Η αρφή της μάμμας μου, η Θεμούλα, εγνωρίστηκεν μες στον πόλεμον 

τζαι εχαρτώθην Έλληναν αξιωματικόν, τον Ανδρέαν Σιαπκαράν. 
Αρμάστηκαν τζαι ζούσασιν Αθήναν. Όταν μου ελαλούσαν την ιστορίαν, 
επαίζουνταν τα «Κανόνια του Ναβαρόνε» τζαι εθώρουν την Θέμιδα για 
Ειρήνην Παπά. Με τον νούν μου έπλαθα πολεμικές περιπέτειες τζαι 
μπαρουτοκαπνισμένους έρωτες. Επλάσασιν τζαι τούτοι τον Αλέξανδρον-
Θωμάν!  

Ο Ανδρέας είσηεν πολεμήσει το ΄ 40 στην Αλβανίαν τζαι ετιμήθην σαν 
πυροβολητής. Ήτουν ένας που τούτους που ελαλούσαν ότι οι πόμπες του 
εκουτσιούσαν Ιταλικά καζάνια. Επολέμησεν σαν καταδρομέας 
αλεξιπτωτιστής στον πόλεμον της Ερήμου του Ελ Αλαμέιν, στο Ρίμινι, σε 
περιπόλους SAS πίσω που Γερμανικές γραμμές τζαι σαν Ιερολοχίτης στο 
Αιγαίον. Το τελευταίον εστοίχισέν του τον τραυματισμόν τζαι την παντρειάν 
με την αετομάναν Ειρήνην. Έκαμεν σε Σχολές Πολέμου της Ευρώπης, ήτουν 
διοικητής του στρατηγείου του ΝΑΤΟ στην Νάπολιν τζαι που τους ιδρυτές 
των καταδρομών στην Ελλάδαν. Το στήθος γιομάτον μέταλλον που 
τραυματισμούς, μετάλλια που ανδραγαθίαν. Πέντε γλώσσες, εφτά βιβλία, 
στοίβαν οι δημοσιεύσεις.  

 
Που τον παππού σου τον Ρένον, αλλά τζαι που τον ίδιον τον 

στρατηγόν, έμαθα  είνταλος ευρέθην με τον Αρχ. Μακάριο τον Γ́  τότες στες 
συνομιλίες για την συμφωνίαν Ζυρίχης-Λονδίνου, τον Φεβράρην του ́ 59. 

Συμμετείχεν, άκουσα, στην συνοδείαν του Ευάγγελου Αβέρωφ, του 
Υπουργού Εξωτερικών της Ελλάδας. Την παραμονήν της υπογραφής, κρυφά 
της Ελληνικής αποστολής, έδωκεν πάνω στο δωμάτιον του Αρχιεπισκόπου 
τζαι εμάσηιετούν του ως το ξημέρωμαν να μεν υπογράψει. Είπεν του ότι, σαν 
νικητές ενός απελευθερωτικού αγώνα, έπρεπέν μας η πλήρης Ελευθερία, 
όπως με τες άλλες πρώην Βρεττανικές αποικίες. Όι τον Τούρκον συνέταιρον 
τζαι τον Εγγλέζον κερχανατζήν. 

Είπεν του ακόμα να προσέχει την σχέσην συμφέροντος Αθηνών-
Λονδίνου. Επροβλημάτισέν τον σε σημείον να υποσχεθεί ότι έν θα υπόγραφεν 
το πρωίν!  

Συλλοούμαι τες σκέψεις που έκαμνεν ο ηγέτης μας ούλλην την άλλην 
νύχταν. Πως κάποτε εν να γραφτεί βιβλίον που εν να ξορκίζει την κατάρα 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      125 
_______________________________________________________________________________________________________________________________________________________________________________________________________________ 

 

 

των χαμένων ευκαιριών τζαι την μοναδικήν κατάραν του Έλληνα να 
αρνιέται πάντα τζείνον το πριν, που εν πολλά καλλύττερον που το ύστερα. 
Πάλε μπορεί τζαι να τον ετρώαν σκέψεις, για το πόσο εύκολα ξεπουλιούνται  
όρκοι τζαι δεσμεύσεις ποτζείνες που ανέξοδα εξαγγέλλονται που τα 
μπαλκόνια.  

Εκωλόσερνεν, εν αλήθκεια, όσον εμπόρεν με την συμφωνίαν. 
Εγύρευκεν συνεννόησην με τους Τουρκοκύπριους, μα έν του εκρόστην ούτε 
τζαι ο Καραμανλής. Επόσηυψεν, όπως εφάνην τελικά, στα τοτινά συμφέροντα 
Ελλάδας-Αγγλίας τζαι στα ταξίματα του Εγγλέζου τότες στις Σεϋχέλλες. 
Εκατάφερεν να αντζελοσηιάσει την ίδιαν του την Μακαριότηταν. 

 
Πριν την χούνταν, ο Ανδρέας αποστρατεύτηκεν με τον ανώτατον 

βαθμόν του Γενικού Επιθεωρητή Στρατού. Μέσα της δεκαετίας, απόστρατον 
πιον, εφιλοξενήσαμέν τον έσσω. Ήτουν τότες το ΄ 64 που ετέλειωνεν το 
σκολείον ο Φοίβος, ο γιός του θείου Κόκου, αρφού του πατέρα μου. 
Ευρεθήκαμεν στην βεράντα μας, για να τον συμβουλέψει ο στρατηγός πάνω 
στες σπουδές σε κάποιαν στρατιωτικήν σχολήν. Επρότεινέν του την 
Ευελπίδων. 

Ετέλειωσεν ο Φοίβος την σχολήν αρχηγός τάξης, πρώτος που ούλλους 
στα μαθήματα, πρώτος στο σημάιν. Στον πόλεμον του ΄ 74, με άδειαν του 
Ελληνικού Στρατού, ήρτεν στην Κύπρον που μόνος του. Ήτουν ύστερις 
υπεύθυνος του πολέμου των τανκς τζαι της άμυνας της δυτικής Πράσινης 
Γραμμής.  

Επήεν πίσω Ελλάδαν τζαι σκαλίν-σκαλίν έβκαινεν την ιεραρχίαν. 
Εγύρισεν ταξίαρχος, ύστερις υποστράτηγος, υπαρχηγός της Εθνικής Φρουράς, 
τζαι με το που αποστρατεύτηκεν, το καλοκαίρι του 2006, εκάμαν τον 
υπουργόν της Άμυνας. Τρεις μήνες μόνον υπουργός, ώστις τζαι εφάκκισέν τα. 
Είπαν πως είσηεν ζυνίσηιν άρρωστον που έν έσηυβκεν, αλλά θωρώ τον να 
καλοκρατεί τζαι νά σηει το ζυνίσηιν ίσηιον. Πιστεύκω πως ένας ίσηιος, ένας 
τίμιος άθρωπος, αναγιωμένος Έλληνας, έν εχώρεν με τίποτες σε τέθκοιον 
λινοπάμπακον σχήμαν. Τα βιβλία, οι συνεντεύξεις, οι ομιλίες του Φοίβου, 
όπως τζαι του Ανδρέα, έμειναν ππούσουλας για πολιτικούς τζαι 
στρατιωτικούς, Κυπραίους τζαι Ελλαδίτες. 

Στην κάθε κουβένταν, ο Ανδρέας επροειδοποιούσεν για τους μεγάλους 
κινδύνους που εν να φέρει μια χούντα στρατιωτικών στην Κύπρον…  

Που τότες, έν ξηχάννω την εικόναν του στην βεράντα μας να μας 
αναλύει την πολιτικήν κατάστασην τζαι στο σπίτιν του στην Ριζάρη, να βουρά 



126               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

να βκαίνει τρία-τρία τα σκαλιά ως τον 4ον, για να μας ανοίξει την πόρταν του 
ασανσέρ. Ήσυχος άνθρωπος, καταδεκτικός, έν αθύμιζεν στρατιωτικόν. 
Απαιτούσεν, το μόνο που απαιτούσεν να κάμνουμεν ο γιός του ο Αλέξανδρος 
τζαι εγιώ, εντεκάρηδες τότες, ήτουν κρύον μπάνιον σε τρία λεφτά με το 
ρολόιν. Στην αρχήν εθωρούσα το σαν άσκησην στρατιωτικήν, ύστερις για 
ππίντεμμαν του νερού ή του ρευμάτου, αλλά μιαλώνοντας έπιαα το 
υπονοούμενον! 

 
Καλοτζαίριν του ΄ 63, τούτος Γενικός Επιθεωρητής Στρατού τζαι εγιώ 

να γυρίζω την Ελλάδαν που άκρου εις άκρου με τους καλλύττερους ξεναγούς. 
Τον θκειον μου τον τετράστερον να μου μιλά για ιστορίαν, πολεμικήν 
αρετήν, στρατηγικές, την θκειαν την Φιλόλογον τζαι μέλος της Ακαδημίας να 
μου διορθώνει ομιλίαν, προφοράν τζαι ορθογραφίαν, να μου εξηγά την 
διαφοράν αστείου / γελοίου τζαι να μου μιλά για δισκοβόλον, κούρους, 
μαντείον. Τον συνομήλικον με μέναν Αλέξανδρον να μου μαθαίνει 
ξιφασκίαν, κρίκους, μονόζυγον τζαι κόλπα με κορούες.  

Απορούσα με την δικήν μου δκιαολεμμένην ασχετίλαν τζαι πόθεν 
ηύραν τούτοι την τέθκοιαν γνώσην. Στα πρακτικά όμως, παιχνίδιν, 
ανεμελιάν, έσηιζά τους. Έπιανέν με το παράπονον όμως πως μισόν 
καλοτζαίριν στην Αθήναν, έν επάτησα χώμαν, μόνον  ταράτσαν ! Την μιάν 
που με άηκεν η θκεια μου να κατέβω στο χωράφιν καρτζίν ήτουν τα γενέθλιά 
της. Ποιος εν να σου ελάλεν όι στα πενηντάχρονά του;  

Αθυμούμαι τες λλίες μέρες στα ΚΑΟΑ, στον Άγιον Ανδρέαν. Μπάνια, 
δκέβασμαν, ασκήσεις μα τζαι επίσημα τραπεζώματα στην Λέσχην 
Αξιωματικών. Την παττίχαν, αντίς ζιάν φυσαρμόνικαν, με πρότσαν τζαι 
μασηαίριν!  

Στον υπαίθριον σινεμάν, οι βορτατσηοί μες στο χαντάτζιν 
καρκασηιαλίκιν, να μεν ακούεις Κωνσταντάραν. Ο Φιλιππάκης, ο 
πολυτεχνίτης σιοφέρ του χενεράλε όπως τον ελαλούσεν, έσαζεν που ρολόιν 
ως αυτοκίνητον μόνον με μιαν σπλίγκαν στο  άψε-σβήσε! 

 
Στην μεταπολίτευσην, ο Στρατηγός εσυνέχιζεν να δέχεται -φανερά 

πιόν-πολιτικούς στην Ριζάρη. Αθυμούμαι μιάλους πολλούς, αλλά τζαι τον 
Ράλλην, τον Πεσματζόγλου, τον Κύρκον, τον Μαύρον, τον  Παπαληγούραν.  

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      127 
_______________________________________________________________________________________________________________________________________________________________________________________________________________ 

 

 

Πρόσκοποι 
 
Τζειαμέ που μου εγιούτησεν, όπως τζαι σε σένα Ρένο, ήτουν οι 

Πρόσκοποι. Άρκεψά τους ρόκωλος που το δημοτικόν μιτά του Ερμή, στο 93ο 
Λυκαβηττού. Ετέλειωσά τους στα δεκαοχτώ χώρκα που τον μιτσήν, στο 107ο 

Άρωνα. Ήτουν στην τάφρον, στο τεισηιόν,  καρτζίν που το Ελένειον. 
Επογιάτιζες που παπούτσηια ως τζαι οίκημαν, εσιέρωνες την στολήν, 

επλύνισκες την μαντήλαν, έραφκες πτυχία τζαι κουμπιά, άφτες φουκούν με 
μάππουρους να μαειρέψεις, εσάριζες. Τούτα ούλλα είδεν τα γεναικωτά ο 
μιτσής τζαι, διότι έν έκαμεν μαννός είπαμεν, ελάτσηισεν αχάπαρος. 

 
Έμεινα τζαι που μιξολυκόπουλον έφτασα πρόσκοπος, ενωμοτάρχης, 

ανιχνευτής Δημοκρατίας. Το πτυχίον τούτον έδωκέν μου το στα δεκαεφτά, 
καταμεσίς του ΓΣΠ, ο Μακαριότατος, ο Εθνοπρόβλητος, ο Λαοπρόβλητος 
Εθνάρχης, η Αυτού Εξοχότης, ο Πρόεδρος, ο Αρχιεπίσκοπος Μακάριος ο Γ́ . 
Μιάλη μου η τιμή, μα έν τον άηκα αχειροκρότητον. Τζαι μιαν τζαι που ούλλοι 
τούτοι ήτουν ένας, έν εποφκάλτηκα στο χειροφίλημαν. Ασπάστηκα  ευλαβώς 
τον έναν!  

Είχα βιβλίον παρουσιών, ταμείον συνδρομών, εκπαιδευτικόν 
πρόγραμμα με αινίγματα, παιχνίδκια, μαθήματα, έκαμνα κάθε Παρασκευήν 
κατασκευήν να πιάνει το βραβείον. Έκοβκα ξύλα, έκαμνα κόμπους, όρκους, 
βήμαν, γυμναστικήν, ύμνους, τραούδκια, προσευχήν.  

 
Η χαρά όμως του κάθε πρόσκοπου εννάν πάντα οι κατασκηνώσεις. 

Κατασκηνώσεις με στρατιωτικά φορτηγά παντού, στες Σηελώνες, στον 
Λυθροδόνταν, σε θάλασσαν τζαι σε βουνόν. Εφορτώναμεν τα Bedford με 
κλεμμένην ξυλείαν τζαι αντίσκηνα δανεικά που στρατιωτικές αποθήκες. 
Αρχηγός τζαι έφορος ένας χρυσός ευγενικός γριστιανός, που ύστερις εγένην 
δικαστής, ο Χρήστος ο Δερμοσονιάδης. Επηαίναμεν στες φωθκιές της 
Βασίλειας, εκάμαμεν τζαι τες αναδασώσεις στον Κουτσοβέντην. Δράσεις, 
παρατηρητικότητα, ιχνηλασία, σήματα Mors ή διαβραχιόνων, συλλογές,  
εξετάσεις, πτυχία, τραούδκια, πυρές, πορείες, σκοπιές.  

Στην κατασκήνωσην του Καραβά εξέβηκα περίπολον μεσάνυχτα, δίπλα 
που τα νεκροταφεία, τζαι ένας ξελαωμένος σκοπός, έσυρέν μου την κουνιάν να 
με ξαλείψει. Νύχτες λειψοφέγγαρες μες στο λάωμαν του φου, που τα πόδκια 



128               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

να με ετράβας, εν εξεκόλλουν που το στρώμαν. Εφοούμουν μέν χαραμιστώ 
τζάπα που δικόν μας… 

Έν μας ελείπουνταν τα πάρτι με τες προσκοπίνες, το καρκασηιαλίκιν! 
Το οίκημαν με λλίες ψάθες, φώτα τζαι καθρέφτες, αντάμα με ντραμς, κιθάρες 
τζαι φωτορυθμικά, εγινίσκετουν δισκοθήκη, που τον Σκορπιόν ανώττερη. 
Έκαμνα τον άνενοιας, εμαθαίναν μου οι κορούες ξένα τραούδκια, μα αντίς 
για λόγια εκαμμοθώρουν φούστες. Ελοάρκαζα …το πού σταματούν τα πόδκια.  

Για το πτυχίον του Βέλους έπρεπεν να πάμεν σε δκυό μέρες πορείαν 20 
μίλια μετά χάρτου και πυξίδος,  Λευκωσίαν-Δκιόριος, ρέσσοντας πόξω της 
Μύρτου.  

Στο πάαιννε εθέλαν συνεντεύξεις που δασκάλους για την ιστορίαν των 
χωρκών, να ζωγραφίσουμεν εκκλησηιές, να κατασκηνώσουμεν, να πιούμεν 
που νερόλουκκους, να κάμουμεν κατασκευές. Το δύσκολον ήτουν να 
μαειρέψουμεν σηοίρον μανέστραν, οφτές πατάτες, ψουμίν, να λύσουμεν 
γρίφους τζαι να εύρουμεν φακέλλους με εντολές. Το μιάλον μου το ζόριν, 
ήτουν τα φτανόπατα παπούτσια… 

Εσκοτώσαμεν με ματσουτζιές, τζαι μια κουφήν που κάτω που τους 
ρότσους. 

Πα στον Πενταδάκτυλον, πριτού το Δκιόριος, μες στο νεροφάωμαν, 
ηύραμεν ένα βουναλούιν βλήματα όλμου παιγμένα, μα άκαα. Ήτουν όμορφα, 
πογιατισμένα σε ξεθωρκασμένον γκρίζον, με γραμμές που ώχραν, τσας 
αγιωμένα. Εκουβαλήσαμεν που τέσσερα-πέντε ο καθένας, μες στο σακκίδιον.   

Ύστερις που λλίον ελαώσαν μας Καναδοί ΟΗΕ-ηδες. Επεράσαν μας για 
κοτσηινοσκούφηδες! Έν εκαταλάβαμεν ποττές νάμπου είπαν, αλλά 
εφυρτήκασιν στο γέλιον ευτύς που μας είδασιν φάτσαν. Αλώπως εμυρίσασιν 
τον λαωμόν μας ή είδασιν ροδατζινίν με χνούδιν, τζειαμέ που έπρεπεν να 
θωρούν δάσος το μουστάτζιν…Ωσπολλάτε, αήκαν μας να ποϋρίσουμεν. 

Έσσω τελικά εφτάσασιν δκυό πόμπες, γιατί επιάστην το πλαϊτζιν μου 
τζαι εξαλαφρύνισκά τες μιαν-μιαν. Στο κάτω-κάτω έν ήτουν τζαι τέθκοια η 
απόσταση που να την πάρεις τζυλιστήν. Τα φτανόπατα παπούτσια του πάαινε, 
ήτουν τα αναμμένα κάρβουνα του έλα.  Καντύλες έναν σωρόν ποτζείνες του 
πυροβάτη, που με το ζόριν εχώραν η πατούσα στο παπούτσιν. 

Αφής εσιουρεύτην η μάνα  μου ότι οι πόμπες έν παίζουσιν, έν 
σπουρτούν, έκαμέν μας τες λάμπες για τα κομοδίνα.  

Έζησα, όπως λαλούν, τον παράλληλον κόσμον. Εγέμωνα με ρούχα τα 
σακκίδια, παρά με βιβλία την βαλίτσα του σκολείου.Τόσον πολλά πρόσκοπος, 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      129 
_______________________________________________________________________________________________________________________________________________________________________________________________________________ 

 

 

παιχνίδιν, πελλαμόν, τόσον λλιότερον μαθητής, που έχασα να δώσω 
εισαγωγικές για το πανεπιστήμιον. Ήμουν κατασκήνωσην στο Έξι Μίλιν…  

Ποττές έν εμετανώθην.  
 



130               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

¨Καύτζιες¨- ερωμένες - κορίτσια 
 
Τωρά που μιάλωσα τζαι φέρνω τα στο νουν, μωρόν εφοήθηκα, αλλά 

ποττές έν αντράπηκα άντραν, δάσκαλον, τον τζύρην μου τον ίδιον. Ούτε 
αντράπηκα ποττές συμμαθήτριαν, γιατί ήτουν ούλλες τους ψηλές, παστές, 
κλαψιάρες τζαι έν εμέτρουν παράταιρον στην θωρκάν μιτά τους.  

Που την άλλην, όμως, εκοτσίνιζα τζαι αντρέπουμουν τη δασκάλαν την 
Μαρούλαν, τες γεναίτζιες ούλλες πούχαν στροντζυλάδαν, την ίδιαν μου την 
μάναν! Άμα μ’ έβκαλλεν η κυρία μάθημαν, εδίκλουν την ως τες μούττες των 
ποδκιών, ποττές πιο ψηλά, να μεν με πιάει να θωρώ, να μεν σαντανωθώ. 

Η αγάπη, τότες που ο κόσμος ήτουν πιριλλίν, εστέκετουν ψηλά, στα 
μαλλιά, στα μάγουλα, στα σηείλη, στα βυζιά που βυζανάγιωναν μωρά. 

Πρώτον πάρτι με κορούες, τετάρτην γυμνασίου. Σταυρωτόν 
κουστούμιν καμπάνα, τρεις πούντζες, δκυο σηισίματα, Old Spice, λαχούριν το 
πουκάμισον, λαχούριν τζαι η γραβάτα. Ήτουν της μόδας οι οκτάποντες 
ζώνες, τα ρεβέρ. Ανηφόριζαν οι φούστες, εμαζεύκασιν τα ρούχα, αυκάτιζαν 
πούντζες τζαι σηισίματα. Μίνι, τουαλέτες, τσάντες τούτες, τακούνια, 
μυρωδικά, μακρύν μαλλίν τζαι τούτες τζαι μεις. Πάντα λλιόττερες. Σπάνια 
αηνέν τες ο τζύρης τους να ξεπορτίσουν. Εμείς στημένοι στον τοίχον, με την 
πορτοκαλάδαν ή την κόλαν  στο σηιέριν, να περιμένουμεν το γυρίν μας για 
χορόν, κότσηινοι σαν τα παντζιάρκα. Μέσα μας εμακαρίζαμεν Θεόν, 
πέρκημων μες στα σκοτεινά έν μας φανεί το κοτηινον, το βερτζίν της 
αντροπής τζαι το πρήξιμον στο τσηαττάλιν. 

-«Χορεύκεις;».  Μια λέξη τζαι τούτην έθελεν να την μάθαίνεις πόξω.  
Καλόν το σηέηκ, αλλά ούλλος ο καβκάς στα πιασίματα, στα μπλουζ τα 

σιανά!  
Αδύνατον αλλού να δώσεις το παθκιάρικον φιλίν. Δισκοθήκες, 

δασούδκια, café, επιτηρούσαν τα παιδονόμοι. Σινεμάν μόνον με συνοδείαν. 
Στα πάρτι, στα μπλουζ τα  σιανά εγύρευκες την ευκαιρίαν!  

Ούλλον το πάθος, επίστευκες τότες, ήτουν στο πόσον πολλά, πόσον 
κολλητά, πόσον σφιχτά ήτουν τα φιλιά τζαι πόσον επονούσαν δόντια τζαι 
σηείλια που το άκκαμαν.  

Να σου εμίλαν η κορού δκυο φορές, λλίον τρίψιμον, εγινίσκετουν 
καύκα σου! Επαλάβωνες να την θωρείς στον ύπνον δκυο τζαι τρεις φορές την 
νύχταν. Ελιώναμεν τα λάστιχα των ποηλάτων δκιαλλάσσοντας πόσσω τους. 
Τότες στα μελένια τζείνα χρόνια της εφηβείας, γιέ μου, τότες που στο 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      131 
_______________________________________________________________________________________________________________________________________________________________________________________________________________ 

 

 

ποστάνιν η παττίχα ήτουν στροντζυλή τζαι η ταμπούρα στενόμακρη, η αγάπη 
έππεφτεν χαμηλά. Κάπου πάνω που την κλάππαν τζαι κάπου κάτω που την 
κόξαν.  

Η φωνή μου που μετζο-σοπράνο ψιντρή στα δεκατρία, έγινεν άξιππα 
μπάσα γαουρκού. Άκουά με να λαλώ τζαι εξιπππάζουμουν που λλόου μου. 
Άκουσέν με ο μουσικός τζαι επολόγιασέν με που την χορωδίαν. Άκουσέν με 
τζαι ο παπάς μου τζαι εκατάλαβεν ότι το σελίνιν το μονόν έν έφτανεν για το 
διάλειμμαν... Χώρκα του μιτσή, εδίαν μου κανένα τσηιφτέν, έκλειεν το 
αμμάτιν τζαι έγνευκέν μου  κατά τες παστριτζές...  

Αφού εμαζεύκαμεν καμιάν λίραν τζαι με τον τσηιφτέν για λαστιχούιν, 
επηαίναμεν παρέα δκυο-τρεις συμμαθητές με τα ποήλατα στα σπίθκια της 
Σούτσου για τεκάλεμιτ. Επηαίναμεν παωμένοι, σφιγμένοι, να φοάσαι να 
ντζίσεις πόρταν άμπατις τζαι κολλήσεις γεννετήσια. Ανακατσιασμός! 

Εβκαίναμεν κορτωτοί, πλουμιστοί, κόκοροι που τριγυαλοκοπούν!  
Αντίς για να πάμεν ίσηια έσσω, ετρώαμεν σαν αθρώποι καμιά πίτταν 

σουγλούιν με VSOP στου Γαρουφαλλιά, να βρεθεί το πάτημαν που 
αρκούσαμεν. Καλού-κακού το κονιάκ εσκότωνεν τζαι τα μικρόβια. Ούλλοι οι 
παράδες μου επήαιναν στης Λελλούς. Συγκόφκω πως ρίζω άνετα κανα-δκυό 
λάστιχα του BMW της. Με την Μαρουλλούν την μονοβύζαν έν επήα τζαι 
έμεινέν μου απορία. Την Ερμάν, την Τουρκάλαν, έμαθά την ύστερις στα 
περίπολα με την ΕΣΑ. Εμείς εκαμμώναμεν τα μάθκια στες βίζιτες των 
στρατιωτών τζαι τούτη επλήρωνεν μας με τζείν την γλυτζιάν πραμάθκιαν…  

Η πρώτη άσιλά μου καύκα ήτουν η Αντρούλα, η δούλα του Μίκη. 
Πεζούνιν άσπρον ζυμωτόν, να ρέσσει τζαι το σηιόνιν. Έν ήτουν τζαι καμιά 
αβούρητη, νάτουν τζαι κάνα χρόνον μιαλύτερη. Εγλείφουμουν σαν τον 
κάττον τον απούρτιστον. Ήτουν, για το άρρωστον μυαλόν μου, ούλλη σαν το 
ανθρωπάριον του Ρenfield. Ούλλη βυζίν, ούλλη καυτά απόκρυφα ! Μια μέραν, 
δικλά ποδά, γνεύκω της εν νάρτω άρκοψες τζαι κοτσινίζει. Γιουτά μου τζαι 
τακκουρώ το παραθύριν της.   

Το κρύον ψατζίν τζαι τούτη δίχως βυζοκούππιν, αππέσω της αφτούμενης 
λάμπας. Διώ μέσα, εκαΐλησέν μου. Που τότες, πού με έχανες, πού με εύρισκες, 
στου Μίκη. Η ανεμόσκαλα που  εβάλαν οι φίλοι για να φεύκω στο παιχνίδιν 
ήτουν η μιάλη στράτα ύστερις για την Αντρούλαν. Είσηεν η πριγκιπέσσα μου 
πάντα αβάωτον το παραθύριν για λόου μου, επάταν μου στο σίερον τζαι το 
τσαττάλιν.  

Επηαίναμεν τζαιρόν μαζίν μα έν εταιρκάζαμεν πιττίν. Τούτη 
Βουγιουκλάκη τζαι Πουλόπουλον, εγιώ Καρέζη τζαι Βοσκόπουλον. Τούτη 



132               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ομόνοια, εγιώ ΑΠΟΕΛ. Εφοήθηκα άρμασμαν, γιατί εσουξούλαν μου κάτι για 
αγάπες τζαι έγραφεν ιμίσιη μου, ποιήματα πατητά του περιοδικού, με ξερές 
μαργαρίτες τζαι ματσικόρυδα. 

«Ούσσου, βρίξε ρα πελλή, που μου γυρεύκεις χάρτωμαν που τα δεκάξι».  
Ελαώθην τζαι επολόγιασά την!  
Που τότες, όποιαν επολόγιαζα ο ποτσίππωτος, ήμουν ζιαν τον 

παραπόντην, ζιαν τον ποθκιάντροπον, ζιαν να έχλιαζα που σίουρον άρμασμαν.  
Σκάπουλος, έπαιζα πελλόν. Λλίες αήκαν με σύξυλον. Τούτες έν 

εχάσασιν, σίουρα, της Βενεθκιάς βελόνιν.  
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      133 
_______________________________________________________________________________________________________________________________________________________________________________________________________________ 

 

 

Στρατός - ΑΣΜ 11237.  Βλαντζίν γάρε 
 
Τελευταίαν μέραν, πριχού τες τελικές της έκτης, εβκάλαμεν τες 

κορούες πόξω που την τάξην τζαι επιάαμεν την συζήτησην για τον στρατόν. 
Ακούαμεν ιστορίες που έναν σωρόν λαφαζάνηδες για ξατιμασιές, αγγαρείες, 
κλώτσους, πάτσους, καψόνια. Εγυρεύκαμεν την αναμετάξυ μας δύναμην τζαι 
κουράγιον για την διετίαν που μας εκαρτέραν, για το κακόν που έρκετουν 
πριν τον μήναν. 

Εβκάλλαμεν τους φόους μας που καρδκιάς,που κάπου να πιαστούμεν! 
Ένα βουκκαλλέτικον, ένας παμπακοβίλλης, ηύρεν ότι στον στρατόν εν 

να μας πουζιάσουν, ότι εν να μας ξιμαρίσουν, ότι εν να μας βλάψουν. Τούτος 
εξόν που το πρώτον, που άλλος λλίον ως πολύν έπαθεν, άρπαξεν τζαι ούλλα 
τα δεύτερα τζαι εμείναν του!   

Την κουβένταν την μιάλην είπεν την τελικά ο Στέλιος, τσας πριν 
ξαναμπούσιν μέσα τες κορούες: 

«Δκυο χρόνοι εν ο στρατός, σαν τους γάρους, έννεν  τίποτις το 
παραπάνω!»  

Τούτον ήτουν. Κάθε που εκόβκουνταν οι κλάππες μου που ποσταμόν, 
κάθε που εσπάζουμουν που αγανάκτησην, κάθε που εποβκάλλαν με, έφερνά το 
στο νουν. «Βλαντζίν, δκυο χρόνοι ένι γάρε!  Έννεν τίποτις.»  

 
Όπως επροσυνάφερα, ύστερις που τες τελικές, την ώραν των 

εισαγωγικών, έφυα ο τσιενκένης σιηονωτός για την Τζερύνειαν. Ούλλοι ξον 
που τους γονιούς μου, εξέραν πως την χρονιάν τούτην εμπήκασιν για πρώτην 
φοράν εισαγωγικές.  

Μιαν βτομάδαν στα όρη τζαι στα παραρά. Εστράφηκα μαύρος αράπης 
τζαι ποτζεί τζαι τζεί, δώστου χωρκοϋριν. Εκαρτέρουν άνεγνοιας τον στρατόν!  

Εψυλλιάστην το η μάνα μου που τηλέφωνον στην μάναν του Αντρέα. 
«Ο Άρης, κα Έλλη;  Όι έννεν δαμέ.. όι, δκιεβάζει,.. έννεν μιτά του!». 

Στην αρχήν επερίπαιζα αήνοντάς την να συγκόψει πως ο Ανδρέας  έν 
ήτουν τζαι κανένας μαθητής, πως έμεινε μετεξεταστέος τζαι δκιεβάζει, αλλά 
ύστερις που εγύρεψέν με στου Νίκου, στου Ευτύχη, επόληξεν το ψέμαν.  

«Είμαι τίποτες δούλα σου, να σε σάζω, να σε ταΐζω τζαι εσού μιαν 
δουλειάν να μεν…;» άφτει μου μιαν τελευταίαν αναμωνιάν τζαι αντακώνει: 



134               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

«Κύριε ελέησον! Έν κόβκει χίτσιν ο νους σου; Μα, πε μου, χάνει 
λάδκια το κράγκο σου; Νάμπου εν να απογίνεις, Απόστολε Αντρέα μου;» τζαι 
να κλαίει! 

Επαούριζεν μέρες, εσυνάφερνέν μου κάτι για γονίδια που την μερκάν 
του παπά μου, για τον ξάδελφόν μου που την μερκάν της που εν με 
υποτροφίαν στο Μ.Ι.Τ. που ξέρει Γαλλικά, πιάνον τζαι βκιολίν.  

Εγιώ πέρκημων πνάσει, ηύρα να ταττέψω:  
«Εεε...εννα πά…πάω ..ννομικήν.. που ..έεε…έν έσηει  εεε…εξετάσεις…»  
Αντάκωσεν ξανά τον εξάψαλμον, ανάκατον με γεναικωτά μιλλωμένα.  
«Όρισε; Το δικηγοριλλίκιν σε μάρανεν ! Δίκλα μου έναν δικηόρον, 

δκυο λέξεις να βάλει στην σειράν, έν τες πιντώννει. Έν αγροικάς, ρε 
τεμπερχανά; Εκαταϊσηιέφτηκες! Εσού έν ήσουν που ελάλες εν να γενείς 
γιατρός; Σφύρα μου τζι’ έεερκουμαι ρε κούννε!» Κλάααμαν, να 
τριχομαλλιάζεται !  

Εστράφην στον τζύρην μου χρήζοντάς τον προσωρινά άτυπο μέλος του 
οικογενειακού συμβουλίου. Τούτος, αντίς να την σεκοντάρει, επίστευκεν  

-είπεν χαμηλόφωνα- ότι σε τέθκοιον νησίν μιτσήν έν γιορκούν άλλοι 
επιστήμονες τζαι εταίρκαζα, ο αχαμάκης, για υδραυλικός, πογιατζής ή 
ηλεκτρολόγος.  

«Έν έππεσεν τζαι κανένας φούρνος, Έλλη, πιάνουν τα σηέρκα του, εν 
να ...ψουμοχορτάσει».  

Η μάμμα μου εδισπιρκούσεν, εκοτσηίνιζεν, εγινίσκετουν σηύλλος να 
τον φάει! Επαούριζεν ξανά τζαι ξανά. Εγιώ αντιρριούσα στην ιδέαν να πιντώνω 
σωλήνες αντίς για λόγια, να κρατώ ηλεκτροκόλλησην αντίς μολύβιν, τζαι να 
βκάλλω πάσα αντίς για σκάϊα ή βελούδκια. Τούτον πιστεύκω, τζαι όι το 
κλάμαν της μάνας μου, αντζελοσσιάσαν με τζαι εστάθην μου η αιτία να 
σφιχτώ…  

Έδοξεν νάρτει η ώρα να πάω στρατόν. Έπνασεν η κελλέ μου που το 
τόσον καρκασιηαλλίκιν του τελευταίου μηνού. Ηύραμεν τζαι έναν φίλον του 
τζύρη μου τζαι εβάλαμέν τον βύσμαν για Διαβιβάσεις. 

Έκοψα το μαλλίν πρώτον νούμερον τζαι πουρνόν-πουρνόν 
εποσηαιρέτησα γονιούς τζαι αδέλφκια.  

Έσυρα στο ΓΣΠ. Αξαμώσαν μας,  εζυάσαν μας,  ακούσαν μας,  
εποσηύψαν μας, το γιατίς έν το εκατάλαβα, επιάαν μας τζαι τα αχαμνά. 
Τούτον εκατάλαβά το. Εδώκαν μας χαρτιά, εδώκαν μας ΑΣΜ τζαι εποσπάσαν 
μας.   



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      135 
_______________________________________________________________________________________________________________________________________________________________________________________________________________ 

 

 

Γιώτα-ένα ούλλοι, ξον που καμιά δεκαρκά φτανούς πουλλαόφωνους, 
με ποτσοκάπουλα για αμμάθκια. 

Κατά το μεσομέριν εκατηφορίζαμεν για το ΚΕΝ της Σκάλας πα στα 
Bedford φρεσκοκουρεμένοι, ζιαν τους γλόμπους μες στην κάσηιαν! 

Μες στην πυράν, με τες ώρες στους 40ο, να ποκουρευτούμεν ώστις να 
μας δώκουν ρούχα. Ο μπαρμπέρης την δουλειάν του, τούτοι να μοιράζουν 
καραβάνες, τσηιαττάλια, χλαίνες, μπερέ, γυλιό, κράνη, εξαρτύσεις, ποΐνες, 
γκέτες, σκελέες τζαι εμείς προσοχήν-ανάπαυσην, μες στον λάλλαρον.  

Για σκελέες έν ήξερα, αλλά έμαθα, τζαι με το που τες εφόρεσα ένοιωσα 
είνταλος κοτσινίζει ο κάβαλλος τζαι άφτουν τα αχαμνά.  

Οι υπαξιωματικοί ζόπποι, κομπλεξικοί, αμόρφωτοι του Γενάρη, ζιαν 
τον χάρον που πανωθκιόν μας, να κάμνουν την μόστραν τους μες στο 
λιοπύριν.  

«Αναφέρσου ρεε.. Νάμπου είσαι, σού;  Μαθητής ρεέ..; Εν να πεθάνεις, 
ψάριν, εν να ρέψεις!  Μάνα μου ρέε… το κοπελλούιν ήρτεν μας εκδρομήν. 
Πόθεν τζ’ επέμψαν σε ράα εσέναν; Έν είσηεν η μάνα σου καλλύττερην να 
πέμψει;»   

Εμείς ακόμα μαθητές με πολιτικά, τούτοι οι αμπάλατοι, να μας λοούν 
στρατιώτες τζαι δώστου να αντακώννουν τα εν-δυο κάτω, πιέσεις, επικύψεις.  

Ήρτεν η ώρα να φάμεν πόλιπιφ τζαι ψουμίν στότσιην, να πιούμεν 
νερόν, να πάμε στες διμοιρίες, στους λόχους, που ήτουν δέκα πράσινες 
παράγκες να χοχλούν ζιάν τον φούρνον τζαι με τα πολλά να ππέσουμεν. 
Ετζοιμήθην -αν ετζοιμήθην-μαθητής, εξύπνησα στρατιώτης. Ήτουν τότες 
που πρωτόφερα στην θύμησην  τζείνα για  γάρους, για βλαντζίν. Ορκίστηκα να  
τα αντέξω!  

Πεντέμισι σάλπιγγα, εγερτήριον, φώτα, φωνές, ξατιμασιές, 
παρουσιάσου ρέε.. τη μάνα σου ρέε, νίψιμον, ξύρισμαν, εξαρτύσεις, 
στρώσιμον, σύνταξη, έπαρση, πουλλάδα, γυμναστικήν-γυμναστικήν!  

 Όπου γυμναστικήν-γυμναστικήν που δαμέ τζαι τζεί, έννα 
καταλαβαίνεις,  γιε μου, καψόνια του πεθαματού, σαν τζείνα τα δικά σου στο 
ΚΕΝ της Πάφου, αναμεσίς σε …πατατάρηδες.   

Χείρου σηειρόττερος ο λοχίας ο Γιάγκουλος του θαλάμου μας, ένας 
αμπάλατος ανασσιελλοβιλλομπούκωτος, γέννημαν-θρέμμαν Παφίτης.  

 Ήρτεν η ώρα της αναφοράς τζαι άκουσα τον Λοχαγόν τζαι τον 
Διοικητήν να μιλούν καλαμαρίστικα, πρώτην φοράν ύστερις που τόσην 
βαρβατίλλαν.  



136               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

«Σας καλωσορίζω ως Έλληνες Κυπρίους…φαντάρους…ήλθατε από 
γονείς που αναμένουν πρωτίστως... απονέμεται σκληρή δικαιοσύνη ... όταν 
βαίνει η εκπαίδευση εις βάρος της ασφάλειάς σας ...βελτίωση των αθλητικών 
σας επιδόσεων... απαιτείται ομαδική εργασία... επιτυχής στόχευση ...δια να 
λάβετε άδεια ...διέλθει περιοδεύον δια επιλογή αξιωματικών…εμφάνιση 
λεόντων». 

Εφέρναν μου τα καλαμαρίστικα μιαν γαλήνην στα φκιά, εποτζοιμίζαν 
με, να χάνω το πριν τζαι το ύστερις που έρκετουν. Η γαλήνη τούτη έπιανεν 
λάου- λάου το κορμίν μου ούλλον τζαι τζείνη η ώρα η ήσυχη ήτουν για μέναν 
ώρα χαλάρωσης, ώρα ονειροπόλησης. Εθωρούσα χαμέ τα άρβυλα, δκυο 
δάκτυλα μες σε αλεύριν άσπρον-άσπρον τζαι φτανόν τζαι εθαρκούσα πως 
ήτουν  η ψιντρή άμμος της Σκάλας δίπλα που δροσερές θάλασσες.  

 
Με το που εποσπαζούμασταν της αναφοράς, άρκευκεν πάλε να φακκά ο 

ταμπουράς. Γυμναστικήν-γυμναστικήν, σύνταξην, βήμαν, γυμναστικήν-
γυμναστικήν, ξατιμασιές... 

Το Σκαλιώτικον αλεύριν, που όπως εσύγκοψα ήτουν χώμαν 
σηιλιοπατημένον,  σηιλιοιδρωμένον, ήτουν παντού, στα μάθκια, στο στόμαν, 
στην φασολάδαν. Έτσι επήαιννεν η μέρα, με κανάν διάλειμμαν να πνάσουν οι 
λοχίες, λλίον νερόν, λλίον φαϊν, Καλλιόπην τζαι θεωρητικήν εκπαίδευσην. 

Κτυπώ-επανακτυπώ-λογχίζω-ντο, οπλίζω-ανασαίνω-σκοπεύω-πυροβολώ. 
Σε τούτα τα διαλείμματα, ούλλα με το ρολόιν, ούλλα στο πόιν, 

εγύρευκα έναν γυρόν καμιάν γνωστήν ξιουρισμένην λαμποκκελέν.  
Είδα μιαν, ζιλικουρτισμένον τον Ευτύχην. Είδα άλλην τζαι εβούρκωσα 

με την αδικίαν, την λαμποκκελέν του Νίκου του διπλανού μου τζαι τούτον 
σικκιρτισμένον σε πρότασην τζαι λαγουδάκιν. Που μακριά είδα τζαι τζείνον το 
βουκκαλλέτικον τον παμπακοβίλλην με έναν ρότσον αγκαλιάν ζιαν  
μποστανίσηιαν παττίχαν, να φακκά τον γυρόν του θαλάμου φωνάζοντας 
πουλλαόφωνα: «Είμαι το δεξίν αρτζίδιν του Μωάμεθ». Ξένος πόνος, ούλλον 
γέλιον για τους άλλους. Εμέν, έλιωνέν τον η μύλλα μου, ετρύπαν το φλαντζίν 
μου.  

Έτσι επηαίναν οι εβτομάες με γυμναστικήν-γυμναστικήν μες στον 
λάλλαρον. Με λιποθυμίες, με το αλεύριν να κατσιαρίζει μες στα δόντια, μες 
στην φασολάδαν, με οκάδες τα αντριλίκια που τους αμπάλατους λοχίες του 
Γενάρη. 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      137 
_______________________________________________________________________________________________________________________________________________________________________________________________________________ 

 

 

Εξεπόσταζες σαν ήτουν να πιάεις όπλα, να βκείς βολήν ή πορείαν στα 
λακκόβουνα εν πλήρη εξαρτύσει.  

Τρία μίλια ως το πεδίον βολής, τρία ταπισόν. Τίποτες, περίπατος 
λαλείς, για σέναν που αμούστακος επήες είκοσι ως το Δκιόριος. Βάλε όμως 
τζαι άλλα τρία βουρητός με το Maouzer ανάτασην να κάμνεις τον δορυφόρον 
του Ήλιου που επαρπάταν, βάλε τες καταλήψεις της μουτταρκάς πα στα 
κάκκαφα,  βάλε τον λάλλαρον των σαρανταδκυό υπό σκιάν -άμα εύρισκες 
σκιάν-, βάλε την δίψαν, βάλε το εν πλήρει εξαρτύσει, βάλε την σκελέαν, βάλε 
το όπλον ανάτασην, πρότασην ή λαγουδάκιν, βάλε την αεροπορίαν να 
γενίσκεσαι έναν με το χώμα, βάλε το έρπην, βάλε το τροχάδην…, συγκόβκεις 
την διαφοράν! 

Το Bedford που έφερνεν τους στόχους τζαι την ξηράν τροφήν,  ήτουν 
τζαι το ασθενοφόρον για το λλίον σηιός σε όσους άννοιεν η μούττη ή σε 
τζείνους που εφύρνουνταν. 

Ο δικός μας, ο ανασιελλοβιλλομπούκκωτος,  ο αμπάλατος  λοχίας, έβαλέν 
το αμμέτιν να με βκάλει αναφοράν, διότι έν εκαθάρισα δήθεν το μπρεν, το 
όπλον το ομαδικόν. 

Η αλήθκεια ήτουν ότι έν εκαθάρισα το στεν, το προσωπικό του 
τ΄όπλον!  

- Είντα που εν να πεις στην αναφοράν, ενώπιον Διοικητού, στρατιώτη; 
Αρωτά.  

-Λαμβάνω την τιμήν να αναφέρω, κ. Διοικητά, ότι εσυνελήφθην υπό 
του Λοχία Γιάγκουλου να μην έχω καθαρίσει το στεν.  

- Το πρε ρέε.. Εσηύλιαζεν! Η εξυπνάδα του, σε μιαν σειράν τεστ 
νοημοσύνης που έδωκεν, ήτουν τσάς πάνω που το μηδέν, με το ζόριν πάνω 
που την ιδιωτείαν. Σκόρ, που μετα βίας τού ‘φτανεν να παρπατά, να δήννει  
παπούτσηια, να τρώει τζαι ν΄ αγκαρίζει. 

Γυμναστικήν-γυμναστικήν τζαι ξαναρωτά με.  
Εγιώ πάλε, «το στεν κ. Διοικητά». « Το πρε ́ ννα πεις ρέε ..το πρε..» να 

παουρίζει τούτος. 
Ατομική γυμναστικήν-γυμναστικήν ίσια ως το πρωίν που εστάθην  

στην αναφοράν του λόχου. Ήρτεν ταπισόν μου ρουθουνίζοντας, για 
τζαινούρκον αλισβερίσιν τζαι ξαναρωτά με. Πάλε «το στεν» εγιώ.  

Ωμματοσκόπησέν με σαν να εθώρεν πρώτην βολάν πελλόν τζαι 
έστειλέν με πίσω στην σειράν, εκτός αναφοράς. Που τότες εκρατούσεν το τζαι 
έδειχνέν το.  



138               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Εκρατούσα το όμως τζαι εγιώ ο αρκόπελλος τζαι, όταν ήρτεν η ώρα, 
έδειξά το… 

 Ανάθεμαν την τύχην μου που μ΄ εντύσασιν φαντάρον,   
τζαι έφυα που έσσω μου να δω εσέν τον γάρον. 
 
Ήρτεν η επιτροπή επιλογής για να περάσουμεν περιοδεύον. Εγιώ να 

αποζητώ σηιός, μα πάλε μες στον λάλλαρον με τες ώρες. Πάλε οι λοχίες 
γυμναστικήν-γυμναστικήν, ώσπου νάρτει η σειρά μας. Τούτην την φοράν με 
ενισχύσεις που  τες Ειδικές Δυνάμεις. 

Εγυρίζαν τες πρώτες σειρές τζαι έσυρναν ανέμην τες ππουνιές.   
-Αναφέρσου!  
-Στρατιώτ...  
-Στρατιώτης ρέε ; Λοκατζής ρέε..!  (μπάμ η ππουνιά στο στομάσηιν)  
-Πού εν να πάεις ρέε;  
-Διαβιβάσεις. 
-Διαβιβάσεις ρεέ; ΛΟΚ εν να πάεις ρέε! 
-Αναφέρσου ρέε! (μπάμ- μπάμ …στον στόχον) 
- Στρατιώτης τάδε… του Ρένου τζαί της Έλλης εκ Λευκωσίας, ΑΣΜ  
   11237, αναφέρω!  
- Επιλέχτηκες για ΟΥΚ. 
- Ευπειθώς αναφέρω, κ. Δεκανέα, εν να πάω Διαβιβάσεις!  
- Διαβιβάσεις ρέε; ΟΥΚ ρέε!!!.. (μπάμ την ππουνιάν στο στομάσηιν!)  
 
Έδοξεν κάποτες να φύω που τον λάλλαρον, να μπω στο σηιός τζαι 

ύστερις στο διοικητήριον.  
- Αναφέρσου!   
- Στρατιώτης …κλπ.  
- Πού επιθυμείς να πάς;  
- Διαβιβάσεις ! 
Ψου ψου ψου, μου μου μου οι γαλονάδες, ζιαν σε κακουργιοδικείον 

πριν που τα ισόβια.  
-Έχεις πτυχίο St. John Ambulance.  Πας Υγειονομικό. Προσοχή, 

μεταβολή και έξω.  
Εβκήκα παραζαλισμένος. Άλλην μου εδείξαν, άλλην μου εμπήξαν! 
 
Απορία πρώτη: Πού επήεν τζείν το βύσμαν για Διαβιβάσεις; 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      139 
_______________________________________________________________________________________________________________________________________________________________________________________________________________ 

 

 

Αξητίμαζα που μέσα μου τον φίλον του γέρου μου με το βύσμαν, τους 
αξιωματικούς της επιτροπής που έν εκαταλάβασιν το βύσμαν,  τον τζύρην 
μου που έν είσηεν γερόν βύσμαν τζαι τελευταίαν την τύχην μου την γιέρημην 
την μαύρην.  

Απορία δεύτερη: Είντα που ένι Υγειονομικόν;  
Την ίδιαν απορίαν είχαν την τζαι καμιάν εικοσαρκάν άλλοι. Ούλλοι, 

το πασσηύν τζαι το φτανόν τους. «Υγειονομικόν ένι τούτοι που κρατούν φλιτ 
μες στες χωράφες για τες μούγιες, τες σκνίπες, τα κουνούπια». «Υγειονομικόν 
εν τούτοι με τα φορτηγά που φκερώνουν βόθρους που κότσιρα, εν τούτοι που 
κουβαλούν νερόν που χαβούζες». «Υγειονομικόν ύστερις ένι να ξεψειρίζεις 
πουττόφτειρες τζαι να πλυννίσκεις βίλλους με βλεννόρροιαν». Τούτοι οι 
ύστερις ήτουν τζαι οι τσας λλίον πιο σωστοί! 

Επέρασαν μέρες να μάθω είντα που ένι Υγειονομικόν τζαι χρόνοι να 
συγκόψω τον ρόλον που έμμελεν να παίξει στην ζωήν μου. Αλλά είπαμεν: 
¨δώς τού πελλού αγγούριν, να σου πει εν ζαβόν¨! 

 
Εγράψαμεν εκθέσεις, επεράσαμεν επιτροπές τζαι επέλεξαν πέντε για 

την Σχολήν Αξιωματικών.   
Μιαν εφωνάζασιν τον Νεόφυτον τον Παπανικολήν μιτά μας τζαι μιαν 

μόλις τον εθωρούσαν, δίχως του. Ήτουν ένας φτανός κοτσηινοτρίσηις, ούτε 
μούγια να τον φτύσει. Μαννοκίκκιρος με πιτσιλιές, παστός ο ίδιος ο Άης 
Ονούφρης σ’χώρα με! Τελικά εμέτρησεν το ηρωικόν το όνομαν τζαι εστείλαν 
τον χτιτζιάρην αξιωματικόν.  

Μόλις ορκιστήκαμεν, τζαι πριχού τες 40 μέρες, εφορτώσαν μας πα στα  
Bedford,  φρεσκοκουρεμένους σαν τους γλόμπους μες στην κάσηιαν, για  την 
ΣΕΑΠ (Σχολή Εφέδρων Αξιωματικών Πολέμου). 

 



140               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Σ.Ε.Α.Π. 
     (Σε Έχω Αγαπήσει Πολύ - Σήμερα Έρχεσαι Αύριο Πεθαίνεις 

Σαν Εσένα Άλλαξα Πολλές - Σήμερα Έχει Ασφαλώς Πατάτες) 
 
Που την ώραν που εδκιαβήκαμεν της πύλης σαν ΥΕΑ (Υποψήφιοι), 

ώστις τζαι εξεβήκαμεν σαν ΔΕΑ (Δόκιμοι Αξιωματικοί), έν αθυμούμαι να 
επαρπάτουν. Πάντα βουρητός, πάντα τραούδιν, συνθήματα. «Έχω μια αδελφή, 
κουκλίτσα αληθινή, την λένε Βόρειο Ήπειρο..», «τον Μάτση, τον Καραολή, 
τον Ζάκον, τζαι Παλληκαρίδην», ασκήσεις, δκιέβασμα, μελετητήρια, 
εξετάσεις, βολές, γυμναστικήν-γυμναστικήν, εξομολόγησην… 

«Κτηνοβασίαν έκαμες;..» το πρώτον που αρώταν ο παπάς.   
Εσύγκοψα πως πριν που μέναν ήτουν ένας-δκυο που την Γεωργικήν 

Σχολήν. Έδρωσα να του δώκω να καταλάβει πως έν έκλανα τζαι εγιώ με 
ξένον κώλον. Τούτος ταμένος στο τζυνήιν παραστρατημένων ψυσηιών  που 
διακαώς έθελεν την σωτηρίαν, τσας να με αήκει αμετάλαβον.  

Αν που τον παπάν εγλύτωσα, που τον διμοιρίτην έν εγλύτωσα. 
«Ποιού το σηιέριν πιάνει να ζωγραφίσει;» αρωτά μας. 
Πού να πονηρευτώ. Λαλούν στον στρατόν να μεν προσφέρεσαι, αλλά 

ήμουν καλός ζάβαλλί μου τζαι αντιπολοήθην. Εζωγράφισα τον γνωστόν 
φοίνικαν της επαναστάσεως, έγχρωμον σε μέγεθος δωματίου, στο τσιμέντον 
πόξω που τους θαλάμους. 

Εδώκαν μου τιμητικήν, αλλά ευρέθην ξανά μεσάνυχτα, πέντε μέρες 
ύστερις, πάνω που την ίδιαν πουλλάαν. Έκαμνέν μου ο ίδιος διμοιρίτης 
εκπαιδευτής, ο Ανθ/γός Μηχανικός, ολονύκτιαν προσωπικήν γυμναστικήν-
γυμναστικήν για τ΄αππήημα του ψύλλου. Έρεψέν με! Ενόμιζά τον χουντικόν, 
αλλά έν ήτουν, ενόμιζέν με χουντικόν, αλλά μόνον εγιώ ήξερα ότι έν ήμουν.  

Αν το χώμαν στο ΚΕΝ ήτουν αλεύριν, στα Πολεμίδκια αλεύριν ήτουν τα 
βουνά, τα παραρά τζαι τα κάκκαφα που γυρόν. Τον σηειμώναν πάλε το 
αλεύριν εγινίσκετουν ζυμάριν, να βουλλάς, να ριάς, να τουρτουράς ίσηια με τα 
νύσηια των ποδκιών.  

Γυμναστικήν-γυμναστικήν τζαι εγιώ:  «Γάρε, βλαντζίν, δκυο  χρόνοι 
ένι…» 

Πάνω που το δικό μας στρατόπεδον, είσηεν άλλον των Καναδών ΟΗΕ-
ηδων. Κάθε Κυριακήν την ώρα του εκκλησιασμού, φάτε μάθκια ψάρκα! Ο 
σκοπός στα ντεπόζιτα εμάννευκεν. Εθώρεν, σαν σε όνειρον, καμιά δεκαρκάν 
ξανθές πα στ΄άλογα να ρέσσουν ανηφορίζοντας μέσα σε άσπρον αλευρένιον 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      141 
_______________________________________________________________________________________________________________________________________________________________________________________________________________ 

 

 

σύννεφον. Ήτουν τα πιο καθαρά τζαι πλουμιστά άλογα, με τες πιο όμορφες 
αμαζόνες, με τα πιο καυτά μίνι που είδαμεν. Μπορεί να έφταιεν η κλεισούρα, 
αλλά εφαντάζουμούν τες τζείνες νά ν οι άππαροι τζαι εγιώ ο καβαλάρης. 
Αγόραζες την σκοπιάν με μισήν κούταν Graven A. Μόνον να τες θωρείς να 
ρέσσουν! 

Τεκάλεμιτ τακτόν στην Καλλιόπην, με καμιάν  καταμακκωμένην 
σελίδαν του PLAYBOY που την αριστερήν πούγγα στο αριστερόν σηιέριν. 

Τούτα ούλλα που λαλούν για χαππούδκια μες στο τσάιν, εν μιάλη 
λαφαζανιά. Παρά την γυμναστικήν-γυμναστικήν, παρά τα κάστια, τα 
μαθήματα, τες εξετάσεις, τες αγγαρείες, τον πεθαμόν ούλλον, η όρεξη για 
τεκάλεμιτ έν εκόβκετουν! Τζαι χαππούιν να εβάλλαν, θαρκώ ξεθυμασμένον 
ήτουν. 

Γεναίτζιες; Καμιά συμμαθήτρια στο τηλέφωνον, καμιά παστριτζιά στην 
δίωρην. Στον χορόν αποφοίτησης επήα με την Ρωξάνην την Κουδουνάρη, 
τρίτην ξαδέλφην που την Λεμεσόν. Μεν πάει ο νους σου σε ξιμαρισηιές, 
αιμομιξίες τζαι τέθκοια που αρωτούν οι παπάες. Κύριος,  πάντα ευγενικός, με 
πρωτόκολλον συμπεριφοράς, πρόσκλησην, παραλαβήν τζαι παράδοσην της 
ντάμας. 

Ξενύχτιν, χορός, χειροφίλημαν τζαι την άλλην μέραν, …πορεία, αέρα 
τζαι κατάληψην της κορυφής 1029  εν πλήρη εξαρτύσει.  

Το φαΐν σκεδόν καλόν, πολλά πιο πλούσιον που τούτον που 
φαντάζεται όποιος έν υπηρέτησεν στρατόν που μέσον ή που φύλον. Επίσημα 
στρωμένον τραπέζιν, ψωμιέρα, κανάτα, πιάτον, καντίλα, γλυτζιστικόν, 
φρούτον με πρότσαν τζαι  μασηαίριν για να μαθαίνεις ως αρμόζει τρόπους. 

Ύστερις που τες πρώτες γραπτές εξετάσεις, ορίσθηκα λοχίας ΥΕΑ, με 
κάτι χρυσοκότσινα νισιάνια να φαντάζουν ραμμένα στο μανίτσηιν! 

Ανατέθην της ομάδας υπηρεσία στα μαγειρεία. Ούλλη η εβτομάα 
ετζύλαν σηίσηιν εξόν της Τετάρτης που είσηεν ψάριν. Εφέραν μας κάτι ψάρκα 
Rossi, παγοκολόνες σε χαρτόκουτα με σφραγίδες του Ιβάν του Τρομερού. Που 
την προηγούμενην αήκαμέν τα έξω, αλλά επειδής εκράταν το κρύον, οι 
παγοκολόνες, παγοκολόνες! Αρκέψαμεν, πουρνόν-πουρνόν, δέκα πλάσματα 
να σμιλεύκουμεν τον πάγον τζαι να κάμνουμε αγαλματοψαρούδκια, 
σπασμένα, μισά, κάρτον  τζαι ολόκληρα.  

Είδα να μεν γιορκά το πράμαν, τα σηέρκα μας εποκόπηκαν, 
εμαρκώσασιν, είδα να πιάνει μεσομέριν, τα τηάνια να’ν’ όφτζιερα, τον μάειραν 
σηεσμένον. Μιαν που με το καλόν έν εκαΐλαν, δικλώ θορώ τα κότσινα 
νισιάνια -στο δκιάολον είπουν- τζαι διατάσσω τον στα κουτουρού:  



142               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

-Βράσε τους μαυρογέρημους τους Ρώσσους  μιτά του πάγου!  
Μιαάλον βούκκον φάε, μιαάλον λόον μέν πεις! Ετρώαμεν το 

μεσομέριν μισοτηανισμένον-μισόβραστον κάρτον του ψαρκού, με όσα που τα 
λέπια έν εποκάτσασιν στο βράσιμον.  

Τζείνον το μεσομέριν, επαρακάλουν μέσα μου -ο μάειρας φωναχτά 
πόξω του- πέρκημον έν φανούν οι αξιωματικοί.  Οι ΥΕΑ όμως, που εμαθαίναν 
τρόπους, εποκαθάρισαν ως άρμοζεν το πιάτον.  

Άλλην, δείλις πιον, επαραπονέθην ένας σαν ηύρεν μούγιαν μες στην 
σούπαν. Έφαα την κράτησην, γιατί αντιπολοήθην -ειρωνεύτηκα είπασιν- ότι 
έννεν δουλειά μου να παντώ παραζαλισμένες, αυτοκτονικές μούγιες.   

Ήτουν να τριτώσει το κακόν, όταν μιαν άλλην, ήρτεν για 
επιθεώρησην ο Ανθυπολοχαγός που την πίσω πάνταν του θαλάμου. Είδεν την 
σίκλαν τζαι το σκουπόχορτον ταπισόν της τερατσηιάς, αρώτησεν ποιος είσηεν 
την ευθύνην τζαι, πριν το  πολλοσκεφτώ, έκαμεν ο ΥΕΑ Σιακαλλής, ο 
επιλοχίας των ΛΟΚ, βήμαν μπρός τζαι αναφέρτην. Τούτον το βήμαν μπρός 
έχουν το εύκολον σαν το κατούρημαν τα ΛΟΚ. 

Έχασεν την δίωρην που λλόου μου, αλλά νερόν τζαι αλάτιν. Όποτε 
τον εθώρουν τελώνην στο αεροδρόμιον, εσυνάφερνεν την ιστορίαν τζαι εγιώ 
ετζέρνουν μπύρες. Στον πόλεμον ήρωας! Εκράτησεν που μόνος το Πιρόιν. 

Κατά τον πέμπτον μήναν, λλίον πριν έρτει ο τζαιρός να φύουμεν, 
αρωτά ο Ανθυπολοχαγός Μηχανικός:  

-Ποιος έν εσυνευρέθην;  Να πάρει δίωρην!  
Επολοήθην ο γνωστός Παπανικολής τζαι είπεν ότι «έν τον εβάλλαν στα 

σπίθκια γιατί είσηεν την αναγιούμενην». Είχαμε τες υποψίες μας, οπότε μάζεψα 
-ο πάτρωνας- που έναν σελίνιν, με την υποχρέωσην να δούμεν να πιάνει 
τόπον ο ππαράς.  

Εκαΐλησεν η παστριτζιά να τον δεχτεί, έβαλέν μας στην μιάλην την 
κάμαρην τζαι έππεσεν πάνω στην γαμήστραν. Τζείνη να του την έσηει κρυφά 
πόξω αναμεσίς στα σηιέλια, η καρκόλα τζαι τα κόκκαλα του  μαννοκίκκιρου 
να τρίζουν σαν τσηακκιλομηχανή, εμείς να βροντοφωνάζουμεν «έπαρσις» 
εντυπωσιασμένοι που τον βόαν τζαι ο κοτσηινοτρίσηις να ακκάνει τα σεντόνια 
τζαι να  ζητωκραυγάζει «έσηιά την!»  Ο  νους του τζαι μια λίρα που γυρίζει 
βίρα-βίρα… 

 
Κάπως έτσι εγενήκαμεν άντρες, ομάδα, αποκτήσαμε ηθικόν, δύναμην!  

Ούλλη η προσπάθειά τους ήτουν να μας κάμουν τσιάκκους σε γνώσεις, σώμαν, 
θέλησην, να πλάσουν ηγήτορες. Εθέλαν  να μας φτάσουν στα όρια, να μας 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      143 
_______________________________________________________________________________________________________________________________________________________________________________________________________________ 

 

 

βκάλουν τον καλλύττερον ή τον σηειρόττερόν μας εαυτόν, να κάμουσιν τα 
μωρά, άντρες. Που την μερκά μας, το μόνον να αποφοιτήσουμεν της Σχολής 
εθέλαμεν, να βκούμεν που τζει μέσα ζωντανοί!  Εκαταφέραμέν τα τζαι οι 
δκυο.  

Γενάρην ορκίστηκα τζαι έπιαα φύλλον πορείας για το 92ο ΚιΧΝΕ. Οι 
άλλοι τέσσερεις, για τον λόχον.  

 



144               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Υγειονομικόν -  ΕΦ 1007 
 
Άδειαν δκυο μέρες! Χρόνος πολύτιμος να δεις γονιούς, φίλους, 

αγαπητιτζιάν. Ύστερις ίσσια για το Υγειονομικόν στο ΒΜΗ.  
Αναφέραμεν τζαι οι πέντε στον Επίατρον Λαλιώτην, Διοικητήν του 

91ου Λόχου. Επερίμενα να δω ξανά καραβανάν. Αντίθετα, έμεινα με την 
άποψην ευγενικού αθρώπου τζαι πολιτισμένης υποδοχής, σχεδόν 
συναδελφικής, συντροφικής. Το γραφείον ιατρείον, με εξεταστικόν κρεβάτιν, 
βιβλία, πολυθρόνες. 

Εθώρουν τον σκεφτικόν, προβληματισμένον.  
Ετζέρασέν μας καφέν, άψαμεν τσιάρον τζαι εμοίρασεν αρμοδιότητες. 

Στον Κκέλην Εκπαίδευσην, στον Πρίντζην Καύσιμα-Υλικόν, στον Ττοφήν 
Υπασπιστήριον, σε μέναν Υπασπιστήριον-Στρατολογίαν, στον Παπανικολήν  
το… μιάλον  τίποτες! Εμάθαμεν ύστερις πως, σε συζήτησην με κάποιον άλλον 
αξιωματικόν, επαραπονέθην του ότι εζήτησεν που το ΓΕΕΦ, πέντε 
αξιωματικούς τζαι εστείλαν τεσσερισήμισι.  

Εκλωθοϋρίζαμέν τον, επιλατεύκαμέν τον μέρες για το πειν τζαι το 
ξειπείν του. Εσουρουντίζαμέν τον να δώσει υποχρεώσεις στον Νεόφυτον να 
μέν τον πιάουν οι στρατιώτες στο μαϊττάππιν, αλλά τούτος κκελέ κουλούμπρα. 
Τίποτες! Εγυρεύκαμεν το σέβας στους δόκιμους, αλλά τζαι να 
ξαλαφρώσουμεν που δικές μας υποχρεώσεις. Εσουξουλούσαμέν τον μέρες, 
αλλά σαν είδαμεν τζαι ποείδαμεν, εδιαδώσαμεν μιαν φήμην  πως ο ΔΕΑ 
Παπανικολής εν ιδιαίτερα προιτζισμένος. Πως τζαι οι παστριτζές εφοούνταν 
τον τζαι πως έπρεπεν να μέν ππέσει το σαπούνιν κανενού μες στα μπάνια. 

Ψιχάς τζαι που τζείνην την ώραν ούλλα εγυρίζαν πουγυρόν του 
προιτζισμένου.  Το πουλλίν επέταεν για μας. Οι στρατιώτες σεβασμόν, να 
πισωπατούν τοίχον-τοίχον, να τον θωρούν που κατωθκιόν του αντεροσφίχτη, 
να μέν αξαμώνουν το δειν του! Ο διοικητής, ψιχάς πάλε που σατανικήν  
σύμπτωσην, μια-δκυο μέρες ύστερις, ανέθεσεν του μαννοκίκκιρου τες 
αποθήκες υλικού. Δευτεροκλασάτοι πιον εμείς!  Βούρα θκειε τζιαι φτάννω σε 
πιον εμείς!  

Ο Πρίντζης εξεφορτώθην πάραυτα το υλικόν τζαι λαλούν ιμίσιη μου, 
ότι στην παράδοσην-παραλαβήν εχρέωσεν του κοτσηινοτρίσηι ...γριτζιλλόον! 

 
Το 92ο Κινητό Χειρουργικό Νοσοκομείο Εκστρατείας ήτουν η διπλανή 

πόρτα, μες στον ίδιον αυλόυρον. Διοικητής μας ο Υπίατρος Κουτρούμπας,  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      145 
_______________________________________________________________________________________________________________________________________________________________________________________________________________ 

 

 

γιαβάσηις στο ΚιΧΝΕ, μα πνιμένος στην δουλειάν στο ΓΕΕΦ. Ήτουν ουσιαστικά 
μονάδα που στην ειρήνην  εδκιάβεννεν με τσας δέκα στρατιώτες, έναν 
λοχίαν, έναν δεκανέα τζαι την αφεντιάν μου κούκον α-βολοντέ: 
Υποδιοικητής, Υπασπιστής, Στρατολόγος…μάνα, τζύρης, φίλος!  

Γιατροί μα τζαι νοσοκόμες, ούλλοι επίστρατοι. Εφύλαα σκέτες 
φωτογραφίες μες σε φακέλους. Αθρώπους μιάλους, μα τζαι όμορφες μιτσηές! 

Εξόν που τούτα, είχα να συντάσσω έγγραφα, να βκάλλω υπηρεσίαν 
στον Λόχον ή στο στρατόπεδον, να κάμνω εκπαίδευσην, να τους πααίνω 
πορείες,  βολές. Έβκαινα όμως, μιαν στες τόσες, περίπολον με την ΕΣΑ στες 
παστριτζιές της Σούτσου τζαι στα μπαράκια της Ρηγαίνης. Ήτουν κοντά στο 
αγοραπουλειόν για λόγους αντρικούς συνάμα τζαι …ουσίας. 

Τες νύχτες που εμείνισκα υπηρεσίαν, έβκαλλά τες μες στα 
ασθενοφόρα. Το φως αναμμένον τζαι εμείς πιλότταν. Έμαθα σπάστραν, 
πόκαν μα τζαι πόκερ, αλλά ποττές έν έχασα ή  έν εκέρτισα τσιάρα πάνω που 
την κούταν.  

Είχαμεν τζαι ένα Καναδέζικον ασθενοφόρον μιαλλύττερον, σηίσηιν για 
τούτην την δουλειάν, αλλά εκλείωνέν το ο οδηγός μέν του το καπνίσουμεν. 
Ήτουν  ένας λειψιμιός, φορτωμένος με δκυό χρόνους φυλακήν, που τον ηύρα 
τζαι άηκά τον να σκαλίζει καρδκιές στην μούττην του ευκάλυπτου.  

Η Καναδέζα ήτουν αυτόματη, ήτουν ο έρωτας, η χαρτωμένη του. 
Ήτουν  μια μαεμμένη που την έμαθεν να παρκαρίσκει μόνη της. Τούτος πόξω 
να της τραουδά, να της βακλά τζαι τούτη που μόνη της να πισωπατά στον 
όρχον. 

Μιαν αργίαν -έν αθυμούμαι, Πάσκα ήτουν, Χριστούγεννα ήτουν;- 
εβάλαν τον Κκέλην υπηρεσίαν. Είσηεν χαλασμένον δόντιν, επήεν έβκαλέν το. 
Εβάλασιν  εμέναν. Εγινάτωσα, εκαρτέραν με τζαι η κορού τζαι μια τζαι δκυο ο 
ανεμογάμης, βκάλλω το καππάτζιν τζαι εγιώ. Απαλλάξαν με που την 
υπηρεσίαν, αλλά, όπως εφάνην, ήτουν δόντιν γερόν, γιατί εν τζαι το μόνον 
που λείφκεται.  

Πόξω που το συρματόπλεγμαν που την μερκάν του όρχου, εμείνισκεν 
μια τριαντάρα νυμφομανής, αρμασμένη. Σκέτος φώκος! Ήτουν τόσον καλή 
με τους αξιωματικούς που «όι» έν ελάλεν. Τα πρωινά που έφευκεν ο άντρας 
της, άννοιεν για χάρην μας την πίσω πόρταν. Κουβένταν καμιάν στον 
κοτσηινοτρίσηιν,  μούγκαν εμείς, μέν  μας χαλάσει την μαγιάν!   Το 
συρματόπλεγμαν που μας εχώριζεν ήτουν πάντα ππεσμένον, πάντα πατητόν, 
ποττέ στητόν. Την μυοκήλην στο δεξίν καννίν που έπαθα δκιασηελλίσκοντας 



146               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

το σύρμαν, που αν αθυμάσαι είπουν σου ότι εν που παράσημον πολέμου, εν 
αντροπής σημάιν της γνωριμίας τζείνης.  

Μάρτην πιόν έπρεπεν να ανανεώσω τους γέρους επίστρατους γιατρούς 
με άλλους τζαινούρκους τζαι τες σουρωμένες νοσοκόμες με άπαννα μωρά. 
Εμαζευτήκασιν οι οπλίτες που πανωθκιόν μου σαν τες μούγιες, να μου 
τανείσουν να δκιαλέξω τα πλουσιόττερα προσόντα, που τα πιο άπαννα μωρά. 
Πάντα που φωτογραφίες, με τες αναλογίες να’ν’ που πα σε χαρτίν. 

Ξον που τες νοσοκόμες, έλεγχα τζαι το υλικόν. Τότες ήταν που 
πρωτόδα χειρουργικόν τραπέζιν, πλάγιον φωτισμόν, που έπιαα πρώτην 
φοράν νυστέριν, αναρρόφησην τζαι κάτι πράματα που ελαλούσαν τα 
ορθοσκόπια τζαι κολποσκόπια. 

Με το πατταλεμένον μου μυαλόν, εφαντάζουμουν την χρήση τους που 
τα σίουρα λάθος. Η πρώτη μου σκέψη, μολοώ, ήτουν πρόστυχη, ξιμαρισμένη.    

 
 Έναν μεσομέριν μες στον λάλλαρον, επήαιννα στο στρατόπεδον με το 

λαντρόβερ που είσηεν τον κότσηινον σταυρόν. Πάνω στην ανηφόραν, είδα 
έναν λοχίαν με σπασμένον πόιν τζαι βασταρκές, να πααίνει κούτσα-κούτσα. 
Εσύγκοψα ότι έρκετουν στον λόχον για αναρρωτικήν τζαι είπα του οδηγού να 
κόψει. Εσταμάτησεν μπροστά. 

Με το που εγύρισα είδα τον ανασσιελλοβιλλομπούκωτον τον 
Γιάγκουλον του ΚΕΝ! Τζείνον με το στέν που με επόβκαλεν, όι που καψόνιν, 
αλλά που γαουρκάν.  

Άηκά τον νά ΄ ρκεται τζαι εβάλαμεν πρώτην μιαν τζαι έξω για να 
φύουμεν. 

Άρκεψεν να παουρίζει. 
«Όι,  ολάν, μέν φεύκεις... στράφου…, είμαι ζάβαλι μου τζαι κουτσός!» 
Κατά που σου κάμνουν κάμνε τζαι κατζία μέν κρατάς. Εκοντοστάθηκα, 

εδίκλησά τον στα αμάθκια, εκαλοείδεν το δειν μου, εταίρκασέν με στον νούν 
τζαι ευτύς, το αμίλητον νερόν! Εμούλλωσεν!  

Εφάνην του σαν να εθώρεν για δεύτερην φοράν τον ίδιον αρκόπελλον. 
Μιαν τότες στην αναφοράν τζαι μιαν τωράς στην ανηφόραν. Εφύαμεν! 

Ένοιωσά το σαν την εξομολόγησην  στον  εαυτόν μου,  σαν το 
αντιγύρισμα μιας αδικίας. Θείαν δίκην είπαν το. 

 
Ήτουν τζαι η τελευταία φορά που επεράσασιν που το μυαλόν μου τα 

λόγια του Στέλιου, ¨Βλαντζίν, δκυο χρόνοι ένι, σαν τα γαούρκα.¨  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      147 
_______________________________________________________________________________________________________________________________________________________________________________________________________________ 

 

 

Ο Μισηιής,  σαντανωμένος! 
 
Δεκανέας στο 92ο ο Μισηιής, παλιός συμμαθητής που το δημοτικό, που 

εχωριστήκαμεν στην Τρίτην Γυμνασίου.  Αποβάλαν τον δια παντός τζαι 
εχάθην που προσώπου γης.  

Ήτουν η εποχή των Beatles, των Rolling Stones, των παιδκιών του 
χόρτου τζαι των λουλουδκιών, η εποχή που η εφηβεία μας εκοντραρίσκετουν 
με τον καθωσπρεπισμόν, με τες κάθε λοής αξίες. Έξυπνος πολλά, που καλήν 
οικογένειαν, έχασεν την μάναν που μαθητής, ο πατέρας του βιβλιοθηκάριος, 
μα τούτος μες στην σαντανωσιάν. Εφάκκισέν τον χαμέ, ετσίλλησέν τον ο 
απόπατος του ανέμελου τρόπου των χίππηδων.  

Ήρτεν μου μιαν μέραν στο γραφείον παρακαλητής, ευτύς ζιαν έμαθεν 
ότι απολυόταν ο Λούκας ο γραφέας, να αρωτήσει να γενεί  τούτος. Είχα τον 
για αρφόν. Ποιόν το νόημαν να μου κλαίεται, εσκέφτην. 

Την άλλην μέραν, εξαγγελία αιτήσεων, την παράλλην τρεις στον 
διαγωνισμόν ορθογραφίας-γραφομηχανής τζαι την τρίτην μέραν κατά τας 
γραφάς, ανακήρυξα τον Μισηιή γραφιάν.  

Επήαινεν ο τζαιρός τζαι κάποτες έπιαά τον με το καλόν τζαι αρώτησά 
τον είνταλος τζαι συγκόβκει το μέλλον. Επολοήθην:  

«Εν να πάω Αγγλίαν, εν να κάτσω στο Σόχο με καμιάν κιθάραν στο 
σηιέριν, να με σηέζουν τα πεζούνια τζαι άμα τα βαρεθώ, εν να φακκώ πενιάν 
να φεύκουν. Ύστερις που κανάν χρόνον, εν να γραφτώ στο Κολλέγιον να 
γενώ μηχανικός αεροπλάνων»...! 

 Πόθεν είσαι θκειε; Κουτσιά εμαείρεψα τούτος. Εσηκώστην, εβκήκα πόξω 
τζαι έπιαα την μπύραν να το σκεφτώ. Αξάμωννά τον, αξάμωννα  τζαι εμένα, 
επροβληματίστηκα αν θα ξανάμπαινα σ́  αερόπλανον, αν ούλλα τούτα ελάλεν 
τα αμαστούρωτος, ποιον εν το σωστόν, ποιος εν ο πελλός τζαι αν έπιαα την 
ζωήν σωστά ή όι. Έμεινα με την μπύραν μισήν την απορίαν ολόκληρην.  

Αναγκάστηκα στον μήναν να τον πολογιάσω. Ούλλη μέρα ήτουν με τες 
ποΐνες πα στο γραφείον να σύρνει ρουκκεττούες στον ανεμιστήραν, με εμέν 
να ττακκουρώ ατζαμίστικα την γραφομηχανήν με το δάκτυλον τζείνον της 
σκαπάνης  του Ερρίκου Σλήμαν που ανασκάβκεις την μούττην ή το φτιν σου 
άματις. 

 
 



148               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Έν έβαλλεν, ο αθεόφοβος,  κώλον χαμέ να πνάσει. Επαρακάλεν τζαι 
έσασά τον για ταχυδρόμον στο ΓΕΕΦ. Έφευκεν πρωίν με την πόσταν τζαι 
εξαναθώρες τον συνάμενον τ΄άλλον πρωίν. Έπιαν το κολάϊν πάαινε-έλα, 
ώστις τζαι ο Υπίατρος εξαμπάρωσεν το δεύτερον, το μυστικόν συρτάριν. 

Ξελαωμένος ύστερις, επαούριζεν μέμπας ξέρω πως ο Μισηιής εν του 
χόρτου,  πως για την δόσην του ημπόρεν να μας πουλά στους Τούρκους. 

Εγιώ, ηθοποιός άσιλα,  εκαμμώθην  πως έππεσα που τα σύννεφα.  
Επόμενον να τον ποσπάσω που τα τόσον επικίνδυνα  εθνικά του 

καθήκοντα.    
Μιαν άλλην, τριήμερον Καθαρής αθυμούμαι, σαν τον κώλον της 

όρνιθας να μεν ποκάθεται. Λουλούδιν, φκιόρον ο Μησηιής. Έκλεψεν που 
κάτω που το μαξιλάριν του οδηγού τα κλειδκιά του λαντρόβερ του Διοικητή 
τζαι άρκεψεν να κόβκει γυρούς μες στην αυλήν μαρσαριστός με τες μπάντες.  

Έσυρεν κάτω τες κολώνες του θαλάμου, το στέγαστρον της βεράντας 
τζαι εστούκκαρεν το ρόβερ πα στον ευκάλυπτον του λειψιμιού με την 
Καναδέζαν. Έβκαλέν το BLR τζαι αήκεν την μονάδαν γιάομαν, δίχως 
θάλαμον, δίχως αυτοκίνητον. Ανάγιωνα  κολιόν, να μου βκάλλει τα μάθκια!  

«Εν να παιχτώ !» να μουγκαρίζει ζιαν το βούδιν, για στρατοδικεία τζαι 
τέθκοια. 

Εγένηκα θερκόν. Νευρώννω, σωρώφκω τον που χαμέ, …έσουσά τον! 
-Φκάλε το ζίλικούρτιν, νισάφιν πιον, εσπάσαν με ρε οι πελλάρες σου, έν 

έσηεις ποσταμόν! Έτσι τζαι σαστούν ώσπου νάρτει ο διοικητής, αήνω σου το 
τσιάνς να ζείς. Ρέξε ύστερις που το Βαρώσιν να κλαφτείς στα λιονταρούδκια, 
όι ξανάς ποδά! 

Επιάαμεν δουλειάν! Εγιώ ο άππαρος, τζείνος τα αππαρούδιν. Το 
σάσιμον, τες πλερωμές το λουλούδιν. Εκανόνισα με τον Τότην, τον Λοχίαν 
των Τεθωρακισμένων  που ήτουν  αλφαμίτης στην πύλην, να καμμώσει, να 
βκεί το στραβομουτσουνιασμένον ρόβερ πόξω, δίχως δελτίον. Οι στρατιώτες 
που την άλλην εξηλώσασιν νύχταν την αποθήκην των διαβιβάσεων, 
εκλέψασιν κολώνες, λαμαρίνες, εβιδώσαν τες, επογιατίσαν τες. Επογιατίσαν 
τζιολάς εξόν που το στέγαστρον τζαι τον θάλαμον ούλλον! 

Εγυρεύκαν οι διαβιβαστές το στέγαστρον της αποθήκης τους, τζαιρόν! 
Επήεν η Δευτέρα, ήρτεν η Τρίτη, έν εφάνην το λαντρόβερ. Έστειλα το 

δεύτερον, το ΕΦ1007, να φέρει τον Διοικητήν. Μια αντίκα, ένας 
πολυτραυματίας ήρωας του Ελ Αλαμέιν. Έσβησεν του οδηγού τρείς βολές πα 
στην ανηφόραν της Παλλουρκώτισσας τζαι εκούνταν τους ο κόσμος!  Ήρτεν 
μέσα ξατιμάζοντας.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      149 
_______________________________________________________________________________________________________________________________________________________________________________________________________________ 

 

 

Είπαν του ότι έπιασα το ΕΦ3553, να φέρω … γραφικά. 
Να μεν τα πολλολαλώ, ήρτεν το καλόν, πουρνόν Τετάρτης, ισηιωμένον,  

τζαινούρκον, άπαννον, εγένην το δρομολόγιον του Διοικητή ευπρεπώς, οι 
στρατιώτες εβρήξαν, εμουλλώσαν ούλλοι, το φκιόρον έμεινεν σύξυλον σαν  
εκατάλαβεν πως τζαι εγλύππαρεν το στρατοδικείον τζαι καππάτζιν ο 
διοικητής -καλοσύνη του- έδωκέν μου τιμητικήν για τον θάλαμον τζαι τες 
πέτρες που επογιατίστηκαν. 

Που τότες έβαλα μυαλόν. Επρόσεχα που τες κακοτοπιές πιόν εμέν τον 
άππαρον, παρά το αππαρούιν. Έχασεν τζαι το φρενοκομείον τον πελάτην.  

 
Εσπούδασεν που τα αλήθκεια Αγγλίαν, εγένηκεν που τα αλήθκεια 

μηχανικός στα αερόπλανα τζαι μάλιστα φίρμα μιάλη, γιατί έσωσεν ένα να 
μεν χαθεί πα στην προσγείωσην.  

Ηύρα τον σε πτήσην χρόνους τωρινούς τζαι έβαλέν με, με την 
γεναίκαν στο πιλοτήριον. Τέθκοιος πελλός! Τέθκοιος φίλος! 

 



150               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο Επίατρος: Είντα τραούδι λαλεί, είντα καπνό φουμάρει! 
 
Κατά τον Οκτώβρην, ύστερις που την ιστορίαν τζείνην του θαλάμου,  

στες δοκιμαστικές για την παρέλασην, εμπήκαν τα λαντρόβερ στην σειράν. 
Είδα τον Λαλιώτην ξυνισμένον.  

- Υπάρχει κάτι που σας απασχολεί κ. Επίατρε; αρώτησα τον Διοικητήν. 
- Όχι, όχι … να κάτι το 3553… 
Η πογιά του ΕΦ3553 εξεχώριζεν σαν την μούγιαν μες στο γάλαν. Άμα 

είδα ότι εκόντευκεν να το πιάσει, είπα του ότι «τες τζαινούρκες πογιές  
κκελιάζει  τες ο ήλιος» τζαι εξαναπογιατίσαμέν το. Το παλιόν ψέμαν έφερεν 
το τζαινούρκον. 

Το ΕΦ1007, όταν εξύστην για πογιάτισμαν, έδειξεν που κάτω που τες 
πέτσες του τες εφτά πληγές του Φαραώ. Την πρώτην εκουβαλούσεν την που 
την Σαχάραν!  

Κάποιαν στιγμήν ορκίστηκα Ανθυπολοχαγός. Εκάμαν μας 
τρικούβερτον τραπέζιν οι μονιμάδες στο αναρρωτήριον, με φαϊν, κονιάκ τζαι 
καππάτζιν  ουίσκι. Εσηιονώσαν με ξημερώματα στουππίν πόξω που έσσω. 
Είδεν τα ούλλα η μάνα μου, μέρες έκαμεν να με ξαναστήσει! Στην 
γειτόνισσαν εμήνυσεν πως με εταϊσασιν τενεκούιν χαλασμένον. 

Αρκέψαν νέες φασαρίες, με απόπειρες κατά του Μακάριου. Κλειστοί 
εμείς στο στρατόπεδον επιφυλακήν για μέρες, εμετρούσαμεν τα καλά τζαι τα 
αμμέθκια του Διοικητή. Είντα τραούδιν λαλεί, είντα καπνόν  φουμάρει. 

Εκέρτισεν τον σεβασμόν μας, γιατί τζειαμέ που ήμασταν κλεισμένοι 
εύρισκεν να μας ταϊζει οφτήν μοσχαροτσηεφαλήν με σκόρτον. Όποτε 
εφέρναν βοδινόν, η κκελλέ καππαρωμένη. Εβκάλλαμεν λούκκον στην αυλήν, 
επυρώναμέν τον τζαι εψήναμέν την στην χόβολην, μες στην λαδόκολλαν. 
Νύχταν πιον, εβάλλαμεν Καζαντζίδην τζαι εμαζευκούμαστε που γυρόν του 
οφτού με μια-δκυο καντήλες VSOP, τζέρασμαν του διοικητή. Για μεζέν 
άρεσκέν του το κολοκούιν το βραστόν, με σκόρτον φρέσκον, λεμόνιν 
Ζοδκιάτικον τζαι λάδιν που την Κλήρου.  

Ατέλειωτες οι μέρες επιφυλακής, ατέλειωτη τζαι η αγαμία. Μαζεμένοι 
τόσοι αθρώποι, χωρίς την γλυτζιάδα θηλυτζιάς, καππάτζιν τζαι το πιοτόν, 
εγινούμασταν ζοπποχώρκατοι, χτηνά. Τα ξημερώματα πιον, σταλμένοι 
ούλλοι που τον Λαλιώτην, επηαίναμεν εις άψογον σχηματισμόν πόξω που την 
πύλη των τεθωρακισμένων. Ήτουν ύστερις που το φαΐν τζαι τες εϊβες 
στρακόττον φέσιν, με την φούσκαν μας πρησμένην. Άλλοι εξερνούσαν, αλλά 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      151 
_______________________________________________________________________________________________________________________________________________________________________________________________________________ 

 

 

ούλλοι ανοίαμεν τα παντελόνια τζαι εκατουρούσαμεν που πάνω ως κάτω την 
σκοπιάν, το φυλάκιον, τα δέντρα. Εμείς τα νεροπίστολα, με την μάνικαν να 
ποτίζει στέγες ο Παπανικολής! 

 Ελαώνναμεν τον φρουρόν να δώσει συναγερμόν, να ξυπνήσει ο  
Διοικητής τους. Τέθκοιαν εντολήν έδωκεν, την τέθκοιαν εφαρμογήν 
ελέγχαμεν!  

 
Όσον έν εχώνευκεν τον Διοικητή των Τ/Θ, τόσον φίλος αδελφικός με 

τον Καλαμάραν, τον Αεροπόρον που ήτουν γραμματοχορταζούμενος. 
Επετούσεν που πάνω που τον λόχον τζαι με το φτερόν της ντακότας έκοβκεν 
κλωνίν που τον ευκάλυπτον του λειψιμιού, να του το πέμψει ανθοδέσμην! 

 
Το τραούδιν του καψερόν! Έν το εκατάλαβα ποττές. «Σαν θα πεθάνω 

θάψτε με στου Ολύμπου την κορφή, …σε αετού φωλιά …για μαξιλάρι βάλτε 
μου σημαία Ελληνική… πάνω σε πέτρα γράψτε μου…».  Είπαν πως 
εξαρματώθην την κόρην Στρατηγού τζαι ο σάρακας έτρωέν του την καρδκιάν.  

Μιαν στον μήναν έβαλέν το τάμαν να πααίνει σε ένα χωρκόν, την 
Βατυλήν νομίζω. Έπαιρνεν μαζίν τζαινούρκον τρίλιτρον ¨Μεταξά¨ τζαι 
κάσηιες τα ουίσκι. Με το που έφταννεν, εξέταζεν τους μούχτιν, ετρώαν, 
επίναν, εμεθκυούσαν. Το ξημέρωμαν πριν φύει, μάρτυράς μου ο οδηγός, 
άφτεν τζερίν τζαι απόθετεν τον μισθόν του στο ξωκκλήσιν! 

Τέθκοιος άθρωπος, τέθκοιος αξιωματικός. Μακάρι νά ν΄ καλά τζαι να 
αψουρίζεται την ώραν που τον συναφέρνω. 

 



152               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Προετοιμασία για σπουδές 
 
Κάθε που εμεσημέρκαζεν, έπαιρνέν μας έσσω το λαντρόβερ του 

διοικητή. Στο έμπα της πόρτας, αρώταν με η μάνα μου, αν δκιεβάζω για τες 
εισαγωγικές τζαι άμα της εκρώννουμουν, μήτε να δικλώ μήτε να 
κοντοφτάννω, ελαλούσα το «ναι» …κάπως αόριστα.  

Η μάνα εν μάνναν όμως, έν ήτουν χαννοπάττιχος, πού να την 
πογελάσεις; Έφερέν μου έσσω τον Παύλου, τον Φυσικόν για να μου κάμει, 
είπεν, ιδιαίτερα για την Ελλάδαν.  

Σίσηιν ποϊνόρραμμαν εσκέφτην. Πάντα είχουν το να σπουδάσω  τζαι 
άλλος τρόπος για να το πάρω απόφασην, έν εγενίσκετουν. Να γενώ 
υδραυλικός, να αντακώννω ηλεκτροκόλλησην, πάσα, σωλήνες, γρέζια, 
αντιρριούσα. Να πάω Νομικήν έν ημπόρουν, γιατί λαλούμεν έν επίντωνα 
δκυό κουβέντες σαν τον Ερμήν. Να πάω Γαλλίαν, Βουλγαρίαν, Ρωσίαν, που 
την μιαν ήτουν η γλώσσα ξένη, που την άλλην έν ήτουν στα πιστεύκω μου, 
ούτε ήμουν του κόμματος για να με στείλουν μούχτιν.  

Στην Αγγλίαν πάλε, που ήξερα την γλώσσαν τζαι είχα περασμένα τα 
GCE, ήτουν που την μιαν οι σπουδές δύσκολες, ο σηειμώνας βαρύς, οι παράδες 
πολλοί τζαι που την άλλην είχαν την καταφύγιον πολλοί σερ-κομμουνιστές, 
χρυσαργύρωτοι, προδότες του Αγώνα. 

Να δκιεβάσω μόνος μου, επεριπαίζουμουν. Εμεινίσκαν τέσσερις-πέντε 
μήνες για τες εισαγωγικές τζαι που κάτι τεστ που έβαλεν ο Παύλου, εφάνην 
ότι καλά-καλά έν αθυμούμουν μήτε τ΄όνομάν μου. Είπεν μου, τότες, ότι 
ένεκεν περιορισμένου χρόνου το έναν μάθημαν έπρεπεν να το δκιεβάσω  που  
μόνος.  

-Δκιάλεξε, είπεν. Χημείαν ή Φυσικήν; Εδκιάλεξα… Χημείαν! 
Ήξερα πως το ριζικόν μου εκωλόσερνέν με στο κακόν. Χημείαν, 

είπουν, τζαι… έτα ούλλα τζειαμέ!!! Ο νούρος του σηύλλου έν ισηιώννει τζαι 
πέντε μήνες ύστερις, την παραμονήν των εισαγωγικών, έβαλέν μου 
διαγώνισμαν να δει το πόσον εδκιέβασα, είντα λαούς έπιανα. 

Εδίκλεισέν με στα μάθκια τζαι εμήνυσεν της μάνας μου να μέν με 
πέμψει! Είδα το δειν του, έβαλά το πείσμαν, ινάτιν τζαι 15-7-71 έδωκα 
Έκθεσην, Βιολογίαν, τα πρώτα. Χαμένος για χαμένος της ζωής, ρέμπελος ως 
τα τότες, άρπαξα που το μαλλίν την ευκαιρίαν. Επείσμωσα. Ήτουν πείσμαν 
πολλά σημαντικόν… 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      153 
_______________________________________________________________________________________________________________________________________________________________________________________________________________ 

 

 

Έγραψα καλά, αναθάρρεψα! Εσφίχτην τζαι δκυο-τρεις μέρες ύστερις 
έδωκα Φυσικήν-Χημείαν, τα δύσκολα. Είδα να με πιάνει αγωνία. Αγωνίαν 
έπιανεν τζαι τον ο Παύλου, πράμαν που έδειχνεν θετικόν. Η μάνα μου που 
την άλλην, έφκαλλεν στο φλυντζιάνιν του καφέ, μιάν… η σώρτα σου κατσιά, 
μιάν… η μοίρα σου παττάλιτζη 

 
Όταν ήτουν ώρα να βκούν, να τοιχοκολληθούν τα αποτελέσματα στην 

Παιδαγωγικήν Ακαδημίαν, εγύρεψα δελτίο κίνησης να πάω. Έν είσηεν 
λαντρόβερ, έπιαα το ασθενοφόρον, εφόρτωσα άλλους δκυο υποψήφιους τζαι 
έφυα φουσιέκκιν για την Ακαδημίαν.  

Στο στραφίν, ο Αλφαμίτης εμήνυσέν μου ότι είσηεν απαγόρευσην 
κίνησης των ασθενοφόρων τζαι ότι εσηύλλιασεν ο Επίατρος να με φάει. 
Επαρουσιάστην του τζαι ευπειθώς αναφέρθην. 

Που το χαμόγελον τζαι μόνον που έσκασα, εκατάλαβεν ότι κάτι 
σημαντικόν, κάτι το καλόν, εγένην.  

Αρώτησέν με:  
«Γιατί παράκουσες εντολή ΔΕΑ;»  
Εξήγησά του.  
Αρώτησέν με: 
«Σε ποια σχολή επέρασες;» 
Είπουν του.  
Εσηκώθην τότες πάνω, άντρας σαραντάρης μπροστά σε αμούστακον 

κοπελλούδιν, έσφιξέν μου το σηιέριν γερά τζαι με το πλατύττερον χαμόγελον 
στρατιωτικού που είδα, έσυρέν μου την ευτζήν. 

«Καλήν επιτυχίαν, κύριε συνάδελφε, σιδεροκέφαλος γιατρέ μου!». 
 
Που τζείνην την ώραν ένιωσα άθρωπος υπεύθυνος, ένιωσα να μέν 

επήαν στράφιν οι κόποι της μάνας μου, οι παράδες του παπά μου, τα όνειρα τα 
δικά μου.  Ως το μεσομέριν, δαμέ επατούσα, …τζει κάτω επαρπάτουν. 

 
Ανηφορίζοντας για το σπίτιν, είδα τον Παύλου τζαι την μάνα μου να 

χορεύκουν στην βεράνταν. Ο Παύλου έξυννεν την κκελλέν του, νάμπου 
εγένην τζαι επέρασα. Ύστερις εσήκωνεν τα σηέρκα ψηλά να φέρει που γυρόν 
την ζεμπεκιάν. 

Φυσικήν, Βιολογίαν, άριστα. Έκθεσην σχεδόν άριστα, Χημείαν βίας 
τέσσερα. Τέσσερις τζαι οι χρόνοι που ήτουν γραφτόν να με κατατρέσηει ! 

 



154               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο κακομάζαλος ο ανθύπας, ένας μονιμάς νοσοκόμος, σαν έμαθεν πως 
επέρασα Θεσσαλονίκην, στην πατρίδα όπως ελάλεν, ασκέτως πως έριζεν που 
χωρκόν του Κιλκίς, επέτασσεν το σκουφίν του που χαράν.  

« Θα δεις στην Τούμπα τον ΠΑΟΚ, θα ανέβεις στον Πύργο το Λευκό…». 
« Θα έχεις ψηλές ξανθιές γκόμενες, θα μηνιάζεις με τα μισά, θα τρως 

και θα πίνεις με πενταροδεκάρες…».  
Δώστου οδηγίες χρήσιμες για τζείνον τζαι για μέναν, αλλά άχρηστες 

της ώρας. 
Το μυαλόν μου ήτουν πώς φεύκω, πώς αφήνω σπίτι, γονιούς, αδέλφια, 

φίλους, συγγενείς,  για έναν τόπον άγνωστον τζαι πότε εν να ξανάρτω σε 
τούτα τα σίουρα, σε τούτα τα γλυτζιά λιμάνια.  

Ενόμιζά με περατικό! Ποττέ μου έν επίστευκα άλλωσπως!  
Άππαρος με την βάκλαν… 
 
 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      155 
_______________________________________________________________________________________________________________________________________________________________________________________________________________ 

 

 

Δοκιμάζοντας … Ελλάδα 
 
Περιέγραψα ήδη την πρώτη μου επαφή με την Ελλάδα. Ήμουν τότε 

έντεκα, το καλοκαίρι του ΄ 63, όταν φιλοξενήθηκα από την θεία Θεμούλα και 
τον στρατηγό αρχικά στην Αθήνα και αργότερα στα ΚΑΟΑ αξιωματικών στον 
Άγιο Ανδρέα. 

Η δεύτερή μου εμπειρία ήταν στα 16, το καλοκαίρι του ΄ 68, στο ταξίδι 
¨προς τας Ευρώπας¨. Εκτός από μένα, τους γονείς μου, τον Έρμο μας 14  και 
τη Λήδα 10, μας συντρόφευαν στο ταξίδι και άλλοι πέντε. Ο κύριος Φιλής με 
τον γιό του Λούη 17 και την κόρη του Κρυστάλλω 18 χρονών. Συνοδηγοί ο 
αδελφός του και η νύφη του. Δέκα συνολικά νοματαίοι, με εμάς μόνο στο 
κατάστρωμα. Οι άλλοι πέντε, γάτοι  καμπινάτοι! 

Αναχώρηση από την Λεμεσό, αφού πρώτο ανέβηκε στο πλοίο το 
εφταθέσιο Citroen. Κρεμ πορτοπαραθυρέ χρώμα, μακρύ σαν λουκάνικο.  

Οι αποσκευές φισκαρισμένες στο πίσω και στο πάνω μέρος του. Ένα 
τεράστιο διπλό αντίσκηνο με εσωτερικά δωμάτια και πάτωμα, πάσσαλοι, 
σωληνώσεις, πυξίδα, ρούχα για ζέστη και κρύο, πτυσσόμενες καρέκλες, 
θερμός, τραπέζι. Μέσα σε αυτά που κουβαλούσαμε ήσαν και πράγματα 
παράξενα όπως κατσαρόλια, ντεπόζιτα, σχοινιά, λεκάνες, κούκλες, σάντουιτς 
και παξιμάδια για όλο το ταξίδι. Με τα σημερινά δεδομένα κάτι ανάμεσα σε 
μετανάστες της Ανατολίας,  λαζοντόιτς, ή μπατιροτουρίστες ¨του κερατά¨. 

 Με τίποτε δεν χωρούσε το λουκάνικο στον ανελκυστήρα, οπότε 
επιστρατεύθηκε  ο γερανός του πλοίου. 

Μόλις το κατεβάσανε στη Νάπολι, και όσο εμείς χαζεύαμε στο καράβι, 
λίγο έλειψε να μας το αρπάξουν μαφιόζοι και να πάει στράφι η εκδρομή. Κάτι 
οι φωνές του πατέρα μου, κάτι το κυνηγητό που τους έκαναν οι λιμενικοί, 
σώθηκε το πράμα. 

Αρχίσαμε το ταξίδι από την Πομπηία, που για κάποιο λόγο έκρυβε 
ιδιαίτερα μέρη, πονηρά, μόνο για μεγάλους! Ο Λούης και η Στάλω μέτρησαν 
μεγάλοι και μυήθηκαν. Μιλάμε, άχνα δεν έβγαζαν μετά. Συνεχίσαμε Ρώμη, 
Βενετία, Φλωρεντία, Βερόνα, Μιλάνο, περάσαμε Αυστρία, Ίνσμπρουκ, λίγο 
Γερμανία, Σάλτσμπουργκ, Βιέννη, Ελβετία, Ζυρίχη. 

Στη Βιέννη, δεν παραλείψαμε να επισκεφτούμε τον τεράστιο τροχό του 
λούνα παρκ. Αυτή τη φορά, σειρά για να μείνουν έξω είχαν οι γονείς μας και 
η Στάλω. Βγήκαμε εκστασιασμένοι! Ήταν το πιο τρομαχτικό, το πιο μεγάλο, 
το πιο ψηλό, μεταλλικό κατασκεύασμα που είχαμε δει ποτέ. Σε αντίθεση με 



156               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τους μουλωχτούς μεγάλους, περιγράφαμε ιδιαίτερα φωναχτά και για μέρες 
τις  εντυπώσεις μας. 

Παντού προηγείτο η  γνωριμία με την πόλη, τα αξιοθέατα, τα μουσεία 
το πρωί, μετά οδήγηση όλο το απόγευμα και κατασκήνωση το σούρουπο.  

Σε κάθε πόλη ο Λούης χανόταν πίσω από ποδόγυρους, με το σομπρέρο 
του να ανεμίζει στην πλάτη. Τη Λήδα τη βρίσκαμε στα στενά, κολλημένη με 
την μούρη στις βιτρίνες με τις κούκλες. Τη μάνα μου την ψάχναμε πάντα 
πίσω, πάντα τελευταία. Παραδομένη στον δικό της καλλιτεχνικό κόσμο, 
θαύμαζε κλασσικό πολιτισμό και ψώνιζε σουβενίρ για φιλενάδες.  

Οι πόλεις, τα ποτάμια, τα κάστρα, τα μουσεία, τα αξιοθέατα ήταν για 
μένα εικόνες ωραίες, χωρίς το κάτι ιδιαίτερο, το κάτι παραπάνω. Η 
παρατεταμένη παιδική μου ηλικία μετέτρεπε το όμορφο αυτό ταξίδι σε ένα 
φυλλομέτρημα από έγχρωμες φωτογραφίες. Μου έλειπε η γνώση της 
ιστορίας, η ανάμιξη με τη ζωή του τόπου, με τους ανθρώπους.  

Για τους μεγαλύτερους ήταν μια μοναδική εμπειρία ζωής, που η κάθε 
της λεπτομέρεια καταγράφηκε, αναλύθηκε και τους συνόδευε για χρόνια. 

Μου θύμισε εκείνο το δικό μας ταξίδι στην αρχαία Ολυμπία. Ήσουν 
δεν ήσουν έξι ή μόλις εφτά Ρένο, όταν σε ρωτήσαμε τι ήταν αυτό που σου 
άρεσε από τα τόσα που είδες και η απάντησή σου… «το σουβλάκι!», μας 
έστειλε. Μας επιβεβαίωσε το αδόκιμο της ερώτησης και το άσκοπο της 
ξενάγησης σε τέτοιες ηλικίες.  

Στο Σάλτσμπουργκ, φιλοξενηθήκαμε στο θερινό σπίτι του θείου Τζων 
και της Πίτσας, της αδελφής του παππού σου. Βρισκόταν στον καταπράσινο 
εκείνο λόφο όπου η Τζούλι Άντριους χόρεψε την εισαγωγή στη Μελωδία της 
Ευτυχίας. Ήταν το μοναδικό σαλέ στο λόφο, ένα σπίτι που τα ξύλινα 
παντζούρια και οι σκάλες πελεκήθηκαν με μεράκι απ’ τον ίδιο τον Τζων. 
Ένας δεξιοτέχνης μαραγκός, που τον χειμώνα στην Τσακάλωφ μετατρεπόταν 
σε συγγραφέα και καθηγητή Αγγλικών. Δίδαξε τη γλώσσα σε πολιτικούς, από 
τον Εθνάρχη Καραμανλή μέχρι τον γνωστό Παπαδόπουλο της επταετίας. Μη 
με ρωτήσεις μόνο, αν ο πρώτος έμαθε Αγγλικά ή αν θεωρώ πολιτικό τον 
τελευταίο. 

Δεν θα ξεχάσω την ζεστή πεντανόστιμη κοτόσουπα μέσα σε μεγάλες 
φλιτζάνες, μα και την μπύρα και τα λουκάνικα που δοκιμάσαμε και 
ξαναματαδοκιμάσαμε στην ξύλινη καλύβα του λόφου. Ούτε που θα ξεχάσω 
ποτέ το μικρό ελαφάκι με τα αδύνατα τρεμάμενα πόδια και τα τεράστια μάτια 
που έσταζαν γλυκάδες, σαν κατέβηκε ξημέρωμα γυρεύοντας γάλα.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      157 
_______________________________________________________________________________________________________________________________________________________________________________________________________________ 

 

 

Παντού τάξη, ευπρέπεια, καθαριότητα, φιλαρμονικές, άσπρα 
πουκάμισα,  μπάντες, γιορτή. Πεντακάθαρες ακόμα και οι σοκολατί αγελάδες. 
Με τα αθώα τους μάτια λες και σε προσκαλούσαν να βυζάξεις έτοιμο ζεστό 
κακάο.  

Με νότια κατεύθυνση και μέσω Γιουγκοσλαβίας, πήραμε τον 
κακοτράχαλο δρόμο της επιστροφής. Φροντίσαμε η διαδρομή να βγει σχεδόν 
μονορούφι. Είδα πόλεις με μεγαλοπρεπή κλασσικά κτήρια ανάμικτα με 
ανατολικού  μπλοκ ογκώδη γκρίζα τερατουργήματα, συνάντησα ανθρώπους 
δυστυχισμένους, σκυθρωπούς, που λες και τους είχε χαθεί το χαμόγελο. Είδα 
για πρώτη φορά φέσι στην Ευρώπη, είδα ουρά για μισό κιλό ψωμί, είδα να 
ζητιανεύουν μικρότερα από μας παιδάκια για μερικά «bon-bon»…  

Πρέπει να διασχίζαμε το Τίτο Βέλλες στην κορύφωση της ¨Άνοιξης της 
Πράγας¨, μια-δυο μέρες πριν την στρατιωτική εισβολή του Συμφώνου της 
Βαρσοβίας όταν είδα -για πρώτη και τελευταία φορά ελπίζω- σκοτωμένο 
άνθρωπο στη μέση του δρόμου. Όχι πιθηκάκι, όπως εξωραΐζοντας τα 
πράγματα περιέγραψε η μητέρα μου στη Λήδα. Δεν μας έπαιρνε να 
καθυστερούμε άλλο σε αλλόστροφες, περίεργες χώρες. 

Ένιωσα την ανακούφιση του πατέρα μου σαν περάσαμε τα σύνορα.  
Φτάσαμε στην Ελλάδα βράδυ και στη Θεσσαλονίκη μεσάνυχτα. 
Ξενυχτισμένοι, καταταλαιπωρημένοι καταλύσαμε στο ¨Εμπορικόν¨, στην 
Εγνατία.  

Αν και ξενοδοχείο τρίτης κατηγορίας, φάνταζε παλάτι μετά το 
αντίσκηνο και το καθημερινό στήσιμο-λύσιμό του σε κάθε γωνιά της 
Ευρώπης. Σαν ήλθε η σειρά μου, μπήκα στη μπανιέρα και με έλουσε η 
ξεχασμένη ηδονή του καυτού νερού. Με τη μαυρίλα της κόρας, έφυγε και η 
συσσωρευμένη μου κούραση.  

Έστρωναν τότε με άσφαλτο το καλντερίμι του μεγάλου τούτου 
δρόμου, οπότε βρήκα την ευκαιρία να βγω ξημερώματα για να δω δήθεν τα 
μηχανήματα και να επιθεωρήσω τις εργασίες. Είχα πληροφορηθεί από τον 
Λούη για τα κόκκινα λαμπάκια στις πόρτες και λυμασμένος …τις  έψαχνα. 

Από το δίπλα μαγαζί, μπαινόβγαιναν άνδρες μεροκαματιάρηδες με τα 
ρούχα της δουλειάς. Η ταμπέλα δήλωνε πατσατζίδικο,  απόλυτος  
πλεονασμός, μιας και από κει μέσα αναδυόταν ξεκάθαρα η σκορδίλα. 

Φτωχός κι εδώ ο κόσμος, αλλά με το γέλιο, την πλάκα, το καλαμπούρι 
του. Η χούντα των συνταγματαρχών δεν μπόρεσε να τους τσακίσει τη χαρά, 
το ηθικό, να τους κλέψει το χαμόγελο. Το ταξίδι συνεχίστηκε με 
κατασκηνώσεις στον Πλαταμώνα κάτω από το κάστρο, στην Καστοριά και τα 



158               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Γιάννενα δίπλα από την λίμνη, στα Μετέωρα, στους Δελφούς, σε Πάτρα και 
Ολυμπία, με τελευταία την Αρχαία Επίδαυρο.   

Τέλος, σαν μπήκαμε Αθήνα ο πατέρας μου αποφάσισε να κλειδώσει το 
αυτοκίνητο! Το γιατί, άγνωστο! Παραδέχθηκε πάντως, ότι αν στη Νάπολη η 
οδήγηση γινόταν μερικώς αδύνατη από τα 500-ράκια που έτρεχαν σαν 
μεθυσμένες σφήκες, στην Αθήνα ήταν η σκέτη παραφροσύνη. Οι τρελοί 
οδηγοί της, μου είπε, εμφάνιζαν προφανώς την κλασσική συμπεριφορά 
μανιακών. Κολλημένοι πίσω σου με τα χέρια στην κόρνα, άλλαζαν συνεχώς 
λωρίδα, δεν έβλεπαν σήμανση, έτρεχαν εδώ και κει σαν διάολοι, σε παίρνανε 
στο κατόπι με τα χέρια περιέργως αναπεπταμένα εκτός αυτοκινήτου, σε 
φώναζαν γιατρέ …είχαν και τις παλάμες τους ανοικτές. 

  
Στα δεκαεφτά μου, το ‘69, έγινε η επταήμερη σχολική εκδρομή της 

Πέμπτης τάξης και η τρίτη μου επαφή με την Ελλάδα. Στην Πέμπτη, γιατί στα 
δεκαοκτώ φεύγαμε αμέσως μετά φαντάροι. Μέναμε στην πλατεία Βάθης, στο 
ξενοδοχείο ¨Αριστοτέλης,¨ και με αυτό σαν αφετηρία, ταξιδεύαμε Νότια για 
Ολυμπία και Σπάρτη, Βόρεια μέχρι το Ρούπελ.  

Στα πλαίσια εκείνης της μαθητικής εκδρομής, επισκεφθήκαμε τον 
θρυλικό Στρατηγό Γεώργιο Γρίβα, απόστρατο πια μετά τα γεγονότα της 
Κοφίνου. Τον είχε η χούντα σε κατ΄ οίκον περιορισμό στο Χαλάνδρι. 
Περιμέναμε να δούμε έναν ήρεμο γνωστικό Έλληνα, με μεστό σοφό λόγο. 
Είδαμε έναν άνθρωπο με πάθη.  

Δεν μίλησε για Ελλάδα, Ένωση, Κύπρο, δεν μίλησε για ιδέες. Δεν 
προσπάθησε καν να τονώσει φρόνημα ή ηθικό. Τα παραμικρά πατριωτικά του 
λόγια θα τα ρουφούσαν ασφαλώς σαν σφουγγάρια δεκάδες ευήκοα ώτα, θα 
μας συνέπαιρναν. Αναλώθηκε σε παράπονα γιατί τον περιόρισαν, γιατί δεν 
αναγνώρισαν την προσφορά που του αναλογούσε... 

Ελπίζω να πέφτω έξω στην κρίση μου, ίσως και πάλι να τον 
παρακολουθούσαν, να τον λογόκριναν και να τον αδικώ, αλλά έτρεφα 
μεγαλεπήβολες προσδοκίες για αυτήν μας τη συνάντηση, οι οποίες 
μετατράπηκαν σε απερίγραπτη απογοήτευση… 

 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      159 
_______________________________________________________________________________________________________________________________________________________________________________________________________________ 

 

 

Δεύτερή μου πατρίδα 
 
14-9-72. Τέταρτη φορά Ελλάδα και καλή. Από Λεμεσό, μέσω Κρήτης, 

για Πειραιά. Φεύγω για σπουδές στα είκοσί μου, φορτωμένος δύο βαλίτσες 
φίσκα στην πραμάτεια. Η θεία Θεμούλα βεβαίωνε την μάνα μου ότι η 
Θεσσαλονίκη είναι κάτι σαν Σιβηρία που τη διασχίζουν χιονισμένοι 
λασπόδρομοι και εγώ κουβαλούσα και τι δεν κουβαλούσα! Βαριά-ασήκωτα 
ρούχα, τρένσκοτ, παλτό, μπότες, γαλότσες, γάντια, δύο Σκωτσέζικες 
κουβέρτες, μέχρι και χαλούμια πεσκέσι στους συγγενείς. Όλα, ακόμη και τα 
εσώρουχα, είχαν πάνω τους το μονόγραμμα Α.Ρ.Κ. προσεκτικά και με αγάπη 
κεντημένο με κόκκινη κλωστή. Ανάμεσά τους χώρεσαν όνειρα κι αναμνήσεις.  

Στο καράβι, όπως πάντα, ακάμπινος στη γ́  αεροπορική θέση. Αυτό 
μέχρι που γνωρίστηκα με θηλυκό. Αυτόματα αναβαθμίστηκα σε γάτο 
καμπινάτο… 

Έφτασα στην Αθήνα 16 Σεπτεμβρίου και φιλοξενήθηκα στην 
Αχαρνών, στην  ημιυπόγεια γκαρσονιέρα του Νίκου, αδελφού του συμμαθητή 
και φίλου μου Ανδρέα. Συμπεριφορά βέρου Αθηναίου, αν και πρωτοετής της 
Νομικής. Ενταγμένος πια στις συνήθειες του τόπου, έβριζε γονείς, σόγια, 
γενεές χρησιμοποιώντας  άπταιστες Ελληνικούρες.   

Ο Νίκος, ο μετέπειτα γνωστός δημοσιογράφος των Νέων και της 
τηλεόρασης, μας έστρωσε στο πάτωμα, μας έμαθε πώς περνούν κάθετα 
λεωφόρους, από πού ψωνίζουν, πώς μαγειρεύουν, πώς ξαναβάφονται 
σκουρότερα βρώμικα λευκά εσώρουχα και πώς παίρνουμε πληροφορίες από 
τον περιπτερά, για μέρη, διευθύνσεις, κατευθύνσεις.  

Μας έδειξε τις φοιτητικές εστίες και μας έδωσε χρήσιμες συμβουλές 
για το πώς να μην μπλεχθούμε σε τσακωμούς. Χαρακτηριστικά μας είπε: 

«Βρίστε άφοα την μάνα, τον πατέρα τους, ποττέ όμως τα Θεία τζαι 
ποττέ να μέν σηκωθεί χέριν. Εν να βρεθείτε αυτόφωρον στο άψε-σβήσε».  
Ήτανε συμβουλή χρήσιμη, γιατί πίσω στην Κύπρο δεν το είχαμε σε τίποτε να 
πιαστούμε στα χέρια. Ήταν φτωχό βλέπεις το υβρεολόγιο και αν δεν έπεφτε 
το σχετικό χέρι, ο θυμός δεν εκτονωνόταν! 

Απαραίτητη και η επίσκεψη, με προφύλαξη, στα μπουρδέλα της 
Φωκίωνος Νέγρη. Άρχισα, μιας και η ακολασία με τραβούσε, να παραβαίνω 
και να σβήνω νοερά μια-μια την κάθε εντολή από τις δέκα που μου 
κληροδότησε ο πατέρας μου. Αυτές ήταν γραμμένες με καλλιγραφικά, σχεδόν 



160               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τυπογραφικά, λιλιπούτεια γράμματα, στην πίσω όψη της επαγγελματικής του 
κάρτας.  

Οι εντολές άρχιζαν με το «μην πίνεις, μην καπνίζεις, μην χαρτοπαίζεις, 
μην χαλάς λεφτά σε γυναίκες, μην δανείζεσαι» και το δέκα το καλό: « 
Κάλλιον χίλιες παρά μίαν». Αυτό μπορώ να πω ότι στο μέτρο του δυνατού 
τηρήθηκε. Για δεκαετίες η κάρτα αυτή ήταν η πυξίδα, το αζιμούθιο, το μόνιμο 
και κάποιες φορές το μόνο περιεχόμενο στο πορτοφόλι μου. 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      161 
_______________________________________________________________________________________________________________________________________________________________________________________________________________ 

 

 

¨Βασιλεύς Παύλος¨ 
 
Κάποτε ήρθε η ώρα να αποχαιρετήσω συγγενείς και φίλους στην 

Αθήνα, μπήκα στο τρένο και ανηφόρησα μόνος κι άγνωστος για τη 
συμπρωτεύουσα. Στάσεις παντού, στάση στο Λιανοκλάδι, στάση και στη 
Λάρισα.  

Σουβλάκι καλαμάκι από το παράθυρο του τρένου και πρωί-πρωί 
καταπλέω πλησίστιος στην όμορφη Θεσσαλονίκη.  

Πραγματικά όμορφη, στεγνή, ανοιχτόκαρδη, με φαρδιούς στρωμένους 
δρόμους, με τις άσπρες πολυκατοικίες της να λούζονται στον πρωινό ήλιο, με 
τη μοντέρνα της Πανεπιστημιούπολη, φωλιασμένη μες στο πράσινο. Να 
μυρίζει παντού θάλασσα, λουλούδι, πεύκο, Βυζάντιο! 

Μια και δυο στη φοιτητική εστία Βασιλεύς Παύλος για εγγραφή. 
Θυμάμαι τότε, λεβέντη μου, σαν  πρωτόφτανες Λονδίνο και βλέπαμε την 
δικιά σου εστία. Αγωνιούσαμε με τη μητέρα σου αναλογιζόμενοι την πόση 
μοναξιά και το τι απίθανο σε περίμενε. Τα ίδια αναλογιζόμουνα τότε κι εγώ! 

Μέγαρο μαρμάρινο η Εστία, πεντακάθαρο, γεμάτο αρχοντιά! Έμπαινες 
πάντοτε με μέσο. Σπάνια αν ήσουν  υπότροφος ή στ’ αλήθεια φτωχός.  

Στην υποδοχή η οικονόμος, κάτι μεταξύ φρεγάτας και φρόυλαϊν των 
Ες-Ες. Μπλε στολή, αψεγάδιαστος ξανθός κότσος, λευκό κολάρο και 
καλτσάκια. Για στήθος δίδυμο τορπιλοβόλο. Δυο φορές σαν εμένα σε ηλικία, 
ύψος, πλάτος. 

«Να κουρευτείτε κύριε και μετά …» γρύλλισε η ¨πεντάμορφη¨.  
Γλώσσα φαρμάκι που έσπαγε κόκκαλα και ηθικό!  Εγώ, με το χθεσινό 

σουβλάκι να ενοχλεί το τελευταίο μου έντερο, με δυο ασήκωτες βαλίτσες στο 
χέρι και με δυο όλα κι όλα δάχτυλα μαλλί, πήρα τους δρόμους.  

Κουρεύτηκα, αλλά έχασα την εγγραφή της ημέρας. 
Έβγαλα τη νύχτα δυο στενά πιο κάτω, στο ανατολικό κόκκινο παγκάκι 

της πλατείας των Χορτάτζηδων. Από κάτω η περιουσία μου και από πάνω 
εγώ να λαγοκοιμάμαι. Στο στρατό έβγαιναν σκοπιές απείρως ανετότερες. 
Αναρωτιόμουνα αν πραγματικά τον είχα αφήσει πίσω ή μόλις τώρα τον 
ξανάρχιζα. Αυτό, το πρώτο μου σπιτάκι, υπάρχει ακόμα και διαβαίνοντας το 
ακουμπάω με το βλέμμα στοργικά. 

 
Εγκαταστάθηκα σε ένα σούπερ μικρό, αλλά λειτουργικό και 

πεντακάθαρο δωμάτιο. Κρεβάτι, ντουλάπα, βεράντα με θέα. Το γραφείο 



162               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τεράστιο σαν αεροδρόμιο. Για μπάνιο ή τουαλέτα δεν το συζητώ. Κοινά, δέκα 
ανά όροφο, μα πεντακάθαρα και αυτά. 

Μέρες μετά, έχοντας μετατρέψει τα αυτιά μου σε ραντάρ εντοπισμού 
Κυπριακής διαλέκτου, ανακάλυψα τους πρώτους κούμπαρους 

Χαρά, απερίγραπτη χαρά, σαν τη χαρά ναυαγού που με τα 
ακροδάχτυλα ακουμπά σανίδα. Έπαψα να παριστάνω τον μουγγό, μπορούσα 
να μιλώ ελεύθερα, χωρίς στην κάθε δεύτερη κουβέντα να ακούω, «από την 
Κύπρο είσαι;».  Μπορούσα να μιλώ, χωρίς να νιώθω ότι δοκιμάζονται τα 
Ελληνικά μου. Μπορούσα να μοιραστώ αναμνήσεις!  

Με αυτή την παρέα, του Σοφοκλή, ήμουν κολλητός τα επόμενα ένα-
δυο χρόνια, μέχρι που γυναικοδουλειές μας χώρισαν.  

Κουράγιο κι αυτοπεποίθηση μου έδωσε ο συγκάτοικος από το διπλανό 
δωμάτιο, ο Γιάννης ο Παπαδόπουλος από το Κιλκίς. 

Παρόλο ότι η γνωριμία μας περιοριζόταν αρχικά σε επίπεδο 
μπαλκονιού, έμελλε αργότερα να διαδραματίσει σημαδιακό ρόλο στη ζωή 
μου. Μου ξεμπέρδεψε και μου απλοποίησε το κουβάρι που είχα για την 
Ιατρική και  με διαβεβαίωσε ότι κάποτε κουτσά-στραβά και οι ολίγον 
μελετηροί, οι ελάχιστα σχετικοί, τελειώνουν, παίρνουν το πτυχίο. Το πιο 
σημαντικό ήταν πως μου τόνωσε την ελπίδα να βρω σύντομα κορίτσι. 

Ήταν τελειόφοιτος Οδοντιατρικής και με έπεισε να βάλω χρυσή 
γέφυρα στο κενό από το δόντι που είχα θυσιάσει τότε στο στρατό. Η όλη 
ιστορία μού κόστισε λίγα μεν λεφτά μα ατέλειωτες ώρες πόνου. Η θεραπεία 
γινόταν δις εβδομαδιαίως με τροχό χαμηλών στροφών. Τον ένιωθες σαν 
παλιό κομπρεσέρ να σου νερουλιάζει το μεδούλι. Στο Γιάννη έδωσε το πτυχίο 
και σε μένα, αντάμα με αφόρητη ημικρανία, απαστράπτον χαμόγελο! 

Διαιτητής ερασιτεχνικής στο ποδόσφαιρο, με έπαιρνε με τον παλιό του 
γκρίζο σκαραβαίο σαν παρατηρητή στα γήπεδα των γύρω χωριών. Ανεξήγητα 
αυστηρός, έριχνε σύννεφο τις κόκκινες κάρτες στον Αστέρα Κριθιάς ή στον 
Αίαντα Κουφαλίων και εγώ έκαμνα οκτακοσάρια να γλυτώσω το τομάρι μου. 
Φοβάμαι ότι συνέχιζα να τον συνοδεύω μην και τον σκοτώσουν και μας 
μείνει η γέφυρα στη μέση. Στο χωρίο Μεσημέρι, μάλιστα, ο αθλητικός μου 
βίος κατέγραψε ένα σπασμένο πλευρό από κλωτσιά εξαγριωμένου 
παράγοντα. 

Ήταν επίσης αθλητικογράφος στην ημερήσια εφημερίδα Θεσσαλονίκη 
και με ανέφερε στις στήλες της σαν ανταποκριτή Κυπριακών αγώνων 
ποδοσφαίρου. Φυσικά, η πηγή των ανταποκρίσεων είχε προέλευση το 
διπλανό δωμάτιο. Καμία σχέση με Μεγαλόνησο. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      163 
_______________________________________________________________________________________________________________________________________________________________________________________________________________ 

 

 

Εκείνο που του έμαθα ήταν το ζεστό νες με γάλα, τα ξένα τσιγάρα και 
τα διάφορα ευγενή σαπούνια. Αυτός μου έμαθε τι είναι φραπές, τι Καρέλια 
κασετίνα και τι καραβάκι Παπουτσάνη.  

Λίγα χρόνια μετά, σκοτώθηκε σε τροχαίο πηγαίνοντας με τον 
σκαραβαίο του σε αγώνα.Τον συνόδευε φίλος του παρατηρητής, ασφαλώς 
¨ταχύπους¨! 

 



164               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Σπουδές 
 
Συναντήθηκα στη γραμματεία της σχολής με τον Τότη και τον 

Δημήτρη. Ήταν φίλοι από το κλασσικό τμήμα του σχολείου, συμφοιτητές και 
μετά για χρόνια συγκάτοικοι στην Παπαναστασίου. Ψάχνοντας για τα πρώτα 
τους έπιπλα, μάθαμε ότι η ποτανία (κουβέρτα), η καριόλα (σομιές), η τσούρα 
(κατσίκα), ήταν κάτι που -αν μη τι άλλο- έκανε τους παλιατζήδες να 
χαμογελούν με νόημα. Μας ρωτούσαν αν οι τσούρες μας είναι μεγάλες όπως 
στα Κυπριακά γαϊδούρια. Αντίθετα, ο μούτσος (μαλακία) και οι ερωτήσεις 
τους για μεγάλες όμορφες βίλλες (πέη) στην Κύπρο, αποτελούσαν την δική 
μας πηγή ιλαρότητας.  

Την επόμενη μέρα, με την ίδια παρέα, πήγα σινεμά. Ένα έργο έντεκα, 
τα δύο δεκατρείς δραχμές. Στο πρώτο το καουμπόικο, ένιωσα κάποιον να μου 
κτυπά τον ώμο. Γύρισα και είδα τον Θέσπη, πρωτοξάδελφο του Μάριου. 
Πιτσιρικάδες, κλωτσούσαμε μαζί  την μπάλα. 

Του είπα ότι περάσαμε στην Ιατρική και μόλις κάναμε εγγραφή. Μας 
πληροφόρησε ότι πάει στο τρίτο έτος και πως ήταν υποβοηθός Ανατομίας. 
«Όταν έρτει η ώρα να δώσετε το μάθημα, πε μου το» μου είπε.  

Πραγματικά, όταν ήλθε η ώρα, του το είπα. Πέρασα το μάθημα -
φόβητρο όλων των ετών-  με την πρώτη, έστω και με πέντε. 

Ήταν επιτηρητής στη γραπτή εξέταση μετά το πτώμα και μου άνοιξε 
το βιβλίο στο έδρανο, να αντιγράψω τα στρώματα των μυών και τους 
τένοντες της καμπτικής επιφάνειας του αντιβραχίου. Τα έφερε η τύχη και τον 
ξανασυνάντησα, στην ειδικότητα, νεοσσό ψάρακλα Παιδοχειρουργικής. Του 
έδειξα πώς να εξετάζει, πώς να γράφει συνταγές και πώς να ράβει με την 
ειδική ραφή τένοντες της  καμπτικής επιφάνειας του αντιβραχίου!   

Εξαργυρώνοντας τις γνώσεις των Αγγλικών και των άπειρων 
δημοσιευμένων εργασιών στο ηλεκτρονικό μικροσκόπιο, έγινε τακτικός 
Καθηγητής Ανατομίας στην Αλεξανδρούπολη.  Πρόσφατα έμαθα από τον 
Μάριο ότι μας έφυγε. 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      165 
_______________________________________________________________________________________________________________________________________________________________________________________________________________ 

 

 

Doctor 
 
Κόντευαν πια να αρχίσουν τα μαθήματα όταν γνώρισα τέσσερις-πέντε 

συμφοιτητές τροφίμους της εστίας. Δέθηκα μαζί τους, γιατί μας συνέδεε μια 
δύσκολη προσπάθεια που έμοιαζε, πολλές φορές, Σισύφεια: πώς  περνάν το  
μάθημα!  

        Δοκιμάσαμε  -χωρίς αποτέλεσμα-  ομαδικό διάβασμα, 
ερωταπαντήσεις, μέχρι σοκολάτες και αμφεταμίνες. Τίποτε!  Με το που 
βρήκαμε, όμως, έναν παλιάτσο από φελιζόλ, λάφυρο κάποιου αποκριάτικου 
χορού της εστίας, αρχίσαμε να περνάμε τα μαθήματα το ένα μετά το άλλο. 
Μια αποκριάτικη φιγούρα, ένας καρναβαλίστικος doctor και… έφεξε για μας.  

Με το που κρεμούσαμε στην πόρτα του δωματίου τον doctor, το μάθημα 
της επομένης ήταν γκαραντί. Φυσικά αυτό ήταν το απόλυτο μυστικό και ο 
στρογγυλοπρόσωπος doctor ποτέ δεν δανειζόταν, ποτέ δεν έβγαινε εκτός 
ομάδας. Πέρναγε και αυτός τις χρονιές μαζί μας.  

Ο  Dr Χρήστος, εκτός από συμφοιτητής, ήταν τότε και παρουσιαστής 
ξένης μεταμεσονύκτιας μουσικής εκπομπής στο ραδιόφωνο που μας 
συντρόφευε στο ατελείωτο ξενύχτι. Σήμερα είναι ο πληθωρικός Καθηγητής 
Νευροχειρουργικής στο ΑΠΘ και ο για τριάντα χρόνια συνεργάτης μου. 

Ο Dr Κώστας, το ομορφόπαιδο από την Ορεστιάδα, γιός καλλιεργητού 
λεύκας, μας λιποθύμησε στο τρίτο έτος μόλις αντίκρισε αίμα. Μου ζήτησε τα 
κλειδιά του διαμερίσματος για να μείνει το καλοκαίρι να διαβάσει. 
Ξαναέδωσε εισαγωγικές, άφησε την Ιατρική και τα κατάφερε να περάσει 
πρώτος στους Πολιτικούς Μηχανικούς. Μέσα Σεπτεμβρίου γύρισα από Κύπρο 
και βρήκα το διαμέρισμα  βομβαρδισμένο, περίεργους υπενοικιαστές μέσα, 
ρεύμα-νερό κομμένο και στο νεροχύτη να έχει φυτρώσει καρπουζιά! Ο 
Κώστας, ο επιστήθιος πάντα φίλος, ο αιωνίως Dr είναι σήμερα μηχανικός, 
διευθυντής υδάτων κάπου στο Διδυμότειχο. Δεν τον ξαναπασχόλησαν τα 
αίματα. 

Οι Dr Γιάννης και Διονύσης, δίδυμοι γιοί ακτινολόγου, βέροι Αθηναίοι, 
ήλθαν εξ Ιταλίας. Ο μεγάλος ήταν ένα συναισθηματικό, ευαίσθητο παιδί, 
σφόδρα πάντα ερωτευμένο. Τάιζε τη γκόμενα με το υστέρημά του, κρύβοντας 
την μερίδα του σε χαρτοπετσέτες. Αυτή, μια κωλοπετσωμένη Πειραιώτισσα, 
του άλλαζε την πίστη στην αγριάδα κι εμάς στη μαγκιά!  

Έγινε Παθολογοανατόμος. Μας άφησε νωρίς, κάπου κοντά σαράντα.  



166               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ο δεύτερος, ο σχετικά μικρότερος, ο Dr Διονύσης, είναι Διευθυντής 
μονάδας. Κανένας δεν ακολούθησε την Ακτινολογία, την ειδικότητα του  
πατέρα. 

Είχα τέλος κι έναν Dr Μουσουλμάνο από την Ξάνθη, από αυτούς που 
το πάνε το γράμμα, τη σηκώνουν την καμπαρντίνα, τον μαζεύουν το μαϊντανό, το 
κουνάνε το μαντήλι. Ήλθε στο δωμάτιό μου ένα βράδυ, σαν έμαθε ότι ψώνισα 
άσπρα εσώρουχα. Όταν τα είδε μου είπε με την χαρακτηριστική έξω στροφή 
του χεριού και με τον αγκώνα σφιχτά κολλημένο στην μέση:  «Καλέ, αυτά δεν 
είναι άαασπρα, είναι εκρούουου!!!».  

Έτσι έμαθα τους τόνους στα χρώματα και ποιοί τους συνηθίζουν.  
Μια άλλη φορά, ανακατεύοντας ο Μεμέτ τον φραπέ που του ετοίμασα, 

ο πάτος του μοναδικού ποτηριού που είχα χρεωμένο στο δωμάτιο ¨έφυγε¨. 
Αυτό δεν είχε χαρακτήρα θρησκευτικού σαμποτάζ, ούτε είχε ασφαλώς να 
κάνει με το χούι του να ¨μαζεύει μαϊντανό¨. Συνέβη προφανώς λόγω τριβής 
του πάτου από το κουταλάκι ή τέλος πάντων, λόγω κάποιου δομικού λάθους, 
το γυαλί παρέδωσε πνεύμα. Αριθμούσε χιλιάδες μερακλίδικους χτυπητούς 
φραπέδες σε δεκάδες πτυχιούχους. Ακόμα θυμάμαι την έκπληξη που 
ζωγραφίστηκε στο πρόσωπό του κοιτώντας μέσα από το ξέπατο ποτήρι το 
πρώην λευκό … μα πια εκρούουου πουκάμισό του!  

Δεν ξέρω τι απέγινε αλλά άκουσα ότι δεν τελείωσε εδώ. Του έστριψε ή 
το έστριψε για Τουρκία.  

Διπλός σινεμάς μια φορά το μήνα, εφημερίδα την Κυριακή, μια 
σοκολάτα πριν την κάθε γραπτή εξέταση, ένα πακέτο Εγγλέζικα τσιγάρα τη 
βδομάδα και στα μουλωχτά αέναες πολιτικές συζητήσεις καταμεσής της 
χούντας.  

Από τη μια ο Αντρέας περί κομμουνισμού, από την άλλη ο Βασίλης 
περί 4ης Αυγούστου. Πολιτικές μονομαχίες μέχρι τελικής πτώσεως, με 
ημερομηνίες γεγονότων, Κεφάλαιο του Μαρξ, Αγών του Χίτλερ, συμφωνία 
Μολότοφ, βιβλιογραφία. Στη ζούλα, κρατώντας τσίλιες μην καταπλεύσει η 
¨φρεγάτα η πεντάμορφη¨, παίζαμε Μίκη στην κιθάρα. 

Ο Ανδρέας ο κιθαρίστας, μας έφερνε βερμούτ και σοκολατάκια -
¨ανώμαλα¨ τα λέγανε-  φτιαγμένα από τον αδελφό του, ζαχαροπλάστη της 
Κοζάνης. Έγινε Καθηγητής της Παιδαγωγικής και είναι σήμερα γείτονάς μου 
στη Σοφούλη.  

Ο Βασίλης ο ψηλός, χάθηκε κάπου στην Ορεστιάδα. Έμαθα -αλήθεια 
ήταν; ψέματα ήταν; εγώ πάντως το άκουσα- ότι στη μεταπολίτευση έβαλε δύο 
δύστυχους φοιτητές με την απειλή στιλέτου να λουστούν την μπογιά τους. 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      167 
_______________________________________________________________________________________________________________________________________________________________________________________________________________ 

 

 

Ήταν τότε που και τα αμούστακα μωρά έβαφαν τους τοίχους κόκκινους. Τότε 
που πλήθαιναν με αλγεβρική πρόοδο οι αντιστασιακοί και μηδενίστηκαν 
άξαφνα οι χουντικοί. Τότες που οι μόνες εφημερίδες που σου επιτρεπόταν να 
κρατάς ήταν ο Ριζοσπάστης ή η Αυγή. Σκέφτομαι την οποίαν 
απέχθειαν¨δημιουργούσε στην φοιτητική ομήγυρη η δική μου υπό μάλης 
αντιδραστική Μακεδονία.  

Στην ομάδα η προσφώνηση doctor ήταν κάτι σα γούρι. Παραμένει πια 
σαν συντροφικό χάδι και την χρησιμοποιούμε στη θέση εκείνης, που οι 
νεοέλληνες  συνηθίζουν στον μεταξύ τους χαιρετισμό. 

Τη Δευτέρα, την επόμενη του πραξικοπήματος του Ιωαννίδη, όταν ο 
Μανωλιός έβαλε τα ρούχα αλλιώς, κατηφόριζα προς το ψιλικατζίδικο. 
Ανηφόριζε ο διευθυντής της εστίας, απόστρατος Συνταγματάρχης. Έκπληκτος 
με το θράσος ή την άγνοιά μου, με ρώτησε για πού το έβαλα και πώς δεν 
αντιλήφθηκα τους άδειους δρόμους και τα κλειστά μαγαζιά.  

Αυτός δεν είχε αντιληφθεί προφανώς ότι ο υποφαινόμενος Μανωλιός 
φόρεσε το μπουφάν ¨αλλιώς¨, μια κίνηση αντίδρασης σε αυτούς που 
περίμεναν κάτι διαφορετικό από ένα απ’ τα ίδια, από ένα τύποις νέο 
καθεστώς… 

Ήμουν τρόφιμος της εστίας, σε όλα μου τα χρόνια, εκμεταλλευόμενος 
τα κουπόνια φθηνού και καλού φαγητού. Από το δεύτερο όμως έτος νοίκιαζα 
δωμάτιο έξω με συγκάτοικους, κρυφά απ’ τους γονείς μου. Ήταν βλέπεις 
στενό το ωράριο επιστροφής και μόνο αν έφευγες απ’ τον κινηματογράφο 
τρέχοντας μετά τη βραδινή παράσταση, πρόφταινες ανοιχτή την πόρτα της 
Εστίας. Κυρίως όμως σε σκότωνε η απαγόρευση τού να ανεβαίνουν κορίτσια 
στην αρρένων ή αγόρια στη θηλέων. Τα αλσύλλια από γύρω είχαν πια 
κορεσθεί απ’ την νυχτερινή κραιπάλη, οπότε μοιραία έψαχνες να στήσεις 
κάπου, σε κάποιο διαμερισματάκι ίσως, μια διακριτική ερωτική φωλιά. 
Παράλληλα έκανες αιματηρότατες οικονομίες για το νοίκι. 

Θυμάμαι το καλοκαίρι εκείνο που αγόρασα από τα παλιατζίδικα το 
ψυγείο. Το πλήρωσα όσο τρία καπελωμένα νοίκια. Ήταν περίοδος που η 
εστία ήταν κλειστή και τζάμπα φαγητό δεν υπήρχε. Έβγαλα ένα καλοκαίρι με 
καρπούζι το μεσημέρι και πατσά στον ¨Τρούλο¨ το βράδυ. Έξοδα όλα κι όλα 
δυό δραχμές, όταν ένα μέτριο γεύμα έπιανε και τις δέκα. Σοκολάτες, τσιγάρα, 
σινεμά, τα περισσότερα στην τράκα. Όλα τα άλλα πήγαιναν για τη δόση του 
ψυγείου. 

Ο μηνιαίος οικονομικός μου ισολογισμός έβγαινε πίσω από μια 
κασετίνα Καρέλια. Τόσα πήρα, τόσα ξόδεψα, τόσα ο σινεμάς, τόσα ο καφές, 



168               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

τόσα τα χρέη. Πάντα ελλειμματικός, ποτέ πιστωτικός, ποτέ τόσα έχεις να 
παίρνεις… 

Άρχισαν τα χρόνια, ειδικά τα πρώτα, να περνούν δύσκολα. Το κάθε 
μάθημα ένας Γολγοθάς με ατελείωτες ώρες παρακολούθησης, εργαστήρια, 
παρουσίες, διάβασμα, με άπειρους φραπέδες, να τους φτιάχνεις απόγευμα να 
τελειώνουν ξημέρωμα. Την παραμονή της εξέτασης, απαραίτητα ο doctor 
κρεμασμένος στην πόρτα.  

Οι καθηγητές ιδιοφυΐες, αλλά στρυφνοί, ιδιότροποι. Οι απουσίες 
γινόντουσαν παρουσίες αν επέτρεπες στον έκφυλο κλητήρα να σου χαϊδέψει 
το αυτί. Στα προφορικά γραβάτα και ξυρισμένοι. Τα κορίτσια απαρέγκλιτα 
φούστα.  

«Αφού λέτε ότι είστε κυρία συνάδελφος, προς τι το παντελόνι;» 
παρατήρησε καθηγητής συμφοιτήτριά μου στο εργαστήριο. 

Στο επόμενο μάθημα, εμφανίσθηκε με μίνι και ένα διάφανο 
μπλουζάκι. Ο ίδιος καθηγητής επαίνεσε με θέρμη την αλλαγή. 

«Πλέον, είστε πράγματι Κυρία συνάδελφος!». 
Έγινε μετέπειτα καθηγήτρια και διευθύντρια κλινικής του ΑΠΘ. Μια 

πανθομολογουμένως πραγματική ΚΥΡΙΑ.  
Στον ίδιο Καθηγητή, που για να τον περάσεις με πέντε έφτυνες αίμα, 

αναθέσανε και το εύκολο μάθημα της Ιστορίας της Ιατρικής. Για την Ιστορία, 
μας είπε, υπάρχουν δύο μόνο βαθμοί. Το εννέα και το δέκα!  

Στο αμφιθέατρο, την ώρα που οι πρώτοι παρέδιδαν το γραπτό, τον 
παρατήρησα να τα ζυγίζει στο χέρι πριν την βαθμολόγηση. Αποφάσισα, μιας 
και ήταν με το ζύγι, να πάρω το δέκα. Έγραψα διπλές τις απαντήσεις. 

Στην Ανατομία, είχαμε τα βιβλία του Σάββα, αλλά την δίδασκε πλέον ο 
Καθ. Κανδρεβιώτης. Οι τέσσερις τόμοι της έφτιαχναν ένα αξιοπρεπές σε ύψος 
σκαμπό χρησιμότατο στα πάρτι. Είναι γνωστές οι ατάκες του Σάββα, πολλές 
από τις οποίες έμειναν παροιμιώδεις. Σε ερώτηση, λοιπόν, « Τι επιθήλιο 
διαθέτει ο κόλπος;» η απάντηση που πήρε ήταν πως ο κόλπος έχει 
πολύστοιβο κροσσωτό και όχι πλακώδες επιθήλιο. Το σχόλιό του 
αυταπόδειχτο: «Δεν γνωρίζετε, κύριε, ότι απ’ όπου περνάν τα ¨τανκς¨, 
χορτάρι δεν φυτρώνει;»  

Πάλι σε ερώτησή του για την αιμάτωση του πέους κατά την στύση, 
κάποιος που ήθελε να βοηθήσει ψιθύρισε στον ερωτώμενο, «σφύζει αίματος». 
Ο δύστυχος άκουσε  «σφυρίζει». Λογικότατο επίσης το σχόλιο του Σάββα:  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      169 
_______________________________________________________________________________________________________________________________________________________________________________________________________________ 

 

 

«Αν κύριε συνάδελφε σφύριζαν τα πέη κατά την στύση ή κατά τη 
συνουσία, τότε στα μεν αλσύλλια θα δινόντουσαν κονσέρτα, στο δε Σέιχ-Σου 
συναυλία».  

Η σύζυγός του, υφηγήτρια της έδρας, τότε με μίνι και άσπρες μπότες, 
μας εντόπιζε στο σώμα της τον μείζονα θωρακικό και τον μείζονα γλουτιαίο 
μυ. Η σεξουαλικότητά της αρκετή για να κεντρίζει το επιστημονικό 
ενδιαφέρον και να πυροδοτεί παράλληλα την αναστάτωση στην ανδρική 
ομήγυρη. 

Κάποτε, η μητέρα των διδύμων ζήτησε από τον αδελφό της, τον Καθ. 
Κανδρεβιώτη, να επιδείξει  επιείκεια στα ανίψια του. Η απάντηση:  

«Θα ήθελα, Ελένη, ο Γιάννης και ο Διονύσης να διαβάζουν τις μισές 
έστω ώρες απ’ όσες διαβάζω εγώ.»  

Οι νόμοι του Μέντελ που μας ανέλυε ο Καθ. Γρανίτσας, η προέλευση 
του ανθρώπου από μετεξέλιξη οργανισμών και η κοσμογονία, ήσαν θέματα 
της Βιολογίας που ξεσήκωναν περίεργες αντιδράσεις από κάτι συμφοιτήτριες, 
¨θεούσες¨ τις λέγαμε, που έμοιαζαν με αδελφότητα Μορμόνων. Πάντα μαζί, 
πάντα στην πρώτη σειρά, σκούρα ρούχα, χαμηλό βλέμμα, κότσος, μακρύ 
φουστάνι, μουστάκι και αξύριστα πόδια. Γλώσσα όμως καυστική,  σκληρή, 
ξύλινη. Ελπίζω, ως γιατροί αργότερα, να υγράνθηκε, να μαλάκωσε το 
κουκουτσάκι τους. Να ζευγάρωσαν και να νέρωσαν λιγάκι το κρασί τους.  

Καλοκαίρι πια, χρωστούσα μόνο την Ανόργανη Χημεία και αυτό από 
σκέτη αδικία. ¨Συνελήφθην αντιγράφων¨ και το γραπτό μου έτυχε της 
μονογραφής του ιδίου του Καθηγητή.  

Καταδίκη, με μένα όπως ήταν φυσικό να αντιτάσσω πλάνην. 
Πέρασαν τέσσερα ολόκληρα χρόνια, από το 4 στα 20 στις εισαγωγικές 

και η Χημεία με κατάτρεχε. Έχανα τη γη κάτω απ' τα πόδια μου στη σκέψη 
και μόνο των χημικών ενώσεων. Όροι όπως περιοδικός πίνακας, ph, μοριακό 
βάρος, αντίδραση, μου έφερναν εκείνο το δυσάρεστο κενό χαμηλά στο 
στομάχι. Η φυσιολογική μου πυξίδα λειτουργώντας φυγόκεντρα, αρνιόταν με 
πείσμα να με περάσει από το Χημείο. Η πλατεία του Χημείου και ο γύρω 
χώρος, έμενε για χρόνια στοιχειωμένος.  

Έμελλε να δώσω τη Χημεία δέκα φορές από τότε γράφοντας και τις 
δέκα ένα άριστο γραπτό που όμως το εκτιμούσαν πάντα με …τεσσάρι. Την 
πέρασα στο τρίτο έτος. Τούτη τη φορά, πριν παραδώσω το γραπτό, σχημάτισα 
στην πάνω δεξιά γωνία την λέξη ¨ΕΛΕΟΣ¨. Ήταν η τελευταία μου ελπίδα, 
πριν ομολογήσω στους γονείς μου την πλήρη μου αποτυχία, η τελευταία μου 



170               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

ελπίδα πριν αποχωριστώ το Πανεπιστήμιο στο λυκαυγές της καριέρας μου, 
στα πρώτα αβέβαια βήματα του επιστημονικού μου βίου.  

Η δυνατότητα της μεταφοράς μεταφερομένου και το έλεος που 
προφανώς επέδειξε κάποιος επιμελητής, έσωσε εμέ, το μετέπειτα απαύγασμα 
της Ιατρικής. Έσωσε, αρέσκομαι να πιστεύω, και μερικά παιδιά, τους 
μετέπειτα ασθενείς μου... 

Χριστούγεννα πια γύρισα στην Κύπρο. Αναγνώρισε η μάνα μου, στο 
βιβλίο των μαθηματικών, τον Καθ. Ιωάννη Αναστασιάδη και μου εξιστόρησε 
τη γνωριμία. Γνωρίστηκαν, είπε, στον Β΄ Παγκόσμιο Πόλεμο, όταν αυτή και η 
αδελφή της η Θέμιδα, φοιτήτριες ακόμη, ήσαν αποκομμένες σε σαλέ της 
Σαβοΐας.  

Ο Καθηγητής βρέθηκε κυνηγημένος εκεί από την δικτατορία του 
Μεταξά και καθώς ήτανε μεγαλύτερος και ομόγλωσσος τους προσέφερε φιλία 
και προστασία, μου είπε η γιαγιά σου.  

Μου έδωσε να του πάω το βιβλίο της Θεμούλας τις Ρίμες Αγάπης, ένα  
γράμμα,  Λευκαρίτικα κεντήματα για την γυναίκα του και άλλα καλούδια. 

Επιστρέφοντας στη Θεσσαλονίκη, πήγα να δω τον Αναστασιάδη μαζί 
με τον Γιάννη, ένα συμφοιτητή μου που γύρευε βαθμούς. Μπατιράκι αυτός 
από τα Πετράλωνα, μέλος πενταμελούς οικογένειας, κυνηγούσε διακαώς και 
για οικονομικούς προφανώς λόγους τη μεταγραφή του στην Αθήνα, στο σπίτι 
του.  

Ο Καθηγητής χάρηκε αφάνταστα για τα νέα από την μητέρα μου και 
άκουσε το φίλο. 

Όταν βγήκαν τα αποτελέσματα, πήρε 9 και πήγαμε να τον 
ευχαριστήσουμε.  

Ζήτησε  να ξαναδεί το γραπτό, το οποίο ήταν πράγματι άριστο, και μας 
είπε: 

«Ο βαθμός αυτός είναι ο πρέπων για ένα καθόλα αλάνθαστο γραπτό!»  
 
Με τούτα και με άλλα πάει το πρώτο, πάει και το δεύτερο έτος και 

γυρνάω Κύπρο πρώιμα, τέλη Ιουνίου του΄74, για εγχείρηση κήλης του πατέρα 
μου.  

Εδώ πρέπει να σου πω ότι σε όλα αυτά τα χρόνια των σπουδών, αλλά 
και στα προηγούμενα, υπήρχε έντονη αντίδραση κατά του Προέδρου 
Μακαρίου. Τον θεωρούσαν  υπαίτιο της μη Ένωσης της Κύπρου με την 
Ελλάδα και αίτιο της υπογραφής των συμφωνιών Ζυρίχης-Λονδίνου. Μεγάλο 
ποσοστό Κυπρίων πίστευαν, δικαίως ίσως, ότι στην εξορία υπαναχώρησε στον 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      171 
_______________________________________________________________________________________________________________________________________________________________________________________________________________ 

 

 

όρκο του για την Ένωση. Στην καρδιά των περισσοτέρων ηχούσαν 
ανεκπλήρωτα τα λόγια του Ευαγόρα Παλληκαρίδη: 

«Θα πάρω μιαν ανηφοριά θα πάρω μονοπάτια  
να βρω τα σκαλοπάτια που παν στη Λευτεριά». 

Ποτέ δεν εξήγησε ο Πρόεδρος την κατά 180ο στροφή του από την 
Ένωση στην Ανεξαρτησία. Πώς ένας όρκος που έδωσε έγινε ¨ανέφικτος¨. Το 
μόνο που μας έλεγε ήταν «κολληθήτω η γλώττα τω ουρανίσκω μου» και 
άλλα ακαταλαβίστικα μισόλογα, που διόλου δεν τιθάσευαν την νεανική μας ή 
την όποια πατριωτική μας ορμή.  

Οι απόπειρες δολοφονίας εναντίον του, οι μαθητικές και παλλαϊκές 
καθημερινές διαδηλώσεις για την Ένωση, οι αντιπολιτευόμενες εφημερίδες 
που διαρκώς αυξάνανε φύλλα, σε ένα περιβάλλον όπου ο στρατός ελεγχόταν 
από την χούντα των Αθηνών και όπου η αστυνομία ήταν φιλελληνική, τον 
οδήγησαν στη δημιουργία προεδρικού στρατού που τα μόνα που είχε να 
επιδείξει ήταν αυθαιρεσία και σκληρότητα. Διατηρούσε -υποστήριζε- 
αδελφικές σχέσεις με τους εκλιπόντες Τίτο, Καντάφι, Μάο, Κάστρο και 
Αράφατ. Έκαμα σύγκριση της γεωγραφικής κατανομής και σκέφθηκα πόσοι 
μακρινοί συγγενείς του Προέδρου μας υπάρχουν. 

Τέλος, γύρω στις αρχές Ιουλίου, ζήτησε την μείωση της Εθνικής 
Φρουράς και την απόσυρση των Ελλήνων αξιωματικών από την Κύπρο, με 
τους ανεγκέφαλους της Αθήνας να αντιδρούν όπως τραγικά αντέδρασαν. 

Σήμερα, κατηγορούμε τις σύγχρονες Ελληνικές κυβερνήσεις που μας 
άφησαν να απεργούμε, να διεκδικούμε, χωρίς να μας πουν, για 
ψηφοθηρικούς προφανώς λόγους, ότι τα λεφτά ήταν δανεικά και ξένα. Όσον 
αφορά  στο ΄ 74, το ¨κατηγορώ¨ το απευθύνω στον Πρόεδρο, που ενώ 
φαινόταν να γνώριζε την πιθανή σχέση Χούντας-Αμερικής-Τουρκίας δεν μας 
ενημέρωσε πειστικά και ξεκάθαρα, δεν ξεστράβωσε, δεν συνέτισε με πειθώ 
θερμοκέφαλους νέους.  

Πάντοτε θα θυμάμαι τα λόγια του θείου Ανδρέα για το μελλούμενο 
μεγάλο κακό που μια χούντα θα έφερνε στην Κύπρο μας... 

 



172               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

"Επήεν ο φτωχός να αρμαστεί, εμίτσιανεν η νύχτα" 
 

Μέσα του Ιούλη του ΄ 74, λάλλαρος με ανοικτά τα παράθυρα έσσω μας 
στην Λευκωσίαν. Οι δικοί μου στην βεράνταν για την λλίην δροσιάν. 
Ακούσαμεν άξιππα ειδήσεις ανάκατες με πυροβολισμούς. Οι ζίζιροι 
εσταματήσαν το βκιολίν, τα αηδόνια φτεροριούσαν, εποσώπησαν τα πετεινά.  

¨Συνετελέσθην την πρωίαν πραξικόπημαν δια την Ένωσην, που 
αποτέλεσμα είχεν την ανατροπήν του Μακάριου¨ να μεταδίδει το 
Ραδιοφωνικόν Ίδρυμαν. 

Επιστράτευσαν τους έφεδρους αξιωματικούς, εφόρεσα τον 
βαφτιστικόν μου σταυρόν τζαι έφυα κουβαλώντας ευτζές γονιών, ευτζές 
γειτόνων. Έφυα με την ελπίδαν το νησίν μας να κολλήσει στην μητέραν 
πατρίδαν. Ο αρφός μου υπηρετούσεν θητείαν στο Μηχανικόν τζαι τέθκοιες 
ευτζές εσώροφκέν τες που τζαιρόν.  

Εγυροφέρναν στο μυαλό μου σκόρπια, τούτα τα λόγια του 
Παλληκαρίδη: 

«Θα ακολουθήσω με θάρρος τη μοίρα μου. Η πιο όμορφή μου ώρα. 
 Μη ρωτάτε το γιατί… Μια φορά κανείς πεθαίνει για την Ελλάδα». 
Αφού εμαζέψαν καμιάν τρακοσηιαρκάν εφέδρους αξιωματικούς στο 

ΡΙΚ, εμίλησέν μας ο Σαμψών, ο νέος Πρόεδρος, ο πραξικοπηματίας Πρόεδρος. 
Είπεν για την Κύπρον μας που στέναζε 3000 χρόνους, για την μάνα μας την 
Ελλάδαν που εμεγαλώσαμεν να υπεραγαπούμεν, τον ιστορικόν μας ρόλον 
που μας έταξεν ο Θεός για τούτην την ώραν, την ώραν της Ένωσης.  

Η λαχτάρα εμάννεψέν μας. Εντύσαν μας, εδώσαν μας όπλα τζαι 
εφορτώσαν μας στα γνωστά Bedford. Εστέλλαν δέκα-δέκα στες τριάντα άκρες 
του νησιού, για να συνεργαστούμεν είπαν, με την αστυνομίαν τζαι να 
μαζέψουμε όπλα που τούτους που ονόμαζαν ανθέλληνας κομμουνιστάς. 

Ευρέθην στο Κάτω Δίκωμον. Στην ομάδαν τζαι ο ξάδελφος που μου 
εψιθύρισεν: «Κάτσε την μάππα χαμαί, μείνισκε ξοπίσω». Εκρόστην του. 
Δοξάζω τον Θεόν που έν μας έφυεν σφαίρα, που έν επειράχτην άθρωπος. 

Έμαθα ότι εσώθην ο Μακάριος τζαι ότι έκαμεν έκκλησην στο ράδιο 
που την Πάφον με τούτα τα λόγια: «Ακούτε την φωνήν μου… Είμαι ο Μακάριος, 
είμαι ο πρόεδρος της Κύπρου…Είμαι ζωντανός…» 

Ύστερις στον ΟΗΕ είπεν: «Τα γεγονότα της Κύπρου δεν αποτελούν 
εσωτερική υπόθεση των Ελληνοκυπρίων. Αφορούν και επηρεάζουν και τους 
Τουρκοκυπρίους. Το πραξικόπημα της ελληνικής χούντας αποτελεί εισβολή, και οι 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      173 
_______________________________________________________________________________________________________________________________________________________________________________________________________________ 

 

 

συνέπειές του πλήττουν ολόκληρο τον κυπριακό λαό, Έλληνες και Τούρκους...». 
Έδωκεν έτσι, άθελά του ασφαλώς, πάτημαν στην Τουρτζιάν.  

Εμυάλωσα τζαι γυρεύκω που τότες απάντησην στο πόσον μαννοί τζαι 
ευκολόπιστοι στους Αμερικάνους ήτουν οι χουντικοί, είνταλοης μας 
επροδώσαν, πόσον ευκολόπιστοι τζαι μαννοί ήμασταν εμείς, νάμπου 
εμπορούσεν άλλον να γενεί, νάμπου εκάμαμεν λάθος τζαι είνταλος ανοίξαμεν 
την κερκόπορταν. Είνταλος στο φινάλε, εξοντώσασιν ηθικά τζαι ιδεολογικά 
εμάς, το πιο ελπιδοφόρον τζαι αλτρουϊστικό κομμάτι της νεολαίας του 
νησιού. 

Λλίοι εν να με καταλάβουν τζαι τούτοι εν συνότζαιροί μου. Εν τούτοι 
ούλλοι που επροδόθηκαν την ώραν που εφτάσασιν να πιππιλούσιν μέλιν, 
τούτοι που για εκατοντάδες χρόνους ακούαν Ελλάδαν τζαι εκλαίασιν, που 
ακούουν Ελλάδαν τζαι πάλε κλαίσιν!  

Οι άλλοι, οι πιόττεροι εν να προφτάσουν βάλλαχι μπίλλαχι να με 
βαφτίσουν φασίσταν, γερμανοτσολιάν, Ελληναράν ή τζαι ανθέλληναν, 
χουντικόν, Γριβικόν, δοσίλογον, να μου κολλήσουν έναν σωρόν τα εύκολα, 
τα ανέξοδα επίθετα.  

« Γνωρίζω ότι θα με κρεμάσετε. Ό,τι έκαμα το έκαμα ως Έλλην Κύπριος 
όστις ζητεί την Ελευθερίαν του. Τίποτα άλλο»,  

έλεγε μέσα που τη λιτή του απολογία  ο Ευαγόρας.  
Η μάνα μου η Ελλάδα πάλε συλλοούμαι όσον φτωσιή, όσον πρόστυχη, 

όσον σαντανωμένη που χουντικούς τζαι να ́ τουν, το μάνναν πάντα ένι !  
 
 
 



174               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

F101 -  Χρονικό  απώλειας. Αντζελοσσιαστήκαμε! 
 
19-7-74. Ούλλη νύχτα εθώρουν, που το δώμαν στο Κάτω Δίκωμον, τα 

φώτα των λαντρόβερ της αστυνομίας να πααίνουν τζαι νάρκουνται. 
Εμαθεύτην ότι εμοιράζασιν φύλλα πορείας, ότι εγένηκεν επιστράτευση.  

Χάραμαν του φου, μέραν του προφήτη Ηλία, ακούσαμε τες πρώτες 
πόμπες να ππέφτουν στην Τζερύνειαν τζαι ύστερις είδαμεν τα αεριωθούμενα 
να περνούν πάνω που το Κιόνελι, ξυστά πάνω που μας τζαι να βομβαρδίζουν 
την Χώραν. ΠΟΛΕΜΟΣ! ΕΙΣΒΟΛΗ! 

Αντζελοσσιαστήκαμεν, αντινασσoύμαστεν πάνω τζαι εβουρήσαμεν στες 
μονάδες που γυρόν. Ευρέθην στην έδραν του 1ου λόχου του 361 Τ.Π. που 
επάνδρωνεν τα πολυβολεία καρτζίν τζαι ανατολικά της Φώττας, βόρεια του 
Κιόνελι. 

Σαντάνωμαν μιάλον! Το ραδιόφωνον να παίζει εμβατήρια τζαι να μιλά 
για εισβολήν, η χούντα να μηνύει αυτοσυγκράτησην, πως ήτουν τάχατις 
άσκηση τζαι που πάνω οι Τούρτζοι να σύρνουν, μιτά με τες πόμπες, φυλλάδια 
με …κλάδους ελιάς τζαι περιστέρκα της ειρήνης.  

Ζιαν ανθυπίατρος που ήμουν -την τύφλαν μου την μιάλην- εδιατάξαν 
με να κάμω ΣΑΒ ά  γραμμής μέσα στο χωρκόν. Ευτυχώς ηύρα έναν μάτσον 
γενναίες γεναίτζες, τρεις-τέσσερις εθελοντές, άλλος οδοντίατρος, άλλος 
χημικός, άλλος φαρμακοποιός, άλλος οδηγός με άσπρον βανούιν, ηύρα τζαι 
ένα μισοδότσην ισόγειον. Εγέμωσά το κρεβάθκια, στρατιωτικά φορεία, 
κουβέρτες που τον λόχον, φάρμακα, επιδέσμους που τον φαρμακοποιόν, τζαι 
εβάψαμεν το βανούιν με κότσηινον σταυρόν.  

Έν εποσώσαμεν το στήσιμον καλά-καλά, εγέμωσεν ο τόπος τραυματίες 
που πολυβολισμούς τζαι που ρουκέτες αεροπλάνων. Ήτουν μαζεμένα 
αυτοκίνητα, πόξω που σπίτιν ετοιμόγεννης. Είδεν τους ο πιλότος τζαι εφέραν 
μας την λεχώνα με τους πρώτους. Πίεση στο τραύμαν,σταμάτημαν της 
αιμορραγίας, ακριφλαβίνη, επίδεση, ακινητοποίηση, ορρός τζαι γλήορον 
φόρτωμαν στο βαν ή σε κανέναν δικάμπινον, ίσηια για το Γενικόν. Στους 
παραπάνω ούτε αντιβίωση, σπάνια να βρεθεί αντιτετανικός ή παυσίπονον.  

Νύχταν, εδισπυρκούσα.  Εθώρουν πιον μόνον τραυματισμένους 
στρατιώτες, οπότες άηκα στο πόστον μου τον οδοντίατρον τζαι έφυα για τον 
Λόχον.  

Ήτουν που τα σίουρα γνώστης της ιατρικής τέχνης πολλά ανώττερός 
μου.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      175 
_______________________________________________________________________________________________________________________________________________________________________________________________________________ 

 

 

21-7-74. Ηύρα τον Υπολοχαγόν τζαι έστειλέ με πρώτα να συνοδεύσω 
επίστρατους λοκατζήδες της 34ης Μοίρας στην Άσπρην Μούττην. Να δείξω τον 
τόπον στους αξιωματικούς. 

Στον πααιμόν, οι παραπάνω τους είχαν ηθικόν μα δκυο-τρεις εκόβκαν 
ξοπίσω. Μιαν η κόξα, μιαν το πόιν τους... Εφορτώθηκα τον οπλισμόν τους τζαι 
εβοήθουν τους να αναθαρρήσουν. Κάποιος, που επέρασέν με φαίνεται για 
καλαμαράν, επέταξέν μου σαν το φτύμμαν την κουβένταν: 

«Εσού που τους έφερες, εσού να τους ηβκάλεις». Πόσον το δίκαιον, μα 
τζαι πόσον μιάλον το άδικον !  

Ύστερις, εζήτησα του Υπολοχαγού να με στείλει μπροστά που είχαν 
απώλειες. Αρώτησέν με αν οδηγώ τζαι εφύαμεν με το λαντρόβερ δκυο μίλια 
δυτικά για τα φυλάκια. Στην στράταν, εβάλαν μας στο σημάιν με όλμον που 
την Φώτταν. Έφερέν το τζαι εφτάσαμεν. Φορτωμένοι σφαίρες, ψουμιά, 
αναψυκτικά, τσιάρα, εμοιράζαμεν εφόδια τζαι επιθεωρούσαμεν τα 
πολυβολεία έναν-έναν. Εζήτησα τζαι έμεινα στο 4/4 απέναντι που την 
Φώτταν, σε ένα κκέλικον λοφούιν. Το χαράκωμαν, τσίγγινον, σκουλλισμένον 
με χώμαν. Ροτσόχωμαν που τζείνον που μέσα του ριζιάζουν κουφάες. Ο 
υπαξιωματικός ετραυματίστην τζαι ήτουν πιόν οι τρεις στρατιώτες τζαι εγιώ. 
Ο οπλισμός μας φτανός. Δκυο Ένφιλντ, έναν μπρεν, έναν άχρηστον 
Ρώσσικον αντιαεροπορικόν τζαι η δική μου αραβίδα.  

Σηιπεθκιές, πυρά καπάλιν, ριπές ακόμα τζαι που αεροπλάνα, αλλά 
μακρινές, άστοχες. Το Ρώσσικον να μπλοκκάρει πα στην τρίτην σφαίραν τζαι 
έτωέν μισήν ώραν για να ξεμπλοκκάρει. Το μπρεν εκακάρίζεν καπάλιν, μα 
εχόχλαν πα στο δεκάλεπτον τζαι έθελεν να αλλάξεις την κάννην του με 
άλλην. Εβουττούσες την καυτήν μες στην σίκλαν με την πορτοκαλλάδαν να 
τσηιτσηιρίζει, άμπατις τζαι τσάς δροσίσει. 

Πού νακκουρίν να ππέσεις, πού νερόν να πιείς, πού ζουμίν να 
κατουρήσεις. 

Είμασταν τρεις μέρες μες στον λάλλαρον, ξάγρυπνοι, κορατζιασμένοι, 
αντίς για νερόν βραστήν πορτοκαλλάδαν, άλουτοι, ακατούρητοι, να 
πυροβολούμεν τες ντακότες, τους αλεξιπτωτιστές, τον ατέλειωτον στρατόν 
στο Κιόνελι. Παρηορκά μας μόνη το τσιάρον. Το Graven-A, το 555, το 
Rothmans, που είχαν την καλοσύνην να μας χαρίσουν οι βιομήχανοι, 
εκρέμμετουν κολλημένον πα στα σηείλη μας. Έτσι τζαι εθωρούσαμεν άλλον 
χρώμαν αεροπλάνου εβαφτίζετουν Ελληνικόν. Εμεθκυούσαμεν δίχως να 
πιούμεν στάξην! 



176               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Την δίψαν έσβηνέν μας την κομμάτιν η λαχτάρα. Στητοί, ορθοί, 
ξεδιψασμένοι που την προσμονήν,  επανηγυρίζαμεν!  

«Των αθανάτων το κρασί, τόβρετε σεις τζαι πίνετε», έγραφεν ο 
Ευαγόρας. 

Τα ασθενοφόρα με το κότσηινον φεγγάριν, να πααίνουν τζαι 
νάρκουνται στους Τούρτζικους θυλάκους. Το ηθικόν επέταν όσον ακούαμεν 
για νίκες, για τριάντα αεροπλάνα που εσύραμεν, για τα Ελληνικά Phantom 
τζαι τα υποβρύχια που έρκουνταν, για το Γ́  Σώμα Στρατού που προωθείτο 
στον Έβρον. Επέταν, όσον ήτουν σίουρη η Ελληνική βοήθεια που έρκετουν 
άμεσα, άσιλα τωράς, ελαλούσαν μας...  

Απώλειες έν είχαμεν, εξόν που μια τρύπαν στο κράνος στρατιώτη. 
Έφαν την profile στο βρεγματοϊνιακόν τζαι άηκέν του την κκελέν να 
βουζουνίζει ώρες. 

 
22 προς 23, εφάνην μες την νύχταν ένας λόχος που τον Καράολον, το 

στρατόπεδον των νεοσυλλέκτων, τζαι εκάμαν καταδρομικήν επίθεσην στην 
Φώτταν. Που την προηγούμενην εραντίζαμε με σφαίρες σηιλιάδες 
αλεξιπτωτιστές που εσύρναν τα αερόπλανα. Αήκαν μου ένα τριαντάριν 
Browning για υποστήριξην, να καλύψω το στραφίν. Εκοντέψαν τους 
Τούρκους, επιάαν αιχμαλώτους, επιάασιν τζαι όπλα.  

Ο υπολοχαγός τους, ένας καλαμαράς, είπεν μου ότι οι Τούρτζοι 
εβράζαν τα τανκς για επίθεσην το πρωίν τζαι πως αν εθέλαμεν την ζωήν 
ήτουν η ώρα της υποχώρησης. Κατά τες δέκα άναψεν η επίθεση που τον αέρα. 
Να μας βομβαρδίζουν τζαι να αντινάσσουν τα βουνά που γυρόν. Καππάτζιν 
τζαι τέσσερα Μ47 νά ρκουνται. Έπιαα τηλέφωνον πίσω στον λόχον. 
Απάντησέν μου φωνή Κυπριακή τζαι εσύγκοψα πως ήτουν τηλεφωνητής. 
Εγύρεψα τον υπολοχαγόν Μανουσακάκη. Η ίδια φωνή είπεν : «Ταγματάρχης 
Σ…. έν θα υποχωρήσετε πιθαμήν!».  

Σε πολλά λλίον ούλλα εκρούζαν που γυρόν, εσούζετουν η γης, ο 
διπλανός που λλόου μας λόφος ανατινάχτηκεν, εκάηκεν τζαι η πέτρα, 
φώκος-λαμπρόν παντού!  

 
Κατά το μεσομέριν, όταν είδα Τούρτζικην σημαίαν στο 4/2, τα τανκς 

στα τρακόσηια μέτρα τζαι εμείς να μεν μπορούμεν, να μεν έχουμεν τον 
τρόπον να κάμουμεν το τίποτες, επιάσαμεν την σημαίαν, τα όπλα, τον 
επικρουστήραν του ρώσικου, εμπήκαμεν στο λαντρόβερ τζαι εφύαμεν 
φουσηέκκιν πίσω.  



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      177 
_______________________________________________________________________________________________________________________________________________________________________________________________________________ 

 

 

Στον λόχον -οποίαν ειρωνείαν!- είδαμεν το Μολών Λαβέ στην πύλην, 
αλλά μέσα κανέναν. Καν τον Ταγματάρχην! Εφορτώσαμεν έγγραφα, 
τηλέφωνα τζαι πορευτήκαμεν ανατολικά για Συγχαρίν.  

Επροφτάσαμέν τους στα τρία μίλια. Εστήναν νέαν γραμμήν άμυνας. 
Αρώτησα γιατί έν ειδοποιηθήκαμεν για την υποχώρησην. Απαντήσαν πως 
επιάαν τηλέφωνον αλλά ήτουν η γραμμή καμένη. Σήμαν στον ασύρματον έν 
εστείλαν εξεπίτηδες, μεν το πιάουν Τούρτζοι. Που να σκεφτούν 
αγγελιαφόρον. Έθελεν πτυχίον.  Είπα τους ότι είδα άμαχους στον δρόμον 
τζαι κόσμον στο χωρκόν παρατημένον! Αχάπαροι τουτοι, λαλείς τζαι έριφκα 
αβκά στον τοίχον.  

Εσουρούππωνεν πιον τζαι μιάν τζαι το γλήορον έπαιζεν φέττον, 
αποφάσισα πριχού καταϊσηέψουν τους αμάχους, να πογυρίσω να τους μαζέψω. 
Ο οδηγός, ένα βουκκαλλέτικον, τζείνος ο καλοσυνάτος δεκανέας που μας 
έφερεν, ενόμισέν το διαταγήν ανωτέρου τζαι ακολούθαν.  

«Πέμπουν τον πελλόν, λάμνω τζαι εγιώ ο μαννός ταπισόν του», 
εμουρμούραν τζαι αξητίμαζεν την τύχην του που τον εμπλέξασιν μιτά μου. 

Εξεβήκαμεν στο γνωστό Bedford, αφού εκόψαμεν τα πίσω φώτα του 
στόπερ. Επογυρίσαμεν τρία μίλια πίσω, στο Κάτω Δίκωμον. Εμπαίναμεν που 
ανατολικά με τα φώτα σβηστά τζαι άκουα τες ερπύστριες των Μ47 μες στο 
χωρκόν. Εθώρουν Τούρτζικες σημαίες στα φυλάκια. Για φόντον, ο ήλιος μας 
που έππεφτεν… 

Εσωρόψαμεν παππούδες, γιαγιάδες, ακόμα τζαι στρατιώτες που σαν 
τζαι μας έν επήραν χαπάριν την υποχώρησην. Εφτάσαμεν νύχταν Συγχαρίν.  

Εμάζεψα πολλές ευτζιές τζαι συλλοούμαι μέμπας μες σε τούτες ήτουν 
τζαι του ποηλατά μας του Δημήτρη ή της γεναίκας του με τα χαλλούμια τα 
κουελίσηια. 

 
24-7-74 Πρωίν στο Συγχαρίν, ο αντισυνταγματάρχης διοικητής του 

Τάγματος Δημήτριος Χάντζος, έδωσέν μου διαταγήν να ετοιμάσω διμοιρίαν 
για την υποστήριξην της οπισθοχώρησης. Ύστερις που την αναφοράν, ήρτεν 
νέα διαταγή μέσα που το ΓΕΕΦ. Έπρεπεν ¨να επιστρέψουν στας οικείας 
μονάδας όσοι δεν ανήκαν στας κατά τόπους¨.  

Όρισεν διμοιρίτην υποστήριξης τον αγαπημένο μου φίλο που τους 
προσκόπους, τον Έφεδρον Ανθυπολοχαγόν του 361 ΤΠ, τον Ευθυμάκην 
Χατζηπέτρου. Έναν ξανθόν θεόν, έναν λεβέντην! Είπαμεν τζιολάς να 
ανταμώσουμεν με το καλόν, στην Χώραν. 



178               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Την διμοιρίαν τούτην εκαταϊσηέψαν την ούλλην, την ημέραν τζείνην 
πα στον Κουτσοβέντην. Τρία λεωφορεία της εταιρείας Λάμπουσα, φορτωμένα 
πάνω που ένα λόχον Τούρκους μεχμετζίκ, εκαβαλιτζέψαν τον 
Πενταδάκτυλον. Φαίνεται επεράσαν τους στην αρχήν για πρόσφυγες τζαι έν 
τους εκτυπήσαν. Ηύραν την ευκαιρίαν οι άπιστοι τζαι αναπτύχθηκαν. Στην 
άνισην πιον μάχην εσκοτώσασιν ή ετραυματίσασιν ούλλην την διμοιρίαν. 
Εγλύτωσεν ένας μονιμάς λοχίας που έφερεν το μήνυμαν της καταστροφής 
τζαι πως ο Ανθυπολοχαγός Χατζηπέτρου ήτουν τραυματίας. Ηύραν τους 
ούλλους σκοτωμένους τζαι τον ήρωαν λογχισμένον στον λαιμόν. Ήρτεν 
νύχταν ο μαύρος ο γονιός του τζαι επήρεν τον στα σηέρκα… 

Τούτα ούλλα έμαθά τα χρόνους ύστερις, σαν αρώτησα τον Γιαννάκην 
με τα κασμίρκα στην Ονασαγόρου. 

Στον Ευθύμην, τζαι στον κάθε αμούστακον Ευθύμην, πρέπουν τους τα 
ίδια τούτα τα λόγια που εγράψαν του Παλληκαρίδη: 

 
(…) Εψές πουρνό μεσάνυχτα εθάψαν τον Ευαγόρα. 

Χτυπά κουδούνι, μπαίνουνε στην τάξη του ο καθένας… 
(…) Μπαίνει κι η πέμπτη αμίλητη, η τάξη του Ευαγόρα. 
- Παρόντες όλοι; 
- Κύριε, ο Ευαγόρας λείπει. 
- Παρόντες, λέει ο δάσκαλος. Και με φωνή που τρέμει: 
- Σήκω, Ευαγόρα, να μας πεις ελληνική ιστορία. 
Ο δίπλα, ο πίσω, ο μπροστά, βουβοί και δακρυσμένοι, 

αναρωτιούνται στην αρχή, ώσπου η σιωπή τους κάμνει 
να πέσουν μ’ αναφιλητά ετούτοι κι όλη η τάξη. 

- Παλληκαρίδη, άριστα, Βαγόρα, πάντα πρώτος, 
στους πρώτους πρώτος, άγγελε πατρίδας δοξασμένης, 
συ μέχρι χθες της μάνας σου ελπίδα κι αποκούμπι, 
και του σχολειού μας σήμερα Δευτέρα Παρουσία. 
Τα ΄ πε κι απλώθηκε σιωπή πα’ στα κλαμένα νιάτα, 
που μπρούμυτα γεμίζανε της τάξης τα θρανία,  

         έξω απ’ εκείνο τ’ αδειανό, παντοτινά γεμάτο». 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      179 
_______________________________________________________________________________________________________________________________________________________________________________________________________________ 

 

 

Δεύτερος γύρος 
 

Με δέκα αξιωματικούς τζαι στρατιώτες άλλων μονάδων ή σωμάτων, 
εφτάσαμεν Λευκωσίαν με το λεωφορείον που έφερνεν ψουμίν. Στο ΒΜΗ 
έμαθα για εκεχειρίαν τζαι πως το Υγειονομικόν ήτουν αναπτυγμένον στην 
Αγιάν Βαρβάραν. Εδώκαν μου φύλλον πορείας μιας ημέρας για να πάω. Έφυα 
νακκουρίν  για το σπίτιν. Για καμιάν αλλαξιάν. 

Ανηφόριζα με τα πόδκια την 25ης Μαρτίου όταν είδεν με που μακριά η 
αρφή μου. Έβαλεν τες τσυριλιές: «Έρκεται ο Άρης, ο Άρης!». Μαζί της στην 
βεράνταν εκλαμουρίστηκεν που την χαράν τζαι η μάμμα μου που ευρέθην το 
ένα της κοπελλούδιν. Ο αρφός μου ήτουν χαμένος σε αποστολές 
ναρκοθέτησης στην Τζερύνειαν.  

Ετσάκρισεν ευτύς σαν τ΄άκουσεν ο τζύρης μου τζαι είπεν βουρκωμένος. 
« Όι, κόρη μου, ο Άρης μας εχάθην πα στο Δίκωμον!»  
Έν εξεκαθάρισα ποττές αν την σιουρκάν του χαμού εδιούσεν του την η 

σιωπή μου τόσες μέρες, η μανία του πολέμου τζαι της φωθκιάς που εθώρεν 
καρτζίν του πα στον Πενταδάκτυλον στο ύψος του Δικώμου ή τελικά τα 
ημερήσια ανακοινωθέντα για σοβαρές απώλειες στην περιοχήν.  

Επήρα, αξύριστος, άλουστος, τους γέρους τζαι την έφηβην αρφήν μου 
στες Πλάτρες. Εφτάσαμεν στο εξοχικόν. Τζείν’ το άπαννον, που η Έλλη 
εστύλλωσεν πόιν τζαι ο Θεός εκρόστην της να μεν κτιστεί Τζερύνειαν. Ήθελα 
να τους φύω μακριά που σκοτωμούς, που βιασμούς, να ΄ χω την κκελέν μου 
ήσυχην τζαι δείλης -όπως εγένην- να παρουσιαστώ στην Αγιάν Βαρβάραν. 

Κάτι γαουρόσποροι ΕΟΚΑ-βητατζήδες, πολεμιστές του γλυκού νερού 
που Τούρκον έν είδασιν ούτε ακούσασιν, αραχτοί στον αστυνομικόν σταθμόν 
των Πλατρών, εσυλλάβαν με τζαι αστράψαν μου την πατσαρκάν. Πατσαρκάν 
να  μολοάς παπάες!  Επεράσαν με λαλούν για λιποτάχτην! Όπως τζαι τότες 
μωρόν στον Αστυνομικόν σταθμόν Λυκαβηττού με την χειροβομβίδαν, έτσι 
τζαι τωράς, τρώεις αχάπαρος τον φούσκον τζαι ύστερις αρωτούν. Πρακτική 
των ζαπτιέδων όπως εφάνην. Είσηεν το η τύχη μου, δκυο βολές να βρεθώ σε 
σταθμόν τζαι δκυο να τες φάω. Έν ήτουν τυχερόν μου, φαίνεται, να 
δρασηελώ πόρτες σταθμών. 

Άμα τους έδειξα το φύλλο πορείας, αήκαν με να φύω. Δίχως της μιάς 
συγγνώμης. 

 



180               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Έφτασα δείλις στο Δημοτικόν της Αγιάς Βαρβάρας, ένα ισόγειον 
νεοκλασικόν πούρενον κτίσμαν που είχαμέν το για Νοσοκομείον. Στα 
τζεραμίδκια τζαι σε μεγάλα σεντόνια που γυρόν στα κυπαρίσσια 
πογιατισμένος ο Ερυθρός Σταυρός. Μόλις που επέρασεν αεροπλάνον τζαι 
έσυρεν ρουκέτες. Έν τους εστάθην φραμός το σύμβολον. Στο σημάιν έμπαινεν 
ο κάθε σταυρός. Φαίνεται που τζει πάνω έδειχναν ούλλοι τους μπλε. Η 
καντίνα είσηεν τρύπαν έναν μέτρον τζαι που τους πολυβολισμούς η αυλή 
ήτουν άνω-κάτω, σαν  να την ετσάππιζεν που ώρες σηοίρος.  

Εβκαίναν σκονισμένοι που τα χαρακώματα στρατιώτες, γιατροί τζαι 
νοσοκόμοι.  

Εβκαίναν ξατιμάζοντας τζαι οι παλιοί τραυματίες που έν το 
επιστεύκασιν ποττές, πως τους εκατάτρεσηεν η τόση μαύρη τύχη. 

Έφκαινεν τζαι ο Κουτρούμπας του 92ου ΚίΧΝΕ που τον εσύραν με 
αλεξίπτωτον Επίατρον πιον στην Κύπρον. Εφόρεν γαιματωμένην την 
ποδκιάν πάνω που το πουκάμισον τζαι που τον λαιμόν εκρέμμετουν η άσπρη 
χειρουργική του μάσκα.  Εσηαιρέτησά τον με χαράν που τον εξαναθώρουν. 

Έδειχνεν γέρος, πιο σηυφτός. Εφάνην μου κάπου κατά το τέλος της 
κουβέντας πως έχασεν ειρμόν, διότι πάει κάτι να πεί τζαι έν λαλεί. Ύστερις 
που λλίην σκέψην εστράφην τζαι είπεν μου πως έν θα πρέπει να 
περιμένουμεν που κανέναν βοήθειαν, πως ήμαστουν πιόν μόνοι.   

Εππέσαν μου τα φκια. Ποττές μου έν επληγώθην παραπάνω που 
τζείν΄τα λόγια. Ποττές μου έν επίστευκα πως η μάνα επαράτησέν μας στο 
έλεος των σηύλλων. Ήτουν το πράμαν αδιανόητον! Εβούρκωνα να τον θωρώ 
τζαι  τούτον ράκος. 

Κάποιαν άλλην μέραν, έφτασεν στο σχολείον φορτηγόν να φέρει 
στρώματα τζαι κρεββάθκια. Έμαθα πως ένας υπαξιωματικός, που άλλην 
μονάδαν,  εγύρευκέν με με το όνομαν. Ήτουν ο Μιχάλης, ο στροντζυλός 
οδηγός του Bedford που εστραφήκαμεν στο Δίκωμον. Έππεσεν ο ένας στην 
αγκάλην του άλλου, με τούτον να συλλοάται φωναχτά είνταλος τζαι 
εκρόστην εμέν τον αρχιψεύταρον.  

Φακκά μου μιαν στον νώμον να μου τον ησπάσει, τζαι λαλεί μου: 
«Τούτον που εκάμαμεν τότες έν το ηξιάννω όσον ζιώ!». 

Αρώτησά τον είνταλος τζαι αθυμάτουν με με το όνομαν. Επήεν στην 
καμπίναν του φορτηγού τζαι έφερεν που το ταμπλό το πηλίκιόν. Έχω το 
ακόμα έτσι δρωμένον,  μακκωμένον μες σε νάιλον στο αρμάριν του πατρικού.  

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      181 
_______________________________________________________________________________________________________________________________________________________________________________________________________________ 

 

 

Τον δεύτερον γύρον του πολέμου, επέρασά τον στην Αγιάν Βαρβάραν. 
Κοντά σε μας εστρατοπέδευκεν μονάδα Αυστριακών του ΟΗΕ. Εύρισκά τους 
στο καφενείον του χωρκού τζαι αρώτουν τους για τον πόλεμον, για τους 
σκοτωμούς, μέμπας ξεστραβωθώ. 

Για ούλλους εμάς που ήμασταν πουπίσω, που έν είχαμεν επαφήν με 
μάχες, που έν είχαμεν φρέσκες μα τζαι αληθινές πληροφορίες, ήτουν η 
σκέττη αναπηρία.  

Σαν να ήμασταν στραβοί, σαν να μεν ορίζαμεν την τύχη μας τζαι το 
σηειρόττερον, σαν να μεν εκάμναμεν τίποτες. Κάθε ζωντανόν μαντάτον 
εβοήθαν να μεινίσκουμεν μες στα πράματα, εβοήθαν να νιώθουμεν χρήσιμοι, 
ζωντανοί. Κάθε μέρα που επέρναν τζαι βοήθεια έν έρκετουν, αρρωστούσεν 
μας, εμαύριζέν μας την καρδκιάν, επεθάνισκεν το μέσα μας. 

Αθυμούμαι την μέραν που ένας που τους Αυστριακούς γιατρούς είπεν 
μου ότι οι Τούρτζοι είχαν σηιλλιάδες μεχμετζίκ σκοτωμένους, ενώ οι δικές 
μας απώλειες, στρατιώτες τζαι πολίτες, ήτουν οι μισές.  

Έν είχα λόον να μεν τον πιστέψω, αλλά τζαι ποιόν το όφελος;  
 



182               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Ενοχές 
 
Ήρτεν ύστερις που τρείς μήνες η μέρα τζείνη η ποθητή, να απολυθώ. 

Να συνεχίσω τες σπουδές. Να αφήσω πίσω φίλους, συγγενείς, ζωντανούς μα 
τζαι παραχωμένους ήρωες. Ακόμα θωρώ στα όνειρα να φκερώννω το όπλον  
πάνω στον οχτρόν, το μπρεν πάνω στους αλεξιπτωτιστές, να ξαναοπλίζω, να 
έχω αφήσει πίσω κάτι μισοτέλειωτον, κάτι μισοδότζιν. 

Ξαναζώ πατίν-πατίν τες μάχες. Ξυπνώ δρωμένος με το πόιν στον 
αέραν, να κατεβαίνω κάποιον ανύπαρκτον απάτητον σκαλίν. Γυρεύκω ως τα 
τωράς το τι ημπόρουν τότες παραπάνω να κάμω…  

Ζυάζω τον Ιωαννίδην τζαι βρίσκω τον λειψόν, φτανόν τζαι 
ευκολόπιστον, περιπαιξημιόν του Σίσκο. Ζυάζω τους αρχηγούς των όπλων 
τζαι πάντα βρίσκω πως εκάμασιν το μιάλον τίποτες.  

Ξέρω στα σίουρα πως τα κίνητρά μου ήτουν αγνά, πατριωτικά, πως 
ήτουν τούτα τα ίδια τζαι απαράλλαχτα της ράτσας μας για αιώνες. Ξέρω πως 
ούτε ήθελα, ούτε έκαμα κακόν ξον που Τούρκον. Είνταλος το λοιπόν 
εφτάσαμεν τζειαμέ; Νάμπου ημπόρουν παραπάνω να κάμω, για να μεν χάσω 
φίλους καρδιακούς τζαι τόπον τρισαγαπημένον;  

Μετέωρον μεινίσκει το βήμαν, μετέωρον το πόιν. 
Καρτερά το πότες εν να γονατίσει ούλλον σέβας σε χώμαν 

κοτσηινισμένον … 
Εμιάλωσα, αντρώθηκα, εδιαδήλωσα γιέ μου για κάποιες δυνατές 

καθαρές αξίες της γενιάς μου. Επολέμησα για τες ίδιες αξίες, αλλά κάτι 
σκοτεινόν με εξεστράτισεν τζαι ευρέθην ξέμπαρκος να παίζω πόλεμον 
προδομένος που φανατικούς ποδά τζαι που ποτζεί, που μέσα τζαι που πόξω.  

Ποσταμόν που τότες έν είχαν οι σκέψεις μου! 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      183 
_______________________________________________________________________________________________________________________________________________________________________________________________________________ 

 

 

Σήμερις που λαλώ ωρίμασα 
 
Επεράσασιν σαράντα τόσοι χρόνοι, έδοξεν ο Θεός να αρμαστώ μιαν 

αγίαν, να γεννήσω λεβέντην! Σαράντα τόσοι χρόνοι συναπτοί με Ερινύες, με 
ενοχές, γιατί έν εγεννήθην του λινού τζαι του παμπατζιού, αλλά του 
ανεκπλήρωτου τζαι προδομένου ονείρου. Ενοχές που έγινα συμμέτοχος μιας 
εύκολης κολοτούμπας, σαν άηκα το ανεκπλήρωτον των 3000 χρόνων του 
τότες, να γενεί το προδοτικόν του σήμερις, να ποσπαστεί… 

Που εποσπαστήκασιν μονοκοντυλιάς ήρωες, θυσίες, γενιές, ιστορία.  
«Όι !» εκατάλαβα τωρά, που πιον λαλώ ωρίμασα, πως το όραμαν εν 

ευτζή, εν χάρισμαν, έννεν αμμέτιν. Ότι αξίζει γιέ μου, να υπηρετείς την 
καρδκιάν πάντα με νουν, με λογικήν, χωρίς το πλάνον το συναίσθημαν. 
Χωρίς να σκέφτεσαι θέσην, καλοπέρασην, την ύλην την πλανεύτραν. 

 
Η δημοκρατία, ακόμα τζαι στα κάτω της, στέκει καλλύττερα που τα 

πολιτεύματα ούλλα, παλιά-τζαινούρκα. Αήνει, όμως, τράτον στον άθρωπον 
να την χαλά με μασκαραλίκια. Τούτα εν καμώματα για την καρέκλαν. 

Τον νου σου σε τούτους που σου τάσσουν, που -φευ- σου έχουν την 
διχοτόμησην, τον πόλεμον για λύσην. Τον νου σου στους προοδευτικούς που 
αντίς για μπροστά, πισωπατούν στο ́ 80. Τον νου σου στους λαφαζάνηδες που 
αντίς για το αυριανόν καλόν, χαϊδεύκουν ψηφοφόρους για να δειχτούν, 
κάμνοντας μικροθελήματα του σήμερις σε συντεχνίτες κρατικούς. 

Αξίζει τζαι έννεν αμαρτία να έχεις δικαίωμαν στην δημιουργίαν, στην 
πρωτοβουλίαν,  στην ισότητα, στην αδελφοσύνην, στην συνύπαρξην. 

Μα τζαι λέξεις όπως ήθος, ασφάλεια, νόμος, ευγένεια, ρίζες, βιός, 
σέβας, θεσμοί, ταπεινοφροσύνη, αξιοκρατία, δημιουργία, τάξη, έλεγχος, 
αριστεία, που άλλοι τες ξορκίζουν, έσηιε τες εσού ψηλά, έσηιε τες για το 
Καλόν! 

 



184               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Διώ σου το αζιμούθιον,  δώκε την πορείαν 
 

Που ούλλα όσα έμαθες, μεν ξιάννεις την αγάπην!  
Άμα ζυάζεται το πράμαν, άμα φτάνεις στο να πεις το ναι, να πεις το 

κάμνω, δίκλα καλά μπροστά. Το πρώτον, να΄ν πάντα  Αγάπη.   
Αγάπα μαύρους, κότσηινους, μπλε, πράσινους, ροζ, αγάπα την ίριδα 

ούλλην, αγάπα τον αλλιώτικον, τον κάθε άθρωπον, πλούσιον ή φτωχόν, 
αλλόθρησκον ή ξένον, πρόσφυγαν ή μετανάστην. Σεβάστου την κάθε ιδέαν, 
δίχως το ναι αλλάς, δίχως το κανέναν αλλάς!  

Ιδέες κατσηίας, που μού΄λαχε του μαύρου να υπηρετήσω, ιδέες που μας 
χωρίζουσιν, που μας μοιράζουσιν σε δικούς τους τζαι δικούς μας, που για 
εργαλεία έχουσιν πιστεύκω, λάβαρα, χρώματα, κόμματα, ομάδες, εμβατήρια, 
θολώνουσιν τες σκέψεις, ξεστρατούν στην βίαν, στον χαμόν, στον διχασμόν.  

Που τούτες ζιουν πολιτικοί που στήνουν καριέραν πα στο ταξικόν το 
μίσος. Γυρεύκουν να εύρουσιν, μα τζαι αν δεν εύρουν να κάμουσιν οχτρόν, 
για νάχουν να λαλούν, για να μαζεύκουσιν κόσμον. Σκορπούσιν λόγια πολλά, 
ανωφέλευτα, πληώνουν έν σάζουν, μονάχατις χαλούν. Ζιουν για το εύκολον, 
το ανεύθυνον, το έξω, το φύε, το κατά, ζιουν για το όι -την άγονην άρνησην- 
ζιουν στο φινάλε για να μισούν τον διπλανόν. 

Γιατί η αγάπη εν το έλα, εν το ναι. Τούτα θέλουν θάρρος, θέλουν 
κατάθεσην ψυσιής, θέλουν κόπον να ριζώσουν. Έν πουλούν, έν μαζεύκουσιν 
ψήφους.  

Τούτους τους ανεμόμυλους που στην στράταν τους μετρούν καρέκλες, 
που για το εγιώ πουλούν την ανθρωπιάν, την τόκκαν, τούτους τους 
λινοπάμπακους ορκομώννω σε να προσέσηεις! Γυρεύκουν μισθοφόρους 
οπαδούς της ζωής, όι λέφτερους φίλαθλους του βίου. 

Ανάγυιωσά σε, άντρωσά σε με τον γείτοναν οχτρόν, είνταλος εν να σου 
πω τωρά, λόα τον πιον για φίλον;  

Έν ηξέρω αν που τούτα ούλλα κάτι έμεινεν, κάτι εγράφτην στην 
ψυσιήν σου. Ξέρω όμως πως σαν γιός τζαι γιαίμα μου, βκαλμένος που το 
ύστερον της μάνας σου, που μόνον στοργήν τζαι αγάπην έπεμπεν, εν να 
δικλάς τον άθρωπον, να ποδικλάς την έχτραν. Έχτραν που τζαι εγώ ο 
δύστυχος άθελά μου υπηρέτησα! 

Η Αγάπη λαλώ σου, εν Δύναμη, έν ήτουν ποττέ αδυναμία… 
Επιθυμώ διε εσέ, Ρένο γιέ μου, υγείαν, εύκλειαν τζαι μακροημέρευσην. 
 

                                                                                  Ο τζύρης σου. 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      185 
_______________________________________________________________________________________________________________________________________________________________________________________________________________ 

 

 

 
 
 
 
 



186               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

Γλωσσάρι – επεξηγήσεις  
 
Α 
αβάωτο: ανοικτό, Αρχ. α-βαλανόω = 
κλείνω 
αβούρητη: άσχημη, άτρεχτη Αρχ. ουρίζω= 
τρέχω 
αβρόσηυλλο: φυτό, σκύλλα του αγρού 
αγιωμένο: σκουριασμένο, Αρχ.= ιγιώννω 
αγκομαχώ: λαχανιάζω, μεσαιωνική 
ελληνική ἀγκομαχῶ, αρχαία ελληνική 
αγκώνω-ας+ μαχῶ = μάχομαι 
αζούλα: ζήλια 
αγκρίζω/ ομαι: θυμώνω, Αγγλικό = angry 
αγροικώ: καταλαβαίνω, άγραν + ακούω 
αήκα: άφησα 
αθκειασιηερός: χασομέρης, μη 
απασχολημένος, άδεια χείρα 
ακατάχνωτα: αναμφισβήτητα, α-κατά-
χνώτα 
αλαφρό: χαζό, ελαφρόμυαλο 
αλουπός: αλεπού 
αλώπως: πιθανά, φαίνεται, Αρχ.= λέω + 
πώς 
αμμέ: τουπέ, Αρχ= ώμμα 
αμμέτι: Tουρ. ammet = ψεγάδι τρωτά 
αμμέτιν μοχαμμέτι: Τουρ.= με το έτσι 
θέλω 
αμπάλατος: ανισόρροπος, Αγγ. = 
unbalanced 
αμπούστα: κουτί, Αγγλικά = box 
αναγιώθηκα: μεγάλωσα, άνω + γιός 
ανακατσιασμός: σιχασιά 
αναμώννω: σηκώνω χέρι, άνωθεν ώμου 
ανασσιελλοβιλλομπούκωτος: ανάσκελα – 
πέο - μπουκωμένος 
ανθρωπάριον του Ρenfield: αισθη-τικές/-
σιακές περιοχές του εγκεφάλου 
αντακώνω: αρχίζω 
αντεροσφίχτης: ζώνη 
αντζελοσηιάζω: τρομάζω, αγγέλου σκιά 
Αρχ. όσσκιος = ίσκιος 
αντιγυρίσω: επιστρέψω, αντί + γυρίσω 

αντιπολοήθην: απάντησα, αντί + από + 
λόγος 
αντιρριώ: ανατρίχιαζω, αντί + ριγώ 
αξαμώνω/ αξαμωσιά: μετρώ, οργιά, 
μήκος όσο περίπου τα ανοικτά μας χέρια 
Λατ.examen 
αξητίμαζε/ ξητιμάζω: έβριζε/ βρίζω Αρχ. 
εξατιμάζω 
αξινόστραφος: ανάποδος, αξίνα στροφή 
άξιππα: ξαφνικά, Αρχαία= εξαπίνης 
άπαννα: ολοκαίνουργα, μικρά μωρά-
χωρίς πάνα 
απούρτιστος: αστείρωτος 
αποφορά: αποπνέει δυσοσμία αρχ= 
αποφέρω 
άππαρος: Αρχ. ίππαρος-ίππος 
αππέσω: από έσω 
αρκάτες: εργάτες 
άρκοψε: επόμενο βράδυ 
άρμασμαν: παντρειά, αρμός 
αρφός: αδελφός 
άσιλα: πράγματι 
αφής: αφού 
άφτω/ άφτει/ αφτούμενη: ανάβω μου 
ανάβει, αναμμένη Αρχ. άπτω άπτει 
αχαμάκης: ανεπρόκοπος, 
Αραβ/γενής=ahmak 
αχάπαρος/ αχάπαρα: απληροφόρητος, 
αδιάφορος ανυποψίαστα α + Τουρκ. haber 
= είδηση 
αψουρίζομαι: φτερνίζομαι, ηχ= αψού 
 
Β 
BLR: άχρηστο, Beyond Local Repair 
ΒΜΗ: στρατόπεδο, πρώην British Military 
Hospital 
βακλώ: οδηγώ/ κατευθύνω με ραβδί 
Λατινικά baculum=ράβδος 
βάκλα: ουρά πρόβατου 
βάλλαχι-μπίλλαχι: με το ζόρι, με το έτσι 
θέλω 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      187 
_______________________________________________________________________________________________________________________________________________________________________________________________________________ 

 

 

βασταρκές: πατερίτσες, βαστώ, Αρχ. 
βακτηρία 
βαώννω: κλείνω, βαλανόω = αρχ. 
βερτζίν: ερυθρό, ντροπής παρθένου, Αγγ. 
virgin 
βιλλομούτσουνος: πέος+ μουτσούνα, από 
το Aγγ= dickface 
βιλλίν: μικρό αρσενικό, Αρχ= βίλλος 
βίλλος: αρχ. = πέος 
βίρα-βίρα: γρήγορα, Ιταλ: virare 
βκώ/ βκούν: βγω/ βγουν 
βλαντζί: υπομονή, συκώτι Γαλ.= flanc 
βλάψω: κακοποιήσω σεξουαλικά 
βολές: φορές 
βορβορκάζω: λασπώνομαι σε βόρβορο 
βόρτακος/ τσηοι: βάτραχος/ οι, 
Αρχ./Κυπρ. = βοθρακός 
βουζουνίζω: βουίζω, ηχ = βούζζ 
βούκκα, βουκκαλλέτικο: μάγουλο, 
καλομαθημένος, Λατ. = bucca 
βουλλώ: βουλιάζω 
βουρβουλλάς: γυμνοσάλιαγκας 
βουρώ/ βουρητός: τρέχω Αρχ. ουρίζω= 
τρέχω 
βρίξε: σιώπα 
βυζοκούππι: στηθόδεσμος 
 
Γ 
ΓΣΠ: στάδιο, Γυμναστικός Σύλλογος 
Παγκύπρια 
γάρος/  γαουρκού: γαϊδαρος/ γαϊδάρου 
γαουρόσπορος (γαϊδουριού σπόρος 
γιαβάς: ήρεμος, αργός, Τουρκ. yavas 
γιάομαν: σκορποχώρι, Τουρ. yagma 
λάφυρο 
¨γιατρός¨: θεραπευτικό πλατύφυλλο φυτό 
γιορκώ: φτουρώ 
γιουρούκκι: νωθρός, χοντροκομμένος 
γιουτώ/ γιούτησε: μου ταίριαξε,  Ιταλ.= 
aiutare βοηθώ 
γριτζιλλόος: ελικόπτερο, τζιτζίκι  
 

Δ 
δείν: βλέμμα 
(δ)άκκανω: δαγκάνω 
δειχτώ: επιδειχτώ, προβληθώ 
διά/ διώ: δίνει, ορμώ = μπαίνω 
δικλώ δικλά: στρέφω το βλέμμα, κοιτά 
δισπιρκώ: απελπίζομαι, Αγγλ despair 
δκιακλύζω: διακλύζω, Αρχ.= αποπλύνω, 
ξεπλένω 
δκιαλλάσω: διέρχομαι, Αρχ: περνώ 
δκιασηελλώ: υπερπηδώ, διασκελισμός 
δώμα: Αρχ. οροφή 
 
Ε 
εβουρήσαμε: τρέξαμε, Αρχαία ουρίζω= 
τρέχω 
εβρίξαν: σώπασαν, φρίττω, Αρχ.= βρίττω 
εγινάτωσα: πείσμωσα, γινάτι 
εδίαν: έδινε 
εδίκλουν: έστρεφα το βλέμμα 
εδιούσε: έδινε 
είντα: τίνι τρόπω μεσαιωνικά τίντα, τι 
είναι τα 
έδωκεν πάνω: ανέβηκε 
εζάωσα: στράβωσα, ζαβό, Αραβ. zawiyah = 
γωνία 
εϊβα: ¨εις υγείαν¨, Ιταλ. eviva 
είντα: τι 
είνταλοής: για ποιο λόγο, πώς, Αρχ= τίνι 
λόγω 
είνταλος: τι ένι τα Μεσ.= τίντα τι είναι > 
ίντα + λόγο 
εκαήλησα/ εκαήλησε: μου έκατσε, με 
δέχθηκε, μπόρεσα 
εκαμμοθώρουν: κρυφόβλεπα, Αρχ. 
καμμύω = κλείνω τα μάτια + θωρώ 
εκαταϊσηέφτηκες: καταστράφηκες 
εκάτσηιωσε: κάκιωσε 
εκόρτωνα: κόρδωνα 
εκούνταν: έσπρωχνε, σκουντώ 
εκρόστην: υπάκουσε, ακροάσθην, άκουσε 
εκρούζαμε: καίγαμε, Αρχ. = κρούω 
ελάλε: έλεγε, Αρχ. = λαλώ 



188               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

εκλωθοϋρίζαμε: περιτριγυρίζαμε, κλώθω 
+ γυρίζω 
εκόβκαμεν την μούττην: κούλουμα 
ελάτσισεν: λάκισε 
εμάννεψα: χάζεψα, Αρχ = μαννά, Αγγ= 
mind 
εμαρκώσαν: ξεπαγιάσαν, Αρχ= μάργνυμι 
εμάσηετουν: προσπαθούσε, πολεμούσε 
Αρχ.= μάχεται 
έν εκότταν πενιάν: δεν τον ένοιαζε, δεν 
βαρούσε πενιά 
έννα: θα 
εξαλαφρύνισκα: άφηνα, εξ+ελάφρυνση 
εξαμπάρωσεν: ξεκλείδωσε, ξ+αμπαρώνω 
εξαρματώθην: χώρισε 
εξεβήκαμεν: ανεβήκαμε 
εξεμπάρρωσε: ξεκόλλησε, έξω+ μπάρα 
εξεπόσταζες: ξεκουραζόσουν, από+ σταση 
exhaust: εξάτμιση αυτοκινήτου 
εξιπππάζουμουν: τρόμαζα, Ομηρικά = 
εξίππου, σκιάχτηκα 
έπαιξε: πυροβόλησε 
επαούριζε: εφώναζε, Ιταλ.paura= φόβος 
έπεμψε: έστειλε, Αρχ. = πέμπω 
επίντωνα: ένωνα, Αγγλικά= append 
επίττωνεν: πίεζε, έκανε πίττα 
έπνασε: ησύχασε, πήρε πνοή 
εποβκάλλαν: εξαντλούσαν, από βγάλαν 
επογυρίσατε: αλλάξατε πορεία, από+ 
γυρίζω 
επολόγιασα: έδιωξα, αποσύρω λόγο 
επόκαμεν: απόκαμε 
επόληξε: από + έληξε 
επολοήθην: απάντησε, από /επί + λόγος 
επόσηυψε: υπόκυψε, έσκυψε 
εποσπάσαν: τελείωσαν με μας, απόσπαση 
εποσώσαμε: τελειώνω, από+σώσμα 
επουκούππα: σε έφερνε βόλτα, υπό+κούπα 
επόφκαλεν: μας έβγαλε την πίστη, από + 
έβγαλε 
ερεύτην: ρεύτηκε 
έριζεν: κατείχε, Αρχ= ερίζω 
έριφκα: έριχνα, Αρχ. ρίπτω 

έρκετουν: ερχόταν 
εσαντανώθηκε: μπερδεύτηκε 
εσάριζε: σκούπιζε, Αρχαία= σαίρω - 
σαρώνω 
εσηιονώσαν: αδειάσαν, εχύσαν 
έσηισε: έσκισε 
εσουξούλα: μουρμούριζε, σούξου - μούξου 
εσού: εσύ 
έσουσα: κούνησα, Αρχ= σείω 
εσπάζουμουν: έσκαγα, έσπαγα 
έσπασες: έπρηξες 
εσπούρτησε: έσκασε, Αγγ.=spurt 
έσσω: σπίτι 
έσυρε: έριξε 
εσώροφκεν: μάζευε, συσσώρευε 
ετζέρνουν: κερνούσα 
ετσίλληεν: πατούσε 
ετσάκρισεν: ράγισε, ήχ.= τσάκ 
ετουμπαρίσκαμε: τρακάραμε, φέρνω 
τούμπα 
εύκλεια: μεγαλεία, καλή φήμη 
ευτύς: μόλις, ευθύς 
εφάκκισεν: κτύπησε, ίσως το Αγγλικό fuck 
εφύρτηκα: λιποθύμησα, Αρχ. φύρομαι = 
ανακατεύομαι 
έχλιαζα: ξεγλιστρούσα 
 
Ζ 
ζάβαλλι: ταλαίπωρος/ καημένος, Τουρκ. 
zavallı.= δυστυχής 
ζαπτιές: Τουρκ. Zabita = αστυνομικός 
ζαβός: λοξός, Αραβ. Zawiyah = γωνία 
ζιαν: σαν 
ζιλικουρτισμένο/ ζίλικουρτι: κόκκινο 
ρουμπίνι, αναψοκοκκινισμένο, σκασμένο 
Τουρκ. kizil +yakut = κόκκινο κάρβουνο 
ζόππος: αδέξιος, Ιταλικά = zoppo 
ζυνίσηι: σβέρκο Αρχ ζεύγνυμι 
 
Η 
ηβκάλω: ε-βγάζω 
ηύρα: βρήκα 
 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      189 
_______________________________________________________________________________________________________________________________________________________________________________________________________________ 

 

 

Θ 
θωρκά: όψη, θωριά 
θωρώ: βλέπω, Αρχ= ορώ 
 
Ι 
ιγκώνω: πετυχαίνω, Αγγ= ingo 
ιμίσιη μου: δήθεν, Τουρκ. imiş = τάχα  
 
Κ 
κάκκαφα: κακοτράχαλα 
κακομάζαλος: κακότυχος 
κακόσορτος: κακομοίρης, Αγγ bad sort 
καμμώσω: κλείσω τα μάτια, ώμμα 
κανεί: φτάνει, αρκεί 
καννί: κνήμη 
καντηλιά: μυτιές, καθετές 
καντίλα: ποτήρι 
καντούνι: σοκάκι, Ιταλ. cantone = στροφή 
καράολος: σαλιγκάρι 
καπάλιν: συνεχόμενα 
καρτζί: αντίκρυ, Τουρ. Karsin Karsisinda 
κάσηια: κασόνι 
καρκασηιαλίκι: φασαρία, Τουρ. karışıklık 
κάρτον: τέταρτα, Αγγ. quarter 
καρτούες: κάρτες 
κάστια: βάσανα, ιταλικά castigo 
καταϊσηεύκω/ καταϊσιηεμμένο: διαλύω, 
σπαταλημένο, Αρχ. κατά γης χέω 
κατζία: κακία 
κάττος: γάτος, Λατ. cattus 
καύτζια: ερωμένη, αρχ. καυκίον 
κεζάππ: οξύ, Τουρκική kezzap 
κερχανατζής: πάτρωνας, Τουρ. Kerhane= 
μπουρδέλο 
κίττος: βώλος-μάνα 
κκελλέ: κεφάλι 
κκελέ-κουλούμπρα: αγύριστο κεφάλι 
κκέλης/ κκέλικο: φαλακρός, φαλακρό 
κκελιάζω: χάνω χρώμα = ξεθωριάζω ή 
μαλλί = φαλακρός 
κκιλιντζήρα: γύφτισα Τούρκ. = kıl κάποιος 
που δεν αντέχεται 
κλάππα: γόνατο 

κλάππες: παγίδες, τρικλοποδιές 
κοκόνα: κυρά, Ρουμ: kikona 
κολάϊν: συνήθεια ευκολία Τουρ. kolay 
κόξα: μέση 
κότσιρο: κουράδα 
κουέλα: πρόβατο 
κουζούι: σταμνί, Γαλ.= courge 
κούλλουφος: γύφτος, Τουρκ.= kul 
σκλάβος 
κουμάντο: διεύθυνε, ιταλική comando 
κουνιά: πέλεκυς 
κούννα: ξηρός καρπός, φιστίκι ή 
αμύγδαλο 
κούννος: ράθυμος κοπρίτης, τεμπέλης, 
Αρχ: κύων σκύλος 
κούππα-άπαννη: καθαρός, αθώος, κούπα 
αχρησιμοποίητη 
κουρκουτάς: χαμαιλέων 
κουρπάτζι: μαστίγιο, βέργα 
κουρτέλλα: κορδέλα 
κούσπος: κασμάς 
κουτρουμπαλλώ: κουτρουβαλώ 
κουτσακοτήρι: μανταλάκι,  που + 
τσακώνει 
κουτσιώ/ κουτσηισώ: πετύχω, Αγγ.= 
goodshot 
κουτσουκουτούϊ: κατσαριδάκι, Αγγ= 
cockroach 
κουφή: φίδι κωφό, στερείται ακοής 
κράγκο: στρόφαλος 
κωλόσερνω: τραβώ σε μάκρος, 
κωλυσιεργώ, σέρνω με τον κώλο 
 
Λ 
λάλλαρος: καύσωνας, λιοπύρι 
λαλώ/ λαλεί: λέγω λέει, Αρχ λαλώ.= μιλώ 
λάμνω: πηγαίνω, Αρχ = ελαύνω 
λαμπρόν/ λαμπρατζιά: πυρά, λαμπρή 
φωτιά 
λάντα: λακούβα με νερό, κολύμπα 
λασάνι: αμμοδόχος, παρτέρι 
πυκνοφυτεμένο, Αρχ. λάσιος = πυκνός 
λαστιχούι: προφυλακτικό 



190               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

λαφαζάνης: ψεύτης, Τούρκ. Lafazan = 
παραμυθατζής 
λάωμαν του φού: άγριο σκοτάδι 
λιγκρί: παιγνίδι τσιλίκι 
λίμπουρος: μυρμήγκι 
λινοπάμπακος: μη αγνός πατριώτης, 
νοθευμένο λινό με βαμβάκι 
λλόου: η αφεντιά μου, ελόγου μου 
λοής: λογής 
λοώ/ λοούν: λογαριάζω 
 
Μ 
μαϊττάππιν: ψιλό, Βουλ. mantaπη= αστείο, 
φάρσα 
μακκαβάς: χαρτόνι 
μακκωμένο: τσαλακωμένο 
μαννός/ μαννεύκω: χαζός, χαζεύω μανία 
ή μαννά, Αγγλ = mind εγκέφαλος 
μαννοκίκκιρος: χαζοβιόλης 
μάππα: μπάλα 
μάππουρος: κουκουνάρι, ηχητ. μαπ πάτ 
όταν πέφτουν 
μαρανίσκω: μαραίνομαι 
μάσκουλο: πυροτέχνημα 
ματσικόρυδο: φυτό νάρκισσος 
ματσουτζιά: κτύπημα με στειλιάρι 
μαυρογέρημο: αφιλότιμο, μαύρο + έρημο 
μέμπα: μη μπάς, μήπως 
μηαλιώνας: αντίχειρας 
μιάλην: μεγάλη 
μιλλωμένα: βρισιές, σόκιν ρυπαρά 
μιτά: μαζί, Αρχ.= μετά, με 
μισοδότζι: ημιτελές, μισό + δοκώ 
μισοαππηδώ: κουτσό, μισό/up/πηδώ 
μιτσής: μικρός 
μιτσιά: μικρή 
μολοώ: ομολογώ 
μούγια: μύγα 
μουλλώνω: σιωπώ 
μουτταρκά: κορυφή, μύτη 
μύλλα: σάρκα, Αρχ.= χείλη λίπος 
μυλωνάς: είδος σκουληκιού 
μυσιαρός: σαμιαμίδι 

μώννω: εξ-ορκίζω, Αρχ. ομνύω = ορκίζω 
 
Ν 
νάκκον/ νακκουρίν: λίγο, ένα κουρίν 
νάμπου: τι, είντα που 
νισάφι: φτάνει, Τουρ.= insaf 
νισιάνι: σιρίτι 
νούρος: ουρά 
νούσιμος: μυαλωμένος, νους 
 
Ξ 
ξαναντακώννω: ξαναρχίζω 
ξατιμασιά: βρισιά, Αρχ. εξ + ατιμάζω 
ξεβαώνω: ξεκλειδώνω, ξε +βαλανόω 
αρχ.= κλείνω 
ξελαωμένος: τρομαγμένος, λαγός 
ξηστικός: εκστατικός 
ξιάννω: ξεχνώ, ξε+χάννω- ξιάννω 
ξιμαρίσω: ατιμάσω 
ξιστρεφτά: στριφτά, από-στρέφω 
ξόν: εκτός 
ξυτίμασμα: βρισιά, Αρχ. εξατιμάζω) 
 
Ο 
ολάν: καλόπαιδο, Τουρ. oglan= αγόρι 
οσηιές: σκιές 
ούλλον: όλον 
παίξω: πυροβολήσω 
όφτζιερα: άδεια 
 
Π 
παντώ: διώχνω, Αρχ: απαντώ 
πανωθκιό: από πάνω 
παουρίζω: φωνάζω, Ιταλ= paura 
πα(ου)τανία: κουβέρτα Τουρκ. =pattaniye 
παρααππώσω: παινέψω, υπέρ + ίππεύσω, 
καβαλήσω το καλάμι 
παραιτώ: παραιτούμαι 
παραρά: βουνά και λαγκάδια, παρά + όρη 
παράταιρο: διαφορετικό 
παρπατά: μετρά, περπατά 
παρπέτταν: φαβορίτα 
πασηύ: παχύ 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      191 
_______________________________________________________________________________________________________________________________________________________________________________________________________________ 

 

 

παστριτζιά: πόρνη, ¨καθαρή¨-πάστρα 
πατταλεμένος: χαλασμένος, Aγγ.= bad 
πατταλονοβράτζι: κοντό παντελονάκι 
παττίχα: καρπούζι, Αραβ.= patikh 
πεζίνα: βενζινάδικο 
πεζούνι: περιστέρι, Aγγ. = pigeon 
πελλό: τρελό 
περατικός: περαστικός, ξένος, αλλοδαπός, 
από πέρα 
πέρκημων: μακάρι, υπέρ ημών 
πετάσι: χαρταετός 
πιλέ: ούτε 
πιλιεττούδι: κάρτα, Γαλλικά billet 
πιντώνω: ενώνω 
πιόν: πλέον, περισσότερο 
πιόττερο: περισσότερο, υπερθετικός του 
πιο 
πιριλλί: βώλος 
πίσσα: τσίχλα, μαστίχα 
πιττί: καθόλου, Τουρκ. bitti = τελείωσε 
πλαϊτζιν: πλευρά, πλάι 
πνάσει: ησυχάσει, πάρει πνοή 
ποδικλώ: αποστρέφω το βλέμμα 
πογελώ: ξεγελώ 
ποδά: από εδώ Αρχ ωδέ με, δα= γή 
πόδκια: πόδια 
πογλιστρώ: ξεγλιστρώ, από + γλιστρώ 
πόθε: από πού, Αρχ. πόθεν 
ποθκιάντροπος: ξεδιάντροπος 
ποΐνα: μπότα, πόδι 
πόλιπιφ: κονσέρβα μοσχάρι Αγγλικά=beef 
πολλοπάητο: πολυπράγμον, ικανό 
πολογιάζω: διώχνω, τον αποπαίρνω στα 
λόγια 
πόμπα: βόμβα, Ιταλ: bomba 
ποσπάζω: τελειώσω, διώξω, Αρχ. αποσπώ 
πόσσω: σπίτι, από+έσω 
πόστα: γράμματα 
ποσταμό: σταματημό, από + στάση 
ποσώσω: εξοικονομήσω, από + σώζω 
ποτζείνον: από εκείνο 
πότσα: μπουκάλι Ιταλικά=pocca 

ποτσοκάπουλο: πάτος από μπουκάλι 
πότσα + καπούλια 
πούγγα: τσέπη, πληθ.= πούντζες 
πούζα/ πουζιάσουν: κήλη, μας βγάλουν 
κήλη, Ιταλ.= buzzo 
πουλλαόφωνο: λεπτή φωνή πουλάδας 
πουμπουρκά: μπουμπουνητό 
πουξαρκής: εξαρχής 
πουπούξιος: τσαλαπετεινός 
ποϋρίσουμε: λοξοδρομώ, από + γυρίσουμε 
πουττόφτειρες: μουνόφθειρες 
ππέσουμε: ξαπλώσουμε, πέσουμε για ύπνο 
ππιντίς: τσιγκούνης, Τουρ.= pinti 
πριχού: προτού 
πρότσα: πιρούνι, Γαλ.= broche 
πυρκολώ: δίνω, πυροδοτώ  
 
Ρ 
ρανταμπάουτ: οδικός κύκλος, Αγγ= 
round-about 
ρέσσω, ρέξω: περνώ, ξεπερνώ διαπερνώ 
διασχίζω, αρχ= ρήσσω ρήγνυμι 
ρέψω: λιώσω 
ριώ: τρέμω, ρίγος 
ρίζω: μου ανήκει 
ρόκωλος: πολύ μικρός, ρέει +κώλος 
ρότσος: βράχος, Αγγ. rock  
 
Σ 
σαντανώνω/σαντανωσιά: μπερδεύω, 
σύγχυση 
σάσει: σιάξει, συμμαζέψει 
σετταρισμένη: τακτοποιημένη, Αγγλικά= 
σετ 
σηιερούι: χεράκι 
σιηονωτός: κουτρουβαλιστός, χυμένος 
χειμαρρώδης 
σηιπεθκιά: ντουφεκιά, Ισπ/Ιταλ: 
scuppatta 
σηιός: ίσκιος 
σηίσηιν/ σίσηιν ποϊνόρραμμα: ό,τι πρέπει, 
άριστα 
σηίσημο: σκίσιμο 



192               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

σιακατούριν: ίσια+κάτω 
σιεροκουτάλα: κουτσομπόλα 
σικκιρτισμένο: άρρωστο + κουρασμένο, 
Αγγλικά= sick‘n’tired 
σίκλα: κουβάς, Λατινικά=situla 
σκάπουλος: εργένης, Ιταλ.= scapolo 
σκατούλλικα: παιγν. τζαμί 
σκουλλίζω: σκεπάζω 
σουξουλώ: ενοχλώ, Αρχ= συξυλίζω τρίβω 
ξύλα 
σουρουντίζω: καλοπιάνω 
σούσα: κούνια, Αρχ. σείω 
σπάος: σπάγγος 
σπίρτον: οινόπνευμα, Αγγ. spirit = πνεύμα 
σπλίγκα: καρφίτσα 
σπόντα: καρφί 
σπουρτώ: σκάω, Αγγ.=spurt 
στότσιην: σκληρό δύσπεπτο Λατ. stuco = 
στόκος 
στρακόττον: φέσι, Ιταλ. stracotto 
βαρυψημένο 
στράτα: δρόμος, Ιταλ.= strada 
στραφήν: επιστροφή, γυρισμός 
στράφι: χαμένα, τζάμπα 
στρούθος: σπουργίτι, Αρχ. στρουθίον 
συγκόβκω: συμπεραίνω, σύν+κόβω 
συντυχάννουμε: συνομιλούμε, συν + 
τυγχάνω 
σύρνω: ρίχνω, Αρχ. σύρω 
σωρώφκω: μαζεύω, σωρεύω 
 
Τ 
τακκουρώ: κτυπώ, ηχ.= τακ-τακ 
ταμπούρα: πεπόνι 
τανείσω: βοηθήσω, τείνω χέρι 
τάνγκα: ακριβώς, ηχ.= ντάγκ 
ταπισόν: πίσω ξωπίσω 
ταττάς: νονός, Ομηρ. τέττας = πατήρ 
τάττης/ ταττέψω: τραυλός, τραυλίσω 
τεισηιόν: τείχος, η αρχαία τάφρος 
τεκάλεμιτ: σεξ, Αγγλ. αλλάξω τα λάδια 
τζειαμέ/ τζειχαμέ: εκεί, εκεί+χάμω 
τζέρασμα: κέρασμα 

τζιολάς: κιόλας 
τζισβές: μπρίκι, Τουρ.=sezve 
τζύρης: πατέρας, κύριος κύρης 
τιτσίρα: τσίτσιδη, Αρχ. τιτθίον= μαστός 
τόκκα: χειραψία, επαφή Ιταλικά= toccare 
τουρτουρώ: κρυώνω, Αρχ. ταρταρίζω 
=Τάρταρα 
τράτο: περιθώριο 
τσάς: μόλις, λίγο 
τσάς διόλου, για λίγο μόλις 
τσηιφτές: διπλό σελίνι 
τσιάκκος: μάγκας, Αγγ. Jackknife = 
σουγιάς 
τσιαττάλι: παντελόνι, δίχαλο 
τσιενκένης: γύφτος, Τουρ.= cingene 
τσιλλημένο: πατημένο από αυτοκίνητο 
τσούρα: κατσίκα 
τταππουροκολά: σαν μηχανάκι, ταπ-
τάπ+ουρά+κώλος 
ττόπιν: ξύλο του πεθαματού, με το τόπι 
 
Φ 
φακκώ: πετώ κάτω, κτυπώ Αγγ. fuck= 
ερωτική πράξη 
φαρμακάρης: κακόψυχος 
φέττον: ρόλο 
φκερώννω: κενώνω, αδιάζω 
φλόκος: σφουγγαρίστρα 
φοϊτσιάζω: φοβερίζω 
φού: φώς 
φουκού: φουφού 
φουντάνα: βρύση, ιταλικά fontana 
φούρπος: μπάλα, ποδόσφαιρο, Αγγλικά= 
football 
φούσκος: σκαμπίλι 
φτανός: λεπτός ή ελαφρός, Αρχ. =ίπταμαι 
πτανός λίγος στο πνεύμα  
 
Χ 
χα-χα: ασθμαίνοντας στο τσάκ, τσίμα-
τσίμα 
χαμέ: χάμω Αρχ. χαμαί 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      193 
_______________________________________________________________________________________________________________________________________________________________________________________________________________ 

 

 

χαννοπάττιχος: χαζός, χάννος + καρπούζι, 
Ισπανο/αραβικά = patikh 
χάρτωμα: αρραβώνας, χαρτιά 
χίτσιν: τίποτε, Τουρ. hic 
χλιάζω: γλιστρώ, Αρχ = χλια 
χοχλώ: κοχλάζω 
χτιτζιάρης: πτώμα, χτικιό, λέσι 
 

Ψ 
ψατζή: δηλητήριο, Αρχ.= ψίαξ ψιάκιον, 
σταγόνα 
ψιχάς: λές και 
 
Ω 
ωσπολλάτε: ευτυχώς Ελλ.= έως πολλά έτη 

  



194               Άρης Κλόκκαρης 
_______________________________________________________________________________________________________________________________________________________________________________________________________________ 
 

 



Κάποτε το καρπούζι ήταν στρογγυλό | Αρχικώς η παττίχα ήτουν στροντζυλή      195 
_______________________________________________________________________________________________________________________________________________________________________________________________________________ 

 

 

 
 
 
 
 
 
 
 
 
 
 
 
Η ιδέα για τις Εκδόσεις Σαΐτα ξεπήδησε τον Ιούλιο του 2012 με πρωταρχικό 
σκοπό τη δημιουργία ενός χώρου όπου τα έργα συγγραφέων θα συνομιλούν 
άμεσα, δωρεάν και ελεύθερα με το αναγνωστικό κοινό.  
Μακριά από το κέρδος, την εκμετάλλευση και την εμπορευματοποίηση της 
πνευματικής ιδιοκτησίας, οι Εκδόσεις Σαΐτα επιδιώκουν να 
επαναπροσδιορίσουν τις σχέσεις Εκδότη-Συγγραφέα-Αναγνώστη, 
καλλιεργώντας τον πραγματικό διάλογο, την αλληλεπίδραση και την 
ουσιαστική επικοινωνία του έργου με τον αναγνώστη δίχως προϋποθέσεις και 
περιορισμούς. 
 

Ο ισχυρός άνεμος της αγάπης για το βιβλίο, 
το γλυκό αεράκι της δημιουργικότητας, 

ο ζέφυρος της καινοτομίας, 
ο σιρόκος της φαντασίας, 
ο λεβάντες της επιμονής, 
ο γραίγος του οράματος, 

καθοδηγούν τη σαΐτα των Εκδόσεών μας. 
 

Σας καλούμε λοιπόν να αφήσετε τα βιβλία να πετάξουν ελεύθερα! 
 

 



196               Άρης Κλόκκαρης 
_______________________________________________________________________________________________________________________________________________________________________________________________________________ 
 

 

 
 

 Ο χρόνος που δεν αναλώθηκε ποτέ με το παιδί, ο χρόνος που 
είχα πια περίσσευμα σαν συνταξιούχος, η επιθυμία της συζύγου μου να 
γράψω κάτι να έχει το παιδί και η προκήρυξη ενός Παγκόσμιου 
λογοτεχνικού διαγωνισμού, με οδήγησαν στο ξετύλιγμα και την 
καταγραφή της πορείας των νεανικών μου χρόνων. Βιοπερπατώντας  
μεταξύ αυτοκολακίας και μετριοφροσύνης, σχοινοβατώντας μεταξύ 
σάτιρας και του μοιραία σοβαρού, αποπειράθηκα να μεταλαμπαδεύσω  
τις όποιες αρχές μου σωστές ή λάθος, στην βιολογική μου συνέχεια.  
Δοσμένο αρχικά στην Κυπριακή ντοπιολαλιά, τη μόνη λαλιά των 
παιδικών εκείνων χρόνων, αλλά και στην έκδοση αυτή στην ελληνική 
γλώσσα, επιχειρώ παράλληλες αναφορές σε ανέκδοτα γεγονότα που 
σημάδεψαν την ιστορία της Κύπρου, κατά το δεύτερο ήμισυ του 
προηγούμενου αιώνα. 

ISBN: 978-960-629-001-5 


