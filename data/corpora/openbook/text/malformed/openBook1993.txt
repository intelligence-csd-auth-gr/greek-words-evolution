









































1 Äåêåìâñßïõ 2000


 

Μάνος Ματσαγγάνης & Αθηνά Πετρόγλου 

 
 
 
 
 
 
 
 

 

Το σύστηµα κοινωνικής προστασίας και οι γυναίκες 

 

 

 

 
 
 
 

 

Μελέτη που εκπονήθηκε για λογαριασµό του 

Κέντρου Ερευνών για Θέµατα Ισότητας (ΚΕΘΙ) 

 

 

Ιούνιος 2001 

 

 

 
 
 
 
 
 
Μάνος Ματσαγγάνης 
Επίκουρος Καθηγητής 
Οικονοµικό Τµήµα 
Πανεπιστήµιο Κρήτης 
Ρέθυµνο 74100 
manos@econ.soc.uoc.gr 
 

 
 
 
 
 
Αθηνά Πετρόγλου 
∆ικηγόρος 
∆ιευθυντής 
Επιθεώρηση ∆ικαίου Κοινωνικών 
Ασφαλίσεων 
Βησσαρίωνος 3 
Αθήνα 10672 
petroglou@ath.forthnet.gr 



Περιεχόµενα 

 

Περίληψη 2 

1.Εισαγωγή 5 

2.Τα κοινωνικά δικαιώµατα των γυναικών σήµερα 8 

2.1. Κοινωνική ασφάλιση και συντάξεις 8 

(i) ∆υσκολία θεµελίωσης συνταξιοδοτικού δικαιώµατος 9 

(ii) Απώλεια δικαιωµάτων σε περίπτωση διαζυγίου 10 

(iii) ∆υσµενής τρόπος υπολογισµού της σύνταξης 11 

(iv) Eυνοϊκές προϋποθέσεις συνταξιοδότησης 13 

2.2. Άδειες απουσίας για την παροχή φροντίδων 14 

2.3. Υπηρεσίες παιδικής φροντίδας και φροντίδας ηλικιωµένων 16 

2.4. Εισοδηµατικές ενισχύσεις για οικογένειες µε παιδιά           17 

3. Οι συνέπειες της κυβερνητικής πολιτικής 21 

3.1. Συντάξεις  21 

3.2. Απασχόληση 24 

3.3. Κοινωνικές υπηρεσίες 25 

3.4. Εισοδηµατικές µεταβιβάσεις προς οικογένειες µε παιδιά 26 

4. Προτάσεις κοινωνικής πολιτικής υπό γυναικεία οπτική     29 

4.1. Συντάξεις 29 

4.2. Αγορά εργασίας 36 

4.3. Κοινωνικές υπηρεσίες 37 

4.4. Επιδόµατα για οικογένειες µε παιδιά 40 

Πίνακες 42 

Βιβλιογραφία 48 

 

   

 

 

 

 

 

 

 

 

 

 

 

 

 1 



Περίληψη 

 

Τα κοινωνικά δικαιώµατα των γυναικών σήµερα 

 

Το σύστηµα κοινωνικής προστασίας αναπαράγει και ενισχύει τις κοινωνικές 
διαιρέσεις: 

- µεταξύ αµειβοµένης και απλήρωτης εργασίας, 

- µεταξύ προστατευµένων και επισφαλών θέσεων εργασίας, 

- µεταξύ όσων εισήλθαν στην αγορά εργασίας πριν και µετά το 1993. 

Οι διαιρέσεις αυτές καθιστούν τις γυναίκες µια ανοµοιογενή κατηγορία ως προς τα 
κοινωνικά δικαιώµατα: 

α. ευνοούνται οι γυναίκες που εργάζονται σε σταθερές θέσεις απασχόλησης του 
“προστατευµένου” τοµέα, είτε είναι µισθωτές (∆ηµόσιο, Τράπεζες, ∆ΕΚΟ) είτε 
αυτοαπασχολούµενες (ιατροί, νοµικοί, µηχανικοί), 

β. ενώ οι υπόλοιπες γυναίκες (οι χαµηλόµισθες, όσες απασχολούνται σε θέσεις 
µερικής απασχόλησης, σε άτυπες µορφές εργασίας, µε ελλειπτικό και 
διακεκοµµένο ιστορικό ασφάλισης κτλ.) αδικούνται. 

Επί πλέον, το σύστηµα κοινωνικής προστασίας αναπαράγει και ενισχύει τα 
συντηρητικά πρότυπα για τη θέση της γυναίκας στην κοινωνία, το ρόλο της όσον 
αφορά την οικογένεια κτλ. Αυτό δείχνει η ανάλυση κρίσιµων πτυχών των 
ισχυουσών ρυθµίσεων, όπως είναι: 

- η µεταχείριση των γυναικών ως “εξαρτηµένα µέλη οικογενειών” από το σύστηµα 
κοινωνικής ασφάλισης, 

- η µη ικανοποιητική διευκόλυνση των γυναικών να συνδυάσουν καριέρα και 
οικογένεια από το σύστηµα αδειών απουσίας για παροχή φροντίδων, 

- η περιορισµένη πρόσβαση σε (ικανοποιητικής ποιότητας και χαµηλού κόστους) 
υπηρεσίες παιδικής φροντίδας και φροντίδας ηλικιωµένων 

- η υπερβολική έµφαση του συστήµατος εισοδηµατικών µεταβιβάσεων σε παροχές 
προς πολύτεκνες οικογένειες. 

Η συνδυασµένη επίδραση των παραπάνω παραγόντων είναι ότι το σύστηµα 
κοινωνικής προστασίας, παρότι ωφελεί έναν περιορισµένο αριθµό γυναικών, από τη 
σκοπιά της ισότητας των φύλων (και µεταξύ γυναικών) είναι µάλλον 
δυσλειτουργικό: τα υψηλά ποσοστά ανεργίας των γυναικών (ιδίως των νέων), τα 
χαµηλά ποσοστά απασχόλησης, καθώς και τα υψηλά ποσοστά φτώχειας των 
γυναικών (ιδίως των ηλικιωµένων), σε σύγκριση µε τις άλλες χώρες της Ε.Ε. 
παρέχουν µια έµµεση επιβεβαίωση αυτής της δυσλειτουργίας. 

 

Οι συνέπειες της κυβερνητικής πολιτικής 

 

Η κοινωνική πολιτική της κυβέρνησης συνίσταται τόσο σε µέτρα που έχουν ήδη 
εφαρµοστεί ή προγραµµατιστεί, όσο και σε προτάσεις που έχουν απλώς διατυπωθεί 
(περιλαµβανοµένων και όσων µετά αποσύρθηκαν στη συνέχεια). 

Η πολιτική αυτή µπορεί να θεωρηθεί ότι βρίσκεται γενικά στη κατεύθυνση µιας 
“λελογισµένης” µεταρρύθµισης του κοινωνικού κράτους, η οποία θέλει να 
συνδυάσει: 

- αφενός την ενίσχυση της αποδοτικότητας και της βιωσιµότητας του συστήµατος 

 2 



κοινωνικής προστασίας 

- αφετέρου την αποκατάσταση της ισονοµίας και την άρση των ανισοτήτων στο 
εσωτερικό του. 

Συνήθως, το πρόγραµµα µεταρρυθµίσεων της κυβέρνησης κατηγορείται για το ότι 
αποτελεί “κατεδάφιση των κοινωνικών κατακτήσεων των εργαζοµένων”. Παρόλα 
αυτά, µπορεί να υποστηριχθεί ότι η βασική αδυναµία του έγκειται αντίθετα αλλού: 

α. στην ανεπαρκή πρόοδο στο µέτωπο της εξισορρόπησης του συστήµατος 
κοινωνικής προστασίας υπέρ των κοινωνικών υπηρεσιών καθώς και των “νέων 
κοινωνικών κινδύνων” της φτώχειας και της µακροχρόνια ανεργίας 

β. στα δειλά βήµατα προς την κατεύθυνση της ανακατανοµής κοινωνικών 
δικαιωµάτων υπέρ όσων αδικούνται από το σηµερινό σύστηµα, δηλ. των 
ανέργων, των φτωχών, των χαµηλόµισθων, των νέων και των γυναικών. 

Ως αποτέλεσµα των παραγόντων που αναφέρθηκαν, το µεταρρυθµιστικό πρόγραµµα 
της κυβέρνησης βρίσκεται σε κρίσιµο σηµείο: 

- από τη µια, η εξισωτική πνοή που αναµφισβήτητα περιέχει παραµένει 
υπερβολικά αδύναµη για να προκαλέσει “µεταρρυθµιστική δυναµική”, 

- από την άλλη, ο κίνδυνος µεγαλύτερων απωλειών εκ µέρους των insiders παρά 
κερδών εκ µέρους των outsiders απειλεί να ανασχέσει πλήρως το πρόγραµµα 
µεταρρυθµίσεων. 

 

Προτάσεις κοινωνικής πολιτικής υπό γυναικεία οπτική 

 

Η υπόθεση εργασίας αυτής της µελέτης είναι ότι ζητούµενο δεν αποτελεί η 
διατήρηση των “κεκτηµένων” µέρους των γυναικών, αλλά η προαγωγή της ισότητας 
και η αναβάθµιση των κοινωνικών δικαιωµάτων του συνόλου των γυναικών µε 
αναπροσανατολισµό του συστήµατος κοινωνικής προστασίας1 

Με αυτή την έννοια, δεν υπάρχει άλλη επιλογή από την υποστήριξη µιας τολµηρής 
µεταρρύθµισης, την επιτάχυνση των αλλαγών και την τόνωση του αναδιανεµητικού 
περιεχοµένου τους. 

Το τελικό τµήµα της µελέτης αποτελεί προσπάθεια σκιαγράφησης των δυνατοτήτων 
µεταρρύθµισης που ανοίγονται στην επόµενη περίοδο. 

Οι γενικές αρχές είναι: 

α. η ίση κατανοµή των δικαιωµάτων και των ευθυνών – και 

β. η ανύψωση του επιπέδου κοινωνικής προστασίας παντού όπου παρατηρούνται 
κενά ή καθυστερήσεις. 

Πιο συγκεκριµένα, η πρόταση που κατατίθεται εδώ περιλαµβάνει τις εξής δύο 
κατευθύνσεις. 

1. Ανακατανοµή δικαιωµάτων µεταξύ ανδρών και γυναικών (και µεταξύ 
προστατευµένων και απροστάτευτων κοινωνικών οµάδων) σε ένα βιώσιµο και δίκαιο 
σύστηµα συντάξεων. 

Το προτεινόµενο σύστηµα αποτελείται από τρία επίπεδα: (α) µια καθολική Σύνταξη 
του Πολίτη, (β) µια ανταποδοτική Αναλογική Σύνταξη και (γ) µια αποταµιευτική 
Πρόσθετη Σύνταξη. Τα τρία επίπεδα µαζί συνιστούν ένα ορθολογικότερο και 
δικαιότερο (ιδίως για τις γυναίκες) σύστηµα. 

2. Συµφιλίωση εργασίας και οικογένειας µε (α) επέκταση των ευκαιριών 
                                                           
1 Στο βαθµό αυτό, η οπτική που υιοθετεί η µελέτη είναι ανάλογη µε τους προβληµατισµούς σε επίπεδο 
Ευρωπαϊκής Ένωσης. Βλ. χαρακτηριστικά Ferrera και συν. (2000). 

 3 



απασχόλησης και (β) εκσυγχρονισµό της κοινωνικής προστασίας στους τοµείς των 
γονικών αδειών και της παιδικής φροντίδας. 

Τέλος, στο πεδίο των εισοδηµατικών ενισχύσεων προς την οικογένεια, προτείνεται η 
κατάργηση όλων των παροχών που ισχύουν σήµερα και η αντικατάστασή τους µε 
ένα ενιαίο Επίδοµα Παιδιού. Το νέο επίδοµα θα παρέχεται σε κάθε οικογένεια µε 
παιδί ή παιδιά ηλικίας έως 18 ετών, ανεξαρτήτως εισοδήµατος και ανάλογα µε τον 
αριθµό των παιδιών. 

Η εφαρµογή προτάσεων όπως οι παραπάνω είναι δηµοσιονοµικά εφικτή, προάγει 
την κοινωνική δικαιοσύνη και την ισότητα (περιλαµβανοµένης και της ισότητας 
µεταξύ των φύλων), ενώ επίσης συµβάλλει στη µετάβαση από το σηµερινό κράτος 
πελατειακών παροχών σε ένα σύγχρονο κοινωνικό κράτος. Για το λόγο αυτό, 
προτείνεται η υιοθέτησή τους από τη Γενική Γραµµατεία Ισότητας. 

 4 



Το σύστηµα κοινωνικής προστασίας και οι γυναίκες 

 

Μάνος Ματσαγγάνης & Αθηνά Πετρόγλου 

 

1. Εισαγωγή 

Το κοινωνικό κράτος στην Ελλάδα ανήκει στη λεγόµενη “νοτιοευρωπαϊκή 
παραλλαγή”: αυτή χαρακτηρίζεται από καθυστέρηση στη θεσµοθέτηση και επέκταση 
κοινωνικών προγραµµάτων, από την ύπαρξη σηµαντικών κενών στην κοινωνική 
προστασία, αλλά και από τη συνύπαρξη των τελευταίων µε “νησίδες 
υπερπροστασίας”2. 

Το φαινόµενο αυτό συνδέεται µε την προνοµιακή πρόσβαση κοινωνικών οµάδων 
στην πολιτική εξουσία και µε τη δυνατότητα τους να αποσπούν ευνοϊκές ρυθµίσεις. 
Επίσης, διευκολύνεται από τον κατακερµατισµό του συστήµατος κοινωνικής 
προστασίας σε µια αληθινή πληθώρα µικρο-συστηµάτων, καθένα από τα οποία έχει 
τους δικούς του κανόνες, όρους ασφάλισης, ύψος εισφορών, εύρος και ποιότητα 
παροχών. 

Η πολυδιάσπαση του συστήµατος αποκρυσταλλώνεται σε µια πόλωση που 
αντανακλά µε αρκετή πιστότητα το “δυϊσµό” της αγοράς εργασίας. Από τη µια 
πλευρά είναι ο “προστατευµένος τοµέας”: θέσεις εργασίας στην επίσηµη οικονοµία, 
µόνιµη απασχόληση, µαζική συµµετοχή στα εργατικά συνδικάτα και στις 
επαγγελµατικές οργανώσεις, ικανοποιητικές κοινωνικές παροχές. 

Από την άλλη πλευρά βρίσκονται τα πλέον ευάλωτα µέλη της κοινωνίας των δύο 
τρίτων: µακροχρόνια άνεργοι, εργαζόµενοι σε µερική ή εποχιακή βάση, 
παλινδροµούντες µεταξύ ανεργίας και υποαπασχόλησης, καθώς και όσοι ανήκουν 
στο εργατικό δυναµικό της παραοικονοµίας. Με άλλα λόγια, θέσεις εργασίας στο 
περιθώριο της επίσηµης οικονοµίας, επισφαλής απασχόληση, απουσία ασφαλιστικής 
κάλυψης, υποτυπώδεις παροχές, χαµηλά ποσοστά συνδικαλισµού. 

Πιο συγκεκριµένα, τα αδρά χαρακτηριστικά του κοινωνικού κράτους στην Ελλάδα3 
µπορεί να θεωρηθεί ότι είναι τα εξής: 

1. Σε σύγκριση µε άλλες Ευρωπαϊκές χώρες, η κοινωνική προστασία στην Ελλάδα 
σε µεγάλο βαθµό εξαντλείται στη χορήγηση εισοδηµατικών ενισχύσεων, ενώ η 
δηµόσια παροχή κοινωνικών υπηρεσιών υστερεί. Η ευθύνη για τη φροντίδα των 
παιδιών και των ηλικιωµένων εξακολουθεί να ανήκει κυρίως στην οικογένεια, 
όπου συχνά βαρύνει τις γυναίκες. Μέρος της υπερβάλλουσας ζήτησης βρίσκει 
διέξοδο στον ιδιωτικό τοµέα (βρεφονηπιακοί σταθµοί, οίκοι ευγηρίας) και ιδίως 
στην ανερχόµενη αγορά προσωπικών υπηρεσιών, χάρη στην (κατά κανόνα 
ανασφάλιστη) εργασία των µεταναστριών. 

2. Παρά την προ εικοσαετίας σχεδόν ίδρυση ενός Εθνικού Συστήµατος Υγείας, η 
προσδοκία για τη δηµιουργία ενός πλήρους δικτύου υπηρεσιών η πρόσβαση στις 
οποίες γίνεται µε µόνο κριτήριο την “ανάγκη” παραµένει σε µεγάλο βαθµό 
ανεκπλήρωτη. Η παράλληλη επιβίωση ενός συστήµατος κοινωνικής ασφάλισης 
υγείας και η άνθιση του ιδιωτικού τοµέα (πρωτοφανής σε έκταση για χώρα της 
δυτικής Ευρώπης) έχουν οδηγήσει στην επικράτηση µιας µεικτής αγοράς όπου οι 
διάφοροι παράγοντες αναπτύσσουν συχνά αδιαφανείς σχέσεις µεταξύ τους και 
µε τους ασθενείς. 

3. Όσον αφορά τη λειτουργία της αναπλήρωσης και προστασίας του εισοδήµατος, 

                                                           
2 Για µια κλασσική ανάλυση του “νοτιοευρωπαϊκού µοντέλου” κοινωνικού κράτους, βλ. Ferrera (1996). 
Για µια συνηγορία υπέρ της ανάγκης µεταρρύθµισης από παρόµοια σκοπία, βλ. Rossi (1997). Για µια 
συλλογή κειµένων στα ελληνικά (µεταξύ άλλων, και των ίδιων των Ferrera και Rossi) περί του 
κοινωνικού κράτους στη Νότια Ευρώπη, βλ. Ματσαγγάνης (1999). 
3 Για µια ερµηνεία της εξέλιξης του κοινωνικού κράτους στην Ελλάδα, βλ. Σωτηρόπουλος (2001). 

 5 



τα περισσότερα επιδόµατα χορηγούνται για την κάλυψη παραδοσιακών 
κινδύνων, όπως η γήρανση (οι συντάξεις απορροφούν περίπου 90% της 
συνολικής δαπάνης για κοινωνικά επιδόµατα). Αντίθετα, νέοι κοινωνικοί 
κίνδυνοι όπως η µακρόχρονη ανεργία και η φτώχεια καλύπτονται ανεπαρκώς 
(µόνο οι µισοί άνεργοι έχουν δικαίωµα πρόσβασης σε επιδόµατα ανεργίας, ενώ η 
Ελλάδα παραµένει η µόνη χώρα της Ευρωπαϊκής Ένωσης όπου δεν εφαρµόζεται 
– σε πειραµατική έστω βάση – ένα πρόγραµµα εγγύησης ελαχίστου 
εισοδήµατος) 4. 

4. Ειδικά το σύστηµα συντάξεων, παρά τη µεγάλη ανάπτυξή του, χαρακτηρίζεται 
από έντονες ανισότητες µεταξύ επαγγελµατικών κλάδων και µεταξύ “γενεών” 
ασφαλισµένων. Κερδισµένοι είναι οι εργαζόµενοι στο ∆ηµόσιο, στις ∆ΕΚΟ και 
στις Τράπεζες, καθώς και οι ασφαλισµένοι στα “ευγενή” ταµεία των µηχανικών, 
νοµικών και ιατρών, αφού οι συντάξεις τους είναι δυσανάλογα υψηλές σε σχέση 
µε τις εισφορές που έχουν καταβάλει. Χαµένοι είναι οι χαµηλόµισθοι (ιδίως στον 
ιδιωτικό τοµέα), όσοι άρχισαν να εργάζονται µετά το 1993 (οι νέοι), καθώς και 
όσοι έχουν ελλιπές ή διακεκοµµένο ιστορικό ασφάλισης λόγω περιόδων ανεργίας 
ή οικογενειακών υποχρεώσεων (δηλ. κατά κανόνα οι γυναίκες)5. 

Η υπόθεση ότι το ισχύον σύστηµα κοινωνικής προστασίας λειτουργεί κατά τρόπο 
που αναπαράγει ανισότητες σε βάρος των γυναικών, καθώς και ότι η διάσταση του 
φύλου είναι το ζήτηµα στο οποίο συγκλίνουν οι περισσότερες στρεβλώσεις του 
κοινωνικού κράτους στην Ελλάδα, αποτέλεσε το κυριότερο “ερέθισµα” για τους 
µελετητές αλλά και το σηµείο εκκίνησης της µελέτης. 

∆ίχως άλλο, η αφορµή για την ανάθεση της µελέτης αυτής εκ µέρους του ΚΕΘΙ 
υπήρξε το ανανεωµένο ενδιαφέρον της κοινής γνώµης για τα ζητήµατα της 
κοινωνικής πολιτικής (και ειδικά της πολιτικής στον τοµέα συντάξεων) το οποίο 
προκάλεσε η ανακίνηση του “ασφαλιστικού” από την κυβέρνηση6. 

Πράγµατι, η πρόταση της κυβέρνησης για τη µεταρρύθµιση του συστήµατος 
συντάξεων και η δηµόσια συζήτηση που έχει ανοίξει είναι µια ευκαιρία για να θιγούν 
ορισµένα κρίσιµα θέµατα που αφορούν το σηµερινό χαρακτήρα και το µελλοντικό 
περίγραµµα του κοινωνικού κράτους στη χώρα µας. 

Το “ισοζύγιο” κοινωνικών παροχών και δικαιωµάτων µεταξύ των δύο φύλων είναι 
ένα από τα πιο σηµαντικά (όσο και παραµεληµένα) τέτοια θέµατα. Τα κοινωνικά 
δικαιώµατα περιλαµβάνουν προφανώς τα δικαιώµατα κοινωνικής ασφάλισης, 
επεκτείνονται όµως στους ευρύτερους τοµείς της απασχόλησης, των κοινωνικών 
υπηρεσιών, των εισοδηµατικών µεταβιβάσεων κ.ά. 

Η υιοθέτηση αυτής της ευρύτερης οπτικής είναι αναγκαία για την καλύτερη 
ανάδειξη των αλληλεπιδράσεων µεταξύ των πεδίων στα οποία εκδηλώνονται οι 
επικρατούσες κοινωνικές αντιλήψεις για τον ιδιαίτερο ρόλο των γυναικών στην 
κοινωνία και για την ενδεδειγµένη “µεταχείρισή” τους από τη δηµόσια πολιτική. Τα 
πεδία αυτά είναι κυρίως η οικογένεια, η αγορά εργασίας και η κοινωνική πολιτική. 

Κατά συνέπεια, η µελέτη που ακολουθεί δεν εξετάζει το ασφαλιστικό ως ένα 
αποµονωµένο θέµα, αλλά εστιάζει στο παραπάνω ευρύτερο πεδίο. Για αυτό, 
άλλωστε, επιγράφεται “Το σύστηµα κοινωνικής προστασίας και οι γυναίκες” (και όχι 
“ Το σύστηµα κοινωνικής ασφάλισης και οι γυναίκες”). 

Συγκεκριµένα, η οπτική της µελέτης περιλαµβάνει: 

(α) Ζητήµατα κοινωνικής ασφάλισης. Το ασφαλιστικό παραµένει ένας 
βασικός άξονας αναφοράς της µελέτης, λόγω του ειδικού βάρους των 

                                                           
4 Για µια σύγκριση της Ελλάδας µε τις άλλες χώρες της Ε.Ε. όσον αφορά διάφορες όψεις του συστήµατος 
κοινωνικής προστασίας, βλ. EC (1998). 
5 Για µια επισκόπηση του συστήµατος κοινωνικής ασφάλισης, βλ. Πετρόγλου (2001). Για µια ανάλυση 
ειδικά του συστήµατος συντάξεων, βλ. Ματσαγγάνης (1998). 
6 Για µια αναλυτική παρουσίαση της πρότασης, βλ. Υπουργείο Εργασίας & Κοινωνικών Ασφαλίσεων 
(2001α). 

 6 



συντάξεων στην κοινωνική πολιτική, αλλά και λόγω του ότι βρίσκονται και 
πάλι στο επίκεντρο του ενδιαφέροντος της κοινής γνώµης. 

(β) Ζητήµατα απασχόλησης. Οι συνθήκες που επικρατούν στην αγορά 
εργασίας καθορίζουν τη δυνατότητα των γυναικών να συνδυάσουν τις 
οικογενειακές ευθύνες µε τις υποχρεώσεις της δουλειάς. Πρόκειται για 
εξαιρετικά ευρύ θέµα, το οποίο άπτεται επίδικων σηµείων όπως είναι η 
ελαστικότητα, οι άτυπες µορφές, η µερική απασχόληση κ.ά. Εδώ δίνεται 
έµφαση στο ειδικότερο ζήτηµα των αδειών µητρότητας, των γονικών αδειών, 
των αδειών για τη φροντίδα των ηλικιωµένων, των συγγενών µε αναπηρίες 
ή µε χρόνια προβλήµατα υγείας κτλ. 

(γ) Ζητήµατα κοινωνικών υπηρεσιών. Η “συµφιλίωση οικογένειας και 
εργασίας” εξαρτάται επίσης από τη διαθεσιµότητα και τη δυνατότητα 
πρόσβασης σε υπηρεσίες παιδικής φροντίδας, φροντίδας ηλικιωµένων κτλ. 

Κατά κανόνα, τέτοιες υπηρεσίες “παράγονται” στο εσωτερικό της οικογένειας 
από µη εργαζόµενες γυναίκες. προτού οι γυναίκες αυτές µπορέσουν να 
εισέλθουν στην επίσηµη αγορά εργασίας, οι φροντίδες αυτές µε κάποιο 
τρόπο πρέπει να αποκτηθούν, είτε από τη δηµόσια παροχή είτε από την 
αγορά7. 

(δ) Ζητήµατα κοινωνικών επιδοµάτων. Σύγχρονες αντιλήψεις θεωρούν την 
ανατροφή των παιδιών εν µέρει κοινωνική (όχι αυστηρά ιδιωτική) υπόθεση 
και αναγνωρίζουν το πρόσθετο κόστος που συνεπάγεται για την οικογένεια. 
Η συµµετοχή της Πολιτείας στα “οικογενειακά βάρη” των πολιτών λαµβάνει 
τη µορφή εισοδηµατικών ενισχύσεων προς τις οικογένειες µε ανήλικα παιδιά. 

Με άλλα λόγια, η µελέτη που ακολουθεί δεν περιορίζεται σε µια ανάλυση των 
επιπτώσεων για τις γυναίκες από τις υπό συζήτηση αλλαγές στους όρους 
συνταξιοδότησης, µα συνιστά σφαιρική εξέταση του συστήµατος κοινωνικής 
προστασίας ως συνόλου υπό την οπτική γωνία των κοινωνικών δικαιωµάτων των 
γυναικών. 

Η διάρθρωση της µελέτης είναι ως εξής. Μετά τη σύντοµη αυτή εισαγωγή, η 
επόµενη ενότητα αποτελεί κριτική επισκόπηση των ρυθµίσεων που ισχύουν σήµερα, 
ως προς τις επιπτώσεις τους στις γυναίκες. Η τρίτη ενότητα αναλύει τις συνέπειες 
για τις γυναίκες από την κυβερνητική πολιτική στους τοµείς της απασχόλησης, της 
κοινωνικής ασφάλισης και της κοινωνικής πολιτικής στο σύνολό της. Η πολιτική 
αυτή εξετάζεται υπό σύγχρονη γυναικεία οπτική και αποτιµάται µε κύριο κριτήριο το 
εάν συµβάλλει στην εξισορρόπηση του ισοζυγίου µεταξύ των φύλων για το οποίο 
έγινε λόγος προηγουµένως. Τέλος, η τέταρτη ενότητα προτείνει στη Γενική 
Γραµµατεία Ισότητας ιδέες για µέτρα προς υποστήριξη – είτε πρόκειται για απλές 
τροποποιήσεις “παραµετρικού” χαρακτήρα, είτε για πιο φιλόδοξες µεταρρυθµίσεις 
“δοµικού” χαρακτήρα. 

                                                           
7 Για µια εκτενή παρουσίαση των ζητηµάτων πολιτικής που εγείρονται, βλ. Esping-Andersen (1999). 

 7 



2. Τα κοινωνικά δικαιώµατα των γυναικών σήµερα 

Η ενότητα αυτή εξετάζει τα κοινωνικά δικαιώµατα των γυναικών όπως αυτά 
καθορίζονται από τις ισχύουσες ρυθµίσεις, στους τοµείς (1) της κοινωνικής 
ασφάλισης, (2) των αδειών απουσίας από τη δουλειά για παροχή φροντίδων, (3) 
των κοινωνικών υπηρεσιών και (4) των οικογενειακών επιδοµάτων. 

 

2.1 Κοινωνική ασφάλιση και συντάξεις 

Η διάσταση του φύλου είναι το σηµείο στο οποίο συγκλίνουν οι στρεβλώσεις του 
κοινωνικού κράτους στην Ελλάδα. Το σύστηµα κοινωνικής προστασίας δοµείται στο 
µοντέλο του άνδρα-προστάτη οικογενείας (male breadwinner). Είναι 
χαρακτηριστικό ότι ενώ η ανεργία είναι χαµηλή µεταξύ των “αρχηγών νοικοκυριών” 
(συνήθως ανδρών 35-60 ετών), πλήττει δυσανάλογα τους νέους και τις γυναίκες 
(και ιδίως τις νέες γυναίκες). Η αλληλεπίδραση των θεσµών κοινωνικής προστασίας 
και αγοράς εργασίας διαµορφώνει ένα “σύστηµα” που ενώ προστατεύει 
ποικιλόµορφα τον άνδρα οικογενειάρχη, ταυτόχρονα εµποδίζει την αυτονόµηση και 
κοινωνική ένταξη της γυναίκας. 

Πράγµατι, παρά τις αλλαγές προς την κατεύθυνση της εξίσωσης των φύλων που 
επήλθαν στο οικογενειακό δίκαιο µετά το 1983, το δίκαιο κοινωνικής ασφάλισης 
εξακολουθεί να διαποτίζεται από τα στερεότυπα για τους ρόλους των φύλων του 
παλαιού οικογενειακού δικαίου8. Σύµφωνα µε αυτά, ο άνδρας είναι ο εργαζόµενος 
που φέρει το εισόδηµα στην οικογένεια, ενώ η γυναίκα παρέχει φροντίδα στην 
οικογένεια και εξαρτάται οικονοµικά από τον άνδρα. 

Τα στερεότυπα αυτά εκδηλώνονται σε τέσσερα σηµεία-κλειδιά: το σύστηµα 
κοινωνικής ασφάλισης (α) προστατεύει τη γυναίκα που δεν εργάζεται µόνο ως 
µέλος της οικογένειας του συζύγου της, (β) δεν βοηθά την εργαζόµενη γυναίκα-
µητέρα να αποκτήσει δικό της δικαίωµα σε παροχές κοινωνικής ασφάλισης, (γ) ωθεί 
στην πρόωρη αποχώρηση της εργαζόµενης γυναίκας-µητέρας από την αγορά 
εργασίας, ενώ επίσης (δ) αποθαρρύνει την ισόρροπη συµµετοχή γυναίκας και άνδρα 
στην οικογενειακή ζωή. 

Πιο αναλυτικά: 

(α) Η κοινωνική ασφάλιση προστατεύει τη γυναίκα που δεν εργάζεται ως µέλος της 
οικογένειας του συζύγου. Τα δικαιώµατα κοινωνικής ασφάλισης πολλών γυναικών 
είναι παράγωγα: προκύπτουν από την ιδιότητα του “εξαρτηµένου µέλους 
οικογενείας”. Η γυναίκα που δεν εργάζεται δεν έχει άµεσο δικαίωµα περίθαλψης ή 
σύνταξης: ασφαλίζεται για παροχές υγείας στον ασφαλιστικό φορέα του συζύγου, ο 
οποίος δικαιούται και προσαύξηση της σύνταξης του. Η έµµεση ασφαλιστική κάλυψη 
της µη εργαζόµενης γυναίκας προϋποθέτει την ύπαρξη και διατήρηση του συζυγικού 
δεσµού: η απουσία ή διάρρηξή του απειλεί τη γυναίκα µε απώλεια του δικαιώµατος 
κοινωνικής ασφάλισης. 

(β) Η κοινωνική ασφάλιση δεν βοηθά τη γυναίκα (µητέρα) που εργάζεται να 
αποκτήσει δικό της δικαίωµα σε παροχές κοινωνικής ασφάλισης. Από τη µια, η 
απλήρωτη εργασία στο σπίτι δεν αναγνωρίζεται µε bonus ενσήµων (δηλ. µε 
πλασµατικά έτη ασφάλισης) όπως αλλού, ενώ η εργασία που παρέχεται στο πλαίσιο 
της οικογενειακής επιχείρησης ασφαλίζεται µόνο προαιρετικά. Από την άλλη, η 
γυναικεία συµµετοχή στην αγορά εργασίας χαρακτηρίζεται από διακοπές 
απασχόλησης που προκύπτουν από την ανάγκη της γυναίκας να ανταποκριθεί στο 
διπλό ρόλο της ως εργαζόµενης και ως φορέα παροχής φροντίδας. Η συνδυασµένη 
επίδραση της ασυνέχειας, της µικρής διάρκειας και του άτυπου χαρακτήρα της 
γυναικείας απασχόλησης δηµιουργούν πολύ σηµαντικά κενά κοινωνικής ασφάλισης. 

(γ) Η κοινωνική ασφάλιση ωθεί στην πρόωρη αποχώρηση της εργαζόµενης 
                                                           
8 Για µια πληρέστερη ανάλυση αρνητικών όψεων του συστήµατος κοινωνικής ασφάλισης, βλ. Πετρόγλου 
(2001). 

 8 



γυναίκας-µητέρας από την αγορά εργασίας. Η συνταξιοδότηση της γυναίκας – ιδίως 
της µητέρας – υπόκειται σε ευνοϊκότερες προϋποθέσεις από αυτές που ισχύουν για 
τον άνδρα: µικρότερα όρια ηλικίας συνταξιοδότησης, λιγότερα χρόνια ασφάλισης 
για θεµελίωση δικαιώµατος σε σύνταξη. Οι ευνοϊκότερες προϋποθέσεις 
συνταξιοδότησης των γυναικών συχνά χρησιµοποιούνται από τους εργοδότες ως 
ευκαιρία για απαλλαγή τους από το γυναικείο δυναµικό: δεδοµένου ότι οι γυναίκες 
συµπληρώνουν προϋποθέσεις συνταξιοδότησης πριν από τους άνδρες, ο εργοδότης 
δικαιούται να τις απολύσει πρώτες καταβάλλοντας τους το 40% µόνο της νόµιµης 
αποζηµίωσης. 

(δ) Η κοινωνική ασφάλιση αποθαρρύνει την ισόρροπη συµµετοχή γυναίκας και 
άνδρα στην οικογενειακή ζωή. Η κοινωνική ασφάλιση δεν βοηθά τη γυναίκα να 
συνδυάσει εργασία και οικογένεια, αλλά την επιβραβεύει για το έργο της ανατροφής 
των παιδιών της εκ των υστέρων µε την πρόβλεψη χαµηλότερης ηλικίας 
συνταξιοδότησης. Το γεγονός ότι η επιβράβευση αυτή ισχύει µόνον για τη µητέρα 
και όχι για τον πατέρα (ακόµη και όταν σε εκείνον ανήκει η επιµέλεια των παιδιών), 
διαιωνίζει τα παραδοσιακά στερεότυπα για τους ρόλους των φύλων και αποθαρρύνει 
την ουσιαστική συµµετοχή του άνδρα στις οικογενειακές υποχρεώσεις. 

Τα παραπάνω σηµεία-κλειδιά διαµορφώνουν τα εξής δεδοµένα όσον αφορά την 
κοινωνική ασφάλιση. Από τη µια, πολλές γυναίκες αντιµετωπίζουν: (i) δυσκολίες ή 
πλήρη αδυναµία θεµελίωσης συνταξιοδοτικού δικαιώµατος, (ii) οξύ κίνδυνο 
φτώχειας σε περίπτωση διαζυγίου εάν δεν έχουν ίδιο δικαίωµα σε σύνταξη, καθώς 
και (iii) δυσµενή τρόπο υπολογισµού της σύνταξης όταν συµπληρώνουν τις 
προϋποθέσεις. Από την άλλη, λιγότερες γυναίκες (κυρίως εργαζόµενες του 
“προστατευµένου τοµέα”) έχουν (iv) ευνοϊκές προϋποθέσεις συνταξιοδότησης, ιδίως 
εάν είναι µητέρες ανηλίκων. 

Τα τέσσερα αυτά σηµεία-κλειδιά αναπτύσσονται µε πιο αναλυτικό τρόπο στη 
συνέχεια. 

 

(i) ∆υσκολία θεµελίωσης συνταξιοδοτικού δικαιώµατος 

Το σύστηµα κοινωνικής ασφάλισης απαιτεί έναν ελάχιστο χρόνο ασφάλισης για τη 
θεµελίωση δικαιώµατος σε σύνταξη γήρατος. Στο ΙΚΑ το χρονικό όριο αυτό είναι 
4.500 ένσηµα (ισοδύναµο µε 15 έτη συνεχούς απασχόλησης). Η µη συµπλήρωση 
του απαιτούµενου χρόνου ασφάλισης έχει ως συνέπεια την απώλεια της σύνταξης, 
ακόµα και όταν έχουν καταβληθεί εισφορές κατά το µεγαλύτερο µέρος του χρόνου 
αυτού (π.χ. για 14½ έτη). 

Θύµατα της ρύθµισης αυτής είναι κυρίως οι γυναίκες. Αυτό οφείλεται στους εξής 
λόγους: 

- Η συµµετοχή των γυναικών στην αµειβόµενη απασχόληση είναι ασταθής και 
συνολικά µικρότερης διάρκειας, αφού οι οικογενειακές υποχρεώσεις (φροντίδα 
παιδιών, ηλικιωµένων, ενδεχοµένως µελών µε αναπηρίες κτλ.) εµποδίζουν τη 
συνεχή και µακρόχρονη συµµετοχή στην αγορά εργασίας. 

- Οι γυναίκες αποτελούν τη συντριπτική πλειοψηφία των εργαζοµένων σε µορφές 
απασχόλησης που δυσχεραίνουν τη συσσώρευση ασφαλιστικών δικαιωµάτων 
(ενσήµων): των “συµβοηθούντων µελών” σε οικογενειακές επιχειρήσεις, των 
µερικά απασχολουµένων, των άτυπα εργαζοµένων κτλ. 

- Η αδήλωτη εργασία και η εισφοροδιαφυγή έχουν µεγαλύτερη έκταση σε τοµείς 
της οικονοµίας µε υψηλό ποσοστό γυναικείας απασχόλησης. Το φαινόµενο αυτό 
κατά κανόνα επιτείνεται από την κυριαρχία των άτυπων µορφών απασχόλησης 
σε κλάδους όπως η κλωστοϋφαντουργία (ιδίως µε φασόν) κτλ. 

Ως αποτέλεσµα των παραπάνω παραγόντων, πολλές γυναίκες αδυνατούν να 
συµπληρώσουν το ελάχιστο όριο ασφάλισης για τη θεµελίωση δικαιώµατος σε 
σύνταξη. Στις περιπτώσεις αυτές, εκείνοι που απέτυχαν να συγκεντρώσουν τον 

 9 



απαιτούµενο αριθµό ενσήµων χρηµατοδοτούν κατ’ ουσίαν µε τις εισφορές τους τις 
συντάξεις που καταβάλλονται σε όσους συµπληρώνουν τον ελάχιστο χρόνο 
ασφάλισης για σύνταξη. 

Πρόκειται για µια αναδιανοµή κοινωνικών πόρων και δικαιωµάτων µε δύο (εξίσου 
ανησυχητικές) διαστάσεις: 

α.  Οι ηλικιωµένοι µε ανεπαρκή αριθµό ενσήµων είναι συνήθως γυναίκες, ενώ οι 
περισσότεροι συνταξιούχοι κύριας ασφάλισης είναι άνδρες (παρότι ανάµεσά τους 
βρίσκονται γυναίκες µε σταθερή απασχόληση και συνεχές ιστορικό ασφάλισης). 
Συνεπώς, έχουµε µια αναδιανοµή από τις γυναίκες στους άνδρες. 

β. Τα άτοµα που απέτυχαν να συγκεντρώσουν τον απαιτούµενο αριθµό ενσήµων 
είναι όσοι είχαν χαµηλό εισόδηµα ως εργαζόµενοι (και έχουν ακόµη χαµηλότερο 
εισόδηµα λόγω του ότι δεν δικαιούνται σύνταξη). Όσοι αντίθετα το κατάφεραν, 
είχαν (και έχουν ως συνταξιούχοι) κατά τεκµήριο υψηλότερο εισόδηµα. 
Συνεπώς, έχουµε µια αναδιανοµή από τα χαµηλά στα υψηλά εισοδήµατα (δηλ. 
µια αντίστροφα προοδευτική αναδιανοµή). 

Οι γυναίκες που απέτυχαν να θεµελιώσουν συνταξιοδοτικό δικαίωµα µέσω της 
κοινωνικής ασφάλισης συνήθως αποτυγχάνουν επίσης να επωφεληθούν από τις 
συντάξεις της κοινωνικής πρόνοιας. Πράγµατι, η χορήγηση σύνταξης 
“ανασφαλίστων υπερηλίκων” (ίσης µε την αγροτική σύνταξη του ΟΓΑ) έχει πολύ 
περιοριστικές προϋποθέσεις: το οικογενειακό εισόδηµα των αιτούντων δεν πρέπει να 
υπερβαίνει το ισοδύναµο µιας ακόµη σύνταξης του ΟΓΑ. Με άλλα λόγια, δεν 
δικαιούνται τη σύνταξη ανασφαλίστων γυναίκες που ζουν σε νοικοκυριά όπου 
κάποιο µέλος εργάζεται (π.χ. ο γιος), ακόµη και αν είναι χαµηλόµισθος, ή είναι 
συνταξιούχος από κάποιο ταµείο κύριας ασφάλισης (π.χ. ο σύζυγος), ακόµη και αν 
εισπράττει την κατώτατη σύνταξη. 

Η µικρή εµβέλεια της σύνταξης ανασφαλίστων επιτείνει τα κενά κοινωνικής 
προστασίας που αντιµετωπίζουν οι ηλικιωµένες γυναίκες εξαιτίας του ότι δεν 
µπόρεσαν να συµπληρώσουν το ελάχιστο όριο ασφάλισης για τη θεµελίωση 
δικαιώµατος σε σύνταξη ταµείου κύριας ασφάλισης. 

 

(ii) Απώλεια δικαιωµάτων σε περίπτωση διαζυγίου9 

Όπως αναφέρθηκε προηγουµένως, η ασφαλιστική προστασία της γυναίκας που δεν 
εργάζεται εξαρτάται από την οικογενειακή της κατάσταση (δηλ. την ιδιότητά της ως 
συζύγου). Αυτό έχει ως συνέπεια την απώλεια δικαιωµάτων κοινωνικής ασφάλισης 
σε περίπτωση που ο γάµος λυθεί µε διαζύγιο. 

Η πρώτη επίπτωση αφορά την απώλεια πρόσβασης σε παροχές σύνταξης. Η έγγαµη 
συµβίωση συνεπάγεται συνταξιοδοτική κάλυψη της γυναίκας είτε µε την έννοια της 
ωφέλειας από τη σύνταξη του συζύγου, είτε (µετά το θάνατό του) µε τη µορφή του 
δικαιώµατος σε σύνταξη χηρείας. Η απουσία ή λύση του γάµου στερεί από τις 
γυναίκες αυτό το δικαίωµα. Έτσι, µια γυναίκα που δεν µπόρεσε να συγκεντρώσει 
αρκετά ένσηµα για δική της σύνταξη (επειδή, µεταξύ άλλων, παρείχε οικιακές 
φροντίδες στην οικογένειά της, στον πρώην σύζυγο ή σύντροφό της), κινδυνεύει να 
περιέλθει σε κατάσταση φτώχειας σε περίπτωση διαζυγίου (καθώς και σε περίπτωση 
απλού χωρισµού ή θανάτου του συντρόφου της εάν η σχέση τους είχε τη µορφή 
ελεύθερης συµβίωσης). 

Η δεύτερη επίπτωση αφορά την απώλεια πρόσβασης σε παροχές ασθένειας. Η 
νοµοθεσία παρέχει σε κάθε ανασφάλιστη διαζευγµένη τη δυνατότητα της 
αυτασφάλισης, ώστε να διατηρήσει το δικαίωµα παροχών ασθένειας από τον 
ασφαλιστικό φορέα του (πρώην) συζύγου της. Όµως, προϋπόθεση για αυτό είναι: 
(α) η γυναίκα να µην ασφαλίζεται αµέσως ή εµµέσως σε άλλο φορέα για παροχές 
                                                           
9 Για µια αναλυτικότερη παρουσίαση του προβλήµατος της συνταξιοδότησης διαζευγµένων γυναικών, βλ. 
Πετρόγλου (1998). 

 10 



ασθένειας, (β) ο γάµος να λύθηκε µετά την ηλικία των 35 ετών, (γ) η γυναίκα να 
υποβάλει σχετική αίτηση µέσα σε ένα έτος από την έκδοση της τελεσίδικης 
απόφασης διαζυγίου, καθώς και (δ) η γυναίκα να καταβάλει το σύνολο της 
εισφοράς κλάδου ασθένειας (εργοδότη και ασφαλισµένου), η οποία αντιστοιχεί σε 
5,5% του ηµεροµισθίου ανειδίκευτου εργάτη. 

Πράγµατι, η έλλειψη ασφαλιστικής και συνταξιοδοτικής προστασίας µετά το διαζύγιο 
είναι ένα από τα σηµαντικότερα προβλήµατα που απασχολούν τις διαζευγµένες 
γυναίκες (όπως έχει διαπιστώσει και το Παρατηρητήριο για τα ∆ικαιώµατα των 
Γυναικών από ανάλυση των περιπτώσεων των γυναικών που κατέφυγαν σε αυτό). 
Επίσης, από επισκόπηση των δικαστικών αποφάσεων που δηµοσιεύονται στα νοµικά 
περιοδικά και αφορούν διαφορές κοινωνικής ασφάλισης, προκύπτει ότι ένας 
µεγάλος αριθµός διαφορών που φθάνουν στα δικαστήρια αφορούν περιπτώσεις 
στέρησης λόγω διαζυγίου των εµµέσων δικαιωµάτων κοινωνικής ασφάλισης τα 
οποία είχαν οι γυναίκες ως µέλη της οικογένειας των συζύγων τους. Τέλος, ένας 
(µικρότερος) αριθµός υποθέσεων αφορά περιπτώσεις γυναικών που δεν είναι σε 
θέση να διεκδικήσουν αυτά τα δικαιώµατα εξαιτίας του ότι ο δεσµός τους µε τον 
άνδρα ασφαλισµένο δεν βασιζόταν στο γάµο αλλά στην ελεύθερη συµβίωση. 

Συχνά, τα δικαστήρια ερµηνεύουν µε ευρύ πνεύµα τις σχετικές διατάξεις, 
περιορίζοντας ή εξαλείφοντας τελείως τις αρνητικές επιπτώσεις που ασκούν στη 
δυνατότητα θεµελίωσης δικαιωµάτων κοινωνικής ασφάλισης οι αλλαγές στην 
οικογενειακή κατάσταση ή οι νέες µορφές συµβίωσης. Για παράδειγµα τα ∆ικαστήρια 
έχουν αναγνωρίσει το δικαίωµα της διαζευγµένης να διατηρεί τις παροχές ασθένειας 
που είχε κατά το χρόνο λύσης του γάµου της (έστω και αν δεν άσκησε το δικαίωµα 
της αυτό στην προβλεπόµενη προθεσµία από την έκδοση της απόφασης διαζυγίου), 
καθώς και ότι για τη θεµελίωση δικαιώµατος σε σύνταξη λόγω θανάτου η ελεύθερη 
συµβίωση εξοµοιώνεται µε την έγγαµη σχέση (υπό την προϋπόθεση, όµως, ότι 
οφειλόταν σε νοµικό κώλυµα τέλεσης γάµου και ότι ο γάµος έγινε αµέσως µετά την 
άρση αυτού του κωλύµατος). 

Πάντως, το πρόβληµα της απώλειας δικαιωµάτων κοινωνικής ασφάλισης σε 
περίπτωση διαζυγίου (και της εξ αρχής µη απόκτησής τους στην περίπτωση της 
ελεύθερης συµβίωσης) εξακολουθεί να αποτελεί τον κανόνα. Πρόκειται για ένα πολύ 
σοβαρό αν και αγνοηµένο πρόβληµα, το οποίο αφενός εκθέτει πολλές γυναίκες στον 
κίνδυνο της φτώχειας, ενώ αφετέρου παγιδεύει πολύ περισσότερες στην πλήρη 
οικονοµική εξάρτηση από τους συζύγους τους. 

 

(iii) ∆υσµενής τρόπος υπολογισµού της σύνταξης 

Ένα επιµέρους πρόβληµα αφορά τον τρόπο υπολογισµού της σύνταξης στο ισχύον 
σύστηµα. Το ποσό της σύνταξης σε πολλά ταµεία στην Ελλάδα, όπως και σε κάθε 
σύστηµα “καθορισµένης παροχής”, υπολογίζεται ως ποσοστό των συντάξιµων 
αποδοχών. Με άλλα λόγια, έχουµε δύο παράγοντες: (α) το “ποσοστό αναπλήρωσης” 
και (β) τις “αποδοχές αναφοράς”. 

Το ποσοστό αναπλήρωσης στο ΙΚΑ εξαρτάται από την ασφαλιστική κλάση και τον 
αριθµό των ενσήµων: στις µεσαίες ασφαλιστικές κλάσεις είναι ίσο µε 70% για 
10.500 ένσηµα (35 έτη ασφάλισης). Αντίθετα, στο ∆ηµόσιο (καθώς και στα ταµεία 
των τραπεζών, των ∆ΕΚΟ κ.ά.) η σύνταξη είναι ίση µε το 80% των συντάξιµων 
αποδοχών. Όσοι εργαζόµενοι ασφαλίστηκαν για πρώτη φορά µετά την 1.1.1993 
αντιµετωπίζουν ενιαίο ποσοστό αναπλήρωσης ίσο µε 60% των συντάξιµων 
αποδοχών. 

Παρότι το ποσοστό αναπλήρωσης αποτελεί, όπως είναι προφανές, µια πολύ 
σηµαντική µεταβλητή του τρόπου υπολογισµού της σύνταξης, η έµφαση στο σηµείο 
αυτό δίνεται κυρίως στη διάρκεια της περιόδου συνυπολογισµού των αποδοχών 
αναφοράς. 

Οι αποδοχές αναφοράς στο ΙΚΑ αντιστοιχούν στο τεκµαρτό ηµεροµίσθιο των 

 11 



τελευταίων πέντε ετών πριν από την συνταξιοδότηση. Στο ∆ηµόσιο (όπως και στα 
ταµεία των τραπεζών) οι αποδοχές αναφοράς είναι ίσες µε τις συντάξιµες αποδοχές 
του τελευταίου µήνα. Στα άλλα ταµεία παρουσιάζονται ενδιάµεσες περιπτώσεις 
(υπολογισµός σύνταξης ως ποσοστό των συντάξιµων αποδοχών του τελευταίου 
έτους ή των τελευταίων δύο ετών).  

Είναι χαρακτηριστικό ότι στις άλλες χώρες της Ε.Ε. οι συντάξιµες αποδοχές 
αναφέρονται σε µια πολύ µεγαλύτερη περίοδο: 

- στο µέσο όρο των τελευταίων (ή των καλύτερων από πλευράς αποδοχών) 10-15 
ετών (Αυστρία, Ισπανία, Πορτογαλία), 

- στο µέσο όρο των καλύτερων 17 (25 από το 2008) ετών (Γαλλία), 

- στο µέσο όρο των αποδοχών του συνόλου του εργάσιµου βίου (Γερµανία, 
Βέλγιο, Ιταλία, Σουηδία, Βρετανία). 

Η διάρκεια της περιόδου υπολογισµού των αποδοχών αναφοράς αποτελεί σηµαντική 
παράµετρο, η επιλογή της οποίας έχει διαφορετικές επιπτώσεις στο ύψος της 
σύνταξης διαφορετικών κατηγοριών ασφαλισµένων: 

α. Οι αποδοχές των εργαζοµένων σε θέσεις απασχόλησης που είναι αφενός 
σταθερές και αφετέρου παρέχουν ευκαιρίες οµαλής εξέλιξης (προαγωγές κτλ.), 
όπως είναι οι θέσεις εργασίας στο ∆ηµόσιο, στις Τράπεζες και στις ∆ΕΚΟ, 
αυξάνονται κανονικά κατά την περίοδο του εργάσιµου βίου. 

β. Αντίθετα, οι αµοιβές των εργαζοµένων σε σταθερές θέσεις χειρωνακτικής 
εργασίας αυξάνονται µέχρι κάποια ηλικία, ενώ παραµένουν στάσιµες ή και 
µειώνονται ακόµη µετά από αυτήν. 

γ. Τέλος, οι αµοιβές εργαζοµένων µε διακεκοµµένο ιστορικό απασχόλησης έχουν 
απρόβλεπτη εξέλιξη: τα χαµηλά ποσοστά απασχόλησης σε οµάδες ηλικιών κοντά 
στη συνταξιοδότηση και τα µεγάλα ποσοστά µακρόχρονης ανεργίας 
υποδηλώνουν ότι τµήµα των εργαζοµένων αυτών αντιµετωπίζει δυσκολίες 
επανένταξης στην αγορά εργασίας – ενώ και όταν ακόµη αυτές οι δυσκολίες 
παρακάµπτονται, οι θέσεις εργασίας που καταλαµβάνονται συχνά αντιστοιχούν 
σε λιγότερες ώρες απασχόλησης και σε χαµηλότερο ωροµίσθιο. 

Ένα σύστηµα στο οποίο η σύνταξη υπολογίζεται ως ποσοστό των συντάξιµων 
αποδοχών των τελευταίων πέντε ετών (ή, ακόµη περισσότερο, του τελευταίου 
µήνα) ευνοεί την πρώτη κατηγορία αλλά αδικεί τις υπόλοιπες δύο. Αντίθετα, ο 
υπολογισµός της σύνταξης βάσει των αποδοχών ολόκληρου του εργάσιµου βίου (ή, 
τουλάχιστον, βάσει των αποδοχών µιας µεγάλης περιόδου π.χ. 20-25 ετών) 
αντιµετωπίζει τους ασφαλισµένους επί ίσοις όροις, χωρίς να κάνει διακρίσεις 
ανάλογα µε το “προφίλ” των αποδοχών τους στο χρόνο. 

Ειδικότερα, οι γυναίκες που εργάζονται σε σταθερές θέσεις απασχόλησης του 
προστατευµένου τοµέα, είτε είναι µισθωτές (∆ηµόσιο, Τράπεζες, ∆ΕΚΟ) είτε 
αυτοαπασχολούµενες (ιατροί, νοµικοί, µηχανικοί), ευνοούνται καθαρά από τον 
ισχύοντα τρόπο υπολογισµού της σύνταξης. 

Αντίθετα, οι υπόλοιπες γυναίκες (οι χαµηλόµισθες, όσες απασχολούνται σε θέσεις 
µερικής απασχόλησης, σε άτυπες µορφές εργασίας, µε ελλειπτικό και διακεκοµµένο 
ιστορικό ασφάλισης κτλ.) αδικούνται εξίσου καθαρά από τη µικρή διάρκεια του 
χρόνου συνυπολογισµού των συντάξιµων αποδοχών. 

 

(iv) Eυνοϊκές προϋποθέσεις συνταξιοδότησης 

Είναι γνωστό ότι οι προϋποθέσεις συνταξιοδότησης των γυναικών (ιδίως εάν 
πρόκειται για µητέρες ανήλικων παιδιών) είναι πολύ ευνοϊκότερες από τις 
αντίστοιχες των ανδρών: τα όρια ηλικίας συνταξιοδότησης είναι χαµηλότερα, ενώ τα 
απαιτούµενα χρόνια ασφάλισης για θεµελίωση δικαιώµατος σύνταξης είναι επίσης 

 12 



λιγότερα. 

Τα ακριβή όρια ηλικίας διαφέρουν µεταξύ φορέων ασφάλισης και ανάλογα µε το 
έτος εισόδου στην αγορά εργασίας. 

Για παράδειγµα, µια υπάλληλος του ∆ηµοσίου µητέρα ανηλίκων δικαιούται πλήρη 
σύνταξη στην ηλικία των 50, αρκεί να έχει συµπληρώσει 17½ ή 25 έτη συντάξιµης 
υπηρεσίας (αναλόγως του εάν διορίστηκε πριν ή µετά την 1.1.1983 αντιστοίχως). 

Συγκριτικά, µια ανύπαντρη γυναίκα χωρίς παιδιά που διορίστηκε µετά την 1.1.1983 
δικαιούται πλήρη σύνταξη στα 60. Η αντίστοιχη ηλικία για τους άνδρες είναι τα 65. 

Παλαιότερα, οι προϋποθέσεις συνταξιοδότησης ήταν ακόµη ευνοϊκότερες: π.χ. το 
1992 µια µητέρα ανηλίκων που είχε διοριστεί µέχρι την 31.12.1982 είχε τη 
δυνατότητα να θεµελιώσει δικαίωµα σε πλήρη σύνταξη στην ηλικία των 42 (µε 15 
µόλις έτη συντάξιµης υπηρεσίας). 

Το ίδιο ευνοϊκά ή ευνοϊκότερα όρια συνταξιοδότησης ισχύουν στα υπόλοιπα 
“ευγενή” ταµεία, όπως είναι τα ταµεία των τραπεζών, των ∆ΕΚΟ κτλ. Ειδικά στη 
∆ΕΗ, µια µητέρα ανηλίκων που συµπλήρωσε 20 έτη υπηρεσίας µέχρι το 1997 
δικαιούται να συνταξιοδοτηθεί στην ηλικία των 44½ ή λιγότερο (50 εάν η 20ετής 
υπηρεσία συµπληρώθηκε µετά το 1998). 

Αντίθετα, τα όρια ηλικίας των µητέρων ανηλίκων είναι υψηλότερα στο ΙΚΑ (αν και 
χαµηλότερα από αυτά των άλλων ασφαλισµένων). Συγκεκριµένα, µε λιγότερα από 
33 έτη ασφάλισης η ηλικία συνταξιοδότησης είναι τα 62 για τους άνδρες και τα 57 
για τις γυναίκες (για πλήρη σύνταξη), ενώ για µητέρες ανηλίκων που συµπλήρωσαν 
18½ έτη ασφάλισης είναι τα 55. 

Σηµειώνεται ότι τα όρια ηλικίας όσων ασφαλίστηκαν για πρώτη φορά µετά την 
1.1.1993 είναι τα 65 έτη για άνδρες και γυναίκες χωρίς ή µε ενήλικα παιδιά, ενώ 
µειώνονται στα 55 για µητέρες µε ανήλικα παιδιά (ανεξαρτήτως ταµείου). 

∆ίχως αµφιβολία, οι ρυθµίσεις αυτές είναι πράγµατι ευνοϊκές και ωφελούν 
σηµαντικά όσες γυναίκες συµπληρώνουν τις σχετικές προϋποθέσεις. Όµως, υπό τη 
οπτική γωνία του δηµοσίου συµφέροντος (και των συµφερόντων του συνόλου των 
γυναικών) µπορεί κανείς να εγείρει τις παρακάτω ενστάσεις: 

α. Οι ευνοϊκές προϋποθέσεις συνταξιοδότησης επιτείνουν τις ανισότητες του 
συστήµατος κοινωνικής ασφάλισης. Ευνοούν κυρίως τις εργαζόµενες στο 
∆ηµόσιο και στον υπόλοιπο προστατευµένο τοµέα της οικονοµίας (∆ΕΚΟ – 
Τράπεζες κτλ.). Ευνοούν πολύ λιγότερο τις εργαζόµενες του ιδιωτικού τοµέα, 
ιδίως όσες ασφαλίζονται στα λεγόµενα “λαϊκά ταµεία”. Ευνοούν, τέλος, ακόµη 
λιγότερο τις νεοασφαλισµένες (όσες εισήλθαν στην αγορά εργασίας µετά την 
1.1.1993). 

β. Οι ρυθµίσεις για τις µητέρες ανηλίκων είναι αναποτελεσµατικές ως προς το 
σκοπό που υποτίθεται ότι εξυπηρετούν. Τα παιδιά µιας γυναίκας 50 ή 55 ετών 
είναι κατά κανόνα πολύ κοντά στην ενηλικίωση. Η συµβολή της 
συνταξιοδότησης µιας µητέρας τέτοιας ηλικίας στο στόχο της προστασίας της 
µητρότητας είναι µηδαµινή (αν όχι αρνητική). 

γ. Η συνταξιοδότηση (µε πλήρη σύνταξη) σε τόσο µικρή ηλικία έχει πολύ µεγάλο 
κόστος σε σχέση µε το χαµηλό κοινωνικό της όφελος, όπως µόλις αναφέρθηκε. 
Ενδεικτικά, η συνολική αξία της σύνταξης µιας υπαλλήλου µε µεσαίες αποδοχές 
που αρχίζει να εργάζεται στα 25, συνταξιοδοτείται ως µητέρα ανηλίκων στα 50 
και εισπράττει τη σύνταξή της µέχρι τα 80 ανέρχεται στο ποσό των 100 εκατ. 
δρχ. Το ποσό αυτό αποτελεί σχεδόν εξ ολοκλήρου κοινωνική επιδότηση, αφού η 
υπάλληλος δεν έχει καταβάλει υπό µορφή εισφορών παρά µόνο ένα αµελητέο 
ποσοστό. 

δ. Τα χαµηλότερα όρια συνταξιοδότησης για τις γυναίκες που ισχύουν στην Ελλάδα 
βρίσκονται σε αντίθεση µε τη γενική τάση εξίσωσης των ορίων σε όλες τις άλλες 

 13 



χώρες της Ε.Ε. Είναι χαρακτηριστικό ότι σε πολλές χώρες τα όρια 
συνταξιοδότησης των γυναικών είναι ήδη ίσα µε αυτά των ανδρών (ενώ στην 
Αυστρία, στο Βέλγιο, στην Ιταλία και στη Βρετανία έχει ήδη αρχίσει η 
µεταβατική περίοδος προς την πλήρη εξίσωση) 10. 

ε. Όπως αναφέρθηκε νωρίτερα, η συνταξιοδότηση των γυναικών σε χαµηλή ηλικία 
αποτελεί αφορµή διακρίσεων εναντίον τους στην αγορά εργασίας11. 

Συνοψίζοντας, θα µπορούσε κανείς να συµπεράνει ότι τα χαµηλότερα όρια 
συνταξιοδότησης, παρότι αναµφισβήτητα ευνοούν αρκετές γυναίκες, ασκούν 
αρνητική επίδραση τόσο στην οικονοµία του συστήµατος (χαµηλό κοινωνικό όφελος 
– υπερβολικά υψηλό κόστος), όσο και στην κοινωνική δικαιοσύνη (πηγή ανισότητας 
µεταξύ γυναικών, αναλόγως φορέα ασφάλισης και ηλικίας εισόδου στην 
ασφάλιση)12. 

 
2.2. Άδειες απουσίας για την παροχή φροντίδων 

Το εργατικό δίκαιο και ο υπαλληλικός κώδικας (στο ∆ηµόσιο) αναγνωρίζουν στην 
εργαζόµενη το δικαίωµα της άδειας απουσίας από τη δουλειά για την παροχή 
φροντίδων στα παιδιά, όπως και στα ασθενή ή ηλικιωµένα µέλη της οικογένειας. 

Πιο συγκεκριµένα, µια εργαζόµενη του ∆ηµοσίου δικαιούται: 

- άδεια µητρότητας, µε πλήρεις αποδοχές, διάρκειας 20 εβδοµάδων 

- µειωµένο ωράριο, χωρίς µείωση αποδοχών, κατά 2 ώρες την ηµέρα επί 2 
χρόνια µετά τη γέννηση του παιδιού (και κατά 1 ώρα από το 2ο έως τον 4ο 
χρόνο µετά τη γέννηση του παιδιού) 

ή (για όσες µητέρες δεν κάνουν χρήση του µειωµένου ωραρίου) 

- γονική άδεια, µε πλήρεις αποδοχές, διάρκειας 9 µηνών 

και επί πλέον 

- άδεια άνευ αποδοχών έως 2 ετών για ανατροφή παιδιού ηλικίας έως και 6 
ετών 

- ειδική άδεια 22 εργάσιµων ηµερών το χρόνο µε αποδοχές, για τη φροντίδα 
τέκνων που πάσχουν από νόσηµα, το οποίο απαιτεί τακτικές µεταγγίσεις 
αίµατος ή χρήζει περιοδικής νοσηλείας 

- ύστερα από γνώµη του υπηρεσιακού συµβουλίου, άδεια άνευ αποδοχών έως 
2 ετών για σοβαρούς ιδιωτικούς λόγους (π.χ. φροντίδα γονέων, ασθενών 
µελών οικογένειας κ.ά.). 

Αντίθετα, µια εργαζόµενη του ιδιωτικού τοµέα δικαιούται: 

- άδεια µητρότητας, µε πλήρεις αποδοχές, διάρκειας 17 εβδοµάδων 

- µειωµένο ωράριο, χωρίς µείωση αποδοχών, επί 2 ώρες κάθε µέρα µέχρις 
ότου το παιδί γίνει 1 έτους, ή επί 1 ώρα κάθε µέρα µέχρις ότου το παιδί γίνει 
2 ετών 

- γονική άδεια άνευ αποδοχών, διάρκειας 3½ µηνών, µέχρις ότου το παιδί 
γίνει 3½ ετών  

- µειωµένο ωράριο, µε ανάλογη περικοπή των αποδοχών, κατά 1 ώρα την 
ηµέρα, για τη φροντίδα παιδιών µε πνευµατική, ψυχική ή σωµατική 
αναπηρία 

                                                           
10 Για µια συγκριτική µελέτη των όρων συνταξιοδότησης των γυναικών στις χώρες της Ε.Ε., βλ. Leitner 
(2001). 
11 Για µια πιο εκτεταµένη παρουσίαση, βλ. Petroglou (1996). 
12 Για µια διαφορετική οπτική, η οποία όµως µπορεί να συµπίπτει µε αυτή της µελέτης περισσότερο από 
ό,τι φαίνεται εκ πρώτης όψεως, βλ. Καραµεσίνη (2001). 

 14 



και τέλος 

- άδεια άνευ αποδοχών, 6 ηµερών το χρόνο, για τη φροντίδα συγγενών 
πρώτου βαθµού (παιδιών, γονέων ή συζύγου) οι οποίοι λόγω σοβαρής 
ασθένειας ή αναπηρίας ή ηλικίας δεν µπορούν να αυτοεξυπηρετηθούν 
(εφόσον η εργαζόµενη έχει τη φροντίδα τους και το ετήσιο εισόδηµα τους 
δεν υπερβαίνει αυτό του ανειδίκευτου εργάτη). 

Αξίζει να σηµειωθεί ότι στην Ελλάδα (αντίθετα µε όσα ισχύουν σε αρκετές χώρες της 
Ε.Ε.) δεν χορηγείται άδεια πατρότητας ή γονική άδεια µε πλήρεις αποδοχές στον 
πατέρα. 

Από τις παραπάνω άδειες απουσίας για την παροχή φροντίδων µόνο η άδεια 
µητρότητας αναγνωρίζεται ως χρόνος ασφάλισης τόσο στον ιδιωτικό όσο και στον 
δηµόσιο τοµέα. Η γονική άδεια ανατροφής παιδιού αναγνωρίζεται ως χρόνος 
ασφάλισης στο ∆ηµόσιο (αντίθετα, στον ιδιωτικό τοµέα αναγνωρίζεται µόνο κατόπιν 
εξαγοράς, δηλ. µε καταβολή από τον γονέα τόσο της δικής του εισφοράς όσο και 
αυτής του εργοδότη). Τέλος, δεν αναγνωρίζεται ως χρόνος ασφάλισης η άδεια 
απουσίας για τη φροντίδα µελών της οικογένειας που έχουν ανάγκη υποστήριξης. 

Τα προβλήµατα που προκύπτουν από τις παραπάνω ρυθµίσεις είναι κυρίως δύο: 

α. Οι ανισότητες δικαιωµάτων µεταξύ δηµοσίου και ιδιωτικού τοµέα. Όπως 
συµβαίνει και µε τα δικαιώµατα κοινωνικής ασφάλισης που εξετάστηκαν 
προηγουµένως, οι ρυθµίσεις που αφορούν τις άδειες απουσίας για την παροχή 
φροντίδων είναι ευνοϊκές για τις εργαζόµενες στο ∆ηµόσιο. Όµως οι άδειες τις 
οποίες (θεωρητικά) δικαιούνται οι εργαζόµενες του ιδιωτικού τοµέα έχουν 
µικρότερη διάρκεια, ή καλύπτουν λιγότερες περιπτώσεις, ή είναι άνευ 
αποδοχών. 

β. Οι ρυθµίσεις για τις εργαζόµενες του ιδιωτικού τοµέα έχουν συχνά µόνο 
θεωρητικό χαρακτήρα: στην πράξη αποδεικνύονται αναποτελεσµατικές ή 
ανεφάρµοστες. Πράγµατι, έχει διαπιστωθεί ότι αφενός, όπως δείχνουν οι 
αναφορές της Γραµµατείας Γυναικών της ΓΣΕΕ, πολλοί εργοδότες απλώς 
αρνούνται να αναγνωρίσουν τα νόµιµα δικαιώµατα των γυναικών που 
απασχολούν – ενώ αφετέρου, τα δικαιώµατα αυτά µειώνουν τις ευκαιρίες 
απασχόλησης των γυναικών που ανήκουν στις “οµάδες κινδύνου”. 

Το ζήτηµα της αποτελεσµατικότητας των ρυθµίσεων που αφορούν τις άδειες 
απουσίας (στον ιδιωτικό τοµέα) για την παροχή φροντίδων είναι εξαιρετικά 
σηµαντικό και για αυτό αξίζει να αναλυθεί σε κάπως µεγαλύτερη έκταση. 

Αναµφίβολα, η µια όψη του προβλήµατος είναι η “παραβατικότητα” πολλών 
επιχειρήσεων: η εκτεταµένη παραοικονοµία, η αδήλωτη ή και ανασφάλιστη εργασία, 
η εισφοροδιαφυγή κτλ. εξακολουθούν να αποτελούν τυπικά σχεδόν χαρακτηριστικά 
πολλών κλάδων της οικονοµίας, όπως είναι ο τουρισµός και οι υπόλοιπες 
προσωπικές υπηρεσίες, ορισµένοι τοµείς της µεταποίησης, το εµπόριο κ.ά. Το 
φαινόµενο αυτό, σε συνδυασµό µε την αδυναµία των αρχών να επιβάλλουν την 
τήρηση των νόµων, εκθέτει τους εργαζοµένους σε παγίδες και κενά κοινωνικής 
προστασίας. Είναι περιττό να τονιστεί ότι οι κίνδυνοι αυτοί απειλούν σε µεγαλύτερο 
βαθµό τις εργαζόµενες γυναίκες. 

Η άλλη όψη του προβλήµατος είναι λιγότερο προφανής, τόσο που συνήθως 
παραβλέπεται εντελώς: η µέθοδος χρηµατοδότησης των αδειών απουσίας για την 
παροχή φροντίδων, σε συνδυασµό µε το µικρό µέγεθος των επιχειρήσεων όπου 
απασχολείται ο κύριος όγκος του εργατικού δυναµικού (και ιδίως του γυναικείου), 
διαµορφώνουν ένα θεσµικό περιβάλλον που από τη σκοπιά των εργοδοτών καθιστά 
ασύµφορη την πρόσληψη γυναικών – ιδίως εκείνων που εκτιµάται ότι ανήκουν σε 
κάποια “επικίνδυνη” κατηγορία (π.χ. έγγαµες νέες χωρίς παιδιά). 

Πιο αναλυτικά: 

Σε µια (υποθετική) οικονοµία που αποτελείται από επιχειρήσεις µε µεγάλο µέγεθος, 

 15 



η πρόβλεψη της χρηµατοδότησης από τον εργοδότη των αδειών απουσίας για 
παροχή φροντίδας µπορεί να λειτουργεί µε ικανοποιητικό τρόπο: ο “κίνδυνος” που 
αντιµετωπίζει κάθε µεµονωµένος εργοδότης (η πιθανότητα να υποστεί οικονοµική 
ζηµιά εξ αιτίας των αδειών απουσίας για παροχή φροντίδας) επιµερίζεται µεταξύ 
ενός µεγάλου αριθµού εργαζοµένων. Κατά συνέπεια, το κόστος των αδειών 
απουσίας για παροχή φροντίδας ως ποσοστό του συνολικού εργατικού κόστους 
διαφέρει λίγο µεταξύ επιχειρήσεων και κυµαίνεται λίγο από χρόνο σε χρόνο (µε 
άλλα λόγια, παραµένει σε προβλέψιµα και σχετικά χαµηλά επίπεδα). 

Αντίθετα, σε µια οικονοµία όπου οι επιχειρήσεις έχουν µικρό µέγεθος (όπως 
συµβαίνει στην Ελλάδα), η ίδια ρύθµιση θα έχει αποτελέσµατα αντίθετα µε τα 
προσδοκώµενα. Πράγµατι, ο ιδιοκτήτης-διευθυντής µιας επιχείρησης µε µικρό 
αριθµό υπαλλήλων υφίσταται µεγαλύτερη οικονοµική ζηµιά όταν µια λαµβάνει άδεια 
απουσίας για παροχή φροντίδας, αφού η επιβάρυνση του εργατικού κόστους είναι 
πολύ πιο σηµαντική και κυρίως “απότοµη”. Με άλλα λόγια, το συνολικό κόστος από 
τις άδειες απουσίας για παροχή φροντίδας δεν επιµερίζεται κανονικά µεταξύ των 
εργοδοτών αλλά βαρύνει δυσανάλογα εκείνους που απασχολούν σε µεγαλύτερο 
βαθµό γυναίκες µε πιθανότητα να κάνουν χρήση αδειών απουσίας. 

Υπό αυτές τις συνθήκες, ρυθµίσεις που επιβλήθηκαν από το νοµοθέτη µε σκοπό την 
προστασία της εργαζόµενης γυναίκας καταλήγουν να προκαλούν διακρίσεις κατά 
των γυναικών στην αγορά εργασίας – αφού είτε αγνοούνται απλώς από τους 
εργοδότες, είτε λειτουργούν ως αντικίνητρα για προσλήψεις γυναικών (µειώνοντας 
τις ευκαιρίες απασχόλησης εκείνων που ανήκουν στις κρίσιµες ηλικιακές και άλλες 
κατηγορίες). 

 

2.3. Υπηρεσίες παιδικής φροντίδας και φροντίδας ηλικιωµένων 

Η προαγωγή της ισότιµης συµµετοχής των γυναικών στην αγορά εργασίας 
προϋποθέτει την “υποκατάσταση” µέρους τουλάχιστον των φροντίδων που κατά 
κανόνα παρέχονται, χωρίς αµοιβή, στο εσωτερικό της οικογένειας από τις ίδιες τις 
γυναίκες. Η διαθεσιµότητα υπηρεσιών παιδικής φροντίδας και φροντίδας 
ηλικιωµένων (αλλά και πιο εξειδικευµένων υπηρεσιών, όπως είναι η φροντίδα των 
ατόµων µε ειδικές ανάγκες) είναι απαραίτητη συνθήκη για τη συµφιλίωση εργασίας 
και οικογένειας. Μάλιστα, η απλή διαθεσιµότητα αυτών των υπηρεσιών δεν αρκεί: 
χρειάζεται επίσης να είναι ικανοποιητική η ποιότητα τους αλλά και να είναι σχετικά 
εύκολη η πρόσβαση σε αυτές (δηλ. το κόστος τους να µη είναι απαγορευτικό). 

Η αναλυτική εξέταση της σηµερινής κατάστασης στο πεδίο των κοινωνικών 
υπηρεσιών βρίσκεται πολύ πέρα από τα όρια αυτής της µελέτης. Ωστόσο, τα εξής 
σηµεία αξίζει να ιδιαίτερα να σχολιαστούν: 

- Η δηµόσια παροχή υπηρεσιών προσχολικής φροντίδας καλύπτει 57.820 παιδιά. 
Ο αριθµός αυτός αντιστοιχεί σε ποσοστό µόλις 9% των παιδιών της αντίστοιχης 
ηλικιακής κατηγορίας. Τα παιδιά αυτά γράφονται σε βρεφονηπιακούς σταθµούς 
του ∆ηµοσίου, των ιδρυµάτων του Εθνικού Οργανισµού Κοινωνικής Φροντίδας 
(π.χ. του ΠΙΚΠΑ) και των ∆ήµων. Σε αρκετές περιπτώσεις, οι όροι αποδοχής 
ενός παιδιού, το ύψος των τιµών κτλ. διαφέρουν αρκετά µεταξύ φορέων και 
µεταξύ περιοχών. 

- Η δηµόσια παροχή πλαισιώνεται από τον τοµέα των υπηρεσιών παιδικής 
φροντίδας που παρέχονται από επιχειρήσεις (δηλ. µε σκοπό το κέρδος). 
Σύµφωνα µε τις διαθέσιµες ενδείξεις οι ιδιωτικοί βρεφονηπιακοί σταθµοί 
συγκεντρώνονται κυρίως στα µεγάλα και µεσαία αστικά κέντρα, ενώ κατά 
τεκµήριο απευθύνονται σε οικογένειες µεσαίων και υψηλών εισοδηµάτων (όπως 
δείχνει π.χ. η κατανοµή τους ανά περιοχή). 

- Το περιορισµένο ωράριο λειτουργίας των δηµόσιων σχολείων και η µικρή ακόµη 
διάδοση της “φύλαξης” (ή της “δηµιουργικής απασχόλησης” κτλ.) 
αποθαρρύνουν την απασχόληση των µητέρων αλλά και δυσκολεύουν τις 

 16 



προσπάθειες όσων γυναικών ήδη εργάζονται να συµβιβάσουν τις ευθύνες της 
δουλειάς µε αυτές της οικογένειας. Το πρόβληµα αυτό δεν φαίνεται να είναι 
άσχετο µε την επέκταση της ιδιωτικής εκπαίδευσης τα τελευταία χρόνια. 

- Η φροντίδα των ηλικιωµένων ακολουθεί παρόµοιο πρότυπο: από τη µια, 
ανεπαρκής διαθεσιµότητα δηµόσιων µονάδων – από την άλλη, µεγάλη 
συµµετοχή του ιδιωτικού τοµέα, που δείχνει να έχει κατακτήσει µεγάλο “µερίδιο 
αγοράς”. Η ρύθµιση και ο έλεγχος τόσο των τιµών όσο και της ποιότητας των 
παρεχοµένων υπηρεσιών παραµένει το µεγάλο ζητούµενο. Η ανοιχτή φροντίδα 
ηλικιωµένων (ΚΑΠΗ, πρόγραµµα Βοήθεια στο Σπίτι κ.ά.) καλύπτει µέρος της 
ζήτησης για αντίστοιχες υπηρεσίες. 

- Τέλος, η εικόνα συµπληρώνεται από τις υπηρεσίες φροντίδας κατ’ οίκον, είτε 
πρόκειται για υπηρεσίες παιδικής φροντίδας (baby sitters), είτε για “οικιακές 
υπηρεσίες” (καθαριότητα, µαγείρεµα κτλ.), είτε για υπηρεσίες φροντίδας 
ηλικιωµένων. Η αγορά αυτή προφανώς παίζει πολύτιµο ρόλο, αφού καλύπτει ένα 
κενό ικανοποιώντας µια κοινωνική ανάγκη. Ωστόσο, σοβαρά ζητήµατα δηµόσιας 
πολιτικής ανακύπτουν από το ότι πρόκειται για µια πλήρως απορυθµισµένη 
αγορά, η οποία βασίζεται στην παροχή ανασφάλιστης, κατά κανόνα, εργασίας 
(συχνά από µετανάστριες). 

 

2.4. Εισοδηµατικές ενισχύσεις για οικογένειες µε παιδιά13 

Η σύγχρονη αντίληψη για την οικογενειακή πολιτική θεωρεί την ανατροφή των 
παιδιών ως µια υπόθεση εν µέρει κοινωνική, δηλ. όχι αυστηρά ιδιωτική. Η 
συµµετοχή της Πολιτείας στα οικογενειακά βάρη των ατόµων δεν είναι παρά 
έµπρακτη αναγνώριση του πρόσθετου κόστους που η ανατροφή των παιδιών 
συνεπάγεται για την οικογένεια. 

Οι εισοδηµατικές µεταβιβάσεις προς τις οικογένειες µε παιδιά στην Ελλάδα 
περιλαµβάνουν τα εξής κοινωνικά προγράµµατα: 

(α) τα πολυτεκνικά επιδόµατα που διανέµει ο ΟΓΑ αλλά χρηµατοδοτεί το Υπουργείο 
Υγείας Πρόνοιας (µηνιαίο πολυτεκνικό επίδοµα, ισόβια σύνταξη πολύτεκνης µητέρας 
και επίδοµα 3ου παιδιού), 

(β) το επίδοµα απροστάτευτου παιδιού που χρηµατοδοτεί το Υπουργείο Υγείας 
Πρόνοιας και χορηγούν οι ∆ιευθύνσεις Κοινωνικής Πρόνοιας των Νοµαρχιών, 

(γ) το οικογενειακό επίδοµα που παρέχει ο ΟΑΕ∆ σε εργαζοµένους του ιδιωτικού 
τοµέα, 

(δ) το επίδοµα οικογενειακών βαρών δηµοσίων υπαλλήλων – και, τέλος, 

(ε) τη µείωση φόρου λόγω παιδιών. 

Γενικά, οι σχετικές παροχές είναι µάλλον αµελητέες (για ένα ή δύο παιδιά), 
ασυνήθιστα µικρής διάρκειας (για το τρίτο παιδί), ενώ µόνο από το τέταρτο παιδί και 
µετά πλησιάζουν ή υπερβαίνουν το επίπεδο αντίστοιχων παροχών σε άλλες 
Ευρωπαϊκές χώρες. 

Πιο αναλυτικά, το συνολικό ύψος των παροχών διαφοροποιείται σηµαντικά ανάλογα 
µε: 

- τον τοµέα απασχόλησης (σαφώς υψηλότερες παροχές στο δηµόσιο τοµέα) 

- το οικογενειακό εισόδηµα (διακοπή επιδοµάτων κοινωνικής πρόνοιας όταν το 
εισόδηµα υπερβαίνει κάποιο όριο, αλλά και αδυναµία των οικογενειών 
χαµηλού εισοδήµατος να επωφεληθούν από τη µείωση φόρου λόγω παιδιών) 

- τον αριθµό των παιδιών (δυσανάλογα µεγαλύτερη υποστήριξη προς 

                                                           
13 Για µια εκτενέστερη ανάπτυξη του θέµατος αυτού, βλ. Ματσαγγάνης (2001). 

 17 



πολύτεκνες οικογένειες). 

Η σωρευτική επίδραση αυτών των παραγόντων συντελεί ώστε η ετήσια αξία των 
εισοδηµατικών µεταβιβάσεων ανά παιδί να κυµαίνεται από 24.000 δρχ. (οικογένεια 
ανέργου εγγεγραµµένου στον ΟΑΕ∆ µε ένα παιδί και εισόδηµα έως 1.900.000 δρχ.) 
έως 394.000 δρχ. (οικογένεια δηµοσίου υπαλλήλου µε έξη παιδιά και εισόδηµα έως 
8.000.000 δρχ.). 

Σε µεγάλο βαθµό, το πρόβληµα έγκειται στην υπερβολική έµφαση που δίνει η 
Πολιτεία στην ενίσχυση των οικογενειών που χαρακτηρίζονται πολύτεκνες. Η 
µεταχείριση αυτή γίνεται ακόµη πιο προνοµιακή εάν ληφθεί υπόψη το ότι η 
πολυτεκνική ιδιότητα αποτελεί διαβατήριο για κάθε είδους παροχές σε διάφορους 
τοµείς: στην εκπαίδευση (είσοδος στα ΑΕΙ),  στην αγορά εργασίας (προσλήψεις σε 
∆ηµόσιο και ∆ΕΚΟ, κατά προτεραιότητα άδειες άσκησης επαγγέλµατος), στη 
φορολογία (φορολογικές ελαφρύνσεις) κτλ. 

Η εµµονή στην προνοµιακή µεταχείριση των πολύτεκνων οικογενειών συνδέεται µε 
την επιβίωση συντηρητικών προτύπων για τις προτεραιότητες της πολιτικής για την 
οικογένεια και αποκαλύπτει λανθάνουσες αντιλήψεις “παραδοσιακού” τύπου για το 
ρόλο της γυναίκας. Η επιβράβευση από την Πολιτεία των µητέρων µε τέσσερα ή και 
περισσότερα παιδιά θέτει το ερώτηµα του πώς ακριβώς συµβιβάζεται µια τέτοια 
επίδοση στον τοµέα της τεκνοποίησης µε το στόχο της συµφιλίωσης εργασίας και 
οικογένειας, της αύξησης της συµµετοχής των γυναικών στην αγορά εργασίας κτλ. 

Η ενεργοποίηση της κρατικής ενίσχυσης προς οικογένειες µε παιδιά από το τρίτο 
παιδί και µετά (µε εισοδηµατικά κριτήρια και µόνο για τα έξη πρώτα χρόνια) 
ενισχύεται από την επικράτηση µιας εκδοχής “επικουρικότητας” σχετικά µε τα όρια 
της κρατικής ανάµειξης. Η αντίληψη αυτή δείχνει να θεωρεί την ανατροφή των 
παιδιών µιας µη πολύτεκνης οικογένειας ως εν πολλοίς ιδιωτικό ζήτηµα που δεν 
δικαιολογεί παρέµβαση της Πολιτείας. 

Ως συνέπεια της υπερβολικής έµφασης στην υποστήριξη των πολύτεκνων 
οικογενειών, η µεγάλη πλειονότητα των παιδιών στην Ελλάδα στερείται ουσιαστικής 
ενίσχυσης από την Πολιτεία: 76,5% του συνόλου των παιδιών ζουν σε οικογένειες 
µε ένα ή δύο παιδιά, 17% σε οικογένειες µε τρία παιδιά, ενώ µόνο 6,5% των 
παιδιών ανήκουν σε πολύτεκνες οικογένειες. 

Ο αναιµικός χαρακτήρας της κρατικής ενίσχυσης προς οικογένειες µε ένα ή δύο 
παιδιά συνιστά σηµαντικό κενό κοινωνικής προστασίας: τα επιδόµατα παιδιού 
αποσκοπούν στην αναδιανοµή από νοικοκυριά χωρίς παιδιά προς οικογένειες µε 
παιδιά, αναγνωρίζοντας ότι µια οικογένεια µε παιδιά είναι φτωχότερη από ένα 
νοικοκυριό χωρίς παιδιά, ακόµη και εάν το χρηµατικό τους εισόδηµα είναι ίσο. Υπό 
αυτή την οπτική, η απουσία αληθινού επιδόµατος παιδιού στην Ελλάδα εντείνει τις 
κοινωνικές ανισότητες. Ακόµη και εάν υιοθετηθεί η στενότερη οπτική της 
“στόχευσης” της κρατικής ενίσχυσης σε οικογένειες χαµηλού εισοδήµατος, η 
έµφαση στη σχεδόν κατ’ αποκλειστικότητα υποστήριξη των πολύτεκνων 
οικογενειών αφήνει χιλιάδες παιδιά που πλήττονται από τη φτώχεια δίχως 
ουσιαστική προστασία. 

Η συνήθης αιτιολόγηση της έµφασης στην υποστήριξη των πολυτέκνων είναι η 
ανάγκη αντιµετώπισης του “δηµογραφικού”. Όµως, η έµφαση αυτή είναι 
ατελέσφορη ακόµη και υπό το στενό πρίσµα της δηµογραφικής πολιτικής. Πράγµατι, 
µεγάλο ποσοστό νέων ζευγαριών (στα οποία η σύζυγος είναι έως 45 ετών) έχουν 
ένα (26%) ή κανένα παιδί (17%). Αντίθετα, τα νοικοκυριά µε τέσσερα ή 
περισσότερα παιδιά (στα οποία κατευθύνεται ο κύριος όγκος των εισοδηµατικών 
µεταβιβάσεων και των υπόλοιπων παροχών) είναι µόνο 3,3% του συνόλου. 

Συνεπώς, δεδοµένου ότι τα περισσότερα νέα ζευγάρια είναι αντιµέτωπα µε την 
απόφαση να κάνουν το δεύτερο (αν όχι το πρώτο) παιδί, οι σηµερινές παροχές δεν 
είναι σε θέση να επηρεάσουν (ως κίνητρο για τεκνοποίηση) τη συµπεριφορά των 
περισσοτέρων οικογενειών. Ακόµη και οι οικογένειες που προτίθενται να κάνουν 

 18 



πολλά παιδιά, δεν ωφελούνται από τις παροχές παρά µόνο αφού γίνουν πολύτεκνες. 
Για αυτό, η εµµονή στη σχεδόν αποκλειστική υποστήριξη των πολύτεκνων 
οικογενειών είναι ατελέσφορη όχι µόνο ως κοινωνική, αλλά και ως δηµογραφική 
πολιτική. 

 19 



 

Τα κοινωνικά δικαιώµατα των γυναικών σήµερα 

Συµπεράσµατα 

 

Το σύστηµα κοινωνικής προστασίας αναπαράγει και ενισχύει τις κοινωνικές 
διαιρέσεις: 

- µεταξύ αµειβοµένης και απλήρωτης εργασίας, 

- µεταξύ προστατευµένων και επισφαλών θέσεων εργασίας, 

- µεταξύ όσων εισήλθαν στην αγορά εργασίας πριν και µετά το 1993. 

Οι διαιρέσεις αυτές καθιστούν τις γυναίκες µια ανοµοιογενή κατηγορία ως προς τα 
κοινωνικά δικαιώµατα: 

α. ευνοούνται οι γυναίκες που εργάζονται σε σταθερές θέσεις απασχόλησης του 
“προστατευµένου” τοµέα, είτε είναι µισθωτές (∆ηµόσιο, Τράπεζες, ∆ΕΚΟ) είτε 
αυτοαπασχολούµενες (ιατροί, νοµικοί, µηχανικοί), 

β. ενώ οι υπόλοιπες γυναίκες (οι χαµηλόµισθες, όσες απασχολούνται σε θέσεις 
µερικής απασχόλησης, σε άτυπες µορφές εργασίας, µε ελλειπτικό και 
διακεκοµµένο ιστορικό ασφάλισης κτλ.) αδικούνται. 

Επί πλέον, το σύστηµα κοινωνικής προστασίας αναπαράγει και ενισχύει τα 
συντηρητικά πρότυπα για τη θέση της γυναίκας στην κοινωνία, το ρόλο της όσον 
αφορά την οικογένεια κτλ. Αυτό δείχνει η ανάλυση κρίσιµων πτυχών των 
ισχυουσών ρυθµίσεων, όπως είναι: 

- η µεταχείριση των γυναικών ως “εξαρτηµένα µέλη οικογενειών” από το σύστηµα 
κοινωνικής ασφάλισης, 

- η µη ικανοποιητική διευκόλυνση των γυναικών να συνδυάσουν καριέρα και 
οικογένεια από το σύστηµα αδειών απουσίας για παροχή φροντίδων, 

- η περιορισµένη πρόσβαση σε (ικανοποιητικής ποιότητας και χαµηλού κόστους) 
υπηρεσίες παιδικής φροντίδας και φροντίδας ηλικιωµένων 

- η υπερβολική έµφαση του συστήµατος εισοδηµατικών µεταβιβάσεων σε παροχές 
προς πολύτεκνες οικογένειες. 

Η συνδυασµένη επίδραση των παραπάνω παραγόντων είναι ότι το σύστηµα 
κοινωνικής προστασίας, παρότι ωφελεί έναν περιορισµένο αριθµό γυναικών, από τη 
σκοπιά της ισότητας των φύλων (και µεταξύ γυναικών) είναι µάλλον 
δυσλειτουργικό: τα υψηλά ποσοστά ανεργίας των γυναικών (ιδίως των νέων), τα 
χαµηλά ποσοστά απασχόλησης, καθώς και τα υψηλά ποσοστά φτώχειας των 
γυναικών (ιδίως των ηλικιωµένων), σε σύγκριση µε τις άλλες χώρες της Ε.Ε. 
παρέχουν µια έµµεση επιβεβαίωση αυτής της δυσλειτουργίας. 

 20 



 

3. Οι συνέπειες της κυβερνητικής πολιτικής 

Η ενότητα αυτή εξετάζει µεταβολές στο σύστηµα κοινωνικής προστασίας που 
οφείλονται στην κυβερνητική πολιτική της τελευταίας περιόδου (όπως αυτή 
αποτυπώνεται σε ήδη νοµοθετηµένες παρεµβάσεις ή απλώς διαφαίνεται σε 
προτάσεις µεταρρύθµισης). Όπως και προηγουµένως, η έµφαση δίνεται στις 
µεταβολές που τροποποιούν τα κοινωνικά δικαιώµατα των γυναικών στους τοµείς-
κλειδιά (1) των συντάξεων, (2) της απασχόλησης, (3) των κοινωνικών υπηρεσιών 
και (4) των εισοδηµατικών ενισχύσεων. 

 

3.1. Συντάξεις 

Η περίοδος που διανύουµε κυριαρχείται από τη συζήτηση για το µέλλον του 
“ασφαλιστικού”. Όπως είναι γνωστό, το Υπουργείο Εργασίας και Κοινωνικών 
Ασφαλίσεων έδωσε πρόσφατα στη δηµοσιότητα µια “Πρόταση ασφαλιστικής 
µεταρρύθµισης” (Απρίλιος 2001)14. Λόγω των αντιδράσεων που προκάλεσε, η 
πρόταση αυτή αποσύρθηκε ώστε η ασφαλιστική µεταρρύθµιση να συζητηθεί από 
µηδενική βάση. 

Παρότι έχει ανακληθεί, η αρχική δέσµη προτάσεων παραµένει πολύτιµο ως 
αντικείµενο µελέτης, δεδοµένου ότι εξακολουθεί να αποτελεί το µοναδικό µέχρι 
τώρα κείµενο στο οποίο περιγράφονται λεπτοµερώς (υπό την οπτική, πάντοτε, της 
κυβέρνησης) το πρόβληµα, οι στόχοι και οι αναγκαίες αλλαγές. 

Συνοπτικά, η αρχική πρόταση του Υπουργείου Εργασίας και Κοινωνικών 
Ασφαλίσεων αφορούσε κυρίως τα εξής σηµεία: (α) τα όρια ηλικίας, (β) τις ειδικές 
ρυθµίσεις για τις µητέρες ανηλίκων, (γ) τον τρόπο υπολογισµού του ύψους της 
σύνταξης και την αλλαγή του ποσοστού αναπλήρωσης, καθώς και (δ) τις 
προϋποθέσεις χορήγησης της κατώτατης σύνταξης. 

Πιο συγκεκριµένα: 

(α) Όρια ηλικίας. Προτείνεται το 65ο έτος ως ενιαίο όριο ηλικίας για όλες τις 
κατηγορίες ασφαλισµένων, µε την εξαίρεση των ειδικών κατηγοριών όπως είναι 
τα βαρέα και ανθυγιεινά επαγγέλµατα. Προβλέπεται µεταβατική περίοδος 
προσαύξησης των ορίων κατά 6 µήνες το χρόνο (από 1.1.2007). 

(β) Γυναίκες µε παιδιά. Προτείνεται η αντικατάσταση των µειωµένων ορίων 
συνταξιοδότησης που ισχύουν σήµερα µε πλασµατικό χρόνο ασφάλισης 
(“πριµοδότηση”) δύο ετών για κάθε παιδί, ανεξάρτητα εάν η γυναίκα ήταν 
ασφαλισµένη ή όχι τη στιγµή που το απέκτησε. 

(γ) Τρόπος υπολογισµού της σύνταξης. Προτείνεται ενιαία µέθοδος µε τις εξής 
παραµέτρους: (1) συντάξιµες αποδοχές ίσες µε τον (αναπροσαρµοσµένο) µέσο 
όρο των δέκα καλύτερων ετών της τελευταίας δεκαπενταετίας, (2) ενιαίο 
ποσοστό αναπλήρωσης ίσο µε το 60% των συντάξιµων αποδοχών για 35 έτη 
ασφάλισης. Στη διάρκεια της µεταβατικής περιόδου το ύψος της σύνταξης θα 
έχει δύο συνιστώσες: τα συσσωρευµένα δικαιώµατα µε βάση την ισχύουσα 
νοµοθεσία και αυτά που πρόκειται να αποκτηθούν µε το νέο σύστηµα. 

(δ) Κατώτατη σύνταξη. Προτείνεται (i) η επέκταση του καθεστώτος που ισχύει για 
όσους ασφαλίστηκαν για πρώτη φορά µετά την 1.1.1993 και (ii) η σύνδεση της 
επιδότησης µε εισοδηµατικά κριτήρια αντίστοιχα µε αυτά του ΕΚΑΣ. Σύµφωνα µε 
το νέο καθεστώς, η κατώτατη σύνταξη για 15 έτη ασφάλισης δεν θα υπερβαίνει 
για τους µελλοντικούς συνταξιούχους τις 65.000 δρχ. (µε σηµερινές τιµές). 
Αντίθετα, µε το καθεστώς που ισχύει ακόµη για τους σηµερινούς συνταξιούχους, 
η κατώτατη σύνταξη στο ΙΚΑ είναι ίση µε 124.000 δρχ. Η πρόταση είναι να 

                                                           
14 Βλ. ΥΕΚΑ (2001α). 

 21 



καταβάλλεται η διαφορά µεταξύ των δύο ποσών για όλους τους ασφαλισµένους 
(παλαιούς ή νέους) οι οποίοι θα ικανοποιούν τα εισοδηµατικά κριτήρια. 

Η κριτική αποτίµηση της παραπάνω πρότασης (µε κριτήριο το κατά πόσον η 
υιοθέτησή της θα συνέβαλε στην εξισορρόπηση του ισοζυγίου κοινωνικών 
δικαιωµάτων µεταξύ των δύο φύλων) επιβάλλει τις εξής παρατηρήσεις. 

α. Η θεσµοθέτηση ενιαίας ηλικίας συνταξιοδότησης στα 65 χρόνια συνιστά, 
προφανώς, αύξηση των ορίων για ορισµένους από τους ασφαλισµένους οι οποίοι 
σήµερα προσδοκούν να συνταξιοδοτηθούν σε χαµηλότερη ηλικία. 

Πάντως, η πρόταση δεν αφορά όσους έχουν συνταξιοδοτηθεί ήδη, όσους θα 
θεµελιώσουν δικαίωµα µέχρι 31.12.2006 και τις ειδικές κατηγορίες (βαρέα και 
ανθυγιεινά). Επίσης, δεν επηρεάζει όσους προβλέπεται ούτως ή άλλως να 
συνταξιοδοτηθούν στα 65 (οι ασφαλισµένοι µετά το 1993, µεγάλος αριθµός 
ασφαλισµένων του ΙΚΑ, του ΤΕΒΕ και άλλων µαζικών ταµείων, οι ασφαλισµένοι 
του ΟΓΑ κ.ά.). 

Με την έννοια αυτή, η πρόταση συνιστά εξίσωση των προϋποθέσεων και των 
όρων συνταξιοδότησης. Με άλλα λόγια, η πρόταση αίρει πολλές από τις 
σηµερινές ανισότητες µεταξύ ασφαλισµένων σε “ευγενή” και “λαϊκά” ταµεία,  
µεταξύ εργαζοµένων στο δηµόσιο και τον ιδιωτικό τοµέα, καθώς και µεταξύ 
όσων εισήλθαν στην αγορά εργασίας πριν ή µετά το 1993. Οι ανισότητες που 
αποµένουν αφορούν το αδιευκρίνιστο ακόµη ζήτηµα της αναθεώρησης του 
καταλόγου των βαρέων και ανθυγιεινών επαγγελµάτων, καθώς και το ειδικό 
καθεστώς ορισµένων οµάδων (ένστολοι, βουλευτές), που σήµερα 
απολαµβάνουν συνταξιοδοτικά προνόµια που ελέγχονται ως µάλλον 
αδικαιολόγητα. 

Η πρόταση πλήττει επίσης αρκετές από τις γυναίκες που ευνοούνται από το 
σηµερινό σύστηµα: ιδίως τις µισθωτές στο ∆ηµόσιο, στις Τράπεζες και στις 
∆ΕΚΟ, καθώς και τις ασφαλισµένες στα “ευγενή” ταµεία (ιατρούς, νοµικούς 
κτλ.). Όµως, όπως αναφέρθηκε προηγουµένως, τα χαµηλότερα όρια 
συνταξιοδότησης για τις γυναίκες που ισχύουν στην Ελλάδα είναι σε αντίθεση µε 
τη γενική τάση εξίσωσης των ορίων σε όλες τις άλλες χώρες της Ε.Ε. Επίσης, η 
συνταξιοδότηση των γυναικών σε µικρότερη ηλικία βρίσκεται σε σύγκρουση µε 
το γεγονός της µεγαλύτερης µακροζωίας τους κατά πέντε και πλέον έτη σε 
σχέση µε τους άνδρες. [Το ειδικό θέµα των µητέρων ανηλίκων εξετάζεται 
παρακάτω.] 

Η κριτική που ασκείται στο σηµείο αυτό αναφέρεται σε “εξίσωση προς τα κάτω”. 
Ωστόσο, η ανάγκη εξασφάλισης της βιωσιµότητας του συστήµατος υπό 
συνθήκες δηµογραφικής επιδείνωσης δεν αµφισβητείται πλέον από κανέναν. 
Συνεπώς, η προς τα πάνω εναρµόνιση των ορίων ηλικίας πρέπει να συγκριθεί µε 
τα εναλλακτικά µέτρα εξισορρόπησης: της µείωσης των παροχών και της 
αύξησης των εισφορών. Το γεγονός ότι τα µέτρα αυτά δεν προτείνονται από 
κανέναν αποτελεί έµµεση παραδοχή ότι σε σχέση µε αυτά η αύξηση της µέσης 
ηλικίας συνταξιοδότησης είναι προτιµότερη. 

β. Η κατάργηση των ευνοϊκών ορίων συνταξιοδότησης για µητέρες ανηλίκων και η 
αντικατάστασή τους από (δύο) πλασµατικά χρόνια ασφάλισης για κάθε παιδί 
µπορεί να κριθεί µε παρόµοιο τρόπο: παρότι επώδυνη για όσες γυναίκες 
πλήττονται ευθέως, εξακολουθεί να αντιπροσωπεύει µια ορθολογικότερη και 
δικαιότερη γενική ρύθµιση. 

Πράγµατι, όπως αναφέρθηκε νωρίτερα, οι ισχύουσες ρυθµίσεις για τις µητέρες 
ανηλίκων είναι υπερβολικά δαπανηρές και ταυτόχρονα απόλυτα 
αναποτελεσµατικές ως προς το σκοπό της προστασίας της µητρότητας τον 
οποίον υποτίθεται ότι εξυπηρετούν. Με άλλα λόγια, πρόκειται για µια ρύθµιση µε 
µεγάλο κοινωνικό κόστος και αµελητέο κοινωνικό όφελος. Κατά συνέπεια, το 
δηµόσιο συµφέρον επιβάλλει την τροποποίησή της. 

 22 



Υπό αυτή την οπτική γωνία, η προτεινόµενη ρύθµιση της προσθήκης δύο 
πλασµατικών ετών ασφάλισης για κάθε παιδί υπερέχει σαφώς: λαµβάνει υπόψη 
τον αριθµό των παιδιών χωρίς να διαταράσσει την ισορροπία του όλου 
συστήµατος. 

Επί πλέον, η προτεινόµενη ρύθµιση συµβάλλει στο µετριασµό ακόµη µιας από τις 
στρεβλώσεις του σηµερινού συστήµατος: της δυσκολίας των γυναικών να 
θεµελιώσουν δικαίωµα συνταξιοδότησης. Πράγµατι, η νέα ρύθµιση θα 
λειτουργούσε υπέρ των γυναικών µε λιγότερα έτη ασφάλισης από τα 
απαιτούµενα. Για παράδειγµα, ο αριθµός των απαιτούµενων ετών ασφάλισης για 
µια γυναίκα µε δύο παιδιά µειώνεται από τα 15 στα 11 (από τα 4.500 στα 3.300 
ένσηµα). 

γ.  Η αλλαγή του τρόπου υπολογισµού της σύνταξης (συντάξιµες αποδοχές αυτές 
των καλύτερων 10 από τα τελευταία 15 έτη) ευνοεί τις γυναίκες µε 
διακεκοµµένο ιστορικό απασχόλησης, όσες εργάζονται σε θέσεις µερικής 
απασχόλησης προς το τέλος της καριέρας – και γενικά κάθε εργαζόµενη µε 
στάσιµο ή µειούµενο “προφίλ” αποδοχών στο χρόνο. Όλες αυτές οι γυναίκες 
αδικούνται από το ισχύον σύστηµα. 

Χωρίς αµφιβολία, µια “στατική” ανάλυση θα έδειχνε ότι ο προτεινόµενος τρόπος 
υπολογισµού (σε συνδυασµό µάλιστα µε τη µείωση του ποσοστού αναπλήρωσης 
στο 60%) θα οδηγήσει σε χαµηλότερες συντάξεις. Το εάν κάτι τέτοιο θα συµβεί 
πράγµατι εξαρτάται από τη “δυναµική” η οποία θα αναπτυχθεί λόγω της ίδιας 
της µεταβολής. Πράγµατι, ο υπολογισµός των συντάξιµων αποδοχών στη βάση 
µιας µακρύτερης περιόδου αποτελεί ένα κίνητρο για τον περιορισµό της 
εισφοροδιαφυγής νωρίς στον “εργασιακό βίο”. Ο σηµερινός τρόπος 
υπολογισµού, παρέχει σε µια εργαζόµενη που απέχει πάνω από 5 χρόνια από την 
ηλικία συνταξιοδότησης (και φυσικά στον εργοδότη της) κίνητρο να πληρώσει 
εισφορές στον ελάχιστο µισθό και µόνο. Η προτεινόµενη µέθοδος θα περιόριζε 
αυτό το αντικίνητρο, ενισχύοντας τη σχέση των εισφορών που καταβλήθηκαν µε 
το ύψος της µελλοντικής σύνταξης. 

δ. Οι προτεινόµενες ρυθµίσεις για την κατώτατη σύνταξη (γενίκευση του ΕΚΑΣ, 
δηλ. επιδότηση µε εισοδηµατικά κριτήρια) είναι σε κάποιο βαθµό αναπόφευκτες. 
Το ισχύον σύστηµα ισοπεδώνει το επίπεδο των συντάξεων και “συνωστίζει” την 
πλειονότητα των συνταξιούχων του ΙΚΑ και άλλων ταµείων πάνω ή κοντά στα 
κατώτατα όρια. 

Το κύριο πρόβληµα είναι ότι για ευρύ φάσµα “ασφαλιστικών κλάσεων” (ή 
τεκµαρτού µισθού) η ανταποδοτικότητα των εισφορών εκµηδενίζεται, αφού ο 
ασφαλισµένος τελικά δικαιούται την κατώτατη σύνταξη είτε µε 4.500 ένσηµα, 
είτε µε 7.000, είτε (σε ορισµένες περιπτώσεις) µε 10.000 ένσηµα. Η αποσύνδεση 
των εισφορών µε το ύψος της σύνταξης αποτελεί ισχυρό κίνητρο 
εισφοροδιαφυγής (µε τη µορφή της αδήλωτης εργασίας, αυτή τη φορά). Επίσης, 
εξηγεί το φαινόµενο της εµφάνισης κάτω από 6.900 ενσήµων (23 ετών 
ασφάλισης) από το 50% των νέων συνταξιούχων του ΙΚΑ. 

Ωστόσο, η προτεινόµενη ρύθµιση περικλείει τον κίνδυνο να λειτουργούν τα 
εισοδηµατικά κριτήρια για τη χορήγηση της επιδότησης της “νέας” κατώτατης 
σύνταξης µέχρι το ύψος της σηµερινής ως αντικίνητρο για την αυτοτελή 
θεµελίωση συνταξιοδοτικού δικαιώµατος εκ µέρους και των δύο συζύγων. Πιο 
συγκεκριµένα, υποθετικά όρια εισοδήµατος κάτω των 3.500.000 δρχ. ετησίως 
(µε σηµερινές τιµές), θα επέτρεπαν πιθανώς την επιδότηση του ενός συζύγου, 
µα θα απέκλειαν την επιδότηση του άλλου (κατά κανόνα της γυναίκας). 

Ας σηµειωθεί ότι στο πλαίσιο ενός “συµβατικού” συστήµατος ασφάλισης το 
πρόβληµα αυτό δεν έχει εύκολη λύση: υψηλότερα όρια εισοδήµατος θα 
κινδύνευαν απλώς να αναπαράγουν τα αντικίνητρα τα οποία σήµερα προκαλεί ο 
εκµηδενισµός της ανταποδοτικότητας των εισφορών για ένα µεγάλο αριθµό 
ασφαλισµένων. [Ένα διαφορετικό σύστηµα εγγύησης των χαµηλών συντάξεων 

 23 



εξετάζεται παρακάτω στην ενότητα των προτάσεων.] 

Συµπερασµατικά διαπιστώνεται ότι η αποσυρθείσα πρόταση ασφαλιστικής 
µεταρρύθµισης του Υπουργείου Εργασίας και Κοινωνικών Ασφαλίσεων, αν και 
προκάλεσε έντονες αντιδράσεις, οδηγούσε στην (“προς τα κάτω”, έστω) εξίσωση 
των όρων συνταξιοδότησης µεταξύ της πλειονότητας (µα όχι όλων) των 
ασφαλισµένων, ενώ επίσης συνέβαλε στην εκλογίκευση της εσωτερικής λειτουργίας 
του συστήµατος και στην αντιµετώπιση (σε κάποιο βαθµό) των σηµερινών 
αντικινήτρων. 

Τέλος, αξίζει να σηµειωθεί ότι µια σοβαρή αδυναµία της πρότασης αφορά ακριβώς 
την εξασφάλιση της µελλοντικής βιωσιµότητας του συστήµατος (στο όνοµα της 
οποίας κατατέθηκε). Πράγµατι, το ίδιο το Υπουργείο Εργασίας και Κοινωνικών 
Ασφαλίσεων υπολογίζει την επίδραση της πρότασης ως προς το αναλογιστικό 
έλλειµµα του συστήµατος συντάξεων σε µείωση µόλις κατά ένα έκτο (εξοικονόµηση 
21 τρις. από τα 120 τρις.). 

Για το λόγο αυτό, η πρόταση θα αποτύγχανε σε έναν από τους βασικούς στόχους 
που είχαν τεθεί από την ηγεσία του Υπουργείου Εργασίας και Κοινωνικών 
Ασφαλίσεων: της “οριστικής” επίλυσης του ασφαλιστικού για τις επόµενες δεκαετίες. 

 

3.2. Απασχόληση 

Είναι γνωστό ότι η συµµετοχή των γυναικών στην αγορά εργασίας είναι στην 
Ελλάδα χαµηλή: κάτω από 50% του ενεργού πληθυσµού (15-64 ετών), σε 
σύγκριση µε 60% περίπου στις άλλες χώρες της Ε.Ε. 

Η µικρή διείσδυση της µερικής απασχόλησης ερµηνεύει µεγάλο µέρος της διαφοράς: 
µόνο µια στις δέκα εργαζόµενες έχει part-time απασχόληση στην Ελλάδα, σε 
σύγκριση µε µία στις τρεις στην υπόλοιπη Ευρώπη. 

Επίσης, η ανεργία των γυναικών 16,7% είναι υψηλή σε σχέση µε αυτή των ανδρών 
(7,3%), καθώς και µε το αντίστοιχο ποσοστό ανεργίας των γυναικών στην Ε.Ε. 
(11,7% το 1998). Ιδιαίτερα πλήττονται από την ανεργία οι νέες: 25% των 
γυναικών ηλικίας 25-29 είναι άνεργες (ακριβώς διπλάσιο ποσοστό από αυτό των 
ανδρών). 

Υπό αυτές τις συνθήκες, η µεγάλη αύξηση της απασχόλησης των γυναικών (µέσω 
και της ενθάρρυνσης της µερικής απασχόλησης) αποτελεί βασικό στόχο της 
δηµόσιας πολιτικής. 

Σε ένα βαθµό, η αύξηση της συµµετοχής των γυναικών στην αγορά εργασίας 
αποτελεί µακρόχρονη τάση που βρίσκεται ήδη σε εξέλιξη: 74% των θέσεων 
εργασίας που δηµιουργήθηκαν την δεκαετία 1990-99 αφορούσαν γυναίκες15. 

Η προσπάθεια ενίσχυσης αυτής της τάσης στο µέλλον βασίζεται κυρίως: 

(α) στα ενεργητικά προγράµµατα απασχόλησης που χρηµατοδοτούνται από το 
Ευρωπαϊκό Κοινωνικό Ταµείο και από εθνικούς πόρους, 

(β) στη θεσµική µεταρρύθµιση της αγοράς εργασίας. 

Όσον αφορά το πρώτο, αξίζει µεταξύ άλλων να σηµειωθεί η διάθεση ειδικά για τις 
γυναίκες του 11,4% της συνολικής χρηµατοδότησης για δράσεις του Ευρωπαϊκού 
Κοινωνικού Ταµείου. 

Όσον αφορά το δεύτερο, ειδικές ρυθµίσεις που αναµένεται να ευνοήσουν τη 
µεγαλύτερη συµµετοχή γυναικών στην αγορά εργασίας είναι: 

- η παροχή επιδόµατος (ύψους 30.000 δρχ. το µήνα επί ένα έτος) σε όσους 
µακροχρόνια ανέργους προσλαµβάνονται σε θέσεις µερικής (4ωρης 

                                                           
15 Η πληροφόρηση προέρχεται από το Εθνικό Σχέδιο ∆ράσης για την Απασχόληση. Βλ. ΥΕΚΑ (2001β). 

 24 



τουλάχιστον) απασχόλησης 

- η κατά 7,5% αύξηση της κατώτατης αµοιβής όσων απασχολούνται για 
λιγότερες από 4 ώρες την ηµέρα 

- η επιδότηση της ασφαλιστικής εισφοράς (αξίας 10.000 δρχ. το µήνα) από 
τον κρατικό προϋπολογισµό για εργαζοµένους που αµείβονται µε τις 
κατώτατες αποδοχές 

- η µείωση των εργοδοτικών εισφορών κατά 2 ποσοστιαίες µονάδες για 
εργαζοµένους µε αµοιβή έως 200.000 δρχ. το µήνα. 

Τέλος (στο πλαίσιο της “Πολιτικής για την κοινωνική αλληλεγγύη 2001-2004”)16, το 
Υπουργείο Εργασίας και Κοινωνικών Ασφαλίσεων ανακοίνωσε την καταβολή 
επιδόµατος (ύψους 48.000 δρχ. το µήνα επί 12 µήνες) σε όσους µακροχρόνια 
ανέργους ηλικίας 45-65 ετών έχουν εξαντλήσει το δικαίωµα επιδότησης ασφάλισης 
ανεργίας και έχουν ετήσιο εισόδηµα χαµηλότερο του 1.000.000 δρχ. 
(προσαυξανόµενου κατά 200.000 δρχ. για κάθε πρόσθετο µέλος της οικογένειάς 
τους). 

Η πολιτική αυτή, παρότι έχει κατηγορηθεί ως µια νεοφιλελεύθερη συνταγή 
“απορύθµισης” της αγοράς εργασίας, διαφέρει καθαρά από την τελευταία καθώς 
στοχεύει στην επέκταση της απασχόλησης µέσω αφενός της µερικής (και 
ελεγχόµενης) “ελαστικοποίησης” της αγοράς εργασίας και αφετέρου της ενίσχυσης 
της κοινωνικής προστασίας των χαµηλοµίσθων. 

Υπό την έννοια αυτή, η στρατηγική της “ευελιξίας µε προστασία” αποτελεί τη µόνη 
επιλογή που περικλείει την προσδοκία ταυτόχρονων βελτιώσεων της οικονοµικής 
αποτελεσµατικότητας και της κοινωνικής δικαιοσύνης. 

Τα ερωτήµατα αφορούν κυρίως την αποτελεσµατικότητα της πολιτικής όπως αυτή 
εφαρµόζεται: για παράδειγµα είναι γνωστό ότι, για διάφορους λόγους, ένας πολύ 
µικρός αριθµός δυνητικά ωφελουµένων ευνοήθηκε µέχρι στιγµής από την 
επιδότηση της ασφαλιστικής εισφοράς – ενώ παραµένει, αντίθετα, άγνωστος ο 
αριθµός της καθαρής αύξησης της απασχόλησης που µπορεί να αποδοθεί στις 
ενεργητικές πολιτικές. 

 

3.3. Κοινωνικές υπηρεσίες 

Το τελευταίο Εθνικό Σχέδιο ∆ράσης για την Απασχόληση (Απρίλιος 2001), 
παραθέτει ορισµένα µέτρα πολιτικής τα οποία ήδη υλοποιούνται µε στόχο το 
“Συνδυασµό επαγγελµατικής και οικογενειακής ζωής” (κατευθυντήρια γραµµή 18). 

Από αυτά αξίζει ιδιαίτερα να αναφερθούν τα εξής: 

- η επέκταση της άδειας λοχείας από 16 σε 17 εβδοµάδες 

- η έναρξη δραστηριότητας 190 βρεφονηπιακών σταθµών και “κέντρων 
δηµιουργικής απασχόλησης παιδιών” σε συνεργασία µε τους δήµους 

- η επέκταση του ωραρίου λειτουργίας (µέχρι τις 19:00) 12 δηµοτικών 
παιδικών σταθµών 

- η επέκταση του θεσµού του ολοήµερου σχολείου (700 νηπιαγωγεία και 
2.000 δηµοτικά σχολεία µέχρι τις 16:00) 

- η έναρξη δραστηριότητας 191 “µονάδων κοινωνικής µέριµνας” για τη 
φροντίδα ατόµων που δεν µπορούν να αυτο-εξυπηρετηθούν (συνέχεια του 
προγράµµατος “Βοήθεια στο Σπίτι”). 

Όπως αναφέρθηκε νωρίτερα, ο τοµέας των κοινωνικών υπηρεσιών βρίσκεται σε 
φάση µεγάλης κινητικότητας. Με αυτή την έννοια, η δηµόσια παροχή παιδικής 

                                                           
16 Βλ. ΥΕΚΑ (2001γ). 

 25 



φροντίδας αποτελεί χαρακτηριστική περίπτωση: 

Από τη µια, ο αριθµός των µονάδων και το δυναµικό τους αυξάνεται, καθώς 
διανύουµε περίοδο σηµαντικής επέκτασης (λόγω και της χρηµατοδοτικής ενίσχυσης 
τους από το Κοινοτικό Πλαίσιο Στήριξης). 

Από την άλλη, βρίσκονται ακόµη σε εξέλιξη διαδικασίες αναδιοργάνωσης, όπως είναι 
π.χ. η πλήρης συγκρότηση του Εθνικού Οργανισµού Κοινωνικής Φροντίδας, η 
µεταβίβαση των βρεφονηπιακών σταθµών του ∆ηµοσίου στους Οργανισµούς 
Τοπικής Αυτοδιοίκησης κ.ά. 

Το αποτέλεσµα της αναδιοργάνωσης αυτής είναι άδηλο, δεδοµένου ότι το 
βραχυπρόθεσµο κόστος είναι σηµαντικό, ενώ το µακροπρόθεσµο όφελος αβέβαιο. Η 
επιτάχυνση των διαδικασιών µε σκοπό την ελαχιστοποίηση του πρώτου και την 
επίσπευση του δεύτερου αποτελεί προφανή αντικείµενο της δηµόσιας πολιτικής στον 
τοµέα των υπηρεσιών κοινωνικής φροντίδας. 

Τέλος, αξίζει να σηµειωθεί ότι η επέκταση των κοινωνικών υπηρεσιών είναι διπλά 
επωφελής για τις γυναίκες: αφενός, επειδή βοηθά τις εργαζόµενες να συνδυάσουν 
τις ευθύνες της δουλειάς µε αυτές της οικογένειας, αφετέρου επειδή προσφέρει 
ευκαιρίες απασχόλησης σε χιλιάδες άλλες γυναίκες που επιθυµούν να εισέλθουν 
στην αγορά εργασίας χωρίς ακόµη να το πετύχουν. 

 

3.4. Εισοδηµατικές µεταβιβάσεις προς οικογένειες µε παιδιά 

Το Υπουργείο Εργασίας και Κοινωνικών Ασφαλίσεων ανακοίνωσε πρόσφατα την 
“Πολιτική για την κοινωνική αλληλεγγύη 2001-2004” (Απρίλιος 2001), ενώ λίγο 
αργότερα (Ιούνιος 2001) κατατέθηκε το “Εθνικό Σχέδιο ∆ράσης για την Κοινωνική 
Ενσωµάτωση 2001-2003”17. 

Σε αυτά περιλαµβάνονται τρία νέα επιδόµατα: 

- εισοδηµατική ενίσχυση προς φτωχά νοικοκυριά µε ανήλικα παιδιά ηλικίας 
έως 16 ετών (αξίας 100.000 δρχ. ετησίως για ετήσιο εισόδηµα έως 
1.000.000 δρχ.) 

- εισοδηµατική ενίσχυση προς φτωχά νοικοκυριά που κατοικούν σε 
µειονεκτικές ή προβληµατικές περιοχές (αξίας 200.000 δρχ. ετησίως για 
ετήσιο εισόδηµα έως 500.000 δρχ. και 100.000 δρχ. ετησίως για ετήσιο 
εισόδηµα από 500.000 έως 750.000 δρχ.) και 

- επίδοµα µακροχρονίως ανέργων 45-60 ετών (48.000 δρχ. το µήνα επί 12 
µήνες). 

Το πρώτο επίδοµα ανήκει στην κατηγορία των εισοδηµατικών µεταβιβάσεων σε 
οικογένειες µε παιδιά που εξετάζονται εδώ (ενώ το τελευταίο αναφέρθηκε 
προηγουµένως, στην ενότητα που αναλύει την πολιτική απασχόλησης). 

Η εισοδηµατική ενίσχυση φτωχών οικογενειών µε παιδιά µε τη µορφή της 
φορολογικής πίστωσης (tax credit) καλύπτει ένα σηµαντικό κενό πολιτικής, παρότι 
το ύψος της παροχής και το όριο εισοδήµατος υπολείπονται αυτών που ισχύουν για 
τις πολύτεκνες οικογένειες. Πάντως, µια παρόµοια παροχή (µείωση φόρου λόγω 
παιδιών) υφίσταται ήδη, άρα καθίσταται απαραίτητη η εναρµόνιση της πρότασης µε 
τις ισχύουσες φορολογικές ρυθµίσεις. 

Η προτεινόµενη παροχή αντιµετωπίζει τη βασική αδυναµία της µείωσης φόρου: ότι 
δεν ωφελεί οικογένειες µε φορολογούµενο εισόδηµα κάτω από το αφορολόγητο 
όριο, ενώ καταβάλλεται µειωµένη σε οικογένειες µε εισόδηµα λίγο πάνω από αυτό. 
Όµως, το πρόβληµα της πρότασης είναι ότι δηµιουργεί µια εσωτερικά ασυνεπή δοµή 
φορολογικών παροχών λόγω παιδιών. 

                                                           
17 Βλ. ΥΕΚΑ (2001δ). 

 26 



Για παράδειγµα, η ενίσχυση που θα λαµβάνει µια οικογένεια µε ένα παιδί είναι: 

100.000 δρχ. για ετήσιο εισόδηµα 700.000 δρχ. 

0 δρχ. για ετήσιο εισόδηµα 1.700.000 δρχ. και 

30.000 δρχ. για ετήσιο εισόδηµα 2.700.000 δρχ. 

Μια γενικότερη επιφύλαξη αφορά τη µέθοδο χορήγησης της ενίσχυσης: η 
φορολογική πίστωση (tax credit) έχει το µειονέκτηµα ότι είτε δεν φθάνει καθόλου 
στις οµάδες που έχουν τη µεγαλύτερη ανάγκη (αφού σύµφωνα µε τη νοµοθεσία οι 
οικογένειες µε πολύ χαµηλό εισόδηµα εξαιρούνται από την υποχρέωση υποβολής 
φορολογικής δήλωσης), είτε φθάνει µε µεγάλη καθυστέρηση (µε τα εκκαθαριστικά 
σηµειώµατα). 

 27 



 

Οι συνέπειες της κυβερνητικής πολιτικής 

Συµπεράσµατα 

 

Η κοινωνική πολιτική της κυβέρνησης συνίσταται τόσο σε µέτρα που έχουν ήδη 
εφαρµοστεί ή προγραµµατιστεί, όσο και σε προτάσεις που έχουν απλώς διατυπωθεί 
(περιλαµβανοµένων και όσων µετά αποσύρθηκαν στη συνέχεια). 

Η πολιτική αυτή µπορεί να θεωρηθεί ότι βρίσκεται γενικά στη κατεύθυνση µιας 
“λελογισµένης” µεταρρύθµισης του κοινωνικού κράτους, η οποία θέλει να 
συνδυάσει: 

- αφενός την ενίσχυση της αποδοτικότητας και της βιωσιµότητας του συστήµατος 
κοινωνικής προστασίας 

- αφετέρου την αποκατάσταση της ισονοµίας και την άρση των ανισοτήτων στο 
εσωτερικό του. 

Συνήθως, το πρόγραµµα µεταρρυθµίσεων της κυβέρνησης κατηγορείται για το ότι 
αποτελεί “κατεδάφιση των κοινωνικών κατακτήσεων των εργαζοµένων”. Παρόλα 
αυτά, µπορεί να υποστηριχθεί ότι η βασική αδυναµία του έγκειται αντίθετα αλλού: 

α. στην ανεπαρκή πρόοδο στο µέτωπο της εξισορρόπησης του συστήµατος 
κοινωνικής προστασίας υπέρ των κοινωνικών υπηρεσιών καθώς και των “νέων 
κοινωνικών κινδύνων” της φτώχειας και της µακροχρόνια ανεργίας 

β. στα δειλά βήµατα προς την κατεύθυνση της ανακατανοµής κοινωνικών 
δικαιωµάτων υπέρ όσων αδικούνται από το σηµερινό σύστηµα, δηλ. των 
ανέργων, των φτωχών, των χαµηλόµισθων, των νέων και των γυναικών. 

Ως αποτέλεσµα των παραγόντων που αναφέρθηκαν, το µεταρρυθµιστικό πρόγραµµα 
της κυβέρνησης βρίσκεται σε κρίσιµο σηµείο: 

- από τη µια, η εξισωτική πνοή που αναµφισβήτητα περιέχει παραµένει 
υπερβολικά αδύναµη για να προκαλέσει “µεταρρυθµιστική δυναµική”, 

- από την άλλη, ο κίνδυνος µεγαλύτερων απωλειών εκ µέρους των insiders παρά 
κερδών εκ µέρους των outsiders απειλεί να ανασχέσει πλήρως το πρόγραµµα 
µεταρρυθµίσεων. 

 28 



 

4. Προτάσεις κοινωνικής πολιτικής υπό γυναικεία οπτική 

Η τελευταία αυτή ενότητα προτείνει στη Γενική Γραµµατεία Ισότητας ιδέες προς 
υποστήριξη. Οι προτάσεις χωρίζονται σε δύο γενικές κατηγορίες: 

- “παραµετρικές” τροποποιήσεις (οι οποίες αναφέρονται σε βελτιώσεις που θα 
µπορούσαν αρκετά ρεαλιστικά να ενσωµατωθούν στο τρέχον πρόγραµµα της 
κυβέρνησης στο πεδίο της κοινωνικής πολιτικής) 

και 

- “δοµικές” µεταρρυθµίσεις (οι οποίες αφορούν πιο φιλόδοξες αλλαγές που 
αποσυνδέουν την κοινωνική προστασία από την επαγγελµατική οµάδα ή τις 
εισφορές κοινωνικής ασφάλισης και την επανασυνδέουν µε την ιδιότητα του 
πολίτη). 

 

4.1. Συντάξεις 

Οι στόχοι οποιουδήποτε συστήµατος συντάξεων είναι βασικά τρεις: 

- η αναδιανοµή (δηλ. η προστασία του εισοδήµατος των ηλικιωµένων ώστε να 
αποτρέπεται ο κίνδυνος της φτώχειας) 

- η αναπλήρωση (δηλ. η εξοµάλυνση του δια βίου εισοδήµατος των ατόµων 
ώστε να αποφεύγονται απότοµες διακυµάνσεις του) 

και 

- η αποταµίευση (δηλ. η µεταφορά εισοδήµατος από το παρόν στο µέλλον µε 
σκοπό τη βελτίωση των καταναλωτικών δυνατοτήτων). 

Το σηµερινό σύστηµα χρησιµοποιεί ένα µοναδικό εργαλείο (τις συντάξεις κοινωνικής 
ασφάλισης) για την επίτευξη και των τριών στόχων. Όµως, λόγω των στρεβλώσεων 
για τις οποίες έγινε λόγος στην εισαγωγή, αποτυγχάνει. 

Τα διαθέσιµα δεδοµένα επιβεβαιώνουν αυτή τη διαπίστωση. Το µερίδιο του ΑΕΠ που 
αναλογεί στις συντάξεις είναι από τα υψηλότερα στην Ευρώπη (12%). Όµως, το 
ποσοστό φτώχειας των ηλικιωµένων (34% για τις γυναίκες και 31% για τους 
άνδρες) υπερβαίνει το αντίστοιχο όλων σχεδόν των χωρών της Ε.Ε.18. 

Η δηµόσια συζήτηση για τη µεταρρύθµιση του συστήµατος συντάξεων που έχει 
ανοίξει τους τελευταίους µήνες, καθώς και η δύσκολη θέση στην οποία έχει 
περιέλθει η κυβερνητική πλευρά µετά από την απόσυρση της αρχικής πρότασης του 
Υπουργείου Εργασίας και Κοινωνικών Ασφαλίσεων, καθιστά σχεδόν υποχρεωτική 
την αναζήτηση πρωτότυπων λύσεων. 

Στο πλαίσιο αυτό, σχέδια µεταρρύθµισης που υπό διαφορετικές συνθήκες θα 
έδειχναν ενδεχοµένως υπερβολικά τολµηρά, µπορεί να αποδειχθεί ότι 
συγκεντρώνουν µεγαλύτερο βαθµό συναίνεσης από προτάσεις περισσότερο 
συµβατικές. Ένα τέτοιο σχέδιο µεταρρύθµισης είναι αυτό που ακολουθεί. 

Το σύστηµα τριών επιπέδων που προτείνουµε διαχωρίζει τον πρώτο στόχο (της 
εγγύησης ενός ελαχίστου βιοτικού επιπέδου σε κάθε ηλικιωµένο) από το δεύτερο 
(της καταβολής ανταποδοτικών παροχών σε αντιστοιχία µε τις εισφορές) και τον 
τρίτο στόχο (της αύξησης του µελλοντικού εισοδήµατος µε την επένδυση µέρους 
του σηµερινού). 

Η βασική ιδέα είναι ότι ο διαχωρισµός στόχων συνεπάγεται το διαχωρισµό των 
µέσων. 

                                                           
18 Τα σχετικά στοιχεία προέρχονται από δηµοσιεύσεις της Ευρωπαϊκής Επιτροπής. Βλ. EPC (2000) για τη 
δαπάνη για συντάξεις και EC (2000α) για τα ποσοστά φτώχειας. Για µια λεπτοµερέστερη ανάλυση του 
προβλήµατος της φτώχειας των ηλικιωµένων στην Ε.Ε., βλ. Tsakloglou (1996). 

 29 



Πιο συγκεκριµένα: 

- Οι αναδιανεµητικοί στόχοι υπηρετούνται µε τη θεσµοθέτηση µιας καθολικής 
Σύνταξης του Πολίτη, η οποία χορηγείται σε κάθε πολίτη µε τη συµπλήρωση 
της καθορισµένης ηλικίας χωρίς προϋποθέσεις εισοδήµατος ή εισφορών. Η 
Σύνταξη του Πολίτη χρηµατοδοτείται εξ ολοκλήρου από τον κρατικό 
προϋπολογισµό (όχι από εισφορές). 

- Οι στόχοι αναπλήρωσης εξασφαλίζονται µε την εισαγωγή µιας νέας 
ανταποδοτικής Αναλογικής Σύνταξης, η οποία παρέχεται από φορείς 
κοινωνικής ασφάλισης και προστίθεται στην Σύνταξη του Πολίτη. Η 
Αναλογική Σύνταξη χρηµατοδοτείται αποκλειστικά από τις εισφορές των 
εργαζοµένων και των εργοδοτών τους (και από την αξιοποίηση της 
περιουσίας των ταµείων). Η Αναλογική Σύνταξη, παρότι µιµείται τη λογική 
του κεφαλαιοποιητικού συστήµατος, έχει διανεµητικό χαρακτήρα (δηλ. οι 
εισφορές µιας γενιάς πληρώνουν τις συντάξεις της προηγούµενης). 

- Τέλος, οι αποταµιευτικοί στόχοι επιτυγχάνονται µε τη θέσπιση µιας 
προαιρετικής Πρόσθετης Σύνταξης, η οποία χρηµατοδοτείται από τις ατοµικές 
εισφορές των ασφαλισµένων. Η Πρόσθετη Σύνταξη έχει κεφαλαιοποιητικό 
χαρακτήρα (δηλ. το ύψος της εξαρτάται κυρίως από την απόδοση των 
εισφορών, οι οποίες επενδύονται σύµφωνα µε τις προτιµήσεις των 
ασφαλισµένων, καθώς και µε τις υποδείξεις του ταµείου που έχει αναλάβει τη 
διαχείριση). 

 

Σύνταξη του Πολίτη19 

Το ισχύον σύστηµα κρατικών ενισχύσεων ενισχύει τα ταµεία, µε άδικο και 
ανορθολογικό τρόπο. Η πρόταση συνιστά ενίσχυση των ηλικιωµένων, µε δίκαια και 
ορθολογικά κριτήρια. Η αντικατάσταση των επιχορηγήσεων και κοινωνικών πόρων 
από τη Σύνταξη του Πολίτη θα βελτιώσει την κοινωνική δικαιοσύνη, παρέχοντας σε 
κάθε ηλικιωµένο ένα εισόδηµα προστασίας από τη φτώχεια και ταυτόχρονα  µια 
“εισοδηµατική βάση”, στην οποία θα µπορεί να προστεθεί η ανταποδοτική 
Αναλογική Σύνταξη στο πλαίσιο µιας ευρύτερης µεταρρύθµισης. 

Η Σύνταξη του Πολίτη προτείνεται να είναι καθολική: δηλ. να χορηγείται µε µόνες 
προϋποθέσεις την ιδιότητα του πολίτη και, φυσικά, την ηλικία. Σύµφωνα µε µια 
τέτοια προσέγγιση, ο προσδιορισµός των δικαιούχων δεν εξαρτάται από το 
εισόδηµα, την απασχόληση, την απόκτηση δικαιωµάτων για σύνταξη από τα ταµεία 
ασφάλισης ή οποιοδήποτε άλλο παράγοντα, αρκεί οι αιτούντες να έχουν 
συµπληρώσει το 65ο έτος ηλικίας και να είναι Έλληνες πολίτες ή π.χ. να κατοικούν 
µόνιµα στην Ελλάδα επί 25 χρόνια. 

Αντίθετα, η επιλεκτικότητα συνεπάγεται την εφαρµογή κριτηρίων. Εάν αυτά είναι 
σχεδιασµένα ώστε να αποκλείουν τις οµάδες του πληθυσµού που και σήµερα είναι 
εκτός κοινωνικής ασφάλισης (π.χ. γυναίκες εκτός εργατικού δυναµικού, κάτοικοι 
αγροτικών περιοχών, ανασφάλιστοι κτλ.), τότε δεν µπορεί να γίνεται λόγος για 
Σύνταξη του Πολίτη αλλά για αναπαραγωγή του σηµερινού συστήµατος. 

Τα κριτήρια εισοδήµατος είναι επίσης αντίθετα µε το πνεύµα της Σύνταξης του 
Πολίτη, εκτός εάν τα όρια είναι τόσο υψηλά ώστε να µην αποκλείεται µεγάλος 
αριθµός ατόµων. Ακόµη και τότε, το διοικητικό κόστος µπορεί να αποδειχθεί 
δυσανάλογα υψηλό σε σύγκριση µε τα προσδοκώµενα οφέλη. Το πρόβληµα 
επιτείνεται εάν τα κριτήρια αφορούν τα µέσα διαβίωσης, δηλ. λαµβάνουν υπόψη όχι 
µόνο το ατοµικό εισόδηµα των υποψηφίων δικαιούχων αλλά και την περιουσία που 
έχουν συσσωρεύσει µε τη µορφή ακινήτων ή και αποταµιεύσεων, το εισόδηµα του 

                                                           
19 Η ενότητα αυτή βασίζεται σε µια παλαιότερη πρόταση υπέρ της θεσµοθέτησης Εθνικής Σύνταξης. Βλ. 
Ματσαγγάνης (1998): 220-222. Για µια εν πολλοίς παρόµοια προσέγγιση, βλ. Τήνιος (2001): 172-177. 

 30 



νοικοκυριού όπου ζουν, ακόµη και το εισόδηµα των παιδιών ή και άλλων συγγενών 
τους (ακόµη και αν ανήκουν σε άλλο νοικοκυριό). 

Η ελάχιστη εγγυηµένη σύνταξη είναι µια άλλη δυνατότητα. Στην εκδοχή αυτή, η 
Πολιτεία υπόσχεται τη συµπλήρωση της σύνταξης που δικαιούται κάθε άτοµο µε 
βάση τις εισφορές κλαδικής, επικουρικής ή και ιδιωτικής ασφάλισης, κατά το ποσό 
που αυτή υπολείπεται από το εγγυηµένο όριο. Παρότι το διοικητικό κόστος είναι 
χαµηλότερο από ό,τι στις προηγούµενες περιπτώσεις, το βασικό µειονέκτηµα αυτής 
της εκδοχής είναι ότι εισάγει αντικίνητρα για αποταµίευση: η εγγύηση µηδενίζει την 
ανταποδοτικότητα των εισφορών µέχρι το εγγυηµένο επίπεδο, αφού κάθε αύξηση 
του ποσού της ανταποδοτικής σύνταξης προκαλεί µείωση της Σύνταξης του Πολίτη. 

Έστω π.χ. ότι το εγγυηµένο όριο είναι 150.000 δρχ. και ένα άτοµο ηλικίας 55 ετών 
έχει ήδη συσσωρεύσει στον ατοµικό του ασφαλιστικό λογαριασµό ένσηµα που 
αντιστοιχούν σε µελλοντική σύνταξη 90.000 δρχ. Το άτοµο αυτό έχει ελάχιστο 
κίνητρο να συνεχίσει να καταβάλει εισφορές, αφού η συνολική του σύνταξη 
δύσκολα θα φτάσει ένα επίπεδο τόσο υψηλότερο από το εγγυηµένο όριο ώστε να 
δικαιολογεί τις επί πλέον εισφορές. 

Αντίθετα, η καθολική Σύνταξη του Πολίτη δεν λαµβάνεται υπόψη για τον 
υπολογισµό της σύνταξης των ταµείων. Με τον τρόπο αυτό αφήνει ακέραιη την 
ανταποδοτικότητα της τελευταίας και συνεπώς ενισχύει τα κίνητρα για την 
καταβολή εισφορών. 

Η θεσµοθέτηση Σύνταξης του Πολίτη έχει θεωρηθεί στο παρελθόν ότι είναι 
απαγορευτικού κόστους. Το επιχείρηµα αυτό, ωστόσο, δεν είναι ακριβές. Η 
εισαγωγή της Σύνταξης του Πολίτη αναπόφευκτα θα συνοδευτεί από την πλήρη 
κατάργηση των επιχορηγήσεων και των “κοινωνικών πόρων” (που σήµερα 
κατανέµονται µε τρόπο κάθε άλλο παρά ορθολογικό) στα ταµεία. Η συγκέντρωση 
της κρατικής υποστήριξης καθιστά τη χρηµατοδότηση της Σύνταξης του Πολίτη 
εφικτή. 

Πράγµατι, το συνολικό ποσό των κάθε λογής ενισχύσεων από τον κρατικό 
προϋπολογισµό προς το σύστηµα συντάξεων ανέρχεται σήµερα σε 1,8 τρις (4,4% 
του ΑΕΠ). Με την έννοια αυτή, η χρηµατοδότηση της Σύνταξης του Πολίτη µπορεί 
να γίνει χωρίς νέους πόρους. Το δηµοσιονοµικά ουδέτερο επίπεδο µιας καθολικής 
Σύνταξης του Πολίτη για κάθε ηλικιωµένο άνω των 65 ετών θα ήταν 69.700 δρχ. το 
µήνα (ποσό 45% υψηλότερο από την αγροτική σύνταξη και τη σύνταξη 
ανασφαλίστων του ΟΓΑ). 

Με άλλα λόγια, η Σύνταξη του Πολίτη είναι εφικτή σήµερα, αρκεί τα ποσά που 
ούτως ή άλλως δαπανώνται για την κρατική ενίσχυση του συστήµατος συντάξεων 
να συγκεντρωθούν στη χρηµατοδότηση του πρώτου επιπέδου του νέου 
συστήµατος. 

 

Αναλογική Σύνταξη 

Η Αναλογική Σύνταξη µπορεί να παρέχεται κατ’ αρχήν από τα σηµερινά ταµεία, τα 
οποία όµως δεν θα µπορούν πλέον να υπολογίζουν στην άµεση ή έµµεση επιδότησή 
τους από το κράτος. Επίσης, οι προϋποθέσεις και οι όροι συνταξιοδότησης θα είναι 
οι ίδιοι για κάθε ασφαλισµένο, ανεξαρτήτως ταµείου ασφάλισης. 

Το ύψος της Αναλογικής Σύνταξης εξαρτάται από την αξία των εισφορών που έχει 
πληρώσει στη διάρκεια της εργάσιµης ζωής του ο εργαζόµενος (και ο εκάστοτε 
εργοδότης του), ενώ µειώνεται αναλογιστικά σε περίπτωση πρόωρης 
συνταξιοδότησης. 

Μια ανταποδοτική Αναλογική Σύνταξη προτείνεται να είναι διανεµητική (όχι 
κεφαλαιοποιητική). Η αποκατάσταση της ανταποδοτικότητας µπορεί κάλλιστα να 
εξασφαλιστεί στο πλαίσιο ενός συστήµατος που χρηµατοδοτεί τις συντάξεις των 

 31 



σηµερινών συνταξιούχων όχι από εισφορές που οι ίδιοι είχαν συσσωρεύσει, αλλά 
από εισφορές των σηµερινών εργαζοµένων. 

Ένα παράδειγµα ανταποδοτικού αλλά δηµόσιου-διανεµητικού συστήµατος 
συντάξεων είναι αυτό που εφαρµόζεται στη Σουηδία και στην Ιταλία από τα µέσα 
της δεκαετίας του ‘90. Στο σύστηµα αυτό, οι συντάξεις εξαρτώνται από το ποσό των 
συνολικών εισφορών του εργαζοµένου και του εκάστοτε εργοδότη του, όπως αυτό 
έχει αναπροσαρµοστεί σύµφωνα µε έναν ενιαίο συντελεστή απόδοσης που είναι 
κοινός για όλους τους ασφαλισµένους. Το ποσό αυτό µετατρέπεται σε µηνιαίες 
πληρωµές-συντάξεις τη στιγµή της συνταξιοδότησης, λαµβάνοντας υπόψη την 
ηλικία (και την αναµενόµενη διάρκεια ζωής) της γενεάς στην οποίας ανήκει ο 
συνταξιούχος. 

Ο παραπάνω τρόπος υπολογισµού των συντάξεων µιµείται το µηχανισµό του 
κεφαλαιοποιητικού συστήµατος: η τελική σύνταξη είναι ανταποδοτική, µε την 
έννοια ότι είναι ευθέως ανάλογη των εισφορών. Όµως αυτό γίνεται στο εσωτερικό 
ενός κοινωνικού-διανεµητικού συστήµατος απαλλαγµένου από την αβεβαιότητα και 
τις διακυµάνσεις του κεφαλαιοποιητικού. 

Η αποκατάσταση της ανταποδοτικότητας καθιστά πολύ λιγότερο ελκυστική τη 
συνταξιοδότηση σε χαµηλή ηλικία, αποκαλύπτοντας το κόστος της και 
µετακυλίοντάς το στον ίδιο τον εργαζόµενο. Πρόκειται για µια ηθεληµένη συνέπεια 
της προτεινόµενης µεταρρύθµισης, αφού το χαµηλό επίπεδο της πραγµατικής µέσης 
ηλικίας συνταξιοδότησης αποτελεί µια από τις αιτίες της κρίσης βιωσιµότητας του 
συστήµατος κοινωνικής ασφάλισης. 

Επίσης, η διαφάνεια του µηχανισµού που συνδέει το ύψος της σύνταξης µε την 
ηλικία συνταξιοδότησης επιτρέπει την απεµπλοκή από τη σηµερινή άγονη συζήτηση 
γύρω από τα όρια ηλικίας. 

Πράγµατι, ένα τέτοιο σύστηµα επιτρέπει σε κάθε άτοµο να επιλέγει το ίδιο πότε θα 
συνταξιοδοτηθεί, υπό τον όρο, βέβαια, της αναλογιστικής µείωσης του ύψους της 
σύνταξης σε περίπτωση πρόωρης συνταξιοδότησης και µέσα σε καθορισµένα πλαίσια 
π.χ. µεταξύ των 55 και των 67 ετών (ευέλικτη ηλικία συνταξιοδότησης). 

Η ευελιξία µπορεί επίσης να αφορά όχι µόνο την επιλογή εκ µέρους του 
ασφαλισµένου του χρόνου συνταξιοδότησης, αλλά και το συνδυασµό της (µερικής) 
συνταξιοδότησης µε τη µερική απασχόληση, ώστε η διακοπή της απασχόλησης και η 
µετάβαση από την εργασία στη σύνταξη να γίνεται µε πιο σταδιακό τρόπο. 

Μια δηµόσια-διανεµητική Αναλογική Σύνταξη επιτρέπει τη διατήρηση (και ενίσχυση) 
των κοινωνικών χαρακτηριστικών ενός συστήµατος κοινωνικής ασφάλισης. Μια 
σηµαντική πλευρά του ζητήµατος αυτού είναι η “πίστωση” πλασµατικού χρόνου 
ασφάλισης σε περίπτωση ασθενείας ή ανεργίας του ασφαλισµένου. 

Όσον αφορά ειδικά τη µητρότητα (σε αναλογία και µε τη διεθνή εµπειρία), 
προτείνεται να προβλεφθεί στο πλαίσιο της νέας Αναλογικής Σύνταξης η 
αναγνώριση πρόσθετου χρόνου ασφάλισης δύο ετών για κάθε παιδί. 

 

Πρόσθετη Σύνταξη 

Η Πρόσθετη Σύνταξη µπορεί να παρέχεται από τις ασφαλιστικές εταιρείες (όπως 
σήµερα), αλλά επίσης από µια µετεξελιγµένη µορφή των σηµερινών επικουρικών 
ταµείων ή και από άλλα σχήµατα (τα οποία θα µπορούσαν, για παράδειγµα, να 
συστήσουν συλλογικοί φορείς όπως οι συνδικαλιστικές οργανώσεις των 
εργαζοµένων). 

Τα πρόσθετα συνταξιοδοτικά προγράµµατα µπορεί να είναι είτε ατοµικά είτε οµαδικά 
(σε επίπεδο επιχείρησης ή επαγγελµατικού κλάδου). Επίσης, η συµµετοχή των 
ασφαλισµένων σε αυτά είναι κατά κανόνα προαιρετική. Σε κάθε περίπτωση, τα 
προγράµµατα Πρόσθετης Σύνταξης υπόκεινται σε κρατική ρύθµιση, στόχος της 

 32 



οποίας είναι η προστασία των καταναλωτών-ασφαλισµένων, η συνετή διαχείριση 
των αποθεµάτων, καθώς και η ορθή εφαρµογή των αναλογιστικών-ασφαλιστικών 
αρχών. 

Στο κεφαλαιοποιητικό σύστηµα, οι εισφορές-αποταµιεύσεις των σηµερινών 
εργαζοµένων συσσωρεύονται σε ατοµικούς λογαριασµούς και επενδύονται σε 
διάφορους τίτλους (οµόλογα, µετοχές, αµοιβαία κεφάλαια κ.ά.) ώστε να 
χρηµατοδοτήσουν τις µελλοντικές συντάξεις των ασφαλισµένων. 

Κατά συνέπεια, το ύψος των συντάξεων σε ένα κεφαλαιοποιητικό σύστηµα (κατά 
συνέπεια και σε µια Πρόσθετη Σύνταξη όπως η προτεινόµενη) είναι συνάρτηση των 
εξής τριών παραγόντων: 

(α)  του ύψους των συνολικών εισφορών, 

(β) της απόδοσης των τίτλων στους οποίους είχαν επενδυθεί οι εισφορές 

και φυσικά 

(γ) της ηλικίας συνταξιοδότησης. 

Με άλλα λόγια, το κεφαλαιοποιητικό σύστηµα χαρακτηρίζεται από εγγενή 
αβεβαιότητα όσον αφορά το ύψος των συντάξεων. Η µεταβλητικότητα που 
χαρακτηρίζει την απόδοση εναλλακτικών τοποθετήσεων µπορεί να είναι αιτία 
σηµαντικών διαφοροποιήσεων στο ποσό της σύνταξης, ακόµη και µεταξύ ατόµων µε 
όµοιο ιστορικό πληρωµής εισφορών που αποφάσισαν να επενδύσουν σε διαφορετικά 
συνταξιοδοτικά ταµεία. 

Η αβεβαιότητα για το ύψος των παροχών, καθώς και η µεταβλητικότητα των 
αποδόσεων µεταξύ ταµείων διαχείρισης, δικαιολογούν τη γενικευµένη (σχεδόν) 
επιφύλαξη τόσο των ειδικών όσο και της κοινής γνώµης απέναντι στο ενδεχόµενο 
µιας υιοθέτησης του κεφαλαιοποιητικού συστήµατος ως το κύριο σύστηµα 
συντάξεων. 

Από την άλλη, αναγνωρίζεται ότι η εισαγωγή στοιχείων κεφαλαιοποιητικού 
συστήµατος θα έχει αναµφισβήτητα οφέλη τόσο µε την έννοια της θετικής 
επίδρασης από την αύξηση των αποταµιεύσεων στους ρυθµούς ανάπτυξης, όσο και 
µε την έννοια του εµπλουτισµού των ευκαιριών ατοµικής επιλογής των 
ασφαλισµένων. 

 

Επιπτώσεις στις γυναίκες 

(i) Θεµελίωση δικαιώµατος συνταξιοδότησης 

Η εφαρµογή συστήµατος που συνδυάζει µια καθολική Σύνταξη του Πολίτη µε µια 
πλήρως ανταποδοτική Αναλογική Σύνταξη (και µια αποταµιευτική Πρόσθετη 
Σύνταξη) αποτελεί την αποτελεσµατικότερη και ορθολογικότερη απάντηση στην 
κρισιµότερη ίσως παρενέργεια του συστήµατος συντάξεων για την πλειονότητα των 
γυναικών: την αποτυχία θεµελίωσης δικαιώµατος συνταξιοδότησης λόγω 
ανεπαρκούς αριθµού ενσήµων. 

Όπως αναφέρθηκε προηγουµένως, το σύστηµα κοινωνικής ασφάλισης που ισχύει 
σήµερα απαιτεί έναν ελάχιστο χρόνο ασφάλισης για τη θεµελίωση δικαιώµατος σε 
σύνταξη γήρατος (π.χ. 4.500 ένσηµα ή 15 έτη ασφάλισης στο ΙΚΑ). 

Θύµατα της ρύθµισης αυτής είναι συνήθως οι γυναίκες. Μια γυναίκα που δεν 
αποτυγχάνει να συµπληρώσει τον απαιτούµενο χρόνο ασφάλισης χάνει το δικαίωµα 
για σύνταξη γήρατος από το ταµείο της. Οι µόνες δυνατότητες που της αποµένουν 
είναι η σύνταξη ανασφαλίστων (που και πολύ χαµηλή είναι και αυστηρά κριτήρια 
οικογενειακού εισοδήµατος έχει), καθώς και η σύνταξη χηρείας. 

 33 



Με το προτεινόµενο σύστηµα, µια γυναίκα που δεν είχε ποτέ απασχοληθεί σε µια 
αµειβόµενη θέση εργασίας (π.χ. επειδή είναι µητέρα δύο παιδιών) και συνεπώς δεν 
έχει καταβάλει ποτέ εισφορές κοινωνικής ασφάλισης θα δικαιούται: 

(α) το πλήρες ποσό της Σύνταξης του Πολίτη 

και 

(β) το µέρος της Αναλογικής Σύνταξης που αντιστοιχεί σε 4 πλασµατικά έτη 
ασφάλισης (δύο για κάθε παιδί). 

Σύµφωνα µε µετριοπαθείς υπολογισµούς (και µε τα πλασµατικά ένσηµα 
υπολογιζόµενα στο επίπεδο των µέσων αποδοχών), το συνολικό ύψος των δύο 
συντάξεων θα φθάνει τις 88.900 δρχ. το µήνα. 

Προφανώς, η συνολική σύνταξη θα αυξάνεται σηµαντικά στην περίπτωση που η 
γυναίκα του παραδείγµατος διαθέτει επίσης έναν αριθµό ενσήµων (µικρότερο 
πάντοτε από τον ελάχιστο απαιτούµενο). Για παράδειγµα, µε 10 έτη πραγµατικής 
ασφάλισης στις µέσες αποδοχές, το συνολικό ποσό συντάξεων 
(συµπεριλαµβανοµένης και της Πρόσθετης Σύνταξης) θα προσεγγίζει τις 165.700 
δρχ. το µήνα. 

Υπενθυµίζεται ότι µια γυναίκα µε τα χαρακτηριστικά των παραδειγµάτων (0 και 10 
χρόνια πραγµατικής ασφάλισης αντιστοίχως συν δύο παιδιά) δεν είναι σε θέση να 
θεµελιώσει δικαίωµα σύνταξης µε το σηµερινό σύστηµα. 

Εναλλακτικοί τρόποι αντιµετώπισης του προβλήµατος της µη θεµελίωσης 
δικαιώµατος συνταξιοδότησης λόγω µη συµπλήρωσης του απαιτούµενου αριθµού 
ενσήµων είναι επίσης και οι εξής δύο: 

α. καταβολή τµήµατος της κατώτατης σύνταξης 

και 

β. θεσµοθέτηση “σύνταξης της νοικοκυράς”. 

Η πρώτη επιλογή προβλέπει την καταβολή µερικής (κατώτατης) σύνταξης ανάλογα 
µε τα ένσηµα (π.χ. δύο τρίτα της κατώτατης σύνταξης για 3.000 ένσηµα αντί για τα 
4.500 που απαιτούνται). Το πρόβληµα µε τη ρύθµιση αυτή είναι ότι εντείνει τις 
στρεβλώσεις του σηµερινού συστήµατος. Όπως αναλύθηκε νωρίτερα, το καθεστώς 
της κατώτατης σύνταξης ισοπεδώνει το επίπεδο των συντάξεων και “συνωστίζει” την 
πλειονότητα των συνταξιούχων στα κατώτατα όρια. Ο εκµηδενισµός της 
ανταποδοτικότητας των εισφορών για ένα µεγάλο αριθµό ασφαλισµένων αποτελεί 
κίνητρο εισφοροδιαφυγής. Η θεσµοθέτηση µερικής (κατώτατης) σύνταξης ανάλογα 
µε τα ένσηµα δεν θα αντιµετώπιζε αυτό το πρόβληµα και µπορεί να το επέτεινε. 

Η δεύτερη πρόταση αντιστοιχεί στην εισαγωγή “σύνταξης της νοικοκυράς”, µε την 
καταβολή προαιρετικών εισφορών ασφάλισης εκ µέρους των ίδιων των 
ενδιαφεροµένων και αναλογική συµµετοχή του κράτους. Η επιλογή αυτή, παρότι 
κατά κάποιο τρόπο εξισώνει την απλήρωτη εργασία µε την αµειβόµενη, έχει αρκετά 
σοβαρές παρενέργειες. Από τη µια, η συµµετοχή του κράτους ως οιονεί εργοδότη 
ισοδυναµεί µε “δηµοσιοϋπαλληλοποίηση” της οικιακής εργασίας. Από την άλλη, η 
αναγνώριση των “οικιακών” ως “επαγγέλµατος” κινδυνεύει να διαιωνίσει τη 
σηµερινή άνιση κατανοµή του συνολικού χρόνου εργασίας (απλήρωτης και 
αµειβοµένης) µεταξύ ανδρών και γυναικών – όταν, αντίθετα,  το ζητούµενο 
παραµένει η εξισορρόπηση της οικιακής εργασίας και των οικογενειακών ευθυνών 
µεταξύ των φύλων. 

Το συµπέρασµα που προκύπτει από την παραπάνω ανάλυση είναι ότι τόσο η 
αναλογική καταβολή µερικής κατώτατης σύνταξης όσο και η εισαγωγή “σύνταξης 
της νοικοκυράς” αποδεικνύονται υποδεέστερες της πρότασης που υποστηρίζεται 
εδώ. 

 34 



Πράγµατι, ο συνδυασµός της ανταποδοτικής Αναλογικής Σύνταξης (και της 
αποταµιευτικής Πρόσθετης Σύνταξης) µε την καθολική Σύνταξη του Πολίτη επιλύει 
το πρόβληµα των ανεπαρκών εισφορών, εξασφαλίζοντας: 

- σύνταξη για όλες τις γυναίκες ανεξαρτήτως ενσήµων 

- αναγνώριση της µητρότητας µε πλασµατικά ένσηµα 

- συνυπολογισµό κάθε ενσήµου στη µελλοντική σύνταξη. 

 

(ii) Εξατοµίκευση κοινωνικών δικαιωµάτων 

Επί πλέον, η πρόταση που κατατίθεται εδώ συµβάλλει στην εξατοµίκευση των 
κοινωνικών δικαιωµάτων των γυναικών µε την έννοια της εξάρτησης της 
κοινωνικής προστασίας της γυναίκας από την οικογενειακή κατάστασή της ως 
έγγαµης. Προς την κατεύθυνση αυτή συµβάλλει ο επιµερισµός των µεταξύ των 
συζύγων συνταξιοδοτικών δικαιωµάτων που αποκτώνται κατά τη διάρκεια του 
γάµου. 

Ο επιµερισµός µπορεί να γίνεται είτε κατά το χρόνο του διαζυγίου, είτε ανεξαρτήτως 
διαζυγίου κατόπιν κοινής συµφωνίας των συζύγων. Με τον επιµερισµό ο κάθε 
σύζυγος έχει δικαίωµα συµµετοχής στα συνταξιοδοτικά δικαιώµατα που απέκτησε ο 
άλλος κατά τη διάρκεια του γάµου τους. 

Ο επιµερισµός των συνταξιοδοτικών δικαιωµάτων αποτελεί έκφραση της αρχής της 
ισότητας των φύλων και της κοινότητας αλληλεγγύης που δηµιουργείται µε το γάµο 
µεταξύ των συζύγων. Η ισότητα και η αλληλεγγύη αυτή εκτείνεται και στις 
περιουσιακές σχέσεις των συζύγων και εκφράζεται ως συµµετοχή του άνδρα στους 
οικονοµικούς κινδύνους που συνεπάγεται για τη γυναίκα η ενασχόληση µε 
οικογενειακές ευθύνες (εξαιτίας της οποίας άλλωστε εµποδίζεται ή περιορίζεται η 
επαγγελµατική δραστηριότητα και τα δικαιώµατα κοινωνικής ασφάλισης της 
γυναίκας). 

Συγχρόνως, οι κίνδυνοι απώλειας κοινωνικής προστασίας της γυναίκας οι οποίοι 
απορρέουν είτε λόγω απλήρωτης εργασίας είτε λόγω µειωµένης και ασυνεχούς 
επαγγελµατικής απασχόλησης κατά τη διάρκεια του γάµου, µε τη ρύθµιση αυτή 
επιµερίζονται µε δικαιότερο τρόπο µεταξύ των συζύγων. 

Γενικά, ο επιµερισµός των συνταξιοδοτικών δικαιωµάτων έχει τα ακόλουθα 
πλεονεκτήµατα:  

- Ισχυροποιεί τη θέση και προάγει την προσωπική αυτονοµία του πιο 
αδύναµου (συνήθως της γυναίκας) από τους δύο συζύγους. 

- Αναγνωρίζει την αξία της εργασίας στο σπίτι, επιµερίζοντας µεταξύ των 
συζύγων τα µειονεκτήµατα στην εργασία και κατ’ επέκταση στην κοινωνική 
ασφάλιση που αυτή συνεπάγεται. 

- Παρέχει σε περίπτωση διαζυγίου ατοµικό δικαίωµα σύνταξης και στους δύο 
συζύγους, ενώ σήµερα εκείνος (συνήθως η σύζυγος) που δεν έχει δικαίωµα 
σύνταξης µένει χωρίς ασφάλιση µετά το διαζύγιο. 

 

(iii) Ευελιξία στην κατανοµή του χρόνου 

Όπως αναφέρθηκε προηγουµένως, ο ανταποδοτικός χαρακτήρας µέρους του 
προτεινόµενου συστήµατος επιτρέπει ένα µεγάλο βαθµό ευελιξίας ως προς την 
επιλογή της ηλικίας συνταξιοδότησης, καθώς και το συνδυασµό της µερικής 
συνταξιοδότησης µε τη µερική απασχόληση (ώστε να είναι πιο βαθµιαία – λιγότερο 
απότοµη – η µετάβαση από την εργασία στη σύνταξη). 

Γενικά, το δικαίωµα επιλογής ως προς το χρόνο και τον τρόπο κατανοµής των 
διαστηµάτων απασχόλησης, κατάρτισης, παροχής φροντίδας σε όλη τη διάρκεια της 

 35 



ζωής αποτελεί βασικό ζητούµενο ενός σύγχρονου συστήµατος κοινωνικής 
προστασίας20. 

Οι κλασσικές παροχές κοινωνικής ασφάλισης είναι θεσµοθετηµένες βάσει των 
παραδοσιακών διαδροµών ζωής, οι οποίες χαρακτηρίζονται από τρία ευδιάκριτα και 
διαδοχικά στάδια: της εκπαίδευσης, της εργασίας και της συνταξιοδότησης. 

Ένα παραδοσιακό σύστηµα κοινωνικής ασφάλισης κατά κανόνα καλύπτει το τρίτο 
στάδιο (κατ’ εξαίρεση το δεύτερο, επί εκτάκτων περιστατικών όπως είναι η ανεργία 
ή η ασθένεια). 

Η δοµή αυτή δεν φαίνεται να καλύπτει τις ανάγκες που συνδέονται µε τις νέες 
διαδροµές ζωής που αργά µα σταθερά εµφανίζονται. Τα νέα πρότυπα 
χαρακτηρίζονται από αλληλοδιαδοχή περιόδων απασχόλησης, κατάρτισης και 
παροχής φροντίδων, σε όλη τη διάρκεια της ζωής του ατόµου. 

Στις ανάγκες που χαρακτηρίζουν τις νέες διαδροµές ζωής ανταποκρίνεται 
περισσότερο ένας τύπος κοινωνικής ασφάλισης που δεν προϋποθέτει την επέλευση 
κάποιου από τους κλασσικούς κινδύνους, αλλά θεµελιώνεται στο ύψος των 
εισφορών που έχουν καταβληθεί, δίνοντας το δικαίωµα στον ασφαλισµένο να κάνει 
χρήση των παροχών όποτε επιθυµεί. 

Με τον τρόπο αυτό, το σύστηµα κοινωνικής ασφάλισης επιτρέπει σε κάθε 
ασφαλισµένο µια προσωπική επιλογή του χρόνου και του τρόπου µε τον οποίο 
κατανέµει διαστήµατα µάθησης, απασχόλησης, παροχής φροντίδων στην οικογένεια 
κ.ά. στη διάρκεια της ζωής του. 

 

4.2. Αγορά εργασίας  

Η αναλυτική παρουσίαση προτάσεων µεταρρύθµισης στο ειδικό πεδίο της γυναικείας 
απασχόλησης βρίσκεται πολύ πέρα από τα όρια και το στόχο αυτής της µελέτης. Για 
το λόγο αυτό, στη συνέχεια παρατίθενται ορισµένες απλώς επισηµάνσεις. 

∆ίχως αµφιβολία, η αναβάθµιση της θέσης της γυναίκας στην κοινωνία και των 
κοινωνικών δικαιωµάτων της περνά σχεδόν αναγκαστικά µέσα από τη δραµατική 
αύξηση της απασχόλησης. 

Η αύξηση της συµµετοχής της γυναίκας στην αγορά εργασίας µπορεί να επιταχυνθεί 
σηµαντικά από την ενθάρρυνση της µερικής απασχόλησης. Η κατεύθυνση αυτή 
επιβεβαιώνεται όχι µόνο από τη διεθνή εµπειρία, αλλά και από τη διαπίστωση ότι 
ένα στα τρία άτοµα που αναζητούν εργασία στη χώρα µας προτιµά µια σχέση 
µερικής απασχόλησης. 

Η αναγνώριση πλήρων δικαιωµάτων κοινωνικής ασφάλισης σε όλους τους 
εργαζόµενους (ανεξαρτήτως του εάν απασχολούνται πλήρως ή µερικώς και σε 
συµβατικές ή άτυπες µορφές εργασίας), είναι απαραίτητο συµπλήρωµα µιας 
στρατηγικής που στοχεύει στην ισότητα µε ευελιξία. 

Η συµφιλίωση εργασίας και οικογένειας προϋποθέτει τη διευκόλυνση της ένταξης 
και παραµονής των γυναικών στην αγορά εργασίας. Προς την κατεύθυνση αυτή 
προτείνεται η εξοµοίωση της µερικής απασχόλησης για παροχή φροντίδας στην 
οικογένεια, µε πλήρη απασχόληση, όσον αφορά την κοινωνική ασφάλιση. Με τον 
τρόπο αυτό οι µειωµένες αποδοχές κατά τη διάρκεια της µερικής απασχόλησης δεν 
έχουν αρνητική επίπτωση στις παροχές κοινωνικής ασφάλισης. Επιπλέον, η 
εξοµοίωση από πλευράς κοινωνικής ασφάλισης της µερικής απασχόλησης για 
παροχή φροντίδας στην οικογένεια, µε πλήρη απασχόληση, συµβάλλει στον 
περιορισµό των διακοπών απασχόλησης και των κενών κοινωνικής προστασίας που 
συνεπάγεται η παροχή φροντίδας στην οικογένεια.  

Η συµφιλίωση εργασίας και οικογένειας προϋποθέτει επίσης το δικαίωµα των 

                                                           
20 Για µια εκτεταµένη ανάλυση των σχετικών ζητηµάτων, βλ. De Vroom & Guillemard (2001). 

 36 



γυναικών να απουσιάζουν από την εργασία, χωρίς στέρηση των αποδοχών τους, 
προκειµένου να προσφέρουν φροντίδα στην οικογένεια.  

Για να είναι όµως οι σχετικές ρυθµίσεις αποτελεσµατικές (αντί να αγνοούνται απλώς 
από τους εργοδότες ή να λειτουργούν ως αντικίνητρα για την πρόσληψη γυναικών, 
όπως συµβαίνει σήµερα), είναι ανάγκη να εξουδετερωθούν τα αντικίνητρα που 
περιέχουν. 

Ο ευρύτερος επιµερισµός του συνολικού κόστους των αδειών απουσίας για παροχή 
φροντίδας, ώστε να µην βαρύνει δυσανάλογα όσους εργοδότες απασχολούν 
γυναίκες µε µεγαλύτερη πιθανότητα να κάνουν χρήση των αδειών αυτών, είναι το 
ζητούµενο. Η ανάληψη του κόστους από τον κρατικό προϋπολογισµό 
(απαλλάσσοντας τόσο τους εργοδότες όσο και τα ταµεία ασφάλισης) είναι µια λύση 
εξορθολογισµού και δικαιοσύνης που αξίζει να εξεταστεί σοβαρά. 

Μια τέτοια λύση θα επέτρεπε τη σηµαντική επιµήκυνση της διάρκειας των αδειών 
απουσίας για παροχή φροντίδας, καθώς και την εξίσωση των όρων και των 
προϋποθέσεων για όλες τις εργαζόµενες (του δηµοσίου και του ιδιωτικού τοµέα). 

Η συµφιλίωση εργασίας και οικογένειας συνεπάγεται επίσης ότι τα µέτρα που 
θεσπίζονται συµβάλλουν στην εµπέδωση της αντίληψης της ίσης συµµετοχής και 
των δύο γονέων στις οικογενειακές ευθύνες. Η επίτευξη του στόχου αυτού απαιτεί 
µέτρα ουδέτερα ως προς το φύλο, τα οποία να µην διαιωνίζουν τα στερεότυπα για 
τους ρόλους των φύλων (γυναίκα φορέας φροντίδας, άνδρας φορέας εισοδήµατος). 

Αυτό σηµαίνει ότι οι διακοπές απασχόλησης για παροχή φροντίδας στην οικογένεια 
πρέπει να αναγνωρίζονται ως χρόνος ασφάλισης τόσο στη γυναίκα όσο και στον 
άνδρα που διακόπτει την εργασία του για το λόγο αυτό. Επίσης, η προσφυγή στη 
µειωµένη απασχόληση (όταν αυτή επιβάλλεται ώστε να καταστεί δυνατή η παροχή 
φροντίδας στην οικογένεια) πρέπει να εξοµοιώνεται ως προς την κοινωνική 
ασφάλιση µε την πλήρη απασχόληση, τόσο για τις γυναίκες όσο και για τους 
άνδρες. 

Για την ενθάρρυνση της ίσης συµµετοχής και των ανδρών στην οικογενειακή ζωή 
απαιτείται η εισαγωγή και στην Ελλάδα του θεσµού της άδειας πατρότητας. Ο 
υποχρεωτικός χαρακτήρας της άδειας πατρότητας θα συνέβαλε στην εµπέδωση της 
αντίληψης της ίσης συµµετοχής και των δύο γονέων στις οικογενειακές ευθύνες. 
Προς την κατεύθυνση αυτή είναι ενδιαφέρον το παράδειγµα άλλων χωρών (π.χ. της 
Ιταλίας), στις οποίες προβλέπεται αύξηση της συνολικής διάρκειας της γονικής 
άδειας εάν κάνει χρήση της και ο πατέρας. 

 

4.3. Κοινωνικές υπηρεσίες 

Αυτό το τµήµα περιλαµβάνει αφενός µια αρκετά λεπτοµερή πρόταση µεταρρύθµισης 
στον τοµέα της µακροχρόνιας φροντίδας και µια πιο γενική τοποθέτηση στον τοµέα 
της παιδικής φροντίδας. 

 

Μακροχρόνια φροντίδα 

Η δηµογραφική γήρανση δηµιουργεί ολοένα µεγαλύτερες ανάγκες φροντίδας για 
τους ηλικιωµένους. Συνήθως, η κατάσταση υγείας των ηλικιωµένων (όπως και των 
ασθενών ή αναπήρων µελών οικογένειας) απαιτεί µακροχρόνια φροντίδα. Η ανάγκη 
µακροχρόνιας φροντίδας θα µπορούσε να καλύπτεται από την κοινωνική ασφάλιση 
ως ένας νέος κίνδυνος. Η κοινωνική ασφάλιση µπορεί να καλύπτει τόσο τα άτοµα 
που έχουν ανάγκη φροντίδας όσο και τα άτοµα που παρέχουν εθελοντικά φροντίδα. 

Χρήσιµη προς τη κατεύθυνση αυτή είναι η γερµανική εµπειρία21. Στη χώρα αυτή, η 
ανάγκη για µακροχρόνια φροντίδα καλύπτεται µετά το 1994 από το σύστηµα 

                                                           
21 Για µια αναλυτική παρουσίαση της Γερµανικής εµπειρίας στα ελληνικά, βλ. Naegele (2001). 

 37 



κοινωνικής ασφάλισης. Η ασφάλιση κατά του κινδύνου αυτού είναι υποχρεωτική. 
Ασφαλίζεται όλος ο πληθυσµός (µισθωτοί, αυτοτελώς απασχολούµενοι, δηµόσιοι 
υπάλληλοι, συνταξιούχοι). 

Η κάλυψη του κινδύνου χρηµατοδοτείται από εισφορές που πληρώνουν οι µισθωτοί, 
οι αυτοτελώς απασχολούµενοι και οι συνταξιούχοι. Οι εισφορές αυτές ανέρχονται σε 
ποσοστό 1,7% των αποδοχών ή της σύνταξης. Το 50% των εισφορών αυτών 
επιβαρύνει τον ασφαλισµένο και το άλλο 50% τον εργοδότη ή τον συνταξιοδοτικό 
φορέα. 

Η άρνηση των εργοδοτών να επιβαρυνθούν µε εισφορά για την κάλυψη του 
κινδύνου αυτού υπερνικήθηκε µε τη συµφωνηµένη µείωση του κόστους που 
συνεπάγονται για τους εργοδότες οι ηµέρες αργίας: µια από τις ηµέρες αργίας 
καταργήθηκε και έτσι οι αποδοχές της χάθηκαν για τους εργαζόµενους. Με τον 
τρόπο αυτό, το οικονοµικό κόστος της νέας κάλυψης βαρύνει κατά κύριο λόγο τους 
εργαζόµενους. 

Κάθε ασφαλισµένος ανεξαρτήτως ηλικίας δικαιούται να κάνει χρήση των παροχών 
µακροχρόνιας φροντίδας, εφόσον πάσχει από σωµατική ή πνευµατική ασθένεια ή 
αναπηρία, εξαιτίας της οποίας είναι εξαρτηµένος από τη βοήθεια των άλλων για την 
εκπλήρωση των καθηµερινών του δραστηριοτήτων για διάστηµα µεγαλύτερο των 6 
µηνών. 

Ο κίνδυνος ανάγκης για µακροχρόνια φροντίδα καλύπτεται µε τις ακόλουθες 
παροχές: 

α. Παροχές για φροντίδα σε ίδρυµα 

β. Παροχές για φροντίδα στο σπίτι 

- παροχές σε χρήµα, τις οποίες ο ασφαλισµένος µπορεί να διαθέσει για αγορά 
ακόµα και άτυπης φροντίδας στο σπίτι 

- παροχές σε είδος (υπηρεσίες) 

- συνδυασµός παροχών σε είδος και παροχών σε χρήµα, ώστε η φροντίδα που 
παρέχεται να προσαρµόζεται καλλίτερα στις ανάγκες του δέκτη αυτής 

γ. Πρόσθετες παροχές 

- για ηµερήσια ή νυκτερινή φροντίδα 

- για βραχυχρόνια φροντίδα 

- για προσαρµογή του χώρου κατοικίας στις ειδικές ανάγκες του αποδέκτη 
φροντίδας 

- για τεχνικά µέσα βοήθειας (π.χ. αναπηρικό καροτσάκι). 

Οι πρόσθετες παροχές περιλαµβάνουν, επίσης, την καταβολή εισφορών σύνταξης 
για λογαριασµό του προσώπου που παρέχει φροντίδα εάν διέκοψε την αµειβόµενη 
εργασία του για το σκοπό αυτό. Το µέτρο αυτό στοχεύει στην αναγνώριση της αξίας 
της παροχής φροντίδας και στην ενθάρρυνσή της στο πλαίσιο της οικογένειας ή της 
γειτονιάς 

Με τον τρόπο αυτό, η κοινωνική ασφάλιση αναγνωρίζει τις περιόδους παροχής 
φροντίδας από µη επαγγελµατίες ως αµειβόµενη εργασία και αναγνωρίζει το χρόνο 
ασφάλισης που αντιστοιχεί, δηµιουργώντας κίνητρο για εθελοντική παροχή 
βοήθειας. ∆εδοµένου ότι η φροντίδα παρέχεται συνήθως από γυναίκες, 
ισχυροποιείται συγχρόνως η θέση της γυναίκας στο συνταξιοδοτικό σύστηµα. 
Επίσης, ο κλάδος ασφάλισης µακροχρόνιας φροντίδας χρηµατοδοτεί ειδικά 
εκπαιδευτικά προγράµµατα για όσους εθελοντές παρέχουν τέτοια βοήθεια. 

Ο κίνδυνος της ανάγκης µακροχρόνιας φροντίδας δεν καλύπτεται πλήρως (σε 
αντίθεση µε τον κλάδο ασθένειας όπου οι παροχές δεν υπόκεινται σε ποσοτικούς 
περιορισµούς). Συνεπώς, µπορεί να ειπωθεί ότι οι κοινωνικοί κίνδυνοι που 

 38 



συνδέονται µε την ανάγκη φροντίδας αναγνωρίζονται ως λιγότερο σοβαροί από 
τους κινδύνους που συνδέονται µε την ασθένεια. 

Υπηρεσίες στα άτοµα που έχουν ανάγκη µακροχρόνιας φροντίδας παρέχονται από 
την τοπική αυτοδιοίκηση, από οργανισµούς κοινωνικής πρόνοιας και από ιδιώτες (οι 
τελευταίοι κυριαρχούν στο τοµέα της φροντίδας στο σπίτι, ενώ οι προηγούµενοι στο 
τοµέα της ιδρυµατικής βοήθειας). 

Το γερµανικό µοντέλο της κοινωνικής ασφάλισης κατά του κινδύνου της 
µακροχρόνιας φροντίδας (το οποίο ακολούθησαν, επίσης, η Αυστρία και το 
Λουξεµβούργο) παρουσιάζει τα εξής πλεονεκτήµατα: 

- αναγνωρίζει την αξία της φροντίδας στην οικογένεια 

- υποστηρίζει την εθελοντική παροχή φροντίδας µε ασφάλιση των εθελοντών 
ως αν παρείχαν αµειβόµενη εργασία  

- συµβάλλει στην ανάπτυξη της αγοράς παροχών φροντίδας 

- συµβάλλει στη µείωση του αριθµού των ατόµων που εισέρχονται σε ιδιωτικές 
κλινικές. 

 

Παιδική φροντίδα 

Οι προτάσεις πολιτικής στο σηµείο αυτό περιορίζονται στην επιτάχυνση των 
σηµερινών τάσεων επέκτασης των υπηρεσιών παιδικής φροντίδας. 

Πιο συγκεκριµένα, προτείνονται τα εξής: 

- Υποστήριξη της ποσοτικής µεγέθυνσης και ποιοτικής αναβάθµισης της 
δηµόσιας παροχής βρεφονηπιακών σταθµών, ιδίως σε περιοχές µε 
υπερβάλλουσα ζήτηση. 

- Επέκταση των θεσµών του ηµερήσιου σχολείου, της δηµιουργικής 
απασχόλησης κτλ. στη δηµόσια εκπαίδευση, ώστε το ωράριο του σχολείου να 
ταιριάζει περισσότερο µε αυτό µιας εργαζόµενης µητέρας. 

- Πειραµατική θεσµοθέτηση των “κουπονιών” (vouchers) µε σκοπό τη 
διευκόλυνση εργαζόµενων µητέρων χαµηλού εισοδήµατος, ώστε να µπορούν 
να αγοράσουν υπηρεσίες που παρέχονται από baby sitters και σε ιδιωτικούς 
παιδικών σταθµών. 

- Ενθάρρυνση των επιχειρήσεων (ενδεχοµένως µε παροχή κινήτρων) για τη 
δηµιουργία παιδοτόπων (creche) στους χώρους δουλειάς. 

Όπως αναφέρεται νωρίτερα, η επέκταση των κοινωνικών υπηρεσιών ωφελεί τις 
γυναίκες τόσο επειδή τις βοηθά να πετύχουν το στόχο της συµφιλίωσης εργασίας 
και οικογένειας, όσο και επειδή ανοίγει ευκαιρίες απασχόλησης σε άλλες γυναίκες 
στις νέες θέσεις εργασίας που δηµιουργούνται. 

 

 

4.4. Επιδόµατα για οικογένειες µε παιδιά 

Η αναµόρφωση της πολιτικής εισοδηµατικών ενισχύσεων προς οικογένειες µε παιδιά 
επιβάλλει την υιοθέτηση δύο γενικών κατευθυντήριων αρχών: 

(α) αποσύνδεση των παροχών από την επαγγελµατική κατηγορία του γονέα, ώστε 
να εξισωθούν οι όροι πρόσβασης κάθε κοινωνικής οµάδας σε αυτές – και 

(β) εγκατάλειψη της µονοµερούς έµφασης στην πολυτεκνική ιδιότητα, ώστε να γίνει 
εφικτή η υποστήριξη κάθε οικογένειας ανεξαρτήτως του αριθµού των παιδιών σε 
αυτή. 

 39 



Ο αναπροσανατολισµός µπορεί να είναι είτε ριζικός είτε βαθµιαίος. 

Η βαθµιαία επιλογή συνίσταται στην στρατηγική της “πύκνωσης” (κάλυψη των 
κενών κοινωνικής προστασίας µε την προσθήκη νέων προγραµµάτων). Η επιλογή 
αυτή οδηγεί σε ένα νέο Επίδοµα 2ου παιδιού (κατ’ αναλογία µε το ισχύον επίδοµα 3ου 
παιδιού), για τη χορήγηση του οποίου µπορεί να λαµβάνονται υπόψη κριτήρια 
εισοδήµατος. 

Ενδεικτικά, το επίδοµα µπορεί να χορηγείται σε κάθε οικογένεια µε δεύτερο παιδί 
ηλικίας έως 6 ετών, υπό την προϋπόθεση ότι το ετήσιο εισόδηµά της είναι κάτω από 
7.000.000 δρχ. Υπολογίζεται ότι ένα µηνιαίο επίδοµα αξίας 20.000 δρχ. θα κόστιζε 
περίπου 45 δις. 

Η ριζική µεταρρύθµιση θα καταργούσε όλες τις εισοδηµατικής ενισχύσεις προς 
οικογένειες µε παιδιά που ισχύουν σήµερα και θα τα αντικαθιστούσε µε ένα ενιαίο 
Επίδοµα Παιδιού προς όλες τις οικογένειες (ανεξαρτήτως εισοδήµατος), για κάθε 
παιδί ηλικίας έως 18 ετών (ανεξαρτήτως αριθµού παιδιών). 

Η διανεµητική επίδραση της µεταρρύθµισης θα ήταν ευεργετική, χωρίς το 
δηµοσιονοµικό κόστος να είναι απαγορευτικό. Για παράδειγµα, εάν η αξία του 
επιδόµατος για κάθε παιδί έως 18 ετών ήταν 12.000 δρχ. το µήνα, τότε το συνολικό 
κόστος θα ήταν 320 δις. Όµως, το κόστος των παροχών που θα αντικαθιστούσε 
φθάνει τα 240 δις. Συνεπώς, το καθαρό κόστος του ενιαίου επιδόµατος θα ήταν 80 
δις (ενώ η φορολόγηση του επιδόµατος θα µείωνε το δηµοσιονοµικό κόστος του 
ακόµη περισσότερο). 

Η σταδιακή κατάργηση των ισχυουσών ενισχύσεων ώστε να µην πλήξει ήδη 
δικαιούχους θα αύξανε το κόστος της µεταρρύθµισης. Όµως, η καταβολή του 
επιδόµατος οικογενειακών βαρών δηµοσίων υπαλλήλων και στους δύο γονείς από 
το 2002 αυξάνει το κόστος της σηµερινής δοµής εισοδηµατικών ενισχύσεων προς 
την οικογένεια – και, συνεπώς, καθιστά την προοπτική της ριζικής µεταρρύθµισης 
και δηµοσιονοµικά ελκυστικότερη. 

 40 



 

Προτάσεις κοινωνικής πολιτικής υπό γυναικεία οπτική 

Συµπεράσµατα 

 

Η υπόθεση εργασίας αυτής της µελέτης είναι ότι δεν αποτελεί ζητούµενο η 
διατήρηση των “κεκτηµένων” µέρους των γυναικών, αλλά η προαγωγή της ισότητας 
και η αναβάθµιση των κοινωνικών δικαιωµάτων του συνόλου των γυναικών µε 
αναπροσανατολισµό του συστήµατος κοινωνικής προστασίας. 

Με αυτή την έννοια, δεν υπάρχει άλλη επιλογή από την υποστήριξη µιας τολµηρής 
µεταρρύθµισης, την επιτάχυνση των αλλαγών και την τόνωση του αναδιανεµητικού 
περιεχοµένου τους. 

Το τελικό τµήµα της µελέτης αποτελεί προσπάθεια σκιαγράφησης των δυνατοτήτων 
µεταρρύθµισης που ανοίγονται στην επόµενη περίοδο. 

Οι γενικές αρχές είναι: 

α. η ίση κατανοµή των δικαιωµάτων και των ευθυνών – και 

β. η ανύψωση του επιπέδου κοινωνικής προστασίας παντού όπου παρατηρούνται 
κενά ή καθυστερήσεις. 

Πιο συγκεκριµένα, η πρόταση που κατατίθεται εδώ περιλαµβάνει τις εξής δύο 
κατευθύνσεις. 

1. Ανακατανοµή δικαιωµάτων µεταξύ ανδρών και γυναικών (και µεταξύ 
προστατευµένων και απροστάτευτων κοινωνικών οµάδων) σε ένα βιώσιµο και δίκαιο 
σύστηµα συντάξεων. 

Το προτεινόµενο σύστηµα αποτελείται από τρία επίπεδα: (α) µια καθολική Σύνταξη 
του Πολίτη, (β) µια ανταποδοτική Αναλογική Σύνταξη και (γ) µια αποταµιευτική 
Πρόσθετη Σύνταξη. Τα τρία επίπεδα µαζί συνιστούν ένα ορθολογικότερο και 
δικαιότερο (ιδίως για τις γυναίκες) σύστηµα. 

2. Συµφιλίωση εργασίας και οικογένειας µε (α) επέκταση των ευκαιριών 
απασχόλησης και (β) εκσυγχρονισµό της κοινωνικής προστασίας στους τοµείς των 
γονικών αδειών και της παιδικής φροντίδας. 

Τέλος, στο πεδίο των εισοδηµατικών ενισχύσεων προς την οικογένεια, προτείνεται η 
κατάργηση όλων των παροχών που ισχύουν σήµερα και η αντικατάστασή τους µε 
ένα ενιαίο Επίδοµα Παιδιού. Το νέο επίδοµα θα παρέχεται σε κάθε οικογένεια µε 
παιδί ή παιδιά ηλικίας έως 18 ετών, ανεξαρτήτως εισοδήµατος και ανάλογα µε τον 
αριθµό των παιδιών. 

Η εφαρµογή προτάσεων όπως οι παραπάνω είναι δηµοσιονοµικά εφικτή, προάγει 
την κοινωνική δικαιοσύνη και την ισότητα (περιλαµβανοµένης και της ισότητας 
µεταξύ των φύλων), ενώ επίσης συµβάλλει στη µετάβαση από το σηµερινό κράτος 
πελατειακών παροχών σε ένα σύγχρονο κοινωνικό κράτος. Για το λόγο αυτό, 
προτείνεται η υιοθέτησή τους από τη Γενική Γραµµατεία Ισότητας. 

 41 



 

Πίνακας 1: ∆απάνη για συντάξεις και «δείκτης εξάρτησης» 
 
 συνολική δαπάνη για συντάξεις 

(% του ΑΕΠ) 

άτοµα ηλικίας 65+ 

(ως % του πληθυσµού 20-64 ετών) 

Ελλάδα   12,1 28,3

Βέλγιο   

   

   

   

   

   

   

   

   

   

   

   

9,5 28,1

∆ανία 10,2 24,1

Γερµανία  12,4 26,0 

Ισπανία 9,6 27,1

Γαλλία 12,7 27,2

Ιρλανδία 3,0 19,4

Ιταλία 14,2 28,8

Ολλανδία 8,2 21,9

Αυστρία 14,6 25,1

Πορτογαλία 9,8 25,1

Φινλανδία 11,5 24,5

Σουηδία 11,5 29,6

Βρετανία 5,3 26,4

 

Επεξήγηση: Η δαπάνη για συντάξεις αναφέρεται στο έτος 1998, ο «δείκτης εξάρτησης» (άτοµα ηλικίας 65+ ως % του πληθυσµού 20-64) 
στο 2000. 

Σηµείωση: Η δαπάνη για συντάξεις στην Ιρλανδία αναφέρεται στο πλέον των εισφορών ποσό (καθαρή κρατική δαπάνη), ενώ στη Βρετανία 
δεν περιλαµβάνει τις επαγγελµατικές συντάξεις (δηµόσιες και ιδιωτικές). 

Πηγή: Economic Policy Committee (2000) The impact of ageing populations on public pension systems. Report to the ECOFIN Council. 
Brussels 6 November. 

 42 



Πίνακας 2: Ηλικία συνταξιοδότησης 
 
 ΙΚΑ ∆ηµόσιο – ∆ΕΚΟ – τράπεζες 

άνδρες   

συνταξιοδοτούµενοι µέχρι 31.12.1997 65 55 

συνταξιοδοτούµενοι από 1.1.2007 65 65 

νεοασφαλισµένοι από 1.1.1993 65 65 

γυναίκες   

   

συνταξιοδοτούµενες µέχρι 31.12.1997 60 53 

συνταξιοδοτούµενες από 1.1.2001 60 60 

νεοασφαλισµένες από 1.1.1993 65 65 

µητέρες ανηλίκων

συνταξιοδοτούµενες µέχρι 31.12.1997 55 44½ 

συνταξιοδοτούµενες από 1.1.2001 55 50 

νεοασφαλισµένες από 1.1.1993 55 55 

 

Πηγή: Γενική Γραµµατεία Κοινωνικών Ασφαλίσεων. 

 43 



Πίνακας 3: Ειδικό βάρος των συντάξεων στην κοινωνική πολιτική 
 
 κοινωνικά επιδόµατα ως ποσοστό του διαθέσιµου εισοδήµατος των νοικοκυριών 

 σύνολο συντάξεις άλλες παροχές 

Ελλάδα    20 18 2

Βέλγιο    

    

    

    

    

    

    

    

   

    

33 19 14

∆ανία 27 11 16

Γερµανία 26 19 7

Ισπανία 26 18 8

Ιρλανδία 27 15 12

Ιταλία 27 23 3

Ολλανδία 28 15 13

Αυστρία 29 19 10

Πορτογαλία 21 15 5

Βρετανία 24 12 12

 

Επεξήγηση: Τα στοιχεία προέρχονται από το Ευρωπαϊκό Πάνελ Νοικοκυριών του 1996. ∆εν υπάρχουν συγκρίσιµα στοιχεία για τη Γαλλία, 
τη Σουηδία και τη Φινλανδία. 

Πηγή: EC (2000β) The social situation in the European Union. European Commission & Eurostat. Luxembourg: Office for Official 
Publications of the European Communities (σελίδα 107). 

 44 



Πίνακας 4: Φτώχεια ηλικιωµένων 
 
 ποσοστό φτώχειας 

 ηλικιωµένοι (65+) συνολικός πληθυσµός 
 άνδρες γυναίκες άνδρες γυναίκες 
Ελλάδα     31 34 20 21

Βέλγιο     

     

     

     

     

     

     

     

     

     

     

19 23 16 18

∆ανία 23 27 11 13

Γερµανία 12 18 15 17

Ισπανία 15 14 18 18

Γαλλία 15 18 15 17

Ιρλανδία 10 20 17 19

Ιταλία 13 16 18 19

Ολλανδία 9 8 11 13

Αυστρία 12 20 11 14

Πορτογαλία 35 37 20 23

Βρετανία 23 29 17 21

 

Επεξήγηση: Το ποσοστό φτώχειας ορίζεται ως εισόδηµα χαµηλότερο του 60% του διαµέσου ισοδύναµου εισοδήµατος. Το 1996 το όριο 
αυτό στην Ελλάδα αντιστοιχούσε σε εισόδηµα 165.500 δρχ. το µήνα (άτοµο που ζει µόνο) ή 347.600 δρχ. το µήνα (ζευγάρι µε δύο 
παιδιά). Τα στοιχεία είναι από το Ευρωπαϊκό Πάνελ Νοικοκυριών του 1996. ∆εν υπάρχουν συγκρίσιµα στοιχεία για τη Σουηδία και τη 
Φινλανδία. 

Πηγή: EC (2000α) European social statistics: income, poverty and social exclusion. European Commission & Eurostat. Luxembourg: 
Office for Official Publications of the European Communities (σελίδα 27). 

 45 



Πίνακας 5: Κρατική χρηµατοδότηση ανά ταµείο (ή οµάδα ταµείων) 
 

 
κρατική χρηµατοδότηση 
(εκατ. δρχ.) 

ως ποσοστό των εσόδων 
 

ανά συνταξιούχο 
(δρχ. / έτος) 

ΙΚΑ 313.557   20,3 381.456
ΟΓΑ 606.220   

   

   

   

   

   

   

   

   

82.1 755.980
ΟΑΕΕ (ΤΕΒΕ-ΤΑΕ-ΤΣΑ) 112.253 24,5 483.669
∆ηµόσιο 413.100 42,9 1.165.533
ΝΑΤ 135.013 82,6 2.112.582
ΤΣΑΥ-ΤΣΜΕ∆Ε-Νοµικών 64.941 37,1 1.581.194
ταµεία ∆ΕΚΟ 90.907 46,8 1.515.577
ταµεία τραπεζών 17.827 15,6 775.937
ταµεία Τύπου 19.982 45,9 4.823.109
σύνολο 1.774.453 40.1 1,833.634
 

Επεξήγηση: Όλα τα στοιχεία αναφέρονται στο έτος 2000. Η κρατική χρηµατοδότηση περιλαµβάνει: (α) τακτικές επιχορηγήσεις, (β) έσοδα 
από «κοινωνικούς πόρους» και (γ) ελλείµµατα κλάδου σύνταξης των φορέων ασφάλισης ∆ΕΗ και ΟΤΕ. Όµως, δεν περιλαµβάνει: (γ) 
εργοδοτικές εισφορές στις ∆ΕΚΟ και στο ∆ηµόσιο (βλ. παρακάτω), καθώς και (δ) «κοινωνικούς πόρους» που καταγράφονται ως εισφορές 
ασφαλισµένων ή εργοδοτών, π.χ. «1% στις δαπάνες εκτέλεσης ∆ηµοσίων, ∆ηµοτικών, Κοινοτικών και ΝΠ∆∆ έργων» υπέρ ΤΣΜΕ∆Ε. 
Επίσης, δεν λαµβάνονται υπόψη οι επιχορηγήσεις σε φορείς επικουρικής ασφάλισης (όπως φυσικά και σε φορείς πρόνοιας ή ασθένειας).  

Σηµειώσεις: (1) Στα ταµεία ∆ΕΚΟ περιλαµβάνονται µόνο οι φορείς ασφάλισης ∆ΕΗ, ΟΤΕ και ΗΣΑΠ. (2) Η κρατική χρηµατοδότηση στον 
ΟΓΑ δεν περιλαµβάνει ποσό 230 δις. που αντιστοιχεί στη δαπάνη για παροχές ασθένειας. (3) Η κρατική χρηµατοδότηση στο ∆ηµόσιο δεν 
συµπεριλαµβάνει ποσό 400 δις. που καταγράφεται ως συµµετοχή του κράτους- εργοδότη στις συντάξεις των δηµοσίων υπαλλήλων. 

Πηγή: Κοινωνικός Προϋπολογισµός (2000), Εισηγητική Έκθεση του Κρατικού Προϋπολογισµού (2001). 

 46 



Πίνακας 6: Η αριθµητική της συνολικής σύνταξης (και από τους τρεις πυλώνες) 
 

 
επεξήγηση 
 

ύψος αποδοχών 
(δρχ. το µήνα) 

ηµέρες ασφάλισης
(αριθµός ενσήµων) 

ύψος σύνταξης 
(δρχ. το µήνα) 

σενάριο Ι κατώτατες αποδοχές ανειδίκευτου εργάτη    180.512 4.500 127.055

σενάριο ΙΙ κατώτατες αποδοχές ανειδίκευτου εργάτη    

    

     

    

    

180.512 4.350 124.580

σενάριο ΙΙΙ κατώτατες αποδοχές ανειδίκευτου εργάτη 180.512 6.000 154.703

σενάριο ΙV µέσες αποδοχές υπαλλήλων στη βιοµηχανία 548.657 4.500 244.096

σενάριο V µέσες αποδοχές υπαλλήλων στη βιοµηχανία 548.657 10.500 718.997

 σύνταξη ανασφαλίστων ΟΓΑ 48.201

 κατώτατη σύνταξη ΙΚΑ    124.152

 

Σηµείωση: Όλα τα στοιχεία αναφέρονται στο έτος 2001. Το µοντέλο υποεκτιµά τις µελλοντικές συντάξεις, αφού µακροπρόθεσµα τόσο οι 
µέσες όσο και οι κατώτατες αποδοχές αυξάνονται σε πραγµατικούς όρους. Αξίζει να σηµειωθεί ότι ακόµη και εάν ο ασφαλισµένος 
παραµείνει στις κατώτατες αποδοχές κατά τη διάρκεια ολόκληρου του εργάσιµου βίου του, οι αποδοχές του θα αυξάνονται ταχύτερα επειδή 
δεν θα είναι πλέον ανειδίκευτος. 

Επεξήγηση: Η Σύνταξη του Πολίτη τέθηκε στο δηµοσιονοµικά ουδέτερο ποσό των 69.666 δρχ. το µήνα. Η Αναλογική Σύνταξη 
υπολογίστηκε µε βάση τις εξής υποθέσεις: (1) συνταξιοδότηση στα 65, (2) συντελεστής µετατροπής 195,10 (όπως στη Σουηδία, 
γεννηθέντες το 1960), (3) ποσοστό εισφορών 20% (όπως στο ΙΚΑ), (4) επιτόκιο ανατοκισµού 2,5%: στη Σουηδία είναι ίσο µε τη µέση 
αύξηση των πραγµατικών µισθών (2,6% στην Ελλάδα το 2001), ενώ στην Ιταλία είναι ίσο µε τη µέση αύξηση του ΑΕΠ σε πενταετή βάση 
(2,7% στην Ελλάδα το 1994-99). Το ύψος της Πρόσθετης Σύνταξης υπολογίστηκε µε βάση τις εξής υποθέσεις: (1) συνταξιοδότηση στα 
65, (2) συντελεστής µετατροπής 195,10 (όπως στη Σουηδία, γεννηθέντες το 1960), (3) ποσοστό εισφορών 6% (όπως στο ΙΚΑ-ΤΕΑΜ), (4) 
επιτόκιο απόδοσης 6,5% (ίσο µε αυτό των οµολόγων Ελληνικού ∆ηµοσίου 20ετούς διάρκειας). 

Ερµηνεία: Η συνολική σύνταξη (Σύνταξη του Πολίτη + Αναλογική Σύνταξη + Πρόσθετη Σύνταξη) ενός ασφαλισµένου µε τις κατώτατες 
αποδοχές και 20 έτη ασφάλισης (σενάριο ΙΙΙ) θα είναι 154.703 δρχ. το µήνα, δηλ. υψηλότερη από την κατώτατη σύνταξη του ΙΚΑ (µαζί µε 
το ΕΚΑΣ). Για να είναι η συνολική σύνταξη ίση µε την κατώτατη σύνταξη του ΙΚΑ (χωρίς το ΕΚΑΣ), ένας ασφαλισµένος µε τις κατώτατες 
αποδοχές θα αρκεί να έχει 14,5 έτη ασφάλισης (σενάριο ΙΙ). Τέλος, µε τις µέσες αποδοχές και 35 έτη ασφάλισης (σενάριο V) η συνολική 
σύνταξη θα είναι 718.997 δρχ. το µήνα. 

 47 



Βιβλιογραφία 

De Vroom B. & Guillemard A.M. (2001) Institutional changes at the end of the worklife. 
Policy Press 

EC (1998) Social protection in Europe. European Commission. Luxembourg: Office for Official 
Publications of the European Communities. 

EC (2000α) European social statistics: income, poverty and social exclusion. European 
Commission & Eurostat. Luxembourg: Office for Official Publications of the European 
Communities. 

EC (2000β) The social situation in the European Union. European Commission & Eurostat. 
Luxembourg: Office for Official Publications of the European Communities. 

EPC (2000) The impact of ageing populations on public pension systems. Report to the 
ECOFIN Council. Brussels: Economic Policy Committee. 

Esping-Andersen G. (1999) Social foundations of post-industrial economies. Oxford: Oxford 
University Press. 

Ferrera M. (1996) The “southern model” of welfare in social Europe. Journal of European 
Social Policy 6 (1) 17-37. 

Ferrera M., Hemerick A. & Rhodes M. (2000) The future of the European welfare state: 
managing diversity for a prosperous and cohesive Europe. Report for the Portuguese 
Presidency of the European Union. 

Καραµεσίνη Μ. (2001) Συντάξεις και ισότητα των φύλων. Εφηµερίδα Εποχή. 

Ματσαγγάνης Μ. (2001) Εισοδηµατικές µεταβιβάσεις προς την οικογένεια. Επιθεώρησις 
∆ικαίου Κοινωνικής Ασφαλίσεως 6 (510) 414-422. 

Ματσαγγάνης Μ. (1999) (επιµ.) Προοπτικές του κοινωνικού κράτους στη Νότια Ευρώπη. 
Αθήνα: Ελληνικά Γράµµατα. 

Ματσαγγάνης Μ. (1998) Αλληλεγγύη και ανταποδοτικότητα: µια εναλλακτική πρόταση για τις 
συντάξεις. Επιθεώρησις ∆ικαίου Κοινωνικής Ασφαλίσεως 4 (472) 209-225. 

Leitner S. (2001) Sex and gender discrimination within EU pension systems. Journal of 
European Social Policy 11 (2) 99-115. 

Naegele G. (2000) The long term care insurance in Germany. Εισήγηση στο Συνέδριο του 
ΕΙΕ για την πρόκληση της δηµογραφικής γήρανσης και τη κοινωνία της γνώσης. 

OECD (1997) Economic Surveys: Greece. Paris. 

Πετρόγλου Α. (2001) Η αναγκαιότητα µεταρρύθµισης του ελληνικού συστήµατος κοινωνικής 
ασφάλισης. Επιθεώρησις ∆ικαίου Κοινωνικής Ασφαλίσεως 4 (508) 241-251. 

Πετρόγλου  Α. (1998) Συνταξιοδότηση των διαζευγµένων γυναικών. Παρατηρητήριο 
Γυναικών. 

Petroglou Α. (1996) Age discrimination against older workers in public policy measures: 
measures to improve the situation of older workers in the labour market. Eurolink 
Age. 

Rossi N. (1997). Meno ai padri, più ai figli: stato sociale e modernizzazione dell’ Italia. 
Bologna: il Mulino. 

Σωτηρόπουλος ∆. (2001) Ερµηνείες της µεταπολεµικής ανάπτυξης του κράτους πρόνοιας 
στην Ελλάδα: υποθέσεις εργασίας και εµπειρικά στοιχεία. 1ο Συνέδριο της Εταιρείας 
Κοινωνικής Πολιτικής. Κοµοτηνή (10-13 Μαΐου). 

 48 



 49 

Τήνιος Π. (2001) Κοινωνία, Οικονοµία, Συντάξεις. Αθήνα: Παπαζήση. 

Tsakloglou P. (1996) Elderly and non-elderly in the European Union: a comparison of living 
standards. Review of Income & Wealth 42 (271-291). 

ΥΕΚΑ (2001α) Το πρόβληµα, οι στόχοι και οι αλλαγές της ασφαλιστικής µεταρρύθµισης. 
Αθήνα: Υπουργείο Εργασίας & Κοινωνικών Ασφαλίσεων. 

ΥΕΚΑ (2001β) Εθνικό Σχέδιο ∆ράσης για την Απασχόληση. Αθήνα: Υπουργείο Εργασίας & 
Κοινωνικών Ασφαλίσεων. 

ΥΕΚΑ (2001γ) Πολιτική για την κοινωνική αλληλεγγύη. Αθήνα: Υπουργείο Εργασίας & 
Κοινωνικών Ασφαλίσεων. 

ΥΕΚΑ (2001δ) Εθνικό Σχέδιο ∆ράσης για την Κοινωνική Ενσωµάτωση. Αθήνα: Υπουργείο 
Εργασίας & Κοινωνικών Ασφαλίσεων. 

 


	Περίληψη
	1.Εισαγωγή
	2.Τα κοινωνικά δικαιώµατα των γυναικών σήµερα
	2.1. Κοινωνική ασφάλιση και συντάξεις
	(i) Δυσκολία θεμελιωσης συνταξιοδοτικου δικαιωματος 9
	(ii) Απώλεια δικαιωµάτων σε περίπτωση διαζυγίου
	(iii) Δυσμενής τρόπος υπολογισμου της σύνταξης
	(iv) Eυνοϊκές προϋποθέσεις συνταξιοδότησης

	2.2. Άδειες απουσίας για την παροχή φροντίδων
	2.3. Υπηρεσίες παιδικής φροντίδας και φροντίδας ηλικιωµένων
	2.4. Εισοδηµατικές ενισχύσεις για οικογένειες µε παιδιά

	3. Οι συνέπειες της κυβερνητικής πολιτικής
	3.1. Συντάξεις
	3.2. Απασχόληση
	3.3. Κοινωνικές υπηρεσίες
	3.4. Εισοδηµατικές µεταβιβάσεις προς οικογένειες µε παιδιά

	4. Προτάσεις κοινωνικής πολιτικής υπό γυναικεία οπτική
	4.1. Συντάξεις
	4.2. Αγορά εργασίας
	4.3. Κοινωνικές υπηρεσίες
	4.4. Επιδόµατα για οικογένειες µε παιδιά

	Πίνακες
	Βιβλιογραφία

