

























































































































































































































































































































































































































































































































































































































































































































































































































































































































































































































































































































































































































































ΑΘΗΝΑ 2014

ΕΛΑΣΣΩΝ=ΣΑΡΑΝΤΑΠΟΡΟΝ
ΛΑΖΑΡΑΔΕΣ=ΣΤΕΝΑΠΟΡΤΑΣ=ΚΑΤΕΡΙΝΗ=ΣΟΡΟΒΙΤΣ

ΓΙΑΝΝΙΤΣΑ=ΘΕΣΣΑΛΟΝΙΚΗ=ΟΣΤΡΟΒΟΝ=ΚΟΡΙΤΣΑ
ΠΕΣΤΑ=ΓΡΥΜΠΟΒΟ=ΠΕΝΤΕΠΗΓΑΔΙΑ=ΠΡΕΒΕΖΑ
ΑΕΤΟΡΡΑΧΗ=ΜΑΝΩΛΙΑΣΣΑ=ΜΠΙΖΑΝΙ=ΔΡΙΣΚΟΣ

ΚΙΛΚΙΣ=ΛΑΧΑΝΑ=ΜΠΕΛΕΣ=ΚΡΕΣΝΑ ΤΣΟΥΜΑΓΙΑ
ΠΕΤΣΟΒΟ=ΝΕΥΡΟΚΟΠΙ=ΜΠΑΝΙΤΣΑ=ΜΑΧΩΜΕΑ

ΓΚΟΛΟΜΠΙΛΟ=ΣΜΠΟΡΣΚΟ=ΠΡΕΣΛΑΠ=ΕΡΙΓΩΝ
ΡΑΒΙΝΕ=ΜΟΝΑΣΤΗΡΙ=ΣΚΡΑ=ΣΤΡΥΜΩΝ

ΔΟΪΡΑΝΗ=ΜΠΕΛΕΣ=ΓΚΡΑΝΚΟΡΟΝΕ=ΤΖΕΝΑ

ΧΕΡΣΩΝ=ΣΕΡΜΙΚΑΣ=ΟΔΗΣΣΟΣ=ΣΕΒΑΣΤΟΥΠΟΛΙΣ
ΑΡΤΑΚΗ=ΑΙΔΙΝΙΟΝ=ΠΡΟΥΣΣΑ=ΦΙΛΑΔΕΛΦΕΙΑ
ΤΟΥΛΟΥΜΠΟΥΝΑΡ=ΚΙΟΥΤΑΧΕΙΑ=ΔΟΡΥΛΑΙΟΝ
ΑΦΙΟΝ ΚΑΡΑΧΙΣΑΡ=ΣΑΓΓΑΡΙΟΣ=ΚΑΛΕΓΚΡΟΤΟ

ΠΙΝΔΟΣ
ΜΟΡΟΒΑ=ΚΟΡΥΤΣΑ=ΚΑΛΑΜΑΣ

ΤΟΜΟΡΟΣ=ΤΡΕΜΠΕΣΙΝΑ
ΧΕΙΜΑΡΡΑ=ΑΡΓΥΡΟΚΑΣΤΡΟΝ

731=ΜΠΟΥΜΠΕΣΙ=ΚΑΛΠΑΚΙ
ΚΛΕΙΣΟΥΡΑ=ΠΡΕΜΕΤΗ

ΟΣΤΡΟΒΙΤΣΑ=ΠΟΓΡΑΔΕΤΣ
ΡΟΥΠΕΛ=ΠΕΡΙΘΩΡΙ=ΚΡΗΤΗ

ΕΛ-ΑΛΑΜΕΪΝ=ΡΙΜΙΝΙ
ΡΟΥΒΙΚΩΝ=ΔΩΔΕΚΑΝΗΣΑ=ΚΟΡΕΑ

ΚΥΠΡΟΣ

ΗΡΩΩΝ Μνήμες





Η Ρ Ω Ω Ν  Μ Ν Η Μ Ε Σ

Ανατρέχοντας στο προσωπικό μου αρχείο βρήκα ένα πόνημα που αφορούσε τη σχετικά πρό-
σφατη Ελληνική στρατιωτική ιστορία και είχαμε συγγράψει, ως σπουδαστές της Σχολής Πολέμου, με 
τον αγαπητό μου φίλο και συμμαθητή Σταύρο Κουτρή.

Με τη σύμφωνη γνώμη του, θεώρησα σκόπιμο να 
φέρω το πόνημα αυτό κοντά στο προσωπικό των ΕΔ που 
καθημερινά και υπό αντίξοες συνθήκες μάχεται και “φυλάτ-
τει Θερμοπύλες”.

Η στρατιωτική ιστορία της Ελλάδας από το 1897 μέχρι 
και το 1974, παρουσιάζει σελίδες με νίκες και με ήττες, όλες 
όμως σελίδες ηρωισμού. Οι στρατιωτικοί έχουν υποχρέωση 
να μελετούν τα γεγονότα σε βάθος, να γνωρίζουν τα γεωγρα-
φικά δεδομένα και τις στρατιωτικές δυνατότητες κάθε εποχής.

Είναι προφανές ότι οι στρατιωτικές επιχειρήσεις του 
21ου αιώνα δεν μοιάζουν με τις αναφερόμενες στο παρόν 

πόνημα, καθώς διεξάγονται με άλλα μέσα και στηρίζονται πρωτίστως στις δυνατότητες της σύγχρονης 
τεχνολογίας. Ωστόσο, η στρατιωτική σκέψη και αντίληψη είναι διαχρονικές και σε κάθε περίπτωση  η 
μελέτη της στρατιωτικής ιστορίας τις εξελίσσει.

Δεν επιχειρώ με το παρόν πόνημα να υποκαταστήσω τον ιστορικό μελετητή και αναλυτή. Στό-
χος μου είναι να δώσω το έναυσμα για περαιτέρω μελέτη, αφενός για να αισθανθούμε υπερηφάνεια 
και αφετέρου για να αποτιμήσουμε και κρίνουμε ψύχραιμα και καλοπροαίρετα τη στρατιωτική διάστα-
ση των γεγονότων, ώστε οι “Ηρώων Μνήμες” να επιβεβαιώσουν τον αρχαίο Έλληνα τραγικό Ευρυπί-
δη, που διακήρυξε ότι “Όλβιος όστις ιστορίης έσχε μάθησιν”.

Στην προσπάθειά μου αυτή, πολύτιμος βοηθός ήταν ο Ταξχος Νικόλαος Πιτσόλης, Διευθυντής 
του Κλάδου Μετεξέλιξης, Δογμάτων και Προσομοίωσης του ΓΕΕΘΑ.

 Στρατηγός Μιχάλης Κωσταράκος
 Αρχηγός ΓΕΕΘΑ





Η Ρ Ω Ω Ν  Μ Ν Η Μ Ε Σ

ΕΠΙΓΡΑΦΕΣ
ΣΤΟ ΜΝΗΜΕΙΟ

ΤΟΥ ΑΓΝΩΣΤΟΥ
ΣΤΡΑΤΙΩΤΗ

ΜΙΑ ΚΛΙΝΗ ΚΕΝΗ ΦΕΡΕΤΑΙ ΕΣΤΡΩΜΕΝΗ ΤΩΝ ΑΦΑΝΩΝ

ΑΝΔΡΩΝ ΕΠΙΦΑΝΩΝ ΠΑΣΑ ΓΗ ΤΑΦΟΣ

Α’ ΒΑΛΚΑΝΙΚΟΣ ΠΟΛΕΜΟΣ 
(1912 - 1913)

ΕΛΑΣΣΩΝ=ΣΑΡΑΝΤΑΠΟΡΟΝ
ΛΑΖΑΡΑΔΕΣ=ΣΤΕΝΑΠΟΡΤΑΣ=ΚΑΤΕΡΙΝΗ=ΣΟΡΟΒΙΤΣ
ΓΙΑΝΝΙΤΣΑ=ΘΕΣΣΑΛΟΝΙΚΗ=ΟΣΤΡΟΒΟΝ=ΚΟΡΙΤΣΑ
ΠΕΣΤΑ=ΓΡΥΜΠΟΒΟ=ΠΕΝΤΕΠΗΓΑΔΙΑ=ΠΡΕΒΕΖΑ
ΑΕΤΟΡΡΑΧΗ=ΜΑΝΩΛΙΑΣΣΑ=ΜΠΙΖΑΝΙ=ΔΡΙΣΚΟΣ

Β’ ΒΑΛΚΑΝΙΚΟΣ ΠΟΛΕΜΟΣ 
(1913)

ΚΙΛΚΙΣ=ΛΑΧΑΝΑ=ΜΠΕΛΕΣ=ΚΡΕΣΝΑ ΤΣΟΥΜΑΓΙΑ
ΠΕΤΣΟΒΟ=ΝΕΥΡΟΚΟΠΙ=ΜΠΑΝΙΤΣΑ=ΜΑΧΩΜΕΑ

Α’ ΠΑΓΚΟΣΜΙΟΣ ΠΟΛΕΜΟΣ 
(1914 - 1918)

ΓΚΟΛΟΜΠΙΛΟ=ΣΜΠΟΡΣΚΟ=ΠΡΕΣΛΑΠ=ΕΡΙΓΩΝ
ΡΑΒΙΝΕ=ΜΟΝΑΣΤΗΡΙ=ΣΚΡΑ=ΣΤΡΥΜΩΝ

ΔΟΪΡΑΝΗ=ΜΠΕΛΕΣ=ΓΚΡΑΝΚΟΡΟΝΕ=ΤΖΕΝΑ

Ο ΕΛΛΗΝΙΚΟΣ ΣΤΡΑΤΟΣ ΣΤΗ 
ΜΕΣΗΜΒΡΙΝΗ ΡΩΣΙΑ (1919) ΧΕΡΣΩΝ=ΣΕΡΜΙΚΑΣ=ΟΔΗΣΣΟΣ=ΣΕΒΑΣΤΟΥΠΟΛΙΣ

ΜΙΚΡΑΣΙΑΤΙΚΗ ΕΚΣΤΡΑΤΕΙΑ 
(1919 - 1922)

ΑΡΤΑΚΗ=ΑΙΔΙΝΙΟΝ=ΠΡΟΥΣΣΑ=ΦΙΛΑΔΕΛΦΕΙΑ
ΤΟΥΛΟΥΜΠΟΥΝΑΡ=ΚΙΟΥΤΑΧΕΙΑ=ΔΟΡΥΛΑΙΟΝ

ΑΦΙΟΝ ΚΑΡΑΧΙΣΑΡ=ΣΑΓΓΑΡΙΟΣ=ΚΑΛΕΓΚΡΟΤΟ
Β’ ΠΑΓΚΟΣΜΙΟΣ ΠΟΛΕΜΟΣ 

(1940 - 1945) 
ΠΙΝΔΟΣ

ΜΟΡΟΒΑ=ΚΟΡΥΤΣΑ=ΚΑΛΑΜΑΣ
ΤΟΜΟΡΟΣ=ΤΡΕΜΠΕΣΙΝΑ

ΧΕΙΜΑΡΡΑ=ΑΡΓΥΡΟΚΑΣΤΡΟΝ
731=ΜΠΟΥΜΠΕΣΙ=ΚΑΛΠΑΚΙ

ΚΛΕΙΣΟΥΡΑ=ΠΡΕΜΕΤΗ
ΟΣΤΡΟΒΙΤΣΑ=ΠΟΓΡΑΔΕΤΣ

ΡΟΥΠΕΛ=ΠΕΡΙΘΩΡΙ=ΚΡΗΤΗ
ΕΛ-ΑΛΑΜΕΪΝ=ΡΙΜΙΝΙ

ΡΟΥΒΙΚΩΝ=ΔΩΔΕΚΑΝΗΣΑ=ΚΟΡΕΑ
ΚΥΠΡΟΣ

ΠΟΛΕΜΟΣ ΤΗΣ ΚΟΡΕΑΣ 
(1950 - 1953)

ΤΟΥΡΚΙΚΗ ΕΙΣΒΟΛΗ ΣΤΗΝ 
ΚΥΠΡΟ (1974)





Η Ρ Ω Ω Ν  Μ Ν Η Μ Ε Σ

5

Χρωστάμε σ’ όσους ήρθαν, πέρασαν,
θα ‘ρθούνε, θα περάσουν,

κριτές θα μας δικάσουν
οι αγέννητοι, οι νεκροί

Κωστής Παλαμάς





Η Ρ Ω Ω Ν  Μ Ν Η Μ Ε Σ

ΠΙΝΑΚΑΣ ΠΕΡΙΕΧΟΜΕΝΩΝ
Θέμα Σελίδα
Πρόλογος 9
Ελληνοτουρκικός Πόλεμος του 1897 11

1. IIα Μεραρχία Πεζικού 
 Συνταγματάρχης Μαυρομιχάλης Γεώργιος
 11 Απρ 1897

11

2. Η Μάχη του Βελεστίνου
 Συνταγματάρχης Σμολένσκης
 Μάιος 1897

12

3. Εκστρατευτικό Σώμα στην Κρήτη 
 Επιβίβαση του Ελληνικού Στρατού επί τριών
 Ατμοπλοίων στον Πειραιά και Αναxώρηση για Κρήτη
 31 Ιαν 1897

14

Βαλκανικοί Πόλεμοι 19
4. Η Γαλλική Άποψη
 1912 - 1913 19

5. Μάχη του Σαρανταπόρου  
 8 Οκτ 1912
 Η Επίθεση

19

6. Η Πρώτη Επίθεση Εναντίον του Μπιζανίου 
 7 Ιαν 1913
 Ο Λοχίας Θεόδωρος Γκούτας

21

7. Ο Έλλην Στρατιώτης 
 Κρίσεις - Χαρακτηρισμοί 22

8. Η Μάχη Κιλκίς 
 18 - 21 Ιουνίου 1913
 Η Δράση της V Μεραρχίας Πεζικού στο Κιλκίς

22

9. Η Μάχη Λαχανά 
20 - 21 Ιουνίου 1913
Ο Ήρωας - Το Πυροβολικό - Το 1/38 Σύνταγμα Ευζώνων

26

α. Ο Ήρωας 26
β. Το Πυροβολικό 27
γ. Το 1/38 Σύνταγμα Ευζώνων 28

10. Η Μάχη του Ογνιάρ Μαχαλά 
 12 Ιουλ 1913
 1/38 Σύνταγμα Ευζώνων

30

11. Η Μάχη του Υψοδείκτου 1378 
 13 - 15 Ιουλίου 1913
 Ταγματάρχης Βελισσαρίου Ι.

31

12. Στενά Κρέσνας   
 11 - 13 Ιουλίου 1913
 Υπολοχαγός Ηλιάδης Κ.

32

13. Η Τελευταία Βουλγαρική Επίθεση του Πολέμου
 Μπούκοβικ - Στενωπός Πρεντέλ Χαν
 17 Ιουλίου 1913
 Το Κερκυραϊκό Τάγμα

34

14. Εφοδιασμός Μονάδων 35
Εκστρατεία στη Μεσημβρινή Ρωσία 37

15. 34ο Σύνταγμα Πεζικού
 Ημερησία Διαταγή του Συντάγματος της 26ης Φεβ 1919 37



Η Ρ Ω Ω Ν  Μ Ν Η Μ Ε Σ

8

Θέμα Σελίδα
Μικρασιατική Εκστρατεία 39

16. Επίσημη Επίσκεψη τoυ Έλληνα Αρχιστρατήγου στο
 Πατριαρχείο 
 17 Μαρτίου 1919  

39

17. Επιθετικές Επιχειρήσεις προς Φιλαδέλφεια 
 Ιούνιος 1920
 Επίλαρχος Τσαγκαρίδης Ι.

40

18. Επιθετικές Επιχειρήσεις 
 Δεκέμβριος 1920
 Υπολοχαγός Σταύρος Πανάς

40

19. Επιθετικές Επιχειρήσεις Γ' ΣΣ 
 15 Μαρ 1921
 Το ΙΙ/27 ΤΠ

41

20. Επιθετικές Επιχειρήσεις Α' ΣΣ
Μάχη του Τουμλού-Μπουνάρ  
26 - 31 Μαρ 1921
Τα Αποσπάσματα Διαλέτη Και Πλαστήρα

42

α. Το Απόσπασμα Διαλέτη (34 ΣΠ) 43
β. Το Απόσπασμα Πλαστήρα (5/42 ΣΕ) 44
γ. Η Τουρκική Άποψη - Το Τέλος Της Μάχης 46

21. Το Έφιππο Ευζωνικό Απόσπασμα
 5/42 ΣΕ 47

22. Η Επιδρομή Κατά του Αζιζιέ 
 7 Αυγ 1921
 Η Τουρκική Μεραρχία Μουρεττέπ 

48

23. Επιθετικές Επιχειρήσεις Α'ΣΣ προς Άγκυρα
 Η Μάχη του Ταμπούρ Ογλού
 11 - 14 Αυγ 1921
 Η Επιθετική Ενέργεια της ΙΙας Μεραρχίας Πεζικού

49

24. Επιθετικές Επιχειρήσεις προς Άγκυρα 
 Ιουλ - Αυγ 1921
 Διοικητική Μέριμνα

53

25. Η Μάχη Χαμούρκιοϊ - Ιλμπουλάκ  
 16 Αυγ 1922
 Η ΙΧη Μεραρχία Πεζικού

54

26. Η Μάχη του Αλή - Βεράν  
 17 Αυγ 1922
 Η Παράδοση

57

27.  Μικρασιατική Εκστρατεία - Μια Άποψη 60
Β' Παγκόσμιος Πόλεμος 65

28. Κρίσεις και Συμπεράσματα επί του Αμυντικού Αγώνος 65
α. Επί των Ενεργειών Του Αντιπάλου 65
β. Επί των Ημετέρων Ενεργειών 67

29. Εφοδιασμός του 3/40 ΣΕ 68
30. Μάχη του Δισπηλιού
 15 Απρ 1941 69

31. Ο Έλλην Μαχητής Υπέροχος Σκαπανεύς 71
Τουρκική Εισβολή Στην Κύπρο 75

32. "....Και Μόνος και Μετά Πολλών"
 Αύγουστος 1974 75

Επίλογος 79
Βιβλιογραφία 81



Η Ρ Ω Ω Ν  Μ Ν Η Μ Ε Σ

ΠΡΟΛΟΓΟΣ

Οι στρατιωτικοί εξ ιδιοσυγκρασίας έλκονται από την ιστορία, ίσως γιατί βαθειά μέσα τους γνωρί-
ζουν ότι αποτελούν βασική συνισταμένη διαμόρφωσής της. Ιδιαίτερα η μελέτη της Στρατιωτικής Ιστορίας 
αποτελεί ταυτόχρονα απότιση φόρου τιμής προς την ένδοξη Παράδοση του Στρατού, αλλά και το καλύ-
τερο παιδευτικό μέσο για τον επαγγελματία Στρατιώτη κατά την ειρήνη.

Η φοίτησή μας στην Ανωτάτη Σχολή Πολέμου (ΑΣΠ) μας έφερε σε επαφή με τη Βιβλιοθήκη της, 
ένα πραγματικό θησαυρό παλαιών, αδιάβαστων και σκονισμένων, σχεδόν ξεχασμένων, βιβλίων στρα-
τιωτικής ιστορίας και εμπειρίας. Για άλλη μια φορά ήλθαμε αντιμέτωποι με την άγνοιά μας. Διαπιστώσα-
με την κατά βάση επιδερμική μέχρι τώρα ενασχόλησή μας με την πραγματική ιστορία του Στρατού μας. 
Ακούσαμε μέσα από τις ξεχασμένες σελίδες να μας καλούν οι άγνωστοι στρατιώτες, ήρωες καθημερι-
νοί σε έπη που κράτησαν χρόνια, αναγνωρίσαμε επιτελικές διαδικασίες, γνωστές τώρα πια, να εφαρμό-
ζονται με άφθαστο επαγγελματισμό, θαυμάσαμε λαμπρές πρωτοβουλίες μικρών και μεγάλων ηγητόρων 
στο πεδίο της μάχης, γελάσαμε με επεισόδια γεμάτα «χιούμορ», είδαμε να ξετυλίγονται μπροστά μας 
καταπληκτικές «Ιδέες Ενεργείας», συλλήψεις λαμπρών επιτελικών εγκεφάλων, καμαρώσαμε ένα Στρα-
τό, ενσυνείδητο γνώστη των αρχέγονων και σύγχρονων εθνικών επιταγών, που μέσα σε σαράντα χρό-
νια έγραψε Ιστορία και Παράδοση με κόπο, ιδρώτα και άφθονο, πολύτιμο αίμα ελληνικό. Ντραπήκαμε 
τέλος γιατί κι εμείς τ’ αφήσαμε όλα αυτά να ξεχαστούν παρασυρμένοι από μια σαρωτική προσβλητική 
καθημερινότητα.

Η κυρίαρχη πλέον μέσα μας σκέψη να μην ξεχάσουμε, αλλά και να βοηθήσουμε στο ξαναζωντά-
νεμα της τόσο απαραίτητης Στρατιωτικής Παράδοσης, μας οδήγησε στην παράθεση των χαρακτηριστι-
κότερων από τα περιστατικά που μελετήσαμε. Στην παράθεση αυτή λίγα είναι τα δικά μας λόγια, μόνο τα 
απαραίτητα εισαγωγικά για την πλήρη κατανόηση της εξιστόρησης. Αφήσαμε τα γεγονότα να μιλήσουν 
μόνα τους και συνήθως με τα λόγια των ίδιων των δημιουργών τους.

Φυσικά η παράθεση δεν εξάντλησε το θέμα. Ούτε τα γεγονότα αυτά είναι τα πιο σημαντικά ή και 
τα πιο αξιόλογα. Σίγουρα υπάρχουν κι άλλα που περιμένουν να τα ξαναθυμηθούμε. Ευχόμαστε η μικρή 
αυτή προσπάθεια να αποτελέσει την απαρχή για μια βαθύτερη ενασχόληση από όλους μας με τις άγνω-
στες πλευρές της Στρατιωτικής μας Ιστορίας.

Θα θέλαμε τέλος να ευχαριστήσουμε τη Διοίκηση και το προσωπικό της ΑΣΠ για την ευκαιρία που 
μας έδωσαν και την αμέριστη συνδρομή και συμπαράστασή τους για την ολοκλήρωση αυτής της προ-
σπάθειας.

Η εργασία αυτή αφιερώνεται στους δημιουργούς της ένδοξης Ελληνικής Στρατιωτικής Παράδο-
σης και στους άξιους συνεχιστές της.

 Ανχης (ΠΒ) Κωσταράκος Μιχαήλ
 Ανχης (ΠΖ) Κουτρής Σταύρος





Η Ρ Ω Ω Ν  Μ Ν Η Μ Ε Σ

11

ΕΛΛΗΝΟΤΟΥΡΚΙΚΟΣ ΠΟΛΕΜΟΣ ΤΟΥ 1897

Μια πραγματικά ατυχής στιγμή της Ιστορίας του Έθνους. Οι Έλληνες δυστυχώς αποδεικνύονται 
ανάξιοι των περιστάσεων σε όλους τους τομείς. Υπάρχουν όμως κάποιες στιγμές που δείχνουν ότι η 
φλόγα που θα γίνει η πυρκαγιά των Βαλκανικών πολέμων, σιγοκαίει ήδη στην ελληνική ψυχή.

 1. IΙα ΜEΡΑΡΧΙΑ ΠΕΖΙΚΟΥ
Συνταγματάρχης Μαυρομιχάλης Γεώργιος
11 Απρ 1897

...Την 11ην Απριλίου οι Τούρκοι εγένοντο κύριοι του αυχένος της Μελούνας, δι’ ου διέρχεται 
η αμαξιτή οδός από Λαρίσης προς Ελασσόνα, και επετέθησαν δι’ ισχυρών δυνάμεων προς το Δελόρια, 
ένθα ευρίσκετο και ο διοικητής της ΙΙας Μεραρχίας Μαυρομιχάλης, με την εφεδρείαν της Μεραρχίας εκ 
4 περίπου ταγμάτων. Ο Μαυρομιχάλης πιεσθείς ισχυρώς ηναγκάσθη να υποχωρήση ειδοποιήσας τον 
διοικητήν της Ιης Μεραρχίας Μακρήν με το ιστορικόν: «Ηττηθείς εις Δερελί, υποχωρώ προς Καζακλάρ». 
Η λακωνική αυτή φράσις του ειλικρινούς και τιμίου Λάκωνος που υπενθυμίζει την προ 25 αιώνων περί-
φημον αναφοράν του Σπαρτιάτου ναυάρχου: «Έρρη τα κάλα, Μίνδαρος απεσούα1», έδωσε λαβήν εις 
τους ευθηνούς παλληκαράδες των Αθηναϊκών καφενείων να περιλούσουν με τας πλέον χυδαίας ύβρεις 
και μομφάς τον γενναίον αυτόν γόνον της ενδόξου οικογενείας την Μάνης.

1 Αναφέρεται στη ναυμαχία της Κυζίκου το 410 π.X., όταν σκοτώθηκε ο ναύαρχος των Σπαρτιατών Mίνδαρος και 
απεστάλη εκείνο το λακωνικό ανακοινωθέν στη Σπάρτη, που έπεσε στα χέρια των Aθηναίων και έλεγε τα εξής: 
«Έρρη τα κάλα, Mίνδαρος απεσούα, Πεινώντι τώνδρες, Aπορίομε τι χρη δραν», που σημαίνει «Kατεστράφη-
σαν τα πλοία. O Mίνδαρος εφονεύθη. Oι άνδρες πεινούν. Aπορούμε τι πρέπει να πράξουμε».



Η Ρ Ω Ω Ν  Μ Ν Η Μ Ε Σ

12

Ο Γ. Μαυρομιχάλης, τον 
οποίον απεκάλουν χλευαστικώς 
Καζακλάρ, εθεωρήθη υπεύθυνος της 
ήττης και της φυγής της Λαρίσης από 
τους εξάλους πατριώτας των Αθηναϊ-
κών Τριόδων.

Όταν αι ύβρεις αυταί και 
αι λοιδωρίαι έφθασαν μέχρις αυτού, 
ο θρυλικός συνταγματάρχης είπε με 
πικρίαν εις τον υπηρετούντα παρ΄αυ-
τώ ανεψιόν του αξιωματικόν του ιππι-
κού: “Κάποιος από μας πρέπει να 
μείνη εδώ επάνω”. Και παρ΄ όλίγον 
να μείνουν και οι δύο, διότι ο μεν Υπί-
λαρχος Γ. Μαυρομιχάλης έπιπτε μετ’ 
ολίγον ενδόξως ριφθείς έφιππος εις 
δραστικώς βαλλομένην ζώνην, ενώ 
ο Μέραρχος ετραυματίζετο σοβαρώς 
εις Δομοκόν.

[3, Σελ. 10]

 2. Η ΜΑΧΗ ΤΟΥ ΒΕΛΕΣΤΙΝΟΥ
Συνταγματάρχης Σμολένσκης
Μάϊος 1897

... Κατά την υποχώρησιν της Λαρίσης, η Ταξι-
αρχία Σμολένσκη, ευρισκομένη παρά το Ρεβένι, διετά-
χθη να υποχωρήση προς Βόλον, ίνα καλύψη την πόλιν 
και προστατεύη το δεξιόν της κυρίας Στρατιάς. Η Ταξι-
αρχία αύτη έφθασεν εν καλή καταστάσει εις Βελεστίνον 
και κατέλαβε ιππαστί επί της αμαξιτής οδού, τους αυτό-
θι λόφους, ούς οργάνωσεν αμυντικώς. Όπως αναφέ-
ρει ο Φον Ντερ �o��� (Σημ. που υπηρετούσε σαν σύμ-�o��� (Σημ. που υπηρετούσε σαν σύμ- (Σημ. που υπηρετούσε σαν σύμ-
βουλος του Τούρκου Πασά), εις το Επιτελείο του Τούρ-
κου αρχιστρατήγου, ήτο προσκεκολλημένος και ο Αντι-
συνταγματάρχης Μαχμούτ Μουχτάρ Βέης, μόλις επανελ-
θών εκ Βερολίνου ένθα είχε φοιτήσει εις την εκεί Ακαδημί-
αν του Πολέμου. Τη εισηγήσει του δραστηρίου και γενναί-
ου αυτού Αξιωματικού εσχηματίσθη ισχυρόν μικτόν από-
σπασμα Πεζικού (3-4 Ταγμάτων) και Πυροβολικού, ενι-
σχυθέν και δια μεγάλης δυνάμεως Ιππικού, η οποία εξε-
τιμήθη υπό των ημετέρων ως ανωτέρα του ενός Συντάγ-
ματος.

Η μάχη της Μελούνας σε λιθογραφία της εποχής. 
Δημοσιεύτηκε στην εφημερίδα Le Pe�i� Journa� 

στις 2 Μαΐου 1897

Κωνσταντίνος Σμολένσκης



Η Ρ Ω Ω Ν  Μ Ν Η Μ Ε Σ

13

Το απόσπασμα αυτό, τεθέν υπό τας διαταγάς του Μουχτάρ, εβάδισε προς Βόλον και φθά-
σαν εις Βελεστίνον, επετέθη ορμητικώς εναντίον των Ελληνικών θέσεων, τας οποίας είχον ενισχύσει δια 
προχείρων αμυντικών έργων τα προκεχωρημένα τμήματα της Ταξιαρχίας Σμολένσκη. Η κυρία προσπά-
θεια των Τούρκων κατηυθύνθη κατά του δεξιού ημών, με προφανή σκοπόν την κύκλωση αυτού, κατά 
την γνωστή γερμανική τακτικήν, ην εφήρμοσε ο Μόλτκε εις τους πολέμους 1866 και 1870.

Η επίθεσις ήτο σφοδρά και τμήματα τινά εκάμφθησαν, αποσυρθέντα εκ του δυτικώς της οδού 
λόφου και του παρ’ αυτόν δασυλλίου. Αλλ’ ο Σμολένσκης δεν ήτο εκ των ανθρώπων που κλονίζονται 
με την πρώτη ατυχίαν. Ωδήγησεν αυτοπροσώπως προς την απειλουμένην πτέρυγα τμήμα της εφεδρεί-
ας του, συνεκράτησε τους υποχωρούντας και, ου μόνον επανέφερε τους φυγάδας εις τας θέσεις των, 
αλλά και δι’ ερρωμένης αντεπιθέσεως απώθησεν τον εχθρόν εις αρκετήν απόστασιν. Ο αείμνηστος 
Κων/νος Σμολένσκης ήτο ανήρ υψηλού αναστήματος και με ευρυτάτους ώμους, πραγματικός γίγας. 
Κατά την στιγμήν της κρίσεως ανεφάνη εις το μέσον των υποχωρούντων και, κρατών - πάλλων ογκώδη 
ράβδον διά της δεξιάς, ανεφώνησε με την βαρείαν φωνήν του: “Ντροπή σας. Φωνάζετε ζήτω ο πόλεμος 
και τώρα φεύγετε σαν γυναικούλες”. Το αποτέλεσμα υπήρξεν άμεσον. Οι φυγάδες εσταμάτησαν, ανε-
στράφησαν και ανακατέλαβαν τας θέσεις των. Το επεισόδιον αυτό, το οποίο αφηγήθη αυτόπτης μάρ-
τυς, ο αείμνηστος Χατζηανέστης (Σημ. ο μετέπειτα στρατηγός της Μ. Ασίας) υπασπιστής του Σμολέν-
σκη, αποδεικνύει την υψίστη σημασία που έχει εν πολέμω η προσωπική αξία του αρχηγού και η άμε-
σος παρέμβασις του εις ωρισμένους κρισίμους στιγμάς του αγώνος...



Η Ρ Ω Ω Ν  Μ Ν Η Μ Ε Σ

14

... Ο Μουχτάρ Βέης, ανυπομονών προ της αδρανείας του πεζικού του, ετέθη επικεφαλής του 
ιππικού και ενήργησεν ορμητικήν επέλασιν κατά του κέντρου και του αριστερού των ελληνικών θέσε-
ων. Υπό το σφοδρόν πυρ του πεζικού και του πυροβολικού της Ταξιαρχίας τα προ των ελληνικών ταχυ-
σκάπτων πρανή, εκαλύφθησαν υπό σωρείαν ίππων και ανδρών, ενώ τα υπόλοιπα του ωραίου εκείνου 
ιππικού έφευγαν εν εξάλλω καλπασμώ και διασπορά εκ του πεδίου της μάχης. Ο Αντισυνταγματάρχης 
Μουχτάρ, ανήρ γενναίος και ορμητικός, φονευθέντος του ίππου του και τραυματισθείς, μόλις εσώθη εκ 
της αιχμαλωσίας, πηδήσας επί ετέρου ίππου, ευρεθέντος άνευ αναβάτου πλησίον του...

[3, Σελ. 24]

 3. ΕΚΣΤΡΑΤΕΥΤΙΚΟ ΣΩΜΑ ΣΤΗΝ ΚΡΗΤΗ
Επιβίβαση του Ελληνικού Στρατού επί τριών
ατμοπλοίων στον Πειραιά και αναxώρηση για Κρήτη
31 Ιαν 1897

Γράφει ο Αντιστράτηγος Λεωνίδας Παρασκευόπουλος, τότε Λοχαγός, τοποθετημένος ως επι-
τελής του Εκστρατευτικού Σώματος που στάλθηκε στην Κρήτη, μετά την έκρηξη της επαναστάσεως της 
Μεγαλονήσου, που προηγήθηκε της κηρύξεως του Ελληνοτουρκικού πολέμου του 1897.

... Εις την μίαν μ.μ. ευρέθην εις Πειραιά ως η διαταγή 
ώριζε. Εφανταζόμην ότι όλα θα ήσαν έτοιμα. Το Λιμεναρχείον ειδο-
ποιούμενον θα προετοίμαζε τα μέσα επιβιβάσεως. Εζήτησα τον 
λιμενάρχην, ούτος μου απήντησεν ότι ουδεμίαν διαταγήν έχει και 
μόνον γνωρίζει ότι τρία ατμόπλοια «Πέλωψ», «Θέτις» και έν άλλο 
θα ανεχώρουν δια Κρήτην. Εν τω μεταξύ ο λιμήν του Πειραιώς 
παρουσίαζε μεγαλοπρεπές θέαμα εορτής εθνικής, χιλιάδες λαού 
κατήρχοντο εξ Αθηνών ίνα μαζύ με τον λαόν του Πειραιώς προ-
πέμψουν τον αναχωρούντα στρατόν προς κατάληψιν της ενδόξου 
ηρωϊκής Μεγαλονήσου. Πας τις αντιλαμβάνεται οποία ρίγη ενθου-
σιασμού εξήγειρεν η ιδέα αύτη περί το όνομα Κρήτη, με την οποί-
αν ήσαν συνδεδεμέναι αι ευχαί και οι πόθοι ολοκλήρου του Ελληνι-
σμού, του υποστάντος απείρους θυσίας και δαπάνας χάριν αυτής. 
Η ευχή εφαίνετο νυν πραγματοποιουμένη.

Με ζητωκραυγάς και αληθή αγαλλίασιν υπεδέχετο τ΄ αφικνούμενα σώματα το άπειρον πλή-
θος του λαού. Ταύτα ήσαν:

• Εις Λόχος Ευζωνικού υπό τον Λοχαγόν Α. Ραπτάκην.

• Εν Τάγμα του 1ου Πεζικού Συντάγματος υπό τον Ταγματάρχην Ιοσαδρόβσκη.

• Εν Τάγμα του 7ου Πεζικού Συντάγματος υπό τον Ταγματάρχην Ι. Κωνσταντινίδην.

• Εν Τάγμα του Μηχανικού υπό τον Ταγματάρχην Ι. Τζαβέλλαν.

• Μία λυομένη ορειβατική Πυρχία του 3ου Συντάγματος Πυροβολικού υπό τον Λοχαγόν  
Γ. Βαρούχαν.

Ολόκληρος η δύναμις του μικτού τούτου αποσπάσματος δεν υπερέβαινε τους 1500 άνδρας.

Αντγος
 Λ. Παρασκευόπουλος



Η Ρ Ω Ω Ν  Μ Ν Η Μ Ε Σ

15

Μάτην ανέμενον αξιωματικόν του Επιτελείου ή 
του Υπουργείου ίνα φροντίση δια την επιβίβασιν. Ουδείς 
παρουσιάσθη. Τά σώματα κατέφθανον και συναπεκόμι-
ζον καί όλον το περιττόν υλικόν του στρατού λ.χ. τράπε-
ζας συσσιτίου και λοιπά άχρηστα δια την κατάληψιν εφό-
δια. Ίσως και οι σωματάρχαι να έλαβον παρομοίας δια-
ταγάς, ότι μεταβαίνουν εις εορτήν μόνον και θα μείνουν 
επ' ολίγον εις Κρήτην. Διέταξα να αφήσουν παν περιττόν 
υλικόν και πράγματι ούτως έγινε. Η παρουσιασθείσα τότε 
ακαταστασία και η γενική ακηδία ήσαν αφάνταστοι. Ουδε-
μία μελέτη επιβιβάσεως υπήρχε, ουδέν σχέδιον, ουδέν 
μέσον, ουδείς δε υπήρχεν ίνα δίδη εγκαίρως διαταγάς. 
Ο καιρός παρήρχετο και η επιβίβασις δεν ήρχιζεν, διότι 
όλαι αι λέμβοι του λιμένος ήσαν κατάμεστοι εκ του εξάλ-
λου από χαράν λαού δια το μέγα εθνικόν γεγονός. Καμμία 
φορτηγίς δεν υπήρχεν εκεί πρόχειρος. Τότε ηναγκάσθην 
να επικαλεσθώ τον πατριωτισμόν του λαού και των λεμ-
βούχων, οίτινες πράγματι με χαράν παρεχώρησαν τας 
λέμβους και μας εβοήθησαν εις την επιβίβασιν.

Και ούτω τάχιστα εγένετο αύτη επί των ατμοπλοίων, ορισθέντος του "Πέλοπος" ως αρχηγί-
δος. Επ΄ αυτού επιβιβάσθησαν μόνον ο Ευζωνικός Λόχος και η Πυροβολαρχία.

Εκάλεσα τον Καρανίκαν, διορισθέντα επιμελητήν του αποσπάσματος και τον ηρώτησα τι 
τροφάς, χρήμα, ιματισμόν και άλλον υλικόν έχει. Ιδού η θαυμασία απάντησίς του: "Οι άνδρες έχουσι 
τεσσάρων ημερών άρτον μόνον, έλαβον και τέσσαρας βόας ζώντας. Μοι εδόθησαν επίσης 35 χιλιά-
δες δραχμαί και ουδέν έτερον έχω". Εφ΄ω του απεκρίθην: "Αλευρα δεν ελάβατε μαζύ σας, δεν γνω-
ρίζετε ότι εν Κρήτη κατ΄ εξοχήν σπανίζουν τα άλευρα, καθώς και το άλας, τι θέλετε τους βόας, αυτοί 
υπάρχουν εν Κρήτη. Μεταβήτε αμέσως και αγοράσατε αρκετούς σάκκους αλεύρων καθώς και επαρκές 
άλας". Πράγματι ηγόρασε ταύτα. Δυστυχώς αι αντιλήψεις της τότε επιμελητείας ήσαν περιωρισμέναι αν 
μη ανύπαρκτοι, και μόλις περί τους δέκα σάκκους αλεύρων ηγόρασε. Ούτως ηναγκάσθην και πάλιν εν 
Μήλω να μεταβιβάσω διαταγήν του Αρχηγού, ίνα ο επιμελητής εξέλθη και αγοράση και άλλα άλευρα. 
Ευτυχώς προ της εις Πειραιά καθόδου μου, μετέβην εις το Χαρτοπωλείον Πάλλη και ηγόρασα γραφι-
κήν ύλην εξ ιδίων εξόδων ως και κεριά δια φωτισμόν. Πόσον δε είχον δίκαιον να φροντίσω περί τού-
των εφάνη αμέσως κατά τας πρώτας ημέρας της αποβι-
βάσεώς μας, διότι άνευ αυτών θα εστερούμεθα και ελα-
χίστου φύλλου χάρτου προς σύνταξιν διαταγής καθώς 
και κεριών δια φωτισμόν, καθότι δια κανέν μέσον φωτι-
σμού δεν είχε ληφθή μέριμνα. Εκ της ανεπαρκούς προ-
ετοιμασίας του μικρού αυτού συνθέτου αποσπάσματος, 
πας τις δύναται να σχηματίση ιδέαν της καταστάσεως 
του μετ΄ολίγον επιστρατευθέντος στρατού (Σημ. δια τον 
πόλεμον του 1897).

Περί την 5ην ώραν κατήλθεν ο Συνταγματάρ-
χης Αρχηγός Βάσσος, εις όν ανέφερα όλα. Συνωδεύε-
το υπό του υιού του. Ουδεμίαν αποσκευήν έφεραν μεθ' 
εαυτών. Όλοι επίστευον ότι μεταβαίνομεν εις εορτήν εις 
Χανιά. Εκεί είχεν ορίσει να του αποσταλούν αι αποσκευ-
αί του...

[4, Σελ. 23]

Αναχώρηση Ελλήνων στρατιωτών για 
Κρήτη - 1897

Σχης Βάσσος και ο υιός του





Η Ρ Ω Ω Ν  Μ Ν Η Μ Ε Σ

Μνημείο που ευρίσκεται πλησίον της κεντρικής εισόδου του Υπουργείου Εθνικής Άμυνας και στο οποίο 
προβάλλονται σε 24ωρη βάση κυλιόμενα τα ονόματα των 8.172 ηρωικών νεκρών των αγώνων 1912 - 1913





Η Ρ Ω Ω Ν  Μ Ν Η Μ Ε Σ

19

ΒΑΛΚΑΝΙΚΟΙ ΠΟΛΕΜΟΙ

Η στιγμή του μεγαλείου. Ένα έθνος αποφασισμένο να νικήσει και να εκδικηθεί, κάτω από μια φωτι-
σμένη Εθνική Ηγεσία, βαδίζει μέσα από πολυαίμακτες μάχες στο δρόμο του πεπρωμένου του.

 4. Η ΓΑΛΛΙΚΗ ΑΠΟΨΗ
1912 - 1913

Όπως, ορθώς κατά την γνώμην των περισσοτέρων στρατιωτικών μελετητών, υπεστήριξεν ο 
Στρατηγός Ντεμπινέ, εκ των διαπρεπεστέρων καθηγητών της Γαλλικής Σχολής Πολέμου, ο οποίος μετά 
του συναδέλφου του Λεμπούκ παρηκολούθησε αυτοπροσώπως τους Βαλκανικούς πολέμους, σε διάλε-
ξη που έδωσε στο αμφιθέατρο της Ανωτέρας Σχολής του Πολέμου των Παρισίων, η νίκη Σαρανταπό-
ρου ως και οι λοιποί θρίαμβοι των Βαλκανικών πολέμων δεν οφείλονται ούτε εις την Γερμανική (Επιτε-
λείο), ούτε εις την Γαλλικήν (Σχηματισμοί - Μονάδες) στρατηγικήν, αλλά αποκλειστικώς εις τους κατώ-
τερους Έλληνας αξιωματικούς και οπλίτας, οίτινες ήσαν οπλισμένοι με το πανίσχυρον ηθικόν ελατήρι-
ον της Μεγάλης Ιδέας και της θυσίας του Κωνσταντίνου Παλαιολόγου.

... Οι πραγματικοί νικηταί ήσαν οι Μέραρχοι, οι πυροβολάρχαι, οι ταγματάρχαι, οι λοχαγοί 
και οι υπέροχοι στρατιώται μας, οι οποίοι, δια πρώτην φοράν λαμβάνοντες το βάπτισμα του πυρός, εις 
την μάχην του Σαρανταπόρου, υπέστησαν με ηρωϊσμόν την δοκιμασίαν της σκληράς εκείνης μάχης...

[3 Σελ. 172]

 5. ΜΑΧΗ ΤΟΥ ΣΑΡΑΝΤΑΠΟΡΟΥ
8 Οκτ 1912
Η επίθεση

Η τοποθεσία του Σαρανταπόρου ήτο ισχυροτάτη και ιδανική θέσις αμύνης... Αι κατά μέτωπον 
αναπτυχθείσαι μεραρχίαι και ιδίως η ΙΙα και η Ιη, ελαυνόμεναι από τον άκρατον ενθουσιασμόν των στε-
λεχών και των ανδρών, επετέθησαν ορμητικώς κατά των εχθρικών θέσεων, άνευ ουδεμίας υποστηρί-
ξεως του φιλίου Πυροβολικού. Κατά τας πρώτας ώρας η θέσις του Πεζικού υπήρξε τραγική. Το εχθρι-
κόν πυροβολικόν, έχον επισημάνει τας αποστάσεις, έβαλλεν ευστόχως και δια πυκνού πυρός τας γραμ-
μάς των επιτιθεμένων.



Η Ρ Ω Ω Ν  Μ Ν Η Μ Ε Σ

20

Το ανδρείον εκείνο πεζικόν 
διεξήγαγε μίαν εκ των τραγικωτέρων 
επιθέσεων, άς αναφέρει η Στρατιωτι-
κή Ιστορία. Άνευ προπαρασκευής αλλ’ 
ουδέ κάν υποστηρίξεως υπό πυρο-
βολικού, εμάχετο ακλόνητον εναντί-
ον δύο όπλων, (Πεζικού και Πυροβο-
λικού) και ισχυροτάτης οχυρωμένης 
θέσεως.

Η θρυλική Μεραρχία της 
Πρωσσικής Φρουράς, ευρεθείσα σε 
παρόμοιες περιστάσεις στη Γκραβε-
λώτη (1870) μετά δίωρον αγώνα, ετρά-
πη εν αταξία προς τα οπίσω και δεν 
σταμάτησε παρά μόνον όταν ο γέρων 
Βασιλεύς Γουλιέλμος ερρίφθη αυτο-
προσώπως εν τω μέσω των φυγάδων, 

τους οποίους σταμάτησε και ανασυνέταξεν. Οι απειροπόλεμοι φαντάροι μας υπέστησαν επί ώρας την 
σκληρή δοκιμασία, χωρίς να κλονισθούν, ούτε να υποχωρήσουν, ούτε βήμα.

[3, Σελ. 169]

Ο Αντιστράτηγος Παρασκευόπουλος Λ., τότε Συνταγματάρχης και Αρχηγός του συνόλου του 
Πυροβολικού, γράφει σχετικά:

... Αι απώλειαι του Πεζικού οφείλονται εις το πρόωρον 
της δοθείσης διαταγής προς ανάπτυξίν του και την άκαιρον ανά-
μειξιν του Στρατηγείου εις την διαγραφήν της ακολουθητέας οδού 
δια την προσπέλασιν... Η προχώρησις του Πεζικού, όχι μόνο 
άνευ ουδεμιάς προπαρασκευής υπό του Πυροβολικού, αλλ’ ούτε 
και της υποστηρίξεως υπό τούτου κατά την προχώρησιν, υπήρξε 
επιζημία... Η παντελής έλλειψις συνδέσμου και εκ των άνω προς 
τα κάτω και εκ των κάτω προς τα άνω διέκρινε την μάχην εκείνην.

[4, Σελ. 124]

...Αι απώλειαι ήσαν τρομακτικαί και τόσαι, όσαι δεν 
επαρουσιάσθησαν εις ουδεμίαν μάχην της Ιστορίας αφ’ ής ανε-
καλύφθη το πυροβόλον. Κατά τας στατιστικάς των τελευταίων 
πολέμων, από του 1870 η αναλογία των απωλειών ήτο γενικώς 
κατά μέγιστον όρον μέχρις 7% εκ βλημάτων πυροβολικού και 
μέχρις 90% ή 95% υπό του πυρός του Πεζικού. Μέχρι του 1870 
και του Ρωσοϊαπωνικού Πολέμου παρετηρήθησαν και 2-3% εξ 
αγχεμάχων όπλων, σπάθης ή λόγχης. Στη μάχη του Σαρανταπό-
ρου επί του όλου αριθμού των νεκρών και τραυματιών αι απώλει-
αι εκ βλημάτων πυροβολικού υπερέβησαν το 60%.

[3, Σελ. 170]Αντγος Λ. Παρασκευόπουλος



Η Ρ Ω Ω Ν  Μ Ν Η Μ Ε Σ

21

 6. Η ΠΡΩΤΗ ΕΠΙΘΕΣΗ ΕΝΑΝΤΙΟΝ ΤΟΥ ΜΠΙΖΑΝΙΟΥ
7 Ιαν 1913
Ο Λοχίας Θεόδωρος Γκούτας

Ο Λοχίας Θεόδωρος Γκούτας υπηρετούσε στο 1/38 Σύνταγμα Ευζώνων (Διοικητής Συνταγ-
ματάρχης Παπαδόπουλος Διον.) και ήταν γιός παλαιού οπλαρχηγού του Ολύμπου και μυθικού ήρωος 
της περιοχής. Διακρίθηκε για πρώτη φορά στη μάχη των Γιαννιτσών, όταν αιχμαλώτισε μία ολόκληρη 
Τουρκική πυροβολαρχία. Η πυροβολαρχία αυτή που αμυνόταν στο χωριό Πυλωρύγι (τότε Πύλορικ) μετά 
την έφοδο των Ευζώνων κατόρθωσε να φορτώσει το υλικό της και να υποχωρήσει «δρομέως» προς 
ανατολάς. Κατά την κίνησή της όμως προσέκρουσε στο Ευζωνικό τμήμα που διοικούσε ο Λοχίας Γκού-
τας, ο οποίος την συνέλαβε και προς γενική κατάπληξη πάντων την οδήγησε σε φάλαγγα στον Διοικητή 
της Μεραρχίας Συνταγματάρχη Μηλιώτη Κομνηνό. Με την έγκριση του Συνταγματάρχου Παπαδόπου-
λου είχε σχηματίσει Διμοιρία (25-30 ανδρών) από εκλεκτούς Ευζώνους που αποτελούσε είδος τιμητικής 
φρουράς του Συνταγματάρχου.

Κατά την (αποτυχούσα τελικά) επίθεση της 7ης Ιανουαρίου κατά του Μπιζανίου το Σύνταγμα 
των Ευζώνων έχει καθηλωθεί σε μια χαράδρα από δύο εχθρικά πολυβόλα με αποτέλεσμα να μην μπο-
ρεί να συνεχίσει την επίθεση του.

... Ο Παπαδόπουλος, κατέρυθρος εξ οργής, φωνάζει προς τον υπασπιστή του Δημητρακό-
πουλο: «Βρε Γιάννη φώναξέ μου τον Σύνδεσμον του Τάγματος»... Προσελθόντος του Συνδέσμου, ο 
Συνταγματάρχης του λέγει: «Τρέξε να μου φέρεις τον Γκούτα» και ο θαυμάσιος δεκανεύς Εύζωνος εξη-
φανίσθη ταχέως καλυπτόμενος από τον πυκνό θάμνο προς τα αριστερά. Μετ’ ολίγον χρόνον δια της 
αυτής οδού επανήλθεν ακολουθούμενος από τον περιβόητο Λοχία Θεόδωρο Γκούτα. Ήτο μετρίου ανα-
στήματος, ισχνός με μικρούς μέλανας οφθαλμούς και μικρόν αγκιστροειδώς εστριμμένο μύστακα. Μόλις 
προσήλθεν ενώπιον του Συνταγματάρχου ο τελευταίος τον διέταξεν: «Αυτά τα πολυβόλα εκεί πάνω μας 
γίνανε τσιμπούρι. Να τους βάλεις χέρι». Και ο Λοχίας Γκούτας φέρων την δεξιά στο φεσάκι του απαντά: 
«Μάλιστα κύριε Συνταγματάρχα» και εξαφανίζεται έρπων σχεδόν δια μέσου των βάτων. «Θα τα πάρη 
αυτός» απεφάνθη μετά πεποιθήσεως ο Παπαδόπουλος.



Η Ρ Ω Ω Ν  Μ Ν Η Μ Ε Σ

22

Εν τη ακμή της μάχης, ο Διοικητής του Συντάγματος διατάσσει αφελέστατα ένα απλούν Λοχία 
να του κυριεύσει τα πολυβόλα του εχθρού. Το έτι καταπληκτικώτερον είναι ότι ο Γκούτας μετ’ ολίγον είχε 
κυριεύσει τα δύο εχθρικά πολυβόλα, των οποίων το πυρ διεκόπη αιφνιδίως.

Ο Λοχίας Γκούτας τον οποίον εσεβάσθησαν αι εχθρικαί σφαίρες κατά τας μάχας, έπεσε την 
εσπέρα της ιδίας ημέρας δολοφονηθείς ανάνδρως υπο φανατικού Τούρκου τραυματίου. Μεγαλόψυχος, 
όπως όλοι οι γενναίοι, επλησίασεν Τούρκο τραυματία εις τον οποίον έδωκε να πίη εκ του υδροδοχείου 
του, και τότε ο άθλιος εκείνος υψώσας το παρακείμενο όπλο του επυροβόλησε, τραυματίσας καιρίως 
τον Λοχία στην βουβωνική χώρα. Ο αετός του Ολύμπου πριν αποθάνει εξεδικήθη, διότι αναρπάσας την 
ξιφολόγχην του κατέσφαξε τον άθλιον δολοφόνο. Με έρανο μεταξύ των αξιωματικών ανηγέρθη μαρμά-
ρινος σταυρός στον τάφο του Λοχία Γκούτα στη Λάζαινα Ιωαννίνων...

[3, Σελ. 251]

 7. Ο ΕΛΛΗΝ ΣΤΡΑΤΙΩΤΗΣ
(Κρίσεις - Χαρακτηρισμοί)

Ο ανταποκριτής των Times στην Θεσσαλονίκη Κρώφορδ Πράϊς παρέμεινε στη Μακεδονία των 
Βαλκανικών Πολέμων για πολύ καιρό, έζησε τους ανθρώπους της, παρετήρησε τις διαφορές των εθνο-
τήτων, παρηκολούθησε σαν πολεμικός ανταποκριτής τους πολέμους και έγραψε γι’ αυτούς. Οξυδερκής 
παρατηρητής δεν διστάζει να χαρακτηρίσει τους αντιμαχομένους κατάλληλα και να αποδώσει την εποχή, 
τα γεγονότα και τους πρωταγωνιστάς με την χαρακτηριστική αγγλοσαξωνική του σαφήνεια και αμερολη-
ψία. Τον Έλληνα Στρατιώτη χαρακτηρίζει όπως παρακάτω:

... Ο Έλλην στρατιώτης, εν συγκρίσει προς το Βούλγαρο, είνε μικροσκοπικός, έχει ολιγωτέ-
ραν πειθαρχίαν, μέχρις ότου δε η στολή την οποίαν του δώσουν ανασχηματισθή και διδαχθή ο ίδιος 
πώς να την φορή, ο διαβάτης, ο οποίος ρίπτει επ’ αυτού το βλέμα, πρέπει να τύχει συγγνώμης, εάν 
διστάση να του αποδώσει αμέσως την στρατιωτικήν εκείνην αξίαν, την οποίαν τα κατορθώματά του 
κατά τους δύο αυτούς πολέμους τον απέδειξαν ότι κατέχει εις τόσον μέγα βαθμόν.

Η αναγκαία όμως αυτή υπαγωγή του Έλληνος εις τους νόμους της πειθαρχίας δεν θα είνε 
και πολύ εύκολος. Την φύσει δημοκρατικήν «ψυχήν» του θα κατέστρεφεν η άκαμπτος αυστηρότης της 
Βουλγαρικής ή της Πρωσσικής στρατιωτικής ανατροφής, χωρίς να επιφέρη κανέν άλλο χρήσιμον απο-
τέλεσμα. Ο Έλλην έχει εύστροφον πνεύμα. Είνε ειθισμένος να σκέπτεται και να συζητή, ουδέποτε δε 
δύναται να μεταβληθή εις πολεμικήν μηχανήν. Το προτιμώτερον είνε να καλλιεργηθή η ατομική του 
αύτη νοημοσύνη και να διδαχθή να εκτιμά την λογικήν ανάγκην της ακριβείας εις τας στρατιωτικάς κινή-
σεις. Ο Έλλην στρατιώτης της σήμερον είνε όργανον επιθέσεως. Ο πατριωτισμός εις την υψίστην του 
έντασιν αντικαθιστά εν αυτώ την πειθαρχίαν και οι αξιωματικοί είνε αναγκαίοι να τον ακολουθούν μάλ-
λον παρά να τον διατάσσουν. Τα χαρακτηριστικά ταύτα δύναταί τις να εκτιμήσει πλήρως μόνον μετά 
στενήν αναστροφήν μετά του Ελληνικού λαού...

[21, Σελ. 132-133]

 8. Η ΜΑΧΗ ΚΙΛΚΙΣ
18 - 21 Ιουνίου 1913
Η δράση της V Μεραρχίας Πεζικού στο Κιλκίς

Αφηγείται στα απομνημονεύματα του ο Αντιστράτηγος και Ακαδημαϊκός Αλέξανδρος Μαζαρά-
κης-Αινιάν (τότε Ταγματάρχης πυροβολικού):

....Μετά την επίθεσιν των Βουλγάρων εναντίον ημών και των Σέρβων απεφασίσθη υπό της 
κυβερνήσεως και του Γενικού Στρατηγείου η αντεπίθεσις του ελληνικού στρατού. Και προ αυτής διετά-
χθη την 17 Ιουνίου η εκ των εν αυτή Βουλγαρικών δυνάμεων εκκαθάρισις της Θεσσαλίας, ήτις και συνε-
τελέσθη την 17 και την νύκτα της 17 - 18 Ιουνίου.



Η Ρ Ω Ω Ν  Μ Ν Η Μ Ε Σ

23

Υπηρέτουν, ως 
ήδη είπον, εις το επιτελεί-
ον του πρίγκηπος Νικολά-
ου. Αλλ’ ούτος μεν απουσί-
αζε, μεταβάς εις Ρωσίαν ίνα 
ενεργήση υπέρ των ελληνι-
κών απόψεων, εγώ δε δεν 
είχον καμμίαν διάθεσιν να 
μην συμμετάσχω του πολέ-
μου, τον οποίον με εξαιρετι-
κόν ενθουσιασμόν ανελάμ-
βανεν ο ελληνικός στρατός. 
Εζήτησα αμέσως να τοποθε-
τηθώ και ετοποθετήθην εις το 
επιτελείον της V μεραρχίας, 
όπου και ανεχώρησα, ενώ 
εισέτι διεξήγοντο εν τη πόλει 
συμπλοκαί μεταξύ Ελλήνων 
και Βουλγάρων στρατιωτών.

Έφθασα εις το στρατηγείον της μεραρχίας εις Μπουγαριέβο. Τον μέραρχον Στ. Γεννάδην εγνώ-
ριζα προ ετών, ότε συμμετείχομεν εις την Εθνικήν Εταιρείαν. Με περιέβαλεν αμέσως με απόλυτον εκτί-
μησιν και εμπιστοσύνην δια την οποίαν του είμαι ευγνώμων. Δεν ήτο βεβαίως, όπως άλλωστε γενικώς οι 
μέραρχοι της εποχής εκείνης, κάτοχος της σύγχρονης τακτικής, δεδομένου ότι το κράτος δεν είχε παρά-
σχει τα μέσα εις τους ανωτέρους αξιωματικούς του, εις ασκήσεις στελεχών, μεγάλας ασκήσεις σχολάς 
εφαρμογής κλπ, να αποκτήσουν τέλειαν γνώσιν των συχρόνων τακτικών αντιλήψεων και των συχρόνων 
μέσων. Είχεν όμως το μέγαν προσόν ότι διηυκόλυνε και καθιστά ευχάριστον το έργον των υπ’ αυτόν, ότι 
είχεν ορθήν κρίσιν και απεδέχετο ευχαρίστως την γνώμην των επιτελών του, όταν τω εφαίνετο λογική.

Εύρον εκεί και τους 
εν τη σχολή πολέμου συναδέλ-
φους μου Δ. Νικολόπουλον και 
Μαργαρίτην, επιτελάρχης ήτο 
ο ταγματάρχης του μηχανικού 
Χουδάλης, άριστος συνάδελ-
φος και γενναίος αξιωματικός, 
μη επαρκώς όμως παρασκευ-
ασμένος δια την θέσην αυτήν, 
τούτο συνέβαινε με τους επιτε-
λάρχας των πλείστων μεραρ-
χιών, προχειρισθέντας άνευ 
προηγουμένων σπουδών και 
πείρας, εις την τόσον σοβαράν 
και δυσχερή αυτήν θέσιν, διότι 
εκπαιδεύομενοι δι΄επιτελικήν 
υπηρεσίαν δεν υπήρχον παρά 
μόνον λοχαγοί τινές και υπολο-
χαγοί εις όλον τον στρατόν.

Εκ των διοικητών των συνταγμάτων ο του 16ου Αν. Καμάρας, συμπαθέστατος και γενναί-
ος αξιωματικός, εφονεύθη την πρώτην ημέραν της μάχης του Κιλκίς, ο του 22ου Βέλλος, με μηδαμινήν 
αξίαν και χωρίς όρεξιν να αγωνισθή, του 23ου Ζούκης, γενναίος και αρκετά μορφωμένος, ο αρχηγός 
του πυροβολικού Σισίνης, καλός άνθρωπος, άνευ όμως επαγγελματικής αξίας.



Η Ρ Ω Ω Ν  Μ Ν Η Μ Ε Σ

24

Την επομένην 18 Ιουνίου έφθασεν η διαταγή του Γενικού Στρατηγείου, καθ΄ ην η μεραρχία 
μας θα επετίθετο με αντικειμενικόν σκοπόν το Κιλκίς, βαδίζουσα Α. της λίμνης Ατζή Γκιόλ και έχουσα 
δεξιά της την IV και αριστερά της την III μεραρχίαν. Το έδαφος εφ΄ου επρόκειτο να κινηθή η μεραρχία 
μεταξύ της λίμνης και του Γαλλικού, ήτο εντελώς γυμνόν και επίπεδον, αφ΄ ετέρου η απόστασης της αρι-
στεράς ΙΙΙης Μεραρχίας ήτο μεγάλη. Όταν μου ανετέθη η σύνταξις της διαταγής επιθέσεως, επέμεινα να 
ορισθή τμήμα δια να βαδίση παρά το γράμμα της διαταγής του Γενικού Στρατηγείου, Δυτικά της λίμνης, 
το μεν δια να αραιώση κάπως η πυκνότης των Ανατολικά αυτής στρατευμάτων, το δε δια να εξασφα-
λισθή ο σύνδεσμος με την ΙΙΙη μεραρχίαν. Και διετέθη εκεί μόνον εν τάγμα, το 16ο υπό τον ταγματάρ-
χην Γραβάνην, ενώ βεβαίως έπρεπε τουλάχιστον εν σύνταγμα να βαδίση εκείθεν. Την άλλην ημέραν 
(19 Ιουνίου) το πρωί, ήρχισεν η γενική επίθεσις μας. Ίππευσα και μετέβην εις το 16ο σύνταγμα, με τον 
σκοπόν να παρακολουθήσω την ενέργειαν του καθ΄όλην την μάχην.

Αι τοιαύται αποστολαί αξιωματικών του επιτελείου ήσαν κατ΄ εκείνην την εποχήν μάλιστα 
χρησιμώταται. Οι σωματάρχαι γενικώς δεν είχον ευρείαν τακτικήν αντίληψιν, η δε παρ΄ αυτοίς παρου-
σία αξιωματικών του επιτελείου τους έδιδεν αυτοπεποίθησιν και δι’ αυτό, εμέ τουλάχιστον, εις όποιαν 
μονάδα μετέβαινον, με εδέχοντο και με ήκουαν με αγάπην και εμπιστοσύνην. Είναι όμως ανάγκην να 
ειπώ ότι ο αξιωματικός του επιτελείου δεν πρέπει να έχη στόμφον και ύφος περιφρονητικόν, αλλά του-
ναντίον ύφος συναδελφικόν και ειλικρινές.

Επήγα λοιπόν εις το 16ον σύνταγμα, το οποίον επορεύετο αμέσως ανατολικώς της λίμνης 
Ατζή Γκιολ, αμέσως σχεδόν, διότι ευρισκόμεθα εις επαφήν προς τον βουλγαρικόν στρατόν, εδέχθη-
μεν σφοδρότατον πυρ του βουλγαρικού πυροβολικού, το οποίον ήτο τεταγμένον επί των βορείως της 
λίμνης υψωμάτων. Το έδαφος, ως ήδη είπον, ήτο εντελώς γυμνόν.

Αι εχθρικαί οβίδες εξερρηγνύοντο πυκναί εντός της παρατάξεως του συνεχώς προχωρούντος 
συντάγματος, προξενούσαν μεγάλας απώλειας, χωρίς να προκαλέσουν ούτε σταμάτημα, ούτε δισταγ-
μόν. Το θέαμα ήτο ούτω μεγαλοπρεπές και ικανόν να εμπνεύση υπερηφάνειαν δια τον ελληνικόν στρα-
τόν, όταν καλώς διοικήται. Μερικαί των οβίδων έπιπτον επί της παρακειμένης λίμνης, ανυψούσα στή-
λας ύδατος και προσθέτουσαι εις την μεγαλοπρέπειαν του θεάματος.



Η Ρ Ω Ω Ν  Μ Ν Η Μ Ε Σ

25

Δεξιά μας προχωρούν τα άλλα δύο συντάγματα της μεραρχίας μας, το 23ον εν α΄ γραμμή, 
το 22ον εν β΄.

Σημειωτέον ότι όλη αυτή η υπό σφοδρόν πυρ του βουλγάρικου πυροβολικού, από μηνών 
έχοντος εκλέξει τας θέσεις και κανονίσει την βολήν του, προχώρησις του πεζικού μας, έγινε χωρίς την 
συνδρομήν του ημετέρου πυροβολικού, το οποίον εις την πρώτην μάλιστα φάσιν της μάχης ουδ΄ απη-
σχόλησε καν το εχθρικόν, ελλείψει καταλλήλων θέσεων.

Επί τέλους εφθάσαμεν εις την βορείαν όχθην της λίμνης, βορείως της οποίας υπήρχεν 
ύψωμα Α, το οποίον μας προστάτευε κάπως.

Το σύνταγμα ελοξοδρόμησε δια να κατευθυνθή και καταλάβη τα υψώματα, εις τους πρόπο-
δας των οποίων ευρίσκετο το χωριό Γκιολόμπασι.

Αντελήφθην ότι δια να καταληφθούν τα υπέρ το Γκιολόμπασι υψώματα, τα οποία οι Βούλγα-
ροι κατείχον χαρακωμένοι, εχρειάζετο πυροβολικόν. Είπα εις τον μετ’ έμού βαδίζοντα συνταγματάρχην 
Καμάραν ότι θα ανέλθω επί της κορυφής Α δια να ιδώ πού είναι το ιδικόν μας πυροβολικόν και επανελ-
θών μετ΄ ολίγα λεπτά εις την θέσιν Β όπου τον είχον αφίσει έμαθα ότι μόλις είχε πληγή θανασίμως υπό 
θραύσματος οβίδος. Ουσιαστικώς ανέλαβον την ευθύνην της διευθύνσεως του αγώνος, έδωκα οδηγί-
ας εις τον αναλαβόντα την διοίκησιν γενναίον ταγματάρχην Χριστογιάννην, όστις με περιέβαλεν αμέ-
σως με αγάπην και εκτίμησιν, να ανασυγκροτήση την συγχωνευθείσαν με την γραμμήν της μάχης εφε-
δρείαν και συντάσσων τα δύο τάγματά του να αναμείνη την άφιξιν του πυροβολικού το οποίον θα επή-
γαινα να του φέρω. Όντως δε ιππεύσας διηυθύθην προς Γιαγτζιλάρ όπου εύρον το στρατηγείον, εζή-
τησα και έλαβα μιαν πυροβολαρχίαν την οποίαν ωδήγησα παρά το Γκιολόμπασι. Μόλις αυτή έρριψεν 
ολίγας βολάς κατά των επί των υψωμάτων χαρακωμάτων οι Βούλγαροι εγκατέλειψαν αυτά και τότε το 
16ον σύνταγμα ορμήσαν κατέλαβε τα υψώματα ταύτα.

Την νύχτα έμεινα εις το χωριόν Γιαγτζιλάρ.

Αι απώλειαι της μεραρχίας μας ήσαν εξαιρετικώς μεγάλαι την ημέραν αυτήν κυρίως από το 
βουλγαρικόν πυροβολικόν, το οποίον έβαλλε σφοδρώς κατά του εις ακάλυπτον εντελώς εδάφος προχω-
ρούντος πεζικού μας. 1275 άνδρας εκτός μάχης είχεν η μεραρχία μας απέναντι ολικών απωλειών 2201 
των τεσσάρων μεραρχιών (ΙΙ, ΙΙΙ, IV, V και ταξιαρχίας ιππικού), αν υπολογίση δε τις την μάχιμον της δύνα-IV, V και ταξιαρχίας ιππικού), αν υπολογίση δε τις την μάχιμον της δύνα-, V και ταξιαρχίας ιππικού), αν υπολογίση δε τις την μάχιμον της δύνα-V και ταξιαρχίας ιππικού), αν υπολογίση δε τις την μάχιμον της δύνα- και ταξιαρχίας ιππικού), αν υπολογίση δε τις την μάχιμον της δύνα-
μιν εις 7000 άνδρας περίπου, θα ίδη ότι εντός ολίγων ωρών έχασε περίπου το 1/5 των δυνάμεών της.

Την άλλην ημέραν (20 Ιουνίου) επροχωρήσαμεν μέχρι της σιδηροδρομικής γραμμής Θεσσα-
λονίκης - Δοϊράνης. Οι Βούλγαροι κατείχον όλα τα νοτίως του Κιλκίς υψώματα, εις τα οποία είχον τοπο-
θετημένον εν προκαλύψει πυροβολικόν και κατασκευάσει περιβολάς.

Μεταξύ των εναντίον του Κιλκίς ενεργουσών μεραρχιών και δη δεξιά της IV και αριστερά της 
ΙΙΙ δεν υπήρχε καμμία ενότης ενεργείας, ενώ επιβάλλετο αι έχουσαι κοινόν αντικειμενικόν σκοπόν μονά-
δες να είναι υπό ενιαίαν διοίκησιν η οποία να συλλάβη και εκτελέση τον κατάλληλον ελιγμόν, τουναντίον 
αι μεραρχίαι ήσαν ανεξάρτητοι αλλήλων και υπήγοντο απ΄ ευθείας υπό το Γενικόν Στρατηγείον, το οποί-
ον αρκετά μακράν (εις Μπάλτσαν) ευρισκόμενον και μη ενήμερον των περιπετειών του αγώνος, ανέ-
μενε μάλλον τας εσπερινάς αναφοράς των μεραρχιών δια να λάβη γνώσιν της τακτικής καταστάσεως.

Tο αποτέλεσμα ήτο ότι το απόγευμα της 20 Ιουνίου αντιλαμβανόμενοι ότι ήτο ενδεδειγμένη η 
από κοινού ενέργεια, επεχειρήσαμεν συνεννόησιν προς τας γειτονικάς μεραρχίας δια ταυτόχρονον επίθε-
σιν, η συνεννόησις όμως αυτή δεν έδωσε κανέν αποτέλεσμα δια να αποδειχθή μιαν έτι φοράν ότι αι επι-
χειρήσεις γίνονται με διαταγάς και οδηγίας ανωτέρας αρχής και όχι με συνεννόησιν ισοτίμων μονάδων.

Αργότερα, το ίδιον απόγευμα, ελήφθη τηλεγραφική διαταγή του βασιλέως αρχιστρατήγου, 
ήτις περιωρίζετο να είπη “αξιώ να καταληφθή το Κιλκίς δια πάσης θυσίας”.

Η ανωτέρα αρχή δεν πρέπει μόνον να αξιοί, οφείλει και να συνδυάζη τας ενέργειας των υπ΄ 
αυτήν μονάδων, αυτό λέγεται ελιγμός και αυτό λέγεται πραγματική διοίκησις.

Η διαταγή αυτή εις την μεραρχίαν μας και ιδίως εις τον μέραρχον έκαμε μεγάλην εντύπωσιν, 
ήτο διαταγή του βασιλέως και έπρεπε να εκτελεσθή. Αλλά πώς; Ο μέραρχος ενόμισεν ότι ηδύνατο να 
ενεργηθή νυκτερινή επίθεσις, αντετάχθην ζωηρώς τονίσας τας δυσχερείας τοιαύτης επιχειρήσεως μη 



Η Ρ Ω Ω Ν  Μ Ν Η Μ Ε Σ

26

επαρκώς προπαρασκευασμένης και χωρίς άθικτα στρατεύματα και εις έδαφος χαραδρώδες. Επέμει-
νε και διετάχθην να συντάξω την σχετικήν διαταγήν η οποία και απεστάλη, ήμουν λίαν στενοχωρημέ-
νος φοβούμενος μήπως απολήξει η απόπειρα νυκτερινής επιθέσεως εις σύγχυσιν και πανικόν λόγω 
των κακών συνθηκών υφ΄ ας θα διεξήγετο, εξηκολούθουν λοιπόν να διαμαρτύρωμαι εως ου κλονισθείς 
ο μέραρχος εκ των επιχειρημάτων μου, τα οποία απεδέχοντο και οι λοιποί αξιωματικοί του επιτελείου, 
ανεκάλεσε την νύκτα την διαταγήν.

Την επομένην 21 ευρισκόμην παρά τον σιδηροδρομικόν σταθμόν Σαριγκιόλ, όταν αντελή-
φθην την κάμψιν των βουλγάρων οφειλομένην κατά πολύ εις την απειλήν του αριστερού των από την 
ΙΙ μεραρχίαν. Εισήλθον με τα πρώτα τμήματα εις την πόλιν του Κιλκίς η οποία ήτο έρημος, όλων των 
κατοίκων φανατικών βουλγαριζόντων φυγόντων με τον βουλγαρικόν στρατόν. Αι οβίδες είχον ήδη ανά-
ψει πυρκαϊάς αι οποίαι διαδοθείσαι κατέκαυσαν όλην σχεδόν την πόλιν.

Η χαρά μας ήτο μεγάλη όχι μόνον δια την νίκην αλλά και διότι το Κιλκίς εθεωρείτο από πολ-
λών ετών η φανατικώτερα βουλγαρική πόλις.

Η έλλειψις ενιαίας επί τόπου διοικήσεως και συνεπώς ελιγμού επέτρεψεν εις τους Βουλγά-
ρους να διαφύγουν ενώ δεδομένης της αριθμητικής υπεροχής μας, ηδύνατο ευκόλως να αιχμαλωτι-
σθούν δια κυκλώσεως εκ μέρους της ενισχυμένης αριστεράς μας....

[24, σελ 134-139]

 9. Η ΜΑΧΗ ΛΑΧΑΝΑ
20 - 21 Ιουνίου 1913
Ο Ήρωας - Το Πυροβολικό - Το 1/38 Σύνταγμα Ευζώνων

 α. Ο Ήρωας
Κατά την έκρηξη του πολέμου κατά των Βουλγάρων, το 1ο Σύνταγμα Ευζώνων, άλλως 

38ο Σύνταγμα Πεζικού, εξ ου και το 1/38, με σύνθεση διοικήσεως, Σχης Παπαδόπουλος Διονύσιος Διοι-
κητής, Τχης Ιατρίδης Διοικητής 8ου Τάγματος Ευζώνων, Τχης Βελισσαρίου Διοικητής 9ου Τάγματος 
Ευζώνων και Τχης Κολοκοτρώνης Διοικητής του Τάγματος Κρητών, στάθμευε στο Ασβεστοχώρι έξω 
από τη Θεσσαλονίκη. Γράφει στα Απομνημονεύματά του ο Στρατηγός Πάγκαλος:

Λόχος του 9ου Τάγματος Ευζώνων Δυτικής Θεσσαλίας
(Ιωάννινα, Φωτογραφικό Αρχείο Δημοτικού Μουσείου)



Η Ρ Ω Ω Ν  Μ Ν Η Μ Ε Σ

27

... Ενθυμούμαι την στιγμήν εκείνην συγκινητική σκηνήν εξ εκείνων που δεν λησμονούνται 
ποτέ κατά την ζωήν του ανθρώπου. Ευρισκόμεθα εις το Ασβεστοχώρι και διήρχετο εκ της κωμοπόλε-
ως βαδίζων προς Γκιουβέζναν το ηρωϊκόν 1/38 Σύνταγμα του Παπαδοπούλου. Η σύζυγος του αειμνή-
στου Ταγματάρχου Βελισσαρίου (στενού φίλου μου) ευρίσκετο παραπλεύρως μου, εφόσον είχε έλθη να 
επισκευθή διά τινας ημέρας τον σύζυγόν της, επωφεληθείσα της ειρηνικής περιόδου. Όταν ο διοικητής 
του 9ου Τάγματος έφθασεν έφιππος μέχρις ημών, η σύζυγός του εζήτησε να σταματήση προς στιγμήν 
όπως τον αποχαιρετήση και ο Εθνικός εκείνος ήρως, σταματήσας προς στιγμήν, της είπε εκτός εαυτού 
εξ οργής και δεικνύων δια της χειρός του την πυρκαϊάν της καιομένης Μπέροβας: «Δεν έχομε καιρό για 
ασπασμούς, έχομε να εκδικηθούμε τ’ αδέλφια μας που σφάζει ο Βούλγαρος. Καλήν αντάμωσιν». Και 
στρεφόμενος προς εμέ ο ήρως πρόσθεσε: «Σε παρακαλώ Θόδωρε, φρόντισε άμα καθαρίση η Θεσσα-
λονίκη να διευκολύνης την αναχώρησίν της δι’ Αθήνας».

Η ατυχής κυρία είχε κακήν προαίσθησιν την στιγμήν εκείνην διότι μου είπε: «Προαισθά-
νομαι πως δεν θα τον ξαναϊδώ τον Γιάννη». Και όντως δεν τον επανείδε, διότι ο ηρωϊκός σύζυγός της 
έπεσε και ετάφη, εις τα παλαιά Βουλγαρικά σύνορα, κατά την τελευταίαν αιματηράν μάχην του πολέ-
μου εις το ύψωμα 1378.

[3, Σελ. 296]

 β. Το Πυροβολικό
20 Ιουνίου 1913. Ήδη από την προηγουμένη η κατάσταση των ελληνικών Μεραρχιών 

(Ιη και VIη) είναι δυσχερέστατη. Καθ’ όλη την ημέρα το Πεζικό επιτίθεται κατά των Βουλγαρικών θέσεων 
χωρίς υποστήριξη Πυροβολικού. Μόνο το Ορειβατικό Πυροβολικό της Ιης Μεραρχίας μετέχει στη μάχη. 
Οι απώλειες είναι τεράστιες. Το 1/38 Σύνταγμα Ευζώνων έχει αποδεκατιστεί. Το 5ο ΣΠ υποχωρεί μετά 
από Βουλγαρική αντεπίθεση, και η κατάσταση συγκρατήθηκε την τελευταία στιγμή μετά από προσωπική 
επέμβαση της Διοικήσεως. Οι αξιωματικοί του Πεζικού και των Ευζώνων είναι έξαλλοι για την εγκατάλει-
ψη τους στο έλεος του Βουλγαρικού Πυροβολικού. Εγνώριζαν ότι πίσω από τη λοφοσειρά ευρίσκονται 
συγκεντρωμένες τρεις πεδινές Μοίρες με 23 πυροβόλα και αδυνατούν να εξηγήσουν την απουσία τους 
από τη μάχη. Οι πυροβολητές διστάζουν να διέλθουν ακάλυπτοι τη βαλλόμενη δραστικά από τον εχθρό 
αμαξιτή οδό. Οι αξιωματικοί του πεζικού είναι απόλυτοι: “Οφείλουν να περάσουν και ας μείνουν τα μισά 
κανόνια”. Άδικα προσπαθούν να τους εξηγήσουν ότι δεν πρόκειται περί δειλίας, αλλά περί της αντιλή-
ψεως των πλείστων πυροβολητών, ότι ήταν μείωση και προσβολή να βληθούν ακάλυπτοι, εν κινήσει και 
να χάσουν τα πυροβόλα τους. Οι Διοικητές του Πυροβολικού δηλώνουν στο Μέραρχο ότι δεν αναλαμ-
βάνουν την ευθύνη να διατάξουν “να διέλθουν εζευγμένες πυροβολαρχίες επί οδού επισημασμένης και 
βαλλομένης δραστικώς υπό του εχθρικού Πυροβολικού.”

21 Ιουνίου 1913. Η κατάσταση είναι πλέον δραματική. Η προέλαση της VI Μεραρχίας 
έχει σταματήσει. Ο Μέραρχος Συνταγματάρχης Δελαγραμμάτικας μετά από εισήγηση του Επιτελάρχου 
Ταγματάρχου Χατζηανέστη εξέδωσε γραπτή διαταγή προς τους Διοικητάς των Μοιρών να προωθήσουν 
τρεις πυροβολαρχίες δια της αμαξιτής οδού και προφορική εντολή όσοι αρνηθούν να αντικατασταθούν. 
“Κανείς δεν αρνείται” εβροντοφώνησε ο Διοικητής της επικεφαλής πυροβολαρχίας Λοχαγός Αμβράσο-
γλου. Πράγματι κανείς πυροβολάρχης δεν αρνείται. Ίσως αυτό να περίμεναν. Εκείνη τη στιγμή μια Πυρο-
βολαρχία προσβάλλεται τυχαίως από εχθρικά βλήματα και εξουδετερώνεται.

... Μετ’ ολίγα λεπτά άρχισε η ιστορική εκείνη κίνηση. Έκαστον όχημα έφθανε βάδην μέχρι 
της κορυφογραμμής και εκείθεν εξώρμα εν φρενήρει καλπασμώ με απόσταση 60 μέτρων από το προ-
ηγούμενο επί της επικλινούς αμαξιτής προς την Λιγκοβάνην (Ξυλούπολις). Το Βουλγαρικό Πυροβολικό 
έβαλε μαινόμενον διά σφοδρού πυρός εναντίον εκάστου αναφαινομένου οχήματος. Ευτυχώς όλαι σχε-
δόν αι οβίδες του εξερηγνύοντο επί του εδάφους, πυκνός δε κονιορτός και καπνός εκάλυπτον μετ’ ολί-
γον την βαλομένην ζώνην. Το θέαμα ήτο φοβερόν άμα και μεγαλειώδες.



Η Ρ Ω Ω Ν  Μ Ν Η Μ Ε Σ

28

Άπαντες οι αξιωματικοί του 
Στρατηγείου, Διοικηταί του Πυροβολικού 
κλπ εν αγωνία προσέβλεπον τας επί της 
οδού εκρήξεις, αλλά δεν ηδύναντο να δια-
κρίνωσι τα αποτελέσματα ως εκ του κονι-
ορτού και του καπνού. Ευτυχώς συνέβαι-
νε το αυτό και δια τους Βουλγάρους πυρο-
βολητάς των ανατολικώς του λόφου εχθρι-
κών πυροβολείων.

Κατά τα θεωρητικά δεδομέ-
να, αι απώλειαι έπρεπε να είναι μεγάλαι 
και κατά την γνώμη μας θα είμεθα ευτυ-
χείς, εάν διήρχοντο σώα τα ημίση τουλά-
χιστον των πυροβόλων. Το αποτέλεσμα 
υπήρξε ανέλπιστον. Εκ των διελθόντων 
υπερτριάκοντα οχημάτων τρία μόνο επλή-
γησαν υπό των εχθρικών οβίδων και εξ 
αυτών το ένα μόνο καιρίως ώστε να παρα-
μείνη επί της οδού (βλητοφόρο)...

Εντός μιας ώρας, 16 πυροβόλα ευρί-
σκοντο τεταγμένα εις θαυμασίας θέσεις και καλάς 
αποστάσεις (2000 - 2500 μέτρα) από των χαρακωμά-
των και των πυροβολείων του Λαχανά. Εις εν εκ των 
βληθέντων βλητοφόρων παρετηρήθη το εξής περίερ-
γο γεγονός, το οποίο απεδόθη εις Θείαν παρέκβασιν 
υπό των πυροβολητών και των φαντάρων μας. Ολό-
σωμος εχθρική οβίς έπληξε το εφόλκαιον του βλητο-
φόρου, διέτρησε τους κάλυκας των εν αυτώ οβίδων 
χωρίς να εκραγώσιν αύται, εφ’ όσον δεν ήγγισεν τα 
εμπυρεύματα αυτών.

Η επίθεσις εκανονίσθη να γίνη αιφνι-
διαστικώς την 3 και 30’ μμ μετά σύντομον προπαρα-
σκευή πυροβολικού.

Ο δρόμος για τους Εύζωνους του 
Παπαδόπουλου και του Βελισσαρίου είχε ανοίξει.

[3, Σελ. 310]

 γ. Το 1/38 Σύνταγμα Ευζώνων
Την επίθεση κατά του λόφου Λαχανά 

την 3 και 30’ μμ ανέλαβε να ενεργήσει το 1/38 Σύνταγ-
μα Ευζώνων (Συνταγματάρχης Παπαδόπουλος Διο-
νύσιος), το οποίο την ανέθεσε στο 9ο Τάγμα Ευζώνων 
(Ταγματάρχης Βελισσαρίου Ι.) με δύναμη έξη Λόχων 
Ευζώνων (4 Λόχοι του 9ου Τ.Ε. και 2 Λόχοι του 8ου Τ.Ε.)



Η Ρ Ω Ω Ν  Μ Ν Η Μ Ε Σ

29

Μετά δεκάλεπτη προπαρασκευή πυροβολικού κατά τη διάρκεια της οποίας οι 6 Λόχοι 
του Βελισσαρίου, προχωρούντες ταχέως, έφθασαν σε απόσταση εφόδου από την πρώτη γραμμή των 
Βουλγαρικών ορυγμάτων, το πυρ των αμυνομένων είχε εξασθενίσει σημαντικά. Ο Βελισσαρίου άρπαξε 
από τον γιακά τον περίφημο Βλάχο, το σαλπιγκτή του, και τον κράτησε ορθό και μπροστά στους Βούλ-
γαρους να σαλπίζει επί 5 λεπτά το σάλπισμα «εμπρός δια της λόγχης». Σύμφωνα με τις οδηγίες του οι 
Εύζωνοι έβαλαν αιφνιδίως ταχύτατο ολιγόλεπτο πυρ εναντίον του εχθρού, μετά το οποίο όρμησαν ακά-
θεκτοι και με βροντώδεις αλαλαγμούς εναντίον των επί της πρώτης οφρύος του λόφου βουλγαρικών 
χαρακωμάτων.

... Η γραμμή των εφορμώντων λόχων, με τις απαστράπτουσας υπό τον ήλιο υπερχίλιες 
λόγχες, ομοίαζε με χαλύβδινη ταινία, η οποία απειλητική επήρχετο εναντίον των εχθρικών ορυγμάτων. 
Πριν αύτη φθάσει σε απόσταση 150 μέτρων περίπου και καθ’ ήν στιγμήν το πυροβολικόν αναγκαζόταν 
να επιμηκύνει τη βολή του, οι αμυνόμενοι εγκατέλειψαν τα χαρακώματα φεύγοντες, ολίγοι κατ’ αρχήν 
και στη συνέχεια πολύ περισσότεροι, μόλις οι αλαλάζοντες εύζωνοι πλησίασαν τις θέσεις τους.»

Ο αγών υπήρξε σύντομος αλλά μεγαλει-
ώδης. Το Βουλγαρικό πυροβολικό ημύνθη λυσσωδώς 
μέχρι τελευταίας στιγμής, βάλλον διά βολιδοφόρων με 
ρυθμιστή μηδέν. Η παρά τας νοτίας κλιτείς του λόφου 
πυροβολαρχία καταλήφθηκε ολόκληρη, του Πυροβο-
λάρχου και των πλείστων πυροβολητών φονευθέντων 
επί τόπου.

Οι Βούλγαροι πανικόβλητοι εγκατέ-
λειψαν 438 αιχμαλώτους και έξη πυροβόλα με τα κλεί-
στρα ανέπαφα, τα δυο δε εξ αυτών εγκατελήφθη-
σαν γεμάτα, των πυροβολητών λογχισθέντων επί των 
πυροβόλων των.

Το 1/38 Σ. Ευζώνων κατά την τριήμερη 
μάχη είχε συνολικά 252 νεκρούς και 443 τραυματίες 
μεταξύ των οποίων τον Δκτή του 8ου Τάγματος Ευζώ-
νων Ταγματάρχη Ιατρίδη Γ., και όλους πλην ενός, τους 
Διοικητάς Λόχων του Τάγματος Κρητών.

 [1, Σελ. 21]

Η Σημαία του 1/38 Συντάγματος Ευζώνων 
(Εκτίθεται στην Αίθουσα του ΣΑΓΕ)



Η Ρ Ω Ω Ν  Μ Ν Η Μ Ε Σ

30

 10. Η ΜΑΧΗ ΤΟΥ ΟΓΝΙΑΡ ΜΑΧΑΛΑ
12 Ιουλ 1913
1/38 Σύνταγμα Ευζώνων

Η μάχη αυτή έλαβε χώρα την προηγουμένην της περίφημης μάχης του υψ. 1378 στην περιο-
χή του Συνοικισμού Ογνιάρ Μαχαλά στις νότιες υπώρειες των ΡΙΛΑ ΠΛΑΝΙΝΑ, μεταξύ του 1/38 Συντάγ-
ματος Ευζώνων (Συνταγματάρχης Παπαδόπουλος Διον.) αποτελούμενο από το 9ο Τάγμα Ευζώνων 
(Ταγματάρχης Βελισσαρίου Ι.), Τάγμα Κρητών (Ταγματάρχης Κολοκοτρώνης Γ.) και της ΙΙ/3 Βουλγαρι-
κής Ταξιαρχίας (Συνταγματάρχης Ριμπάρωφ) δυνάμεως τριών Συνταγμάτων Πεζικού (32ο - 70ο ΣΠ και 
Συγκρότημα Τσερβεντάκωφ) με υποστήριξη πυροβολικού.

Παρατίθενται κατωτέρω οι αναφορές του Δκτού του 1/38 Συντάγματος Ευζώνων Συνταγμα-
τάρχου Παπαδόπουλου Διον. προς την VI Μεραρχία κατά την εξέλιξη της μάχης:

Αριθ. 1574. Τελευταίοι συνοικισμοί Ογνιάρ Μαχαλά 12-7-13, ώρα 7.15’ μ.μ. VI Μεραρχία.

Έμεινα μεμονωμένος μετά των δυο ταγμάτων μου μόνο. Ως επληροφορήθην, ταύτην την στιγ-
μήν ευρίσκεται το 17ο Σύνταγμα Πεζικού μακράν ημών δυο σχεδόν ώρας. Από της καταλήψεως των 
τελευταίων ΒΔ του Ουρανόβου συνοικισμών, ο εχθρός, ενισχυθείς δια πολυβόλων, εξετέλεσε καθ’ ημών 
επίθεση δια της λόγχης. Εις την επίθεσίν του ταύτην διέταξα δια των σαλπίγγων αντεπίθεσιν δια της λόγ-
χης και ευτυχώς η ενέργειά μου αύτη ανέκοψε την ορμή του εχθρού και εχρόνισε τον αγώνα... Η μάχη 
επί μίαν περίπου ώρα υπήρξε αμφίρροπος, αλλ’ ευτυχώς αφίχθη δρομέως είς λόχος του 8ου Ευζωνι-
κού Τάγματος υπό τον λοχαγό Καραχρήστο και ακολούθως είς λόχος ιδίου Τάγματος υπό τον Μανω-
λίδη, οίτινες, χρησιμοποιηθέντες καταλλήλως, πέπεισμαι, καίτοι η μάχη εξακολουθεί, ότι θα νικήσωμεν.

1ο Σύνταγμα Ευζώνων, Δ. Παπαδόπουλος

Αριθ. 1575. Συνοικισμοί Ογνιάρ Μαχαλά, 12-7-13, ώρα 9.40’ μ.μ. VI Μεραρχία.

Μάχη εξηκολούθησε μέχρις 
9ης ώρας εσπέρας, Τάγμα Βασιλούνη 
(Σ.Σ 8ο Τ.Ευζώνων) αφίκετο εγκαίρως 
και δύο λόχοι αυτού έλαβον μέρος εις την 
μάχην. Τάγμα 17ου υπό Δημητριάδη αφί-
κετο 8.50’ μ.μ. Ευρισκόμεθα αντιμέτω-
ποι του εχθρού με τα όπλα ανά χείρας, 
τηρούντες τις θέσεις μας, ως και ο εχθρός 
τας ιδικάς του. Το πυροβολικό του εχθρού 
μας προξένησε καταπληκτικάς απωλείας, 
διότι έβαλλε καθ’ ημών ανενοχλήτως και 
εκ μικράς αποστάσεως. Νεκροί και τραυ-
ματίαι περί τους 80. Εφονεύθη ο Ταγμα-
τάρχης Κολοκοτρώνης (Σημ. Διοικητής 
του Τάγματος Κρητών) και ετραυματίσθη-
σαν δύο αξιωματικοί. Ανάγκη απόλυτος 
να πλησιάσει και να καταλάβει κατάλλη-
λον θέση το ημέτερον πυροβολικόν, διότι 
υποθέτω αύριο λίαν πρωί θα επαναλη-
φθεί η μάχη και πολύ πιθανό να έχωμεν 
λίαν πρωί επίθεσιν. Προς πλήρη επιτυ-
χία του αγώνος, φρονώ ότι δέον να έλθη 
προς ενίσχυση μας ολόκληρον το 17ο 
Σύνταγμα και το πυροβολικόν. Απόλυτος 
ανάγκη αποστολής φυσιγγίων...

1ο Σύνταγμα Ευζώνων, Δ. Παπαδόπουλος



Η Ρ Ω Ω Ν  Μ Ν Η Μ Ε Σ

31

Όπως αναφέρεται στην Πολεμική Έκθεση (Τομ.3 Σελ. 349)

«...πολλοί εκ των ανδρών του Συντάγματος, εξαντλήσαντες τα φυσίγγια των, εμάχοντο με 
λίθους».

«... Δύο μυθικοί ήρωες του 9ου Τ. Ευζώνων ο Λοχίας Τόλιας Νικ. και ο εύζωνος Μάκριτας, 
στην παραζάλη της επιθέσεως, μεθυσθέντες εκ της ατάκτου υποχωρήσεως των Βουλγάρων, ηκολού-
θησαν τούτους καταδιώκοντας κατά πόδας. Νομίσαντες δε ότι παρηκολουθούντο και υπό των λοιπών 
τμημάτων, έφθασαν μέχρι την κορυφή του υψ.1378, ένθα εύρον τον ενδοξώτερον των θανάτων, ανευ-
ρεθέντων των πτωμάτων των εκεί την 15 Ιουλίου, ότε κατελήφθη το ύψωμα.»

Η μάχη έληξε με νίκη των Ελλήνων, δεν επιτεύχθηκε όμως η κατάληψη του Υψ.1378 διότι 
είχε νυκτώσει.

Τις επόμενες μέρες το 1/38 Σύνταγμα Ευζώνων, στην μάχη του Υψ. 1378, θα βάδιζε προς τη 
δόξα και τη θυσία.
[2, Σελ. 22]

 11. Η ΜΑΧΗ ΤΟΥ ΥΨΟΔΕΙΚΤΟΥ 1378
13 - 15 Ιουλίου 1913
Ταγματάρχης Βελισσαρίου Ι.

Υψοδείκτης 1378. Είκοσι (20) χλμ Βορειοανατολικά ΣΙΜΙΤΛΗ και 15 χλμ Βορειοδυτικά του 
ΡΑΖΛΟΓΚ, στις Νότιες υπώρειες των ΡΙΛΑ ΠΛΑΝΙΝΑ.

Η μάχη του υψ. 1378 ήταν αναντίρρητα η σκληρότερη και αιματηρότερη από όλες τις μάχες 
από όσες συνήψε ο Ελληνικός Στρατός κατά τους δυο Βαλκανικούς πολέμους. Κατά παράδοξη επιταγή 
της Μοίρας, στην τελευταία αυτή μάχη του πολέμου βρέθηκαν αντιμέτωπα αφ’ ενός μεν το 1/38 Σύνταγ-
μα Ευζώνων του Συνταγματάρχου Παπαδοπούλου Δ. αποτελούμενο από το 9ο Τάγμα Ευζώνων (Διοι-
κητής Ταγματάρχης Βελισσαρίου Ι.), το 8ο Τάγμα Ευζώνων (Διοικητής Ταγματάρχης Βασιλούνης) και 
το Τάγμα Κρητών (Διοικητής Ταγματάρχης Κολοκοτρώνης Γ.), ήτοι το ηρωικότερο τμήμα του Ελληνικού 

Στρατού, και το Σύνταγμα της Βασιλικής Φρουράς της 
Βουλγαρίας, το οποίο ήτο το εκλεκτότερο Σύνταγμα του 
Βουλγαρικού Στρατού. Ήσαν σχεδόν όλοι μεγαλόσωμοι 
άνδρες και επολέμησαν μετ’ εξαιρετικού πείσματος και 
ανδρείας κατά τον πεισματώδη εκείνο διήμερο αγώνα.

Το ηρωικό Σύνταγμα τρεις φορές κυρίευσε 
το ύψωμα 1378 και τρεις φορές εκτοπίσθηκε απ’ αυτό. 
Ήδη από τις 12 και 13 Ιουλίου έχουν φονευθεί επικεφα-
λής των Ταγμάτων τους ο Διοικητής του Τάγματος Κρη-
τών Ταγματάρχης Κολοκοτρώνης Γ. και ο θρυλικός Διοι-
κητής του 9ου Τάγματος Ευζώνων Ταγματάρχης Βελισ-
σαρίου Ι. Γρήγορα τους ακολουθεί και ο νέος Διοικητής 
του 9ου Τ. Ευζώνων Λοχαγός Μανωλίδης.

Η πρωία της 15 Ιουλίου 1913 ευρίσκει το 
Σύνταγμα κυρίαρχο του υψώματος. Οι Βούλγαροι δια-
κόπτουν τις επιθέσεις τους γιατί οι απώλειες τους είναι 
τρομακτικές. Μεταξύ αυτών και ο Διοικητής του Συντάγ-
ματος της Φρουράς. Οι κλιτύες και οι χαράδρες ήσαν 
καλυμμένες από πτώματα Ελλήνων και Βουλγάρων 
ανάμικτα. Ο αγώνας υπήρξε τόσο λυσσώδης και εκ του 
συστάδην, ώστε πολλοί εκ των πεσόντων εκατέρω-
θεν έφεραν τραύματα δια λόγχης, αρκετοί δε Βούλγαροι 
είχαν κτυπηθεί δια λίθων των οποίων έκαναν χρήση οι 
Εύζωνοι, όταν εξαντλήθηκαν τα πυρομαχικά τους.



Η Ρ Ω Ω Ν  Μ Ν Η Μ Ε Σ

32

Η μάχη του υψ.1378 είναι πραγ-
ματική εποποία. Το θρυλικό 1/38 των Ευζώ-
νων ετερμάτισε στα παλαιά βουλγαρικά σύνο-
ρα την ένδοξη πολεμική σταδιοδρομία του με 
πραγματικό ολοκαύτωμα. Εκ των αξιωματι-
κών του Συντάγματος παρέμειναν όρθιοι μόνο 
ο Διοικητής του Συντάγματος, ένας Λοχαγός, 
ένας Υπολοχαγός και τρεις Ανθυπολοχαγοί. 
Οι συνολικές απώλειες του Συντάγματος στο 
υψ.1378 ανήλθαν σε 859 άνδρες. Εκ του 9ου 
Τάγματος Ευζώνων επέζησαν ένας Υπολοχα-
γός και 79 Εύζωνοι.

Ο Αρχιστράτηγος Κωνσταντίνος, 
αντί συλλυπητηρίων ετηλεγράφησε στην οικο-
γένεια του Ταγματάρχου Βελισσαρίου την  
παρακάτω φράση:

«Χαιρετίζω τον ήρωα των ηρώων».
[1, Σελ. 31]

 12. ΣΤΕΝΑ ΚΡΕΣΝΑΣ 
11 - 13 Ιουλίου 1913
Υπολοχαγός Ηλιάδης Κ.

Η στενωπός της Κρέσνας από της νοτίας εισόδου της μέχρι της βορείας εξόδου παρά το Σιμιτ-
λή έχει μήκος 20 περίπου χιλιομέτρων και τα πλευρά της αποτελούνται απο αποκρήμνους κλιτύας των 
παρ’ αυτήν υψηλών ορέων. Οι Βούλγαροι είχον καταστρέψει τας γεφύρας και πολλά τμήματα της αμα-
ξιτής οδού, ήτις διέρχεται την στενωπό παραπλεύρως του Στρυμόνος. Η είσοδος της στενωπού ένεκα 
των αποκρήμνων πλευρών της φέρει το χαρακτηριστικό όνομα Σαϊντάν Ντερέ (Τουρκιστί Διαβόλου 
ρεύμα). Οι Βούλγαροι είχαν τοποθετήσει παρ’ αυτήν βαρέα οβιδοβόλα, βάλλοντα μέχρις αποστάσεως 
εννέα χιλιομέτρων. Ο στρατός μας ευρέθη εις θέσιν εντελώς παρομοία όπως στο Λαχανά, διότι τα πεδι-
νά πυροβόλα μας δεν ηδύναντο να πλησιάσουν τα εχθρικά, εφ’ όσον το εκατέρωθεν της οδού έδαφος 
δεν επέτρεπε την διάβασιν και ήσαν υποχρεωμένα να προελάσουν δια της οδού, ήτις εβάλλετο δραστι-
κώς από τας υψηλάς θέσεις του βουλγαρικού πυροβολικού.

Τχης Ι. Βελισσαρίου

Στρατιώτες στη Διάβαση της Κρέσνας



Η Ρ Ω Ω Ν  Μ Ν Η Μ Ε Σ

33

Την ημέρα εκείνη διεκρίθη και ετιμήθη εξαιρετικώς δια την ηρωϊκήν της θαυμασίαν προέλασιν, 
η Ιη Πυροβολαρχία του 1ου Πεδινού Συντάγματος, υπό τον νεαρόν Υπολοχαγόν Κ. Ηλιάδην.

Παρατίθεται παρακάτω περιγραφή της θαυμασίας εκείνης δράσεως όπως δημοσιεύτηκε σε 
εφημερίδα της εποχής από έφεδρο Λοχία (δημοδιδάσκαλο) που υπηρετούσε στην πυροβολαρχία.

«Ερρίξαμε μερικές κανονιές, αλλά τα βλήματα δεν φθάνανε το Βουλγαρικό Πυροβολικό. Η 
μάχη είχε αρχίσει από το πρωί με το 4ο Πεζικό (Σύνταγμα) που προσπαθούσε να προχωρήσει, τα οβι-
δοβόλα όμως έκαναν θραύση. Σ’ αυτό το περιωρισμένο έδαφος δεν μπορούσε να ξεμυτίσει άνθρω-
πος...

Οι δικές μας οβίδες δεν τους φθάνανε. Δίπλα απ’ την πυροβολαρχία περνούσε ο δρόμος και οι 
τραυματιοφορείς κουβαλούσαν τους τραυματίες του 4ου Συντάγματος. Αριστερά από το Στρυμόνα εβά-
διζε η ΙΙα Μεραρχία και δεξιά μας η VΙη χωρίς να μπορούν να μας βοηθήσουν, γιατί μας χώριζαν πανύ-VΙη χωρίς να μπορούν να μας βοηθήσουν, γιατί μας χώριζαν πανύ-Ιη χωρίς να μπορούν να μας βοηθήσουν, γιατί μας χώριζαν πανύ-
ψηλα βουνά... Κατά το μεσημέρι η προχώρηση της Μεραρχίας (Ιη) σταμάτησε ολότελα. Τα Βουλγαρικά 
οβιδοβόλα μη βλέποντας πεζικό άρχισαν να βάλλουν την πυροβολαρχία μας και το Στρατηγείο που ήταν 
δίπλα μας... Το Στρατηγείο ήταν ανήσυχο, ο Μέραρχος Μανουσογιαννάκης έβρισκε πως πολύ εδοκιμά-
σθηκε ανώφελα το 4ο Πεζικό. Από εκεί που είμαστε βλέπαμε το φοβερό δράμα. Θα ήτανε μεσημέρι όταν 
από το Στρατηγείο που θα ήταν καμμιά πενηνταριά μέτρα δίπλα μας, ακούστηκε η φωνή του Μανουσο-
γιαννάκη. “Να έλθη αμέσως ο Διοικητής της 1ης Πυροβολαρχίας.” Ο Διοικητής μας πετάχθηκε και τροχά-
δην πήγε στο Στρατηγείο... Από ‘κει που είμαστε βλέπαμε τις εξωργισμένες χειρονομίες του Μεράρχου 
μας... Ο μικρός μας Διοικητής κλαρίνο... από τα κουνήματα των χεριών και τη βοή της φωνής του καταλα-
βαίναμε πως κάτι φοβερό του ζητούσε. Ένας στρατιώτης από το Στρατηγείο ερχότανε στην πυροβολαρ-
χία και φώναξε, το άλογο του κ. Υπολοχαγού να πάει γρήγορα στο Στρατηγείο... Είδαμε το Διοικητή μας 
σε δυο λεπτά καβάλα στο δρόμο που καλπάζοντας χύθηκε προς τα στενά μόνος.

Γύρισε και ο ελάτης που του πήγε το 
άλογο... Παιδιά ετοιμασθήτε για πανηγύρι... Ξέρε-
τε τι του είπε σαν έφευγε; (ο υπέροχος στρατη-
γός Μανουσογιαννάκης - πυροβολητής και ο ίδιος 
- προς τον πυροβολάρχην).

- Άκουσε, όσον μπορείς πιο κοντά και ας 
μη μείνει ούτε βίδα από το Πυροβολικό...

... Μα σε 20 λεπτά ξαναφάνηκε η σκόνη 
στο δρόμο, κάποιος καβαλάρης ξαναγύριζε καλπά-
ζοντας. Ο υπολοχαγός έφθασε στην Πυροβολαρχία 
και διέταξε: “Ζεύξατε, οι ελάται επί των ίππων, οι 
πυροβοληταί στας θέσεις των επί των οχημάτων.” 
Μας προσεφώνησε όπως συνήθως: “Τα οχήμα-
τα ανά πενήντα μέτρα, οι πυροβοληταί με τα τυφέ-
κια των στο χέρι γεμισμένα... Παιδιά έχετε το λόγο 
μου πως σε μισή ώρα θα έχετε βουλώσει τα Βουλ-
γάρικα οβιδοβόλα... κλπ”. Ένα “εμπρός” ακούστη-
κε. Έτσι η πυροβολαρχία μάχης έφυγε με καλπα-
σμό... Εμείς είμαστε εμπρός από το πρώτο κανό-
νι 500 μέτρα γιατί ο λοχαγός θα έπρεπε να ετοιμά-
σει τη βολή. Μόνο το πρώτο πυροβόλο φαινόταν. 
Τα άλλα ήσαν μέσα σε σύννεφο σκόνης που έφθα-
νε στα ουράνια...

Στγος Μανουσογιαννάκης



Η Ρ Ω Ω Ν  Μ Ν Η Μ Ε Σ

34

Τα βουλγαρικά οβιδοβόλα άρχισαν με ταχύ πυρ επάνω μας, θα πέσανε 200 οβίδες μέσα στα 
οχήματα. Έτσι προχωρήσαμε τέσσερα χιλιόμετρα, αίφνης ο υπολοχαγός στρίβει αριστερά και σε λίγο 
είμαστε σε μια απότομη κατάπτωση του εδάφους τελείως απυρόβλητοι.

Σε πέντε λεπτά η πυρο-
βολαρχία είχε ταχθεί προς πυρο-
βόλησιν και έριχνε την πρώτη 
σειρά...

Ακούστηκε: “απόστα-
ση η αυτή 3100, ανά πέντε 5 
κρουσιφλεγείς... Τη βρήκε την 
απόσταση στην τρίχα. Τα οβιδο-
βόλα σε 10 λεπτά είχαν σταματή-
σει. Όταν έφθασε στα στενά το 5ο 
Πεζικό (Σύνταγμα) βρήκε τα δύο 
οβιδοβόλα από τα τέσσερα που 
ήσαν, και ένα πεδινό εγκαταλε-
λειμμένα ως άχρηστα.

Στις 6 το βράδυ ήλθε 
ο Μέραρχος Μανουσογιαννάκης 
με το επιτελείο του στην πυροβο-
λαρχία. Ο Διοικητής μας έτρεξε 
να του αναφέρη και ο Στρατηγός 

είπε: “Μπράβο Ηλιάδη. Πάντα είχα πεποίθηση σε σένα”. Τα άσπρα του μουστάκια δείχνανε την ικανο-
ποίηση της ψυχής του. Τα μάτια του μια φορά ήτανε δακρυσμένα!! Γυρίζοντας ύστερα σε μας που τον 
είχαμε ζυγώσει:

- Παιδιά κερνώ όλη την πυροβολαρχία. Είπα να σας φέρουν αύριο δυο βυτία κρασί από το 
Νευροκόπι.”

«... Ο συνήθως βαρύς και άτεγκτος Στρατηγός ενηγκαλίσθη και ησπάσθη τον πυροβολάρ-
χη Ηλιάδην, διά της ηρωϊκής ενεργείας του οποίου εξεβιάσθη η απόκρημνος νοτία πύλη της Κρέσνας.»

[3, Σελ. 334]

 13. Η ΤΕΛΕΥΤΑΙΑ ΒΟΥΛΓΑΡΙΚΗ ΕΠΙΘΕΣΗ ΤΟΥ ΠΟΛΕΜΟΥ
Μπούκοβικ - Στενωπός Πρεντέλ Χαν
17 Ιουλίου 1913
Το Κερκυραϊκό Τάγμα

Από της 16ης Ιουλίου η κατάσταση του Τμήματος Στρατιάς Δαμιανού (ΙΙΙη και Χη Μεραρχίες 
- το αριστερό της ελληνικής διατάξεως) είναι κρισιμώτατη. Οι Βουλγαρικές δυνάμεις έχουν ενισχυθεί και 
επιτίθενται διαρκώς για να εκδιώξουν τον ελληνικό στρατό από το έδαφός τους. Η Χη Μεραρχία αντιμε-
τωπίζει ισχυρότατες Βουλγαρικές επιθέσεις καθ’ όλη τη διάρκεια της ημέρας και της νύκτας, κατορθώ-
νει όμως να κρατήσει τις θέσεις της.

... Η κατάσταση των ελληνικών τμημάτων δεν είναι καλή. Οι απώλειές τους από την αρχή του 
πολέμου είναι τεράστιες, και οι αναπληρώσεις - όσες ήρθαν - δεν μπορούν να καλύψουν το κενό εκεί-
νων που χάθηκαν. Ο εχθρός επιτίθεται διαρκώς και η άμυνα έχει εξασθενίσει εξαιτίας της ελλείψεως 
πυρομαχικών. Η τελευταία νυκτερινή αναφορά της ΙΙΙης Μεραρχίας (Υποστράτηγος Δαμιανός) αναφέ-
ρει ότι η Μεραρχία διέθετε 200 μόνο βλήματα για ολόκληρο το πυροβολικό της.

Την πρωίαν της 17ης Ιουλίου, οι Βούλγαροι κατόπιν προπαρασκευής δια σφοδρού πυρός 
πυροβολικού ενήργησαν ορμητικήν επίθεσιν κατά των παρά το Μπούκοβικ ημετέρων θέσεων και 
κατόρθωσαν να προελάσουν μέχρι μικράς αποστάσεως εκ των γραμμών μας. Περί την 9ην πρωινή το 
εχθρικό πεζικό ενήργησε γενικήν επίθεσιν δια της λόγχης, ήτις απεκρούσθη και την οποία επηκολούθη-



Η Ρ Ω Ω Ν  Μ Ν Η Μ Ε Σ

35

σε θαρραλέα αντεπίθεσις ενός τάγματος του δεξιού της ΙΙΙης Μεραρχίας, το οποίο ευρίσκετο εις Μπού-
κοβικ. Η ηρωική εκείνη αντεπίθεσις του τάγματος αποτελουμένου εξ ολοκλήρου σχεδόν εκ Κερκυραίων 
οπλιτών, μετέτρεψεν άρδην την μέχρι της ώρας εκείνης κρίσιμον κατάστασιν της αριστεράς ημών πτέ-
ρυγος. Η αντεπίθεσις του τάγματος ενεθάρρυνε και παρέσυρεν εις επίθεσιν την λοιπήν γραμμήν μάχης 
της ΙΙΙης Μεραρχίας. Ο εχθρός καταπλαγείς υπεχώρησε ατάκτως εφ’ ολοκλήρου του μετώπου καταδι-
ωχθείς εις αρκετήν απόστασιν προς βορράν. Ατυχώς η καταδίωξις δεν κατέστη δυνατόν να εξακολου-
θήση επί πολύ, ένεκα της προαναφερθείσης ελλείψεως πυρομαχικών.

Κατά την αναφοράν της ΙΙΙης Μεραρχίας, ήτις υπεβλήθη στο Γενικόν Στρατηγείον, την 18ην 
Ιουλίου, κατά την αντεπίθεσιν εκείνην «οι στρατιώται ημών ερρίφθησαν εμπρός με εφ’ όπλου λόγχην 
ζητωκραυγάζοντες και συρίζοντες, ο εχθρός υπεχώρησε, πλείστοι δε Βούλγαροι ευρέθησαν σήμερον 
φονευμένοι δια της λόγχης εις τα χαρακώματα αυτών. Επακολουθήσασα επίθεσις και της λοιπής γραμ-
μής έτρεψε εις άτακτον φυγήν τον εχθρόν προς τα υψώματα 1350. Εξεκενώθη άπασα η έκτασις προ 
ημών μετά των χωρίων Πέτσοβο και Νέγκροβο, άτινα καταλάβομεν. Πλήθος Βουλγαρικών όπλων και 
φυσιγγίων ευρίσκεται επί πεδιάδος. Το φρόνημα του στρατού εξυψώθη.

... Η αντεπίθεσις αυτή του Κερκυραϊκού τάγματος αποτελεί μίαν απο τας ενδοξωτέρας σελί-
δας της ιστορίας των Βαλκανικών πολέμων. Οι Κερκυραίοι θα έχουν το δικαίωμα να ατενίζουν με υπε-
ρηφάνεια προς τα όρη του Πετσόβου, όπου τα τέκνα της ωραίας νήσου του Ιονίου, έγραψαν με το αίμα 
των μιαν από τας ωραιοτέρας σελίδας της συγχρόνου πολεμικής ιστορίας του Έθνους...

[3 Σελ. 344]

 14. ΕΦΟΔΙΑΣΜΟΣ ΜΟΝΑΔΩΝ

... Εις τα Σέρβια εγένετο καταφανής η μειονεκτικότης της επιμελητείας του Στρατού μας.  
Η κυρία αιτία των ελλείψεων αυτών ήτο η συγκρότησις των εφοδιοπομπών και των μεταγωγικών Σώμα-
τος δια τροχοφόρων (κάρρων, σουστών κλπ). Μέχρι της μάχης των Γιαννιτσών ο προελαύνων στρατός 
δεν συνηντήθη με τας εφοδιοπομπάς του και εστερήθη ούτω επί δεκαπενθήμερον σχεδόν, ου μόνον 
των αποσκευών αλλά και αυτού ενίοτε του άρτου. Δια τα κατά την παραμονήν του Γενικού Στρατηγεί-
ου εις Σέρβια είναι χαρακτηριστικά τα γραφόμενα παρά του Στρατηγού Δούσμανη εις τα απομνημονεύ-
ματά του.

Ο στρατηγός Δούσμανης αφηγείται επεισόδιον σχετικώς με τον εφοδιασμόν, το οποίον έλαβε 
χώραν μεταξύ αυτού και του Διαδόχου. Ούτω ο Δούσμανης αναφέρει αυτολεξεί ότι: «Ο υποφαινόμενος 
και οι λοιποί αξιωματικοί του Επιτελείου, εξαιρέσει του αρχηγού του Επιτελείου (Στρατηγού Δαγκλή), 
όστις ήτο ομοτράπεζος του Βασιλέως, εμείναμεν νήστεις επί τρείς ημέρας τρεφόμενοι με ολίγον τέϊον, 
με γάλα του κουτιού, το οποίον κατά μεγάλην συγκατάβασιν και επαγγελματικήν ευσπλαχνίαν μας 
παρεσκεύαζεν ο εκ των ομοτραπέζων του Βασιλέως φίλος μας ιατρός Α. Αναστασόπουλος. Εμείναμεν 
δηλαδή άνευ στερεάς τροφής μέχρι της επομένης της εισόδου ημών εις Θεσσαλονίκην.

Είναι ανεξήγητο και αδικαιολόγητο το πρόβλημα του Επιτελείου, διότι οι Επιτελείς κατά κοι-
νήν τότε πρακτικήν φρόντιζαν για την διατροφή τους σε ατομικό επίπεδο.

... Διέθεταν εκ του Οργανισμού, πάντες οι Επιτελείς, δύο ίππους εν εκστρατεία. Φυσικά εις 
έκαστον ίππον, εις το πρόσθιον μέρος της σέλλης, υπάρχουν δύο μαρσίπια δυνάμενα να περιλάβουν 
πλέον των δύο οκάδων εφόδια έκαστον. Χωρίς να ληφθούν υπ’ όψιν τα εις τα οπίσω των σελλών άγκυ-
στρα, εξαρτώμενα σακκίδια, έκαστος εκ των επιτελών έφερε μεθ’ εαυτού, εκ των λεγομένων τροφών 
γυλιού, εφόδια τουλάχιστον πέντε έως έξ οκάδων...

Και οι Μονάδες όμως φρόντιζαν οι ίδιες για τον ανεφοδιασμό τους.
... Το 1/38 Σύνταγμα Ευζώνων εις το τέλος του Βουλγαρικού πολέμου, είχεν αγέλην σφα-

γίων εξ 6000 μικρών και μεγάλων ζώων, αφού καθ’ όλην την διάρκειαν των δύο εκστρατειών διέτρε-
φεν εν αφθονία κρέατος τους άνδρας του!!. Κατά την ανακωχήν εις τας Σέρρας, εδημιουργήθη ζήτη-
μα, διότι ο αείμνηστος Διοικητής του Συνταγματάρχης Διονύσιος Παπαδόπουλος ηρνείτο να εκχωρή-
ση μέρος της αγέλης του εις τα άλλα σώματα στερούμενα. Υπήκουσε μόνον κατόπιν αυστηράς διατα-
γής του Βασιλέως.

[3, Σελ 176 - 178]





Η Ρ Ω Ω Ν  Μ Ν Η Μ Ε Σ

ΕΚΣΤΡΑΤΕΙΑ ΣΤΗ ΜΕΣΗΜΒΡΙΝΗ ΡΩΣΙΑ

Η εκστρατεία αυτή στην οποία η Ελλάδα ενήργησε με το Α’ ΣΣ στα πλαίσια της γενικότερης 
συμμαχικής προσπάθειας στην περιοχή επιδιώκοντας πολιτικά οφέλη και υποστήριξη για την εκστρατεία 
της στη Μ. Ασία έδωσε την ευκαιρία στα ελληνικά όπλα για λαμπρές και πάλι διακρίσεις.

«.....Μαχόμενος ο Ελληνικός Στρατός παντού κατά δεκαπλασίων δυνάμεων εχθρικών, τελεί-
ως εφοδιασμένων, με τανκς τεθωρακισμένους συρμούς, με ισχυρότατο ταχυβόλο βαρύ πυροβολικό και 
αεροπλάνα, ανθίστατο εν τούτοις νικηφόρος, και απέκρουε τας αλλεπαλλήλους εχθρικάς επιθέσεις.....».

Παρατίθεται παρακάτω η Ημερησία Διαταγή του 34ου ΣΠ που δίδει μια πιστή εικόνα της δρά-
σεως των τμημάτων του Ελληνικού Στρατού.

 15. 34ο ΣΥΝΤΑΓΜΑ ΠΕΖΙΚΟΥ
Ημερησία Διαταγή του Συντάγματος της 26ης Φεβ 1919

Ημέρα θλίψεως αλλά και μεγάλης δόξης διά την Πατρίδα. Το 1ον Τάγμα του Συντάγματος 
αμυνόμενον και εκτελούν διαταγήν επολέμησεν επί 9 ημέρας εν Χερσώνι αδιακόπως εξίχθεν εις ηρω-
ϊσμόν άφθαστον και εντελώς όμοιον προς τον του Λεωνίδα μετά των τριακοσίων Σπαρτιατών εν Θερ-
μοπύλαις.

37



Η Ρ Ω Ω Ν  Μ Ν Η Μ Ε Σ

38

Ο ταγματάρχης διοικητής του Τάγματος Κωσταντίνος Βλάχος (Σ.Σ. μετέπειτα αντιστράτη-
γος) σωστός διοικητής και αντάξιος της δεινής περιστάσεως και της πατρίδος τέκνον, μετά την εξάντλη-
σιν και του τελευταίου φυσιγγίου συνεκάλεσε τους αξιωματικούς και είπεν αυτοίς, ότι πάντες μέχρι του 
τελευταίου θ’αποθάνωσιν αμυνόμενοι και επιτιθέμενοι δια της λόγχης, διότι τούτο απαιτεί η τιμή της 
Πατρίδος.

Αξιωματικοί και οπλίται πάντες εδείχθησαν αντάξιοι του ηρωικού Διοικητού των και της Πατρί-
δος. Μετά μεγίστης ψυχραιμίας ήκουσαν την διαταγήν του διοικητού του Τάγματος των.

Ούτω με τας λόγχας μαχόμενοι κατά εικοσαπλασίων παραφρόνων Ρώσων με όλα τα νέα 
πολεμικά μέσα και αναμένοντες ηρωικώς τον θάνατον έλαβον διαταγή από τον συνταγματάρχην Αρχη-
γόν του Μεραρχιακού Πεζικού Παναγιώτην Γαργαλίδην μεταβάντα δια πλοίων εις Χερσώνα μετά δύο 
Ταγμάτων του 1ου Πεζικού Συντάγματος, να υποχωρήσωσι εις τα πλοία. Τη βοηθεία των δύο ταγμά-
των τούτων το υπόλοιπον του ηρωικού 1ου τάγματος μας περί την 5ην πρωινήν ώραν της χθες εισήλ-
θεν εν τοις ατμοπλοίοις και αφίκετο μ.μ. της χθες.

Κοινοποιώ κατωτέρω τα ονόματα των φονευθέντων αγνοουμένων και τραυματισθέντων 
(έπειτα μακρός κατάλογος τούτων)..............................

Η ιστoρία θα γράψη ασφαλώς την αλήθεια επί του σημαντικού τούτου γεγονότος και η Ιστο-oρία θα γράψη ασφαλώς την αλήθεια επί του σημαντικού τούτου γεγονότος και η Ιστο-ρία θα γράψη ασφαλώς την αλήθεια επί του σημαντικού τούτου γεγονότος και η Ιστο-
ρία της Πατρίδος μια νέαν σελίδα εν συνεχεία προς την των Θερμοπυλών.

Η Πατρίς έχουσα τοιαύτα τέκνα ασφαλώς βαίνει προς την Δόξαν και το Μεγαλείον.

Αξιωματικοί, υπαξιωματικοί και στρατιώται του 1ου τάγματος μου, σας ευγνωμονώ δια τούτο.

Οι τριακόσιοι Σπαρτιάται έπεσαν αμυνόμενοι το πάτριον έδαφος ενώ επέσατε υπέρ συμπά-
σης της ανθρωπότητος.

Η διαταγή μου αυτή ν’ αναγνωσθή εις τρία συνεχή προσκλητήρια υπό των διοικητών των 
λόχων και τμημάτων.

Ο υπολοχαγός Ευθυμίου, διοικητής του λόχου ειδικοτήτων θ’ αναγνώση την διαταγήν ταύτην 
εις τους εν τω Νοσοκομείω τραυματίας.

Συνταγματάρχης Χ. Τσολακόπουλος-Ρέμπελος

[4, Σελ 38]



Η Ρ Ω Ω Ν  Μ Ν Η Μ Ε Σ

39

ΜΙΚΡΑΣΙΑΤΙΚΗ ΕΚΣΤΡΑΤΕΙΑ
Από την 2α Μαίου 1919 που η Ιη Μεραρχία (Διοικητής Συνταγματάρχης Ζαφειρίου Νικ.) αποβιβά-

στηκε στη Σμύρνη, μέχρι τον Σεπτέμβριο του 1922 που η τελευταία ελληνική Σημαία αναδιπλώθηκε στον 
Τσεσμέ, ο Ελληνικός Στρατός, εκπληρώνοντας τους πόθους του Ελληνικού Έθνους, άγγιξε το όνειρο της 
ανασυστάσεως της Βυζαντινής Αυτοκρατορίας, χωρίς όμως ποτέ να το ολοκληρώσει.

 16. ΕΠΙΣΗΜΗ ΕΠΙΣΚΕΨΗ TOY ΕΛΛΗΝΑ ΑΡΧΙΣΤΡΑΤΗΓΟΥ
ΣΤΟ ΠΑΤΡΙΑΡΧΕΙΟ
17 Μαρτίου 1919

Την 17η Μαρτίου 1919 ο Έλλην Αρχιστράτηγος, Υποστράτηγος Λεωνίδας Παρασκευόπουλος 
με την ιδιότητά του ως Διοικητή των εν Μακεδονία Συμμαχικών Στρατευμάτων επισκέφθηκε στην Κων-
σταντινούπολη, μετά από πρόσκληση, τον Γάλλο Αρχιστράτηγο ������� �’ �������, Διοικητή του Στρα-������� �’ �������, Διοικητή του Στρα- �’ �������, Διοικητή του Στρα-�’ �������, Διοικητή του Στρα-’ �������, Διοικητή του Στρα-�������, Διοικητή του Στρα- Διοικητή του Στρα-
τού της Ανατολής.

Ήταν η πρώτη φορά μετά την Άλωση που ο Έλληνας 
Αρχιστράτηγος θα ξαναγύριζε επίσημα στην Πόλη. Περιγράφει ο 
ίδιος τις μεγαλειώδεις αυτές στιγμές στα Απομνημονεύματα του.

......Η ημέρα αυτή καθ’ ην Έλλην Αρχηγός Στρατού εν 
τη επισήμω ιδιότητι του, επεσκέφθη την ιεράν κιβωτόν των παρα-
δόσεων και ιδανικών του Γένους, θα παραμείνη ιστορική δια το 
Φανάριον.

Απερίγραπτος ήτο επί τη εξαιρετική και μεγάλη τοιαύτη 
ημέρα η πανηγυρική κίνησις εις την Αγίαν Ακρόπολιν της Μεγά-
λης Εκκλησίας, την τόσον ήρεμον και τόσον μελαγχολικήν συνή-
θως. Άπειρα πλήθη πανταχόθεν της αχανούς πόλεως και από 
των απωτάτων έτι συνοικιών προερχόμενα κατέκλυσαν ενωρίς 
τας οδούς δι’ ων θα διηρχόμην ίνα ίδουν με παλμούς ανεκφρά-
στου ιεράς συγκινήσεως τον αντιπρόσωπον της μεγάλης Πατρί-
δος.

Από της 3ης ώρας η προ των Πατριαρχείων οδός ήτο 
αδιάβατος. Την 14ην ώραν όλαι αι οδοί και πάροδοι του Φανα-
ρίου από του Μοχλίου και της μεγάλης του Γένους Σχολής μέχρι 
του Πετρί Καπού, μη εξαιρουμένων ουδ’ αυτών των στεγών, 
των στύλων και των δένδρων είχον υπερπληρωθή υπό ανα-
ριθμήτου πλήθους πάσης τάξεως και γένους. Όλαι αι οικίαι και 
τα καταστήματα ήσαν σημαιοστόλιστα. Αναρίθμητοι Ελληνικαί  
σημαίαι εκυμάτιζον και αρκεταί των Συμμάχων, ουδεμία της 
Τουρκικής Αυτοκρατορίας. Θριαμβευτικαί αψίδες είχον ανεγερθή 

εις διάφορα μέρη εις την προ των Πατριαρχείων δε υπήρχε ανηρτημένη μεγάλη εικών του Προέδρου 
της Κυβερνήσεως Ελευθερίου Βενιζέλου. Χιλιάδες μαθητών και μαθητριών ήσαν παρατεταγμέναι της 
κατά μήκος της οδού. Άπαντες εκράτουν κλάδους δάφνης και σημαίας, αι δε μαθήτριαι των Ελληνικών 
Σχολείων λευκοενδεδυμέναι με κυανολεύκους ταινίας και κονκάρδας έδιδον τον ωραιότερον τόνο της 
παρατάξεως. Πολλοί εξ αυτών κρατούν κάνιστρα πλήρη ανθέων, δι’ ων θα έρραινον τον Έλληνα Αρχι-
στράτηγον. Δεν ήσαν δε ολίγαι αι μαθήτριαι αίτινες έφερον την ηρωϊκή στολήν του Έλληνος ευζώνου. 
Όπισθεν των μαθητών χιλιάδες λαού ίσταντο. Ευσταλείς Ελληνόπαιδες πρόσκοποι κρατούμενοι εκ των 
χειρών και άλλοι κυκλοφορούντες, επέβλεπον την αυστηρά τήρησιν της τάξεως. Διά πρώτην φοράν 
από της πτώσεως της Κωνσταντινουπόλεως υψώθη επί των Πατριαρχείων επί κοντού το Βυζά-
ντιον Λάβαρον. Κατά την άφιξιν του Γάλλου Αρχιστρατήγου εξετέθη μόνον επί της τραπέζης. Κατά την 
ύψωσιν του η μουσική επαιάνιζε τον Εθνικόν Ύμνον. Τούρκος Αστυνόμος μετά 2 στρατιωτών μετέβη 
και εζήτησε την υποστολήν του Λαβάρου, εδηλώθη όμως εις αυτόν ότι τούτο θα καταβιβασθή όταν ο 
Αρχιστράτηγος αναχωρήση εκ των Πατριαρχείων.

Αντγος
 Λ. Παρασκευόπουλος



Η Ρ Ω Ω Ν  Μ Ν Η Μ Ε Σ

40

Καθ’ ην στιγμήν επλησίαζον συνοδευόμενος ύφ’ όλων των μετ’ εμού Αξιωματικών και του 
Συνταγματάρχου Κατεχάκη, βροντώδεις ζητωκραυγαί δονούσιν τον αέρα. Οι κληρικοί και λαϊκοί των 
Πατριαρχείων, οι ανώτεροι τιτλούχοι και ο κλήρος ανέμενον εις τας βαθμίδας της κλίμακος. Εις την 
αίθουσαν της Παναγίας ανέμενον πολλαί αντιπροσωπείαι διαφόρων ενοριών της Αρχιεπισκοπής και 
άλλων Σωματείων. Εν τη αιθούση των Πατριαρχείων ευρίσκονται οι Άγιοι Συνοδικοί, οι παρεπιδημού-
ντες Μητροπολίται, Επίσκοποι, Σύμβουλοι και άλλοι. Οι πρώτοι υποδεχθέντες με ήσαν ο Μέγας Πρω-
τοσύγγελος Αθηναγόρας, ο μέγας Αρχιδιάκονος Νεόφυτος και ο Καπουκεχαγιάς. Εις την αίθουσαν της 
Παναγίας με υπεδέχθησαν οι Σύμβουλοι και οι οφφικιάλιοι της Πατριαρχικής Αυλής μεθ’ ό πάντες ανερ-
χόμεθα εις την αίθουσαν των Πατριαρχείων ένθα ανέμενον η Α.Σ. ο Τοποτηρητής Μητροπολίτης Και-
σαρείας Νικόλαος περιστοιχιζόμενος υπό των Συνοδικών Αρχιερέων.

Ακολούθως πάντες ομού μετέβημεν εις το Μέγα Συνοδικό, αίθουσαν ήτις είναι προωρισμένη 
δι’ υποδοχάς Αρχηγών Κράτους όπου αντηλλάγησαν προσφωνήσεις.

Το τέλος των λόγων επηκολούθησαν ατελεύτητοι και ενθουσιώδεις ζητωκραυγαί. Παρέμεινα 
ολίγον συνομιλών μετά του Τοποτηρητού και διαφόρων ιεραρχών, οπότε ανεχώρησα κατελθών ίνα επι-
σκεφθώ τον Πατριαρχικόν Ναόν. Κατά την κάθοδόν μου πλείστα Σωματεία, Σχολεία Αρρένων και Θηλέ-
ων με εχαιρέτιζον προσφέροντες ανθοδέσμας με τα εθνικά χρώματα......

[4, Σελ 52-57]

 17. ΕΠΙΘΕΤΙΚΕΣ ΕΠΙΧΕΙΡΗΣΕΙΣ ΠΡΟΣ ΦΙΛΑΔΕΛΦΕΙΑ
Ιούνιος 1920
Επίλαρχος Τσαγκαρίδης Ι.

... Στις επιχειρήσεις του Ιουνίου 1920, ο Συνταγματάρχης Κονδύλης ξεκινά επικεφαλής του 
Συντάγματος του (2ο Σύνταγμα Πεζικού της ΧΙΙΙης Μεραρχίας) από το Κέστερλη, το πρωί, δίνει μάχη 
στα περίφημα Στενά του Καν-Μπογάζ (Στενωπός Αίματος), τσακίζει τον εχθρό, σπεύδει και κυριεύει τα 
Μάρμαρα, αφίνει μικρά φρουρά εκεί, και τρέχει απ’ την ανατολική όχθη της λίμνης των Μαρμάρων προς 
το Σαλιχλή-Φιλαδέλφεια. Δηλαδή, 45 χιλιόμετρα σε μια μέρα, με το χασομέρι της μάχης!

Στο αναμεταξύ, από το ίδιο πρωί, η 2α Επιλαρχία του 3ου Συντάγματος Ιππικού (Διοικητής 
Επίλαρχος Τσαγκαρίδης Ι. - ο μετέπειτα Διοικητής του Μικτού Αποσπάσματος Ιππικού που τραυματί-
στηκε στο Καλέ Γκρότο) είναι εμπεπλεγμένη σε δεινό αγώνα στο χωριό Παζάρκιοϊ, Β.Α. του Σαλιχλή με 
το περίφημο εχθρικό Τάγμα επιθέσεως του Σαλιχλή, που διέθετε και πολυβόλα.

Οι ιππείς του Τσαγκαρίδη αναγκάζονται να πεζομαχήσουν επτά ολόκληρες ώρες. Τέλειωσαν 
τα φυσίγγια τους, και ο Τσαγκαρίδης στέλνει το μήνυμα αυτό στον Κονδύλη:

«Η Επιλαρχία μου πεζομαχεί προς τακτικό Τουρκικό Τάγμα διαθέτον και πλείστα πολυβόλα. 
Σας γνωστοποιώ τούτο, όχι διότι φοβούμαι μην ηττηθώ, αλλά διότι δεν δύναμαι να νικήσω».

Ο Κονδύλης, που ευρισκόταν με το Σύνταγμά του σε πορεία, παίρνει δυο λόχους, μπαίνει ο 
ίδιος επικεφαλής και τρέχει να βοηθήσει τον Τσαγκαρίδη.

Ύστερα από δύο ώρες το Τούρκικο Τάγμα δεν υπήρχε...

[5, Σελ. 58]

 18. ΕΠΙΘΕΤΙΚΕΣ ΕΠΙΧΕΙΡΗΣΕΙΣ
Δεκέμβριος 1920
Υπολοχαγός Σταύρος Πανάς

... Ο Υπολοχαγός Σταύρος Πανάς, Διοικητής Λόχου του 2/39 Ευζωνικού Συντάγματος της 
ΙΙΙης Μεραρχίας, με το Λόχο του ρίχνεται κατά του χωριού Καρά Αγκάτς. Το έδαφος θερίζεται από τα 
πυρά του εχθρού. Ο Πανάς προχωρεί όρθιος με τους ανιχνευτάς του στην πρώτη γραμμή. Ένα βλήμα 
τον βρίσκει στην καρδιά και τον ρίχνει νεκρό.



Η Ρ Ω Ω Ν  Μ Ν Η Μ Ε Σ

41

Έπρεπε να σκοτωθεί, όχι πια για να πέσει, αλλά και για να σκύψει ακόμα. Γιατί ο Πανάς πολε-
μούσε πάντα όρθιος. Μια μέρα διηγόταν στο λοχαγό Στεφανάκο της ιδίας μονάδος:

-Μωρέ, του λέει, είχε τέτοια πυρά, που κόντεψα να σκύψω...

[5, Σελ. 65]

 19. ΕΠΙΘΕΤΙΚΕΣ ΕΠΙΧΕΙΡΗΣΕΙΣ Γ’ΣΣ
15 Μαρ 1921
Το ΙΙ/27 ΤΠ

... Ντούζ-Ντάγ. Δυτικά του Παζαρτζίκ. Δύο Τουρκικά Συντάγματα (190ο, 159ο ΣΠ και Τάγμα 
του 30ου ΣΠ) οχυρωμένα, αμύνονται του Μετρές Τεπέ, που είναι το αριστερό της διατάξεως της Δεξι-
άς Τουρκικής Ομάδος Μεραρχιών. Τριπλές σειρές χαρακωμάτων και συρματοπλεγμάτων. Επιτίθεται 
το ΙΙον Τάγμα του 27ου Συντάγματος (ΙΙ/27) της Μεραρχίας Σμύρνης (Χης) με Διοικητή τον Ταγματάρ-
χη Σπύρο Αγιοβλασίτη. Σε 38 λεπτά της ώρας, το Τάγμα σαν κεραυνός πέρασε τα συρματοπλέγμα-
τα, πήδηξε τα χαρακώματα και ανέτρεψε τον εχθρό, που εγκατέλειψε τις θέσεις του που τις θεωρού-
σε απόρθητες. Το Μετρές Τεπέ κυριεύεται. Το Τάγμα κυριεύει και δύο βαρέα και δύο ορειβατικά πυρο-
βόλα.

Ο αγώνας σώμα με σώμα. Ο εχθρός πολεμά με όλα του τα μέσα. Το ελληνικό τμήμα μόνο 
με τη λόγχη. Σε λίγο φθάνει σε ενίσχυση το Ιο Τάγμα (Ι/27).

Οι Τούρκοι ενισχύονται και αντεπιτίθενται. Τα Τάγματα έχουν απομακρυνθεί από τη βάση 
τους και ο ανεφοδιασμός τους σε πυρομαχικά δυσκολεύει. Οι φαντάροι βλέπουν τον εχθρό να έρχεται 
και είναι χωρίς φυσίγγια.

Εμπρός από το Τάγμα εκατοντάδες οι Τούρκοι νεκροί και πληγωμένοι. Ορμούν οι φαντάροι 
και παίρνουν τα όπλα και τα φυσίγγια των Τούρκων νεκρών και πληγωμένων και μ’ αυτά αποκρούουν 
την άγρια αντεπίθεση των Τούρκων.

Την νύκτα η 4η Τουρκική Μεραρχία θα εκτελέσει τέσσερις αντεπιθέσεις με δυο Συντάγμα-
τα Πεζικού (58ο και 132ο). Οι αντεπιθέσεις αποκρούονται, αλλά έχουν τελειώσει και τα φυσίγγια που 
πήραν από τους Τούρκους. Μέσα στο σκοτάδι λάμπουν οι λόγχες, δουλεύουν οι χειροβομβίδες.



Η Ρ Ω Ω Ν  Μ Ν Η Μ Ε Σ

42

Τραυματίζονται οι δυο Διοικητές των Ταγμάτων, ο Λοχαγός Γεώργιος Πλάτος, οι Υπολοχα-
γοί Πρωτοπαπαδάκης και Χαραλαμπάκης, οι Ανθυπολοχαγοί Παπαδάκης, Τραβάρος, Δημητριάδης και 
Σοβράμης. Πέφτουν νεκροί οι λοχαγοί Καλιαμπάκης, Παναγιωτέας, Παπαντωνίου και Παπαδημητρίου.

Οι φαντάροι δεν δειλιάζουν. Το ξέρουν πως πολεμούν για να μην ντροπιάσουν την ελληνική 
λόγχη, αφού μονάχα αυτή τους απέμεινε από τα όπλα.

Το πρωί βρίσκει τους Έλληνες κυρίαρχους στο Μετρές Τεπέ. Η επίθεση της 4ης Τουρκικής 
ΜΠ όμως, θα συνεχισθεί επί τέσσερις ημέρες με νέες δυνάμεις, χωρίς και πάλι αποτέλεσμα.

[5, Σελ. 140 - 6, Σελ. 189]

 20. ΕΠΙΘΕΤΙΚΕΣ ΕΠΙΧΕΙΡΗΣΕΙΣ Α’ ΣΣ
Μάχη του Τουμλού-Μπουνάρ
26 - 31 Μαρ 1921
Τα Αποσπάσματα Διαλέτη και Πλαστήρα

Η μάχη του Τουμλού-Μπουνάρ αποτελεί ένα εξαιρετικό παράδειγμα εφαρμογής αρχών πολέ-
μου και ηγεσίας και παράλληλα μια μάχη που περιέχει συνεχείς μεταπτώσεις στις περισσότερες μορ-
φές αγώνα.

Η αμυντική τοποθεσία του Τουμλού-Μπουνάρ ευρίσκεται μεταξύ Ουσάκ και Αφιόν-Καραχισάρ.

Εκεί το Α’ ΣΣ (Ιη, ΙΙα και ΧΙΙΙη ΜΠ - Διοικητής Αντιστράτηγος Κοντούλης Νικόλαος) συμπτυσ-
σόμενο από το Αφιόν-Καραχισάρ, αντιμετώπισε την 26-31 Μαρ 1921 τις δυνάμεις της Τουρκικής Στρα-
τιάς του Νοτίου Μετώπου (ΧΙΙ ΣΣ με τρεις ΜΠ και τις 4η, 8η, 11η, 24η Μεραρχίες Πεζικού, 5η Μεραρ-
χία Καυκάσου και τις 1η και 2α Μεραρχίες Ιππικού - Διοικητής Στρατιάς Ρεφέτ-Πασάς) σε μια αμυντική 
μάχη κατά την οποία οι Τούρκοι προσπάθησαν να εκμεταλλευθούν με μεγάλης κλίμακας επίθεση την 
επιτυχία τους στη μάχη του Ινονού ή Κοβαλίτσας.

Η επίθεση των Τούρκων την 26-27 Μαρτίου, ακολουθήθηκε από ελληνική επίθεση την 28 
Μαρτίου, από αμυντική εγκατάσταση του συνόλου των ελληνικών δυνάμεων στο Τουμλού Μπουνάρ 
την 29η Μαρτίου και τέλος από Τουρκικές επιθέσεις την 30η και 31η Μαρτίου που επισφράγισαν και 
την ελληνική νίκη.

Η μάχη του Ασιλχανάρ, όπως ονομάσθηκε από τους Τούρκους η μάχη του Τουμλού Μπου-
νάρ, υπήρξε μεγάλος ελληνικός θρίαμβος. Οκτώ Τουρκικές Μεραρχίες Πεζικού (4η, 11η, 5η Καυκάσου, 
41η, 57η εν α’ κλιμακίω και 8η, 24η, 23η ως εφεδρείες) ηττήθησαν ουσιαστικά απο τέσσερα Ελληνικά 
Συντάγματα Πεζικού, υποστηριζόμενα από το οργανικό Πυροβολικό των Μεραρχιών [έξι Μοίρες Ορει-
νού Πυροβολικού (ΜΟΠ)] και το Α’ Σύνταγμα Πεδινού Πυροβολικού (ΣΠΠ) του Α’ ΣΣ (Διοικητής Συνταγ-
ματάρχης Παπαϊωάννου Ιωάννης). Τα τέσσερα Συντάγματα είναι:

- 1ο ΣΠ (Διοικητής Αντισυνταγματάρχης Πιτσίκας Ι.)

- 7ο ΣΠ (Διοικητής Αντισυνταγματάρχης Παπανικολάου Δημ.)

- απόσπασμα 5/42 Συντάγματος Ευζώνων, αποτελούμενο από το 5/42 Σ.Ε. (Διοικητής 
Συνταγματάρχης Πλαστήρας Νικ.), Ιππικό και Πυροβολικό και

- απόσπασμα Διαλέτη, αποτελούμενο από το 34 ΣΠ (Διοικητής Συνταγματάρχης Διαλέτης 
Δημοσθ.) και Πυροβολικό.

Εκ των τεσσάρων ελληνικών Συνταγμάτων τον κύριο ρόλο διεδραμάτισαν:

- Το απόσπασμα 5/42 Σ. Ευζώνων, που την νύκτα 27/28 Μαρ εξετέλεσε υπερκερωτικό ελιγ-
μό στο πλευρό της εχθρικής διατάξεως αναγκάζοντας τις Τουρκικές δυνάμεις να μεταπέσουν από επί-
θεση σε εσπευσμένη σύμπτυξη, και

- Το απόσπασμα Διαλέτη, που αντιμετώπισε επιτυχώς την επίθεση τριών Μεραρχιών Πεζι-
κού και του Τάγματος Φρουράς της Εθνοσυνελεύσεως, δίνοντας χρόνο στις ελληνικές δυνάμεις να 
συμπτυχθούν και να εγκατασταθούν στο Τουμλού Μπουνάρ.



Η Ρ Ω Ω Ν  Μ Ν Η Μ Ε Σ

43

Τα άλλα δύο ΣΠ εξετέλεσαν δραματικές αντεπιθέσεις για να διευκολύνουν τη σύμπτυξη των 
ελληνικών δυνάμεων, να ανακουφίσουν το δοκιμαζόμενο απόσπασμα Διαλέτη και τελικά να καταστρέ-
ψουν τις εχθρικές δυνάμεις.

 α. Το απόσπασμα Διαλέτη (34 ΣΠ)
Το απόσπασμα Διαλέτη αποτελούσαν:
- Το 34 ΣΠ με τα Ι/34 ΤΠ (Διοικητής Ταγματάρχης Χατζόπουλος Πλ.), ΙΙ/34 ΤΠ (Διοικη-

τής Ταγματάρχης Σπανοβαγγέλης Σπ.), ΙΙΙ/34 ΤΠ (Διοικητής Ταγματάρχης Λέλος Γ.)
- Η ΙΙα ΜΟΠ (Διοικητής Ταγματάρχης Λιναρδάκης Μιχ.)
- Ουλαμός Πεδινού Πυροβολικού. Το Πεδινό Πυροβολικό αυξήθηκε σε Πυροβολαρχία 

από μεσημβρία της 26 Μαρτίου και σε ΜΠΠ (ΙΙΙ/Α’ ΜΠΠ - Διοικητής Ταγματάρχης Σπυρακόπουλος Ι.) 
από το μεσονύκτιο της ίδιας ημέρας. Η κατανομή αυτή έγινε άνευ διαταγής και με πρωτοβουλία του 
Διοικητού του Α’ ΣΠΠ Συνταγματάρχου Παπαϊωάννου Ι. που είχε συνδεθεί και παρακολουθούσε εκ του 
σύνεγγυς τον αγώνα του Αποσπάσματος.

Η κρισιμότερη στιγμή του αγώνος του Αποσπάσματος Διαλέτη έφθασε τις μεταμεσημ-
βρινές ώρες της 27ης Μαρ 1921.

Από την 06:00 κατά του Αποσπάσματος επιτίθεται η 4η Τουρκική Μεραρχία. Τα τουρκι-
κά Συντάγματα διαδέχονται το ένα το άλλο στις επιθέσεις, ενώ κάθε τουρκική επίθεση ακολουθείται από 
ελληνική αντέφοδο. Τη μεσημβρία επιτίθενται δυο Τουρκικά Συντάγματα. Φθάνουν σε απόσταση τριά-
ντα μέτρων από το κέντρο της διατάξεως, έρχονται στα χέρια με τα ελληνικά τμήματα και απωθούνται 
δια της λόγχης. Ανασυγκροτούνται αμέσως και υποστηριζόμενοι από πολυβόλα και βαρύ πυροβολικό 
αναγκάζουν τα τμήματα του Αποσπάσματος που στερούνται πυρομαχικών, να επανέλθουν στις θέσεις 
τους. Η στιγμή είναι κρισιμότατη. Ο Συνταγματάρχης Διαλέτης διαθέτει μία μόνο Διμοιρία για να ενισχύ-
σει τα δοκιμαζόμενα τμήματα του. Δεν επαρκεί για να αντεπιτεθεί.

Συγκεντρώνει το Λόχο Μικρού Επιτελείου του Συντάγματος (Λόχος Διοικήσεως), τους 
ημιονηγούς, τους ιπποκόμους, τους μαγείρους, βάζει μπροστά τον Ιερέα του Συντάγματος Αρχιμαν-
δρίτη Βαλανιδιώτη ντυμένο με τα ιερά του άμφια και με αναπεπταμένη τη Σημαία του Συντάγματος και 



Η Ρ Ω Ω Ν  Μ Ν Η Μ Ε Σ

44

κρατώντας μια σανίδα στο χέρι ηγείται προσωπικά της αντεπιθέσεως και αναγκάζει τους Τούρκους να 
οπισθοχωρήσουν στις αρχικές τους θέσεις. Παράλληλα ο Διοικητής της 7/Α’ ΠΠΠ Λοχαγός Δημητρό-
πουλος Νίκων τάσσει επί του παρατηρητηρίου του, ένα ουλαμό Πεδινού Πυροβολικού τελείως ακάλυ-
πτο, ο οποίος υπό τα δραστικά πυρά του εχθρικού βαρέως πυροβολικού, υποστηρίζει την αντεπίθεση 
του Συνταγματάρχου με άμεση και εξ εγγυτάτης αποστάσεως βολή κατά των επιτιθεμένων, τους οποί-
ους αρχικά συνεκράτησε και στη συνέχεια κατεδίωξε απηνώς δια των πυρών του.

Εύζωνοι του 5/42 ΣΕ

 β. Το απόσπασμα Πλαστήρα (5/42 ΣΕ)
Το απόσπασμα 5/42 ΣΕ ή απόσπασμα Πλαστήρα ανήκον στη ΧΙΙΙη ΜΠ αποτελούσαν:
- Το 5/42 ΣΕ με τα Ι/42 Τ. Ευζώνων (Διοικητής Ταγματάρχης Καραθανάσης Γ.), το ΙΙ/42 

Τ. Ευζώνων (Διοικητής Ταγματάρχης Σιώρης Θεοφ.), το ΙΙΙ/42 Τ. Ευζώνων (Διοικητής Ταγματάρχης 
Τερτίκας Χαρ.) και το Έφιππο Ευζωνικό απόσπασμα του Συντάγματος.

- Η ΧΙΙΙβ Μοίρα Ορεινού Πυροβολικού (ΜΟΠ) (Διοικητής Ταγματάρχης Πρωτόπουλος Γ.)
Κατά την αμυντική μάχη της 26-27 Μαρτίου το απόσπασμα διατάχθηκε να παραμείνει 

περί τα 5 χλμ όπισθεν του Αποσπάσματος Διαλέτη έχοντας εγκαταστήσει προφυλακές για την εξασφά-
λιση της οδού υποχωρήσεως και την κάλυψη της ΙΙας ΜΠ.

Την 28 Μαρ. οι Ελληνικές δυνάμεις ανέλαβαν επιθετικές επιχειρήσεις.
Κατά μέτωπο τα 1ο ΣΠ και απόσπασμα Διαλέτη υπό τον Αρχηγό Πεζικού της ΙΙας ΜΠ 

Συνταγματάρχη Καλλιδόπουλο Περικλή (5 Τάγματα Πεζικού) υποστηριζόμενα από τρεις ΠΟΠ και τρεις 
ΠΠΠ υπό τον Αρχηγό Πυροβολικού Αντισυνταγματάρχη Μαμούρη Κων.

Το απόσπασμα 5/42 συνέλαβε, σχεδίασε και μετά από έγκριση, ανέλαβε να εκτελέσει 
από 04:00 υπερκερωτικό ελιγμό κατά του δεξιού της εχθρικής διατάξεως. Προς τούτο διέθεσε το ΙΙ/42 
ΤΕ και έλαβε υπό διοίκηση το ΙΙ ΤΠ του 2ου ΣΠ (ΙΙ/2 ΤΠ, Διοικητής Ταγματάρχης Μπιτσάνης Αθαν.) που 
κατείχε το αριστερό της φιλίας διατάξεως.



Η Ρ Ω Ω Ν  Μ Ν Η Μ Ε Σ

45

Εύζωνοι του 5/42 ΣΕ.  Εμπρός και δεξιά διακρίνεται ο αξιωματικός τους.

Κατά την κίνησή του, το απόσπασμα διαπίστωσε, ότι οι Τούρκοι ήσαν έτοιμοι να εφαρ-
μόσουν τον ίδιο ελιγμό από την ίδια κατεύθυνση σε βάρος της φιλίας διατάξεως, χωρίς όμως να έχουν 
λάβει μέτρα ασφαλείας. Ο Πλαστήρας αποφάσισε να τους προσβάλλει, εκμεταλλευόμενος τις δυνατό-
τητες αιφνιδιασμού που του παρείχε η Τουρκική αμέλεια.

Έτσι:
- το ΙΙΙ/42 Τάγμα Ευζώνων (μείον ο 9/42 ΛΕ) με 

τον Ταγματάρχη Τερτίκα Χ. διατάχθηκε να προσβάλλει 
ένα Σύνταγμα της 5ης Μεραρχίας Καυκάσου που εκινείτο 
χωρίς ασφάλεια μετώπου,

- ο 10/42 Λόχος Ευζώνων (Λοχαγός Γεωργούλης) 
διατάχθηκε να προσβάλλει ένα τμήμα τουρκικού ιππικού 
(200-250 ιππείς) που αναπαυόταν αμέριμνο με “αποσε-
σαγμένους τους ίππους”, και

- ο 9/42 Λόχος Ευζώνων υπό τον Υπολοχαγό 
Παπαβασιλείου Κ. μ’ ένα Ουλαμό Πολυβόλων υπό τον 
Υπλγό Καταπόδη, έστριψε δεξιά για να αποκόψει την υπο-
χώρηση των Τούρκων συνοδευόμενος και από το “Έφιπ-
πο Ευζωνικό”.

- Το Πυροβολικό (6 πυροβόλα) πήρε εντολή να 
κατανείμει όλους τους στόχους στους Ουλαμούς του, και 
κατόπιν διαταγής να προσβάλλει κατά προτεραιότητα το 
“αμέριμνο” Σύνταγμα, και το “αναπαυόμενο” Ιππικό και να 
καταστρέψει με αιφνιδιαστικές βολές το υλικό των ορατών 
πυροβολαρχιών βαρέως και πεδινού πυροβολικού που 
παρενοχλούσαν τη ΙΙα ΜΠ.

Την 12:15 άρχισε η επίθεση. Ο αιφνιδιασμός ήταν 
ολοκληρωτικός, η εφαρμογή του σχεδίου τέλεια, και ο 

πανικός των Τούρκων, όπως και οι απώλειες τους πολύ μεγάλος. Η επίθεση έγινε αμέσως καταδίωξη 
χωρίς έλεος, για τα “αμελή” τμήματα. Μια κίτρινη φωτοβολίδα που ρίχθηκε από τους Τούρκους έκανε 
όλα τα τουρκικά τμήματα, που μέχρι τότε επετίθεντο ή κινούνταν, να οπισθοχωρήσουν ατάκτως. Η 8η 
Τουρκική Μεραρχία που ακολουθούσε μερικά χιλιόμετρα πιο πίσω ανέστρεψε την κίνηση της και καλύ-
φθηκε.

Σαλπιγκτής 5/42 ΣΕ



Η Ρ Ω Ω Ν  Μ Ν Η Μ Ε Σ

46

Την 14:00 οι Τούρκοι αντελήφθησαν την πραγματική δύναμη που τους προσέβαλλε και 
αποφάσισαν να αντεπιτεθούν κατ’ αρχήν κατά των μεμονωμένων Ευζωνικών Λόχων. Πρώτος προ-
σβλήθηκε ο 11/42 ΛΕ από δύναμη 500-600 ανδρών. Ο Διοικητής του Τάγματος Ταγματάρχης Τερτίκας 
προσπάθησε να τον ενισχύσει και διέταξε τον 10/42 ΛΕ να τον βοηθήσει. Ο Διοικητής Λοχαγός Γεωρ-
γούλης επικεφαλής του Λόχου του, προσπαθώντας να πλαγιοκοπήσει την τουρκική δύναμη, πέφτει 
σε αιφνιδιαστικά πυρά πολυβόλων και σκοτώνεται μαζί με τον Διμοιρίτη Ανθυπασπιστή Κρίντα και το 
σύνολο της προπορευόμενης Διμοιρίας. Ο Λόχος καθηλώνεται. Παρόλα αυτά οι δυο Λόχοι δεν ανα-
τρέπονται και οι Τούρκοι δεν μπορούν να προχωρήσουν. Επαναλαμβάνουν την αντεπίθεση με δύνα-
μη 2000 ανδρών. Ο Διοικητής του Τάγματος επεμβαίνει, αποσύρει σε άλλη γραμμή αμύνης τους δυο 
Λόχους του, και ζητάει την επέμβαση του Συντάγματος. Ο Πλαστήρας, πανταχού παρών, κινεί το σύνο-
λο της εφεδρείας του ( Ι/42 ΤΕ και 9/42 ΛΕ) καθώς και των πυρών υποστηρίξεως του για να σώσει 
το Τάγμα του. Ο 1/42 Λόχος φθάνει τρέχοντας αφού διήνυσε 3,5 χλμ σε μισή ώρα και εκτελεί τοπική 
αντεπίθεση που απωθεί τους Τούρκους. Μέχρι οι Τούρκοι να επαναλάβουν την ενέργεια οι ενισχύσεις 
έχουν φθάσει, και το Ι/42 Τάγμα αντικαθιστά το ΙΙΙ/42 Τάγμα Ευζώνων που τίθεται πλέον σε εφεδρεία.

Η κατάσταση όμως συνεχίζει να είναι δραματική. Παρά την γενναία αντίσταση των Ευζώ-
νων και το φονικότατο πυρ των πολυβόλων και του Πυροβολικού η κατάσταση του Αποσπάσματος εξ 
αιτίας της αριθμητικής υπεροχής των Τούρκων και του εξυψωμένου ηθικού τους είναι εξαιρετικά δυσχε-
ρής. Τα πυρομαχικά εξαντλούνται και απειλείται αποκοπή και κύκλωση του Αποσπάσματος.

Το ΙΙ/2 ΤΠ υπό τον Ταγματάρχη Μπιτσάνη Α. επιστρέφει στις αρχικές θέσεις του σύμφω-
να με τον ελιγμό του Αποσπάσματος. Οι άνδρες του είναι κατάκοποι και νηστικοί από 48ώρου. Λαμβά-
νει την εντολή του Πλαστήρα για ενίσχυση του Αποσπάσματος. Συγκεντρώνει τους άνδρες και τους εξη-
γεί οτι “οι τσολιάδες κινδυνεύουν”. Μέσα σε ζητωκραυγές οι άνδρες αποθέτουν τους γυλιούς και σπεύ-
δουν προς ενίσχυση του Αποσπάσματος. Φθάνουν την 17:40. Έχει νυκτώσει. Αντεπιτίθενται αμέσως. 
Είναι το τέλος της Τουρκικής ενεργείας. Μέχρι την 20:00 οι Τούρκοι έχουν υποχωρήσει και το απόσπα-
σμα είναι ελεύθερο να συνεχίσει την αποστολή του.

 γ. Η Τουρκική άποψη - Το τέλος της μάχης
Την 29η Μαρτίου οι δυνάμεις του Α’ ΣΣ αφού απέκρουσαν τις Τουρκικές επιθέσεις τρο-

ποποίησαν το μέτωπο της διατάξεως τους και εγκαταστάθηκαν στην αμυντική τοποθεσία Τουμλού 
Μπουνάρ. Αυτό παραπλάνησε το Διοικητή της Τουρκικής Στρατιάς Ρεφέτ-πασά, οποίος το εξέλαβε ως 
υποχώρηση. Τηλεγράφησε στην Άγκυρα ότι ο εχθρός υπέστη θανάσιμο πλήγμα και διέταξε επιθέσεις 
για την 30 και 31 Μαρ 1921. Οι απώλειες των Τούρκων ήσαν τρομακτικές. Ο Ρεφέτ πασάς αντικατα-
στάθηκε αμέσως με διαταγή του Κεμάλ από τον Ισμέτ πασά.

Ο Κεμάλ Ατατούρκ περιέγραψε την μάχη του Τουμλού Μπουνάρ στο λόγο του της 20ης 
Οκτωβρίου 1927 προς τους αντιπροσώπους του Λαϊκού Δημοκρατικού Κόμματος της Τουρκίας ως εξής:

... Η επίθεσις των υπό τον Ρεφέτ δυνάμεων απέτυχε και υπέστησαν πολύ μεγάλες απώ-
λειες. Ο εχθρός εγκατεστάθη αμυντικώς επί της τοποθεσίας Τουμλού Μπουνάρ και έμεινε εκεί. Όσον 
αφορά τα στρατεύματα του Ρεφέτ, ταύτα απεσύρθησαν 10 χλμ εκείθεν του Τουμλού Μπουνάρ...

... Ένα γεγονός παρεπλάνησε τον Ρεφέτ πασά, όσον αφορά την έκβασιν της μάχης. 
Εξ αιτίας αλλαγής μετώπου, ήτις έλαβε χώρα κατά την διάρκεια της μάχης, εις τινα τμήματα της γραμ-
μής πυρός και εξ αιτίας της αδυναμίας εις ην ευρέθησαν τα τμήματα μας να νικήσουν ένα (1) Σύνταγ-
μα (Σημ. το απόσπασμα Διαλέτη), όπερ ο εχθρός εγκατέστησεν εις Τουμλού Μπουνάρ για να καλύψει 
την προς Αφιόν προχώρησιν του, ηδυνήθησαν τα προωθημένα ελληνικά τμήματα να υποχωρήσωσι 
μέχρι Τουμλού Μπουνάρ, ην τοποθεσία εσκόπουν να κρατήσωσιν ταύτα τελικώς. Ενώ εν τη πραγματι-
κότητι ο Ρεφέτ ηττήθη, υπέθεσεν ότι ο εχθρός ηττήθη, και ότι ούτος (ο εχθρός) ευρίσκετο εν υποχωρή-
σει, ως μας ανέφερε τηλεγραφικώς, και ότι κατά την διάρκειαν της πενθημέρου μάχης, κατέφερε θανά-
σιμα πλήγματα κατά του εχθρού!

Φυσικά, πολύ ικανοποιημένοι από την πληροφορίαν αυτήν απηυθύναμεν συγχαρητήρια 
εις τούτον. Αλλ’ εξ ερωτήσεων, ας προσωπικώς απηύθυνα εις τον Ρεφέτ δια του τηλεγράφου, ίνα διευ-
κρινήσω πλήρως την κατάστασιν, εγεννήθησαν αμφιβολίαι κατά πόσον η κατάστασις, ως μας εξετέθη 
ήτο πραγματική. Τελικώς εβεβαιώθημεν, ότι ο εχθρός κατείχεν μια ισχυρά και επικρατούσα τοποθεσί-
αν εις Τουμλού Μπουνάρ, πλήρως ανταποκρινομένην εις τας προθέσεις του. Ο Ρεφέτ ηναγκάσθη να 
εγκατασταθή ολίγον μακράν του εχθρού μεθ’ όλων των των στρατευμάτων του.



Η Ρ Ω Ω Ν  Μ Ν Η Μ Ε Σ

47

Κύριοι! Όταν ηρέμησαν τα πράγματα κατέστη φανερόν, ότι τα στρατεύματα ταύτα είχον 
χάσει την εμπιστοσύνην των προς τον Ρεφέτ.

[5, Σελ 143 και επόμενες - 6, Σελ. 292 και επόμενες]

 21. ΤΟ ΕΦΙΠΠΟ ΕΥΖΩΝΙΚΟ ΑΠΟΣΠΑΣΜΑ
5/42 ΣΕ

Το «Εφιππο Ευζωνικό απόσπασμα» υπήρξε εφεύρεση και εκτέλεση του Διοικητού του 5/42 
Συντάγματος Ευζώνων Συνταγματάρχου Πλαστήρα Νικ. κατ’ αρχάς κατά την εκστρατεία στην Ουκρανία.

... Οι Κοζάκοι που πολεμούσαν με το μέρος των 
συμμάχων εκδήλωναν συχνά την δυσφορία τους και αντι-
πάθειά τους προς τους Γάλλους, ενώ συγχρόνως έδειχναν 
όλη τη συμπάθεια και αγάπη προς τους Έλληνες και ιδιαίτε-
ρα προς τους τσολιάδες που τους έδιναν πρόθυμα τα εξαί-
ρετα άλογά τους με τα οποία ο Πλαστήρας δημιούργησε το 
έφιππο Ευζωνικό και το οποίο εκπαίδευαν οι ίδιοι, με άρι-
στα αποτελέσματα.

Ο Γάλλος Στρατηγός BORIUS (Μποριούς), ένα 
απόγευμα που οι τσολιάδες πότιζαν τα άλογά τους, έστει-
λε μια Γαλλική δύναμη και με τη βία άρπαξε όλα τα άλογα 
του Συντάγματος, καθώς και εκείνα που ήταν λάφυρα από 
τις διάφορες μάχες.

Όταν ο Πλαστήρας πληροφορήθηκε το σοβα-
ρό αυτό επεισόδιο αγανάκτησε τόσο πολύ, ώστε διέταξε το 
Σύνταγμα των τσολιάδων να πάρει τα όπλα, βρίζοντας ακα-
τάπαυστα. Εκείνη όμως τη στιγμή περνούσε από μπροστά 
του ένα έφιππο Γαλλικό τμήμα από 80 άλογα με επικεφα-
λής υπολοχαγό, οπότε διέταξε το άρπαγμα και κατάσχεσή 
τους με τη βία ανατρέποντας τους ιππείς τους. Ο Γάλλος 
υπολοχαγός διαμαρτυρήθηκε έντονα, αλλά ο Πλαστήρας 

έβγαλε αγριοφωνάρες για να μεταφερθούν στο Στρατηγό του. Επίσης είπε “αν δεν μας δοθούν τα άλογά 
μας, δε θα πάρετε και σεις τα δικά σας. Και ακόμα να μάθει ο Στρατηγός ότι πρέπει να είναι ευγενέστε-
ρος προς τους συμμάχους συμπολεμιστές του και ότι αν δεν επανορθώσει την αδικία θα κάμει χρήση 
των όπλων” και συγχρόνως παρέταξε ένα ένοπλο τάγμα. Ο Στρατηγός που όπως φαίνεται παρακολου-
θούσε τη σκηνή αναγκάστηκε να επιστρέψει τα άλογα και να παραλάβει τα δικά του.

[19, Σελ. 63-64]

Τα άλογα αυτά μεταφέρθηκαν στη Μικρά Ασία και παράλληλα και όσα τσέτικα άλογα έπε-
φταν στα χέρια των Ευζώνων, γράφονταν στη δύναμη των κτηνών του Συντάγματος. Την ίδια στιγμή, 
ίσος αριθμός Ευζώνων μετατρέπονταν σε Ιππείς. Και έτσι σιγά-σιγά ξανασχηματίστηκε ένα Σώμα έφιπ-
πο από Τσολιάδες.

Οι Εύζωνοι πάνω στ’ άλογα με σπιρούνια και τσαρούχια, και δίπλα στην αγαπημένη τους 
ξιφολόγχη κρεμασμένο ένα μακρύ σπαθί ιππέως ή πυροβολητού, και καμμιά φορά δαμασκηνό ή πολύ 
συχνά κάμα τσερκέζικη.

Μονάχα ο Πλαστήρας μπορούσε να συλλάβει μια τέτοια σκέψη, να την πραγματώσει και 
να την τελειοποιήσει σε βαθμό τέτοιο, που σε κάθε συναπάντημα των τσολιάδων καβαλάρηδων με 
το τούρκικο ιππικό, που δεν χωράτευε, να πούμε την αλήθεια, να το ρεζιλεύουν και να το τρέπουν σε 
φυγή.



Η Ρ Ω Ω Ν  Μ Ν Η Μ Ε Σ

48

Σχης Πλαστήρας

... Πάντα και παντού πρωτοπορία του Συντάγματος, το έφιππο τμήμα του. Αναγνωρίζουν τον 
εχθρό, και όταν τον ζυγώσουν κι’ είναι ανάγκη να έρθουν στα χέρια, θυμούνται την παλιά τους τέχνη, 
ξεκαβαλάνε και πεζομαχούν, ως που να τους φτάσουν οι σύντροφοι τους...”

[5, Σελ. 151]

 22. Η ΕΠΙΔΡΟΜΗ ΚΑΤΑ ΤΟΥ ΑΖΙΖΙΕ
7 Αυγ 1921
Η Τουρκική Μεραρχία Μουρεττέπ

Το Μικτό απόσπασμα της ΙΧης Μεραρχίας (Διοικητής Συνταγματάρχης Εδιπίδης Α.) ξεκίνη-
σε την 4η Αυγούστου 1921 απ’ το Αφιόν Καραχισάρ με κατεύθυνση προς Βορρά για να συναντήσει 
την ΙΧη Μεραρχία που κατείχε το άκρο δεξιό της προελαυνούσης προς Σαγγάριο Ελληνικής Στρατιάς.

Αποτελούνταν από:
- 26ο ΣΠ μείον Τάγμα (Διοικητής Σχης Ζαχαριάδης Η.)
- 3/40 Σύνταγμα Ευζώνων μείον Τάγμα (Διοικητής Σχης Εδιπίδης Α.)
- ΙΧβ ΜΟΠ
- Μεραρχιακές Μονάδες Διοικητικής Μερίμνης.

Το απόγευμα της 6ης Αυγούστου έφθασε στο χωριό Αζιζιέ, όπου και διανυκτέρευσε. Την 
επομένη συνέχισε την κίνησή του προς ΒΑ, αφού άφησε στο χωριό τη Διμοιρία Διανομών, για να παρα-
λάβει τον άρτο που παρασκευαζόταν στους φούρνους του χωριού, χωρίς καμία προστασία από μάχι-
μα τμήματα. Η φάλαγγα άρχισε την κίνησή της με εμπροσθοφυλακή και οπισθοφυλακή χωρίς όμως να 
βγάλει πλαγιοφυλακές ή να λάβει άλλα μέτρα καλύψεως πλευρών.

Από την αρχή της κινήσεώς του το απόσπασμα παρακολουθείτο από την Τουρκική Μεραρχία 
Μουρεττέπ, η οποία είχε αποστολή την εκτέλεση επιδρομών στα μετόπισθεν της Ελληνικής Στρατιάς. 
Η Μεραρχία αποφάσισε να προσεγγίσει και να προσβάλλει τη φάλαγγα την πρωία της 7ης Αυγούστου.

Δύο ώρες μετά την εκκίνηση της φάλαγγας και ενώ η οπισθοφυλακή που απετελείτο από 
ένα Λόχο Ευζώνων μόλις εγκατέλειπε το Αζιζιέ, άρχισε η επιδρομή της Μεραρχίας Μουρεττέπ κατά του 
Αποσπάσματος.



Η Ρ Ω Ω Ν  Μ Ν Η Μ Ε Σ

49

Ένα τμήμα επετέθη κατά της Διμοιρίας Διανομών στο χωριό, την οποία το απόσπασμα είχε 
εγκαταλείψει απροστάτευτη. Οι Τούρκοι συνέλαβαν τους 20 άνδρες της Διμοιρίας τους οποίους και 
κατέσφαξαν. Ένα άλλο τμήμα υποστηριζόμενο από Πυροβολικό προσέβαλε τον Λόχο Ευζώνων της 
οπισθοφυλακής. Ο Λόχος κατέλαβε αμέσως αμυντικές θέσεις και άρχισε να αντιμετωπίζει επιτυχώς την 
επίθεση των κατά πολύ υπερτέρων Τουρκικών δυνάμεων, βαλλόμενος συνεχώς από το εχθρικό Πυρο-
βολικό. Την ίδια στιγμή ένα τμήμα Τουρκικού Ιππικού εκμεταλλευόμενο την έλλειψη πλαγιοφυλακών 
προσέβαλε τη μέση της φάλαγγος του Κυρίου Σώματος. Στο σημείο αυτό ήταν εντεταγμένο και εκινείτο 
το Χειρουργείο του Αποσπάσματος.

«... Ο Διευθυντής του Χειρουργείου Ιατρός Γεωργιλάς ενεργήσας με ετοιμότητα, παρέταξε 
τάχιστα τους ωπλισμένους με τυφέκια Γκρά νοσοκόμους του και δια παραγγελμάτων του, εξετέλεσαν 
ούτοι πυρά ομαδόν κατά των επελαυνόντων, οίτινες αμέσως μετά την δευτέραν εκπυρσοκρότησιν ανε-
στράφησαν και υπεχώρησαν εν καλπασμώ ατάκτως...»

Ο Λόχος των Ευζώνων συνέχισε να αμύνεται για περισσότερες από δύο ώρες κατά του συνό-
λου των δυνάμεων της Μεραρχίας μέχρις ότου έφθασε προς ενίσχυσή του ένα Τάγμα του 26ου ΣΠ με 
μια ΠΟΠ το οποίο αντεπετέθη αμέσως και εξανάγκασε τους Τούρκους να διακόψουν την επίθεσή τους 
και να αποσυρθούν εξ ολοκλήρου από την περιοχή.

Το απόσπασμα συνέχισε ανενόχλητο την πορεία του από την επομένη.
Η Μεραρχία Μουρεττέπ επιστρέφοντας στις θέσεις της, την επομένη αιφνιδιάστηκε από την 

IVη Μεραρχία και ετράπη εν αταξία προς Νότο. Παρόλες τις απώλειες ανασυγκροτήθηκε και συνέχισε 
να προσβάλλει φάλαγγες ανεφοδιασμού, αποτελώντας μια μόνιμη και σοβαρή απειλή στα μετόπισθεν 
της Στρατιάς Μ. Ασίας μέχρι την 17 Αυγ 1921, όταν στην περιοχή εξορμήσεώς της δέχτηκε τη σοβαρή 
επίθεση του Μικτού Αποσπάσματος Τσοχαντάρη. Μετά την επίθεση αυτή, εξ’ αιτίας της σοβαρής μει-
ώσεως της μαχητικής της ισχύος, η Μεραρχία Μουρεττέπ χρειάστηκε να αποσυρθεί για ανασυγκρότη-
ση και αναδιοργάνωση.

Το απόσπασμα αυτό αποτελείτο από το 6ο ΣΠ - μείον Τάγμα (Διοικητής Αντισυνταγματάρ-
χης Τσοχαντάρης Χαρ.), το ΙΙΙ/26 ΤΠ (Διοικητής Ταγματάρχης Βιζβίκης Αθαν), τη Χη Ημιλαρχία (Διοικη-
τής Ιλαρχος Δήμου Δημοσθ.) και ένα Ουλαμό του Γ’ Συντάγματος Πεδινού Πυροβολικού. Είχε εντοπί-
σει με τη Χη Ημιλαρχία του τη Μεραρχία Μουρεττέπ, και αποφάσισε να την προσβάλει από την 05:00 
της 18ης Αυγούστου.

Ενώ δύο τάγματα προσέβαλαν αιφνιδιαστικά και σφοδρά την στρατοπεδευμένη Μεραρχία, 
το Πυροβολικό έβαλε κατά του καταυλισμού της, και η Χη Ημιλαρχία την πλαγιοκόπησε, με αποτέλε-
σμα οι άνδρες της Μεραρχίας να τραπούν σε άτακτη φυγή, βαλλόμενοι από το Πυροβολικό και καταδι-
ωκόμενοι από το Ιππικό, υφιστάμενοι σημαντικές απώλειες, και εγκαταλείποντες μεγάλο μέρος του υλι-
κού τους στο πεδίο της μάχης.

[8 Σελ. 166]

 23. ΕΠΙΘΕΤΙΚΕΣ ΕΠΙΧΕΙΡΗΣΕΙΣ Α’ΣΣ ΠΡΟΣ ΑΓΚΥΡΑ
Η μάχη του Ταμπούρ Ογλού
11 - 14 Αυγ 1921
Η Επιθετική ενέργεια της ΙΙας Μεραρχίας Πεζικού

Από τις απογευματινές ώρες της 11ης Αυγούστου 1921 το Α’ ΣΣ, (Υποστράτηγος Κοντούλης 
Α.) επιτίθεται σε ολόκληρο το μέτωπο βορείως του χειμάρρου Γκεούκ-Κατραντζί, παραποτάμου του Σαγ-
γάριου ποτ. για την κατάληψη των καλά οχυρωμένων και επανδρωμένων Τουρκικών θέσεων. Στην περι-
οχή δεσπόζουν τα υψώματα Ιτζιρλί, Τουρμπέ-Τεπέ (υψ. 1322) και Δίδυμοι Λόφοι. Η τοποθεσία ευνο-
εί την αμυντική οργάνωση του εδάφους στην οποία έχουν επιδοθεί από καιρό οι Τούρκοι. Εκτεταμένα 
ακάλυπτα πρανή (400 - 500 μ.) ευνοούν τα θεριστικά πυρά των πολυβόλων. Το τουρκικό Πυροβολι-
κό έχει καλώς επισημάνει όλες τις πιθανές θέσεις αναπτύξεως και παρατηρήσεως του πυροβολικού της 
επιθέσεως, καθώς και τις πιθανές ζώνες προσπελάσεως και επιθέσεως του πεζικού. Οι προ της τοπο-
θεσίας αμύνης φραγμοί του, ήσαν πυκνοί, έγκαιροι και αποτελεσματικοί. Έναντι του Α’ ΣΣ αμύνονται οι 
ΙΙα και ΙΙΙη Τουρκικές Ομάδες Μεραρχιών με 6 Συνολικά Μεραρχίες Πεζικού. Υπό της Τουρκικής Διοι-
κήσεως έχει επιβληθεί μια σιδηρά πειθαρχία πυρός, όποιος δε εγκαταλείψει τις θέσεις του άνευ διατα-
γής, φονεύεται επί τόπου.



Η Ρ Ω Ω Ν  Μ Ν Η Μ Ε Σ

50

Η πολύνεκρη μάχη που έλαβε χώρα εκεί, στα πλαίσια των επιχειρήσεων του Σαγγαρίου ποτ. 
πήρε την ονομασία μάχη του Ταμπούρ - Ογλού από το όνομα του μικρού Τουρκικού χωριού που βρί-
σκεται δύο χιλιόμετρα βορείως του χειμάρρου Γκεούκ Κατραντζί.

Το Α’ ΣΣ εκδήλωσε την επίθεσή του με την ΙΙα Μεραρχία Πεζικού (Συνταγματάρχης Βαλέττας 
Γ.) αριστερά κατά των Διδύμων λόφων και του Τουρμπέ Τεπέ, την Ιη Μεραρχία Πεζικού (Συνταγματάρ-
χης Φράγκου Αθ.) δεξιά κατά των υψωμάτων Ιντζιρλί, και την ΧΙΙη Μεραρχία Πεζικού (Συνταγματάρχης 
Καλλιδόπουλος Περικλής) σαν εφεδρεία κυρίως προσανατολισμένη στον τομέα της ΙΙας ΜΠ. Όπως καθί-
σταται σαφές, η επίθεση εκδηλώθηκε με αναλογία δυνάμεων 2:1 υπέρ του αμυνομένου.

Η ΙΙα ΜΠ, η Μεραρχία της Κυρίας Προσπαθείας, αφού απέτυχε να καταλάβει τους αντικειμενι-
κούς σκοπούς της το απόγευμα και την νύκτα της 11ης Αυγ, επιτίθεται από το πρωί της 12ης Αυγ, υποστη-
ριζόμενη από το μεγαλύτερο μέρος του πυροβολικού του Σώματος κατά του υψώματος Τουρμπέ-Τεπέ με 
το 34ο ΣΠ (Συνταγματάρχης Διαλέτης Δημοσθένης), και κατά των Διδύμων Λόφων με το 7ο ΣΠ (Συνταγ-
ματάρχης Παπανικολάου Δημ.), ενώ το 1ο ΣΠ (Συνταγματάρχης Ροντήρης Κ.) παραμένει εφεδρεία.

Μέχρι 09:40 το 34ο ΣΠ με τα τρία Τάγματά του, το Ι/34 ΤΠ (Διοικητής Ταγματάρχης Λέλος 
Γ.), το ΙΙ/34 ΤΠ (Διοικητής Ταγματάρχης Σπανοβαγγέλης Θρ.) και το ΙΙΙ/34 ΤΠ (Διοικητής Ταγματάρχης 
Κατσάνης Γ.) κατορθώνει παρά τις σοβαρότατες απώλειες να καταλάβει το Τουρμπέ-Τεπέ και να το δια-
τηρήσει παρά τις λυσσαλέες Τουρκικές άμεσες αντεπιθέσεις, ενώ το 7ο ΣΠ έχει καθηλωθεί προ του αδι-
απέραστου φραγμού του Πυροβολικού και των ισχυρών δυνάμεων Πεζικού των Διδύμων Λόφων.

Τουρκική Στρατιά Δυτ.Μετώπου δεν είναι διατεθειμένη να εγκαταλείψει το Τουρμπέ-Τεπέ. 
Διαθέτει στην ΙΙΙη Ομάδα Μεραρχιών την 57η Μεραρχία και την διατάσσει να αντεπιτεθεί. Η αντεπίθεση 
εκδηλώνεται την 15:00 με δύο Μεραρχίες Πεζικού (7η και 57η ΜΠ) κατά του 34ου ΣΠ.



Η Ρ Ω Ω Ν  Μ Ν Η Μ Ε Σ

51

... Περί την 15:30 ο αγών ευρίσκεται εις την οξυτέραν του φάσιν. Τα κατέχοντα το Τουρμπέ-
Τεπέ τμήματα, υφίστανται σοβαράς απωλείας. Η κωνοειδής κορυφή του υψώματος, επί της οποίας οι 
Τούρκοι έχουν συγκεντρώσει τα πυρά του Πυροβολικού των, σφυροκοπείται ανηλεώς και φαίνεται φλε-
γομένη εκ της μεγάλης πυκνότητος των εκρήξεων. Τα τμήματα, υφιστάμενα βαρείας απωλείας, είναι 
αδύνατον να παραμείνουν περισσότερον επ΄ αυτής και αποσύρονται νοτιώτερον επί κεκαλυμμένων 
σχετικώς θέσεων. Το 34ο ΣΠ ενισχυθέν με το Ι/46 ΤΠ της ΧΙΙης ΜΠ (Διοικητής Ταγματάρχης Παπαβα-
σιλείου Αλεξ) (Σημ. Η ΙΙα ΜΠ έχει διαθέσει την εφεδρεία της για την ασφάλεια πλευρών της διατάξεως 
της και δεν μπορεί να ενισχύσει τα Συντάγματά της) επιχειρεί την 18:00 επιθετική επιστροφή και ανακα-
ταλαμβάνει το ήμισυ του μόλις προ ολίγου εγκαταλειφθέντος εδάφους. Άμεσος όμως τουρκική αντεπί-
θεσις το επαναφέρει στις θέσεις εξορμήσεως. Εκεί συγκρατείται σταθερά ενισχυθέν εγκαίρως και από 
το ΙΙ/41 ΤΠ (Διοικητής Ταγματάρχης Καραγιάννης Δημ.).

Καθ’ όν χρόνον εξελίσσετο ο επί του Τουρμπέ-Τεπέ αιματηρός αγών, το 7ο ΣΠ με το Ι/7 ΤΠ 
(Διοικητής Ταγματάρχης Γραββάνης Χαρ.) το ΙΙ/7 ΤΠ (Διοικητής Ταγματάρχης Χατζόπουλος Πλουτ.) 
και το ΙΙΙ/7 ΤΠ (Διοικητής Ταγματάρχης Σγουμπάκος Παν.) εξαπέλυε νέαν επίθεσιν κατά των Διδύμων 
Λόφων. Μετά μικράν όμως προχώρησιν, καθ’ ήν τα τμήματα του εθερίσθησαν κυριολεκτικά υπό των 
πολυβόλων, καθηλώθη και πάλιν εις 600 μ. περίπου απόστασιν εκ των Τουρκικών χαρακωμάτων. Αι 
απώλειαι του Συντάγματος κατά την βραχείαν ταύτην προώθησιν υπήρξαν λίαν σοβαραί. Ολόκληραι 
γραμμαί ακροβολιστών και μέγας αριθμός στελεχών ετέθησαν εκτός μάχης. Την μεγαλυτέραν φθοράν 
υπέστη το ΙΙ/7 ΤΠ, όπερ εξεμηδενίσθη, φονευθέντος και του Διοικητού του Ταγματάρχου Χατζοπούλου 
Π. Εκ του ιδίου Τάγματος εφονεύθησαν πολλοί άλλοι Αξιωματικοί και οπλίτες ενώ οι υπόλοιποι, πλην 
ελαχίστων, ετραυματίσθησαν. Το 1ο ΣΠ επιχειρήσαν να επιτεθεί ταυτοχρόνως μετά του 7ου ΣΠ, καθη-
λώθη σχεδόν αμέσως.

Οι Τούρκοι εκμεταλλευόμενοι την αποτυχίαν της επιθέσεως, αντεπετέθησαν αμέσως κατά 
του 7ου ΣΠ, αλλ’ αποκρουσθέντες υπεχρεώθησαν να επανέλθωσιν εις τα χαρακώματά των, αφού εγκα-
τέλειψαν σεβαστόν αριθμόν νεκρών. Εις την επιτυχή απόκρουσιν της Τουρκικής αντεπιθέσεως, συνετέ-
λεσε κατά πολύ η εύστοχος βολή της ΙΙβ Μοίρας Ορεινού Πυροβολικού (Διοικητής Ταγματάρχης Κώτ-
τας Σωτ.)...

[7, Σελ. 118-119]

Την 19:00 η πρώτη ημέρα της μάχης είχε λήξει. Τα Συντάγματα λόγω της μεγάλης φθοράς 
των ζήτησαν την αποστολήν ενισχύσεων προς συμπλήρωσιν των κενών. Η ΙΙα ΜΠ «αδυνατούσα να ικα-
νοποιήσει την αίτησιν των Μονάδων της, εγνώρισεν εις ταύτας οτι έδει να περιορισθώσιν εις την δύνα-
μιν ήν διέθετον.»

Το Α’ ΣΣ την 02:00 της 13 Αυγούστου διατάσσει επανάληψιν των επιθέσεων για την επομένη.

Η ΙΙα ΜΠ μέχρι τις απογευματινές ώρες της 13ης Αυγ ουδεμία ενέργεια εξεδήλωσε.

... Την 17:30 τα τρία συμπαρατεταγμένα Συντάγματά της εξορμούν ταυτοχρόνως και ο αγών 
γενικεύεται σφοδρός εφ’ ολοκλήρου του μετώπου της Μεραρχίας... Εις το δεξιόν, το 34ο ΣΠ ενισχυθέν 
και δια του ΙΙ/41 ΤΠ (από την προηγουμένην), επιτίθεται ακράτητον και αναρριχάται επί των βραχωδών 
εξάρσεων του Τουρμπέ-Τεπέ. Το μείζον μέρος του Πυροβολικού της Μεραρχίας και οι δυο Μοίρες της 
ΧΙΙης ΜΠ υποστηρίζουν την προσπάθειάν του. Οι Τούρκοι αμύνονται μετά πείσματος, αλλά η αντίστα-
σίς των κάμπτεται προ της ορμητικής εφόδου. Η κωνοειδής κορυφή καταλαμβάνεται διά της λόγχης και 
η κατοχή της την φοράν αυτήν είναι οριστική. Αι εξαπολυθείσαι αλλεπάλληλοι αντεπιθέσεις προς επα-
νάκτησίν της απεκρούσθησαν με σοβαράς απωλείας δια τους Τούρκους. Εις το κέντρον το 1ο ΣΠ με το 
Ι/1 ΤΠ (Διοικητής Ταγματάρχης Ζαβός Αριστ.), το ΙΙ/1 ΤΠ (Διοικητής Ταγματάρχης Δρομάζος Γ.) και το 
ΙΙΙ/1 ΤΠ (Διοικητής Ταγματάρχης Σκλήρης Αναστ.) καταλαμβάνει δεσπόζοντα λόφον, αλλά δέχεται ισχυ-
ράν αντεπίθεσιν και τον εγκαταλείπει.

Ήδη μετά την σταθεροποίησιν των θέσεων του 34ου ΣΠ επί του Τουρμπέ-Τεπέ, η προσο-
χή της Μεραρχίας συγκεντρώνεται στο αριστερό της έναντι του οποίου οι Τούρκοι διατηρούν συνεχώς 
τας θέσεις των.



Η Ρ Ω Ω Ν  Μ Ν Η Μ Ε Σ

52

Το 7ο ΣΠ, όπερ μετά μικράν προχώρησιν έχει και πάλιν καθηλωθεί, ενισχύεται διά των 
πυρών της ΙΙΙ/Α’ ΜΠΠ (Δκτής Ταγματάρχης Σπυρακόπουλος Ι.) και διατάσσεται να ενεργήσει το ταχύ-
τερον προς κατάληψιν των Διδύμων Λόφων. Ο Διοικητής του Συντάγματος Συνταγματάρχης Παπανικο-
λάου Δημ., προβλέπων βεβαίαν αποτυχίαν, εάν η επίθεσις ελάμβανεν χώραν επί της αυτής κατευθύν-
σεως, με αμετάβλητον το σχέδιον ενεργείας και υπό χειροτέρας συνθήκας, λόγω μειώσεως της ισχύ-
ος της μονάδος του εκ των σοβαρών απωλειών και της συμπτύξεώς της εις δυο Τάγματα, εζήτησε να 
επιτεθεί την νύκτα. Ώραν επιθέσεως πρότεινε την 03:00 της επομένης, 14ης Αυγούστου, φρονών ότι 
ούτω θα απέφευγε τας πολλάς αντεπιθέσεις. Η ΙΙα Μεραρχία ενέκρινε μεν την αναβολήν της επιθέσε-
ως δια την νύκτα, αλλ’ ώρισεν ώρα εκτελέσεως την 23:00 της ιδίας ημέρας. Της εξορμήσεως θα προη-
γείτο βολή πυροβολικού βραχείας διαρκείας.

Αλλ’ ο Διοικητής του Συντάγματος είχεν λάβει απόφασιν να παραβή εν ανάγκη την διαταγήν 
της Μεραρχίας, προκειμένου να εφαρμόσει το συλληφθέν υπ’ αυτού σχέδιον επιθέσεως. Όταν δε την 
23:00 το Πυροβολικό εξετέλεσεν την βολήν προπαρασκευής, το 7ο ΣΠ δεν εξώρμησεν με την δικαιο-
λογίαν ότι δεν ήτο ακόμη έτοιμον. Την 01:00 της 14ης Αυγούστου, η βολή προπαρασκευής επανελή-
φθη, αλλά και πάλιν το Σύνταγμα δεν εξώρμησε προβάλλον την αυτήν δικαιολογίαν. Η Διοίκησις του 
Συντάγματος είχε προωθήσει εν τω μεταξύ τα δυο τάγματα αθορύβως, υπό την κάλυψιν του σκότους, 
μέχρις αποστάσεως 250 μέτρων περίπου απο τα Τουρκικά χαρακώματα. Όταν δε η βολή του Πυρο-
βολικού επανελήφθη την 03:00 δια τρίτην φοράν, τα τάγματα εξώρμησαν αποφασιστικώς και δι’ ενός 
άλματος κατέλαβαν εντός ελαχίστου χρόνου τους Διδύμους Λόφους, με απώλειαν πέντε μόνον ανδρών.

Η επιτυχής και σχεδόν αναίμακτος έκβασις της επιχειρήσεως, ωφείλετο κατά τας καταθέσεις 
των συλληφθέντων αιχμαλώτων, εις το γεγονός ότι οι Τούρκοι, ευρισκόμενοι εις τας θέσεις αναμονής, 
όταν την 23:00 εβλήθη η πρώτη προπαρασκευαστική βολή, έσπευσαν και κατέλαβαν τις θέσεις μάχης, 
έτοιμοι προς άμυναν. Μετ’ αναμονήν χρόνου τινός απεσύρθησαν εις τας θέσεις αναμονής εφ’ όσον 
επείσθησαν ότι δεν επρόκειτο περί επιθέσεως. Με την εκτέλεσιν της δευτέρας βολής, άλλοι μεν κατέ-
λαβαν τας θέσεις μάχης, άλλοι δε όχι. Όταν επανελήφθη η βολή την 03:00, δια τρίτην φοράν, ουδείς 
έσπευσεν εις τας θέσεις μάχης, επειδή ενομίσθη ότι αι βολαί εγένοντο με σκοπόν να τους κρατήσουν 
καθ’ όλην την νύκταν εν εγρηγόρσει και τους καταπονήσουν. Τοιουτοτρόπως κατά την εκτέλεσιν της 
εφόδου τα χαρακώματα ευρέθησαν κενά. Οι Τούρκοι αιφνιδιασθέντες πλήρως δεν κατώρθωσαν να 
προβάλλουν αντίστασιν. Η ανατροπή των υπήρξε τόσο ταχεία και απροσδόκητος, ώστε ουδέ καν εγέ-
νετο αμέσως αντιληπτή. Ο Διοικητής του 56ου Τουρκικού ΣΠ, προπορευόμενος της διατεθείσης εις τον 
τομέα τούτον μονάδος του, ευρέθη εντός των γραμμών του 7ου ΣΠ και συνελήφθη αιχμάλωτος μετά 
των συνοδευόντων αυτόν αξιωματικών και της πολεμικής Σημαίας του Συντάγματος.

Την κατάληψιν των Διδύμων Λόφων επηκολούθησαν αλλεπάλληλοι αντεπιθέσεις, συνεχι-
σθείσαι μέχρι των πρωινών ωρών. Παρά την εξαιρετικήν των σφοδρότητα, αι αντεπιθέσεις αποκρού-
σθησαν άπασαι, χάρις εις το επιδειχθέν σθένος υπό των αξιωματικών και των οπλιτών, όντων αποφα-
σισμένων να διατηρήσουν τας θέσεις, ων η κατάκτησις εστοίχισεν εις το Σύνταγμά των το τρίτον της 
δυνάμεως του. Εις την αποτελεσματικήν απόκρουσιν συνετέλεσεν και η αφθονία των βομβίδων, με τας 
οποίας είχεν φροντίσει η Διοίκησις του Συντάγματος να εφοδιάσει τα τμήματα της...

... Επί του πεδίου της μάχης εγκατελείφθησαν υπό των Τούρκων άνω των 200 νεκρών. Εις 
χείρας του 7ου ΣΠ περιήλθον αιχμάλωτοι 7 αξιωματικοί και πεντηκοντάς οπλιτών, η πολεμική σημαία 
του 56ου ΣΠ, οπλισμός και πυρομαχικά. Αι απώλειαι του 7ου ΣΠ, ας υπέστη κατά τας Τουρκικάς αντε-
πιθέσεις, ανήλθον εις 150 εκτός μάχης.

Περί την 04:00 της 14 Αυγούστου, το 1ο ΣΠ κατέλαβεν αμαχητί τας έναντι του τουρκικάς 
θέσεις, εγκαταλειφθείσας κατά την νύκτα...

... Τας πρώτας ώρας της 14ης Αυγ η μάχη του Ταμπούρ Ογλού έληξε με πλήρη επικράτη-
σιν των Ελληνικών όπλων...

Το Α’ ΣΣ κατέκτησεν την ισχυρώς οργανωμένην τοποθεσίαν του Ταμπούρ Ογλού καταβα-
λόν την αντίστασιν 6 Τουρκικών Μεραρχιών των ΙΙας και ΙΙΙης Ομάδων Μεραρχιών. Αλλά δεν ηδυνήθη 
να εκμεταλλευθεί την επιτυχίαν του ταύτην, ελλείψει διαθεσίμου εφεδρικής δυνάμεως, διότι υπεχρεώθη 
κατά την εξέλιξιν της μάχης να εμπλέξει διαδοχικώς κατά τμήματα εις τον αγώνα, το μείζον μέρος της 
εφεδρικής του ΧΙΙης ΜΠ. Επίσης η Στρατιά δεν διέθετεν εφεδρική δύναμιν και απωλέσθη ως εκ τούτου 
η παρουσιασθείσα ευκαιρία εκμεταλλεύσεως...



Η Ρ Ω Ω Ν  Μ Ν Η Μ Ε Σ

53

Οι απώλειες του Α’ ΣΣ κατά τον τριήμερο αγώνα ανήλθαν στο σύνολόν τους σε 139 Αξιωματι-
κούς και 3036 οπλίτες εκ των οποίων οι 73 Αξιωματικοί και 1732 οπλίτες ανήκαν στην ΙΙα ΜΠ.

[7, Σελ. 125-126-127]

 24. ΕΠΙΘΕΤΙΚΕΣ ΕΠΙΧΕΙΡΗΣΕΙΣ ΠΡΟΣ ΑΓΚΥΡΑ
Ιουλ - Αυγ 1921
Διοικητική Μέριμνα

... Ο ασκούμενος υπό των Τούρκων έλεγχος επί της οδού της ακολουθούσης τα βόρεια κρά-
σπεδα της Αλμυράς Ερήμου, ην υποχρεωτικώς ηκολούθουν οι εφοδιοπομπαί, καθίστα από ημέραν εις 
ημέρα δυσχερέστερον τον ανεφοδιασμόν των μονάδων της Ελληνικής Στρατιάς και ιδίως σε πυρομαχι-
κά, καθ’ όν χρόνον διεξήγοντο οι σπουδαιότεραι μάχαι, ας έδωκεν ο Ελληνικός Στρατός κατά τας επιχι-
ερήσεις προς Άγκυρα. Η παράλειψις της Στρατιάς να προωθήσει εγκαίρως επαρκείς ποσότητας πυρο-
μαχικών, προς τα πιθανά πεδία των μαχών, δια την δημιουργίαν αποθεμάτων δι’ αγώνα διαρκείας του-
λάχιστον τριών ημερών, θα απέβαινε μοιραία, αν δεν αντισταθμίζετο από το εξυψωμένο επιθετικό πνεύ-
μα του Έλληνος μαχητού.

Αλλά το αντιστάθμισμα τούτο επληρώνετο δι’ αφθόνου αίματος, διότι η εφαρμοσθείσα οικο-
νομία εις την κατανάλωσιν των βλημάτων πυροβολικού, δεν επέτρεπεν όχι μόνο την πλήρη αλλά ούτε 
και τη μερική εξουδετέρωσιν των οργάνων πυρός του αντιπάλου. Η έλλειψις πυρομαχικών εσημειώ-
θη από τας αρχάς της ελληνικής επιθέσεως, με αποτέλεσμα να παραμείνουν αχρησιμοποίητα αρκετά 
πυροβόλα. Το μείζον μέρος του Βαρέως Πυροβολικού ηχρηστεύθη ελλείψει βλημάτων, κατά την κρισι-
μωτέραν φάσιν της μάχης του Ταμπούρ-Ογλού. Η ΙΙΙη Μοίρα του Συντάγματος Βαρέως Πυροβολικού, 
καταναλώσασα την 12ην Αυγούστου, πρώτην ημέραν της μάχης 412 βολάς, παρέμεινεν την επομένην 
με 41 βολάς και κατά την πρωίαν της 14ης Αυγούστου με 2 μόνο τοιαύτας, χωρίς ελπίδα αναπληρώ-
σεως των καταναλωθεισών.



Η Ρ Ω Ω Ν  Μ Ν Η Μ Ε Σ

54

Την εσπέραν της 14ης Αυγούστου η Στρατιά, ενώ διέτασσε τα Σ. Στρατού να συνεχίσουν την 
επομένην την επίθεσιν, δια της αυτής διαταγής καθίστα συγχρόνως γνωστό εις αυτά, ότι την 15η και 
16η Αυγ. δεν θα ελάμβανον πυρομαχικά. Την επομένην δε εσπέραν, της 15ης Αυγ., απηγόρευσε την 
εκτέλεσιν υπό του πυροβολικού βολής προπαρασκευής, προ της εξορμήσεως του Πεζικού εις επίθε-
σιν. Κατά την διεξαγωγήν της μάχης του Καλέ Γκρότο, το Β’ ΣΣ ανέφερεν την εσπέραν της 15ης Αυγ. 
εις την Στρατιάν, οτι η συνέχισις της επιθέσεως την επομένην θα ήτο αδύνατος αν δεν ανεφωδιάζετο 
εν τω μεταξύ δια πυρομαχικών.

Την εσπέραν της 16ης Αυγούστου, ο Υποστράτηγος Κοντούλης, Διοικητής του Α’ ΣΣ δια προ-
σωπικού τηλεγραφήματος επεκαλείτο την προσωπικήν επέμβασιν του Διοικητού της Στρατιάς, ίνα εφω-
διασθή το Α’ ΣΣ με πυρομαχικά. Η έλλειψίς των, ετόνιζε, γενομένη αντιληπτή και εις τους μαχομένους, 
ηδύνατο να κάμψει το ηθικόν, εξέθετε δε εις σοβαρόν κίνδυνον το Σ. Στρατού στερούμενον των μέσων 
να αποκρούσει ενδεχομένην τουρκικήν επίθεσιν. Ο Διοικητής Στρατιάς, ούτινος την ανησυχίαν επέτεινε 
το ληφθέν τηλεγράφημα, εκάλεσεν τον Διευθυντήν του ΙV Γραφείου Αντισυνταγματάρχην Σπυρίδωνος 
και επιδείξας το τηλεγράφημα, του εζήτησε να εξεύρει πάση θυσία τρόπον ασφαλούς μεταφοράς πυρο-
μαχικών δια τον ανεφοδιασμόν των Σ. Στρατού. Ούτος επεβίβασε εις τρία ελαφρά φορτηγά αυτοκίνητα 
αριθμόν τινά ευζώνων, ούς εξώπλισεν με οπλοπολυβόλα, και διανύσας τα πλέον επικίνδυνα μέρη της 
οδού με μεγάλη ταχύτητα, αφίκετο την πρωίαν της 17ης Αυγούστου εις τον παρά την γέφυραν Μπα-
λικνταμί, επί του νοτίου κλάδου του Σαγγαρίου, Σταθμόν Ανεφοδιασμού. Ευρών εκεί έτοιμον φάλαγγα 
120 αυτοκινήτων εμφόρτων πυρομαχικών, την εκίνησεν αμέσως προς Ινλάρ Κατραντζί, υπό την συνο-
δείαν των εξωπλισμένων αυτοκινήτων. Μετά διαδρομήν 20 χιλιομέτρων εδέχετο πυκνά πυρά πεζικού 
και πυροβολικού ενώ Τουρκικόν Ιππικόν κατηυθύνετο εν επελάσει κατά του κέντρου της φάλαγγος. Η 
φάλαγξ διεσπάσθη και τα μέν προς την κεφαλήν 90 αυτοκίνητα, αναπτύξαντα μεγάλην ταχύτητα διέ-
φυγον προς ανατολάς, υπό την κάλυψιν πυκνού νέφους υπό του ανεγειρομένου υπό των τροχών των 
οχημάτων κονιορτού, εκ δε των επομένων 30 προς την ουράν 20 αναστραφέντα επανήλθαν στη βάσιν 
των με τινας οδηγούς και συνοδηγούς τραυματισμένους, ενώ τα υπόλοιπα 10 αυτοκίνητα περιήλθαν εις 
την ενεργήσασα την επιδρομήν Τουρκικήν Μεραρχίαν Μουρεττέπ...

... Ο εφοδιασμός του Στρατεύματος δι’ εφοδίων διατροφής είχε παραμεληθεί τελείως. Το 
στράτευμα διετρέφετο, αφ’ ής σχεδόν άρχισεν η επίθεσις και μέχρις επανόδου του δυτικώς του Σαγγαρί-
ου, με εβρασμένο κρέας άνευ άλατος και εβρασμένο σίτο, όστις ανεπλήρει τον άρτον. Εις το πλέον απο-
μεμακρυσμένον Β’ ΣΣ, δεν έφθασεν άρτος από της 13ης μέχρι της 24ης Αυγούστου. Την 24ην Αυγού-
στου διενεμήθη μερίς 75 δραμίων, δηλαδή 1/4 άρτου κατ’ άνδραν και μετά παρέλευσιν 6 ημερών εγέ-
νετο νέα διανομή μικράς μερίδος. Ανάλογος κατάστασις επεκράτει και εις τα άλλα Σώματα Στρατού...

[7, Σελ. 149]

 25. Η ΜΑΧΗ ΧΑΜΟΥΡΚΙΟΪ - ΙΛΜΠΟΥΛΑΚ
16 Αυγ 1922
Η ΙΧη Μεραρχία Πεζικού

Ήδη από την 13η Αυγούστου 1922 έχει αρχίσει η Μάχη του Αφιόν-Καραχισάρ με την οποία 
οι Τούρκοι επεδίωξαν και επέτυχαν τη διάσπαση και την καταστροφή της Ελληνικής Στρατιάς Μικράς 
Ασίας.

Μετά την ανατροπή του κέντρου της Ι� Μεραρχίας και κατά συνέπεια ολόκληρης της αμυντι-� Μεραρχίας και κατά συνέπεια ολόκληρης της αμυντι- Μεραρχίας και κατά συνέπεια ολόκληρης της αμυντι-
κής διατάξεως του Ελληνικού Στρατού, το Α’ ΣΣ άρχισε από την νύκτα της 14ης Αυγούστου (2η Ημέρα 
της Μάχης) να συμπτύσσεται διστακτικά προς Δυσμάς, ενέργεια που γρήγορα ακολουθήθηκε και από τα 
Β’ και Γ’ ΣΣ, καταδιωκόμενο από τις Τουρκικές δυνάμεις. Ο Γολγοθάς του Ελληνικού Στρατού είχε αρχί-
σει και τίποτα δεν μπορούσε να σταματήσει πλέον την καταστροφή.

Από 15 Αυγ 1922 ο Ελληνικός Στρατός του Νοτίου Τομέα διασπάται πλέον οριστικά σε δύο 
Ομάδες Μεραρχιών, που θα κινηθούν ανεξάρτητα προς Δυσμάς:

- Την Ομάδα Φράγκου υπό τη Διοίκηση του Υποστρατήγου Φράγκου Αθ. (Διοικητού της Ιης 
Μεραρχίας), αποτελουμένη απο τμήματα των Ιης, ΙΙας, ��ης, ���ης, ���ης Μεραρχιών, τη Μεραρχία Ιππι-��ης, ���ης, ���ης Μεραρχιών, τη Μεραρχία Ιππι-ης, ���ης, ���ης Μεραρχιών, τη Μεραρχία Ιππι-���ης, ���ης Μεραρχιών, τη Μεραρχία Ιππι-ης, ���ης Μεραρχιών, τη Μεραρχία Ιππι-���ης Μεραρχιών, τη Μεραρχία Ιππι-ης Μεραρχιών, τη Μεραρχία Ιππι-
κού, το απόσπασμα Πλαστήρα (5/42 ΣΕ) και δυο ΜΟΠ, και



Η Ρ Ω Ω Ν  Μ Ν Η Μ Ε Σ

55

- Την Ομάδα Τρικούπη υπό τη Διοίκηση του Υποστρατήγου Τρικούπη Νικ. (Διοικητού του Α’ ΣΣ), 
αποτελουμένη από τμήματα των IVης, Vης, ��ης, ���ης, �ΙΙIης Μεραρχιών, δύο ΣΠΠ και τέσσερις ΜΟΠ.

Οι δύο Ομάδες δεν θα συναντηθούν ποτέ πλέον και η Ομάδα Φράγκου θα κατορθώσει να 
φτάσει στα παράλια και να διεκπεραιωθεί στην ηπειρωτική Ελλάδα. Με την τύχη της Ομάδος Τρικούπη 
θα ασχοληθούμε στη συνέχεια.

Η νύκτα της 15ης προς 16ης Αυγούστου βρήκε την Ομάδα Τρικούπη να διανυκτερεύει στον 
αυχένα Ουλουτζάκ σαράντα περίπου χλμ ΒΔ του Αφιόν Καραχισάρ. Με διαταγή του Α’ ΣΣ η Ομάδα 
τέθηκε σε κίνηση από 04:00 προς Δυσμάς με εντολή να επιτεθεί αποφασιστικά κατά του εχθρού όπου 
τον συναντούσε, ώστε να εξασφαλισθεί η σύμπτυξή της προς νέα γραμμή αμύνης. Το επιθετικό πνεύμα 
της Στρατιάς Μ. Ασίας ήταν ακόμη ζωντανό, παραβιαζόντουσαν όμως οι βασικοί κανόνες της συμπτύ-
ξεως την οποία προσπαθούσε να εκτελέσει. Το τίμημα θα ήταν μοιραίο.

Ποια ήταν όμως η κατάσταση στο συμπτυσσόμενο Στρατηγείο του Α’ ΣΣ τη νύκτα 15 προς 16 
Αυγ 1922 και ποια η ψυχολογική και πνευματική κατάσταση του Στρατηγού και των επιτελών;

Γράφει ο τότε Λγος Κανελλόπουλος Κ., επιτελής του 3ου ΕΓ του Α’ ΣΣ (και μετέπειτα Αντι-
στράτηγος - Διευθυντής ΔΙΣ) στο έργο του «Η Μικρασιατική Ήττα» (σελ 184) για τη νύκτα 15-16 Αυγού-
στου 1922:

«... μάλλον ψυχολογικοί λόγοι και ουχί τα γεγονότα επέδρασαν εις την λήψιν των αποφάσε-
ων του Στρατηγού Τρικούπη. Οιαδήποτε ανωτέρα διοίκησις, είτε λίαν μακράν, είτε λίαν εγγύς, του πεδί-
ου της μάχης, αδυνατεί συνήθως να σφυγμομετρήση επακριβώς την κατάστασιν.

Εις την προκειμένην περίπτωσιν το Στρατηγείο του Α’ ΣΣ ευρέθη από της πρώτης στιγμής 
μεταξύ των μαχομένων τμημάτων του, εκτεθειμένον ενίοτε και εις τα πυρά του πεζικού. Όχι βεβαίως ότι 
εστερούντο οι αξιωματικοί του, από του Στρατηγού μέχρι του τελευταίου Ανθυπολοχαγού, θάρρους και 
ψυχραιμίας. Η προς τον θάνατο περιφρόνησις τούτων και η ευσυνείδητος προς το καθήκον αφοσίωσις 
επλήρου τας ψυχάς αυτών, περίοδος δε πολυετών αγώνων και κοινών κινδύνων είχεν σφυρηλατήσει 
αρρήκτους μεταξύ των δεσμούς. Παρά ταύτα όμως, δεν έπαυον να υφίστανται εντυπώσεις ψυχολογι-
καί, όμοιαι με τας των εν τη πρώτη γραμμή μαχομένων τμημάτων. Η παρακολούθησις του συνόλου εξ 
ανωτέρας σκοπιάς έπαυσε να υφίσταται. Πλήθος λεπτομερειών αίτινες, ουδέ την προσοχήν Διοικητού 
Συντάγματος έδει να απασχολούν, υπέπιπτον ζωηρώς εις την άμεσον αντίληψιν του Στρατηγού. Υπό 
την επίδρασιν τούτων, το ουσιώδες, το σύνολον κατελάμβανε δευτερεύουσαν θέσιν. Ασυναισθήτως εις 
τα όμματα της Διοικήσεως βαρεία τις Πυροβολαρχία, ήτις εμόχθει επί οδού ισχυρώς επικλινούς, αυτοκί-
νητον όχημα το οποίον εστέναζεν υπό το πλήθος των τραυματιών, αριθμός τις όπλων και υλικών ερριμ-
μένων επί του εδάφους, κατελάμβανον θέσιν εξέχουσαν. Εντός του στενού κύκλου των στρατευμάτων 
εν μέσω των οποίων εκινείτο αύτη, ο ευρύς κύκλος του συνόλου απεκρύπτετο.

Τα αποκεκαλυμμένα πλευρά, η έλλειψις συνδέσμου και συνοχής, η αέναος και διάχυτος απει-
λή του Τουρκικού Ιππικού, απωθούντο εις το βάθος της συνειδήσεως του Στρατηγού...»

Η ΙΧη ΜΠ, πρώτη στη σειρά κινήσεως της Ομάδος, ακολουθουμένη απο το υπόλοιπο της IVης 
ΜΠ άρχισε την κίνησή της προς Δυσμάς επί της οδού προς Χαμούρκιοϊ, την 04:30 της 16ης Αυγούστου 
και στις 06:00 ενεπλάκη με τα πρώτα Τουρκικά τμήματα. Μέχρι 09:00 η μάχη είχε γενικευθεί και είχε 
εμπλακεί το σύνολο των δυνάμεων της Μεραρχίας εναντίον ισχυροτέρων εχθρικών δυνάμεων μεγέθους 
τριών περίπου Μεραρχιών. Ο Μέραρχος Συνταγματάρχης Δέδες Ι. απουσιάζει σε άδεια στην Ελλάδα και 
τον αναπληρώνει ο Διοικητής του 3/40 ΣΕ Σχης Γαρδίκας Παν. Περί την 10:30 το μέτωπο της Μεραρ-
χίας είχε αρχίσει να κλονίζεται. Η κατάσταση είναι δραματική. Το ηθικό των ανδρών αρχίζει να πέφτει. 
Έχουν να παλέψουν εκτός από τους Τούρκους, με την κούραση (μάχονται άυπνοι από τις 13 Αυγού-
στου), την πείνα (δεν έχουν φάει τίποτα από τριημέρου) την ιδέα της ελλείψεως περιθάλψεως και δια-
κομιδής αυτών που τραυματίζονται, και τέλος της απομόνωσης από το φόβο της υπερκέρασης και της 
κυκλώσεως στα βάθη της Μ. Ασίας.

Παράλληλα αυξήθηκε η εχθρική πίεση με την είσοδο και νέων δυνάμεων στον αγώνα ενώ το 
Μεραρχιακό Πυροβολικό λόγω ελλείψεως παρατηρητηρίων είχε ταχθεί στη γραμμή επαφής και εμάχε-
το ακάλυπτο μετά του Πεζικού. Οι κάμψεις της αμυντικής γραμμής αντιμετωπίζονταν με την προσωπική 
επέμβαση του Μεράρχου, ο οποίος επανέφερε τα τμήματα εμπρός.



Η Ρ Ω Ω Ν  Μ Ν Η Μ Ε Σ

56

Η 14η Τουρκική Μεραρχία Ιππικού που προσπαθεί να πλαγιοκοπήσει τη συμπτυσσόμενη 
Ομάδα συγκρατείται όλη την ημέρα από το ΙΙ/26 Τάγμα (Διοικητής Ταγματάρχης Παπαγιάννης Δ.).

Την 17:00 οι Τούρκοι εξετόξευσαν σφοδρή επίθεση εναντίον ολοκλήρου του μετώπου της ΙΧ 
Μεραρχίας. Οι Διοικητές των Ταγμάτων, των Λόχων και των Ημιλαρχιών τίθενται εκτός μάχης ο ένας 
μετά τον άλλο και τα τμήματα τους υποχωρούν. Όλοι οι Αξιωματικοί του ΙΙ/40 Τάγματος Ευζώνων (Διοι-
κητής Ταγματάρχης Παπαστεργίου Γ.) τίθενται εκτός μάχης πλην ενός Ανθυπολοχαγού. Το ίδιο και η ΙΧη 
Ημιλαρχία (Διοικητής Ίλαρχος Μποβολέτης Β.) Το Πυροβολικό όμως της Μεραρχίας (ΙΧα ΜΟΠ, Διοικη-
τής Λοχαγός Σπυρόπουλος Β. και ΙΧβ ΜΟΠ, Διοικητής Ταγματάρχης Φιλικός Γ.) παρέμεινε στις θέσεις 
του και βάλλοντας άμεσες βολές από απόσταση 100 έως 400 μ. κατορθώνει να συγκρατήσει τον εχθρό 
και δίνει το χρόνο στο Πεζικό να ανασυνταχθεί.

Διατάχθηκε αντεπίθεση. Επικεφαλής στην αντεπίθεση ο Διοικητής του 26 ΣΠ Αντισυνταγμα-
τάρχης Καλιαγκάκης Δ. Στην αντεπίθεση μετείχαν το μοναδικό Τάγμα εφεδρεία του Β’ ΣΣ (Ι/26 ΤΠ, Διοι-
κητής Ταγματάρχης Βουτσινάς Άγγελος), τα υπολείμματα του 11ου ΣΠ και η Σχολή Εφέδρων Αξκών 
Αφιόν-Καραχισάρ υπό το Διοικητή του 11ου ΣΠ Ανχη Νικολαρέα Δ. Η αντεπίθεση αυτή συνεκράτησε 
προσωρινά την ελληνική διάταξη. Μετά όμως από τους θανάσιμους τραυματισμούς του Διοικητού του 
26ου ΣΠ και του διαδεχθέντος αυτόν κατά την αντεπίθεσιν Διοικητού Πυροβολικού της ΙVης ΜΠ Ανχη 
Πουρνάρα Αθ. που μετείχε αυτοβούλως σ’ αυτήν, τα τμήματα άρχισαν πάλι να κλονίζονται. Νέα ισχυ-
ρή τουρκική επίθεση παρέσυρε τα τμήματα της ΙΧης ΜΠ προς τα οπίσω σε πλήρη σύγχυση και αταξία.

Την κρίσιμη αυτή στιγμή επενέβη η ΙΙ/Α’ ΜΠΠ (Διοικητής Ταγματάρχης Ξανθάκος), η οποία 
έφθασε στο πεδίο της μάχης με καλπασμό, τάχθηκε με τις τρεις Πυροβολαρχίες συμπαρατεταγμένες, και 
ενισχυομένη αυτοβούλως και από μία Πυροβολαρχία της ΙΙ/Β’ ΜΠΠ (Διοικητής Λοχαγός Παπαδόπουλος 
Κ.), ακάλυπτη, χωρίς προστασία Πεζικού, με συνεχείς άμεσες βολές κατόρθωσε μόνη της να αναχαιτίσει 
τα Τουρκικά Τμήματα και να τα αναγκάσει να συμπτυχθούν 1000 μ. προς Νότο...

Στη συνέχεια η Μεραρχία συνέχισε την κίνησή της προς Δυσμάς και τη νύκτα υπό το καται-
γιστικό πυρ του Τουρκικού πυροβολικού συγκεντρώθηκε στην περιοχή Χαμούρκιοϊ μαζί με τις υπόλοι-
πες δυνάμεις της Ομάδος Τρικούπη. Όλες οι Μεραρχίες είχαν δοκιμασθεί σκληρά και ήσαν στα πρόθυ-
ρα της διαλύσεως.



Η Ρ Ω Ω Ν  Μ Ν Η Μ Ε Σ

57

Την επομένη, τις ελληνικές δυνάμεις περίμενε μια ακόμη δοκιμασία. Η περίφημη για τους 
Τούρκους «Μάχη του Αρχιστρατήγου» ή μάχη του Αλή Βεράν.

[9, Σελ. 185 - 5, Σελ. 304 - 10, Σελ. 206 και επόμενες]

 26. Η ΜΑΧΗ ΤΟΥ ΑΛΗ - ΒΕΡΑΝ
17 Αυγ 1922
Η παράδοση

Η μάχη του Αλή Βεράν, ή για τους Τούρκους «Μάχη του Αρχιστρατήγου» την οποία διηύθυ-
νε προσωπικά ο Κεμάλ, είναι το επιστέγασμα της Τουρκικής επιθετικής ενεργείας προς διάσπαση των 
Ελληνικών δυνάμεων. Μετά τη μάχη του Αλη Βεράν η Ομάδα Τρικούπη παύει να υφίσταται σαν μάχι-
μος Σχηματισμός. Κατόρθωσε εντούτοις να παραμείνει κυρίαρχη του τακτικού πεδίου, να διαφύγει για 
μια ακόμη φορά, και να συνεχίσει την πορεία της προς Δυσμάς.

Το πεδίον της μάχης εκτείνεται στους ανατολικούς πρόποδες του Μουράτ-Ντάγ και είναι μια 
μικρή επίμηκης κοιλάδα, όπου ευρίσκεται και το χωριό Αλή-Βεράν.

Ολίγον προ της αυγής της 17ης Αυγούστου 1922 άρχισαν να καταφθάνουν στην είσοδο της 
κοιλάδος τα τμήματα της Ομάδος Τρικούπη που διέφυγαν από τη μάχη του Χαμούρκιοϊ που έλαβε χώρα 
την προηγουμένη. Διατάχθηκε η συνέχιση της κινήσεως προς Δυσμάς.



Η Ρ Ω Ω Ν  Μ Ν Η Μ Ε Σ

58

Οι δυνάμεις της Ομάδος Τρικούπη που ανέρχονται σε:

- 16 Τάγματα Πεζικού ελαττωμένης συνθέσεως (6.000 - 7.000 άνδρες).

- 28 Πυροβολαρχίες με 116 πυροβόλα εκ των οποίων όμως μόνο οι 13 Πυροβολαρχίες μπό-
ρεσαν να μετάσχουν στη μάχη λόγω αδυναμίας αναπτύξεως των υπολοίπων.

- 180 σπάθες του Ιππικού

- 10 ως 15 χιλιάδες αμάχους ή αόπλους στρατιώτας από διαλυθέντα ή βοηθητικά τμήματα

δέχθηκαν την επίθεση Τουρκικών δυνάμεων μεγέθους:

- 60 Ταγμάτων Πεζικού οργανωμένα σε έξι Μεραρχίες Πεζικού

- 16 Ιλών Ιππικού μιας Μεραρχίας Ιππικού

- 23 πυροβολαρχιών διαφόρων διαμετρημάτων, των οποίων η συντριπτική και καλά προσαρ-
μοσμένη βολή κάλυπτε πλήρως τον περιορισμένο χώρο συγκεντρώσεως των Ελληνικών δυνάμεων. Τη 
διοίκηση των Τουρκικών δυνάμεων είχε προσωπικά ο Αρχιστράτηγος Κεμάλ.

Επικρατεί διάλυση και αταξία. Η Ομάδα Τρικούπη «αποκοπείσα από πενθημέρου και ριφθεί-
σα εκτός των συγκοινωνιών της, μη συνεπικουρηθείσα υπό της Ομάδος Φράγκου, πεινώσα, άνευ πυρο-
μαχικών, άϋπνος από πενθημέρου, διαρκώς μαχομένη και δις κυκλωθείσα θα εξαναγκασθεί να δώσει 
τη μάχη».

Εξαίρεση στην εικόνα αυτή αποτελούν η ΧΙΙΙη ΜΠ που είναι οπισθοφυλακή (Διοικητής Σχης 
Καιμπαλής Μιλτ.), το 14ο ΣΠ (Διοικητής Αντισυνταγματάρχης Κωτούλας Ιωαν., μετέπειτα Διοικητής 
ΑΣΠ), το 26ο ΣΠ (παρόλη την απώλεια του Διοικητού του Αντισυνταγματάρχη Καλιαγκάκη Δ. την προη-
γουμένη) και το σύνολο του Πυροβολικού που συνεχίζει να εμφανίζει αξιοσημείωτη συνοχή και πειθαρ-
χία, καθόσον ουδεμία απώλεια υλικού ή κτηνών έχει υποστεί.

...Κατά την μάχην ταύτην οι Τούρκοι υπερτέρουν των αντιπάλων των από πάσης απόψεως. 
Διέθετον κατά πολύ υπερτέρας δυνάμεις και συντριπτικήν υπεροχήν σε πυροβολικόν. Στρατηγικώς και 
τακτικώς ευρίσκοντο εις λίαν πλεονεκτικήν θέσιν, επιτυχόντες την πλήρη σχεδόν κύκλωση της Ομάδος 
Τρικούπη. Aπό εδαφικής απόψεως κατείχον θέσεις δεσποζούσας απολύτως των ελληνικών, κατευθύ-
νοντες ευχερώς την βολήν του πυροβολικού των, ως διαθέτοντος εξαίρετον παρατήρησιν, ενώ το Ελλη-
νικόν Πυροβολικόν, ελλείψει παρατηρήσεως και καλύψεως δεν ηδύνατο να προσφέρει αποτελεσματι-
κήν υποστήριξιν εις το φίλιον Πεζικόν. Τέλος το ηθικόν των επιτιθεμένων τουρκικών δυνάμεων ευρίσκε-
το εις λίαν υψηλόν σημείον, εν αντιθέσει προς το ηθικόν των Ελλήνων, όπερ είχεν καταπέσει. Οι Τούρ-
κοι ήσαν ήδη νικηταί, εμάχοντο διά την απελευθέρωσιν των εδαφών των, η παρουσία δε του Αρχιστρα-
τήγου Μουσταφά-Κεμάλ ενεψύχωνε τούτους. Οι Έλληνες μαχηταί αφ’ ετέρου, κατάκοποι εκ των συνε-
χών και δυσμενών αγώνων, άϋπνοι και νήστεις, ουδεμίαν ελπίδα ηδύναντο να έχουν επί μιάς ευμενούς 
εκβάσεως της μάχης. Παρ’ όλα ταύτα τα υπολείμματα της Ομάδος Τρικούπη, απωλέσαντα σχεδόν ολό-
κληρον το πυροβολικόν των και άπαντα τα οχήματα αυτών, ηδυνήθησαν να διαφύγουν εκ του πεδίου 
της μαχης, συμπαραλαβόντα και τινάς ορειβατικάς Πυροβολαρχίας.

Το αξιόλογον τούτο γεγονός εις δύο κυρίως αίτια δύναται να αποδοθή. Το πρώτον και κυριώ-
τερον είναι η προβληθείσα εις Αλή-Βεράν ηρωϊκή αντίστασις υπό της δρακός των αγωνισθέντων Ελλή-
νων... Το δεύτερον αίτιον είναι η παρατηρηθείσα διστακτικότητα των επιτιθεμένων τουρκικών δυνάμε-
ων..

[9, Σελ. 248]

Περί την 13:30 της 17ης Αυγ άρχισε η μάχη στην κοιλάδα. Από 16:00 η κατάσταση έχει κατα-
στεί κρισιμότατη. Σκληρός και απεγνωσμένος αγών διεξάγεται από τη ΧΙΙΙη ΜΠ. Ο νέος Διοικητής του 
26ου ΣΠ Ταγματάρχης Παπαγιαννίδης Ευάγ., επικεφαλής του Ι/26 ΤΠ αποκρούει όλες τις τουρκικές επι-
θέσεις και τελικά φονεύεται μαζί με το μεγαλύτερο μέρος των αξιωματικών του την 18:00. Δεξιώτερα η IV 
Ημιλαρχία πεζομαχεί υπό τον Ίλαρχο Κονδάκη Αν., διακρίνεται για το πνεύμα αυτοθυσίας της, και υφί-
σταται απώλειες που υπερβαίνουν το 70% της δυνάμεως της.



Η Ρ Ω Ω Ν  Μ Ν Η Μ Ε Σ

59

Ο Διοικητής του 2ου ΣΠ Συνταγματάρχης Τσάκαλος Ιωάννης, που περιφέρεται έφιππος 
μεταξύ των μαχομένων ανδρών του προς τόνωση του ηθικού, φονεύεται από θραύσμα οβίδος και το 
Σύνταγμά του συμπτύσσεται.

Προ της επελεύσεως του σκότους ο Διοικητής του 14ου ΣΠ Αντισυνταγματάρχης Κωτούλας Ι., 
θέλων να παρασύρει εκ νέου προς τα εμπρός τους υποχωρήσαντες άνδρες του Συντάγματος του ανα-
πέτασσε την Σημαία του Συντάγματός του και έφιππος, μετά του ιερέως του Συντάγματος, παρώτρυ-
νε τους άνδρας να τον ακολουθήσουν. Η αντεπίθεση διεξάγεται με μεγάλη ορμή, συντρίβεται όμως στα 
πυκνά πυρά των τουρκικών πολυβόλων.

Παρόλα αυτά οι άνδρες των 2ου και 3ου ΣΠ (Διοικητής Αβράμπος Δημ.), τα υπολείμματα του 
14ου ΣΠ και μεμονωμένα μικρά τμήματα της �ης και της ΙΧ Μεραρχίας συνεχίζουν να προβάλλουν αντί-�ης και της ΙΧ Μεραρχίας συνεχίζουν να προβάλλουν αντί-ης και της ΙΧ Μεραρχίας συνεχίζουν να προβάλλουν αντί-
σταση.

Από τις 20:30 άρχισε με πλήρη αταξία και χωρίς οργανικούς δεσμούς η αποχώρηση των τμη-
μάτων της Ομάδος Τρικούπη προς Δυσμάς αφού εγκαταλείφθηκαν όλα τα πεδινά πυροβόλα, όλα τα 
τροχοφόρα (250 αυτοκίνητα) και όλοι οι μη δυνάμενοι να βαδίσουν τραυματίες.

«... Αι Ελληνικαί δυνάμεις, αίτινες πολέμησαν εις Αλή Βεράν, ετίμησαν τα όπλα των μέχρι 
τέλους. Αλλά οι ήρωες του σκληρού τούτου αγώνος έμειναν αφανείς, λόγω της ολεθρίας εκβάσεως 
αυτού...»

Η Ομάδα Τρικούπη παραδόθηκε, όταν οι στρατιώτες της ήταν αδύνατο να πολεμήσουν άλλο 
και αιχμαλωτίσθηκε την 17:00 της 20ης Αυγούστου 1922 επί του Μουράτ Ντάγ σε μικρή απόσταση από 
το Ουσάκ. Η δύναμή της ανήρχετο σε δύο Υποστρατήγους Διοικητές Σωμάτων Στρατού (Α’ και Β’), το 
Συνταγματάρχη Διοικητή της ΧΙΙΙης ΜΠ, 190 Αξκούς και 4400 οπλίτες με έξι ορειβατικά πυροβόλα.

[9, Σελ. 247 και επόμενες - 10, Σελ. 217 και επόμενες]



Η Ρ Ω Ω Ν  Μ Ν Η Μ Ε Σ

60

 27. ΜΙΚΡΑΣΙΑΤΙΚΗ ΕΚΣΤΡΑΤΕΙΑ - ΜΙΑ ΑΠΟΨΗ

Γράφει ο Αντιστράτηγος Κανελλόπουλος Κων. Διευθυντής ΔΙΣ/ΓΕΣ, και ως Λοχαγός, Επιτε-
λής του 3ου ΕΓ του Α’ ΣΣ κατά τη Μικρασιατική Εκστρατεία, στον πρόλογο της εκδόσεως του ΓΕΣ/ΔΙΣ 
“ΤΟ ΤΕΛΟΣ ΤΗΣ ΕΚΣΤΡΑΤΕΙΑΣ 1922 - ΥΠΟΧΩΡΗΤΙΚΟΙ ΑΓΩΝΕΣ Α’ και Β’ ΣΣ” για τα αίτια της ήττας 
στη Μ. Ασία:

... H Τουρκική επίθεσις, η εξαπολυθείσα την 13ην Αυγούστου 1922, ηφνιδίασε στρατηγικώς, 
αλλ΄ ουχί τακτικώς την Ελληνικήν Στρατιάν, ηδυνήθη όμως να δημιουργήση αύτη εν τη περαιτέρω ανα-
πτύξει της, ανελπίστως ευνοϊκήν δια τον αντίπαλον κατάστασιν, λόγω βασικών σφαλμάτων, διαπραχθέ-
ντων εις πλείστα κλιμάκια των Ελληνικών στρατιωτικών διοικήσεων. Ο όγκος της Ελληνικής Στρατιάς 
εδιχάσθη κατά την υποχώρησιν, το δε σημαντικώτερον τμήμα αυτού απορριφθέν βορείως των συγκοι-
νωνιών του, υπέστη την διαδοχικήν επίθεσιν του όγκου του Τουρκικού Στρατού, υποχρεωθέν να συνά-
ψη προς αυτόν μάχας υπό δυσμενεστάτας από πάσης πλευράς συνθήκας. Παρά τον επιδειχθέντα 
παρά πλείστων τμημάτων του ηρωϊσμόν, του Πεζικού και του Πυροβολικού, ηττήθη επανειλημμένως, 
εκυκλώθη, διέσπασε κλοιούς, υπεχώρησε, καταδιώχθη και τέλος διελύθη. Μόνον αι υποχωρήσασαι 
κατά μήκος της σιδηροδρομικής γραμμής δυνάμεις του Στρατηγού Φράγκου διετήρησαν σχετικήν συνο-
χήν, αλλ΄ όχι ηθικόν και ηδυνήθησαν, συνεχώς υποχωρούσαι - μετ΄ αυτών ηνώθησαν και τα υπολείμ-
ματα της διαλυθείσης ομάδος του Στρατηγού Τρικούπη - να αποχωρήσωσι της Μ. Ασίας εις Τσεσμέ.

Αι μάχαι Ιλμπουλάκ-Χαμούρκιοϊ και Αλή Βεράν, αποτελούσι δια τα Ελληνικά όπλα εποποιίαν 
και καταστροφήν. Ο πανικός εξεπήδησεν εκ των χαραδρών και προσέβαλεν ασυγκράτητος τας προς 
Σμύρνην υποχωρούσας δυνάμεις. Εκ σφαλμάτων των διοικήσεών των, τα Ελληνικά στρατεύματα εξη-
ναγκάσθησαν να δεχθώσι τας μάχας ταύτας υπό τας δυσμενεστέρας στρατηγικάς, τακτικάς και ψυχο-
λογικάς συνθήκας. Και όμως επρόκειτο περί ταγμάτων παλαιμάχων άτινα είχον ηρωϊκάς παραδόσεις 
και είχον μακράν του πολέμου πείραν. Από τριετίας, αφ΄ ότου απεβιβάσθησαν εις Μ. Ασίαν, αι επιθετι-
καί των επιχειρήσεις κατά του Τουρκικού Στρατού:

- του Ιουνίου 1920 (Φιλαδέλφεια-Προύσα).

- του Δεκεμβρίου 1920 και Μαρτίου 1921 (επιθετικαί επιχειρήσεις προς Εσκή Σεχήρ και Αφιόν 
Καραχισάρ)



Η Ρ Ω Ω Ν  Μ Ν Η Μ Ε Σ

61

- του Ιουλίου 1921 (Κιουτάχεια-Εσκή Σεχήρ)

- του Αυγούστου 1921 (Σαγγάριος)

και η αμυντική μάχη του Τουμλού Μπουνάρ κατά τον Μάρτιο του 1921, είχον στέψει τας 
σημαίας των με άφθιτον δόξαν και η νικητήριος ιαχή των είχεν ακουσθή μέχρι των πυλών της Αγκύρας, 
ενωθείσα με τον νικητήριον παιάνα των μυρίων του Ξενοφώντος, των φαλάγγων του Μεγάλου Αλεξάν-
δρου και των αετών της Βυζαντινής Αυτοκρατορίας.

Αλλ’ επέπρωτο αι προσπάθειαι της Ελλάδος δια την απελευθέρωσιν των συμπαγών Ελλη-
νικών πληθυσμών της Δυτικής Μ. Ασίας και την αναβίωσιν της Βυζαντινής Αυτοκρατορίας να αποτύ-
χουν, ο στρατός της να ηττηθή οριστικώς και οι πλήρεις σφρίγους συμπαγείς Ελληνικοί πληθυσμοί να 
εκριζωθώσι.

Αλλά αι περιπέτειαι της Ελλάδος δεν εσταμάτησαν έως εκεί. Εκ της ήττης ταύτης ανεπήδη-
σαν νέαι περιπέτειαι, αίτινες επί σειράν ετών παρουσιάσθησαν προς άλλας κατευθύνσεις και υπό άλλας 
συνθήκας και συνετάραξαν εκ θεμελίων την ύπαρξιν του έθνους. Μόνον ολίγον κατ΄ ολίγον ημβλύνθη-
σαν αι συνέπειαι ταύτης και ήρχισεν να επανέρχεται η ζωή του έθνους εις τα πλαίσια της νομιμότητος 
και της προόδου.

Επί τρία έτη και τέσσαρας μήνας διήρκεσεν η Μικρασιατική εκστρατεία. Καθ΄ όλας τας κατά 
των Τούρκων επιχειρήσεις η Μικρασιατική Ελληνική Στρατιά έδρεψε νίκας, ενίοτε λαμπράς, επί του 
τακτικού πεδίου, δεν ηδυνήθη όμως να επιτύχη την στρατηγικήν νίκην εις ουδεμίαν περίπτωσιν. Εις ένα 
πόλεμον είναι δυνατόν μάχαι να κερδίζωνται ή να χάνωνται, δεν κρίνουσιν όμως την έκβασιν του πολέ-
μου. Τον πόλεμον κερδίζει εκείνος εκ των αντιπάλων, όστις λαμβάνει τας ορθοτέρας αποφάσεις επί του 
στρατηγικού πεδίου και γνωρίζει να τηρή ταύτας παρά πάσας τας ενδεχομένας αντιξοότητας. Τουναντί-
ον στρατηγικόν σφάλμα, διαπραχθέν εν αρχή μιας εκστρατείας ή μιας επιχειρήσεως, δεν δύναται κατά 
τον Κλαούζεβιτς, να επανορθωθή καθ΄ ολην την διάρκειαν αυτών.

Τούτο συνέβη, ατυχώς από Ελληνικής πλευράς εις άπασας τας προαναφερθείσας μεγάλας 
επιχειρήσεις της Μικρασιατικής Στρατιάς, ιδία όμως εις την αμυντικήν μάχην του Αφιόν Καραχισάρ και 
εις τους υποχωρητικούς αγώνας από Αφιόν Καραχισάρ προς Τουμλού Μπουνάρ.

Η Στρατιά Μ. Ασίας και η Διοίκησις του Α’ Σώματος Στρατού καίτοι ηφνιδιάσθησαν εις την 
αμυντικήν μάχην του Αφιόν Καραχισάρ, όσον αφορά το μέγεθος της κυρίας Τουρκικής προσπαθείας 
και την ζώνην προσβολής, εν τούτοις επέμενον αμφότεραι εις την τήρησιν του προσβληθέντος τομέως, 
αντί της εκκενώσεως τούτου από της πρώτης νυκτός, αφ΄ ής ήρξατο η επίθεσις.

Κατά την δευτέραν ημέραν της αμυντικής μάχης, μετά την διάσπασιν του προσβληθέντος 
τομέως, η Διοίκησις του Α’ Σώματος Στρατού ενεργεί την σύμπτυξιν των δυνάμεων του προσβληθέ-
ντος τομέως, με επακόλουθον την σύμπτυξιν και των εκατέρωθεν μη προσβληθεισών Μεραρχιών. Αλλ΄ 
η σύμπτυξις αύτη εγένετο εις μικρόν βάθος, αντί να επιδιωχθή η όσον το δυνατόν μεγαλυτέρα προς 
τα οπίσω συγκέντωσις των δυνάμεων των Α’ και Β’ Σωμάτων Στρατού, ίνα κερδιθή χώρος και χρό-
νος επαρκής δια την υπό καλυτέρας συνθήκας νέαν αντιμετώπισιν της δημιουργηθείσης καταστάσε-
ως. Αλλά και κατά την 15ην και 16ην Αυγούστου, η Διοίκησις του Α’ Σώματος Στρατού εξακολουθεί να 
μετατοπίζη τας υπ’ αυτήν Μεραρχίας προς Δυσμάς, κατά βραχέα προς τα οπίσω ημερήσια άλματα, 
διατηρούσα δια του όγκου των δυνάμεών της στενήν επαφήν μετά του διώκοντος και ελισσομένου από 
Βορρά και Νότου Τουρκικού Στρατού κατ΄ αμφοτέρων των πλευρών της. Τα πλεονεκτήματα άτινα είχεν 
επιτύχει υπέρ αυτού ο εχθρός, πλήξας αιφνιδιαστικώς δι’ ισχυρών δυνάμεων το ασθενές σημείον του 
ελληνικού μετώπου και η δραστηρία εκμετάλλευσις της επιτυχίας του έναντι της αιφνιδιασθείσης, ηττη-
θείσης και βραδυνούσης παρά ταύτα να υποχωρήση Ελληνικής Στρατιάς, παρέσχον εις αυτόν την ανέλ-
πιστον ευκαιρίαν να συντρίψη τον όγκον αυτής εις δύο μάχας, παρά την ερρωμένην και ενίοτε ηρωϊκήν 
στάσιν πλείστων μονάδων αυτής.

Αι εσφαλμέναι στρατηγικαί συλλήψεις των ανωτάτων Ελληνικών διοικήσεων επεσφράγησαν 
την οριστικήν ήτταν της Ελληνικής Μικρασιατικής Στρατιάς.

[9, Σελ. ΙΧ]





Η Ρ Ω Ω Ν  Μ Ν Η Μ Ε Σ





Η Ρ Ω Ω Ν  Μ Ν Η Μ Ε Σ

65

Β’ ΠΑΓΚΟΣΜΙΟΣ ΠΟΛΕΜΟΣ
Ο Ελληνικός Στρατός αμύνεται του πατρίου εδάφους σ’ ένα απέλπιδα αγώνα και μ’ ένα τρόπο 

που αποδεικνύει τη διαχρονικότητα της ανδρείας του. Το έπος θα συνεχιστεί στη Μ. Ανατολή και στο 
Ρίμινι.

 28. ΚΡΙΣΕΙΣ ΚΑΙ ΣΥΜΠΕΡΑΣΜΑΤΑ ΕΠΙ ΤΟΥ ΑΜΥΝΤΙΚΟΥ ΑΓΩΝΟΣ

Γράφει ο Αντιστράτηγος Κατσιμήτρος Χ., Διοικητής της VΙΙΙης Μεραρχίας, για τους αντιπάλους 
(Ιταλούς και Έλληνες) στη μάχη της Ηπείρου:

 α. Επί των ενεργειών του αντιπάλου
... Το σχέδιο επιθέσεως κατά της Ελλάδος, συνταχθέν κατ’ απομίμησιν του κεραυνοβό-

λου πολέμου των Γερμανών, ήτο άριστον από απόψεως συλλήψεως και προσαρμογής εις το έδαφος.
Αλλ’ εν τη εφαρμογή του προσέκρουσεν εφ’ 

ενός μεν εις την ερρωμένην αντίστασιν της τοποθεσίας ΚΑΛ-
ΠΑΚΙΟΥ, αφ’ ετέρου δε εις την αντεπίθεσιν εν ΠΙΝΔΩ.

Η δράσις της εχθρικής βομβαρδιστικής αερο-
πορίας υπήρξεν ουχί συγκεντρωτική και κατά μάζας, αλλά 
γενικώς κατά κύματα άνευ σχεδίου τινός και ασυντόνιστος 
προς την ενέργειαν του Πεζικού, το οποίο ουδέποτε ηδυνή-
θη να εκμεταλλευθεί τους αεροπορικούς βομβαρδισμούς. Δια 
τούτο δε επικρίνει ταύτην και ο Διοικητής του επιτεθέντος XXV 
ΣΣ Στρατηγός ΚΑΡΛΟ ΡΟΣΣΙ.

Μόνον μια ημέρα η εχθρική αεροπορία κατε-
πόνησεν το Πεζικόν μας, δράσασα όντως επί τη βάσει σχεδί-
ου και με τόλμην αξιέπαινον, ιπταμένη εις χαμηλόν ύψος και 
πολυβολούσα τας θέσεις μας και πάσαν κίνησιν τμημάτων.

Φαίνεται ότι η διοίκησις των αεροπορικών σμη-
νών και οι αεροπόροι κατά την ημέραν εκείνην απτελούντο 
από ικανά στελέχη της Ιταλικής αεροπορίας γνωρίζοντα το 
έργον των.

Αλλ’ αν εις το μέτωπον η εχθρική βομβαρδιστι-
κή αεροπορία δεν έσχεν αξίαν λόγου δράσιν, εις το εσωτερικόν ΙΩΑΝΝΙΝΑ - ΑΡΤΑ - ΠΡΕΒΕΖΑ - ΛΕΥ-
ΚΑΣ επέφερεν αρκετάς καταστροφάς με πολλά θύματα εκ του αμάχου πληθυσμού.



Η Ρ Ω Ω Ν  Μ Ν Η Μ Ε Σ

66

Τουτ’ αυτό δύναται να λεχθεί και δια το Πυροβολικόν του εχθρού, διότι και τούτο έδρα-
σεν άνευ συντονισμού προς το έργον του Πεζικού.

Έβαλλεν πληθύν βλημάτων παντός διαμετρήματος κατανέμον τα πυρά του εφ’ όλων των 
ορατών αμυντικών έργων μας και διασπείρον την βολήν του κατά πλάτος και βάθος ώστε σπανίως να 
επιτυγχάνει πυκνάς συγκεντρώσεις επί των ημετέρων θέσεων, ουδέποτε δε κατώρθωσε να προσβάλη 
τας θέσεις των ημετέρων Πυροβολαρχιών.

Η δράσις των αρμάτων μάχης επί των οποίων ο αντίπαλος εβασίζετο κυρίως ότι θα διέ-
σπων την τοποθεσίαν αντιστάσεως, υπήρξεν άνευ ουσιώδους αποτελέσματος, διότι ερρίφθησαν εις την 
επίθεσιν χωρίς να προηγηθή η επιβεβλημένη αναγνώρισις περί της βατότητος του εδάφους και των υφι-
σταμένων φυσικών και τεχνητών κωλυμάτων, άνευ δε υποστηρίξεως και προστασίας του Πυροβολικού.

Ούτω άλλα μεν τούτων, ως είδωμεν, προσέκρουσαν επί φραγμάτων επί σιδηροτροχιών, 
άλλα έπεσαν εντός τάφρων αντιαρματικών, άλλα εντός ναρκοπεδίων και υπέστησαν σημαντικάς φθο-
ράς, άλλα δε εβυθίσθησαν εις τα κεκαλυμμένα έλη του ποτ. ΚΑΛΑΜΑ, ένθα και εγκατελείφθησαν, γενό-
μενα είτα εύκολος λεία ημών.

Η δράσις του Πεζικού, επίσης υπήρξε κατά το πλείστον ασυντόνιστος προς την ενέργει-
αν της βομβαρδιστικής αεροπορίας και του Πυροβολικού.

Ούτω μετά τον σφοδρόν βομβαρδισμόν και την αποχώρησιν της εχθρικής αεροπορίας, 
ήρχιζε το πυρ του εχθρικού Πυροβολικού πυκνόν μεν και σφοδρόν, άστοχον όμως και άνευ αποτελέ-
σματος.

Το Πεζικόν του εχθρού κατά τον χρόνο τούτο της προπαρασκευής αντί να εκμεταλλευθεί 
την βολήν του Πυροβολικού και να προσεγγίσει υπό την προστασίαν του τας ημετέρας θέσεις, παρέ-
μεινεν αδρανούν, μετά δε την άρσιν της βολής ερρίπτετο εις επίθεσιν και κατά το πλείστον εις πυκνάς 
μάζας, οπότε ενέπιπτεν εις το δραστικόν και εύστοχον πυρ του ημετέρου Πυροβολικού και των πολυ-
βόλων της γραμμής μάχης και υφιστάμενον σοβαράς απωλείας ηναγκάζετο να ανακόπτη την επίθεσίν 
του, καθηλούμενον επί τόπου.

Εν τούτοις, το 47ον ΣΠ της Μεραρχίας «ΦΕΡΡΑΡΑ» διεκρίθη επανειλημμένως διά την 
ορμητικότητα και την επιμονήν του κατά τας επιθέσεις εναντίον του Υποτομέως ΣΟΥΔΕΝΩΝ, όπου 
κατόρθωσε δις να θέσει πόδα επί του δεσπόζοντος υψώματος ΓΡΑΜΠΑΛΑ, οπόθεν εξεβλήθη δι’ αντε-
πιθέσεως.

Μετά του Συντάγματος τούτου συνέπρατεν και Τάγμα Αλβανών, το οποίον πρώτον ανερ-
ριχήθη κατά την νύκτα τας αποτόμους και βραχώδεις κλιτύς του υψώματος ΓΡΑΜΠΑΛΑ, τας οποίας και 
εν ημέρα ακόμη δυσκόλως θα ανήρχετό τις.

Διοικητής του Συντάγματος ήτο ο ικανός τω όντι και θαρραλέος Συνταγματάρχης  
ΤΡΙΤΣΙΟ, όστις βραδύτερον έπεσεν εν τη εκτελέσει του καθήκοντος του ευρισκόμενος εις την πρώτην 
γραμμήν του πυρός.

Γενικώς το Ιταλικόν Πεζικόν υπό ικανήν Διοίκησιν επολέμησε καλώς, ο δε Ιταλός στρατι-
ώτης κατά την άμυνα ιδίως και υπό καλάς χείρας υπήρξε πολύ καλός μαχητής.

Ο μύθος «οι Ιταλοί φεύγουν» ήτο μύθος ανακαλυφθείς εις Αθήνας.
Οι αντίπαλοί μας κατά την επίθεσίν των, τας διαταγάς αυτών διεβίβαζον δια του ασυρμά-

του κατά κανόνα δε πάντοτε ανοικτάς, τας οποίας οι ασυρματισταί μας συνελάμβανον και ούτως είχο-
μεν λιαν σημαντικάς πληροφορίας παρεχομένας παρ’ αυτού τούτου του αντιπάλου διά των ραδιοτηλε-
γραφημάτων του.

Πολλάκις δε η Μεραρχία εκμεταλλευομένη τας πληροφορίας ταύτας, αντιμετώπισεν 
εγκαίρως τα διάφορα απρόοπτα του αγώνος και δη εχθρικάς κινήσεις κατά του δεξιού αυτής πλευρού 
εις την περιοχήν του ορεινού όγκου ΠΑΠΙΓΓΟΥ, όπου κατηυθύνετο εχθρικόν Τάγμα δια των ορεινών 
εκεί διαβάσεων.

Αι απώλειαι του εχθρού μέχρι 5 Νοεμβρίου, ως ανέφερεν ο ΠΡΑΣΚΑ, ανήλθον εις 371 
νεκρούς, 1199 τραυματίας και 658 αγνοουμένους ήτοι εν συνόλω 2282.



Η Ρ Ω Ω Ν  Μ Ν Η Μ Ε Σ

67

 β. Επί των ημετέρων ενεργειών
 ...1/ Το Πυρκόν της Μεραρχίας υπό την στιβαράν και ικανήν Διοίκησιν του Αρχηγού 
αυτού Συνταγματάρχου ΜΑΥΡΟΓΙΑΝΝΗ Π. και των ικανών επίσης ηγητόρων του Συνταγματάρχου 
ΑΣΗΜΑΚΟΠΟΥΛΟΥ Α., Διοικητού του Πυροβολικού Αμέσου Υποστηρίξεως, του Αντισυνταγματάρχου 
ΤΣΑΜΗ Κ., του Ταγματάρχου ΜΟΥΡΚΑΝΑΤΟΥ Δ., Διοικητού του Βαρέως Πυροβολικού, Ταγματάρχου 
ΤΣΙΓΓΡΗ Διοικητού ΜΒΠ, Διοικητών Μοιρών Πυροβολικού Ταγματαρχών ΚΩΣΤΑΚΗ Δ., ΒΕΡΣΗ Κ., 
ΑΝΔΡΟΥΛΑΚΑΚΗ Γ., ΤΑΣΩΝΗ Κ., ΠΑΠΑΡΡΟΔΟΥ Κ., και Λοχαγού ΠΑΠΑΒΑΣΙΛΟΠΟΥΛΟΥ, ως και 
ικανών Λοχαγών Διοικητών Πυροβολαρχιών, υπήρξεν όντως ο βασιλεύς του πεδίου της μάχης.

Δια της ευστόχου και δραστικής βολής του, συνέτριψε κυριολεκτικώς τας εχθρικάς 
επιθέσεις και επέφερε μεγάλας απωλείας εις το εχθρικόν πεζικόν.

Έχον προ του πολέμου ωργανωμένην την βολήν του μετά πάσης επιμελείας, ακρι-
βείας και λεπτομερείας, γνωρίζον καλώς το προ αυτού έδαφος ως και τας πιθανάς θέσεις του εχθρι-
κού πυροβολικού και τα παρατηρητήρια αυτού, επί τη βάσει λεπτομερών σχεδιαγραμμάτων, κατόρθω-
σε δια της αριστοτεχνικής και ευστόχου βολής του, να επιβληθή του κατά πολύ ισχυροτέρου του αντι-
πάλου Πυροβολικού και να αναγκάσει τούτο, όπως πολλάκις αλλάξει θέσεις, συχνά δε και να σιγήσει 
υφιστάμενον βαρείας απωλείας.

Η συντριβή των αρμάτων μάχης κατά την επίθεσιν της 3 Νοε κατά της στενωπού 
του ΚΑΛΠΑΚΙΟΥ είναι κατ’ εξοχήν έργον του ευστόχου και καταιγιστικού πυρός του Πυροβολικού και 
μιας αντιαρματικής Πυρχίας των 37 υπο τον Ταγματάρχην ΑΝΔΡΟΥΛΑΚΑΚΗ Γ. Διοικητήν του αντιαρ-
ματικού Συγκροτήματος.

Τούτο μαρτυρεί εξ άλλου και η τηλεγραφική αναφορά του Διοικητού της επιτεθεί-
σης Ιταλικής Τεθωρακισμένης Φάλαγγος, όστις λέγει ότι:



Η Ρ Ω Ω Ν  Μ Ν Η Μ Ε Σ

68

«Το πυρ του εχθρικού Πυροβολικού προξενεί στρόβιλον και δέος δια της συντρι-
πτικής και φονικής βολής του επί των αρμάτων μάχης».

Ασφαλώς λίαν οδυνηράν ανάμνησιν θα έχωσιν οι τότε αντίπαλοι μας και του Πυρο-
βολικού της ΓΚΡΙΠΙΑΝΗΣ (Ταγματάρχης ΚΩΣΤΑΚΗΣ Δ.) διά την φονικήν βολήν του και της βαρεί-
ας Πυροβολαρχίας του 105 (Λοχαγός ΒΑΜΒΕΤΣΟΣ Κ.) ήν, ως είδομεν απεκάλουν «Η Πυροβολαρχία 
ΦΑΝΤΑΣΜΑ».
 2/ Η δράσις του Πεζικού μας υπήρξεν εφάμιλλος προς την του Πυροβολικού. Το 15ο 
ΣΠ (Διοικητής Συνταγματάρχης ΡΗΓΑΣ Β.) αντιμετώπισε νικηφόρως την πείσμονα και επίμονον επίθε-
σιν του εχθρικού 47ου ΣΠ και υπέστη ακλόνητον το διαρκές σφυροκόπημα του εχθρικού Πυροβολικού 
και της βομβαρδιστικής αεροπορίας επί πολλάς ημέρας.

Επίσης το Ι/40 Τάγμα Ευζώνων (Διοικητής Ταγματάρχης ΧΡΥΣΟΧΟΥ Α.) αντέ-
σχεν επίσης κρατερώς εις την διαρκήν σφυροκόπησιν και απέκρουσεν την δι’ αρμάτων εχθρικήν επί-
θεσιν της 3ης Νοεμβρίου.

Το Ιο Τάγμα Πολυβόλων (υπό τον ικανόν Ανχην ΤΡΙΒΙΖΑΝ Σ.) απέκρουσε τας 
εχθρικάς επιθέσεις στον τομέα του και απώθησε δι’ αντεπιθέσεως τα διαβάντα τον Ποτ.ΚΑΛΑΜΑ εχθρι-
κά τμήματα συλλαβόν και αιχμαλώτους.

Το 5/42 ΣΕ (Διοικητής Σχης ΠΑΠΑΔΗΜΗΤΡΟΠΟΥΛΟΣ ΙΠ.) εκράτησεν ισχυρώς 
τας θέσεις του πέραν του ΚΑΛΑΜΑ και τας εντεύθεν αυτού μετά την σύμπτυξιν του.

Επί του αυτού τομέως ηγωνίσθη επίσης σθεναρώς και το 2ο Τάγμα Πολυβόλων 
(υπό τον γενναίο και ικανόν Αντισυνταγματάρχη ΖΩΙΔΗΝ, ενδόξως πεσόντα βραδύτερον).

Επίσης το 3/40 Σύνταγμα Ευζώνων (ΑΡΤΗΣ) διοικούμενον άριστα υπό του λίαν 
ικανού, ευψύχου και δραστηρίου Συνταγματάρχου ΤΣΑΚΑΛΩΤΟΥ ΘΡ. έδρασεν ικανοποιητικώτατα.

Κατέχον τούτο με δύο Τάγματα μέτωπον 20 και πλέον χιλιομέτρων, υποστηριζό-
μενον υπό μίας και μόνης ορειβ. Πυροβολαρχίας (Διοικητής Λοχαγός ΠΑΠΑΝΙΚΟΛΑΟΥ) κατώρθωσε 
δια της δραστηριότητος και του επιθετικού πνεύματος του Διοικητού του, να αναχαιτίσει τον αντίπαλον, 
όστις δις αποπειραθείς να διέλθη τον ΚΑΛΑΜΑΝ απεκρούσθη μετ’ απωλειών.

Μετακινών την μοναδικήν Πυροβολαρχίαν κατά την νύκτα εις διαφόρους θέσεις του 
μετώπου, έβαλλεν δι’ αυτής εκείθεν, ίνα παράσχη εις τον αντίπαλον την εντύπωσιν οτι υπεστηρίζετο 
δήθεν υπό πολλών Πυροβολαρχιών.

Ιδιαιτέρως επέδειξε δραστηρίαν και ενεργόν άμυναν το εις την θέσιν ΑΜΠΕΛΙΑ 
Τάγμα του Συντάγματος τούτου (Διοικητής Ταγματάρχης ΠΟΛΙΤΗΣ Αθ.), το οποίον απέκρουσε πάσας 
τας εχθρικάς αποπείρας διαβάσεως του ΚΑΛΑΜΑ...

Το αντιαεροπορικόν Πυροβολικόν, παρά την μικρήν αυτού αριθμητικήν δύναμιν, 
αντέδρασε λίαν επιτυχώς κατά των εχθρικών αεροπλάνων δια της ευστόχου βολής του, καταρρίψαν 
συνολικώς 9 ιταλικά αεροσκάφη...

[17, Σελ. 186 και επόμενες]

 29. ΕΦΟΔΙΑΣΜΟΣ ΤΟΥ 3/40 ΣΕ

Επί τρεις ημέρες 27, 28 και 29 Νοε 1940 το 3/40 Σύνταγμα διεξήγαγε σκληρούς αγώνες εις τα 
υψώματα του Πέπελι και του Βούτινε στο εσωτερικό της Β. Ηπείρου. Για τις συνθήκες της μάχης ο Διοι-
κητής του Συντάγματος Συνταγματάρχης ΤΣΑΚΑΛΩΤΟΣ ΘΡ. ανέφερε στη Μεραρχία του:

«Αριθμ. 110 της 1ης Δεκεμβρίου 1940

Λαμβάνω την τιμήν να αναφέρω, χωρίς αυτό να αποτελεί υπερβολήν, ότι οι στρατιώται του 
υπ’ εμέ Συντάγματος εβάδιζον από ημερών και κατά την χθεσινήν επιχείρησιν με ένα μόνο άρβυλο. Εις 
Ιωάννινα ο αποσταλείς αξιωματικός δεν εύρε παρά 70 ζεύγη. Απαιτούνται 400».

Η κατάσταση όμως αντί να βελτιωθεί επιδεινώθηκε.



Η Ρ Ω Ω Ν  Μ Ν Η Μ Ε Σ

69

Στις 10 Δεκ το Σύνταγμα κινήθηκε για να καταλάβει την οροσειρά Γκαλίστ-Κονιάκ... Ο εφοδι-
ασμός έλειπε... Οι εύζωνοι άρχισαν να μην τρώνε καθημερινά...

Από τας 15 Δεκεμβρίου το χιόνι εμπόδιζε τας κινήσεις και συνεπώς τον εφοδιασμόν. Η μερίς 
του άρτου κατήρχετο το πλείστον των ημερών εις 1/8 άρτου...»

[16, Σελ. 121]

 30. Η ΜΑΧΗ ΤΟΥ ΔΙΣΠΗΛΙΟΥ
15 Απρ 1941

Οι Γερμανοί έχουν ήδη εισβάλλει στην Ελλάδα. Οι Ελληνικές δυνάμεις, σε διμέτωπο πλέον 
αγώνα αμύνονται απελπισμένα. Τα Οχυρά έχουν πέσει και η Θεσσαλονίκη έχει καταληφθεί. Ήδη οι Γερ-
μανοί κινούνται γιά να αποκόψουν τα δυο ελληνικά Τμήματα Στρατιάς του Αλβανικού μετώπου (ΤΣΗ, 
Διοικητής Αντιστράτηγος Πιτσίκας Ι. και ΤΣΔΜ, Διοικητής Αντιστράτηγος Τσολάκογλου Γ.).

Μετά την κατάληψη της διαβάσεως ΚΛΕΙΣΟΥΡΑΣ και της διαλύσεως των εκεί μονάδων της 
ΧΧ Μεραρχίας, οι Γερμανοί είχαν πλέον ελευθέραν την οδόν προς ΚΑΣΤΟΡΙΑΝ και τα νώτα του δεξι-
ού του Στρατού Αλβανίας. Εξ αιτίας του κινδύνου αυτού διατάχθηκε η ΧΙΙΙη ΜΠ (Διοικητής Υποστράτη-
γος Μουτούσης Σ.) της οποίας ο όγκος των δυνάμεων βρισκόταν ακόμη στη περιοχή ΤΣΑΓΚΟΝΙ - ΜΠΙ-
ΓΛΙΤΣΑ (εντός της ΑΛΒΑΝΙΑΣ) να καλύψει τη σύμπτυξη των λοιπών δυνάμεων του ΤΣΔΜ προς ΓΡΕ-
ΒΕΝΑ μέχρι το βράδυ της 15ης Απριλίου.

Μόλις περί το μεσονύκτιο 13/14 Απριλίου άρχισε η άφιξη ελαχίστων τμημάτων της Μεραρχί-
ας στα υψώματα ΔΙΣΠΗΛΙΟΥ, στην περιοχή ΑΡΓΟΥΣ ΟΡΕΣΤΙΚΟΥ, νοτίως της λίμνης της ΚΑΣΤΟΡΙΑΣ, 
άτινα τεθέντα υπό τας διαταγάς του Συνταγματάρχου Λιώση Ε., Αρχηγού Πεζικού της Μεραρχίας, έλα-
βον την πρωϊαν της 14ης την εξής διάταξιν:

- Διμοιρία Βαρέων Πολ/λων, Υπολοχαγού Μανωλέ-
σου, εκατέρωθεν της αμαξιτής οδού.

- Διλοχία Ταγματάρχου Δήμου Δ., ανεπτυγμένη ΒΔ 
χωρίου ΔΙΣΠΗΛΙΟΥ.

- ΧΙΙΙ Ομάς Αναγνωρίσεως (Ιππκού), υπό τον Ίλαρ-
χο Χατζηλιάδη Κλείτο, μέχρι χωρίου ΑΜΠΕΛΟΚΗΠΟΙ.

- Πυροβολαρχία Υπλοχαγού Τούσα, εις ΒΑ παρυ-
φήν ΑΡΓΟΥΣ ΟΡΕΣΤΙΚΟΥ

- Πεδινή Πυροβολαρχία, ως αντιαρματική, υπό τον 
Λοχαγόν Βαλδήν και Υπολοχαγόν Κανταρτζήν, και 4 βαρείαι 
Πυροβολαρχίαι της ομάδος Αντισυνταγματάρχου Κομπόκη, 
εις Ανατολικήν παρυφήν ΑΡΓΟΥΣ ΟΡΕΣΤΙΚΟΥ.

- Σταθμός Διοικήσεως Συνταγματάρχου Λιώση εις 
Ανατολικήν παρυφήν ΑΡΓΟΥΣ ΟΡΕΣΤΙΚΟΥ.

Τα παραπάνω τμήματα τη νύκτα της 14/15 Απριλί-
ου ενισχύθηκαν και τελικά ανήλθαν σε τρία Τάγματα ηλλατω-
μένης συνθέσεως, μία Ομάδα Αναγνωρίσεως Ιππικού (Σημ. 
Το Μεραρχιακό Ιππικό) και επτά συνολικά πυροβολαρχίες 
διαφόρων διαμετρημάτων.

Η Μάχη του ΔΙΣΠΗΛΙΟΥ είναι η μοναδική «εκ συναντήσεως» και «επί ανοικτού πεδίου» μάχη 
του Ελληνογερμανικού πολέμου.

Σχης Ε. Λιώσης



Η Ρ Ω Ω Ν  Μ Ν Η Μ Ε Σ

70

... Την 6ην πρωϊνήν της 15ης Απριλίου 1941 η «Σωματοφυλακή SS Αδόλφος Χίτλερ”, μεγέ-SS Αδόλφος Χίτλερ”, μεγέ- Αδόλφος Χίτλερ”, μεγέ-
θους ενισχυμένης Μηχανοκινήτου Ταξιαρχίας, με επίλεκτη σύνθεση και υπό τον Υποστράτηγο Ζέεπ 
Ντήτριχ επιτίθεται κατά της τοποθεσίας με άρματα και πεζικό δυνάμεως περίπου Τάγματος ενώ εχθρι-
καί Πυροβολαρχίαι και μηχανοκίνητοι φάλαγγες ενισχύουν συνεχώς την εχθρικήν επίθεσιν. Η Κύρια 
Προσπάθεια είναι προς ΑΡΓΟΣ ΟΡΕΣΤΙΚΟ και η δευτερεύουσα προς ΑΓ. ΦΩΤΕΙΝΗ.

Προ των δραστικών όμως πυρών της ημετέρας γραμμής και ιδία του Πυροβολικού υπό την 
διεύθυνσίν των εις το αυτό παρατηρητήριον ευρισκομένων από της έω, Μοιράρχου Λοχαγού Αναστα-
σοπούλου, Ομαδάρχου Αντισυνταγματάρχου Κομπόκη και Διοικητού Πυροβολικού της ΧΙΙΙ Μεραρχίας 
Συνταγματάρχου Μουκανάκη καθηλώνει μέχρι της 08:15 ώρας το εχθρικόν Πεζικόν και αναγκάζει να 
αποσυρθώσι τα εχθρικά άρματα και αυτοκίνητα, εξ ών περί τα 25-30 εν συνόλω κατεστράφησαν ή εγκα-
τελήφθεισαν επί τόπου λόγω βλάβης. Η πρώτη αυτή αποτυχία κατεθορύβησε τον εχθρόν, διότι ενόμι-
σεν ότι ευρίσκετο προ υπερτέρων δυνάμεων.

Όπως ομολόγησεν αργότερα στο Συνταγματάρχη Λιώση ο Υποστράτηγος Ντήτριχ, επίστευε 
ότι αντιμετώπιζεν τρεις Μεραρχίες Πεζικού, την ΙΧη, την Χη, και την ΧΙΙΙη. Όταν επληροφορήθη ότι στην 
περιοχή αμύνοντο συνολικά τρία Τάγματα ηλλατωμένης συνθέσεως και αφού αρχικά εξερράγη και κατη-
γόρησε τον Έλληνα Συνταγματάρχη ως ψεύτην, τελικά μετά από δίωρον συζήτησιν, αναγκάστηκε να 
συγχαρεί τους Έλληνες αξιωματικούς και ζήτησε να διαβιβασθούν τα συγχαρητήριά του στον Έλληνα 
Μέραρχο.

... Νέαι όμως μηχανοκίνητοι φάλαγγες κατέρχονται εκ ΚΛΕΙΣΟΥΡΑΣ και αποβιβάζουσι 
τα μεταφερόμενα τμήματα Πεζικού, ενώ βαρείαι Πυροβολαρχίαι αυτού, περί τας 10, καταλαμβάνου-
σι θέσεις πέριξ της λίμνης. Εκ των τμημάτων τούτων Πεζικού και με σχηματισμούς προσπελάσεως 
άλλα μεν, δυνάμεως διλοχίας κινούνται προς ΔΙΣΠΗΛΙΟ, άλλα δε δυνάμεως Τάγματος κινούνται προς 
ΑΜΠΕΛΟΚΗΠΟΥΣ και Ανατολικώτερον προς ΜΗΛΙΤΣΑΝ. Ούτως ενισχυομένη η επιτιθεμένη γραμμή 
του εχθρού εκδηλώνει νέαν προσπάθειαν την 11ην ώραν μετά δραστικήν προπαρασκευήν του Πυρο-
βολικού του, όπερ κυριολεκτικώς μαίνεται προς πάσαν κατεύθυνσιν. Το εύστοχον ίσως πυρ του ημε-
τέρου Πεζικού και Πυροβολικού καθηλώνουν το εχθρικόν Πεζικόν και αναγκάζουν και πάλιν τα εχθρικά 
άρματα να σταματήσουν και να αναζητήσουν χώρους κεκαλυμμένους, τας δε παρά την λίμνην ταχθεί-
σας Πυρ/χιας του εχθρού να αλλάζουσι διαρκώς θέσιν.

Εν τη προσπαθεία όμως ταύτη η μόλις καταφθάσασα 
και εν σπουδή ταχθείσα Πρώτη Ορειβατική Πυροβολαρχία Ταγ-
ματάρχου Παπαρόδου καταστρέφεται και ο γενναίος Διοικητής της 
πίπτει επί των Πυροβόλων του.

Την 4ην απογευματινήν ώραν νέα προσπάθεια του 
εχθρού επιτυγχάνει την κατάληψιν του χωρίου ΑΜΠΕΛΟΚΗΠΟΙ 
και όπου πίπτει ηρωικώς ο Διοικητής της εκεί αμυνομένης Ίλης 
Ίλαρχος Χατζηλιάδης, ενώ η Ίλη του διατηρούσα τας θέσεις της 
εξουδετερούται υπό του εχθρού επί τόπου.

Ούτως η οδός προς ΑΡΓΟΣ ΟΡΕΣΤΙΚΟΝ μένει ελευθέ-
ρα εις τον εχθρόν και αδέσποτοι άνδρες, ημιονηγοί, τυφεκιοφόροι, 
Διμοιρία Μηχανικού, Λόχοι Μηχανημάτων των 22 και 23 Συνταγ-
μάτων Πεζικού, διερχόμενοι της πόλεως εκείνην την στιγμήν δια-
τίθενται εσπευσμένως εις τους γηλόφους Α. και Ν. ΑΡΓΟΥΣ και 
επιβραδύνουσι δια του πυρός των τον απειλούντα εχθρόν, όστις 
έθεσεν υπό τα πυρά του την δημοσίαν οδόν προς ΒΟΓΑΤΣΙΚΟΝ.

Ο εις γέφυραν ΜΑΝΙΑΚΗ αποσταλείς Επιτελάρχης της Μεραρχίας Αντισυνταγματάρχης Ανα-
γνωστόπουλος προς συνάντησιν των υπερβαλλόντως βραδυνόντων Συνταγμάτων Πεζικού της Μεραρ-
χίας ωθεί προς ΑΡΓΟΣ ΟΡΕΣΤΙΚΟ το 22ο ΣΠ, ο δε επίσης προς τα εκεί σπεύσας Διοικητής της Μεραρ-
χίας Μουτούσης, επιβαίνων μοτοσυκλέτας, τίθεται επί κεφαλής του προπορευομένου Τάγματος Δέτση 

Στγος Σ. Μουτούσης



Η Ρ Ω Ω Ν  Μ Ν Η Μ Ε Σ

71

και ωθεί τούτο εις επίθεσιν προς κατάληψιν των πέριξ υψωμάτων πριν εγκατασταθή και επ’ αυτών ο 
εχθρός. Το ηρωϊκόν τούτο Τάγμα παρά τον κάματον τον θίξαντα τα όρια της ανθρωπίνης αντοχής εκ 
της συνεχούς νυχθημερόν πορείας, βλέπον τον Στρατηγόν του επί κεφαλής ενθουσιάζεται, λησμονεί 
τους κόπους και αντλούν νέας δυνάμεις από την αθάνατον Ελληνικήν ψυχήν ορμά προς τα υψώματα 
και περί την 16:30 ω. ανέρχεται και εγκαθίσταται επ’ αυτών προ του εχθρού.

Την 17ην ώραν νέα σοβαρά προσπάθεια του εχθρού εκδηλούται δια συνδυασμένης την 
φοράν αυτήν επιθέσεως πεζικού - αρμάτων - πυροβολικού και αεροπορίας. Το εχθρικόν Πυροβολικόν 
προπαρασκευάζει και συνοδεύει την επίθεσιν δια συνεχών καταιγιστικών πυρών εφ’ όλου του βάθους 
της αμύνης και ιδία κατά των θέσεων του Τάγματος Δήμου, το ημέτερον όμως Πεζικόν παρά την εξαι-
ρετικήν έντασιν και πυκνότητα του βομβαρδισμού ανθίσταται ηρωικώς και διατηρούσι τας θέσεις των. 
Σμήνος όμως 40 περίπου εχθρικών βομβαρδιστικών αεροπλάνων ανενόχλητον από φιλίαν αεροπο-
ρίαν, βομβαρδίζει ταυτοχρόνως από μικρού ύψους 50-100 μ. τας βαρείας Πυρ/χίας. Ο βομβαρδισμός 
διήρκεσε περί τα 20’ λεπτά δια μεγάλων βομβών κατά του προσωπικού, καθ’ ού επηκολούθησε και 
μακρός πολυβολισμός. Τα βλητοφόρα ανατινάσσονται εις τον αέρα, τα πυροβόλα καταστρέφονται και 
το σύνολον των Πυρ/χιών εξουδετερούται. Ελεύθερα και ανενόχλητα πλέον τα εχθρικά άρματα ορμού-
σι προς τας αμυνομένας θέσεις, καταλαμβάνουσιν επί τούτων τα ηρωϊκά πολυβόλα και πυροβόλα του 
Λοχαγού Μανωλέσου και Υπολοχαγού Τούσα, οίτινες αιχμαλωτίζονται επ’ αυτών και τέλος τα εχθρι-
κά άρματα περικυκλούσι το ΑΡΓΟΣ ΟΡΕΣΤΙΚΟΝ, εν ώ άλλα εχθρικά τμήματα εκμηδενίζουσι το Τάγμα 
Δήμου και το καλύπτον την προς ΚΑΣΤΟΡΙΑΝ οδόν Τάγμα πολυβόλων Μανιτάκη.

Προ της καταστάσεως ταύτης διατάσσεται η ανατίναξις της γεφύρας ΜΑΜΑΚΗ και η προς 
Δυσμάς σύμπτυξις των Μονάδων δια των ΒΔ του ΑΡΓΟΥΣ ΟΡΕΣΤΙΚΟΥ ξυλίνων γεφυρών, δι’ ών και 
επραγματοποιήθη η συμπτυξις των υπολειμάτων της Μεραρχίας, διότι οι Γερμανοί καταλαβόντες το 
ΑΡΓΟΣ την 19ην ώραν και ασχοληθέντες με την εκκαθάρισιν αυτού δεν εκινήθησαν προς τας ξυλίνας 
γεφύρας, το δε επελθών εν τω μεταξύ σκότος και η ελαφρά βροχή εσταμάτησαν περαιτέρω εχθρικήν 
ενέργειαν.

[11, Σελ. 194 - 12, Σελ. 215 - 14, Σελ. 163-165 - 15, Σελ. 81-83]

 31. Ο ΕΛΛΗΝ ΜΑΧΗΤΗΣ ΥΠΕΡΟΧΟΣ ΣΚΑΠΑΝΕΥΣ

Ο καϋμός των Ελλήνων βαθμοφόρων σχετικώς με την επίλοιπον υπέροχον αξίαν των 
ανδρών μας, είχε ένα πολύ μελανόν σημείον. Το ότι πήγαιναν χαμένα όλα τα λόγια και όλες οι θεωρί-
ες για να δώσουμε να καταλάβη ο Ρωμηός στρατιώτης ότι έχει υπέρτατον καθήκον να προφυλάξη την 
ζωήν του, ανασκάπτοντας την γην.

... Όπως λοιπόν κατά τον πόλεμον αυτόν ο Έλλην Μαχητής υπερέβαλεν εαυτόν εις όλας τας 
επιλοίπους εκδηλώσεις, το ίδιο πράγμα συνέβει και διά την οχύρωσιν, δια την οποίαν ο Έλλην στρατι-
ώτης επεδείξατο όχι μόνον απίστευτον αντοχήν εις το σκάπτειν, αλλά και εφευρετικότητα δια την προ-
σφορωτέραν εγκατάστασιν των ορυγμάτων μάχης, εφευρετικότητα άλλωστε η οποία θα παραμείνει το 
μεγαλύτερον τεχνικόν δίδαγμα δια το μέλλον.

Τα ζωντανώτερα παραδείγματα προέρχονται από τας εκθέσεις των διοικητών των Μονάδων 
της Ιης Μεραρχίας, εις τον Τομέα της οποίας, καθ’ ο αναπτυσσομένης εκατέρωθεν της αμαξιτής οδού 
Βερατίου, και συνεπώς προοριζομένης να δεχθή την πρώτην κρούσιν του εχθρού, ανεπτύχθη η μεγα-
λυτέρα οχυρωτική δραστηριότης εμφαινομένη εις τας κάτωθι περικοπάς των εκθέσεων:

Παρά τον σημαντικόν αριθμόν κατασκευασθέντων σκεπάστρων ταύτα δεν επήρκουν δι’ όλα 
τα αυτόματα όπλα και τους άνδρας (5ου ΣΠ και ΙΙΙ/4 Τάγματος), οίτινες δια τούτο πρωτοτυπήσαντες 
κατέφυγον διά την κάλυψίν των, εις την ανόρυξιν κρυπτοστοών εις την βάσιν των εσωτερικών πλευρών 
των χαρακωμάτων ή φυσικών εδαφικών διαβρώσεων, εν αίς εκρύπτοντο κατά τας ώρας του βομβαρ-
δισμού μεμονωμένοι ή ανά δύο ή τρεις άνδρες. Αι ατομικαί δε αύται κρύπται, αι κατ’ απομίμησιν των 
φωλεών των αγριμίων ενισχυθείσαι, είναι εκείναι αίτινες εκάλυψαν τους άνδρας και τα όργανα πυρός 
αποτελεσματικώτερον παντός άλλου μέσου και καθ’ ών ο εχθρός ουδέν ηδυνήθη, ως ανέφερον συλλη-
φθέντα ραδιοτηλεγραφήματα αυτού.» (Έκθεσις Επιτελάρχου Κατσιμήτρου).



Η Ρ Ω Ω Ν  Μ Ν Η Μ Ε Σ

72

Περαιτέρω ο Συνταγματάρχης Μπαλής αναφέρει τα εξής:

Την μόνην σχετικήν προστασίαν παρείχον οπωσδήποτε αι εντός των χαρακωμάτων κατε-
σκευασμέναι φωλεαί (σπηλιές ασπαλάκων) εις βάθος και αι κατασπαρμέναι όμοιαι τοιαύται εφ’ όλης 
της ζώνης της τοποθεσίας, από της πρώτης γραμμής μέχρι των Σταθμών Διοικήσεως και των θέσεων 
των πυροβολαρχιών.

Φωλέαι λοιπόν ατομικαί ή δια 2-3 οπλίτας ήσαν τα μόνα καταφύγια κατά του βομβαρδισμού 
του πυροβολικού και των αεροπλάνων. Πολλάκις δε εντός αυτών εύρισκον τον θάνατον ατομικώς ή 
ομαδικώς οι καταφεύγοντες, καταχονόμενοι ή διαμελιζόμενοι. Και όμως αύται ήσαν η μόνη πρόχειρος 
λύσις. (Έκθεσις 19ου ΣΠ, Συνταγματάρχου Μπαλή).

Ο δε Συνταγματάρχης Κετσέας προσθέτει:

Αλλ’ ου μόνον εχρησιμοποίησεν απλώς την σκαπάνην ο Έλλην μαχητής, αλλά και υπερέβα-
λεν εαυτόν εις την χρησιμοποίησίν της. Καθ’ όσον έκαστον τμήμα αφού κατεσκεύαζε το όρυγμα μάχης 
ή το στέγαστρόν του, είτα έκαστος ανήρ του τμήματος κατεσκεύαζεν ατομικήν στοάν εις την βάσιν της 
πρόσθεν κλιτύος του χαρακώματος, εντός δε της στοάς αυτής είχε πλήρη ασφάλειαν συμπεριλαμβανο-
μένου και του οπλισμού του.

Κατά τας επιθέσεις του ο Ιταλικός Στρατός εξετέλει πολύωρον προπαρασκευήν πυροβολικού 
τόσον σφοδράν, ώστε ενόμιζέ τις ότι εις τον χώρον εκείνον δεν ήτο δυνατόν να υπάρχει ζωή. Όντως δεν 
έμενε ζωή επί της επιφανείας της Γης, αλλά με την ευφυά έμπνευσίν των, οι Έλληνες μαχηταί, μόλις 
ήρχετο η προπαρασκευή πυροβολικού εισήρχοντο εις τας ατομικάς των στοάς, έκαστος χωριστά, ανα-
μένοντες το πέρας του βομβαρδισμού, οπότε ανηγείροντο εκ των χωμάτων αγνώριστοι, ωσάν εξερχό-
μενοι εκ τάφων και κατελάμβανον τα χαρακώματα, αναμένοντες το εχθρικόν πεζικόν το οποίο απεδε-
κάτιζον. (Εκθεσις 51ου ΣΠ, Συνταγματάρχου Κετσέα).

Το καταφανές είναι ότι ο Έλλην στρατιώτης δεν προέβαινε εις την ανέγερσιν των στοών του 
ξέκαρδα και πικρόχολα, όπως συνέβαινε κατά το παρελθόν, οπότε δεν είχε μεν αντιρρήσεις να σκοτω-
θή, αλλά δεν εννοούσε να πάρη ούτε ένα πετραδάκι για να το πετάξη παρά εκεί. Τουναντίον όλη αυτή 
η εργασία εγίνετο προθύμως και όχι προς εφαρμογήν οιουδήποτε θεωρητικού ορύγματος μάχης, αλλά 
με υπέροχον προσαρμογήν εις τας απαιτήσεις του εδάφους.

[14, Σελ. 119-120]



Η Ρ Ω Ω Ν  Μ Ν Η Μ Ε Σ





Η Ρ Ω Ω Ν  Μ Ν Η Μ Ε Σ

75

ΤΟΥΡΚΙΚΗ ΕΙΣΒΟΛΗ ΣΤΗΝ ΚΥΠΡΟ

Η πιο πρόσφατη τραγωδία του Ελληνισμού. Ο λογαριασμός όμως παραμένει ανοικτός...

 32. «....ΚΑΙ ΜΟΝΟΣ ΚΑΙ ΜΕΤΑ ΠΟΛΛΩΝ»
Αύγουστος 1974

Το χάραμα της 14ης Αυγούστου βρίσκει τη μοίρα σε διασπορά, στην περιοχή Σταυροβουνί-
ου. Ο ήλιος ψηλώνει δειλά δειλά και φωτίζει τη βασανισμένη γή. Οι αξιωματικοί και οι καταδρομείς έχουν 
ξυπνήσει με το πρώτο φώς και είναι πανέτοιμοι. Περιμένουν διαταγές για ανάληψη δράσης.

Κάποια στιγμή έρχεται η πρώτη εντολή. Δύο αξιωματικοί, ένας υπολοχαγός και ένας ανθυ-
πολοχαγός με τρία στοιχεία ΠΑΟ 90 χιλ. και ένα οπλοπολυβόλο ο καθένας αναχωρούν. Κινούνται επί 
της κεντρικής οδού Λεμεσού-Λευκωσίας, με δύο οχήματα της Κυπριακής Εθνοφρουράς. Αποστολή: να 
παρέχουν αντιαρματική κάλυψη στα τμήματα που αμύνονται, σε δύο τομείς της Λευκωσίας.

Κατά την κίνησή τους δέχονται αεροπορική προσβολή, από δύο τουρκικά αεροσκάφη, την 
οποίαν και απέκρουσαν επιτυχώς με τα πυρά του ατομικού τους οπλισμού. Αποτέλεσμα, αφενός οι 
δύο ρουκέτες που εκτοξεύθηκαν εναντίον τους να εκραγούν σε απόσταση μεγαλύτερη των πεντακοσί-
ων μέτρων από τα οχηματά τους, και αφετέρου απέτρεψαν επανάληψη της εχθρικής επιθετικής δρα-
στηριότητας, δεδομένου ότι τα αεροσκάφη δεν επέστρεψαν ούτε για να διαπιστώσουν τα αποτελέσμα-
τα της προσβολής τους.

Λίγο πριν τη Λευκωσία διαχωρίστηκαν και κινούμενοι επί διαφορετικών δρομολογίων προ-
ωθήθηκαν στις θέσεις τους. Ο υπολοχαγός δεν αντιμετώπισε εχθρική προσβολή αρμάτων και παρέ-
μεινε στη θέση του μέχρι που διετάχθη ν’ αποχωρήσει, οπότε και επέστρεψε στο χώρο διασποράς της 
μοίρας.

Ο ανθυπολοχαγός όμως, αφού διέσχισε τη Λευκωσία, έφθασε στην περιοχή της Σχολής Γρη-
γορίου. Τη στιγμή εκείνη οι δικοί μας αντήλλασαν πυρά πυροβολικού και όλμων με τους Τούρκους. Αμέ-
σως εγκατέστησε έναν ασύρματο, κοντά στο κτήριο που στεγάζεται η αντιπροσωπεία της FORD και 
βρήκε κάποιο τηλέφωνο προκειμένου, δια μέσου αυτού και του ασυρμάτου να λαμβάνει διαταγές και να 
διαβιβάζει αντίστοιχα στους άνδρες του.

Η περιοχή βάλλετο με σφοδρότητα από όλμους 4,2”, όταν άρχισε να τοποθετεί τους καταδρο-
μείς στα πρανή των εγγύς υψωμάτων. Ένα βλήμα εξερράγη στο σημείο όπου βρισκόταν ο ασύρματος, 
τραυμάτισε τον καταδρομέα Φωτιάδη, έναν αξιωματικό άλλης μονάδας, δύο ιδιώτες - προφανώς δημο-
σιογράφους - και κατέστρεψε τον ασύρματο και το τηλέφωνο. Οι υπόλοιποι καταδρομείς σπεύδουν να 
εγκατασταθούν στις θέσεις τους το συντομότερο δυνατόν.

Ο καταδρομέας Μπικάκης, σκοπευτής, και ο συνάδελφός του Μπιχινάκης, γεμιστής - προμη-
θευτής, μετέβησαν στο αριστερό της τοποθεσίας στο ανώνυμο Β. Τοποθέτησαν το ΠΑΟ σε μία πρόχει-
ρα οργανωμένη θέση και ενώ ο Μπιχινάκης μετέφερε τα οκτώ βλήματα του στοιχείου του, σε θέση που 
του είχε υποδειχθεί, λίγο πιο πίσω σε μια εσοχή ενός βράχου, για λόγους ασφαλείας, ο Μπικάκης, βλέ-
ποντας ότι η θέση του είχε περιορισμένα πεδία βολής, μετακινήθηκε αριστερότερα σε μια άλλη θέση 
ασφαλέστερη, με ευρύτερη παρατήρηση και σαφώς καλύτερα πεδία βολής. Πίστευε δε ότι ο Μπιχινάκης 
είδε τη μετακίνησή του. Αυτός όμως, απορροφημένος με τη μεταφορά των βλημάτων και στην προσπά-
θειά του να αποφεύγει τα πυρά του εχθρού, δεν το αντελήφθη. Έτσι μόλις τελειώνει τη μεταφορά, αρχί-
ζει να τον αναζητά. Στο ύψωμα δεν υπάρχει πλέον ψυχή. Βλήματα εκρήγνυνται και τα πυρά των πολυ-
βόλων, σαν κοπάδι από σφίγγες, περνούν πάνω από το κεφάλι του. Γίνεται χαλασμός. Αυτός φωνάζει 
ξανά και ξανά. Καμία απάντηση. Σκέπτεται ότι ο Μπικάκης είναι νεκρός και αυτός εντελώς μόνος στο 
ύψωμα. Τώρα τι κάνει; Η σκέψη να επιστρέψει στον επικεφαλής αξιωματικό, του φαίνεται η μοναδική 
λύση. Επιστρέφει έτσι στο σημείο συνάντησης που έχει προκαθοριστεί, τελικά ψάχνοντας συναντά τους 
υπόλοιπους και αναφέρει σχετικά. Το συμπέρασμα είναι ότι ο Μπικάκης είναι νεκρός.



Η Ρ Ω Ω Ν  Μ Ν Η Μ Ε Σ

76

Ο Μπικάκης όμως ζούσε, και ήταν απορροφημένος με την παρατήρηση που έκανε από τη 
διόπτρα του ΠΑΟ. Είναι όντως σε καλύτερη θέση. Παρατηρεί ότι το Πεζικό του εχθρού δεν έχει διάθε-
ση να προχωρήσει. Σιγά σιγά η περιοχή ηρεμεί. Τα βλήματα γύρω του αραιώνουν μέχρι που σταμα-
τούν εντελώς. Η ώρα είναι 10:00. Αναζητά το σύντροφό του, φωνάζει γύρω του και δεν παίρνει καμία 
απάντηση, ψάχνει μάταια. Όσο “κόβει” η διόπτρα, δεν βλέπει ψυχή. Η διαπίστωση έρχεται αμετάκλητη. 
Είναι εντελώς μόνος του. Σκέπτεται ότι δεν έχει άλλη επιλογή, πρέπει να μείνει εδώ που ετάχθη. Πρέ-
πει να το πάρει απόφαση. Αμέσως ελέγχει τη θέση των βλημάτων, κόβει με το μαχαίρι του το “τσέρκι” 
συσκευασίας και ετοιμάζει τα βλήματα. Παίρνει δύο, το ένα το αφήνει περίπου πενήντα μέτρα από τη 
θέση του και το άλλο το τοποθετεί στο ΠΑΟ.

Παραμένει ακίνητος ερευνώντας προς κάθε κατεύθυνση μέχρι τις 15:30 περίπου, όταν ο 
χαρακτηριστικός ήχος της ερπύστριας τον συνεγείρει. Αγκαλιάζει το ΠΑΟ αμέσως. Το μέταλλο, καυτό 
από τον ήλιο, τον καίει στο πρόσωπο, το κορμί του είναι ιδρωμένο. Το αγκάλιασμα, όμως αυτό, διεγεί-
ρει τον κυνηγό αρμάτων. Σίδερο και άνθρωπος γίνονται ένα. Τώρα χαλαρώνει και η αναπνοή του είναι 
ήρεμη. Επιτέλους βαρέθηκε να μένει άπρακτος κάτω από τον καυτό ήλιο της Λευκωσίας, ήρθε η ώρα 
να δράσει.

Μέσα από τη διόπτρα του βλέπει ένα, δύο, πέντε, έξι άρματα. Κινούνται σε σχηματισμό ανα-
γνωρίζοντας το έδαφος. Οι κινητήρες τους μουγκρίζουν και οι ερπύστριές τους στριγκλίζουν. Προε-
λαύνουν. Ένα τάγμα τουρκικού Πεζικού φαίνεται στο βάθος μακριά να προελαύνει και αυτό. Σε λίγο το 
πρώτο από τα άρματα πλησιάζει αρκετά στον τομέα του. Στρέφεται προς τον καταδρομέα. Η αδρεναλί-
νη “έπεσε” στο αίμα του κυνηγού. Οι αισθήσεις όλες σε επιφυλακή. Δύο τρεις βαθειές αναπνοές. Σκό-
πευση, απόσταση περίπου 300 μέτρα, το άρμα “κάθεται” στον κατακόρυφο άξονα. Ο στόχος εγκλω-
βίζεται πλέον μέσα στη Μ 103 μεταξύ δύο σταδιακών γραμμών και δύο εστιγμένων. Απόσταση 270 
μέτρα, κράτημα αναπνοής, η σκανδάλη δέχεται προοδευτικά, μαλακά, κάθετη πίεση. Το ΠΑΟ βρυχά-
ται. Η κεφαλή Μ371-Ε1 εκτοξεύεται και συναντά το κέντρο του όγκου του στόχου στα 250 μέτρα. Διάρ-
ρυξη, στόχος εβλήθη, εξουδετερώθη. Το εχθρικό άρμα ακινητεί και οι επιζώντες άντρες του πληρώμα-
τος τρέπονται σε φυγή.

Ο κυνηγός πότε κυλώντας πότε έρποντας φθάνει στο άλλο βλήμα. Επιθεωρεί τη θαλάμη, 
γεμίζει, κλείνει το κλείστρο. Περιοχή εκτόνωσης καθαρή. Η προέλαση “έπεσε”. Τα εχθρικά άρματα αρχί-
ζουν να περιστρέφουν τους πυργίσκους προκειμένου να αναγνωρίσουν τη θέση του κυνηγού, όταν το 
ΠΑΟ εβρόντηξε για δεύτερη φορά. Το δεύτερο άρμα πήρε φωτιά και εξερράγη με εκκωφαντικό θόρυβο. 
Ο καταδρομέας αλλάζει γρήγορα γρήγορα θέση, πότε τρέχει σκυφτός, πότε έρπει, φέρνει άλλα δύο βλή-
ματα και ακολουθεί την ίδια τακτική. Η προέλαση στον τομέα του ανακόπτεται τελείως. Τα άλλα άρματα, 
κινούμενα μακριά του, έψαχναν μάταια τη θέση του ΠΑΟ ανιχνεύοντας τα εγγύς υψώματα. Σε κάποια 
στιγμή το τρίτο κατά σειρά έκανε το σφάλμα να στρέψει την κατεύθυνσή του προς το ανώνυμο Β. Βρι-
σκόταν σε κατωφέρεια, όταν ανέκοψε προκειμένου να μπει στο χωματόδρομο. Τότε δέχθηκε το βλήμα, 
που το κατέστησε κυριολεκτικά παλιοσίδερα. Ο καταδρομέας, κινούμενος όπως και πριν, εκτύπησε το 
τέταρτο λίγο πιο κάτω. Το πέμπτο κρύφθηκε γρήγορα πίσω από τα κτίρια της Σχολής Γρηγορίου, ενώ 
το έκτο έκανε κάλυψη σκάφους και παρατηρούσε.

Πέρασε λίγη ώρα. Το τουρκικό Πεζικό σταμάτησε, καμία κίνηση δεν φαινόταν από την πλευ-
ρά του. Όταν, ξαφνικά, το πέμπτο αποφάσισε να εμφανιστεί, κάνοντας τη μοιραία κίνηση. Σε λίγα δευ-
τερόλεπτα παραδόθηκε στις φλόγες και καιγόταν επί ώρες. Το τελευταίο, αντιλαμβανόμενο την οικτρά 
πραγματικότητα το έβαλε... στις ερπύστριες κάνοντας όπισθεν. Έφθασε σε απόσταση περίπου 700 
μέτρα προκειμένου να βγει εκτός βεληνεκούς. Το ΠΑΟ βρόντηξε όμως και πάλι παραδίδοντάς το και 
αυτό στις φλόγες. Βλέπεις, εκτός από καλός σκοπευτής ήταν και τυχερός.

Στη διόπτρα τώρα δεν υπήρχε άρμα, μόνον κάποιες κινήσεις προσωπικού μέσα στο κτίριο 
της Σχολής Γρηγορίου. Τα δύο τελευταία βλήματα πέρασαν το ένα μετά το άλλο τα παράθυρα του κτι-
ρίου και σκόρπισαν τον όλεθρο. Πόσο κρέας και κόκκαλο έφαγαν το μέτρησαν άλλοι.



Η Ρ Ω Ω Ν  Μ Ν Η Μ Ε Σ

77

Τώρα όμως τα βλήματα τέλειωσαν. Τι πρέπει να κάνει; Να φύγει; Όχι, δεν μπορεί, έστω και 
αν η αποστολή του τελείωσε. Πρέπει να αναλάβει πρωτοβουλία. Εξ άλλου εδώ του είπαν να μείνει. 
Κάποιος θα έρθει προς αναζήτησή του, όταν πρόκειται να αποχωρήσει το τμήμα. Κάτι όμως πρέπει να 
κάνει, δεν μπορεί να κάθεται έτσι. Απέναντί του υπάρχουν κάποιες μικροκινήσεις. Ψάχνει γύρω του για 
κάποιο τυφέκιο, όταν θυμάται οτι υπάρχει λίγο πιο κει ένα πολυβόλο με μερικά κιβώτια σφαίρες. Πρέ-
πει να δει αν δουλεύει και αυτό. Ε, λοιπόν, δουλεύει και μάλιστα πολύ καλά... Απώλειες, είπαμε, άλλοι 
τις μετρήσανε, άσε που αμφιβάλλουμε αν μετρήσανε σωστά με το τρέξιμο που έκαναν. Εξ άλλου η διό-
πτρα του ΠΑΟ που έχει πλέον στο χέρι του δεν μπορεί να δείχνει τέτοιες λεπτομέρειες.

Η ημέρα όμως πέρασε και η κλαγγή των όπλων περιορίστηκε στο ελάχιστο. Ο εχθρός υπο-
χώρησε. Άρχισε πάλι ν’ αναζητά τον Μπιχινάκη και τους άλλους συντρόφους του. Έψαχνε ανάμεσα 
στους θάμνους μήπως τον βρει νεκρό. Μάταια όμως. Έτσι, επέστρεψε πίσω στο πολυβόλο. Εφοδιάστη-
κε με σφαίρες, άλλαξε θέση και εγκαταστάθηκε σε κάποιο όρυγμα μόλις σκοτείνιασε τελείως.

Προσπάθησε να χορτάσει την πείνα του και τη δίψα του, σκεπτόμενος ότι αύριο είναι πολύ 
μεγάλη ημέρα, 15 Αυγούστου. Στην Κρήτη και σ’ όλη την Ελλάδα γιορτάζουν τη Μεγαλόχαρη και τις Ένο-
πλες Δυνάμεις με γλέντια και χαρές. Αλλά τι πειράζει, αυτός το γλέντησε μια μέρα πριν τιμώντας ταυτό-
χρονα για μιά ακόμη φορά τη στολή του Έλληνα καταδρομέα, όπως έκαναν μέχρι τώρα και τόσοι άλλοι. 
Αγκάλιασε το πολυβόλο και γεμάτος συγκρουόμενα συναισθήματα έκλεισε τα βλέφαρά του όπως ο λαγός.

Η 15η Αυγούστου ξημέρωσε και πέρασε άπρακτη, βλέπεις οι απέναντι δεν τολμούσαν να 
πλησιάσουν. Αρκετά έχασαν για τα τρία τέσσερα ανώνυμα, έστω και εάν δεν μπορούν πλέον να ελέγ-
ξουν τον άξονα, που οδηγεί στα πλευρά της Λευκωσίας και ταυτόχρονα την αποκόπτει από τον αερο-
λιμένα της. Το βράδυ όμως αργούσε και ο ήλιος έκαιγε τον τόπο. Η θερμοκρασία θα υπερέβαινε τους 
40ο βαθμούς. Το νερό ήταν λιγοστό και φαγητό δεν είχε καθόλου. Σκεπασμένος με κάτι κλαριά για 
παραλλαγή και για ίσκιο παρατηρούσε συνεχώς, αλλά το μάτι του μέσα από τη διόπτρα δεν έβλεπε 
ψυχή πουθενά.

Η 16η και 17η Αυγούστου κύλησαν στο ίδιο μοτίβο: δίψα, πείνα, ζέστη. Ευτυχώς κάποιο 
ξεχασμένο παγούρι τον ξεδίψασε λίγο. Το στομάχι του όμως διαμαρτυρόταν μα δεν έβρισκε ούτε ψίχου-
λο. Τι να κάνει; Να γυρίσει πίσω στη μοίρα; Μα όχι, εδώ ετάχθη, εδώ θα μείνει, «και μόνος και μετά πολ-
λών», όπως έλεγαν οι αρχαίοι Αθηναίοι στον όρκο τους.

Η 18η Αυγούστου ξημέρωσε, όταν το μυαλό του πήρε στροφή. Κάτω στη φόρμα είχε ένα 
τηλέφωνο με το οποίο μπορούσε να επικοινωνήσει με τη μοίρα. Που να πάρει η οργή, να μην το θυμη-
θεί νωρίτερα. Έψαξε με αγωνία τη φόρμα και παρακαλούσε να μην είχε σβηστεί ο αριθμός από τον 
ιδρώτα του. Ευτυχώς όχι. Έτρεξε περίπου ενάμισυ χιλιόμετρο, έφτασε στα κτίρια της αντιπροσωπίας 
της FORD. Ε, δεν θα υπήρχε αντίρρηση εάν έκανε ένα τηλέφωνο από το γραφείο δωρεάν, έστω και 
εάν έμπαινε από το παράθυρο.

- Εμπρός, κύριε διοικητά, καταδρομέας Μπικάκης.

- Πού είσαι εσύ παιδί μου! Ζεις; Τι σου συνέβη; Είσαι καλά;

- Καλά είμαι, κύριε διοικητά, βρίσκομαι στην αντιπροσωπεία της FORD.

- Περίμενε, στέλνω όχημα να σε πάρει. Τα μάτια σου δεκατέσσερα, είσαι σε επικίνδυνη ζώνη.

- Κύριε Διοικητά έχω να φάω τέσσερις ημέρες, στείλτε και φαγητό μαζί, και νερό δεν έχω 
καθόλου.

Μια σελίδα γράφηκε. Ακόμη μια σελίδα που ο κομάντος σήμερα αναπολεί με υπερηφάνεια. 
Τη λέει στα δυο του κοπέλια που κάθε τόσο τον ερωτούν.

Τα γεγονότα αφηγήθηκαν στο συγγραφέα, (ο οποίος υπογράφει ψευδονύμως και μετείχε ως 
αξιωματικός των επιχειρήσεων), ο καταδρομέας ΜΠΙΚΑΚΗΣ ΕΜΜΑΝΟΥΗΛ του ΙΩΑΝΝΟΥ και άλλοι 
συμπολεμιστές του. Ο Ε. Μπικάκης γεννήθηκε στις 10-3-1954 στην Αμυγδαλή Ηρακλείου Κρήτης. Ζει 
σήμερα στην Αθήνα, παντρεμένος και είναι πατέρας δυο αγοριών.

[18]





Η Ρ Ω Ω Ν  Μ Ν Η Μ Ε Σ

79

ΕΠΙΛΟΓΟΣ

Στην παράθεση των παραπάνω περιστατικών δεν επιδιώχθηκε η εξαγωγή συμπερασμάτων, ο 
καταμερισμός ευθυνών ή η απονομή επαίνων. Η κριτική από την ησυχία του γραφείου είναι εύκολη και 
ανευλαβής. Έκαστος μπορεί να βγάλει τα συμπεράσματα του για τις αρχές και τους κανόνες της πολε-
μικής τέχνης και της ηγεσίας που εφαρμόσθηκαν ή αγνοήθηκαν από τους μαχητές και τα επιτελεία, για 
την αξία πράξεων που θεωρητικά ήταν αδύνατον να πραγματοποιηθούν, και να διδαχθεί ή να αγνο-
ήσει τη συσσωρευμένη πολεμική εμπειρία που μας παρέχουν τα σχεδόν άγνωστα αυτά περιστατικά.

Αποτελεί χρέος όμως, και ευθύνη για τον Έλληνα Αξιωματικό ο προσδιορισμός της αξίας και των 
απαιτήσεων του ρόλου που μπορεί να επωμισθεί, και της αποστολής που μπορεί να του ανατεθεί, αν 
απαιτηθεί, υπό παρόμοιες συνθήκες.

Ιδιαίτερα η απαίτηση τόσο από το σύγχρονο επιτελή, όσο και από όσους έχουν επιφορτισθεί με 
την ευθύνη της εκπαιδεύσεως του παρουσιάζεται απόλυτη, καθοριστική και με διαχρονική ισχύ, στην 
παρακάτω απλή και σαφή παρατήρηση του απλού στρατιώτη - μαχητή της ΣΑΠΑΝΤΖΑΣ:

«... Την νύχτα της 17ης προς την 18ην Αυγούστου 1921, εκεί κάτω στο χάος της Ανατολής, 
πέραν του Σαγγαρίου, ο Μέραρχος Συνταγματάρχης Σουμίλας Π., Διοικητής της Μεραρχίας Σμύρ-
νης (Χης) επιθεωρούσε τους καταυλισμούς της Μεραρχίας του. Πλησίασε σ’ ένα όμιλο φαντάρων, που 
κουρνιασμένοι χνώτο, με χνώτο προσπαθούσαν να ζεσταθούν.

- Ε παιδιά, τους λέει ο Μέραρχος, δείχνοντας μεσ’ στο σκοτάδι το μαύρο όγκο της κορυφής της 
Σαπάντζας, θα τις πάρουμε αύριο αυτές τις κορυφές;

Κι απάντησε ένας φαντάρος:

- Αν είναι καλό το σχέδιο!....»





Η Ρ Ω Ω Ν  Μ Ν Η Μ Ε Σ

81

ΒΙΒΛΙΟΓΡΑΦΙΑ

 1. Ταξχος ε.α. Στ. Στυλιανίδης, (1959)
ΙΩΑΝΝΗΣ ΒΕΛΙΣΣΑΡΙΟΥ, Ταγματάρχης Πεζικού
Αθήνα

  

 2. Σχης ε.α. Γ.Μ.Θεοδωρίδης, (1960)
ΔΙΟΝΥΣΙΟΣ ΠΑΠΑΔΟΠΟΥΛΟΣ Αντιστράτηγος
Αθήνα

 3. Αντγος ε.α. Θ. Πάγκαλος, (1950)
ΤΑ ΑΠΟΜΝΗΜΟΝΕΥΜΑΤΑ ΜΟΥ
ΑΕΤΟΣ Α.Ε., Αθήνα

  

 4. Στγος Λεωνίδας Παρασκευόπουλος, (1933)
ΑΝΑΜΝΗΣΕΙΣ
ΠΥΡΣΟΣ, Αθήνα

 5. Κώστας Μισαηλίδης, (1923)
ΠΟΛΕΜΙΚΑ ΦΥΛΛΑ, Αθήνα

  



Η Ρ Ω Ω Ν  Μ Ν Η Μ Ε Σ

82

 6. ΓΕΣ/ΔΙΣ, (1963)
ΕΠΙΘΕΤΙΚΕΣ ΕΠΙΧΕΙΡΗΣΕΙΣ ΔΕΚ 1920 - ΜΑΡ 1921, Αθήνα

 7. ΓΕΣ/ΔΙΣ, (1965)
ΕΠΙΧΕΙΡΗΣΕΙΣ ΠΡΟΣ ΑΓΚΥΡΑ (Μέρος πρώτο), Αθήνα

 8. ΓΕΣ/ΔΙΣ, (1965)
ΕΠΙΧΕΙΡΗΣΕΙΣ ΠΡΟΣ ΑΓΚΥΡΑ (Μέρος δεύτερο), Αθήνα

 

 9. ΓΕΣ/ΔΙΣ, (1962)
ΥΠΟΧΩΡΗΤΙΚΟΙ ΑΓΩΝΕΣ Α’ ΚΑΙ Β’ ΣΣ, Αθήνα

 10. ΓΕΣ/ΔΙΣ, (1962)
ΣΥΜΠΤΥΞΗ ΤΟΥ Γ ‘ ΣΣ, Αθήνα

 11. ΓΕΣ/ΔΙΣ, (1985)
ΕΠΙΤΟΜΗ ΙΣΤΟΡΙΑ ΤΟΥ ΕΛΛΗΝΟΪΤΑΛΙΚΟΥ ΚΑΙ
ΕΛΛΗΝΟΓΕΡΜΑΝΙΚΟΥ ΠΟΛΕΜΟΥ 1940-1941, Αθήνα



Η Ρ Ω Ω Ν  Μ Ν Η Μ Ε Σ

83

 12. Άγγελου Τερζάκη, (1964)
ΕΛΛΗΝΙΚΗ ΕΠΟΠΟΙΑ 1940-1941
Επανέκδοση (1990) ΓΕΣ/7οΕΓ, Αθήνα

 

 13. ΤΙΜΕ-LIFE ΒΟΟΚS, (1988)
“ΤΗΕ SS”, TIME-LIFE, VIR�INIA

 14. Aντγος ε.α. Καθενιώτης Δημ., (1946)
ΑΙ ΚΥΡΙΩΤΕΡΑΙ ΣΤΡΑΤΗΓΙΚΑΙ ΦΑΣΕΙΣ ΤΟΥ ΠΟΛΕΜΟΥ
1940 - 1941, Αθήνα

 15. Αντγος ε.α. Τσολάκογλου Γ., (1959)
ΑΠΟΜΝΗΜΟΝΕΥΜΑΤΑ, Αθήνα

 16. Αντγος ε.α Τσακαλώτος Θρ., (1960)
40 ΧΡΟΝΙΑ ΣΤΡΑΤΙΩΤΗΣ ΤΗΣ ΕΛΛΑΔΟΣ (Τόμος Α’)
«ΑΚΡΟΠΟΛΙΣ», Αθήνα

   

 17. Αντγος ε.α Κατσιμήτρος Χαρ., (1982)
Η ΗΠΕΙΡΟΣ ΠΡΟΜΑΧΟΥΣΑ, ΓΕΣ/ΔΕΚ, Αθήνα

 18. Σ. Σταύρου, (1994)
«Έτσι πολέμησα τον Αττίλα»
Περιοδικό «ΑΜΥΝΑ ΚΑΙ ΔΙΠΛΩΜΑΤΙΑ», Τεύχος 28, Απρίλιος 1994
Αθήνα



Η Ρ Ω Ω Ν  Μ Ν Η Μ Ε Σ

84

 19. Βαγγέλης Αγγελής, (1984)
Ο μαύρος Καβαλλάρης, Αθήνα

  

 20. Σπ. Μαρκεζίνης, (1966)
Πολιτική Ιστορία της Νεωτέρας Ελλάδος
ΠΑΠΥΡΟΣ, Αθήνα

 21. Κρώφορδ Πράϊς, (1915)
Πολιτική και Στρατιωτική Ιστορία των εν Μακεδονία Βαλκανικών
Πολέμων
Π.Α. Πετράκου, Αθήνα.
Επανέκδοση ΕΚΑΤΗ

  

 22. Αντιστράτηγος Αλεξ. Παπάγος, (1945)
Ο Πόλεμος της Ελλάδος 1940-1941
Οι Φίλοι του Βιβλίου, ΠΥΡΣΟΣ, Αθήνα

 23. Γεώργιος Βεντήρης, (1931)
Η Ελλάς του 1910 - 1920 (Τόμοι Α’ και Β’)
Επανέκδοση 1970, ΙΚΑΡΟΣ, Αθήνα

   



Η Ρ Ω Ω Ν  Μ Ν Η Μ Ε Σ

85

 24. Αντιστράτηγος Αλέξανδρος Μαζαράκης - Αινιάν, (1948)
Απομνημονεύματα, ΙΚΑΡΟΣ, Αθήνα

  

 25. Mηνιαίο Περιοδικό “ΙΣΤΟΡΙΑ ΓΙΑ ΟΛΟΥΣ”
Τεύχος Ιουλίου 1971







Δ
ημ

ιο
υρ

γι
κό

-Ε
κτ

ύπ
ω

ση
: Τ

υπ
ογ

ρα
φε

ίο
 Ε

λλ
ην

ικ
ού

 Σ
τρ

ατ
ού


