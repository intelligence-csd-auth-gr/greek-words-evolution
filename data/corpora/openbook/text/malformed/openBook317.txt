















































  

 

 



  

 
 
 

ΠΕΡΙΕΧΟΜΕΝΑ 
 
Προς ακουσµατικούς 

Τα ψαράκια 13 
Ο ∆εκανέας 21 
Το δωµάτιο 216 32 
Λάθη προγραµµάτων 48 

 
Προς µαθηµατικούς 

Κλωβοί 70 
Η περιήγηση 79 
Έξοδος 95 
Το σπίτι 116 
Το κελυφος 127 
Το µικρό ασανσέρ 142 
JULIA 155 

 
 
 
 
 

 



  

 
 
 
 
 

Προς ακουσµατικούς 
 
 
 
 
 
 
 
 
 
 
 
 
 
 
 
 
 
 

 



 

 
Τα ψαράκια 

 
 
 
 
 «Πού πηγαίνετε κύριε;» 
 «Να περάσω.» 
 «Απαγορεύεται.» 
 «Απαγορεύεται να πάω σπίτι µου; Το σπίτι µου είναι 
στο απέναντι πεζοδρόµιο.» 
 «∆υστυχώς. Όπως βλέπετε όλη η λεωφόρος είναι 
κλειστή. ∆εν περνάει κανείς.» 
 «Μπορώ να µάθω γιατί;» 
 «∆εν ξέρω. ∆εν µας είπαν.» 
 «Εντάξει, δεν σας είπαν. Αλλά κοίταξε σε παρακα-
λώ. Γύρισε πίσω και κοίταξε. Βλέπεις εκείνο το µπαλ-
κόνι; Βλέπεις την κυρία στο µπαλκόνι που µου κουνάει 
το χέρι; Είναι η γυναίκα µου. Λοιπόν θα διασχίσω αυτά 
τα δρόµου και θα µπω στην πόρτα µου. ∆εν πρόκειται 
να κάνω παρέλαση.» 
 «Λυπάµαι κύριε. Εµένα µου είπαν δεν θα περάσει 
ούτε γάτα. ∆εν µου είπαν να κάνω εξαίρεση γι’ αυτούς 
που µένουν απέναντι. Λοιπόν τώρα τι θέλετε;» 
 «Να σου πω τι θέλω. Θέλω να µε πάρεις από το 

 13



 

χέρι και µε το ένα µε το δύο µε το τρία να δώσουµε µια 
τρεχάλα και να βρεθούµε στην πόρτα µου. Κι έτσι ούτε 
µπόµπα θα βάλω ούτε προκηρύξεις θα ρίξω ούτε 
τίποτα.» 
 «∆εν γίνονται αυτά κύριε.» 
 «Κοίταξε τώρα, για να σοβαρευτούµε. Τη γυναίκα 
µου την είδες που µου κουνάει το χέρι. ∆εν βγαίνει ποτέ 
στο µπαλκόνι. Υποφέρει από την καρδιά της και συνή-
θως είναι ξαπλωµένη. Για να είναι τώρα στο µπαλκόνι 
και να κουνάει και το χέρι της κάτι συµβαίνει. Μπορεί 
να την έπιασε κρίση οπότε πρέπει να φωνάξω τις πρώ-
τες βοήθειες. Αν πάθει κάτι, καταλαβαίνεις τι συνέπειες 
θα έχεις που δεν µε άφησες να περάσω, τη στιγµή που η 
λεωφόρος είναι άδεια, που µπορώ να τη διασχίσω σε 
πέντε δευτερόλεπτα, και που σου πρότεινα και να µε 
συνοδέψεις και δεν δέχτηκες;» 
 «Μα κύριε γιατί µου βάζετε τέτοια προβλήµατα. Εγώ 
είµαι ένα απλό όργανο. Ο προϊστάµενος µού έδωσε 
εντολή να µην αφήσω κανένα. ∆εν µου είπε να κάνω 
εξαιρέσεις.» 
 «Μπορώ τότε να µιλήσω στον προϊστάµενο; Μη µου 
πεις πάλι ότι σου είπε να µην τον φωνάζεις ποτέ.» 
 «Ένα λεπτό.» Κι άρχισε να φωνάζει «Κύριε υπα-
στυνόµε, κύριε υπαστυνόµε...» 

 14



 

 Ο υπαστυνόµος ήρθε βρίζοντας. 
 «Κύριε υπαστυνόµε µου» του λέω «δεν φταίει το 
παιδί. Το τρόµαξα λίγο. Λοιπόν το θέµα είναι να πε-
ράσω απέναντι στο σπίτι µου. Βλέπετε τη γυναίκα µου 
είναι στο µπαλκόνι, θα απορεί κι αυτή, αν δεν γελάει 
κιόλα. Το παιδί λέει έχει εντολή από σας να µην πε-
ράσει κανείς. Ε, γι’ αυτό του είπα να σας φωνάξει, να µε 
αφήσετε να τρέξω αυτά τα δέκα πέντε µέτρα.» 
 «Κύριέ µου την εντολή δεν την έβγαλα εγώ. Την 
πήρα από πάνω. Λοιπόν ότι σας είπε αυτός σας λέω κι 
εγώ.» 
 «Ναι αλλά εσείς έχετε εµπειρία αυτών των απο-
κλεισµών. Ξέρετε γιατί γίνονται.» 
 «Το µόνο που µπορώ να σας πω είναι ότι κάποιος 
επίσηµος θα περάσει. Μπορεί και ο Πρόεδρος. Τίποτα 
άλλο δεν ξέρω.» 
 «Ε, ωραία. Επειδή ο επίσηµος ή ο Πρόεδρος θα 
έρθουν βέβαια µε αυτοκίνητο και επειδή όσο πιάνει το 
µάτι µας η λεωφόρος είναι άδεια, και επειδή το αυτο-
κίνητο δεν τρέχει βέβαια µε την ταχύτητα του φωτός, 
νοµίζω πως µπορούµε να βάλουµε µια παρενθεσούλα 
στην εντολή και να περάσω χωρίς να δηµιουργηθεί 
κανένα πρόβληµα.» 
 «Πρέπει επί τέλους να µάθετε εσείς οι πολίτες ότι οι 
εντολές εκτελούνται χωρίς παρενθεσούλες...» 

 15



 

 «Ναι βέβαια, έχετε δίκιο. Τώρα κοιτάξτε, να σας 
εµπιστευτώ και το µυστικό. Στον αστυφύλακα δεν είπα 
τίποτα, νέο παιδί είναι δεν καταλαβαίνει. Εσείς είσθε 
οικογενειάρχης κι έχετε τα ίδια προβλήµατα που έχω κι 
εγώ. Λοιπόν εδώ στη σακούλα είναι µερικά ψαράκια 
που, όπως καταλαβαίνετε, αν κάτσω εδώ και περιµένω, 
κανείς δεν ξέρει πόση ώρα, µε αυτή τη ζέστη θα 
βροµίσουν. Μήπως λοιπόν θα µπορούσαν να περάσουν 
τουλάχιστον µόνο τα ψαράκια, όχι εγώ; Η εντολή 
φαντάζοµαι δεν το απαγορεύει αυτό. ∆ηλαδή, θέλω να 
πω, µήπως ο αστυφύλακας θα µπορούσε να πετάξει τη 
σακουλίτσα απέναντι εκεί στην πόρτα κι εγώ θα βρω 
ένα τηλέφωνο να τηλεφωνήσω στη γυναίκα µου να τα 
πάρει.» 
 «Σας παρακαλώ κύριε. Η αστυνοµία δεν µπορεί να 
περνάει ... ψαράκια.»  
 ∆εν πρόφτασε να τελειώσει τη φράση του και ο 
ασύρµατος που κρατούσε στο χέρι του άρχισε να ουρ-
λιάζει «Γύπας 11 προς Γύπα 12, Γύπας 11 προς Γύπα 
12, αλεπού 25-33, αλεπού 25-33, αναφέρατε, όβερ» Ο 
υπαστυνόµος άρχισε να τρέχει φωνάζοντας στο µικρό-
φωνο «Γύπας 12 προς Γύπα 11 ...»  
 Έσκυψα το κεφάλι µου πίσω από την πλάτη του 
αστυφύλακα και είδα. Από την άκρη της λεωφόρου 
ερχόταν η ποµπή, πράγµατι µε µεγάλη ταχύτητα. Μπρο-

 16



 

στά το αστυνοµικό µε το κόκκινο φως να γυρίζει στο 
ταβάνι. Πίσω, σε αρκετή απόσταση οι µοτοσικλετιστές, 
µετά το µπε-εµ-βε µε σωµατοφύλακες και µετά η γνω-
στή άσπρη µερσεντές. Ακολουθούσαν άλλα δύο µπε-εµ-
βε και πάλι µοτοσικλετιστές. Τα ήξερα όλα αυτά, πολύ 
καλά. 
 Μόλις η ποµπή πλησίασε αρκετά και οι µοτοσι-
κλέτες έφτασαν στο ύψος µου, µ’ ένα πήδηµα πέρασα 
τον αστυφύλακα που ήτανε µπροστά, βγήκα στο δρόµο 
κι άρχισα να κουνάω το χέρι ψηλά χαιρετώντας τη 
µερσεντές. 
 Η µερσεντές µε προσπέρασε µε ταχύτητα –µόλις 
µπόρεσα να διακρίνω από το τζάµι του πίσω καθίσµατος 
τον πρόεδρο να κοιτάζει χαζεύοντας έξω–, έκανε ακόµη 
είκοσι τριάντα µέτρα, κι έπειτα κοκάλωσε. Το ίδιο 
κοκάλωσε και το πρώτο µπε-εµ-βε που ακολουθούσε, 
το δεύτερο όµως δεν τα κατάφερε, έπεσε πάνω στο 
πρώτο, αναποδογυρίστηκαν και τα δυο, πάνω τους 
έπεσαν και οι δύο µοτοσικλέτες, οι µοτοσικλετιστές 
τινάχτηκαν µακριά... 
 Η πίσω πόρτα της µερσεντές άνοιξε, ο Πρόεδρος 
βγήκε, γύρισε, µε κοίταξε για λίγο, και έπειτα µε ανοι-
χτές αγκάλες άρχισε να έρχεται προς το µέρος µου. 
 «Πρόεδρε», µου φώναξε καθώς πλησίαζε, «βρε 
παλιόφιλε...» 

 17



 

 «Πρόεδρε» του φώναξα κι εγώ ανοίγοντας τα χέρια, 
«τόξερα πως έχεις αετίσιο µάτι.» 
 «Αµ εσένα βρε Πρόεδρε, και θεόστραβος νάναι κα-
νείς σε βλέπει.» 
 Αγκαλιαστήκαµε σφιχτά, κι ένας χτυπούσε –κατά τα 
γνωστά– την πλάτη του άλλου. 
 «Έτσι είπαµε; Έφυγες κι έριξες µαύρη πέτρα πίσω 
σου. Ούτε νάρθεις για έναν καφέ, ένα τσιγάρο; Έλα 
µπες µέσα να τα πούµε.» 
 Ο υπαστυνόµος που είχε ήδη πλησιάσει στεκόταν 
κολόνα σε στάση χαιρετισµού. Έτρεµε ολόκληρος. 
 «Στάσου βρε Πρόεδρε, µπορεί να µην έχω πια κρα-
τικές υποχρεώσεις, αλλά έχω οικογενειακές. Με περι-
µένει η Μαρία, της έχω εδώ κάτι...» 
 Ο υπαστυνόµος, χωρίς να κατεβάσει το χέρι απ’ το 
πηλήκιο, έκανε ένα βηµατάκι µπροστά και ψέλλισε  
 «Μήπως µπορούµε, κύριε...να πάµε εµείς τα ψαρά-
κια...» Ο Πρόεδρος τον απέπεµψε µε µια κίνηση του 
χεριού. 
 «Άσ’ τα αυτά» µου λέει, «δεν µου ξεφεύγεις τώρα. 
Θα τηλεφωνήσουµε της Μαρίας από τ’ αµάξι. Πάµε να 
τα πούµε και να πιούµε και κάτι.» Και µε τράβηξε προς 
τη µερσεντές.  
 Εν τω µεταξύ οι σωµατοφύλακες της πρώτης 
µπε-εµ-βε µας είχαν περικυκλώσει µη ξέροντας τι συµ-

 18



 

βαίνει. Τους έδιωξε µε το χέρι. Του είπαν πως έχουν 
τραυµατίες πίσω στα άλλα αυτοκίνητα. «Ε, και λοι-
πόν; Κανονίστε τα» τους είπε.  
 Φτάσαµε στη µερσεντές, µ’ έσπρωξε στο πίσω κά-
θισµα και µπήκε κι αυτός. 
 «Λοιπόν, τα νέα σου» µου λέει. 
 «Στάσου, να ξεµπερδέψουµε πρώτα µε τη γυναίκα 
µου.» Και σήκωσα το τηλέφωνο του αυτοκινήτου. «Ε, 
Μαρία, ο Πρόεδρος ήταν. Ναι µωρέ, ναι. Πάµε για κα-
νένα ποτηράκι. Τι; Χαιρετίσµατα; Εντάξει θα του τα 
πω... Κι εκείνος λέει σε φιλάει. Καλά, καλά. Άντε, 
γεια.» Κι έβαλα το ακουστικό στη θέση του. «Λέει, µην 
περιµένουµε πάλι ν’ αλλάξουµε καρέκλες για να συνα-
ντηθούµε. Πες, λέει, και της γυναίκας σου να µαζευ-
τούµε κανένα βράδυ.» 
 «Ναι µωρέ. Έµπλεξα βλέπεις κι εγώ µε τα γνωστά, 
ξέρεις τώρα.» 
 «Εµ πώς δεν ξέρω. ∆ε µου λες; Τι βλέπω. Το σύ-
στηµα που είχα εγκαταστήσει εδώ µέσα και έκλεινε µε 
λέιζερ όλους του κάθετους δρόµους όταν περνούσα το 
αφαίρεσες;» 
 «Ε, παραπήγαινε βρε Πρόεδρε, είχε ξεσηκωθεί ο 
κόσµος.» 
 «Βρε µην ακούς τον κόσµο. Αλίµονο. Αυτά είναι 
θέµατα ασφαλείας. Κανείς δεν µπορεί να πει τίποτα. 
Πού πάµε τώρα;» 

 19



 

 «Πάµε να πιούµε ένα ποτηράκι να ξεσκάσω κι εγώ 
λίγο. Ε, Γιώργο» φώναξε στον οδηγό, «τηλεφώνησε στη 
γραµµατέα µου, λόγω απροόπτου κωλύµατος, η σύσκε-
ψη αναβάλλεται.» Είδε το σακουλάκι που κρατούσα.  
 «Τι κρατάς εκεί;» 
 «Να, ένας παλιός µου σωµατοφύλακας, ερασιτέχνης 
ψαράς, έπιασε χτες βράδυ κάτι µπαρµπούνια και τα 
ξηµερώµατα που γύρισε τ’ άφησε στο περίπτερο κοντά 
στο σπίτι µου. Κοίταξε, µυρίζουν θάλασσα.» 
 «Φέρτα δω, να τα βάλουµε στο ψυγείο. Να λοιπόν κι 
ο µεζές. Γιώργο, στο “Μαριδάκι”, στην παραλία.» 
 
 
 
 
 
 
 
 
 
 
 
 
 
 

 20



 

 
 

Ο ∆εκανέας 
 
 
 
 
 «Κύριε Ανθυπολοχαγέ ήρθανε τα γκαβάδια.» 
 «Πόσοι;» 
 «Τέσσερις, και κανένας οδηγός. Πάντως εγώ σας 
είπα ...» 
 «Εντάξει Κοδιτσόπουλε, µας είπες, εντάξει.» 
 Όσο εγώ ήµουνα στρατηγός τόσο αυτό ήταν µητρώο 
ναρκοπέδιου. Ένα στρατσόχαρτο, χωρίς συντεταγµένες, 
χωρίς προσανατολισµό, µε κουκκίδες που υποτίθεται 
πως ήταν οι νάρκες και ευθείες, τραβηγµένες µε το χέρι, 
που συνδέουν τις κουκκίδες µεταξύ τους. Πάνω σε 
µερικές από αυτές τις ευθείες υπήρχαν αριθµοί που 
έδειχναν τις αποστάσεις της µιας νάρκης από την άλλη, 
σε άλλες δεν υπήρχαν. Άντε να βγάλεις άκρη. Και 
επείγον, λέει. Μεθαύριο περνάει το τµήµα της 
προφυλακής. Πέταξα το χαρτί στο ράντζο και βγήκα απ’ 
τη σκηνή.  
 Ο δεκανέας Κοτσιδόπουλος τους είχε παρατάξει 
κάτω από το δέντρο, µε τα πράγµατά τους δίπλα στα 

 21



 

πόδια τους. Από κοντά και οι αντίστοιχοι δικοί µου οι 
απολυόµενοι, ήδη ντυµένοι πολιτικά, να τους κοιτάζουν 
σαν αγγέλους.  
 Μόλις τους είδα κατάλαβα. Όλοι τους µε σκουφιά, 
όχι δίκοχα. Που σήµαινε ότι και οι τέσσερις έρχονταν 
από τη Μακρόνησο. Πλησίασα τον πρώτο, που φαινό-
ταν κι ο µεγαλύτερος στην ηλικία. 
 «Αργήσατε. Απ’ τη µονάδα µου τηλεφώνησαν πως 
θάσασταν εδώ νωρίς το πρωί.» 
 «Ο οδηγός του τζέιµς που µας έφερε έκανε λάθος και 
µας άφησε στη γέφυρα. Εγώ του είπα πως αν είναι για 
την κορυφή του Σµόλακα πρέπει να προχωρήσει ακόµα, 
αλλά αυτός βιαζόταν να γυρίσει πίσω.» 
 «Κι εσύ πώς ήξερες την κορυφή του Σµόλακα;» 
 «Είµαι απ’ αυτά τα µέρη...» 
 Με µουστάκι, µελαχρινός. Μιλούσε µε άνεση και 
σωστή άρθρωση. Σίγουρα µορφωµένος κι αυτός, όπως 
οι περισσότεροι Μακρονησιώτες. 
 «Σας πέρασαν από εκπαίδευση;» 
 «Ναι, µια βδοµάδα, στο Παρανέστι.» 
 Την ήξερα αυτή την εβδοµάδα στο Παρανέστι. Ή-
µουνα ο πρώτος που δίδαξε εκεί, ως ειδικός στο ναρ-
κοπόλεµο. Το λέγαν Κέντρο Εκπαιδεύσεως Ναρκα-
λιευτών. Εκπαιδευόµενοι, µόνο Μακρονησιώτες και 
όλοι όσοι, λόγω ποινικού µητρώου, ήταν ανεπιθύµητοι 

 22



 

στις µονάδες. Μετά από κει, τους έστελναν κατευθείαν 
σε προωθηµένα Τάγµατα για να διανοίγουν διαδρό-
µους στα ναρκοπέδια. Εκπαίδευση, µια εβδοµάδα. Μέσα 
σ’ αυτή την εβδοµάδα έπρεπε να µάθεις τα κάπου είκοσι 
είδη γνωστών ναρκών και το αναρίθµητο πλήθος των 
αυτοσχέδιων. Για να µπορέσεις να τις εντοπίσεις όλες 
αυτές και να τις αφοπλίσεις, και µάλιστα σε άρσεις 
νυχτερινές, που ήταν κι οι περισσότερες, δηλαδή ψάχνο-
ντας χωρίς φως –µήπως και σ’ εντοπίσουν από απέναντι 
και σου ρίξουν–, µόνο µε την αφή, να βρεις την τρύπα 
του µηχανισµού και να περάσεις την περόνη ασφαλείας, 
έπρεπε πέρα από την πλήρη γνώση των γενικών αρχών 
κατασκευής και λειτουργίας των ναρκών και των εκρη-
κτικών µηχανισµών, καθώς και των τρόπων παγιδεύ-
σεως µε σύρµατα και εξαρτήµατα (“βατράχους”, “µα-
νταλάκια” κ.λπ.), έπρεπε να έχεις αποκτήσει εµπειρία, 
µε πάµπολλες ασκήσεις σε “άρσεις ναρκοπεδίων”, ιδίως 
ασκήσεις νυχτερινές. Χρειάζονταν δηλαδή µήνες 
εκπαίδευσης, αλλιώς στην πρώτη επαφή σου µε νάρκη 
“έπεφτες µαχόµενος ηρωικώς”. Γι’ αυτό και στην ανα-
φορά µου στον Μέραρχο, µόλις τοποθετήθηκα στο 
Κέντρο, είχα χαρακτηρίσει τη µια εβδοµάδα εκπαίδευ-
σης “τελείως ανεπαρκή”. Όταν στη δεύτερη αναφορά 
µου, στον Σωµατάρχη πια, µια και ο Μέραρχος δεν εί 
χε κάνει τίποτα, µίλησα για “προθάλαµο εκτελέσεων”, 

 23



 

πήρα το φύσηµα για τη µεθόριο –απ’ όπου, ως παλαίµα-
χος, είχα µόλις αποσυρθεί–, “δι’ ανάρµοστον συµπερι-
φοράν και λίαν επιεικώς, λαµβάνοντας υπ’ όψιν ότι ο εν 
λόγω Ανθυπολοχαγός ετραυµατίσθη και παρεσηµοφο-
ρήθη τρις, εν τη εκτελέσει του καθήκοντός του προς την 
πατρίδα”. 
 «Κοδιτσόπουλε, δείξε τους τις σκηνές, ν’ αφήσουνε 
τα πράγµατά τους, και δώσ’ τους ξηρά τροφή. Σε µία 
ώρα φεύγουµε.» 
 «Μα εγώ κ. Ανθυπολοχαγέ...» 
 «Ναι εντάξει, έλα µετά µέσα να τα πούµε.» 
 Στην διµοιρία ήµασταν δώδεκα. Οχτώ στρατιώτες, ο 
µάγειρας, ο ασυρµατιστής, ο δεκανέας Κοδιτσόπουλος 
κι εγώ. Κι ένα αυτοκίνητο τριών τετάρτων. Ο Κοδιτσό-
πουλος ήταν ο µόνος οδηγός. Κάθε πρωί φορτώναµε στο 
τριών τετάρτων τα σύνεργα, µπαίνανε και οι στρα-
τιώτες, στο τιµόνι ο Κοδιτσόπουλος και δίπλα εγώ µε τη 
µετροταινία και τα ∆ιαγράµµατα. Όµως ο Κοδιτσόπου-
λος και άλλοι τρεις είχαν απολυθεί δυο µέρες πριν. Γι’ 
αυτό και είχα ζητήσει µε σήµα, από τους νέους που θα 
έρχονταν τουλάχιστον ο ένας να είναι οδηγός. Κι εχτές 
µεν έπεισα τον Κοδιτσόπουλο, –που είχε χτενίσει τα 
µαλλιά του χωρίστρα και είχε ήδη φορέσει το πολιτικό 
πουκάµισο που έφερνε από καιρό µαζί του–, µόνο να 
οδηγήσει, χωρίς άλλη υποχρέωση. Σήµερα όµως που 
είχαν πια έρθει οι νέοι;  

 24



 

 Φώναξα τον ασυρµατιστή. Τα γνωστά, “Ουδείς των 
µετατεθέντων είναι οδηγός. Άρσις ναρκοπεδίου διακό-
πτεται λόγω...” 
 Μπήκε ο Κοδιτσόπουλος. 
 «Κοδιτσόπουλε, πόσον καιρό είµαστε µαζί.» 
 «∆υο χρόνια κ. Ανθυπολοχαγέ.» 
 «Σου ζήτησα ποτέ καµιά χάρη;» 
 «Χάρη; Τι χάρη, εσείς τραυµατιστήκατε να µε ξεπα-
γιδέψετε απ’ το συρµατόπλεγµα...» 
 «Ε! λοιπόν τώρα σου ζητάω χάρη. Να οδηγήσεις και 
σήµερα το αµάξι όπως και χτες. Τίποτα άλλο, θα είσαι 
τουρίστας, παρατηρητής. Μονάχα θα µας πας και θα µας 
φέρεις.» 
 «Μα κ. Ανθυπολοχαγέ, αφού εσύ µου είπες πως η 
Μαρία έχει έρθει κάτω στην πόλη και περιµένει. Κατα-
λαβαίνεις, ταξίδεψε µια µέρα µε το τρένο, και το παιδί 
στην κοιλιά...» 
 «Βρε Γιώργο, αφού ξέρεις πόσο σε αγαπώ, κι εσένα 
και τη Μαρία –κι όχι µόνο γιατί σας πάντρεψα. Εγώ δεν 
της είπα απ’ το τηλέφωνο να µην ταξιδέψει σ’ αυτή την 
κατάσταση; ∆εν της είπα πως σου έχω ήδη βγάλει εισι-
τήριο µε το αεροπλάνο, έτσι για να πας µια µέρα νωρί-
τερα; ∆εν έγραψα στον αδερφό µου και σε περιµένει για 
δουλειά; Γιατί λοιπόν µου τα λες αυτά. Αλλά, τι θες 
τώρα να κάνω, έλα στη θέση µου. Το απόγευµα φτάνει 

 25



 

εδώ ο λόχος για να περάσει αύριο ξηµερώµατα απέναντι 
κι ο διάδροµος δεν έχει ακόµη καθαριστεί. Μένουν 
ακόµη αυτά τα πενήντα µέτρα. Θα πέσουν µέσα στις 
νάρκες τα παιδιά και θα µείνουν χωρίς ποδάρια. Κι ούτε 
µπορώ να τα σταµατήσω, η διαταγή εφόδου έχει δοθεί. 
Μια µέρα λοιπόν µόνο. Μου είπαν πως θα µείνει εδώ 
ένας από τους οδηγούς του λόχου να σε αντικαταστή-
σει. Άλλωστε και να φύγεις τώρα, πώς θα πας κάτω, µε 
τα πόδια; Ενώ το απόγευµα καβαλάς σ’ ένα από τα 
αµάξια του λόχου και γυρίζεις πίσω.» 
 Παιδί διαµάντι ο Γιώργος Κοδιτσόπουλος. Τον έβγα-
λα απ’ το συρµατόπλεγµα αλλά κι αυτός µε είχε σώσει 
από βέβαιο θάνατο. Ήταν τότε που µπήκαµε, πρώτοι 
 –όπως πάντα– στη ∆ούρµπιενη για τις αποπαγιδεύσεις. 
Καµιά σαρανταριά σπίτια όλα κι όλα, και µισογκρεµι-
σµένα από τα βλήµατα. Έρηµο το χωριό. Ούτε γάτα. 
Μικρή η πλατεία, πλακόστρωτη. Μουγκαµάρα. Ο πλά-
τανος ακίνητος, τα φύλλα κιτρινισµένα. Η θολωτή 
βρύση στεγνή. Τα δυο δικά µας τζέιµς που σταµάτησαν 
εκεί, εκτός κλίµακας, σαν τέρατα της αποκάλυψης. 
 «∆ιαλέξτε όποιο σπίτι θέλετε, δικό σας για µια βρα-
διά», φώναξε ειρωνικά ο Κοδιτσόπουλος στα παιδιά, 
καθώς πηδούσαν από τα τζέιµς. Κι έπειτα ήρθε χαµο-
γελαστός σ’ εµένα. 
 «Εσύ ποιο θέλεις κ. Ανθυπολοχαγέ;» 

 26



 

 Νιόφερτος κι άπειρος ακόµη εγώ, αυτός µε δυο ου-
λές στο πρόσωπο. 
 «Αυτό» του λέω, και ανεβαίνοντας τα δυο σκαλιά 
του πέτρινου σπιτιού που ήταν δίπλα στη θέση που στα-
µατήσαµε, έφτασα στην ξύλινη εξώπορτα. Ευτυχώς, δεν 
πρόφτασα να την ανοίξω. Ο Κοδιτσόπουλος όρµησε και 
µε µια σπρωξιά µ’ έριξε κάτω. 
 «Καλά δεν βλέπεις πως είναι βοµβαρδισµένο, χωρίς 
στέγη, χωρίς παντζούρια και τζαµλίκια; Πώς γίνεται η 
εξώπορτα να είναι άθικτη στη θέση της;» Και αφού µου 
έκανε νόηµα ν’ αποµακρυνθώ, κόλλησε την πλάτη του 
στον τοίχο δίπλα στο άνοιγµα και έσπρωξε την πόρτα µε 
τον υποκόπανο. Η έκρηξη δεν ήταν µεγάλη, αλλά αρκε-
τή να µε ξεκάνει. 
 «Μπράβο βρε Κοδιτσόπουλε, και έχω κάνει ειδική 
εκπαίδευση σε παγιδεύσεις.» 
 
 Ο Κοδιτσόπουλος έσκυψε το κεφάλι και βγήκε. ∆εν 
τον είχα πείσει, ή, κι αν τον είχα πείσει δεν του άρεσε. 
Όταν έχεις πετάξει το χακί σάβανο και έχεις εγκαταλεί-
ψει το αντίσκηνο τις χούφτες του θανάτου, πώς να ξα-
ναµπείς πάλι µέσα µε πουκαµισάκι ριγέ.  
 Με φώναξαν. Το τριών τετάρτων ήταν έτοιµο κι ο 
Κοδιτσόπουλος, µε το πολιτικό πουκάµισο, στο τιµόνι. 
Πήγα στο πίσω µέρος του αυτοκινήτου να ρίξω µια 

 27



 

µατιά. Τρεις οι καινούργιοι τρεις οι παλιοί την πρώτη 
µέρα θα δούλευαν µαζί ένας παλιός ένας καινούργιος, 
για εκπαίδευση, οι ανιχνευτές ναρκών, οι ράβδοι, τα 
κασόνια µε τα εξαρτήµατα, οι πάσσαλοι και οι ταινίες 
που απλώνουµε σηµαδεύοντας τις καθαρισµένες διαβά-
σεις. Το παραπέτο του τριών τετάρτων, κρεµασµένο από 
τις δύο αλυσίδες δεξιά κι αριστερά, πάντοτε ανοι-χτό 
στην οριζόντια θέση, ώστε να σέρνουµε εύκολα έξω τα 
κασόνια µε τους ανιχνευτές και τα άλλα υλικά.  
 Στο δρόµο ο Κοδιτσόπουλος αµίλητος.  
 «Άσε τα µούτρα Γιώργη. Θα διηγείσαι στα παιδιά 
σου ότι την τελευταία σου αποστολή την έκανες µε πο-
λιτικά. ∆ηλαδή την οδήγηση θέλω να πω. Γιατί δεν θα 
κάνεις βήµα απ’ τ’ αµάξι. Θα ξεφορτώσουµε, θα βάλω 
τα παιδιά στη δουλειά, τρία ζευγάρια αυτοί κι εγώ τέσ-
σερις, βάλε και τις καθυστερήσεις µε τους καινούρ-
γιους, ίσως τελειώσουµε πριν απ’ το µεσηµέρι. Σου 
αφήνω εδώ και τα µητρώα των διανοίξεων αυτής της 
εβδοµάδας. Βάλε τα στη σειρά, ρίξε και µια µατιά µή-
πως έχω ξεχάσει κάτι, ξέρεις απ’ αυτά. Θα τα πάρεις 
µαζί σου το απόγευµα να τα δώσεις κάτω στον 
Ταγµατάρχη.» 
 «Και η Μαρία θα περιµένει...» 
 «Πάλι τα ίδια. Η Μαρία θα έχει ήδη µάθει απ’ τη 
Μονάδα πως αµάξι δεν θα φτάσει κάτω, έξω από τα 

 28



 

αυτοκίνητα του λόχου που θα γυρίσουν το βράδυ. Κι οι 
άλλοι τρεις που έφυγαν µε τα πόδια τι νοµίζεις θα 
καταφέρουν; Εντάξει, θα φτάσουν κάτω στο δρόµο, και 
λοιπόν; Θα τους στείλει αµάξι ο θεός; Εδώ που είµαστε 
δεν υπάρχει ούτε πουλί πετούµενο. Εκτός κι αν τύχει 
κάτι έκτακτο και κατέβει το τζέιµς απ’ το φυλάκιο. Να 
δεις που θα τους περιµαζέψεις εσύ το βράδυ.» 
 Σε λίγο µπαίναµε στο ναρκοπέδιο. Αν και αυτό το 
αρχικό κοµµάτι το είχαµε καθαρίσει, ακολουθήσαµε 
ακριβώς την ίδια πορεία και παρκάραµε ακριβώς στην 
ίδια θέση όπως και τις τρεις προηγούµενες µέρες. Αρχή 
βασική στα ναρκοπέδια είναι να ακολουθείς πάντοτε τα 
ίδια χνάρια, γιατί είναι αποδεδειγµένα ασφαλή: να οδη-
γείς στις ίδιες ροδιές, να ξεφορτώνεις στις ίδιες θέσεις, 
ακόµη και να περπατάς πατώντας σε προηγούµενες πα-
τηµασιές, αν βέβαια υπάρχουν. 
 Ο Κοδιτσόπουλος βοήθησε στο ξεφόρτωµα, έβρισε 
έναν καινούργιο που δεν ήξερε πώς να κρατήσει τον 
ανιχνευτή (ο φίλος του ο Γεωργίου του κόλλησε “Κοδι-
τσόπουλε, οι πολίτες δεν βρίζουν τους στρατιώτες”), και 
ξεκινήσαµε. 
 Πράγµατι η δουλειά ήταν εύκολη. Αυτό το ναρκοπέ-
διο είχε µόνο τρεις τύπους ναρκών, όλες παγιδευµένες 
µε “µανταλάκι”, τον πιο απλό µηχανισµό παγίδευσης. Η 
νάρκη κάθεται πάνω στα δύο πίσω σκέλη του κρατώ-

 29



 

ντας µε το βάρος της το "µανταλάκι" ανοιχτό. Αν δεν το 
ξέρεις και σηκώσεις τη νάρκη, το µανταλάκι ελευθερώ-
νεται, τα µπροστινά του σκέλη κλείνουν και γίνεται η 
έκρηξη. Σκάβεις λοιπόν µε τα δάχτυλα γύρω γύρω ν’ 
αποκαλύψεις τη νάρκη, φτάνεις στον πάτο της, βρίσκεις 
το µανταλάκι, το αφοπλίζεις, περνάς και την περόνη 
ασφαλείας στη νάρκη, και τα σηκώνεις και τα δυο.  
 Τελειώσαµε σχετικά γρήγορα. Οι καινούργιοι λίγο 
ωχροί, αλλά µε αυτοπεποίθηση. Ο Κοδιτσόπουλος µας 
περίµενε στ’ αµάξι καπνίζοντας. Φορτώσαµε πάλι τα 
υλικά, ανέβηκαν και οι στρατιώτες, ανέβηκα κι εγώ 
µπροστά, ήρθε κι ο Κοδιτσόπουλος κάθισε και άναψε τη 
µηχανή. Αµέσως όµως µετά την ξανάσβησε.  
 «Τι συµβαίνει;» του λέω 
 «Πάω πίσω να σηκώσω το παραπέτο.» 
 «Το παραπέτο; Αφού δεν το σηκώνουµε ποτέ. Πώς 
θα τραβάµε τα κιβώτια;» 
 «Για µένα δεν υπάρχουν πια κιβώτια. Το άτιµο το 
παραπέτο κλείνει οριστικά.» 
 Χαµογέλασα. Ήθελε κάπου να ξεσπάσει. Ήταν 
φυσικό. 
 Άκουσα πρώτα τη µια αλυσίδα του παραπέτου, ελεύ-
θερη, να χτυπά πέφτοντας στη λαµαρίνα του αυτοκινή-
του. Έπειτα άκουσα τη δεύτερη. Κι έπειτα, άκουσα την 
έκρηξη, την πολύ γνωστή: Νάρκη ΜΚ8, που δεν αφήνει 

 30



 

περιθώρια. Πετάχτηκα πίσω. Η τρύπα της νάρκης στο 
χώµα κάτω απ’ το παραπέτο. Όσο αυτό ήταν ανοιχτό, 
τρεις µέρες τώρα, κανείς µας δεν είχε πατήσει κάτω του. 
Η νάρκη περίµενε, ύπουλα, εκείνον που θα το σήκωνε.  
 Τρία παιδιά στ’ αµάξι µε τραύµατα. Κι ο Κοδιτσό-
πουλος, στο έδαφος, τρυπητό. 
 
 Ο θεός εκείνον τον συχώρεσε. Εµένα πώς θα 
συχωρέσει. 
 
  
 
 
 
 
 
 
 
 
 
 
 
 
 
 

 31



 

 
Το ∆ωµάτιο 216 

 
 
 
 «Ο κ. Γιάννης;» 
 «∆εν είναι εδώ. Θέλετε τον ίδιο;» 
 «Όχι, είµαστε γνωστοί από παλιά... Του τηλε-
φώνησα, κράτησα για σήµερα το δωµάτιο 216.» 
 «Α ναι, ξέρω, ο κ. Γιάννης δεν έρχεται συχνά, βλέ-
πετε δεν έχουµε πολύ κίνηση. Αλλά µου είπε για σας. 
Βέβαια, το 216, να, ορίστε το κλειδί σας.» 
 «Και περιµένω µια κυρία...» 
 «Ναι, µου είπε ο κ. Γιάννης, θα της πω ν’ ανέβει, 
µείνετε ήσυχος.» 
 Το κλειδί το ίδιο ακριβώς. Με την αλυσίδα και την 
άβολη µεταλλική ταµπέλα. Είκοσι χρόνια τώρα. Και το 
ασανσέρ το ίδιο, µε την βαριά εξωτερική καγκελόπορτα 
και την δίφυλλη ξύλινη εσωτερική. Μόνο που τα δυο 
της φύλλα τώρα δεν κρατιούνται κλεισµένα και πρέπει 
να την σπρώχνεις µε το χέρι. Και η καµπίνα κουνιέται 
δεξιά κι αριστερά, λες και θα διαλυθεί. Κι όµως τότε 
ήταν το πολυτελέστερο της πόλης. «Στο καλύτερο 
ξενοδοχείο» είχα πει στον ταξιτζή.» «Είναι λίγο ακριβό 
κ. Ανθυπολοχαγέ.» «∆εν πειράζει.»  

 32



 

 Το ασανσέρ σταµάτησε µ’ ένα τράνταγµα. Το 216 
ήταν αριστερά, τρίτη πόρτα. Την ήξερα. Μπορούσα να 
την βρω και µε κλειστά µάτια. Καθώς την άνοιξα έτρι-
ξε. Το δωµάτιο ίδιο. Ακόµη µε τα κουφωτά γαλλικά 
εξώφυλλα –κάπως σκεβρωµένα πια– και την µακριά 
κουρτίνα τραβηγµένη στο πλάι. Ο ήλιος έπεφτε πάλι 
από τις γρίλιες στο µαξιλάρι του κρεβατιού σε παράλ-
ληλες γραµµές. Όπως τότε, που έκλεινε την κουρτίνα 
γιατί όπως έλεγε δεν µπορούσε να βλέπει το κεφάλι µου 
φέτες. 
 
 Το µυαλό µου γύριζε γρήγορα πίσω. Απ’ τη στιγµή που 
ανέβηκα στο βαγόνι της πρώτης θέσεως –που ήταν τότε 
υποχρεωτική για τους αξιωµατικούς–, και κοίταξα για 
κουπέ. Όλα βέβαια ήταν άδεια αφού το εισιτήριο της 
πρώτης θέσεως ήταν πανάκριβο, αν και η διαφορά της 
από τη δεύτερη σ’ εξοπλισµό και άνεση, ήταν ελάχιστη. 
Στην πρώτη ταξίδευαν, εκτός από τους πλούσιους, και 
όσοι δεν πλήρωναν, όπως οι πολιτικοί, οι διπλωµάτες 
και βέβαια εµείς οι αξιωµατικοί, πάντοτε τάξη εκλεκτών 
σε εποχές πολέµου. Στα δύο χρόνια της θητείας µου την 
είχα απολαύσει ακόµη µια φορά, όταν απ’ τη σχολή 
πήρα την πρώτη µου µετάθεση για Μονάδα. Αυτή ήταν 
η δεύτερη φορά, τώρα πια µε µετάθεση από τα σύνορα 
τα ανατολικά στα δυτικά.  

 33



 

 Έπιασα το πρώτο κουπέ, γιατί ήταν κοντά στην 
πόρτα του βαγονιού και θα µπορούσα στις στάσεις ν’ 
ανεβοκατεβαίνω ευκολότερα. Έβαλα τη βαλίτσα µου 
στο δίχτυ και βγήκα στο παράθυρο να χαζέψω. Εκείνη 
την εποχή, που αεροδρόµια είχαν µόνο η Αθήνα και η 
Θεσσαλονίκη, τα ταξίδια γίνονταν κυρίως µε τρένο, και 
οι σταθµοί, –τόποι συναντήσεων και αποχωρισµών–, 
είχαν πάντοτε ενδιαφέρον. Τα αγκαλιάσµατα, τα 
δάκρυα, οι υποσχέσεις, το τελευταίο φιλί, το τελευταίο 
άγγιγµα των δαχτύλων στα παράθυρα.  
 Ο σταθµός ήταν ο τυπικός της εποχής. Με τα ξύλινα 
παγκάκια σε παράταξη, κολληµένα στον τοίχο του κτι-
ρίου και το περίπτερο γεµάτο εφηµερίδες και περιοδικά. 
Η πλατφόρµα σχεδόν άδεια. Ίσως επειδή ήταν Κυριακή 
και την Κυριακή οι άνθρωποι αποφεύγουν να ταξι-
δεύουν. Αν και ο ήλιος µόλις είχε σηκωθεί, έκανε αρκε-
τή ζεστή.  
 Το τρένο είχε σφυρίξει ήδη για τρίτη φορά και ο 
υπάλληλος του σταθµού είχε αρχίσει να κλείνει τις 
πόρτες, όταν είδα έναν αχθοφόρο να έρχεται προς την 
πόρτα του βαγονιού µου τρέχοντας, όσο τουλάχιστον 
του επέτρεπε να τρέξει η βαριά βαλίτσα που κουβαλού-
σε. Πίσω του ακολουθούσε εκείνη, κρατώντας στο χέρι 
της µια τσάντα ταξιδιού. Ο αχθοφόρος πέταξε τη 
βαλίτσα όπως όπως από την πόρτα του βαγονιού κι 

 34



 

ενώ το τρένο είχε σχεδόν ξεκινήσει, προσπαθούσε να 
την βοηθήσει ν’ ανέβει. Φοβήθηκα πως δεν θα τα κα-
ταφέρει γι’ αυτό και έτρεξα στην πόρτα και της άπλωσα 
το χέρι.  
 «Ουφ, επί τέλους» είπε και κάθισε πάνω στη βαλί-
τσα της. «Λίγο ακόµη και θα έµενα έξω». Το µαντήλι, 
που είχε δεµένο στο κεφάλι είχε πέσει πίσω. Το έλυσε 
και το ακούµπησε στα πόδια.  
 «Μου είχαν πει πως θα βρω ταξί εύκολα, τελικά 
ήρθα µε αµαξάκι, ξέρετε, µόνιππο. Ωραίος βέβαια ο 
πρωινός περίπατος, αλλά παρά λίγο να µείνω έξω. Σας 
ευχαριστώ. Τώρα πρέπει να πάω τη βαλίτσα µέσα» κα-
τέληξε µε αναστεναγµό, κοιτάζοντάς µε λοξά, κάτι που 
καταλάβαµε κι οι δύο τι σηµαίνει. 
 «Αναλαµβάνουν οι ένοπλες δυνάµεις» της χαµογέ-
λασα κι ενώ εκείνη σηκωνόταν, πήρα τη βαλίτσα και 
την µετέφερα στο δικό µου κουπέ. 
 «Μόνοι µας;» 
 «Όλο το βαγόνι είναι δικό µας. Τόσο που λέω κάθε 
τόσο ν’ αλλάζουµε κουπέ για να βλέπουµε απ’ το παρά-
θυρο διαφορετική... θέα».  
 «Ωραίο!» είπε γελώντας και κάθισε αναπαυτικά.  
 «Για Θεσσαλονίκη;» την ρώτησα. 
 «Όχι, πολύ πιο µακριά. Εσείς;» 
 «Κι εγώ, πολύ µακριά. Απ’ τα βουλγαροτουρκικά 

 35



 

σύνορα στο Γράµµο –µακρύτερα δεν γίνεται. Και για να 
µου γλυκάνουν το χάπι, µου έδωσαν και µια τετρα-
ήµερη άδεια, να πάω στην Αθήνα, να δω τους δικούς 
µου.»  
 «Άρα, πηγαίνετε Αθήνα.» 
 «Όχι, δεν θα πάω. Κατευθείαν Μονάδα. Όταν ζεις 
στην κόλαση καλό είναι να µη θυµάσαι ότι υπάρχει 
παράδεισος.» 
 «Είναι κι αυτό µια άποψη, αν κι εγώ δεν συµφωνώ. 
Ό,τι κλέψουµε από παράδεισο, είναι κέρδος.» 
 ∆εν θυµάµαι ακριβώς τι είπαµε από κει και πέρα. 
Θυµάµαι πως συµφωνήσαµε, µια και θα µέναµε µαζί 
µόνο λίγες ώρες, όσο θα διαρκούσε το ταξίδι µέχρι Θεσ-
σαλονίκη, κι έπειτα θα χωρίζαµε, και µάλλον οριστικά, 
πηγαίνοντας και οι δυο σε τόπους άγνωστους, εκείνη, 
όπως µου είπε, στο εξωτερικό για µόνιµη εγκατάσταση 
κι εγώ στο µέτωπο, δεν θα µιλούσαµε για το παρελθόν 
και το µέλλον, αλλά µονάχα για το παρόν. Ήταν υπό-
σχεση αµοιβαία που, δυστυχώς, τηρήσαµε κι οι δυο, µέ-
χρι το τέλος. Ίσως σ’ εµένα, που ήµουν αποµονωµένος 
δυο χρόνια στα βουνά, να φάνηκε σαν µια γυναίκα 
τελείως διαφορετική, ίσως όµως και πράγµατι να ήταν. 
Γύρω στα είκοσι, µάλλον µελαχρινή, το δέρµα της στο 
χρώµα του ρυζιού, άβαφη, πολύ φρέσκια σαν να είχε 
µόλις πλαστεί, τ’ αυτιά της εύθραυστα ηµιδιαφανή σαν 

 36



 

δυο µικρά όστρακα, τα µαλλιά της µε χωρίστρα στη µέ-
ση δεµένα πίσω κότσο, τα µάτια της πολύ καθαρά να 
ανακλούν –όπως καθόταν δίπλα στο παράθυρο– το 
τοπίο. Το φόρεµά της ζέρσεϊ γκρι µακρύ µέχρι κάτω, 
σωληνωτό, χωρίς µέση, κολλούσε στο στήθος και τις 
περιφέρειες. Το µόνο κόσµηµα, µια µινιατούρα κυκλα-
δικού ειδώλιου που κρεµόταν µε λεπτή αλυσίδα απ’ το 
λαιµό. Ανέµελη, πρόσχαρη, χαµογελούσε συνεχώς. Μι-
λούσε αυθόρµητα κι έπειτα από κάθε φράση σταµατού-
σε σαν να αναλογιζόταν αυτό που είπε. Πολλές φορές 
αναρωτιόταν φωναχτά «αυτό τώρα γιατί το είπα», ή 
µετάνιωνε «δεν έπρεπε να το πω, το παίρνω πίσω» και 
γελούσε παιδικά. 
  «Αυτό το κουπέ το γεµίσαµε» µου λέει σε κάποια 
στιγµή, «πάµε στο διπλανό». 
 Βρισκόµασταν πια στο τελευταίο πια κουπέ, τα λό-
για έδειχναν να έχουν εξαντληθεί, όταν ξαφνικά, πετά-
χτηκε στην πόρτα, κοίταξε πάνω και κάτω στον διάδρο-
µο µήπως έρχεται κανείς, γύρισε πίσω, έσκυψε µε φίλη-
σε βιαστικά, και ξανακάθισε στη θέση της απέναντι, µε 
το χαµόγελο παιδιού που έκανε αταξία. Και καθώς εγώ 
την κοίταζα –φαντάζοµαι µάλλον ηλίθια–, µε πήρε από 
το χέρι και µε τράβηξε πίσω στο πρώτο κουπέ. 
 «Ας ξαναρχίσουµε» είπε. 
 Στη Θεσσαλονίκη την βοήθησα να κατεβάσει τη 

 37



 

βαλίτσα της, ένας αχθοφόρος πήρε και την δική της και 
την δική µου και τις µετέφερε έξω από τον σταθµό, στο 
πεζοδρόµιο που στάθµευαν τα ταξί. Εγώ θα έπαιρνα το 
λεωφορείο για τα Γιάννενα, εκείνη θα έβγαζε εισιτήριο 
για την απογευµατινή πτήση εξωτερικού. Με κοίταξε. 
 «∆εν ξέρουµε ούτε τα µικρά µας ονόµατα» είπα. 
 «Καλύτερα» είπε. 
 Ο ταξιτζής βγήκε, σήκωσε το καπό κι έβαλε µέσα 
και τις δύο βαλίτσες. Της άνοιξα την πίσω πόρτα, µπήκε 
και κάθισε. Μπήκα και κάθισα δίπλα της. 
 «Στο καλύτερο ξενοδοχείο.» 
 «Είναι λίγο ακριβό, κ. Ανθυπολοχαγέ.» 
 Καθόταν ακίνητη κι αµίλητη. Αισθανόµουν το γόνα-
τό της, που ακουµπούσε το δικό µου, να τρέµει. 
 
 «Το ∆ωµάτιο 216 στον κ. Ανθυπολοχαγό». 
 Το παιδί του ξενοδοχείου σήκωσε τις βαλίτσες και 
προπορεύτηκε. Άνοιξε την πόρτα του δωµατίου –που 
τότε δεν έτριζε–, έβαλε µέσα τις βαλίτσες, πήρε το φιλο-
δώρηµά του και βγήκε. Γύρισα το κλειδί µια φορά κι 
ακούµπησα την πλάτη µου στην πόρτα. Εκείνη, που 
στεκόταν όλη αυτή την ώρα όρθια σαν υπνωτισµένη, 
στη µέση του δωµατίου, όρµησε πάνω µου. 
 Μείναµε τρεις µέρες κλεισµένοι στο δωµάτιο. 
Τηλεφωνούσα και µας έφερναν φαγητό και τσιγάρα. 

 38



 

∆εν είπαµε σχεδόν λέξη. Όταν δεν ήµασταν αγκαλια-
σµένοι, ξαπλωµένοι στο πλάι, ο ένας απέναντι στον 
άλλον, µε τον αγκώνα στο µαξιλάρι και το κεφάλι στην 
παλάµη, κοιταζόµασταν.  
 Το πρωί της τέταρτης µέρας βγήκε να πάει στο πρα-
κτορείο για εισιτήριο. Το πρακτορείο ήταν στην γωνία 
του τετραγώνου κι όµως γύρισε στο δωµάτιο σχεδόν 
µεσηµέρι. Είχα αρχίσει ν’ ανησυχώ. 
 «Το αεροπλάνο φεύγει σε µια ώρα», είπε. «Μόλις 
προφταίνω να µαζέψω τα πράγµατά µου.» Και προσπα-
θούσε να µη µε κοιτάζει. 
 «Και πού ήσουν τόσες ώρες;» 
 «Καθόµουν σ’ ένα παγκάκι, εδώ απέναντι.» 
 Κατάλαβα. Σε λίγο χτύπησε η πόρτα, ήτανε το παιδί 
για τη βαλίτσα. Στεκόµασταν όρθιοι ο ένας απέναντι 
στον άλλον. Μεσολαβούσε γκρεµός. Κοιταζόµασταν 
στα µάτια.  
 «Μετά είκοσι χρόνια» της είπα. «Αυτή τη µέρα, αυτή 
την ώρα. ∆ωµάτιο 216». Τα µάτια της θάµπωσαν. 
 «Αν υπάρχει δωµάτιο 216» είπε.  
 Πέρασα την υπόλοιπη µέρα στο µπαρ του ξενοδο-
χείου. Ο κ. Γιάννης, ο ιδιοκτήτης, µου κράτησε συντρο-
φιά τις περισσότερες ώρες. Είχε κι εκείνος παιδί στο 
στρατό. Μου µίλαγε για άσχετα θέµατα, χωρίς να περι-
µένει απάντηση. Φυσικά θα ήξερε, ξενοδόχος ήταν. Στο 

 39



 

τέλος µε ρώτησε αν θέλω να αφήσω κάποια διεύθυνσή 
µου, κάποιο τηλέφωνο. Αρνήθηκα. 
 Έφυγα για τα Γιάννενα την άλλη µέρα ξηµέρωµα, 
 µε το πρώτο λεωφορείο. 
 
 Είκοσι χρόνια πώς τα διαγράφεις; Πώς γίνεσαι πάλι 
είκοσι τριών, έφεδρος στο µέτωπο, χωρίς αύριο, χωρίς 
γνωστούς, µε την πολιτική ζωή σου διαγραµµένη, χωρίς 
υποχρεώσεις ούτε και την υποχρέωση να κρατηθείς στη 
ζωή; Πώς ξαναζείς το χάος της καταστροφής και του 
θανάτου, και πώς, ενώ περιµένεις δίπλα δίπλα στο χαρά-
κωµα την επόµενη δική σου σφαίρα, ξαφνικά βυθίζεσαι 
στο µυστήριο της ένωσης και ταύτισης δύο ανθρώπων 
σε έναν, δηλαδή το µυστήριο της αρχής της ζωής. Πώς 
ξαναβλέπεις µέσα στα καθαρά µάτια της την φρέσκια 
φύση, πώς ξανακούς δίπλα στ’ αυτί σου την αναπαυµέ-
νη ανάσα της, µετά την ηδονική κραυγή που εξαγγέλλει 
την τελείωση της δηµιουργίας. 
 Καθόµουν στο πλάι του κρεβατιού. Το ίδιο σιδε-
ρένιο κρεβάτι µε τα κάγκελα. Κι η τουαλέτα η ίδια, µε 
την χτένα της και την βούρτσα των µαλλιών µόλις ση-
κωµένες. Το ψαθωτό σκαµνί µπροστά, σπρωγµένο µε το 
πόδι της στο πλάι. Κι εκείνη η µυρωδιά του καθαρού 
σώµατος, παντού.  
 Πετάχτηκα απ’ το χτύπηµα στην πόρτα. Ήταν άραγε 

 40



 

δυνατόν; Έπιασα το πόµολο σφιχτά, κατάπια, και 
άνοιξα. 
 «Καληµέρα σας» µου είπε µια νεαρή µε ευγενικό 
χαµόγελο. 
 «Μάλλον κάνετε λάθος...» 
 «Αν είναι το 216 δεν κάνω λάθος. Άλλωστε ταιριά-
ζετε µε την περιγραφή. Μπορώ να περάσω;»  
 Έκανα στο πλάι. Προχώρησε θριαµβευτικά και κάθι-
σε στην καρέκλα.  
 «Βέβαια δεν µου είπε για γκρίζα µαλλιά, γιατί τότε 
δεν θα ήταν γκρίζα. Ούτε ότι έχετε κάποιο στοµαχάκι. 
Τέλος πάντων, επειδή µε κοιτάζετε σαν χαζός, να σας το 
πω µε µία φράση. Είµαι η κόρη της. Κλείστε λοιπόν την 
πόρτα και καθίστε.» Έβαλε το ένα πόδι πάνω στ’ άλλο 
και άναψε τσιγάρο. 
 «Ήρθα πριν από µια ώρα µε την πτήση από Γενεύη 
ειδικά για σας και φεύγω πίσω µε τη βραδινή πτήση. 
Επειδή όµως έχω σε λίγο και ένα άλλο ραντεβού, κατα-
λαβαίνετε ότι δεν έχουµε πολύ χρόνο στη διάθεσή µας. 
Η µητέρα µου δεν ήταν δυνατόν να έρθει. Με έβαλε 
λοιπόν να ορκιστώ ότι θα έρθω εγώ, κάτι που ήταν όµως 
περιττό γιατί ακούγοντας να µου διηγείται την ιστορία 
σας σχεδόν από τότε που θυµάµαι τον εαυτό µου, 
ανυποµονούσα κι ή ίδια να σας γνωρίσω.» 
 Τόλµησα τότε την ερώτηση. 

 41



 

 «Και η µητέρα σας... γιατί δεν ήταν δυνατόν να 
έρθει;» 
 «Κοιτάξτε, η µητέρα µου από τότε που συναντηθή-
κατε, εγκαταστάθηκε στη Γενεύη, όπου ζω κι εγώ, γι’ 
αυτό και η προφορά µου, όπως βλέπετε είναι λίγο 
ξενική. Έκτοτε δεν ξαναήρθε στην Ελλάδα, ενώ εγώ 
έρχοµαι πότε πότε. Εκείνο που απόµεινε από Ελλάδα 
µέσα της ήσασταν εσείς. Υπάρχει στο σπίτι ένα µικρό 
συρτάρι µε δικά σας πράγµατα, τα εισιτήρια του τρένου, 
το διαφηµιστικό αυτού του ξενοδοχείου εκείνης της 
εποχής, τον αναπτήρα σας –που σίγουρα θα ψάχνατε 
µετά και δεν θα τον βρίσκατε–, το µαντήλι σας και ένα 
δικό σας άδειο πακέτο τσιγάρα. Το µαντήλι σας, µου 
έλεγε, ήτανε συνεχώς κάτω απ’ το µαξιλάρι και µ’ αυτό 
σας σκούπιζε κάθε τόσο το µέτωπο, το µόνο µέρος του 
σώµατός σας που ίδρωνε µε τη ζέστη. Ξέρετε, η µητέρα 
µου κάτω από τον ρεαλισµό και τη φαινοµενική ανε-
µελιά της ήταν βαθύτατα ροµαντική. Πολλές φορές την 
έβρισκα µπροστά στο ανοιγµένο συρτάρι να κοιτάζει τα 
εισιτήρια του τρένου ή να κρατά στο χέρι το µαντήλι, 
που είναι ακόµη έτσι τσαλακωµένο, όπως το πήρε και το 
έβαλε στην τσάντα της. Εγώ δεν είµαι καθόλου 
ροµαντική, ίσως γιατί είµαι ακόµη δέκα εννιά, και δεν 
θα µπορούσα να περάσω τη ζωή µου µπροστά σ’ ένα 

 42



 

µαντήλι –και άλλωστε δεν έχουµε πια µαντήλια, µόνο 
χαρτοµάντηλα–» και γέλασε, «αλλά η αγάπη µου για 
κείνη µε έκανε να την καταλαβαίνω. Μπροστά στο 
ανοιγµένο συρτάρι της µου διηγιόταν τις µέρες που 
περάσατε µαζί, µε λεπτοµέρειες που ίσως εσείς δεν 
ξέρετε. Για να πω ένα παράδειγµα, δεν ξέρετε πόσες 
φορές σηκώθηκε απ’ το κρεβάτι που ήσασταν ξαπλω-
µένοι, πήγε στο µπάνιο κι έκλαιγε, ούτε ξέρετε ότι στο 
παγκάκι που κάθισε, αφού έβγαλε το εισιτήριό της για 
το αεροπλάνο, σας έγραψε ένα γράµµα που τ’ άφησε 
στον κ. Γιάννη –έτσι δεν τον έλεγαν;– µε το όνοµά της 
και τη διεύθυνσή της στη Γενεύη. Αυτό το γράµµα όµως 
το πήρε πίσω φεύγοντας από το ξενοδοχείο. Όταν την 
ρώτησα γιατί, µου απάντησε πως οι τρεις µέρες που 
ζήσατε µαζί ήταν πολύ έντονες, αρκετές για µια ζωή, 
και δεν έπρεπε να ξεφτίσουν σε µια συνηθισµένη 
ερωτική ιστορία. Κάθε φορά που της έλεγα πως εγώ δεν 
το καταλαβαίνω αυτό, και πως αλίµονο αν ερωτευόµα-
στε µονάχα µια φορά σ’ ολόκληρη τη ζωή µας, µου χα-
µογελούσε και µου χάιδευε τα µαλλιά. Ξέρετε ήµασταν 
πολύ δεµένες, ζούσαµε άλλωστε οι δυο µας µόνες, και 
εµπιστευόµασταν η µια στην άλλη όλα όσα µας συνέ-
βαιναν, µόνο που διαφωνούσαµε κατά... δέκα εννέα 
χρόνια.» Κοίταξε το ρολόι της και σηκώθηκε «∆εν είναι 

 43



 

λίγο σκοτεινά;» είπε. «Ξέρετε, µου αρέσει το φως». Πή-
γε στην πόρτα του µπαλκονιού, άνοιξε τα εξώφυλλα 
διάπλατα , κι έπειτα κάθισε στο κάθισµα της τουαλέτας.  
 «∆εν µου είπατε γιατί δεν ήρθε» την ξαναρώτησα. 
 «Θα σας πω. Όµως πρώτα, µια και σας γνώρισα και 
συµφωνώ µε τη µητέρα µου πόσο γοητευτικός και 
σοβαρός είσθε, θέλω να σας εξοµολογηθώ και κάτι  
–νοµίζω πως κι η µητέρα µου, αν ήταν εδώ, δεν θα είχε 
αντίρρηση. Λοιπόν, στο αεροπλάνο που ερχόµουνα γνώ-
ρισα τον Νικ. Καθόταν δίπλα µου. Τώρα να µη σας πω 
πόσο σας µοιάζει. Αλλά βέβαια έχει γένια και φοράει 
παντελόνι τζιν. ∆εν ήξερε τίποτα από Θεσσαλονίκη, 
όπως ούτε κι εγώ ξέρω, κι έτσι του έδωσα ραντεβού 
εδώ, σε τούτο το δωµάτιο 216, στις δύο. Είναι τώρα 
µιάµιση. Μέχρι τότε εµείς θα έχουµε τελειώσει. ∆εν σας 
πειράζει, έτσι;» 
 «Όχι... δεν µε πειράζει. Θα έχουµε τελειώσει...» 
 «Ξέρετε, ήταν µια συνάντηση συνταρακτική, όπως η 
δική σας και της µαµάς. Είναι άγγλος καθηγητής, πηγαί-
νει στην Αθήνα για κάποιο συνέδριο. Τον έπεισα λοιπόν 
να σταµατήσει στη Θεσσαλονίκη για λίγες ώρες. Μετά, 
αυτός θα πάρει τη βραδινή πτήση για Αθήνα κι εγώ τη 
βραδινή για Γενεύη –το πρωί πρέπει να είµαι στη δου-
λειά µου. Έχει πάει τώρα στο πρακτορείο ν’ αλλάξει το 
εισιτήριό του, και µετά θα έρθει εδώ. Θέλω πολύ να τον 

 44



 

γνωρίσετε, να µου πείτε τη γνώµη σας, ξέρετε, µετά απ’ 
όσα έχω ακούσει τόσα χρόνια για σας... θα µου κάνετε 
τη χάρη;» 
 «Κοιτάξτε, αυτές οι σχέσεις είναι πολύ προσωπικές, 
η γνώµη ενός τρίτου είναι περιττή, και µάλιστα η γνώµη 
ενός άντρα τρίτου... και κάπως ξένου. Ακόµη είσθε 
µικρή...» 
 «Είµαι δέκα εννέα, όσο ήταν και η µητέρα µου 
τότε.» 
 «Ναι αλλά το “τότε” είναι πριν από περίπου είκοσι 
χρόνια.» 
 Κατέβασε το κεφάλι και κοίταζε τα χέρια της. 
 «Κι όµως, ίσως να είναι σοβαρότερο απ’ ότι φαίνε-
ται. Και θα ήθελα τη γνώµη σας. Το σκεφτόµουν στο 
αεροπλάνο.» 
 Εκείνη τη στιγµή ακούστηκε το χτύπηµα στην 
πόρτα.  
 «Ο Νικ! Ο ατιµούλης ήρθε νωρίτερα» φώναξε πηδώ-
ντας από το κάθισµα και χτυπώντας µ’ ενθουσιασµό τα 
χέρια. Σηκώθηκα κι εγώ. 
 «∆εν µου απαντήσατε γιατί δεν µπόρεσε η µητέρα 
σας να έρθει. Ούτε πώς είναι τώρα, πού µπορώ να την 
βρω, και ένα σωρό άλλα πράγµατα που ήθελα να σας 
ρωτήσω.» 
 «Μα καθίστε πού πάτε, ο Νικ δεν καταλαβαίνει ελ-

 45



 

ληνικά, θα συνεχίσουµε...» 
 «Όχι, θα φύγω. Μονάχα να µου πείτε πώς µπορώ να 
επικοινωνήσω µαζί της, µια διεύθυνση, ένα τηλέφωνο.» 
 «Καλά, όπως θέλετε». Το χτύπηµα ξανακούστηκε 
στην πόρτα. «Λοιπόν η µητέρα πέθανε πέρσι, από καρ-
κίνο. Τα τελευταία της λόγια ήταν, να µη ξεχάσω το 
ραντεβού και να σας φιλήσω».  
 Αν και το είχα ήδη υποψιαστεί και το φοβόµουν, 
αισθάνθηκα ν’ ανοίγεται ξαφνικά στο στήθος µου µια 
µεγάλη διαµπερής τρύπα. 
 Πήγε στην πόρτα και άνοιξε. 
 «Hello Nic, come in. Will you excuse me for a 
moment» και παίρνοντάς τον από το χέρι τον κάθισε 
στην καρέκλα. 
 Προχώρησα στην πόρτα και στάθηκα έξω απ’ το 
άνοιγµα. Με πλησίασε, στάθηκε απέναντί µου, σήκωσε 
τα χέρια της και τ’ ακούµπησε στους ώµους µου. Καθώς 
το φόρεµά της ήταν χωρίς µανίκια, µπόρεσα να 
διακρίνω κάτω από την δεξιά µασχάλη της µια καφετιά 
ελιά στο µέγεθος φακής. Πρόσεξε πως την κοίταζα. 
 «Έχω ακόµη µια ίδια ελιά στην καµάρα της δεξιάς 
πατούσας. Ακριβώς στις ίδιες θέσεις που τις έχετε κι 
εσείς» είπε τυλίγοντας τα χέρια της γύρω απ’ το λαιµό 
µου και φιλώντας µε στα δύο µάγουλα. Και ενώ εγώ, 

 46



 

εµβρόντητος, προσπαθούσα κάτι να αρθρώσω, «πάντως 
χάρηκα που σε γνώρισα» πρόσθεσε. Και οπισθοχωρώ-
ντας, χαµογελαστά, µπήκε στο δωµάτιο και έκλεισε, 
µαλακά, την πόρτα.  
 
 
 
 
 
 
 
 
 
 
 
 
 
 
 
 
 
 
 
 
 

 47



 

 
Λάθη προγραµµάτων 

 
 
 
 
 ∆εν είχα προλάβει να πατήσω το Enter και το 
κουδούνι της εξώπορτας χτύπησε. Πριν ανοίξω κοίταξα 
από το µατάκι. Ήταν εκείνη. Τόσο γρήγορα, λες και 
ήταν έτοιµη και περίµενε έξω. Άνοιξα την πόρτα ανυ-
πόµονα. Πράγµατι, ο σωστός συνδυασµός. Τα µάτια της 
γαλανά µ’ εκείνο το κορεσµένο µπλε, άβαφη, το δέρµα 
της θαµπό στον ίδιο τόνο παντού, τα χείλη της σε µια 
γραµµή ηρεµίας, τα µαλλιά της χωρισµένα µε χωρίστρα 
στη µέση έπεφταν δεξιά κι αριστερά µέχρι κάτω από τ’ 
αυτιά, ο λαιµός της ψηλός, καθαρός, οι ώµοι της γυµνοί 
–στον αριστερό το σήµα.  
 Της χαµογέλασα και στάθηκα στο πλάι να περάσει. 
Με κοίταξε από πάνω µέχρι κάτω, χαµογέλασε κι αυτή, 
και µπήκε. Φορούσε ένα µπλουζάκι έξωµο που κρεµό-
ταν µε δυο λεπτές κορδέλες από τους ώµους και η φου-
στίτσα της έφτανε µόλις λίγο πιο κάτω απ’ τους γοφούς.  
 Προχώρησε διστακτικά µέσα στην υποδοχή και 
κάθισε στην πολυθρόνα, δίπλα στο τραπεζάκι. Κάθισα 
απέναντι.  

 48



 

 «Και τώρα», είπε κοιτάζοντας γύρω το δωµάτιο, «θέ-
λεις ν’ αρχίσουµε από το αν βρήκα εύκολα το σπίτι, και 
από το τι ωραία που είναι εδώ;» 
 «Έλα, ας τ’ αφήσουµε αυτά. Έχουµε ήδη αρχίσει. 
Το ζήτηµα ήταν και για τους δυο µας, µετά την εµφά-
νιση, ν’ ακούσουµε και τη φωνή ο ένας του άλλου. Και 
την ακούσαµε. Λοιπόν, λέγε κατευθείαν τις εντυπώσεις 
σου». 
 «Μµ...» έκανε διστάζοντας «ξέρεις τώρα, δεν 
υπάρχουν µεγάλες αξιώσεις. Απλώς να περνάµε καλά. 
Ε, τα έπιπλα είναι καλοβαλµένα, ωραία η διακόσµηση, 
και το χρώµα του τοίχου πάει πολύ µε το χρώµα των 
µατιών σου». 
 «Σ’ ευχαριστώ πολύ... για λογαριασµό του τοίχου.»  
 Γέλασε, και το γέλιο της ήταν πρόσχαρο, µελωδικό, 
όπως και ο ήχος της φωνής της.  
 «∆εν ξέρω αν ήθελα να σε κολακέψω µ’ αυτό που 
είπα. Ας πούµε λοιπόν πως το σπίτι σου είναι ζεστό και 
αναπαυτικό. Και µια και µιλάµε για το σπίτι, να σου πω 
και την περιπέτεια που είχα καθώς ερχόµουν. Λίγο 
µακρύτερα απ’ την πόρτα λοιπόν, µε σταµάτησε ένας 
κύριος και µου είπε να τον ακολουθήσω. Εγώ βέβαια 
δεν θέλησα, αυτός άρχισε να διαµαρτύρεται, να χειρονο-
µεί, να φωνάζει, ήρθε ένας αστυφύλακας του λέει "τι 
συµβαίνει κύριε", "να" λέει αυτός, "η περιγραφή ται-

 49



 

ριάζει ακριβώς, µίνι φούστα γκρι, γαλάζια µάτια, µαύρα 
µαλλιά, και στον ώµο το σήµα, ορίστε, το σήµα. Μου 
είπανε να την περιµένω εδώ". Ο αστυφύλακας γύρισε 
και µε κοίταξε. "∆εν ξέρω τι λέει", του είπα, "εγώ έχω 
εντολή να πάω στου κ. τάδε", και είπα το όνοµά σου. 
Όταν ο αστυφύλακας άκουσε τ’ όνοµα ταράχτηκε, σαν 
από έκπληξη, ή από φόβο. "Στου κ. τάδε είπατε;" "Ναι" 
του λέω. "Με συγχωρείτε µε συγχωρείτε", µου λέει, και 
γυρίζοντας σ’ εκείνον, «κάποιο λάθος κύριε, κάποιο 
λάθος έγινε, πηγαίνετε σας παρακαλώ", κι άρχισε να τον 
σπρώχνει. Αυτός κάτι πήγε να πει, όµως ο αστυφύλακας 
ανένδοτος. "Πηγαίνει στου κυρίου τάδε κύριε, το ακού-
σατε". Κι εξακολούθησε να τον σπρώχνει. Για πες µου 
λοιπόν τώρα αλήθεια, είσαι τόσο διάσηµος ώστε να σε 
γνωρίζει ο κάθε αστυφύλακας;» 
 «Εγώ διάσηµος; Αµφιβάλλω αν γνωρίζει το όνοµά 
µου αυτός που κάθεται στο δίπλα διαµέρισµα. Αλλά ξέ-
ρεις, αυτοί οι αστυφύλακες νοµίζουν πως είναι παντο-
γνώστες. Σε είδε και λίγο νοστιµούλα, ε, τι περίµενες». 
 «Μπράβο!» αναφώνησε χαρούµενα χτυπώντας τις 
παλάµες. «Είµαστε λοιπόν κι οι δύο το ίδιο άγνωστοι, 
άρα το ίδιο ελεύθεροι». Και τίναξε τα παπούτσια της, 
µισοξάπλωσε στο χέρι της πολυθρόνας, ανέβασε πάνω 
τα πόδια και τα λύγισε στο πλάι κολλώντας τις φτέρνες 

 50



 

στους γλουτούς. Η φούστα ήταν πια ένα µικρό κοµµάτι 
ύφασµα που τύλιγε την κοιλιά. 
 «Θα πιεις κάτι;»  
 «Όχι, δεν πίνω. ∆εν µου αρέσει η φαντασίωση του 
διεγερτικού. Προτιµώ πάντα την πραγµατικότητα, 
όποια κι αν είναι. Έπειτα, αυτή τη στιγµή δεν αισθά-
νοµαι ανασφάλεια ούτε έχω αναστολές που πρέπει να 
υπερνικήσω».  
 «Εντάξει, ούτε εγώ πίνω, αν και ανασφάλεια και 
αναστολές αισθάνοµαι σχεδόν πάντοτε. Αλλά την διάκ-
ριση φαντασίωσης και πραγµατικότητας δεν την πιάνω. 
Θέλω να πω, δεν ξέρω πότε βρίσκοµαι µέσα στη µια και 
πότε µέσα στην άλλη. Και όταν η διάκριση δεν είναι 
δυνατή, τότε και δεν υπάρχει.» 
 «Ξέρεις;» και γέλασε «δεν µου αρέσουν αυτού του 
είδους τα φιλοσοφήµατα, που είναι, συνήθως, προφά-
σεις εν... αναφροδισίαις. Άλλωστε δεν πρόκειται να σε 
ανταγωνιστώ». 
 «Εµένα ειδικά;» 
 «Όχι. Μιλάω γενικότερα. Ποτέ µου δεν προσπάθησα 
να ασκηθώ, ώστε να αποκτήσω µυς, είτε σωµατικούς 
είτε διανοητικούς, για να πηδήξω απ’ το δικό µου επίπε-
δο, το θηλυκό, στο δικό σας, το αρσενικό». Ανασηκώ-
θηκε από το χέρι της πολυθρόνας, και µε επίσηµο ύφος 
σαν να εκφωνούσε λόγο, συνέχισε. «∆εν θεωρώ το 

 51



 

αιδοίο µειονεκτικό έναντι του πέους, ούτε την µητρό-
τητα έναντι της πατρότητας. Αντιθέτως, χαίροµαι που 
δεν είµαι άντρας, δηλαδή ένα ον υποχρεωµένο να πα-
ραδίνει ό,τι πολυτιµότερο έχει, το σπέρµα του, σε 
κάποιον άλλο, να το µορφώσει. Και που ακριβώς επειδή 
τρέµει για την αδυναµία και την τύχη του σπέρµατός 
του, το αναπαράγει σε εκατοµµύρια ανάτυπα. Χαίροµαι 
που είµαι γυναίκα, δηλαδή ένας ναός που µέσα του 
κάποιο από αυτά τα δύστυχα ανάτυπα πρόκειται να 
καταφύγει. Μια µήτρα στην οποία η φύση εµπιστεύεται 
την µοίρα της και το µέλλον της».  
 Φαίνεται πως κατάλαβε ότι µιλώντας είχε υψώσει 
τον τόνο της φωνής της –ίσως κι εγώ να την κοίταζα 
παράξενα–, γιατί ξαφνικά σταµάτησε, άφησε το γόνατό 
της που τόση ώρα το έσφιγγε, χαλάρωσε, ξάπλωσε πάλι 
στο χέρι της πολυθρόνας και µου χαµογέλασε.  
 «Θέλεις» της είπα «να συµφωνήσουµε ότι αυτά τα 
δύστυχα ανάτυπα δεν καταφεύγουν στον ναό σου σαν 
εγκληµατίες που ζητάνε άσυλο; Να τα πούµε, καλύτερα, 
προσκυνητές; Αλλά, ρωτώ, µπορείς να φανταστείς ναό 
χωρίς προσκυνητές; Ένα ερείπιο κατάκλειστο, πνιγµένο 
στα χαµόκλαδα και τα ερπετά;»  
 «Έλα τώρα» και το πρόσωπό της γέµισε παράπονο, 
«το πήρες στα σοβαρά. Απλώς, µ’ όλα αυτά ήθελα να 
σου κάνω µια µικρή επίδειξη, µη µε νοµίσεις χόρτο.»  

 52



 

 «Καλά εντάξει, σε συγχωρώ. Θα κάνω καφέ. Θέ-
λεις;».  
 «Ναι, θέλω. Κι όσο θα λείπεις θα ρίξω γύρω µια 
µατιά».  
 Από την ανοιχτή πόρτα της κουζίνας την έβλεπα να 
γυρίζει και να περιεργάζεται το δωµάτιο. Ήταν πράγµατι 
ελκυστική κοπέλα. ∆εν θα την έλεγα όµορφη, αν η 
οµορφιά σχετίζεται µε τα χαρακτηριστικά του προσώ-
που. ∆εν θα µπορούσες, σίγουρα, να θυµηθείς χωριστά, 
ούτε τα µάτια της, ούτε τη µύτη της, ούτε το στόµα της, 
όµως η έκφρασή της όταν µιλούσε, και ιδίως το γέλιο 
της, ακτινοβολούσαν µια ανυπόκριτη παιδικότητα και 
ειλικρίνεια, και συγχρόνως µια γλυκύτητα που εκµηδέ-
νιζε κάθε πρόθεσή σου ν’ αντιδικήσεις, ή ν’ αντιστα-
θείς. Είναι εκείνη η γοητεία που συναντά κανείς στην 
προεφηβική ηλικία, ποτέ στην εφηβική ή την ώριµη, κα-
µιά φορά –και για προικισµένα άτοµα–, στην γεροντική. 
 Όταν γύρισα µε τους καφέδες, την βρήκα όρθια 
µπροστά στο παράθυρο, να κοιτάζει έξω, µε τα πόδια 
ανοιχτά σε διάσταση, και τα χέρια διπλωµένα σφιχτά 
στο στήθος. Στάθηκα λίγο περιµένοντας να γυρίσει.  
 «Η ντιβανοκασέλα πού είναι; Τι την έκανες;» Ακί-
νητη στο παράθυρο. Σαν πέτρινη. Η φωνή της ήταν 
τώρα βραχνή, υπόκωφη, σαν ηχώ βαράθρου ή σπηλαίου.  
 Έµεινα άναυδος, µε τον δίσκο στο χέρι. ∆εν ήταν η 

 53



 

αλλαγή της φωνής και η έκδηλα απειλητική της στάση, 
όσο η ντιβανοκασέλα που ανέφερε. Πού ήξερε γι’ 
αυτήν; Όταν εγώ ποτέ µου και σε κανένα δεν την έχω 
αναφέρει κι όταν µε τόσο οδυνηρό αντίτιµο, χρόνια 
ολόκληρα, προσπαθώ να την ξεχάσω;  
 Ήταν τότε, που επρόκειτο ν’ απολυθώ από τον 
στρατό, και της είχα γράψει, να βρει ένα µικρό διαµέ-
ρισµα για να µείνω. Το διαµέρισµα ήταν ισόγειο, ενός 
δωµατίου, µε µια µικρή κουζίνα και λουτρό. Το καθά-
ρισε, άνοιξε και την αποθήκη που είχα κλείσει πριν 
φύγω τα λίγα πράγµατά µου, και τα µετέφερε στο δω-
µάτιο. Το γραφειάκι, τη βιβλιοθήκη µε τα βιβλία, και το 
µεταλλικό πτυσσόµενο ντιβάνι που χρησιµοποιούσα για 
κρεβάτι. Όµως το ντιβάνι είχε σκουριάσει µετά από 
τόσα χρόνια στην υγρασία της αποθήκης, το πέταξε, και 
µε τα λεφτά που της περίσσευαν, αγόρασε µια ντιβα-
νοκασέλα. Η ντιβανοκασέλα, µου έγραψε, πρώτον χω-
ράει µέσα της ένα σωρό πράγµατα, και δεύτερον, µε 
τρία µαξιλάρια στον τοίχο, δείχνει σαν καναπές. Και 
είχε δίκιο. Όταν πρωτοµπήκα µέσα, και είδα το γρα-
φειάκι στον έναν τοίχο, στον διπλανό την βιβλιοθήκη 
και στον απέναντι την ντιβανοκασέλα –είχε τοποθετήσει 
κι ένα µικρό τραπεζάκι στη µέση του δωµατίου–, είχα 
την εντύπωση πως δεν βρίσκοµαι σε υπνοδωµάτιο αλλά 

 54



 

σε γραφείο, και µάλιστα πολύ όµορφα φτιαγµένο. Πάνω 
λοιπόν σ’ αυτή την ντιβανοκασέλα καθίσαµε, µιλήσαµε, 
κι ερωτευτήκαµε χρόνια πολλά. Με το ρολό του παρα-
θύρου κατεβασµένο και την πόρτα κλειστή. Αναζη-
τώντας και ανατρέχοντας. Γυρίζοντας πάνω στη στενή 
ντιβανοκασέλα, τα ενωµένα σώµατά µας, µια το ένα 
πάνω µια το άλλο, σαν κλεψύδρα που αναµετάγγιζε, 
αναδροµώντας, τον χρόνο, µέχρι την πρώτη διαίρεση. Κι 
όταν, στο τέλος, η κραυγή της έγινε τόσο δυνατή, και το 
φράγµα της σιωπής έσπασε, και το παλιρροϊκό κύµα 
όρµησε και την πήρε από δίπλα µου, η ντιβανοκασέλα 
έγινε τεράστια, πλατιά και βαθιά, κι εγώ ένα αποµο-
νωµένο κύτταρο που ταξιδεύει στο χάος. Τότε µετέφερα 
την ντιβανοκασέλα στο διπλανό οικόπεδο –µαζί µε το 
σώµα της, όπως ήταν ξαπλωµένο ανάσκελα, γυµνό, 
γαλήνιο, µε σταυρωµένα χέρια–, και την έκαψα. Έκτοτε 
αναδιπλώνοµαι σε πτυχές χωρίς ποτέ να φτάσω την 
αρχή, σαν αυτή να χάνεται στο παρελθόν, σαν να µη 
συνέβη καµιά µετάλλαξη και καµιά ανωµαλία χρόνου. 
Για όλα αυτά δεν µίλησα σε κανέναν ποτέ. Πώς τώρα 
λοιπόν αυτή, µια κοπελίτσα άγνωστη, τα ήξερε;  
 Εξακολουθούσα να την κοιτώ άφωνος, ακίνητος, µε 
τον δίσκο στα χέρια, διστάζοντας να υποθέσω. Ξαφνικά 
όµως έλυσε τα χέρια της, ένωσε τα πόδια της, τίναξε το 

 55



 

κεφάλι σαν για να φτιάξει τα µαλλιά και γύρισε προς 
το µέρος µου. Στο πρόσωπό της έλαµπε ένα παιδικό 
χαµόγελο.  
 «Α ήρθες; Ωραία» είπε µε την γνωστή χαρούµενη 
και µελωδική της φωνή, και όπως ήταν ξυπόλυτη, µε 
πλησίασε χοροπηδητά, πήρε την κούπα µε τον καφέ και 
ξανακάθισε στην πολυθρόνα της. ∆εν µπορούσα να 
πιστέψω στην µεταµόρφωση. 
 «Και τώρα έχεις τον λόγο» συµπλήρωσε. «Εγώ τα 
είδα όλα, έψαξα λίγο και τη βιβλιοθήκη σου. Πρώτη 
φορά βλέπω ιδιωτική βιβλιοθήκη µε τόση τάξη και µε 
ταµπέλες. Αλήθεια, σ’ εκείνο το ράφι µε τα λογοτεχνι-
κά, είδα αρκετά βιβλία να έχουν στο εξώφυλλο ένα µε-
γάλο Χ µε µαρκαδόρο κόκκινο και άλλα µε µαρκαδόρο 
πράσινο. Τι σηµαίνουν;» 
 Αναρωτιόµουν αν όλα ήταν όπως πριν κι αν έπρε- 
πε, ειδικά σ’ αυτό το θέµα να απαντήσω. Είπα κάπως 
δισταχτικά 
 «Τα πρώτα είναι βιβλία παλιά ...» 
 «Όχι είναι καινούργια. Είδα ηµεροµηνίες» 
 «Καλά, να το πω αλλιώς: είναι βιβλία που ανήκουν 
στο παρελθόν. Οι συγγραφείς τους δεν αναρωτήθηκαν 
ποιος είναι ο ρόλος της λογοτεχνίας σε έναν κόσµο όπου 
οι ηθικοί κανόνες –και αντίστοιχα η ηθική συµπερι-
φορά– είναι εδραιωµένες γονιδιακά. Και συνεπώς οι 

 56



 

συγκρούσεις κάθε µορφής (συµφέροντος, επιβολής, 
γοήτρου, ηθικής ιδεών κ.λπ) όχι µόνο δεν έχουν πια 
ενδιαφέρον αλλά ούτε καν είναι νοητές. Αυτά για τα 
κόκκινα. Και όσο για τα πράσινα, είναι εκείνα τα βιβλία 
που γράφτηκαν αποκλειστικά για να διαβαστούν.» 
 «Κι είναι κακό αυτό;» Και τα µάτια της έγιναν ολο-
στρόγγυλα. 
 Κατάλαβα αµέσως το µεγάλο µου λάθος. Μια αυ-
θόρµητη απάντηση σε µια απλή ερώτηση και το ζεστό 
δωµάτιο έγινε παγωµένο αµφιθέατρο. 
 «Ξέρεις κάτι; Η συζήτηση για βιβλία είναι κάπως 
πληκτική. Θα έλεγα λοιπόν να την εγκαταλείψουµε.» 
 «Εντάξει, θα την εγκαταλείψουµε, αφού όµως πρώτα 
µου απαντήσεις». Και τα µάτια της παρέµεναν ολο-
στρόγγυλα. 
  «Έστω. Λοιπόν, τα βιβλία που έπρεπε να γραφτούν 
και να διαβαστούν έχουν πια τελειώσει από χρόνια. 
Ήτανε τα ροµαντικά µυθιστορήµατα για τις ερωτικές 
αναστολές, οι τολµηρές ιστορίες για τις σεξουαλικές 
ανορεξίες ή βουλιµίες, τα ηθικού και κοινωνικού προ-
βληµατισµού για τις πρωτόπειρες κοινωνίες. Ε, όπως 
ξέρεις τώρα πέρασαν όλα αυτά. Έχουµε τον έρωτα στην 
κατάψυξη, τον σεξουαλικό µας σύντροφο στο τηλέφωνο 
ή το πληκτρολόγιο, και τα ηθικά και κοινωνικά διλήµ-

 57



 

µατα στο µουσείο. Γι’ αυτό, όταν προσέξεις, θα δεις ότι 
όλα αυτά τα βιβλία αναφέρονται στο παρελθόν. Στον 
σηµερινό µας κόσµο που, όπως είπα είναι γονιδιακά 
ηθικός, η γραφή είναι πράξη αυτογνωσίας του συγγρα-
φέα και γι’ αυτό αφορά µόνο τον ίδιο. Το πρόβληµα 
λοιπόν µε την λογοτεχνία δεν είναι τι θα γράψεις αλλά τι 
δεν θα γράψεις –γιατί δεν σου προσφέρει καµιά βοή-
θεια. Κι αν επιµένεις να δηµοσιεύσεις αυτό που έγραψες 
ένας θα µπορούσε να είναι ο στόχος σου: Να πείσεις 
τους ανθρώπους να σταµατήσουν να είναι αναγνώστες, 
να γίνουν συγγραφείς. Ή, αντιστοίχως, από θεατές να 
γίνουν ζωγράφοι, από ακροατές συνθέτες και λοιπά. Και 
εδώ σταµατώ τη διάλεξη και την κουβέντα για βιβλία, 
όπως συµφωνήσαµε.» 
 «Στάσου στάσου µια στιγµή, γιατί να πάψουν να δια-
βάζουν και να γίνουν συγγραφείς;» 
 «Έχεις επιχειρήσει ποτέ να γράψεις;» 
 «Όχι.» 
 «Έχεις επιχειρήσει ποτέ να προσευχηθείς;» Με κοί-
ταξε µε το στόµα µισάνοιχτο.  
 «Να προσευχηθώ; Όχι.» 
 «Να επιχειρήσεις. Τότε θα δεις πόσο διαφορετικό 
είναι να προσεύχεσαι η ίδια από το να προσεύχονται 
άλλοι για σένα. Και για να το πω περισσότερο παραστα-
τικά: Έναν πίνακα ζωγραφικής θέλεις να τον βλέπεις 

 58



 

µόνη σου, ή προτιµάς να τον βλέπουν και να στον πε-
ριγράφουν άλλοι;» 
 «Φυσικά µόνη µου αλλά, για να γυρίσουµε πίσω, 
βρίσκεις εύκολο να γίνει κάποιος συγγραφέας –ή ζω-
γράφος ή συνθέτης;» 
 «Αν εννοείς καλός συγγραφέας και όχι κακός συγ-
γραφέας, σου λέω πως αν αγνοήσει κανείς τον αναγνώ-
στη, αυτά τα επίθετα δεν έχουν νόηµα. Υπάρχει απλώς 
ένας άνθρωπος που κάθεται µπροστά στα χαρτιά του κι 
αρχίζει να γράφει.  
 «Όχι, όχι δεν µ’ ενδιαφέρει το καλός και κακός, ρω-
τάω πώς γίνεται κάποιος συγγραφέας. Πώς δηλαδή κά-
θεται µπροστά στα χαρτιά του και γράφει.» 
 «∆εν υπάρχουν κανόνες και συνταγές. Συµβαίνει 
κάποια στιγµή, έτσι τυχαία. Αλλά εδώ έχω αρχίσει ήδη 
να παγώνω, σε παρακαλώ λοιπόν να φανείς συνεπής 
στην υπόσχεση που δώσαµε και να σταµατήσουµε την 
συζήτηση περί βιβλίων και συγγραφικής.» 
 «Αυτό δεν είναι τίµιο» είπε και πετάχτηκε όρθια. 
«Ούτε ευγενικό. Σαν να µε θεωρείς ανάξια για τέτοια 
θέµατα και θέλεις να µε ξεφορτωθείς. Κι όµως ξέρεις 
πως δεν θα υπάρξει άλλη φορά, ξέρεις πως η σειρά µου 
δεν έχει διδαχθεί τίποτα για προσευχές και τα παρόµοια 
και βλέπεις ότι θέλω να ξεφύγω, το έχω ανάγκη.» 
 ∆εν είχε άδικο. Το σφάλµα βέβαια ήταν ολόκληρο 

 59



 

δικό µου. Που άφησα την κουβέντα να εξελιχθεί. Θα 
µπορούσα να την είχα κλείσει, στην αρχή, µε κάποιες 
από τις τυπικές φράσεις των διαλέξεων και των επιφυλ-
λίδων για την πολιτιστική αξία του βιβλίου και του 
συγγραφέα και όλα να είχαν τελειώσει ανώδυνα. Τώρα 
ήταν πια αργά, δεν µπορούσα να υποχωρήσω. 
 «Κάτσε» της είπα. «Και ηρέµησε. ∆εν σε υποτίµη- 
σα ούτε θέλησα να σε ξεφορτωθώ. Απλώς νοµίζω πως 
δύο άνθρωποι που συναντώνται πρώτη φορά –και ίσως 
τελευταία– αναζητούν, ο ένας από τον άλλο την έκπλη-
ξη κι όχι τη µάθηση. Τέλος πάντων.» 
 «Με συγχωρείς» είπε και ξανακάθισε στην πο-
λυθρόνα 
 «Λοιπόν, πράγµατι ο συγγραφέας γίνεται τυχαία, και 
δεν εννοώ τον συγγραφέα για αναγνώστες –αυτός, όπως 
είναι γνωστό, φοιτά σε µια από τις πολλές σχολές συγ-
γραφέων, ή σε έναν απ’ τους πολλούς εκδοτικούς οί-
κους. Ας υποθέσουµε λοιπόν ότι είσαι προσκαλεσµένη 
σε ένα πάρτι που δίνει ο τυφλός συγκάτοικός σου στην 
πολυκατοικία, αυτός που µένει, έστω, στο διπλανό δια-
µέρισµα. Όπως κάνουµε όλοι πριν βγούµε από το σπίτι 
µας, κάθεσαι µπροστά στον καθρέφτη σου να βαφτείς, 
δηλαδή να µεταµφιεστείς.» 
 «Είπες όλοι. Το κάνεις κι εσύ όταν βγαίνεις από το 
σπίτι σου;» 

 60



 

 «Γιατί εγώ θ’ αποτελούσα εξαίρεση; Μόνο που, σαν 
άντρας, και εφόσον οι άντρες εξακολουθούν να µη 
βάφονται, έχω λιγότερα µέσα παραλλαγής. Μπορώ µόνο 
να διαλέξω χαµόγελο, βλέµµα, χειρονοµίες, και ιδίως –
το πιο δύσκολο– εκείνα που πρέπει να πω. Γι’ αυτό και 
βλέπεις µερικούς στο δρόµο να βγάζουν κάθε τόσο από 
την τσέπη ένα χαρτί και να σηµειώνουν. Αλλά αυτό 
είναι άλλο θέµα. Κάθεσαι λοιπόν στον καθρέφτη να 
µεταµφιεστείς. Μολυβώνεις τα φρύδια σου, µε πολλή 
προσοχή, λεπτά καµπυλωτά, αλλά ξαφνικά σκέφτεσαι 
αφού είναι πάρτι τυφλών και δεν θα µε δει κανείς, γιατί 
δεν τους δίνω άλλο σχήµα. Τα φαρδαίνεις λοιπόν και τα 
κάνεις ένα δάχτυλο. Πας να βάψεις τα βλέφαρά σου και 
λες γιατί δεν τα κάνω µπλε. Πας να βάψεις τα χείλη σου 
και λες γιατί να τα βάψω κόκκινα; Μπορεί αυτός να 
είναι ο κανόνας, για να µη φαίνεται το αίµα, όµως στα 
παλιά µου τα παπούτσια. Ας φαίνεται. Τα βάφεις λοιπόν 
πράσινα, έπειτα αλλάζεις γνώµη και τα βάφεις κάτα-
σπρα –ώστε η αντίθεση να είναι πιο έντονη. Συνεχίζεις 
έτσι να παίζεις µε τα χρώµατα τις περούκες τις βλεφα-
ρίδες τις αλοιφές. Το παιχνίδι φαίνεται διασκεδαστικό, 
όµως κάποια στιγµή διαπιστώνεις ότι τα πράγµατα 
δυσκολεύουν γιατί οι διάφοροι συνδυασµοί καταλήγουν 
σε διαφορετικό πρόσωπο και κάθε πρόσωπο έχει διαφο-
ρετικές απαιτήσεις, θέλει άλλο φόρεµα άλλο περπάτηµα 

 61



 

άλλη κίνηση άλλη σκέψη. Μετά, ξαναθυµάσαι ότι 
πρόκειται για πάρτι τυφλών, παρατάς τους προβληµα-
τισµούς, τα βγάζεις όλα, και τις βλεφαρίδες και τις πε-
ρούκες και τα µέικ-απ και λες, ε, αυτή είµαι εγώ και σ’ 
όποιον αρέσω. Και επειδή ένα τσίνορο έχει µπει στο 
µάτι σου, παίρνεις τον καθρέφτη του χεριού και την 
πετσέτα και προσπαθείς να το βγάλεις. Όµως το τσίνορο 
είναι λεπτό, δεν το βλέπεις. Ψάχνεις τότε στο γραφείο 
σου, βρίσκεις τον µεγεθυντικό φακό –ξέρεις, αυτόν που 
έχουµε για τα γραµµατόσηµα ή για τα πολύ µικρά γράµ-
µατα–, τον βάζεις επάνω στον καθρέφτη και ξανακοιτά-
ζεσαι. Το έχεις κάνει καµιά φορά αυτό; Ποτέ; Α ναι, 
µου είπες πως δεν έχεις επιχειρήσει ποτέ να γράψεις. 
Λοιπόν τώρα που κοιτάζεις βλέπεις το µάτι σου τερά-
στιο, διακρίνεις καθαρά αµέσως το ενοχλητικό τσίνορο 
και το βγάζεις. Αλλά διακρίνεις και άλλα πράγµατα που 
δεν είχες φανταστεί. Παραδείγµατος χάριν, µια κόκκινη 
φλέβα σαν εξωγήινο ερπετό µε πόδια δεξιά και αριστερά 
µπηγµένα στο άσπρο του µατιού σου. Πηγαίνεις πιο 
κάτω στη µύτη, τροµάζεις µε τους πόρους σου µεγάλους 
κρατήρες µε µια τεράστια κουτσουλιά στο βάθος, πιο 
κάτω διαπιστώνεις πως έχεις µουστάκι –προς Θεού!–, 
ανοίγεις το στόµα σου, βλέπεις ανάµεσα στα δόντια να 
κρέµονται κόκκινες µατωµένες σάρκες, βλέπεις τη 
γλώσσα σου –αυτό το όργανο µε το οποίο µιλάς για 

 62



 

έρωτα και οµορφιά–, ένα πανάσχηµο γλοιώδες ζώο, 
γεµάτο βλέννα που αλλάζει συνεχώς σχήµα και κινείται 
χωρίς να µπορείς να το ελέγξεις. Ε τώρα, αφού τα είδες 
όλα αυτά, είσαι συγγραφέας –ή ζωγράφος. Μπορείς να 
γράψεις ένα βιβλίο, ή να ζωγραφίσεις έναν πίνακα, και 
να τον πηγαίνεις στις συγκεντρώσεις των τυφλών.» 
 «Για να τους ειρωνευτώ;» Το χέρι της, που είχε αφή-
σει βαθιές δαχτυλιές πάνω στο ένα της γόνατο έσφιγγε 
τώρα το άλλο.  
 «Όλοι µας είµαστε τυφλοί. Θα τους τα πας για να 
τους εξηγήσεις πώς εσύ έγινες συγγραφέας και πώς µπο-
ρούν, µε ανάλογο τρόπο, να γίνουν και αυτοί.» 
 «Ναι αλλά εγώ η τυφλή βλέπω εκείνον τον πίνακα 
απέναντι, που δεν είναι δικός µου και µου αρέσει, ή δια-
βάζω το βιβλίο κάποιου ξένου και το απολαµβάνω.» 
 «Φυσικά, γιατί έχει µια πρωτοτυπία που γοητεύει. 
Και όσο σε γοητεύει σε ναρκώνει και σου εµφανίζει την 
δική του εικόνα του κόσµου για δική σου. Όµως οι ει-
κόνες του κόσµου είναι όσες και οι άνθρωποι. Και το 
ζητούµενο είναι να ταχτοποιηθείς µέσα στον δικό σου 
κόσµο και όχι µέσα στον κόσµο του άλλου.» 
 Ανασηκώθηκε, κατέβασε τα πόδια από την πολυθρό-
να, κάθισε ίσια, έβαλε τις παλάµες ανάµεσα στα γόνατα 
και µε κοίταξε, βαθιά, στα µάτια.  
 «Και αν δεν έχω δικό µου κόσµο;» 

 63



 

 «Τότε είσαι πολύ ευτυχισµένη και δεν χρειάζεσαι 
τον κόσµο κανενός.» 
 Έµεινα για λίγο ακίνητη, σιωπηλή, µε το κεφάλι 
κατεβασµένο. Έπειτα πήρε µια βαθιά ανάσα και κοίταξε 
απέναντι. 
 «∆εν ξέρω αν µπορώ να καταλάβω αυτά που λες, και 
αν είναι σκόπιµο να προσπαθήσω να τα καταλάβω». 
Μου έκανε εντύπωση η φωνή της, που είχε βαθύνει, 
σχεδόν χωρίς αρµονικές, αργή, συλλαβιστή. «Εκείνο 
που ξέρω είναι ότι είδα στη δισκοθήκη σου και τον δί-
σκο του Σνίτκε, και ο Σνίτκε είναι ο αγαπηµένος µου 
συνθέτης, όπως και ο...», αλλά ξαφνικά, πριν προλάβει 
να τελειώσει την φράση της κοκάλωσε στη θέση της, 
ίδια κούκλα βιτρίνας, το χέρι της µισοαπλωµένο να δεί-
χνει προς την βιβλιοθήκη, τα µάτια της ακίνητα γυάλινα, 
η έκφραση της µετέωρη, το χρώµα της κίτρινο, και από 
το µισάνοιχτο στόµα της να βγαίνει συνεχές και µονότο-
νο το τελευταίο φωνήεν «ο...», σαν από έναν κολληµένο 
παλιό δίσκο. Ήταν, σίγουρα, η γυναίκα των εκπλήξεων, 
αλλά αν προηγουµένως, µε την ντιβανοκασέλα, απόρη-
σα, τώρα αισθάνθηκα πανικό γιατί δεν ήξερα πώς ν’ 
αντιδράσω. Πήγα κοντά της, την ακούµπησα –ήταν 
κρύα. Προσπάθησα να την κουνήσω –ήταν σαν κόκαλο. 
Προφανώς, κάπου υπήρχε ένα λάθος, κάπου το σύστη-
µα κρέµασε, αλλά τώρα τι κάνουµε, πώς το εντοπίζου-

 64



 

µε, και πώς το ξεπερνάµε. Έτρεξα στο γραφείο στο τη-
λέφωνο, αλλά ποιον να πάρω, µετά σκέφτηκα να καθίσω 
στον υπολογιστή να κάνω κάποια απόπειρα, όµως πριν 
προλάβω να τραβήξω την καρέκλα, η κούκλα –το ίδιο 
ξαφνικά– λύθηκε, ζωντάνεψε, το χέρι της κατέβηκε, το 
χρώµα της αποκαταστάθηκε, το φωνήεν ξεµάγκωσε  
 «... ο Ράιχ» κατέληξε, σαν τίποτα να µην είχε συµβεί. 
Η φωνή της ήταν πάλι µελωδική, πρόσχαρη. Πήρε την 
κούπα από το τραπεζάκι και ήπιε λίγο καφέ σούρνοντας 
µπρος πίσω τα γυµνά της πέλµατα στο χαλί. «Αλλά γιατί 
στέκεσαι έτσι, σαν στήλη άλατος;»  
 Την πλησίασα, της χάιδεψα τα µαλλιά.  
 «Μήπως θέλεις να ξαπλώσεις λίγο;» 
 «Γιατί να ξαπλώσω;» Και µε κοίταξε µε έκπληξη. 
 «Να βάλω ν’ ακούσουµε τα τρένα του Ράιχ;» Την 
ρώτησα περισσότερο για να βεβαιωθώ πως είναι καλά 
παρά γιατί ήθελα ν’ ακούσω Ράιχ. 
 «Αχ όχι, θα µε πιάσει η µελαγχολία του ταξιδιού, κι 
εγώ τώρα αισθάνοµαι όµορφα εδώ µέσα. Έχεις και θερ-
µή φωνή, το χαλί είναι µαλακό...». Και αφήνοντας την 
κούπα στο τραπεζάκι, γλίστρησε από την πολυθρόνα 
στο πάτωµα, ξάπλωσε ανάσκελα, τεντώθηκε, έπειτα 
γύρισε στο πλάι και ανασηκώθηκε στον αγκώνα. Χωρίς 
καµιά ανησυχία, σαν να µη θυµόταν τίποτα, ούτε απ’ 
την κουβέντα µας ούτε απ’ το επεισόδιο. Σαν να είχα-
µε γνωριστεί εκείνη τη στιγµή.  

 65



 

 «Καταλαβαίνεις βέβαια πως είχα αγωνία καθώς ερ-
χόµουνα.» Και µε το δάχτυλό της σκάλιζε το χαλί. «Εν-
τάξει, σου έχουν πει, περίπου σαράντα, καλοβαλµένος, 
µε ενδιαφέροντα και δεν ξέρω τι άλλο, αλλά εδώ ακόµη 
κι ένα άσχηµο τασάκι, ή µια άβολη πολυθρόνα, πράγµα-
τα δήθεν ασήµαντα, µπορούν να σε αρρωστήσουν.»  
 «Σου έχει συµβεί;»  
 «Μµ... » τα φρύδια της σηκώθηκαν, τα µάτια της πή-
ραν δυο βόλτες, «δεν µπορώ να θυµηθώ πολύ πίσω, αλ-
λά µπορώ να το φανταστώ. Εσένα δεν σ’ ενοχλούν κάτι 
τέτοια δήθεν ασήµαντα;» 
 «Με ενοχλούν και µάλιστα περισσότερο από τα 
δήθεν σηµαντικά.» 
 «Βλέπεις λοιπόν που συµφωνούµε;» Και χαϊδεύο-
ντας τώρα µε την παλάµη της το χαλί µε κοίταξε κατά-
µατα. «Σ’ εµένα, υπάρχει κάτι ασήµαντο που σ’ ενο-
χλεί;» Και το ύφος της είχε έναν τόνο µικρού φόβου και 
συγχρόνως παράκλησης, σαν να σήµαινε "ακόµη κι αν 
σ’ ενοχλεί µη µου το πεις". Σηκώθηκα, πλησίασα και 
κάθισα σταυροπόδι µπροστά της. 
 
Εκείνη ακριβώς τη στιγµή χτύπησε το κουδούνι της 
εξώπορτας. Ξαφνιάστηκα. ∆εν περίµενα κανέναν αλλά 
και ούτε ήθελα κανέναν. Ήταν Κυριακή, είχα αποφασί-
σει να κρατήσω άδεια αυτή τη µέρα, να µη δεχτώ έκτα-

 66



 

κτα περιστατικά και να µην ενδώσω σε εντολές. Το 
κουδούνι ξαναχτύπησε επίµονα. Σηκώθηκα, της είπα µε 
συγχωρείς, κι έτρεξα νευριασµένος ν’ ανοίξω.  
 Ήταν δεν ήταν είκοσι χρονών. Ανάµεσα στα γένια 
και τα µαλλιά, φάνταζαν τα µεγάλα καστανά του µάτια 
και τα χείλη του, κόκκινα και παχιά σαν κοριτσίστικα. 
Πριν προλάβω να τον ρωτήσω «Είµαι ο φίλος» µου είπε. 
Ο θυµός µου έγινε έκπληξη.  
 «Μα, δεν παράγγειλα φίλο...»  
 «Όχι ο δικός σου» µε διέκοψε, «ο δικός της.» 
 Αισθάνθηκα να ανεβαίνει το αίµα µου στο κεφάλι. 
Αυτό πια πήγαινε πολύ. Έφερε µαζί και τον φίλο της; 
Ήρθε να την πάρει; Του έδωσε την διεύθυνσή µου χωρίς 
εντολή, χωρίς ούτε καν να µε ρωτήσει;  
 «Περίµενε» του είπα. 
 Την βρήκα ανακαθισµένη στο χαλί, µε την πλάτη 
στην πολυθρόνα.  
 «Ήρθε ο φίλος σου.»  
 «Ο φίλος µου;» και µε κοίταξε απορηµένη. «∆εν έχω 
κανένα φίλο.» 
 «Έτσι τουλάχιστον λέει, πως είναι ο φίλος σου.» 
 «∆εν έχω φίλο, και δικαιούµαι νοµίζω να µην έχω. 
Αρκετά µε το επεισόδιο του δρόµου, αρκετά µε το 
µπλουζάκι και το φουστάκι που µοιάζω σαν να βγήκα 
για πεζοδρόµιο, αρκετά και µ’ αυτό το µέικ-απ, που 

 67



 

αισθάνοµαι σαν να έχω κολλήσει σε ολόκληρο το 
πρόσωπό µου ένα µεγάλο φύλλο λευκοπλάστη. Να µε 
αφήσουν ήσυχη. Όχι, δεν θα τους κάνω το χατίρι. Πες 
του, σε παρακαλώ, να φύγει.»  
 ∆εν πρόφτασα όµως να του πω τίποτα γιατί είχε ήδη 
εισβάλει στο δωµάτιο, στάθηκε µπροστά της, την κοί-
ταξε λίγο χωρίς να πει λέξη, έπειτα την έπιασε απ’ το 
χέρι την σήκωσε βίαια, την αγκάλιασε σφιχτά και κόλ-
λησε το στόµα του στο δικό της. Εκείνη προσπάθησε ν’ 
αντισταθεί, τα χέρια της τον έσπρωχναν απ’ τους ώµους, 
σε λίγο όµως χαλάρωσε, ανέβασε τα χέρια της σιγά 
σιγά, τα τύλιξε γύρω στον λαιµό του σφίχτηκε πάνω του 
και σήκωσε το ένα της γόνατο στο ύψος του γοφού του. 
Εκείνος έβαλε το χέρι στην φούστα της, την ανασήκωσε 
και πέρασε την παλάµη του µέσα από την κιλότα.  
 Τους κοίταζα αποσβολωµένος, προσπαθώντας να 
καταλάβω τι συµβαίνει. Αν δηλαδή πρόκειται για πιθα-
νή φυσιολογική εξέλιξη, έστω και κάπως ανορθόδοξη, ή 
αν πρόκειται για κάποιο λάθος στην τιµή της µεταβλη-
τής. Όµως πριν προλάβω να καταλήξω, ο νέος την σή-
κωσε στα χέρια, έτσι, κολληµένη πάνω του, περπάτησε 
αργά, διέσχισε τον διάδροµο, έφτασε στην εξώπορτα 
που είχε αφήσει ανοιχτή, και βγήκε. Όταν συνήλθα και 
πήγα να κλείσω την εξώπορτα, έριξα µια µατιά έξω. ∆εν 
υπήρχε κανείς.  

 68



 

 Όλα πια είχαν κριθεί, δεν είχα λόγο να περιµένω. 
Πάτησα το Exit και µετά, όταν έπεσε το OK και το 
Cancel, πάτησα το ΟΚ. Όµως δεν θ’ αφήσω τα πράγµα-
τα έτσι, θα διαµαρτυρηθώ, και µάλιστα έντονα, υποτίθε-
ται πως η ροή, ακόµη κι αν είναι τυχαία, πρέπει ν’ 
ανταποκρίνεται στις δικές µου επιθυµίες και διαθέσεις 
και όχι αντίθετα, να µου χαλά τα σχέδια και το κέφι στα 
καλά καθούµενα. Γιατί τότε δεν έχω ανάγκη το πρό-
γραµµα, και δεν το καλώ. Στο κάτω κάτω πληρώνω και 
συνδροµή γι’ αυτό, και µάλιστα µεγάλη.  
 
Σου τα πληκτρολογώ αυτά ώστε να πάρεις κι εσύ τα µέ-
τρα σου, µια και όπως µου έγραψες στο τελευταίο σου 
email, είχες κι ο ίδιος µικροπροβλήµατα. Όµως εδώ πια 
δεν είναι µικροπρόβληµα που µπορείς να διορθώσεις, ή 
έστω και να ανεχθείς, εί... εί... είναι θεµε... θεµε... λιώ... 
Χµ, κάτι συµβαίνει, επαναλαµβάνω συλλαβές, θα κά 
νω...Save... δεν ξέρω τι έπα... έπα...θα, αισθάνο... 
αισθάνο...µαι και ζά... ζάλη, λιπο...θυµώ, ναι... ναι, 
κάποιος... έχει πατή...σει το Exit, έχει πέ...σει το OK και 
το... Cancel, µάλλον πη...γαί...νει στο Ο... 
 
 [Το προηγούµενο κείµενο το βρήκα σε µια από τις 
µεταχειρισµένες δισκέτες που πουλιούνται στην αγορά 
µε το κιλό, για επαναχρησιµοποίηση.] 

 69



 
 
 
 
 

Προς µαθηµατικούς 
 
 
 
 
 
 
 
 
 
 
 
 
 
 
 
 
 
 
 



 

 
 

Οι κλωβοί 
 
 
 
Του έλεγα τις προάλλες, καθώς συζητούσαµε για τα χέ-
ρια, πως εγώ προσπαθώ να κρατώ τα δικά µου σε λογικό 
µήκος. 
 
Ο λόγος ήταν για τον καινούργιο τύπο του προστατευτι-
κού µας κλωβού. Ο πρώτος τύπος –που παραµένει και 
κλασικός– είναι ο γνωστός κύλινδρος από συρµάτινο 
πλέγµα, που η κάτω του βάση είναι ανοιχτή και η επάνω 
κλειστή µε το ίδιο πλέγµα, αλλά µε µια τρύπα στη µέση, 
όση η διάµετρος του κεφαλιού. Ο κύλινδρος φοριέται 
απ’ το κεφάλι, όπως το κάθε φόρεµα, και η πάνω του 
βάση, αφού περάσει το κεφάλι πατάει στους ώµους. Αυ-
τός ο τύπος σχεδιάστηκε και φορέθηκε εσπευσµένα, µε 
τις πρώτες εκρήξεις. Φυσικά, λόγω του επείγοντος δεν 
δόθηκε στο σχέδιο η δέουσα προσοχή. Ο κύλινδρος λει-
τούργησε θαυµάσια και σώσαµε τότε πολλούς ανθρώ-
πους. Εντούτοις ήταν φανερό πως ο τύπος αυτός είχε 
πολλά µειονεκτήµατα που έπρεπε, µια και ηρέµησαν τα 
πράγµατα, να διορθωθούν.  

 70



 

Το πρώτο του µειονέκτηµα ήταν ότι καθώς εκείνος που 
τον φορά βαδίζει στο δρόµο, ο κύλινδρος κουνιέται πέ-
ρα δώθε, συγκρατούµενος µόνο στο λαιµό. ∆εν είναι 
µόνο ο ερεθισµός του δέρµατος γύρω απ’ το λαιµό αλλά 
και το αίσθηµα του πνιγµού που αισθάνεσαι όταν ο κλω-
βός σου, χτυπώντας στον κλωβό του άλλου σπρώχνεται 
προς τα πίσω. Γι’ αυτό και όλοι φορούσαν τότε κασκόλ, 
χειµώνα καλοκαίρι, κασκόλ που λανσαρίστηκαν για τον 
σκοπό αυτό, βαµβακερά ή µάλλινα ή µεταξωτά, σε 
ωραίες υφάνσεις και ποικιλία χρωµάτων. Στην αρχή οι 
δύο άκρες του κασκόλ ρίχνονταν πίσω, έπειτα η µόδα 
άλλαξε η µία άκρη πήγαινε πίσω κι η άλλη µπροστά, 
έπειτα ήρθαν και οι δύο µπροστά και πιάνονταν µε µια 
καρφίτσα. Καρφίτσα ασηµένια ή χρυσή, σε διάφορα 
σχήµατα, άλλοτε µε µια πέτρα πολύτιµη, άλλοτε µε ένα 
σχέδιο λαϊκής τέχνης. Ε βέβαια αυτό δεν κράτησε πολύ. 
Ο τύπος βελτιώθηκε, εξοπλίστηκε µε τέσσερις ακτίνες 
από σύρµα που πιάνονται µε ζώνη στη µέση, κρατώντας 
τον κλωβό ακίνητο. 
Το δεύτερο µειονέκτηµα ήταν το µέγεθος. Και το µεν 
ύψος του κυλίνδρου, ε καλά αυτό καθορίστηκε εύκολα, 
µέχρι λίγο πιο κάτω απ’ τη λεκάνη, ώστε να επιτρέπει 
άνετο βάδισµα. Το µεγάλο πρόβληµα ήταν η διάµετρος. 
Όπως είναι γνωστό, οι συρµάτινοι κλωβοί κατα-
σκευάστηκαν και φορέθηκαν όταν πρωτοεµφανίστηκε 

 71



 

το φαινόµενο, όταν δηλαδή διαπιστώθηκε πως τα σώ-
µατα που πλησίαζαν σε µικρή απόσταση, ακαριαία 
πυρακτώνονταν εκρήγνυνταν κι εξαφανίζονταν. Η "µι-
κρή απόσταση" δεν στάθηκε δυνατόν να προσδιοριστεί 
ακριβώς, εξαρτιόταν από τα πρόσωπα αλλά και την ώρα 
και τις συνθήκες. Π.χ. δύο πρόσωπα που συναντήθηκαν 
στο δρόµο και χαιρετήθηκαν µε χειραψία, χωρίς καµιά 
συνέπεια, όταν µετά από λίγης ώρας συνοµιλία ξανάδω-
σαν τα χέρια ν’ αποχαιρετιστούν το κακό συνέβη (γι’ 
αυτό βγήκε και η διαταγή "µην δίνετε ποτέ τα χέρια"). 
∆ύο άλλοι, άγνωστοι, που διασταυρώθηκαν στο δρόµο 
και κοιτάχτηκαν στα µάτια, έπαθαν το ίδιο (γι’ αυτό 
βγήκε η άλλη διαταγή "µην κοιτάζεστε στα µάτια"). 
Πολλά ανδρόγυνα, ενώ φιλιόνταν όταν χώριζαν το πρωί 
για τις δουλειές τους, το βράδυ που επιστρέφανε στο 
σπίτι και πριν προφτάσουν να µιλήσουν, αµέσως µόλις 
αντικρίζονταν, γίνονταν σκόνη. Κι έτσι άκουγες συνέ-
χεια εκρήξεις, στο δρόµο στο λεωφορείο στους οίκους 
ανοχής, στα σπίτια. Και βέβαια, το µεγαλύτερο κακό δεν 
ήταν οι κρότοι (αν και δεν ήταν και ασήµαντοι) όσο οι 
εξαφανίσεις των ανθρώπων. Επειδή λοιπόν η επικίνδυνη 
απόσταση δεν µπορούσε εύκολα να διαπιστωθεί (και δεν 
υπήρχε και χρόνος για πειράµατα), οι κύλινδροι κατα-
σκευάστηκαν µε την µεγαλύτερη δυνατή ακτίνα. Για 

 72



 

λόγους πρακτικούς η ακτίνα δεν έπρεπε βέβαια να υπερ-
βαίνει το µήκος του χεριού, για να µπορεί κανείς τε-
ντώνοντας το χέρι να ξεκλειδώσει την πόρτα του, ή ν΄ 
αγοράσει εφηµερίδα. Όµως αυτή η σχετικά µεγάλη διά-
σταση κλωβών παρουσίαζε πολλά προβλήµατα. Οι άν-
θρωποι στο δρόµο τσούγκριζαν συνεχώς, δεν χωρούσαν 
στα λεωφορεία, δεν χωρούσαν στις πόρτες των δηµό-
σιων κτιρίων, όταν πήγαιναν να οδηγήσουν τα ΙΧ τους 
έπρεπε να δένουν τον κλωβό στη σχάρα γιατί δεν χω-
ρούσε στο πορτµπαγκάζ και λοιπά. Από την άλλη, όπως 
αποδείχτηκε, ήταν και περιττά ασφαλής. Καµία έκρηξη 
δεν σηµειώθηκε, ούτε σε ανθρώπους που συγκρούονταν 
και βρίζονταν στο δρόµο, ούτε σε άλλους που αγαπιό-
νταν και έκλαιγαν και προσπαθούσαν ν’ ακουµπιστούν. 
Η διάµετρος λοιπόν µπορούσε να ελαττωθεί. 
Τρίτο µειονέκτηµα ήταν η µορφή του πλέγµατος. Οι 
πρώτοι κλωβοί έγιναν από κοτετσόσυρµα, που αµέσως 
όµως αποσύρθηκε µετά από τις διαµαρτυρίες των οικο-
λόγων, αλλά και τις διαµαρτυρίες του κόσµου γιατί 
εµπόδιζε τις καθηµερινές δουλειές. Πώς θα µπορούσε 
κανείς να φέρει µέσα στον κλωβό τα στοιχειώδη είδη 
πρώτης ανάγκης (όπως ας πούµε το τηλεκοντρόλ); Κα-
τασκευάστηκαν λοιπόν από συρµάτινα τσέρκια που 
είχαν όλα την ίδια ακτίνα, ίση µε το µήκος του απλω-

 73



 

µένου χεριού. Τα τσέρκια τοποθετούνταν το ένα πάνω 
από το άλλο σε αποστάσεις δέκα ως δεκαπέντε εκατο-
στών, έτσι ώστε ανάµεσά τους να χωράει να περάσει η 
παλάµη, και συνδέονταν µεταξύ τους µε κατακόρυφα 
σύρµατα του ίδιου πάχους, ανά αποστάσεις, ας πούµε 
τριάντα εκατοστών. Ήταν ένα καλά σχεδιασµένο πλέγ-
µα, αρκετά ελαφρύ, που αµέσως καθιερώθηκε και στους 
δρόµους, για περίφραξη των λουλουδιών και των κορ-
µών των δέντρων, ώστε να µην πηγαίνουν και κατουράν 
τα σκυλιά. 
Τέταρτο µειονέκτηµα ήταν ο θόρυβος που έκαναν οι 
κλωβοί όταν χτυπούσαν ο ένας στον άλλο. Γιατί όσο και 
αν πρόσεχες στο βάδισµα, όσο και αν περίµενες τον απέ-
ναντι να περάσει παραµερίζοντας ευγενικά, τα γκράντζ 
και γκρούντζ απ’ τις συγκρούσεις ήταν αναπόφευκτα. 
Αυτό το µειονέκτηµα αντιµετωπίστηκε µε πλαστική 
επένδυση, την ίδια επένδυση που έχουνε τα σύρµατα 
που απλώνουν στις ταράτσες για την µπουγάδα. 
Με αυτά λοιπόν τα µέτρα ο κλασικός τύπος βελτιώθηκε, 
το βάδισµα έγινε ανετότερο και οι συναντήσεις γνωστών 
και αγνώστων περισσότερο ασφαλείς. Όµως πάντοτε το 
ανθρώπινο δαιµόνιο µεγαλουργεί! Μετά το σηµερινό 
µοντέλο εκείνος ο κλωβός δείχνει αρχαίος, τόσο που 
απορούµε πώς τότε τον ανεχόµασταν. Επί παραδείγµατι, 
αν τότε ήθελε κάποιος να φάει στο δρόµο µια τυρόπιτα, 

 74



 

έπρεπε, αφού την πάρει µέσα στο πλέγµα, να την ανε-
βάσει στη βάση του λαιµού που αποτελείτο από οµόκεν-
τρους συρµάτινους κύκλους, να την περάσει ανάµεσα 
στα σύρµατα και να σκύβει το κεφάλι του να δαγκώνει. 
Ε όσο νάναι αυτό δηµιουργούσε κάποια ένταση. Σήµε-
ρα, τα πράγµατα είναι πια απλά. Τι χρειάζεται το πλέγµα 
στην πάνω βάση; σκέφτηκαν. Τίποτα. Μόνο για να κρα-
τάει κρεµασµένο από τους ώµους τον κύλινδρο. Ωραία. 
Αρκεί λοιπόν ένας άνετος συρµάτινος κύκλος γύρω απ’ 
τον λαιµό και τέσσερις ακτίνες που τον συνδέουν µε το 
επάνω τσέρκι του κυλίνδρου (ιδέα που ασφαλώς προήλ-
θε απ’ τα καλύµµατα των πορτατίφ). Ή: Πώς µετέφεραν 
οι άνθρωποι τότε κάποιο αντικείµενο που δεν χωρούσε 
να περάσει µέσα στον κλωβό, ας πούµε τη σακούλα µε 
τα ψώνια; Ο πωλητής άφηνε τη σακούλα στο δάπεδο, ο 
αγοραστής πήγαινε και στεκόταν ακριβώς πάνω της, 
λύγιζε τα γόνατα την έπιανε και την σήκωνε µέσα στο 
πλέγµα. Σήµερα το µπρος µέρος του κυλίνδρου ανοίγει 
προς τα έξω σαν πόρτα. Την σπρώχνεις, ανοίγεις, παίρ-
νεις µέσα το δέµα και βέβαια την ξανακλείνεις γρήγορα 
γρήγορα µήπως και, από λάθος, πλησιάσει κάποιο χέρι. 
Μετά, το άλλο: Πώς βγάζεις το πλέγµα όταν πηγαίνεις 
στο πάρκιν να παραλάβεις το αυτοκίνητό σου; Πρώτα 
το έπιανες, το σήκωνες ψηλά, άλλοτε σου πιανόταν 
στα κουµπιά άλλοτε σου χαλούσε το χτένισµα. Τώρα το 

 75



 

πλέγµα είναι πτυσσόµενο. Το πιάνεις από κάτω, το ση-
κώνεις µέχρι το λαιµό, συµπτύσσεται, ένα καρουλάκι, 
το βγάζεις το πετάς στο πίσω κάθισµα. 
Η µεγαλύτερη όµως ανακάλυψη, που διαφώτισε πλήρως 
το θέµα και κατέληξε στο σύγχρονο σχήµα του κλωβού, 
οφείλεται σε έναν λαµπρό νέο επιστήµονα, και τα πει-
ράµατα που έκανε µε έναν εθελοντή θανατοποινίτη 
κατάδικο –µε αντάλλαγµα βέβαια την ελευθέρωσή του. 
Το συνταρακτικό λοιπόν συµπέρασµα της έρευνας ήταν 
πως οι εκρήξεις οφείλονταν σ’ έναν και µόνο λόγο: στο 
πλησίασµα των σωµάτων που συνοδεύεται από άπλωµα 
των χεριών –γι’ αυτό και ο κατάδικος ατύχησε, έµεινε 
δίχως χέρια. ∆εν εξηγήθηκε ακόµη από τον επιστήµονα 
το γιατί συµβαίνει αυτό. Υποστηρίζει όµως πως βρίσκε-
ται κοντά στη λύση, αν και αυτή ίσως καθυστερήσει λί-
γο µια και στις µέρες µας είναι λιγάκι δύσκολο να βρεις 
άνθρωπο για πειράµατα –η ποινή του θανάτου έχει 
καταργηθεί και πρέπει να βολευτείς µε κάποιον ηρωινο-
µανή που ψάχνει τη δόση του, ή κάποιον φτωχό µετανά-
στη. Αλλά εκείνο που ενδιαφέρει όλους στις καθηµερι-
νές µας εφαρµογές, είναι η αιτία του φαινοµένου και όχι 
η ερµηνεία του (δεν θάναι δα και το µόνο φαινόµενο 
που παραµένει ανερµήνευτο). 
Το συµπέρασµα λοιπόν είναι τούτο: "Μην απλώνετε τα 
χέρια όταν βρίσκεστε κοντά". Σηκώνετε µόνο τις παλά-

 76



 

µες, και αν αυτό δεν αρκεί σηκώστε έστω λίγο και τον 
πήχη. Αλλά, προς θεού, ποτέ τον αγκώνα. Το τεντωµένο 
χέρι µε το ένα δάχτυλο σε έκταση ή µε τα δάχτυλα σε 
γροθιά, ή έστω το απλωµένο απλώς χέρι µε τα δάχτυλα 
χαλαρά, µισάνοιχτα, έτοιµα, –ιδίως αυτό το τελευταίο 
εγκυµονούν τον µέγιστο κίνδυνο. Με λίγη εξάσκηση θα 
δείτε πως και µόνο µε τις παλάµες µπορείτε να ικανο-
ποιείτε όλες τις ανάγκες σας. Έτσι λοιπόν στους νέους 
κυλίνδρους, µόλις σφίξετε στη µέση σας την ειδική ζώ-
νη µε τις ακτίνες, που συγκρατούν ακίνητο τον κύλιν-
δρο, πιέζετε τους αγκώνες στη ίδια ζώνη, και τότε µε 
ένα ελαφρό κλικ οι αγκώνες –που εξοπλίζονται µε ειδι-
κά βραχιολάκια– κλειδώνουν αυτόµατα πάνω της και 
δεν µπορούν να αποµακρυνθούν.  
Μετά λοιπόν από αυτές τις βελτιώσεις, οι κύλινδροι 
έχουν την µισή διάµετρο, όσο η απόσταση από τον 
αγκώνα στα δάχτυλα. Και όχι µόνο αυτό. Αν µπορείτε 
να σηκώνετε λιγότερο τον πήχη, την περιορίζετε περισ-
σότερο. Με λίγη µάλιστα εξάσκηση συνηθίζετε να αρ-
κείσθε στο σούρσιµο του πήχη εφαπτοµενικά στο σώµα, 
οπότε η διάµετρος περιορίζεται στο φάρδος των ώµων. 
Ένας κλωβός εφαρµοστός, κοµψότατος, απόλυτα ασφα-
λής. Και έτσι δεν χρειάζεται πια να διαπλατύνονται τα 
πεζοδρόµια και οι διάδροµοι, ούτε να φαρδαίνουν οι 
πόρτες. Όλα παραµένουν όπως ήταν πριν και η ζωή συ-

 77



 

νεχίζει τον κανονικό της δρόµο. Βέβαια, µε τον καιρό τα 
χέρια ατροφούν κονταίνουν και λεπταίνουν, αλλά τι 
πειράζει αφού δεν χρειάζονται; Εκτός αν είστε ξεπερα-
σµένων παλαιών αρχών, όπως εγώ. Που χωρίς λόγο, 
προσπαθώ, µε βραδινή γυµναστική, να διατηρώ τα χέρια 
µου σε λογικό µήκος, σκεπτόµενος, όπως άλλωστε όλοι 
οι ηλικιωµένοι άνθρωποι: δεν ξέρεις καµιά φορά τι 
γίνεται. Εκεί που δεν το περιµένεις... 
  
 

 
 
 
 
 
 
 
 
 
 
 
 
 
 
 

 78



 

 
 

Η περιήγηση 
 
 
 
 
 «Κυρίες και κύριοι καληµέρα σας. Ο οδηγός του 
πούλµαν κι εγώ σας καλωσορίζουµε στη σηµερινή δια-
δροµή µας και σας ευχόµαστε καλή διασκέδαση. Από τη 
µεριά µας θα κάνουµε ό,τι µπορούµε για να περάσουµε 
όλοι καλά, που άλλωστε είναι και ο µοναδικός σκοπός 
της µικρής ζωής µας. Από τη µεριά σας παρακαλούµε 
υποµονή, αισιοδοξία και καλή διάθεση, όλα θα πάνε µια 
χαρά. Το σηµερινό µας πρόγραµµα περιλαµβάνει πε-
ριήγηση στα αξιοθέατα της πόλεως, όσα χρειάζονται, µε 
κατατοπιστική περιγραφή, όση αρκεί µέχρι το τέλος της 
διαδροµής. Ερωτήσεις επιτρέπονται και αν κάποτε δεν 
δίνονται απαντήσεις ή δίνονται αλλά όχι ικανοποιητικές 
–συνήθως είναι, σε όλους–, αυτό συµβαίνει γιατί οι 
συντάκτες του κειµένου, που όλα τα ξέουν, δεν θέλη-
σαν. Πάντως εγώ τους ενηµερώνω συνεχώς, ώστε να 
είναι πάντοτε έτοιµοι σε περίπτωση κρίσης. Αναψυκτικά 
που να ικανοποιούν κάθε σας ανάγκη υπάρχουν άφθονα 
στο µπουφέ. Το µεσηµέρι σερβίρεται φαγητό, χωρίς λι-

 79



 

παρά, που κάνουν κακό στην υγεία. Μη βιαστείτε να 
 το τελειώσετε, µετά δεν υπάρχει –και δεν χρειάζεται– 
τίποτ’ άλλο. Όσοι ζαλίζονται θα βρουν σακούλες στο 
µπροστινό κάθισµα αν και δεν νοµίζω ότι πράγµατι θα 
τις χρειαστούν –όλοι στο τέλος συνηθίζουν».  
 «∆ιαβάστε τις οδηγίες για τις ζώνες ασφαλείας. Οι 
ζώνες ασφαλείας συνδέουν άρρηκτα το σώµα του αν-
θρώπου µε το σώµα του πούλµαν. Μ’ αυτό τον τρόπο 
εκείνοι που κατασκευάζουν το πούλµαν µπορούν να 
µελετήσουν την ευστάθειά του, κάτι που δεν γίνεται 
όταν τα ανθρώπινα σώµατα κινούνται ελεύθερα εδώ κι 
εκεί. Από την άλλη µεριά, αν συµβεί στο πούλµαν ένα 
ατύχηµα –πούλµαν είναι–, δεν αφήνουν το σώµα να 
εκτιναχτεί σύµφωνα µε τους φυσικούς νόµους του σώ-
µατος, αλλά το συγκρατούν να κινηθεί σύµφωνα µε τους 
νόµους του πούλµαν. Τέλος πάντων, πρέπει να το πά-
ρουµε απόφαση ότι από τη στιγµή που µπαίνουµε στο 
πούλµαν δεν είµαστε πια ο κακοµαθηµένος καθηµερινός 
εαυτός µας, αλλά ένα µέρος του καλά οργανωµένου 
αιώνιου εαυτού του πούλµαν.» 
 
Όπως κάθε φορά, ήταν όµορφη µέρα. Ανθεστηριώνας, 
µε ούριο άνεµο. Από τις γρίλιες των κλιµατιστικών αρώ-
µατα. Οι επιβάτες έπαιζαν τραλαλά. Η µπάλα, της περα-
σµένης γενιάς, κυλούσε πάνω κάτω στο διάδροµο χορο-

 80



 

πηδώντας στις προεξοχές της µύτης και του σαγονιού, 
κάποιο πόδι την κλοτσούσε. Ή, παιζόταν στον αέρα από 
χέρι σε χέρι, χτυπώντας στο ταβάνι και τα σφραγισµένα 
παράθυρα. 
 
 «Αρχίζουµε την περιήγησή µας από την άκρη της 
πόλης, το νεκροταφείο Κεραµεικού. Όπως ξέρετε κάθε 
πόλη αρχίζει και τελειώνει µ’ ένα νεκροταφείο. Ειδικά 
το νεκροταφείο Κεραµεικού το αναφέρουµε µόνο από 
υποχρέωση προς τους ιερούς προγόνους µας, γιατί δεν 
το χρησιµοποιούµε πια. Το έχουµε εξαντλήσει. Πολλές 
δοκιµές που κάναµε, µετά από µεγάλες περιόδους αγρα-
νάπαυσης, απέδειξαν πως είναι πια άκαρπο. Συµβαίνουν 
αυτά µε τα νεκροταφεία του κόσµου. Το έδαφος έχει µια 
ορισµένη επιείκεια και ανοχή, κάποτε σου δίνει µια και 
σε πετάει έξω. Έτσι λοιπόν το νεκροταφείο Κεραµεικού 
έχει αντικατασταθεί τώρα µε άλλο, πρόσφατα σβαρνι-
σµένο και κοπρισµένο, µεγάλης στρεµµατικής χωρητι-
κότητας και απόδοσης». 
 
Η συνοδός φαίνεται πως ήξερε καλά την διαδροµή γιατί 
ελάχιστες φορές κοίταζε έξω. Συνήθως κρατούσε στα 
γόνατα και ξεφύλλιζε ένα εικονογραφηµένο περιοδικό. 
Όταν χρειαζόταν, άνοιγε το µικρόφωνο και χωρίς να 
σταµατήσει να ξεφυλλίζει, έδινε στους επιβάτες πληρο-

 81



 

φορίες. Ίσως κάποτε να ξεχνούσε κάποια φράση από 
το ακριβές κείµενο του Βιβλίου των Συνοδών, ή ίσως να 
πρόσθετε κάποια δική της, αλλά πάντοτε εντός της γρα-
φής και του ιερού πνεύµατος του Βιβλίου. Ήξερε άλλω-
στε πολύ καλά ότι ο οδηγός, µε αυτί και µάτι άγρυπνο, 
παρακολουθούσε. Τώρα, εκτός από τις πληροφορίες, η 
συνοδός είχε και άλλα καθήκοντα που αφορούσαν την 
ασφάλεια και την υγεία του πληρώµατος. Γι’ αυτό έκανε 
πότε πότε και µια βόλτα στο διάδροµο, ακουµπούσε 
µερικά µέτωπα, µετρούσε σφυγµούς, ή σήκωνε βλέφαρα 
για να δει µέσα τα µάτια. Όταν γύριζε πίσω στη θέση 
της έβγαζε ένα στραβοδιπλωµένο χαρτί από την τσέπη 
της, το άνοιγε, το ίσιωνε µε το χέρι πάνω στο ανοιγµένο 
περιοδικό, και έγραφε, µε πλήρη αντικειµενικότητα και 
ακρίβεια, την ηµεροµηνία τα πρόσωπα και τα γεγονότα. 
 
 «∆εξιά σας βλέπετε διατηρητέα στοιχεία της πόλεως. 
Η περιφραγµένη συστάδα των πεύκων ανήκει στον 
παλαιό πνεύµονα πρασίνου. Σήµερα, όπως ξέρετε, δεν 
έχουµε ανάγκη πνεύµονος, ούτε πρασίνου ούτε άλλου 
χρώµατος ή συνταγής. Τα σώµατα που διακρίνετε ξα-
πλωµένα και ακίνητα στις ρίζες των πεύκων είναι των 
µαθητών κάποιου σχολείου σε εκδροµή. Πιο κάτω µπο-
ρείτε να δείτε , µέσα στο κιγκλίδωµα, έναν πλάτανο πα-
λιάς τεχνολογίας. Χρειαζόταν ήλιο, νερό και ανθρώπινη 

 82



 

κουβέντα. Γι’ αυτό κυρίως ζούσε σε πλατείες χωριών, 
δίπλα σε µια βρύση, όπου µαζεύονταν άνθρωποι, σε κα-
ρέκλες και σε πεζούλια, και πάντοτε έβρισκαν κάτι να 
πουν. Τι είπατε; Το άγαλµα; Α ναι, είναι κάποιου εθνι-
κού ποιητή που µου διαφεύγει το όνοµά του.» 
 
 «Αριστερά σας βλέπετε ακόµη πορείες ανθρώπων 
που κραδαίνουν. Με σκούφους από δέρµα µε τραγιά-
σκες µε µπερέδες µε ρεµπούµπλικες µε κλακ. Και ανά-
µεσά τους κουκούλες άσπρες µαύρες κόκκινες και ό,τι 
άλλο χρώµα φανταστείς. Στο βάθος βλέπετε κατακλυ-
σµούς. Σε λίγο οι κατακλυσµοί θα έρθουν µπροστά και 
θα σκεπάσουν τους σκούφους τα καπέλα και τις κου-
κούλες, κι έχει γούστο να βλέπει κανείς κάθε φορά τι 
επιπλέει.» 
 
Εν τω µεταξύ το πούλµαν προχωρούσε, οι εικόνες ακο-
λουθούσαν ανώµαλα η µια την άλλη, τα τζάµια γέµιζαν 
πιτσιλιές –καφετιές ροζ ή κατακόκκινες– τα τραγούδια 
σιγά σιγά σταµατούσαν, όλοι κάθονταν στις θέσεις τους 
και κοίταζαν, τα µάτια σιγά σιγά µισόκλειναν, τα χείλια 
σφίγγονταν σε µια γραµµή.  
Εκείνη ήταν κολληµένη πάνω του. Το κεφάλι της πε-
σµένο στον ώµο του. Τα δάχτυλά της περασµένα στα 
δικά του. 

 83



 

 «∆ιατρέχουµε τώρα την λεωφόρο των ρόδων. Τα 
ρόδα, όπως ξέρετε, κράτησαν λίγη ώρα, µετά όλοι κα-
τάλαβαν πως πρέπει να ψάξουν να βρούνε µια δουλειά –
ή κάποια άλλη παράγραφο– να τα βγάλουν πέρα. Όµως 
η λεωφόρος λέγεται έτσι εις ανάµνησιν. Σήµερα, όπως 
επίσης ξέρετε, καλλιεργούµε ρόδα σε θερµοκήπια. ∆εν 
έχουν άρωµα αλλά δεν έχουν και αγκάθια, κι ακόµη 
µπορούν να συντηρηθούν µέρες, αν τους ρίχνετε κάθε 
πρωί στο νερό µια ασπιρίνη. Εδώ µπορείτε να δείτε και 
νέα είδη θερµοκηπίου που η σύγχρονη τεχνολογία δη-
µιούργησε, και που αντικατέστησαν άλλα παλαιά στοι-
χεία της λίγης ώρας. Εκείνο, ας πούµε, το ωραίο κτίριο 
είναι παιδικός σταθµός ακλήρων γονέων, το άλλο ωραίο 
κτίριο είναι οίκος νεανικής ευγηρίας, κι εκείνο το αυτο-
κίνητο είναι της άµεσης ψυχικής βοήθειας, µε νανοτε-
χνολογικά µέσα.» 
Όλοι την άκουγαν µε προσοχή. Μερικοί κρατούσαν 
σηµειώσεις. Κάποιος από τα πίσω καθίσµατα σηκώθηκε 
κάποια στιγµή δειλά και είπε πως η ηµεροµηνία που 
αναφέρατε δεν ήταν αυτή αλλά εκείνη. Ένας άλλος ση-
κώθηκε και είπε πως δεν ήταν ούτε εκείνη αλλά άλλη. 
∆ηµιουργήθηκε τότε κάποια σύγχυση, αλλά η συνοδός, 
σαν καλή επαγγελµατίας, τους καθησύχασε όλους. «Τις 
ηµεροµηνίες», είπε, «όπως και τα ίδια τα γεγονότα τα 
καθορίζει πάντα αυτός που µιλά». 

 84



 

 «Περνάµε τώρα µπροστά απ’ το ξόανο. Το ξόανο, 
όπως ξέρετε, είναι ξόανο για να µπορούµε να το ντύ-
νουµε όπως θέλουµε. Παλιά, το έντυναν µε πέπλο, που 
κάθε τέσσερα χρόνια το άλλαζαν γιατί το προηγούµενο 
το έτρωγε ο σκόρος. Τα τοτινά τέσσερα χρόνια είναι πια 
πολύ µεγάλο διάστηµα, γι’ αυτό σήµερα εξέχοντες µόδι-
στροι του ράβουν µοντέρνα µοντελάκια που αλλάζουν 
κάθε λίγο, όχι γιατί τα τρώνε οι σκόροι –πού να βρεθούν 
σκόροι πια– αλλά γιατί αλλάζουν οι µόδιστροι και τα 
υλικά. Βιοµηχανίες αναπαράγουν τα µοντελάκια σε 
µεγάλες ποσότητες και άλλες βιοµηχανίες αναπαράγουν 
–από καθέδρας– τους ανθρώπους που τα φορούν.»  
 «∆εξιά από το ξόανο είναι το στάδιο του Ηρώδου 
του Αττικού όπου κάθε χρόνο, το καλοκαίρι, γίνονται 
ανθρωποκαθάψια. Ξέρετε, οι άνθρωποι, όταν βρίσκονται 
πολλοί µαζί, πάντα θέλουν να χλευάζουν ή να χειροκρο-
τούν, πράγµατα που όταν τα βλέπον µόνοι στην καθη-
µερινή τους διαδροµή τα προσπερνούν αδιάφορα. Ο 
χώρος που τώρα διασχίζουµε είναι η σκηνή του Ολυ-
µπιακού θεάτρου στο οποίο δεν γίνεται τίποτα. Τα θεα-
τρικά έργα είναι πια ανεπαρκή. Αρκεί που περνάµε εµείς 
κάθε τόσο.»  
 
Είχε πια µεσηµεριάσει για καλά, όλα είχαν στεγνώσει, ο 
ήλιος κοιτούσε κατακόρυφα, ο βιολογικός ρυθµός είχε 

 85



 

πλήρως προσαρµοστεί, η πρέπουσα τάξη είχε επανέλθει. 
Το πούλµαν εξακολουθούσε να προχωρεί αργά, µε προ-
σοχή. Η διαδροµή ήταν πια αυτόβουλη και αυτόνοµη 
(όσο και η διαδροµή της σταγόνας στο µέτωπό του): οι 
κάθετοι δρόµοι κλειστοί από τα σκουριασµένα λείψανα 
λεωφορείων και πούλµαν που δεν ευοδώθηκαν. Κατά τα 
λοιπά, θριάµβευε η ελευθερία –και η συνέπεια– των 
φτερών της πεταλούδας. 
 
 «Και τώρα ήρθε η ώρα του φαγητού. Το πιστεύετε 
δεν το πιστεύετε το φαγητό σάς δίνεται δωρεάν, µαση-
µένο έτοιµο. Μέσα στην απέραντη αγορά του κατεψυ-
γµένου το µόνο νωπό. Φάγετε λοιπόν όλοι, δεν υπάρχει 
άλλο αγνό φαγητό σε όλη τη διαδροµή, µόνο συνθετικά 
υποκατάστατα, µπισκότα διαίτης και καραµελίτσες για 
το λαιµό.» 
Και όλοι έπεσαν σαν λύκοι κι έτρωγαν. Οι γλώσσες πλα-
τάγιζαν τα σαγόνια έτριζαν στις αρθρώσεις, το αίµα 
έσταζε από τις άκρες των χειλιών. Τα ιµάτια, όπως και 
τα χρυσά δόντια, µοιράζονταν σε ίσα µέρη. Η συνοδός 
έβλεπε από τον καθρέφτη και γελούσε. Σκούντησε µε 
τον αγκώνα της και τον οδηγό, κοίταξε κι αυτός και 
γελούσαν και οι δυο.  
Με τον καιρό σταµάτησαν να τρώνε άπληστα, µε τα χέ-
ρια, βγάλαν µαχαιροπίρουνα ξύλινα, χάλκινα, έπειτα α-

 86



 

σηµένια, έπειτα κοίταξαν την µάρκα του σερβίτσιου, ζή-
τησαν αλάτι, πιπέρι, σάλτσα κετσάπ. Στο τέλος έσπρω-
ξαν τα πιάτα και ρεύτηκαν. 
 
 «Βρισκόµαστε τώρα, κυρίες και κύριοι, περίπου στη 
µέση της διαδροµής. Από δω και πέρα να φοράτε όλοι 
τις ζώνες σας. Το σύστηµα οξυγόνου λειτουργεί. Όποιος 
θέλει µπορεί να τραβά τη µάσκα που κρέµεται στο τα-
βάνι και να την βάζει στο στόµα.  
 Οι άνθρωποι που βλέπετε δεξιά στο πεζοδρόµιο να 
περπατούν, τώρα πια απλώς περπατούν. Πορείες δεν 
υπάρχουν. Κανείς δεν ξέρει γιατί περπατούν ή πού πη-
γαίνουν. Αν τους ρωτήσετε θα σας πουν ότι πηγαίνουν 
στην εξής δουλειά. Αν είναι δυνατόν! Τόσους αιώνες 
στην εξής δουλειά! Παλιότερα, και αφού τέλειωσαν οι 
πορείες, στέκονταν στις ουρές. Βλέπετε εκείνες εκεί 
κάτω; Είναι ότι έχει αποµείνει. Οι ουρές σχηµατίζονταν 
πολύ νωρίς, από το σχολείο, πάντοτε και παντού, σ’ ένα 
άδειο οικόπεδο, σ’ ένα µεσοδιάστηµα πολέµου, σε µια 
πλατεία Ελευθερίας, σ’ ένα κενό χρόνου –παλιότερα 
υπήρχαν πολλά. 'Ολοι παίρναν εκεί µια θέση και περί-
µεναν. Αργά και πού, αυτός που βρισκόταν στην κεφαλή 
της ουράς, αποχωριζόταν, ξαφνικά και χωρίς λόγο, κι 
άρχιζε να περπατά. Μετά από καιρό έφευγε αυτός που 
τον διαδεχόταν. Η ουρά, στο τέλος της, συµπληρωνόταν 

 87



 

από άλλους. Αυτό, όπως είπα, αργά και πού, στους 
αιώνες. Τώρα όµως γίνεται πολύ γρήγορα, οι ουρές δεν 
προφταίνουν να σχηµατιστούν, ο ένας φεύγει µετά τον 
άλλον, όλοι περπατούν, σπάνια βλέπεις εδώ κι εκεί κα-
µιά ουρά γερόντων. Έχουµε λοιπόν πρόβληµα. Πρό-
βληµα χώρου και πρόβληµα χρόνου. Και το πρόβληµα 
χώρου το αντιµετωπίζουµε φαρδαίνοντας τα πεζοδρό-
µια. Όταν δεν θα γίνεται άλλο, θα ρίχνουµε σπίτια –έτσι 
κι αλλιώς δεν χρειάζονται αφού όλοι περπατούν. Τι 
γίνεται όµως µε τον χρόνο που πια δεν έχει κενά, που 
γεµίζει βήµατα και ασφυκτιά και δεν µπορεί πια να 
πεσσεύει –δεν έχει νόηµα; Τέλος πάντων, εγώ τους τα 
λέω αυτά, εµείς, µου λένε, είµαστε τουριστικό γραφείο.  
 Συνεχίζουµε λοιπόν. Ο σωρός απ’ τα σπασµένα 
µάρµαρα και τις πεσµένες κολόνες που βλέπετε, είναι τα 
ερείπια του ναού. Στη θήκη του καθίσµατος θα βρείτε 
φωτογραφία –είναι το τεκµήριο Νο 5– που δείχνει πώς 
ήταν παλιά. Για ένα µεγάλο διάστηµα, και χωρίς κανείς 
να τολµήσει να εξηγήσει γιατί, οι άνθρωποι τον ανα-
στύλωναν. Τώρα όµως αυτά σταµάτησαν, έχουµε πια 
καταλάβει την αδικία και την προσβολή –η φύση έχει 
κάθε δικαίωµα να πάρει πίσω τα υλικά που αυθαίρετα 
και για ιδιοτελείς σκοπούς της είχαµε αποσπάσει. Έτσι, 
σιγά σιγά, επίµονα και δίκαια, τον διαλύει.» 
Εκείνος, κολληµένος στο τζάµι, προσπαθούσε να φωτο-

 88



 

γραφήσει την προτοµή της θεάς, αλλά στον φακό έβγαι-
νε το κεφάλι της διπλανής του κυρίας. Άλλαζε θέση στο 
κεφάλι της κυρίας, άλλαζε θέση και ο ίδιος, αλλά τίποτα 
δεν γινόταν. Στο τέλος εγκατέλειψε την προσπάθεια. 
 
Οι λιγοστές λέξεις τώρα ανακλώνταν χαοτικά στα τοι-
χώµατα. Πολλές ράγιζαν. «Τι ωραία που είναι τα χέρια 
σου» και της τα χάιδευε. «Και τα δικά σου είναι ωραία» 
και της τα χάιδευε κι αυτή. Σε λίγο έµεναν δίχως χέρια.  
Ένας αγκάλιασε τη γυναίκα του και την χώνεψε. Ένας 
άλλος άλλαξε µε τον διπλανό του, κράτησε µόνο τα 
µάτια. 
 
 «Το σπήλαιο το πολυώροφο απέναντί σας είναι το 
µουσείο. Το πρόγραµµα προβλέπει εδώ στάση πέντε 
λεπτών, για να επισκεφτούµε το σηµερινό ισόγειο 
 –άλλωστε ποιος ενδιαφέρεται για τους ορόφους; Όπως 
είπα πέντε λεπτά. Κι αν θέλετε και την προσωπική µου 
γνώµη είναι κι αυτά πολύ, οι σηµερινές διαδικασίες 
είναι πολύ σύντοµες. Θα µπούµε λοιπόν από τη µια 
πόρτα θα βγούµε από την άλλη, µε βήµα ταχύ. ∆εν 
χρειάζεται να πάρετε µαζί σας τίποτα, απαγορεύονται 
 οι φωτογραφίες, οι ερωτήσεις οι σηµειώσεις. Απαγο-
ρεύονται οι απορίες οι παρατηρήσεις οι εντυπώσεις. 
Απαγορεύονται οι αµφιβολίες οι σκέψεις τα συναισθή-

 89



 

µατα, και τέλος πάντων οτιδήποτε µπορεί να δηµιουργή-
σει ζητήµατα και να κλειστούµε όλοι µέσα. Επιτρέπεται 
µόνο ελεύθερα η είσοδος και η έξοδος. Αλλά προσέξτε. 
Όποιος στην έξοδο βρεθεί µε αίµατα θα τιµωρηθεί. Ας 
µη ξεχνάµε αυτό που είπα στην αρχή, σκοπός µας είναι 
να περνάµε όλοι καλά.» 
Το πούλµαν σταµάτησε για πρώτη –και τελευταία– 
φορά, κατέβηκαν, έφτιαξαν µια γραµµή και µπήκαν στο 
µουσείο. Κρατιόνταν δύο δύο από το χέρι και προχω-
ρούσαν. Κάποιος τόλµησε να πει:  
 «Μα... τα εκθέµατα;» 
 «Σας είπα όχι ερωτήσεις. Τι θα πει εκθέµατα, δεν 
χρειάζονται εκθέµατα, αρκούν τα βάθρα. Όπως βλέπετε, 
όλα µ’ επιγραφές. Ορίστε, εδώ γράφει “Χαµόγελο”, εκεί 
γράφει “Χειραψία”, εκεί “Φίληµα”. Προχωρήστε να 
δείτε κι άλλα πιο µέσα». Η σειρά προχωρούσε κοιτάζο-
ντας δεξιά κι αριστερά.  
Η ώρα είχε περάσει και πλησίαζαν πια στη έξοδο όταν 
έγινε το κακό. Ξαφνικά, ανάψανε οι προβολείς οι σει-
ρήνες οι συναγερµοί οι κάµερες τα λέιζερ, έπεσαν κιγ-
κλιδώµατα στις πόρτες, οι φύλακες έτρεχαν από παντού 
µε µπιστόλια στα χέρια. Σε λίγο τον συνέλαβαν. Είχε 
ανέβει και καθόταν οκλαδόν στο κεντρικό µεγάλο 
βάθρο που έγραφε “Άνθρωπος”. Τον κατέβασαν κακήν 
κακώς. Αφού διαπιστώθηκε πως τίποτα από την αίθουσα 

 90



 

δεν είχε κλαπεί, οι συναγερµοί έσβησαν, τα κιγκλιδώ-
µατα ανασύρθηκαν, και η ζωή επανήλθε στο σωστό της 
δρόµο.  
Στο πούλµαν διαπιστώθηκε πως ένας έλειπε –είχε µείνει 
στο µουσείο. Εκείνη είπε πως το πούλµαν δεν γυρίζει 
ποτέ πίσω. Την άλλη µέρα, οι φύλακες βρήκαν το κου-
λουριασµένο σώµα του στο πάτωµα, πίσω από ένα 
βάθρο που δεν έγραφε τίποτα. 
 
Το πούλµαν είχε πια µπει στην ευθεία, ο ήλιος έσπευδε 
να κρυφτεί, δεν υπήρχε τρίτος να µαρτυρήσει. Όλοι 
ήταν στρυµωγµένοι στα σφραγισµένα παράθυρα. Έβλε-
παν. Με το δάχτυλό τους προσπαθούσαν να διορθώσουν 
την εικόνα του προσώπου τους στο τζάµι. 
 Κάποιος τραβούσε ν’ ανοίξει το παράθυρο αλλά δεν 
τα κατάφερε. Έτρεξε τότε στον οδηγό «Ανοίξτε την πόρ-
τα παρακαλώ, πρέπει να κατέβω, να γυρίσω πίσω, µπή-
κα σε λάθος όχηµα, ήθελα το λεωφορείο της γραµµής...» 
Η καλή συνοδός σηκώθηκε του χάιδεψε τα άσπρα µαλ-
λιά «ναι ναι» του είπε, και κρατώντας τον απ’ τη µασχά-
λη τον περπάτησε σιγά σιγά πίσω και τον κάθισε στη 
θέση του. 
Οι λέξεις ραγισµένες κρέµονταν. Άλλες, θρυµµατι-
σµένες, είχαν σκορπίσει κάτω.  

 91



 

Εκείνη ήταν κολληµένη πάνω του. Το κεφάλι της πε-
σµένο στον ώµο του. Προσπαθούσε σιγά, µε τρόπο, 
να τραβήξει τα δάχτυλά της απ’ τα δικά του –την 
ενοχλούσαν οι κόµποι. 
 
 «Σ’ εκείνο το βραχάκι στο βάθος, που βλέπετε περι-
τριγυρισµένο από ζουµπούλια, λέγεται πως ο αρχαίος 
σοφός συνήθιζε να κάθεται και να σκέφτεται... Α! Βλέ-
πετε το µεγάλο λεωφορείο που περνά µπροστά; Είναι 
από τα τελευταίου τύπου που κυκλοφόρησαν, θαύµα 
τεχνικής. Συνδυασµός οικονοµίας χώρου, στάσεως σω-
µάτων και αναπνοής. Στο κάτω µέρος είναι τυπωµένο το 
ωφέλιµο φορτίο του: 21,3 τόνοι επιβάτες. ∆εν είναι 
απίστευτο;  
 Ο κύριος δεξιά στο τρίτο κάθισµα: είπαµε, το κεφάλι 
ψηλά. ∆εν το αφήνουµε ποτέ να πέσει. Το ίδιο και το 
βλέµµα παρακαλώ.»  
 
 «Και τώρα ήδη φτάσαµε, µάλλον περάσαµε, τις δυο 
χιλιάδες λέξεις που ορίζει το πρόγραµµα για κάθε δια-
δροµή –περίπου τέσσερις Ηράκλειτοι, ε;– και πρέπει να 
τελειώνουµε.  
 Τελευταία λοιπόν –όπως σας είχα αναγγείλει στην 
αρχή–, στην άκρη της πόλης, η ∆ηµόσια Βιβλιοθήκη µε 

 92



 

τα πτώµατα. Σε νέα καταγραφή και διάταξη που µόλις 
τελείωσε, –γυµνοί σε ύπτια θέση µε τ’ όνοµα του καθε-
νός σε καρτελάκι, κρεµασµένο απ’ το µεγάλο δάχτυλο 
του ποδιού. ∆ίπλα η Ακαδηµία, µε άλλα ύπτια πτώµατα, 
χωρίς καρτέλες, άδικα θύµατα ευθανασίας.» 
 
Σηκώθηκε και έκανε την τελευταία βόλτα στον διάδρο-
µο κρατώντας ανοιχτή µία σακούλα σκουπιδιών. Όλοι 
έριχναν µέσα τις φωτογραφίες που είχαν καρφιτσώσει 
γύρω τους, τα γράµµατα τις σηµειώσεις τις διακρίσεις 
τις διατριβές τις επαναστάσεις τα κοµµένα µέλη τα δω-
ρισµένα όργανα τα αφιερωµένα αισθήµατα τις ανεπίδο-
τες σκέψεις. 
Σε λίγο το πούλµαν σταµάτησε, ο οδηγός έσβησε τη µη-
χανή, έδεσε το χειρόφρενο, η συνοδός σηκώθηκε γύρισε 
και τους χαµογέλασε. 
 
 «Κυρίες και κύριοι αυτή ήταν η µίνι περιήγηση για 
τουριστική θέση. Σας ευχαριστούµε για την συνεργασία 
σας, περάσαµε όλοι πολύ καλά. Τώρα θα βγήτε ένας 
ένας από την µπροστινή πόρτα, αλλά µε πολλή προσο- 
χή, µην κάνετε απότοµες κινήσεις, µήπως και έχουµε 
κάποιο ατύχηµα. Ο οδηγός παρακαλεί να µη σας πέ-
φτουν στο πάτωµα τα µπαµπάκια. Μπουρµπουάρ δεν 
επιτρέπονται.» 

 93



 

Η µπροστινή πόρτα άνοιξε, το συνεργείο έµπαινε και 
τους έπαιρνε. Έξω περίµεναν µε συγκίνηση οι συγγενείς 
και οι φίλοι της επόµενης γενιάς, µε λουλούδια ευχές 
και χειροκροτήµατα. 
 
 
 
 
 
 
 
 
 
 
 
 
 
 
 
 
 
 
 
 
 

 94



 

 
 

Η έξοδος 
 
 
 
 
Ώρα έξι. Με το χτύπηµα του ρολογιού, τα θέµατα έχουν 
εξαντληθεί, σηκώνοµαι και πηγαίνω στο µπάνιο να ταχ-
τοποιήσω τον εαυτό µου. Κοιτάζω το πρόσωπό µου 
στον καθρέφτη, απορώ, τρέχω αµέσως πίσω στο µαξι-
λάρι και ψάχνω, δεν βρίσκω τίποτα, έρχοµαι πάλι στο 
καθρέφτη, ξανακοιτάζω το πρόσωπό µου, επιµένω, 
επιτέλους το αναγνωρίζω. Τα µαλλιά πρέπει να είναι 
αυτά και είναι στη θέση τους, το µέτωπο πρέπει να είναι 
το ίδιο, το στόµα µου η οριζόντια µαχαιριά που δεν λέει 
να στεγνώσει, τα µάτια µου οι δίδυµες µαύρες διαστη-
µικές τρύπες που αναρροφούν και εξαφανίζουν µέσα 
τους τα πάντα. Η µεγάλη µου απορία, από τότε που 
συνειδητοποίησα ότι έχω µάτια, είναι γιατί αυτά στέ-
κουν έτσι χωρισµένα από τη µύτη, και γιατί δεν υπάρχει 
τρόπος να δει το ένα µέσα στο άλλο. ∆εν πρόκειται βέ-
βαια για νόµο της φύσεως –οι νόµοι συνιστούν την φύ-
ση δεν την αντιµάχονται– αλλά για άλλους λόγους. Την 
τελευταία φορά που πήγα για γυαλιά ρώτησα τον γιατρό 

 95



 

τι βλέπει µέσα στα µάτια µου. Μου απάντησε ότι ο βυ-
θός είναι καθαρός και κατάλαβα αµέσως πώς δεν έπρεπε 
να συνεχίσω την κουβέντα. Κάποτε προσπάθησα µε κα-
θρέφτες, να φέρω το ένα µάτι µπροστά στο άλλο, απέτυ-
χα και έκτοτε προσπαθώ να µη θυµάµαι το θέµα. 
Σαπουνίζω το πρόσωπό µου τρεις φορές –µήπως και 
έχει αποµείνει κάτι–, σκουπίζοµαι και αρχίζω το ξύρι-
σµα. Παλαιότερα χρησιµοποιούσα το µεγάλο ξυράφι, 
εκείνο που, µαζί µε το λουρί, µου είχε αφήσει κληρονο-
µιά ο πατέρας µου. Το λουρί είχε πια φθαρεί και το 
άλλαξα, όµως το ξυράφι είναι τέλειο. Με ένα µόνο 
πέρασµα, όχι µόνο κόβει µέχρι την ρίζα τα γένια, αλλά 
καθαρίζει τελείως και τους πόρους από κάθε υπόλειµµα. 
Ο πατέρας µου δεν αποχωριζόταν ποτέ αυτό το ξυράφι, 
γι’ αυτό έζησε και πολλά χρόνια ευτυχής, και το ίδιο 
είχα υπόψη µου να κάνω κι εγώ. Όµως, ένα πρωί, καθώς 
κοιταζόµουν στον καθρέφτη κρατώντας όρθιο το ξυράφι 
µπροστά στο πρόσωπο έτοιµος ν’ αρχίσω, είδα µέσα 
στην κόρη του ενός µατιού µου να ανακλάται η λεπίδα 
του ξυραφιού έχοντας πάνω της µια εικόνα προσώπου, 
µε σαρδόνιο χαµόγελο, προσώπου που δεν ήξερα, ενώ 
στην κόρη του άλλου µου µατιού υπήρχε η λεπίδα του 
ξυραφιού γεµάτη αίµα. Να γιατί λέω πως θα έπρεπε το 
ένα µάτι να µπορεί να βλέπει µέσα στο άλλο, ώστε να 
λύνονται τέτοια προβλήµατα. Οπωσδήποτε, από τότε 

 96



 

εγκατέλειψα το ξυράφι και ξυρίζοµαι µε ηλεκτρική µη-
χανή. Βέβαια δεν καθαρίζει το εσωτερικό των πόρων, 
αλλά τουλάχιστον δεν ανακλά τίποτα. Αυτά για το ξύρι-
σµα. Μετά µπαίνω στη µπανιέρα, σαπουνίζω το σώµα 
µου µια φορά –το σώµα είναι πάντα καλυµµένο– και 
τέλος αρχίζω τα χέρια. Τα χέρια, όπως όλοι γνωρίζουµε, 
είναι το µόνο µέρος του σώµατος που ακουµπά καθηµε-
ρινά τον έξω κόσµο. Θα ήταν βαρετό ν’ απαριθµήσω τις 
ενέργειες που γίνονται µε τα χέρια, π.χ. µε αυτά ο άν-
θρωπος σφίγγει το χέρι του άλλου, τον λαιµό του άλλου, 
δείχνει –κυρίως δείχνει–, χαϊδεύει, χειροκροτεί, πιέζει 
τις σκανδάλες, ευλογεί, κ.ά. Τα χέρια λοιπόν χρειάζο-
νται ειδική φροντίδα, γι’ αυτό εκτός από τα σαπουνί-
σµατα τα τρίβω µε το ειδικά συρµάτινο βουρτσάκι που 
κυκλοφορεί, γι’ αυτό το σκοπό, στην αγορά  
Αφού έτσι αποταχθεί η χθεσινή µέρα, η σηµερινή ανα-
δείκνυται. Τρώω λοιπόν τις φρυγανιές µου τα βούτυρά 
µου και τα µέλια µου, πίνω τα τσάγια µου τους χυµούς 
µου και τους καφέδες µου (και τους ελληνικούς και τους 
εσπρέσους), φοράω τα σινιαρισµένα µου πουκάµισα τα 
παντελόνια τζιν τα µπλέιζερ τα τζάκετ µου, και είµαι 
έτοιµος. 
 
Ώρα επτά στέκοµαι πίσω από την πόρτα του διαµερί-
σµατός µου, αποτινάζω το κεφάλι µια φορά ώστε να 

 97



 

φύγει ό,τι δεν ξεπλύθηκε, παίρνω εισπνοή πολύ βαθιά 
και βγαίνω. Ο θυρωρός της πολυκατοικίας, που µε βλέ-
πει, σηκώνεται, µε καληµερίζει, µε συνοδεύει στην εξώ-
πορτα, µου εύχεται ο Θεός µαζί µου καλή επιστροφή, κι 
έπειτα µε αρπάζει απ’ το γιακά και µε πετάει έξω. 
Στο φως της µέρας οι κόρες των µατιών µου συστέλλο-
νται, σχεδόν κλείνουν τελείως, έπειτα καθώς ένας περα-
στικός µε σκουντά στον ώµο και µε βρίζει, ξανανοίγουν 
λίγο, όσο χρειάζεται. Η κίνηση στους δρόµους είναι ήδη 
πολύ µεγάλη, άνθρωποι κατασπαράζουν ανθρώπους, 
αυτοκίνητα συγκρούονται, διαδηλώσεις τσαλαπατούν 
τους ανθρώπους και τ’ αυτοκίνητα, αστυνοµικοί τσα-
λαπατούν τις διαδηλώσεις. Στη γωνία του τετραγώνου 
κάποιος νέος έχει ανέβει πάνω σε ένα ξύλινο κιβώτιο 
και αυτοσυγκεντρώνεται ακίνητος στο ένα πόδι, πιο 
κάτω ο περιπτεράς έχει ήδη κρεµάσει τα πορνοπεριο-
δικά και τώρα υψώνει την σηµαία, κάποιος µε φανελάκι 
που κάνει τζόγκιν µε προσπερνά λαχανιασµένος και 
αιµόφυρτος. Στην άλλη γωνία στέκεται ένας τυφλός µε 
το άσπρο του µπαστούνι υψωµένο. Τον ρωτώ αν θέλει 
να τον περάσω απέναντι. Όχι µου λέει και µου δίνει 
έναν φάκελο να ρίξω στο γραµµατοκιβώτιο. ∆εν έχει 
διεύθυνση του λέω, θέλετε να γράψω κάτι; Όχι, µου 
λέει, δεν χρειάζεται. Καθώς στρίβω τον κάθετο δρόµο 

 98



 

ένας καλοντυµένος κύριος βγάζει το καπέλο του, το 
ακουµπά στο αριστερό µέρος του στήθους του και πα-
ραµερίζει να περάσω, ένας µου βάζει το πιστόλι στον 
κρόταφο, µερικοί τον ηρεµούν, ο ηλικιωµένος κύριος, 
καθώς περνάει δίπλα µου, χώνει στην τσέπη µου ένα 
διπλωµένο χαρτί. Το βγάζω και το διαβάζω "Γραφτείτε 
στον δικό µας σύλλογο, αθανασία εγγυηµένη" 
Στη στάση του λεωφορείου η καθηµερινή ουρά έχει ήδη 
σχηµατιστεί. Μπροστά µου περιµένει η γνωστή κοπέλα 
µε τους κρίκους στ’ αυτιά και την κολλητή φούστα. ∆ια-
βάζει το βιβλίο της και έχει ήδη απλώσει κάτω, δίπλα 
στα πόδια της, το χαρτοµάντηλο και το µικρό χαρτόνι µε 
την επιγραφή "Βοηθήστε για την βραδινή µου δόση". 
Μόνο µια φορά είδα έναν περαστικό να της ρίχνει κά-
ποιο µικρό νόµισµα, όµως αυτή επιµένει. Αµέσως µπρο-
στά της στέκεται ο σκελετωµένος κύριος µε τη θήκη του 
βιολιού. Απ’ την ηµέρα που η θήκη άνοιξε ξαφνικά κι 
έπεσαν από µέσα τ’ άπλυτα ρούχα, την κρατά στην 
αγκαλιά του σφιχτά. Όπως βλέπω ο γέρος µε την τρα-
γιάσκα πράγµατι λείπει –πρώτη φορά µετά από πολλά 
χρόνια– αλλά πρέπει να συνηθίσω. Xθες, λίγο πριν έρθει 
το λεωφορείο, πέρασε και µας χαιρέτισε όλους δια 
χειραψίας, τακτικούς και έκτακτους. Καλή αντάµωση, 
µας είπε, αρκετά. 

 99



 

Το λεωφορείο φθάνει γεµάτο, όπως πάντα. Μέσα, όλοι, 
αποφεύγουν. Όσοι είναι καθισµένοι κοιτούν το ταβάνι 
όσοι είναι όρθιοι κοιτούν το δάπεδο. Μόνο ο οδηγός 
κοιτάζει απ' τον καθρέφτη όλους στο πρόσωπο, σφίγγει 
καλά τη ζώνη ασφαλείας του και χαµογελά. Η έγκυος 
γυναίκα µπήγει ξαφνικά µια µικρή κραυγή, σηκώνεται 
από το κάθισµα ανοίγει την τσάντα της τραβά από µέσα 
ένα µικρό σεντόνι, το απλώνει στο διάδροµο και ξαπλώ-
νει. Κανείς δεν κουνιέται, όλοι προσποιούνται πως δεν 
βλέπουν. Η γυναίκα παίρνει βαθιές ρυθµικές αναπνοές. 
Σε λίγο το µωρό βγαίνει, περπατά, πηγαίνει στην πόρτα, 
στέκεται. Στην πρώτη στάση κατεβαίνει. Κάποιος ση-
κώνεται όρθιος, ανεβαίνει πάνω στο κάθισµά βγάζει από 
την τσέπη του ένα µαρκαδόρο και γράφει στο ταβάνι 
του λεωφορείου "Είµαι καλά". Έπειτα κάθεται και το 
διαβάζει, άφωνα, κουνώντας µόνο τα χείλη. Ένας πιο 
πίσω αρχίζει κάτι να λέει όµως αµέσως οι διπλανοί του 
πέφτουν πάνω του και του κλείνουν το στόµα –γρήγορα 
συνέρχεται. Η διπλανή γυναίκα παίρνει από την θήκη 
του καθίσµατος την σακούλα και κάνει εµετό, η άλλη 
απέναντι τυλίγει το λουρί της τσάντας της πολλές φορές 
γύρω από τον καρπό. Ο κύριος που κάθεται στο 
πρώτο κάθισµα βγάζει τα γυαλιά του τα σκουπίζει και 
τα βάζει γρήγορα στην τσέπη, όσοι έχουν χαρτοφύλακες 
τους σηκώνουν µπροστά στο πρόσωπο, άλλοι κλείνουν 

 100



 

τα µάτια µε τις παλάµες άλλοι σκύβουν βάζουνε το κε-
φάλι τους ανάµεσα στα γόνατα και το σκεπάζουν µε τα 
χέρια.  
Όταν ο οδηγός έκρινε, το λεωφορείο συγκρούστηκε, 
τρεις οι νεκροί. 
 
Ώρα εννιά φθάνω και κάθοµαι στο γραφείο µου. Καλη-
µερίζω τους άλλους δύο που βρίσκονται µαζί µου στο 
ίδιο δωµάτιο, ανοίγω τα συρτάρια και βγάζω τα χαρτιά. 
Ξέρετε πόσο θα πάει η θερµοκρασία σήµερα; Μαζί µε 
τα πτώµατα ή χωρίς; Γράφτηκα στον νέο οικολογικό 
σύλλογο, µην καίτε το πετρέλαιο της µητέρας γης, µη 
φιλάτε µολύνετε, µη µιλάτε ενοχλείτε. Ο ξανθός µε τα 
γυαλιά φαίνεται πως ήρθε νωρίτερα γιατί έχει ήδη τε-
λειώσει τα άπλωµα των χαρτιών. Τώρα κοιτάζει ακίνη-
τος το ταβάνι. Στο ένα του χέρι κρατά το µολύβι και στο 
άλλο το ακόνι. Ο διπλανός που τέλειωσε κι αυτός, ση-
κώνεται σταυρώνει πιο βαθιά τη ρόµπα, σφίγγει το κορ-
δόνι, και σούρνοντας τις παντόφλες πηγαίνει στο σώµα 
του καλοριφέρ και ζεσταίνει τα χέρια του. Έπειτα έρχε-
ται δίπλα µου σκύβει στ' αυτί µου και δείχνοντας µε το 
κεφάλι τον ξανθό µε τα γυαλιά, µου ψιθυρίζει «το µόνο 
που είπε απ’ την ώρα που ήρθε ήταν, “χτες δεν έκανα 
τίποτα”, κι απόµεινε όπως τον βλέπεις». Και µισογελώ-
ντας γύρισε πίσω και κάθισε πάλι στο γραφείο του. Τον 

 101



 

ήξερα τον ξανθό από µικρό παιδί, παίζαµε µαζί. Όταν 
του φόρεσαν, πρώτη φορά, τα γυαλιά έµπηξε µια δυνατή 
φωνή έκλεισε τα µάτια και τα άνοιξε µετά δύο χρόνια. 
∆εν τον παίζαµε γιατί όταν φτιάξαµε την ηλεκτρική 
καρέκλα για τις γάτες και τα σκυλιά κι έγιναν τα εγκαί-
νια κι έπειτα οι τελετουργικές εκτελέσεις, αυτός που 
είχε πρώτος την έµπνευση, είπε δεν συµµετέχω. Και 
µετά, όταν τα βράδια τραβούσαµε τα καλύµµατα των 
φρεατίων και οι περαστικοί έπεφταν µέσα και τραυµα-
τίζονταν και ούρλιαζαν, αυτός, παρόλο το ξύλο που 
έτρωγε µετά, έτρεχε και τους βοηθούσε. Στο σχολείο, 
ένα µεσηµέρι που σχολούσαµε, είπε στο δάσκαλο εγώ 
δεν φεύγω είµαι ορφανός. Ο διευθυντής τηλεφώνησε 
στον πατέρα του και στη µάνα του, ήρθαν τον πήραν και 
τον κλείδωσαν στο δωµάτιο µια βδοµάδα. Έτσι σταµά-
τησε το σχολείο. Στο στρατό του άρεσε να πηγαίνει 
µπροστά, κόπηκε το ένα του χέρι ξαναήρθε, κόπηκε και 
το ένα του πόδι ξαναήρθε, κόπηκε το άλλο του πόδι 
ξαναήρθε, τώρα έχει ένα χέρι και τα άλλα τρία µέλη 
τεχνητά. Εδώ, το δωµάτιό του είναι απέναντι στο δικό 
µου, παίρνουµε τα ίδια φάρµακα. 
Η πόρτα ανοίγει και ένας ψηλός κύριος µπαίνει. Έρχε-
ται µπροστά µου, «είµαι ο νέος ∆ιευθυντής», µου λέει, 
«µήπως φέρατε την εργασία που λέγαµε τις προάλλες». 
∆εν είχα φέρει καµιά εργασία ούτε θυµόµουν να είχαµε 

 102



 

πει κάτι τις προάλλες. Ο ∆ιευθυντής µε σπρώχνει απ’ 
την καρέκλα, κάθεται, παίρνει ένα χαρτί και αρχίζει να 
γράφει. Καθώς στέκοµαι όρθιος δίπλα του παρατηρώ 
την ουλή που χωρίζει τα µαλλιά του στη µέση, τελείως 
συµµετρικά, από το µέτωπο µέχρι πίσω τον αυχένα. 
Αυτή η εικόνα κάτι µου θυµίζει (µαλλί από δω µαλλί 
από κει και µια ουλή στη µέση), αλλά δεν µπορώ να 
προσδιορίσω τι. Σε λίγο ο ∆ιευθυντής τελειώνει, σηκώ-
νεται και µου δίνει το χαρτί, «να δηµοσιευτεί αµέσως», 
µου λέει. Καθώς προχωρώ προς την πόρτα του ρίχνω 
µια µατιά. Είναι, γραµµένα, καλλιγραφικά, τα φαρµα-
κεία της νύχτας. 
Στο διάδροµο επικρατεί αναστάτωση. Όλοι τρέχουν µ’ 
ένα ντοσιέ στο χέρι. Ο ψηλός που ανήκει µαζί µου στην 
ίδια οµάδα θεραπείας, τρέχοντας σαν τρελός µου φω-
νάζει κάτι που δεν ακούω, η ηλικιωµένη κυρία του δι-
πλανού γραφείου, πάνω σε ένα σκέιτ, µε προσπερνά σαν 
σίφουνας µόλις προφταίνουµε να πούµε τι κάνετε καλά, 
στο τέλος του διαδρόµου φρενάρει απότοµα, παίρνει το 
σκέιτ στον ώµο και χώνεται σε κάποια πόρτα. Στο τυ-
πογραφείο επίσης υπάρχει αναστάτωση, οι µηχανές 
φυσούν και ξεφυσούν, οι χειριστές τρέχουν από µηχανή 
σε µηχανή, τους δίνω το χαρτί, αργότερα µου λένε, προ-
ηγείται η φράση του υπουργού, που πρέπει να τυπωθεί 
σε χιλιάδες αντίτυπα να µοιραστεί να την αποστηθίσουν 

 103



 

όλοι, ο υπουργός έρχεται όπου νάναι και θα τη ρωτή- 
σει. Γυρίζω πίσω στο γραφείο, ο διευθυντής περπατά 
πάνω κάτω ιδρωµένος. Θα τυπωθεί του λέω. Xαµογε-
λάει τρίβει τα χέρια του, µε χτυπά στον ώµο µου λέει 
«το ήξερα πως είσαι άξιος υπάλληλος» και φεύγει 
σιγοτραγουδώντας.  
 
Ώρα έντεκα κάνουµε µια έκτακτη µικρή γιορτή. Ένας 
συνάδελφός µας έκλεισε τριάντα πέντε χρόνια, έχει 
αποθεραπευτεί, και τον στέλνουν σπίτι του. Εκεί συνα-
ντώ και τη γυναίκα µου, θυµόµαστε τα πρώτα µας παι-
διά εγγόνια και δισέγγονα, τα λέµε λίγο. Έπειτα έρχεται 
η άλλη, προσπαθούµε πάλι να κλείσουµε ραντεβού αλλά 
πάλι δεν βρίσκουµε κενές ώρες. 
 
Ο ξανθός απέναντί µου έχει πια συνέλθει. Ήρθε ο για-
τρός, τον εξέτασε, κοίταξε το ιστορικό, και τον έπεισε 
ότι η χτεσινή του ηµέρα ήταν παραγωγική. Συνεχίζει 
λοιπόν και σήµερα µε µεγάλη διάθεση. Έγραφε στα 
βιβλία τους αριθµούς πρωτοκόλλου µε µεγάλη ταχύτη-
τα, είχε µάλιστα πάρει βραβείο γι’ αυτό, αλλά από τότε 
που ήρθε η ηλεκτρονική εποχή τους πληκτρολογεί στον 
υπολογιστή, κρατώντας όµως πάντα µε τον αντίχειρα, 
κάτω απ’ την δεξιά παλάµη, ένα µολύβι. Πληκτρολογεί 
ακόµη και τα υπόλοιπα στοιχεία όλων µας, συνταγολό-

 104



 

για, εξετάσεις, προσευχές, τραυλίσµατα, χάσµατα µνή-
µης κ.λπ. Τον αγαπούµε όλοι πολύ. ∆ιαβάζοντας στην 
οθόνη του, µας διηγείται παλιά ξεχασµένα απ’ όλους 
µας επεισόδια, ποιος και πότε ήταν άτακτος, πότε συνε-
τίστηκε και πώς.  
Ώρα δώδεκα κάνουµε διάλειµµα για να δούµε τις φωτο-
γραφίες των δικών µας. 
 
Ώρα πέντε το απόγευµα µαζεύουµε τα χαρτιά κλείνουµε 
τα γραφεία ταχτοποιούµε τους νεκρούς στο ειδικό δω-
µάτιο. Αγκαλιαζόµαστε, φιλιόµαστε σταυρωτά, κλαίµε, 
αλλάζουµε αναµνηστικά δώρα. Έπειτα κυλάµε, µια 
µάζα, προς την έξοδο. Μετά την πύλη η µάζα διασκορ-
πίζεται σε διαφορετικά κύτταρα που δεν ξέρουν πως να 
ενεργήσουν. Θα επανασυγκολληθούν πάλι αύριο το 
πρωί. Ο ψηλός ή ο κοντός πηγαίνει στο δικό του δωµά-
τιο εγώ στο δικό µου, που είναι δίπλα, και επικοινω-
νούµε µε χτυπήµατα στον τοίχο. 
 
Ώρα έξι ανοίγω την πόρτα του διαµερίσµατός µου και 
µπαίνω. Όλα είναι στη θέση τους, όλα είναι φιλικά, 
σκύλος δεν υπάρχει. Βγάζω τον νάρθηκα τον κρεµώ 
στην κρεµάστρα, ανοίγω το ψυγείο παίρνω το βραδινό 
φαγητό το τρώω, έπειτα βάζω το ξυπνητήρι να χτυπήσει 
σε µισή ώρα, και ξαπλώνω µε τα ρούχα στο κρεβάτι. Το 

 105



 

ξυπνητήρι χτυπά, η µισή ώρα είναι αρκετή, σηκώνοµαι 
χασµουριέµαι τεντώνοµαι κι αρχίζω την καινούργια µέ-
ρα. Περπατώ περπατώ περπατώ. Αναβοσβήνω τα φώτα 
µερικές φορές, σηκώνω το ακουστικό ακούω το σήµα. 
Ελέγχω τα παράθυρα –είναι κλειστά. Μετακινώ λίγο τις 
δυο καρέκλες µπροστά στο γραφείο –αυτοί που θα κά-
θονται στις καρέκλες πρέπει να µπορούν να βλέπονται 
µεταξύ τους χωρίς να γυρίζουν πολύ το κεφάλι αλλά 
συγχρόνως πρέπει να βλέπουν κι εµένα που κάθοµαι στο 
γραφείο. Για να µπορούµε να συζητούµε άνετα. Οι δύο 
καρέκλες και η καρέκλα του γραφείου στις κορυφές 
ενός ισοσκελούς τριγώνου. Έτσι. Και ανάµεσα στις δυο 
καρέκλες το τραπεζάκι µε το τασάκι. Σε απόσταση χε-
ριού. Έτσι. Ξεσκονίζω το τασάκι –έχει πιάσει πολλή 
σκόνη. Κάθοµαι στο γραφείο. Πάνω στο γραφείο υπάρ-
χουν τοποθετηµένες δεσµίδες διαφορετικό χαρτί, η µια 
δεσµίδα δίπλα στην άλλη, πεντακοσίων φύλλων σχήµα 
Α4 ογδόντα γραµµαρίων. Αριστερά είναι το τραχύτερο 
χαρτί και δεξιά το πιο λείο. Σήµερα είναι η σειρά της 
δεσµίδας Νο 6. Είναι το αγαπηµένο µου χαρτί. Παίρνω 
ένα φύλλο µπροστά µου το χαϊδεύω. Ούτε πολύ µατ 
ούτε πολύ γυαλιστερό, µε αφή µεταξιού, φοβάσαι µήπως 
το λερώσεις. Κάποτε δοκίµασα να γράψω πάνω σ' αυτό, 
µόλις έκανα την πρώτη γραµµή αυτή άρχισε να προχω-
ρεί µόνη της, έφτασε στο περιθώριο του χαρτιού, το 

 106



 

ακολούθησε γύρω γύρω, έπειτα πιο µέσα ελικοειδώς, 
γέµισε ολόκληρο το χαρτί µια µουντζούρα. Το χαρτί δεν 
είναι για να το καταστρέφεις µε µολύβι ή µελάνι. Είναι 
για να το βλέπεις, να το ακουµπάς, να διαβάζεις πάνω 
του όσα θα µπορούσαν να γραφτούν. Αφήνω το φύλλο 
στη θέση του κι ανοίγω τον υπολογιστή. Εδώ µάλιστα. 
Μια κατάµαυρη οθόνη, γράφεις ό,τι θέλεις, άλλωστε δεν 
έχει σηµασία, όλα θα σβήσουν όταν κλείσεις τον διακό-
πτη. ∆εν θυµάµαι τι έγραψα χτες. Μπορεί σήµερα να 
επαναλάβω τα ίδια µπορεί και διαφορετικά, το ζήτηµα 
δεν είναι τι θα γράψεις αλλά τι δεν θα γράψεις. Κι εκεί-
νο που θα γράψεις, µε πόσες λέξεις, το πολύ. Τραβώ το 
συρτάρι και βγάζω τον Πίνακα των εντολών: «Όχι συλ-
λογισµούς, όχι συναισθήµατα, όχι επιθυµίες, όχι σχόλια, 
όχι αυτοβιογραφικά, όχι αναµνήσεις, όχι ψυχολογικές 
ηθογραφίες, όχι ηθικές συγκρούσεις και αδιέξοδα...»  
 
 Αγαπητή µου Θεανώ 
 
Ώρα εννέα. Σηκώνοµαι, αναβοσβήνω το φως µερικές 
φορές, κάθοµαι δίπλα στο τηλέφωνο πατώ πάλι το κου-
µπί του αυτόµατου τηλεφωνητή που λέει τις κλήσεις 
–µετά τρία δευτερόλεπτα κάνει κλικ και κλείνει. Ση-
κώνω το ακουστικό και ακούω το σήµα. Νοµίζω πως 
τελευταία έχει αλλάξει λίγο ο ήχος του –ίσως και η συ-

 107



 

χνότητα επανάληψής του– αλλά εξακολουθεί να παρα-
µένει θερµός. Το ένα χέρι µου κουράζεται, αλλάζω χέρι. 
Έπειτα επιστρέφω στον υπολογιστή. 
 
Ώρα έντεκα έχω ήδη γράψει αρκετά –δύο ολόκληρες 
σελίδες– σηκώνοµαι κοιτάζοµαι στον καθρέφτη. ∆εν 
έχει αλλάξει απολύτως τίποτα. Σβήνω λοιπόν τις σελί- 
δες κλείνω και τον υπολογιστή. Άλλωστε είναι ώρα για 
ύπνο. 
 
Ώρα δώδεκα µεσάνυχτα, η βρύση στάζει σηκώνοµαι και 
την σφίγγω. 
 
Ώρα µία µετά τα µεσάνυχτα, γυρίζω στο πλάι και υπό-
σχοµαι να κοιµηθώ. 
 
Ώρα δύο µετά τα µεσάνυχτα, γυρίζω στο πλάι και υπό-
σχοµαι να κοιµηθώ. 
 
Ώρα τρεις µετά τα µεσάνυχτα, γυρίζω στο πλάι και υπό-
σχοµαι να κοιµηθώ. 
 
Ώρα τέσσερις µετά τα µεσάνυχτα µε πιάνει ένα σπαρα-
χτικό γέλιο που δεν µπορώ να σταµατήσω, στο τέλος 

 108



 

σκουπίζω τα µάτια µου τη µύτη µου γυρίζω στο πλάι και 
υπόσχοµαι να κοιµηθώ. 
 
Άνοιξα το συρτάρι του γραφείου µου, προσποιήθηκα 
πώς ψάχνω κάτι να βρω και µετά, αργά αργά το έκλεισα. 
Υπολόγισα πως όλη αυτή η κίνηση παίρνει µισό λεπτό. 
Όµως η ώρα είναι µία και σχολάµε στις πέντε. Πρέπει 
οπωσδήποτε να σκεφτώ κάτι άλλο. Κοιτάζω τα χαρτιά 
που έχω απλώσει στο γραφείο. Έχουν κάποια σχήµατα 
που µοιάζουν αριθµοί, κάτι άλλα που µοιάζουν γράµ-
µατα, όµως δεν µπορώ να τα διαβάσω είναι θαµπά σαν 
να έπρεπε να φορώ γυαλιά, αλλά γυαλιά ποτέ µου δεν 
χρειάστηκα.  
Η αίθουσα είναι µεγάλη, γεµάτη γραφεία, σε σειρές και 
στοίχους, το δικό µου είναι το τελευταίο πίσω πίσω. 
Όλοι σκυµµένοι δουλεύουν, άλλοι γράφουν άλλοι δια-
βάζουν άλλοι φαίνεται να συγκρίνουν µεταξύ τους κεί-
µενα και να τσεκάρουν. Παραδόξως δεν ακούγεται 
κανείς θόρυβος, σαν τ’ αυτιά µου να είναι κλειστά. Κι 
όµως δεν είναι, βήχω και ακούω τον ήχο καθαρό. Σέρνω 
το νύχι µου ελαφρά πάνω στο γραφείο και πάλι ακούω 
το γρατζούνισµα.  
Νοµίζω πως κάποιοι πότε πότε γυρίζουν και µε κοιτά-
ζουν. Πιάνω κι εγώ το µολύβι και κάνω πως γράφω. 

 109



 

Ξαφνικά αισθάνοµαι έναν όρθιο δίπλα µου. Τον κοιτά-
ζω, µε κοιτάζει κι αυτός και κάτι µου λέει. Το µαντεύω 
από την κίνηση των χειλιών του γιατί δεν ακούω ήχο 
φωνής. ∆εν απαντώ, τι ν’ απαντήσω.  
Σκέφτοµαι να πάω στο αποχωρητήριο. Είναι ενέργεια 
φυσική και κανείς δεν µπορεί να µου το απαγορεύσει ή 
να µε κατηγορήσει ότι προσπαθώ να κερδίσω χρόνο. 
Άλλωστε αισθάνοµαι πως πράγµατι πρέπει να πάω. 
Σηκώνοµαι, βγαίνω στο διάδροµο κι αρχίζω να ψάχνω. 
Κάπου πρέπει να υπάρχει µια πόρτα µε την ένδειξη. 
Όµως δεν τη βρίσκω. Ρωτώ έναν που περνά βιαστικά, 
αλλά δεν µου απαντά, µάλλον δεν µε άκουσε. Κατεβαί-
νω από την σκάλα στον κάτω όροφο, και πάλι ψάχνω. 
Τέλος, στην άκρη του διαδρόµου βλέπω την πόρτα µε 
την ανδρική φιγούρα. Ανοίγω και µπαίνω. Είναι ένας 
διάδροµος µε τις γνωστές µικρές πόρτες που δεν φτά-
νουν στο πάτωµα, την µία δίπλα στην άλλη. Ανοίγω την 
πρώτη αλλά µέσα δεν υπάρχει ούτε λεκάνη ούτε νιπτή-
ρας, τίποτα, οι τέσσερις τοίχοι. Ανοίγω την δεύτερη, το 
ίδιο. Την τρίτη το ίδιο. Μόνο στην τελευταία, στη θέση 
που θα έπρεπε να βρίσκεται η λεκάνη υπάρχει στο δάπε-
δο µια µικρή άβαθη λακκούβα. Αποφασίζω να γυρίσω 
πίσω, άλλωστε η ενόχληση στην κύστη µου δεν είναι 
έντονη. Περπατώ πολύ αργά, ανεβαίνω τη σκάλα, κοι-
τάζω το ρολόι, ο δείχτης έχει προχωρήσει ελάχιστα. 

 110



 

Συνεχίζω τότε ν’ ανεβαίνω στον πιο πάνω όροφο –αν µε 
ρωτήσουν θα πω ότι έκανα λάθος. Φτάνω στο πλατύ-
σκαλο, σκέφτοµαι ν’ ανέβω ακόµη πιο πάνω, αλλά αυ-
τός είναι ο τελευταίος όροφος. ∆ιασχίζω τον διάδροµο 
µέχρι το τέρµα του, γυρίζω πάλι πίσω –συνεχώς άνθρω-
ποι µε χαρτιά και φακέλους στα χέρια πηγαινοέρχονται– 
και κατεβαίνω πάλι την σκάλα. Μπαίνω στην αίθουσά 
µου –µάλλον κανείς δεν µε πρόσεξε όλοι είναι σκυµ-
µένοι στα χαρτιά τους– και πηγαίνω στο γραφείο µου. 
Όµως, ή καρέκλα µου λείπει. Κοιτάζω γύρω όλοι κά-
θονται στις δικές τους καρέκλες, δεν φαίνεται να περισ-
σεύει καµιά. Το πράγµα είναι σοβαρό γιατί όποιος ση-
κώσει τώρα το κεφάλι του θα µε δει όρθιο και µπορεί να 
µε ρωτήσει γιατί είµαι όρθιος και τι γυρεύω εκεί και τι 
δουλειά τελείωσα απ’ το πρωί. Κάνω πως σκύβω στην 
άκρη του τραπεζιού τάχα για να πιάσω κάποιο χαρτί που 
δεν θα έφτανα καθισµένος, επαναλαµβάνω την κίνηση 
προς την άλλη µεριά του τραπεζιού και βρίσκοµαι πάλι 
στην αρχική θέση. Σκέφτοµαι να προσποιηθώ πως κά-
θοµαι, ακουµπώ λοιπόν τους αγκώνες στο τραπέζι και 
λυγίζω τα πόδια. Έπειτα όµως από µερικά λεπτά τα 
πόδια µου πιάνονται, αισθάνοµαι πώς δεν µπορώ να 
κρατηθώ άλλο και σίγουρα θα σωριαστώ. Τότε µου 
έρχεται η ιδέα του συρταριού, να βγάλω το συρτάρι και 
να το χρησιµοποιήσω για κάθισµα. 

 111



 

Ανοίγω ένα συρτάρι, είναι άδειο, το τραβώ έξω. Αλλά 
το συρτάρι δεν βγαίνει. Φτάνει στο τέλος του, και εκεί 
σαν κάπου να δαγκώνει. ∆οκιµάζω µε άλλο συρτάρι, το 
ίδιο –είναι εκείνα τα µεταλλικά γραφεία που κάπου 
κλειδώνουν ώστε ακόµη κι αν τραβήξεις, κατά λάθος, 
τελείως έξω το συρτάρι να µη σου πέσει στο πάτωµα. 
Ψάχνω για κάποιο µοχλό, δεν βρίσκω και είµαι ήδη 
πολύ ώρα όρθιος. Τότε τραβώ το µεσαίο συρτάρι και 
κάθοµαι λοξά πάνω του. Όχι πάντως µε όλο µου το 
βάρος –στηρίζοµαι και στα πόδια γιατί αλλιώς σίγουρα 
θα σπάσει. Βέβαια βρίσκοµαι κάπως λοξά, όµως µπορεί 
κανείς να υποθέσει ότι είχα τραβήξει την καρέκλα µου 
στο πλάι για να πιάσω κάτι και την ξέχασα εκεί. 
Κοιτάζω πάλι το ρολόι, η ώρα δεν περνά, η λαµαρίνα 
του συρταριού µε κόβει, έχω αλλάξει πολλές θέσεις δεν 
µένει άλλη. Σκέφτοµαι τότε να γυρίσω την αίθουσα, να 
ψάξω, µήπως και βρω κάποια καρέκλα ελεύθερη. ∆ια-
σχίζω τον αριστερό διάδροµο ανάµεσα στις σειρές των 
γραφείων, κατόπιν τον µεσαίο τέλος τον δεξιό. Όλοι 
κάθονται στην δική τους καρέκλα και δεν περισσεύει 
καµιά. Βγαίνω έξω από την αίθουσα ψάχνω κι εκεί δεν 
βρίσκω τίποτα γυρίζω πάλι στη θέση µου πίσω. Αλλά 
τώρα λείπει και το γραφείο µου. Μονάχα τα σηµάδια 
των ποδιών του και η σκόνη που συνήθως µαζεύεται 

 112



 

κάτω απ’ τα έπιπλα. Σίγουρα κάποιος το πήρε, πηγαίνω 
στον διπλανό µου τον ρωτώ µήπως ξέρει. Ούτε σηκώνει 
το κεφάλι του, λες και ούτε µε ακούει. Πηγαίνω στον 
παραδιπλανό, το ίδιο. Τώρα όµως πια δεν µπορώ να 
σταθώ πουθενά, ο καθένας µπορεί να µε δει όρθιο, σε 
λίγο θα έρθουν να µε ρωτήσουν, βγαίνω πάλι έξω στο 
διάδροµο κι αρχίζω να περπατώ. Τον διατρέχω πάνω 
κάτω µερικές φορές, ανεβαίνω και στον επάνω όροφο, 
κατεβαίνω και στον κάτω, νοµίζω πώς µερικοί µε λοξο-
κοιτούν. Κοιτάζω το ρολόι µου, µένουν ακόµη ώρες. 
Ανοίγω ένα από τα παράθυρα του διαδρόµου κοιτάζω 
έξω. Στην προέκταση του δαπέδου του ορόφου υπάρχει 
µια µικρή αρχιτεκτονική προεξοχή, περίπου ένα µέτρο 
κάτω από το µάρµαρο του παραθύρου. ∆ρασκελώ το 
παράθυρο, πατώ στην προεξοχή, και κρατώντας µε τις 
άκρες των δαχτύλων µου την µαρµάρινη ποδιά σκύβω, 
ώστε να µη φαίνοµαι από µέσα. 
Το κουδούνι για το σχόλασµα ακούγεται λίγο πριν κα-
ταρρεύσω. Σηκώνοµαι µε κόπο, καβαλώ το παράθαρο 
και βρίσκοµαι στο διάδροµο. Όλοι τρέχουν βιαστικοί 
ούτε που µε προσέχουν. Βγαίνω στο προαύλιο µόλις το 
τελευταίο λεωφορείο των υπαλλήλων ξεκινά. Του κάνω 
σήµα, φαίνεται πως δεν µε βλέπει, πιάνοµαι από κάποιο 
ανοιχτό παράθυρο, µε σέρνει. Μέχρι την πόλη. Στην 

 113



 

πλατεία το λεωφορείο σταµατά, αφήνω το παράθυρο, 
ξεσκονίζοµαι, τα παπούτσια µου που σέρνονταν έχουν 
γδαρθεί. Απ’ το λεωφορείο κατεβαίνουν όλοι βιαστικά 
και ξανοίγονται προς διάφορες κατευθύνσεις. Κοιτάζω 
γύρω, η πλατεία µού είναι τελείως άγνωστη. Και τα 
κτίρια και οι δρόµοι που ξεκινούν. Κι όµως εδώ είναι η 
πόλη µου, έχω ένα σπίτι, κάθοµαι χρόνια, να ρωτήσω, 
όµως η πλατεία είναι έρηµη τα µαγαζιά κλειστά οι 
άνθρωποι έχουν χαθεί στους δρόµους, αλλά και δεν 
θυµάµαι τη διεύθυνση ποτέ δεν συγκρατώ διευθύνσεις 
ψάχνοµαι µήπως έχω ταυτότητα ή άλλο χαρτί αλλά τι να 
την κάνω τη διεύθυνση ή το χαρτί αφού η πόλη είναι 
διαφορετική 
 
Ανοίγω τα µάτια, σκουπίζω τον ιδρώτα, ανάβω το φως 
και κοιτάζω το ρολόι. Είναι ακόµη νύχτα τέσσερις και 
µισή. Μέχρι τις έξι µένει ακόµη µιάµιση ώρα. Το στόµα 
µου είναι κατάξερο, σηκώνοµαι απ’ το κρεβάτι, πηγαίνω 
στην κουζίνα πίνω νερό κάνει πολύ κρύο γυρίζω γρήγο-
ρα πίσω. Όµως, το κρεβάτι µου λείπει. Η θέση είναι 
άδεια, µόνο µε τη σκόνη που συνήθως µαζεύεται κάτω 
από τα έπιπλα. Αισθάνοµαι πως ζαλίζοµαι Τρέχω στο 
µπάνιο, ρίχνω στο πρόσωπό µου λίγο νερό και ξαναγυ-
ρίζω. Τώρα ολόκληρο το υπνοδωµάτιο είναι άδειο, εντε-

 114



 

λώς. Ούτε µια καρέκλα, ούτε τα ρούχα µου τα παπού-
τσια µου ούτε και το ηλεκτρικό ρολόι του τοίχου. Τρέ-
χω µέσα στο γραφείο. Είναι κι αυτό άδειο. Τρέχω στο 
µπάνιο την κουζίνα. Όλα άδεια. Μόλις κρατιέµαι όρ-
θιος. Προχωρώ στο διάδροµο κρατώντας τον τοίχο, τρι-
κλίζοντας, ανοίγω την εξώπορτα και βγαίνω... σ' εσάς. 
 
 
 
 
 
 
 
 
 
 
 
 
 
 
 
 
 
 
 

 115



 

 
Το σπίτι 

 
 
 
 
 
Το σπίτι που µου έδωσαν, µια µονοκατοικία διώροφη, 
ήταν βέβαια πολύ µεγάλο για ένα άτοµο. Όταν τους το 
είπα µου απάντησαν δεν πειράζει η Εταιρεία δεν έχει 
τώρα άλλο διαθέσιµο. 
Το ισόγειο αποτελείται από ένα απέραντο καθιστικό και 
µια κουζίνα. Καθώς εγώ ποτέ δεν δέχοµαι επισκέψεις 
δεν χρειάζοµαι καθιστικό, κι έτσι έχω στοιβάξει εδώ 
σκεύη και έπιπλα που βρίσκονταν στο σπίτι και µου 
ήταν άχρηστα, καθώς και τα χαρτόκουτα µε τα οποία 
µεταφέρω τα δικά µου πράγµατα από το ένα σπίτι στο 
άλλο. 
Ο όροφος εξέχει µέχρι τη µέση του καθιστικού σαν µε-
τζοπάτωµα. Μπροστά, σ’ όλο το µήκος του, ένας διά-
δροµος µε κιγκλίδωµα, πλάτους περίπου ενός µέτρου. Σ’ 
αυτόν βλέπουν τρεις πόρτες, δύο για τα υπνοδωµάτια 
και µία για το λουτρό. Κοιτάζοντας απ’ το καθιστικό 
τον όροφο, έχεις την αίσθηση ενός πάνω καταστρώµα-
τος καραβιού, ίσως και υπερώου θεάτρου. 

 116



 

Από το ισόγειο ανεβαίνεις στον διάδροµο του ορόφου 
µε σκάλα που ελίσσεται γύρω στους τοίχους. Φαρδιά 
σκάλα µε πλατύσκαλα, πολλά πλατύσκαλα, σχεδόν κάθε 
δυο σκαλοπάτια και πλατύσκαλο –έτσι ώστε να µην 
κουράζεσαι–, που το κιγκλίδωµά της ενώνεται µε εκείνο 
του διαδρόµου. Την ανεβαίνεις κρατώντας και µε τα δυο 
χέρια την κουπαστή. Σαν φτάσεις στο διάδροµο, προχω-
ρείς µέχρι την πρώτη πόρτα, αφήνεις το ένα χέρι από 
την κουπαστή, το απλώνεις στο πόµολο και ανοίγεις. 
Είναι το πρώτο υπνοδωµάτιο µε ένα άβολο κρεβάτι και 
τα λοιπά. Ακολουθεί το δεύτερο µεγάλο υπνοδωµάτιο, 
πού έχω µετατρέψει σε γραφείο. Επειδή ο χώρος δεν 
µου έφτανε έχω αφαιρέσει όλα τα έπιπλα που υπήρχαν 
εδώ (κρεβάτι, τουαλέτα, ντουλάπες τραπεζάκια, καθί-
σµατα) και έχω εγκαταστήσει τα δικά µου πράγµατα, 
δηλαδή το πτυσσόµενο τραπέζι µε τις δεσµίδες τα χαρ-
τιά, και τη γυριστή µου καρέκλα. Στους τοίχους έχω 
κρεµάσει τις αγαπηµένες µου φωτογραφίες µε τα τοπία 
του φεγγαριού. 
Η τρίτη πόρτα οδηγεί στο λουτρό. Όταν τις νύχτες 
σηκώνεσαι να πας στη βρύση του νιπτήρα να βρέξεις το 
πρόσωπο και ανάβεις το φως απ’ τον διακόπτη του 
διαδρόµου, ανάβουν αυτοµάτως και τα φώτα του 
καθιστικού και γίνεται διάλειµµα. 
 

 117



 

Νοµίζω πως µέχρι εδώ είµαι αρκετά σαφής. 
 
Τις ώρες τις ελεύθερες που δεν είµαι στην Εταιρεία, 
δηλαδή τις καθηµερινές από τις έξι και µετά, καθώς και 
τα Σαββατοκύριακα και τις αργίες, τις περνώ εδώ µέσα 
στο γραφείο, όπου καθισµένος στη γυριστή µου καρέ-
κλα µπροστά στο τραπέζι, φτιάχνω µε τα χαρτιά βαρ-
κούλες. Μικρές βαρκούλες, µεσαίες βαρκούλες, µεγάλες 
βαρκούλες δηλαδή βάρκες. Όλες αυτές, βαρκούλες και 
βάρκες, τις τοποθετώ στα ράφια που έχω βάλει στους 
τοίχους γύρω στο δωµάτιο. Οι τοίχοι έχουνε σχεδόν γε-
µίσει αλλά θα βάλω κι άλλα ράφια και εδώ και στο 
υπνοδωµάτιο και κάτω στο καθιστικό. 
Προσπαθώ πολύν καιρό να θυµηθώ τον τρόπο που 
διπλώνεις το χαρτί και βγαίνει το καράβι, εκείνο µε τα 
δίδυµα φουγάρα. ∆εν έχω ακόµη θυµηθεί αλλά όπου 
νάναι θα τα καταφέρω. Έχω µάλιστα ετοιµάσει και το 
καύσιµο. Βρήκα, τελείως τυχαία, πως τα καινούργια 
υπνωτικά χαπάκια, όταν βραχούν, αρχίζουν και διαλύο-
νται σιγά σιγά αφήνοντας ν' αναδύεται µια άσπρη στήλη 
σαν καπνός. Έχω λοιπόν πολλά από δαύτα έτοιµα να τα 
ρίξω στα φουγάρα.  
Στις απόπειρές µου να φτιάξω το καράβι βγαίνουν 
συχνά περίεργα σχήµατα. Βουνά, ένα χαµηλό µπροστά 
ένα ψηλότερο πίσω, βράχοι απόκρηµνοι –πολύ–, σπίτια 

 118



 

–κατά προτίµηση– λοξά έτοιµα να πέσουν, ζώα διάφο-
ρα τετράποδα, ερπετά, θηρία, κι άσε πια από πουλιά. 
Περίεργα πουλιά µε µύτες µακριές, µε ράµφη αρπα-
κτικά, µε τριγωνικά κεφάλια ή χωρίς κεφάλια, µε σώ-
µατα µακρουλά ή σαν όρθιοι σωλήνες –όλα τους ανευ-
λόγητα. Κάποτε βγήκε ένα πουλί τελείως φυσικό, το 
πήγα στο παράθυρο και τ’ άφησα να πετάξει αλλά δεν 
ξαναγύρισε.  
Κοντά σε όλα αυτά είναι και τα χαρτιά που τσαλακώ-
νεις. Νοµίζει κανείς, όπως κι εγώ νόµιζα παλαιότερα, 
πως αν πιάσεις ένα χαρτί και το τσαλακώσεις µέσα στη 
χούφτα σου, αυτό παίρνει ένα ακανόνιστο σχήµα, πε-
ρίπου το ίδιο, σφαιρικό, αλλά πάντως χωρίς σηµασία. 
∆εν είναι έτσι. Το διαπίστωσα όταν µια µέρα πήγα ν’ 
αδειάσω το καλάθι των αχρήστων που είναι δίπλα στο 
τραπέζι µου. Καθώς το σήκωσα, το καλάθι ξέφυγε απ’ 
το χέρι µου και όλα τα τσαλακωµένα χαρτιά που το γέ-
µιζαν µέχρι πάνω, χύθηκαν στο πάτωµα. Έπεσα κάτω 
µπρούµυτα και περιεργαζόµουν µε τις ώρες. Όχι, κάθε 
χαρτί έχει δική του κρυµµένη προσωπικότητα που 
εκδηλώνεται σε κάθε χρήση, ακόµη και στο τσαλάκωµα. 
Φυσικά, εκδηλώνεται και στο γράψιµο. Νοµίζουν πολ-
λοί πως γράφουν πάνω στο χαρτί τις δικές τους λέξεις, 
την δική τους σκέψη, ή ιστορία, ενώ στην πραγµατικό-
τητα ξεπατικώνουν εκείνα που ήταν ήδη γραµµένα στο 

 119



 

χαρτί. Αυτό το ξέρουν καλά –ή τουλάχιστον το υποψιά-
ζονται–, όσοι ασχολούνται συστηµατικά µε το γράψιµο. 
Γι’ αυτό και όταν θέλουν ν’ αλλάξουν διατύπωση ή 
θέµα, αλλάζουν χαρτί. Το διαπίστωσα κι ο ίδιος όταν 
µια µέρα πήρα µια κόλλα από την αριστερή δεσµίδα, 
έγραψα στη µέση της, µε µεγάλα γράµµατα, την φράση 
“Περνάµε καλά.” (µε τελεία), κι έβαλα την κόλλα στην 
άκρη. Την άλλη µέρα που ξανακάθισα στο τραπέζι και 
ξανακοίταξα το χαρτί, στη θέση της τελείας υπήρχε 
θαυµαστικό. Σκέφτηκα λάθος έγινε, πήρα τη γοµολά-
στιχα έσβησα το θαυµαστικό και έβαλα τελεία. Την 
άλλη µέρα ήταν πάλι θαυµαστικό. Το επανέλαβα δυο 
τρεις φορές, τίποτα. Πήρα τότε ένα φύλλο από τη δεύ-
τερη δεσµίδα και έγραψα την ίδια φράση. Την άλλη 
µέρα η τελεία ήταν στη θέση της, αλλά στην αρχή της 
φράσης είχε προστεθεί η λέξη “∆εν”. Έκανα τότε άλλη 
δοκιµή. Σε µια κόλλα από την τρίτη δεσµίδα έγραψα 
“Λογοτεχνία είναι η καλή αφήγηση µιας καλής ιστορίας, 
πραγµατικής, ή φανταστικής που θα µπορούσε όµως να 
συµβεί”, έβαλα την κόλλα στο συρτάρι την κλείδωσα 
και πήρα το κλειδί µαζί µου. Όταν ξανάνοιξα το συρτάρι 
την άλλη µέρα η κόλλα ήταν λευκή. Από τότε εγκατέ-
λειψα τα γραψίµατα κι άρχισα τις βαρκούλες. Βέβαια 
και εκεί τα χαρτιά εκδηλώνονται, –άντε µε δύο δια-
φορετικά χαρτιά και το ίδιο δίπλωµα να βγάλεις την 

 120



 

ίδια βαρκούλα. Στο τσαλάκωµα όµως δεν είχα δώσει 
σηµασία. Τα τσαλακωµένα λοιπόν χαρτιά δίνουν τα πιο 
περίεργα και ποικίλα σχήµατα. Κυρίως κεφάλια, ή κα-
λύτερα, εγκέφαλους. Σε διάφορα µεγέθη και σχήµατα, 
µικρούς µεγαλύτερους, που άλλοι είναι σχεδόν συµµε-
τρικοί µε ελάχιστες πτυχώσεις, άλλοι πολύ ανώµαλοι µε 
οξείς γωνίες και βαθιές αύλακες. Έχω κρατήσει στα 
ράφια µου αρκετούς, από διάφορα είδη. Πάντως όλα, 
και οι βαρκούλες και οι λέξεις και τα πουλιά και οι 
εγκέφαλοι εξαρτώνται απ’ το χαρτί, και ιδίως πώς το 
πήρες πού το έβαλες πώς το συντήρησες πώς του φέρ-
θηκες, γι’ αυτό πολλοί πριν γράψουν κάθονται και κοι-
τάζουν το λευκό χαρτί για ώρες, ή το χαϊδεύουν πρώτα, 
ή όπως κρατούν µε τις παλάµες το κεφάλι ακουµπάνε 
τους αγκώνες πάνω του, κι άλλοι, όσοι δεν έχουν την 
άνεση να κάθονται, όποτε θέλουν, στο δικό τους δω-
µάτιο στο δικό τους γραφείο, αλλά κυκλοφορούνε συνε-
χώς σε ξένους χώρους για θελήµατα επιβίωσης, αυτοί 
έχουνε πάντα διπλωµένα στην µέσα τσέπη τους µερικά 
χαρτιά ώστε όταν γυρίσουν σπίτι, τα χαρτιά να έχουν τη 
θερµοκρασία και την υγρασία του σώµατος. 
 
Νοµίζω πως ακόµη είµαι αρκετά σαφής –και σύντοµος. 
 
Σάββατο απόγευµα, και όπως ήµουν καθισµένος στο 

 121



 

τραπέζι και δίπλωνα χαρτιά, µου φάνηκε πως απ’ την 
ανοιγµένη πόρτα άκουσα θόρυβο στο διάδροµο. Καθώς 
το κάθισµά µου βρίσκεται δίπλα στην πόρτα, έσκυψα, 
χωρίς να σηκωθώ, και κοίταξα. Πράγµατι, στο διάδρο-
µο, λίγο πιο κάτω, ένας άντρας και µια γυναίκα, νέοι κι 
οι δύο, όρθιοι, αντικριστοί, συνοµιλούσαν χαµηλόφωνα. 
Πετάχτηκα. Η πρώτη σκέψη µου ήταν πως πρόκειται 
για κλέφτες, όµως το ντύσιµό τους και η στάση τους 
 –εκείνος µε τα χέρια στις τσέπες του παντελονιού, εκεί-
νη µε τα χέρια σταυρωµένα στο στήθος, ήρεµοι κι οι 
δυο– δεν έδειχναν κάτι τέτοιο. Και έπειτα το σπίτι έχει 
µία µόνο πόρτα, της κεντρικής εισόδου, που είναι πάντα 
κλειδωµένη, κι όσο για τα παράθυρα, όλα –ισογείου και 
ορόφου– είναι φραγµένα µε σιδεριές. Πώς µπήκαν λοι-
πόν µέσα; Εκνευρισµένος τους πλησίασα 
 «Τι θέλετε εσείς εδώ;» Γύρισαν και οι δυο, µε κοίτα-
ξαν αδιάφορα και συνέχισαν την κουβέντα. ∆εν άκουγα 
τι έλεγαν, µιλούσαν χαµηλόφωνα σχεδόν ψιθυριστά, οι 
λέξεις δεν διακρίνονταν, κι όµως ο τρόπος που απαντού-
σαν ο ένας στον άλλον έδειχνε να συνεννοούνται µεταξύ 
τους απόλυτα. 
 «Είπα τι θέλετε εδώ», φώναξα. Κι ενώ αυτοί ούτε 
γύρισαν να µε κοιτάξουν, µου φάνηκε πως άκουσα άλλο 
θόρυβο, τώρα απ’ το υπνοδωµάτιο. Έτρεξα προς τα κει, 
κι από την ανοιγµένη πόρτα είδα τρία ζευγάρια, όρθια 

 122



 

κι αυτά, αντικριστά να κουβεντιάζουν µε τον ίδιο τρόπο. 
Το πρώτο ζευγάρι κοντά στο παράθυρο, ένας άντρας και 
µια γυναίκα µε το χέρι στο περβάζι. Το δεύτερο κοντά 
στο κρεβάτι, δύο άντρες πολύ χοντροί, τα στοµάχια τους 
σχεδόν ν’ ακουµπούν κι όπως µιλώντας γελούσαν το ένα 
στοµάχι χτυπούσε το άλλο. Το τρίτο, δίπλα στη ντουλά-
πα, δυο κορίτσια µε σακίδια στην πλάτη. Έτρεξα πίσω 
στο γραφείο να κλειδώσω την πόρτα, αλλά ήταν πια 
αργά. Το γραφείο ήταν γεµάτο κόσµο. Πάλι ζευγάρια, ή 
µικρές παρέες από τρεις ή τέσσερις, να κουβεντιάζουν 
σχεδόν άφωνα. Κοιτάζω δίπλα µου, γεµάτος ο διάδρο-
µος, κοιτάζω κάτω, γεµάτο το καθιστικό. Σαν να ήταν 
µια συγκέντρωση από αυτές που συνηθίζονται για φι-
λανθρωπικούς σκοπούς ή κάτι τέτοιο, αλλά ανθρώπων 
τελείως ανόµοιων, λες και τους µάζεψε κάποιος από µια 
πολυσύχναστη διασταύρωση σε ώρα αιχµής, που όµως 
όλοι έδειχναν ν’ ακολουθούν τους κλασικούς κανόνες 
κοσµιότητας των δηµοσίων συγκεντρώσεων, ήρεµος 
τόνος οµιλίας, όχι εξάρσεις, όχι διαφωνίες, όχι διακοπές. 
Και όλα αυτά σε µία γλώσσα που µου ήταν άγνωστη και 
µε φωνή που µόλις ακουγόταν. Σκέφτηκα τότε να τηλε-
φωνήσω στην αστυνοµία να τους τα πω, αλλά αµέσως 
θυµήθηκα πως µαζί µε τ’ άλλα που ξήλωσα όταν µπήκα 
στο σπίτι (ραδιόφωνα, τηλεοράσεις συναγερµούς) ήταν 
και το τηλέφωνο.  

 123



 

 «Με συγχωρείτε», και προχώρησα. Ένα ζευγάρι, 
ακουµπώντας στο κιγκλίδωµα µου έκλεινε τον δρόµο. 
Τους έσπρωξα µε δύναµη και τους έριξα κάτω. ∆εν 
ακούστηκε κανείς θόρυβος, καµιά διαµαρτυρία, και 
όταν έσκυψα να δω, οι παρέες κάτω απ’ το κιγκλίδωµα 
ήταν στη θέση τους ατάραχες κι ακίνητες σαν να µην 
είχε συµβεί τίποτα. Κατέβηκα τη σκάλα δύσκολα, διέ-
σχισα τον κόσµο στο καθιστικό και πήγα στην κουζίνα. 
Παντού τα ίδια. Γύρισα πάλι πίσω, στάθηκα σε µιαν 
άκρη του καθιστικού. Προσπάθησα πάλι ν’ ακούσω τι 
λένε, τουλάχιστον οι διπλανοί µου. ∆εν µπόρεσα. Μόνο 
εκείνο το σιγανό µουρµουρητό. Και πάντα όλοι συµφω-
νούσαν. Και συγκατένευαν. Μικρές κινήσεις, µικρές 
χειρονοµίες, ελαφροί µορφασµοί. Και αµετακίνητοι, 
στην ίδια θέση. Άλλαζαν κάθε τόσο πόδι αλλά κανείς 
δεν αποµακρυνόταν από την αρχική του θέση, δεν 
γύριζε αλλού, δεν πήγαινε σ’ άλλη παρέα, δεν περπα-
τούσε µέσα στο δωµάτιο. Κι όµως, όταν κοίταξα προς 
τον διάδροµο του ορόφου, στη θέση της κοπέλας µε το 
µίνι τώρα ήταν µια κυρία µε φόρεµα µακρύ. Κι εκεί που 
ήταν πριν ο νέος µε το ξυρισµένο κεφάλι και το λουρί 
στο στήθος χιαστί, τώρα στεκόταν ένας κύριος µε µο-
ντέρνο πουκάµισο. Αλλά το ίδιο είχαν αλλάξει οι άλλοι 
στο καθιστικό. Κι ακόµη, ενώ προηγουµένως ήταν όλοι 
τους ντυµένοι πρόχειρα, τώρα φορούσαν τα καλά τους 

 124



 

ρούχα σαν να επρόκειτο για πάρτι γάµου ή κάποια άλλη 
εορταστική συγκέντρωση.  
Σε µια στιγµή, η κυρία µε την µακριά τουαλέτα, την σκι-
στή στο πλάι ως τους µηρούς, έγειρε στο ένα της πόδι 
κι άπλωσε το άλλο µπροστά. Τότε από το άνοιγµα της 
τουαλέτας της φάνηκε καθαρά η φούστα τζιν που φο-
ρούσε από κάτω. Ο φαλακρός κύριος απέναντι έβγαλε 
από την τσέπη του φράκου του ένα πακέτο φτηνά χαρ-
τοµάντηλα και σκούπιζε την φαλάκρα. 
 «Με συγχωρείτε», και προχώρησα στη σκάλα και 
ανέβηκα στο πρώτο πλατύσκαλο. Τώρα µπορούσα να 
βλέπω παντού. ∆εν υπήρχε αµφιβολία πως είχε πια 
νυχτώσει. Είδα τότε, ανάµεσα στο πλήθος, τους δύο 
χοντρούς τώρα να είναι αδύνατοι, χωρίς χάχανα, σκεφτι-
κοί, είδα τους δύο που είχα ρίξει απ’ το κιγκλίδωµα, 
γέρους, µε γύψους στα χέρια, είδα τα δυο κορίτσια µε τα 
σακίδια µαυροντυµένες γερόντισσες πια, τους δύο νέους 
που στην αρχή φορούσαν µπότες µε καρφιά και έπειτα 
λουστρίνια, τώρα ξυπόλυτους, να σφίγγουν µε συγκί-
νηση ο ένας τα χέρια του άλλου. Και όλες οι γυναίκες 
τώρα µε πλερέζες βαριές, οι άντρες µε κουστούµι µαύ-
ρες γραβάτες και µαύρα γυαλιά. Και µια απ’ τις γυναί-
κες αυτές, σήκωσε την πλερέζα, µε τρόπο, και τράβηξε 
από τ’ αυτιά της τα σκουλαρίκια. Και ένας κύριος έ-

 125



 

βγαλε τα µαύρα του γυαλιά τα έφτυσε και τα σκούπισε 
µε την άκρη της µεταξωτής του µαύρης γραβάτας. 
 
Την διέκρινα στο βάθος της αίθουσας σε µια γωνιά, µε 
άσπρο µπλουζάκι παντελόνι τζιν και τα ακουστικά του 
γουόκµαν στ’ αυτιά, να λικνίζεται κρατώντας το ρυθµό 
µε κινήσεις του κεφαλιού. 
 «Άκουσε να σου πω», της φώναξα. Κατέβασε τα 
ακούστηκα και µε κοίταξε. 
 «Να πεις του Παπαδόπουλου ότι µου στέλνει δεύτε-
ρο πράµα. Όλοι τους είναι σκάρτοι». 
 «Καλά, θα του το πω», είπε. Ξεκρέµασε από τη ζώνη 
το φορητό της κι άρχισε να τηλεφωνεί. 
 
(Εδώ πια κι αν είµαι σύντοµος και σαφής!)  
 
 
 
 
 
 
 
 
 
 

 126



 

 
 

Το κέλυφος 
 
 
 
 
 «Σε παρακαλούµε θερµά δάσκαλε, µία µόνο διάλεξη, 
την τελευταία». 
∆εν ήταν η πρώτη φορά. Κάθε τόσο που βρίσκονταν σε 
δύσκολη κατάσταση είτε γιατί δεν µπορούσαν να ανα-
πνεύσουν είτε γιατί δεν µπορούσαν να κοιµηθούν, ανα-
θυµούνταν τις µέρες που παίζαµε τάβλι και γύριζαν 
πίσω σ’ εµένα. Την πρώτη φορά ήταν εκείνο το πρωινό 
που ο ήλιος µόλις ανασηκώθηκε στον ορίζοντα και είδε, 
σταµάτησε, έβγαλε στον ουρανό την µεγάλη φωτεινή 
επιγραφή "δεν πρόκειται πια να ανατείλω" και βυθίστη-
κε πάλι κάτω. Τότε τους έπιασε όλους πανικός. Τρέχανε 
στα νοσοκοµεία, ουρές στα κέντρα υγείας, στους καλύ-
τερους γιατρούς –κι έκανε ένα διαολεµένο κρύο–, ένας 
ένας που έβγαινε απ’ τους γιατρούς κοίταζε τις δικές του 
συνταγές, κοίταζε και τις συνταγές του άλλου, διαµαρ-
τύρονταν και οι δυο, διαµαρτύρονταν όλοι, έσκιζαν τα 
χαρτιά, τρέχαν στα σωµατεία στις οργανώσεις στα περι-
φερειακά συµβούλια, καίγαν τα αστυνοµικά τµήµατα 

 127



 

κρέµαγαν τους αναρχικούς, λεηλατούσαν καταστήµατα 
κλείναν τους δρόµους µε οδοφράγµατα τις υπεραστικές 
οδούς µε τα τρακτέρ και τα πολυτελή τους αυτοκίνητα 
τα αεροδρόµια µε βαλίτσες Samsonite και τα λοιπά, τέ-
λος µαζεύονταν στα πάρκα και τα γήπεδα και τις πλα-
τείες –µε σκισµένα ιµάτια– και άρχιζαν να κλαίνε. 
Την άλλη φορά ήταν τότε που, καθώς συναντιόνταν και 
έσφιγγαν τα χέρια για το τι κάνεις ή το χαίρω πολύ, οι 
παλάµες κόλλαγαν και δεν µπορούσαν πια να τις ξεκολ-
λήσουν. Τραβούσαν από τη µια τραβούσαν από την 
άλλη, έριχναν βενζίνη οινόπνευµα και άλλα διαλυτικά, 
έκαναν διαθερµίες λέιζερ βελονισµούς, έκαναν και ευχέ-
λαια και προσκυνήµατα και τάµατα, έκαναν και αυτο-
συγκέντρωση και group therapie και εσωτερικές φιλο-
σοφίες, όµως όλα αυτά χωρίς αποτέλεσµα. Σιγά σιγά 
έγιναν ζευγάρια και µάλιστα µε άτοµα που συνήθως 
ούτε ήθελαν να δουν ούτε ν’ ακούσουν, έτσι επειδή από 
υποχρέωση –ή σκοπιµότητα– έτυχε να τους σφίξουν το 
χέρι. Ήταν λοιπόν υποχρεωµένοι να περπατούν στους 
δρόµους δυο δυο, αλλάζοντας κάθε τόσο θέση ώστε 
 να έχει σταυρωµένο στο στήθος του το χέρι µια ο ένας 
µια ο άλλος, πήγαιναν τη µισή µέρα στο γραφείο στου 
ενός τη µισή στου άλλου, τη µια φορά στη διαδήλωση 
του ενός την άλλη στου άλλου, βέβαια προσπαθού-
σαν τώρα να κάνουν όλες τις δουλειές µε το αριστερό 

 128



 

 –πράγµα καθόλου εύκολο– και, φυσικά, δεν µπορού-
σαν να φορέσουν ρούχα µε µανίκι. Τεράστια επίσης 
προβλήµατα δηµιούργησε το φύλο και οι σχέσεις. Όταν 
το ζευγάρι ήταν του ίδιου φύλου και ήταν κι οι δύο 
ανύπαντροι το πράγµα κάπως βολευόταν: την ώρα που ο 
ένας αγκάλιαζε τον σύντροφο ή την σύντροφό του, ο άλ-
λος βούλωνε τα αυτιά µε ωτοασπίδες και έκλεινε τα µά-
τια µε µια λουρίδα πανί. Όταν όµως µόνο ο ένας ήταν 
παντρεµένος; Και όταν –το χειρότερο– το κολληµένο 
ζευγάρι ήταν διαφορετικού φύλου; Πώς θα κοιµόνταν το 
βράδυ στο ίδιο κρεβάτι αδιάφορα; Ή, πώς ο ένας θα 
ανεχόταν στο κρεβάτι του τον σύντροφο ή την σύντρο-
φο του άλλου που θα είχε βέβαια το ίδιο φύλο µ' αυτόν; 
Έγιναν λοιπόν τροµερά επεισόδια, νέοι να αναγκάζονται 
να κοιµούνται µε ηλικιωµένους και πλειστάκις να βιά-
ζονται από αυτούς, πολλοί να καταντούν στο τέλος οµο-
φυλόφιλοι, άνθρωποι θρησκευόµενοι να αµαρτάνουν 
απλά ή διπλά, άνθρωποι ευαίσθητοι να καταντούν ψυ-
χροί από τα ψυχολογικά τραύµατα, και άλλοι –σπανίως 
βέβαια– ανέραστοι να βλέπουν το φως. 
Ανέφερα δύο τυχαίες περιπτώσεις. Υπήρξαν όµως και 
άλλες πολλές. Γενικά, µε κάθε αναποδιά που τύχαινε, 
αρχίζανε τις παρακλήσεις. Κι εγώ, τι να κάνω, αναγκα-
ζόµουνα να δώσω την κατάλληλη διάλεξη –ο ίδιος ή 
δι’ αντιπροσώπου–, πάντοτε βέβαια φιλότιµα και ευσυ-

 129



 

νείδητα. Ανέπτυσσα το θέµα σχολαστικά, µοίραζα ση-
µειώσεις (δικές µου ή αντιπροσώπων), απαντούσα σε 
ερωτήσεις και απορίες, ακόµη και αφελείς όπως "τι 
πρέπει να κάνω όταν έχω λόξιγκα", ή "πώς θα κάνω 
έρωτα χωρίς περούκα", ή "τι γίνεται όταν δεν ξαναµπαί-
νει στη θέση της η περόνη". Κι όταν το θέµα ήταν δύ-
σκολο (όπως σ’ εκείνη την διάλεξη –δεν θυµάµαι τώρα 
ποια– , που ανέπτυξα την πιο σύντοµη και πιο κοµψή 
απόδειξη στο θεώρηµα, και ενώ όλοι ενθουσιασµένοι 
χάιδευαν τα στοµάχια και ρεύονταν εκείνος σηκώθηκε 
και είπε "εγώ δεν δέχοµαι το θεώρηµα γιατί δεν καταλα-
βαίνω τη λύση"), όταν λοιπόν το θέµα ήταν δύσκολο, 
τους σήκωνα καθέναν χωριστά να επαναλάβει µε δικά 
του λόγια το συµπέρασµα, –και να εισπράξει βέβαια το 
αναµνηστικό δώρο.  
Τελευταία όµως είχε αρχίσει να µου κάνει εντύπωση, 
πως ενώ όσο περνούσε ο καιρός τα προβλήµατα γίνο-
νταν λιγότερο σοβαρά (µε τις διαδικασίες, τις κρατικές 
µέριµνες, τις κοινωνικές αλληλεγγύες και άλλους πλη-
θυντικούς), εντούτοις οι πιέσεις και οι αιτήσεις για 
διαλέξεις πολλαπλασιάζονταν. Και µ’ έβαλε ακόµη σε 
σκέψη το γεγονός ότι ενώ σε πολλές ασήµαντες περι-
πτώσεις, θα µπορούσα εύκολα και απλά, χωρίς κόπους 
και έξοδα, να δώσω λύσεις δι’ αλληλογραφίας ή από 
το τηλέφωνο, αυτοί µε κανένα τρόπο δεν δέχονταν, ήθε-

 130



 

λαν διαλέξεις. Μέχρι που άρχισε να µου περνά από το 
µυαλό, ότι στην πραγµατικότητα δεν τους ενδιέφερε το 
πρόβληµα και ο τρόπος που θα λυθεί, αλλά ή διάλεξη η 
ίδια. Ίσως όχι τόσο ν’ ακούσουν να διδαχθούν, όσο να 
δουν τι άραγε θα γίνει. Η υποψία µου αυτή επιβεβαιώ-
θηκε απολύτως την τελευταία φορά. Το θέµα της οµι-
λίας ήταν "Γιατί περνάµε όλοι τόσο καλά". Ενώ λοιπόν 
όλοι οι κανόνες είχαν σχολαστικά (και κατά το πρωτό-
κολλο) τηρηθεί –κλιµατισµός, λουλούδια εποχής, έδρα-
να στοιχηµένα και ζυγηµένα– και είχαν ήδη αποχωρήσει 
οι δηµοσιογράφοι, οι φίλοι κι οι συγγενείς, και µέσα σε 
απόλυτη σιγή όλοι περίµεναν, κι εγώ είχα πάρει την 
βαθιά πρώτη εισπνοή και άνοιγα το στόµα µου να αρχί-
σω, ακούστηκε τότε ξαφνικά από τις τελευταίες σειρές 
µια θυµωµένη φωνή "εµένα µε ενοχλεί το µαξιλάρι". 
∆εν ξέρω αν το µαξιλάρι ήταν πράγµατι σκληρό, ή αν 
δεν είχε τοποθετηθεί σωστά, ή ακόµη αν έλειπε κι έµενε 
γυµνή η σανίδα. Ούτε άλλωστε και µ’ ενδιέφεραν αυτά. 
Εµένα µε είχαν προσκαλέσει να δώσω τη διάλεξη, είχα 
µετά από πολλούς ενδοιασµούς ενδώσει, είχα απολύτως 
σωστά προετοιµαστεί –µε δίαιτα, αποµόνωση και περι-
συλλογή–, και είχα έρθει ακριβώς στην ώρα µου, –µε 
την συνηθισµένη βέβαια µικρή καθυστέρηση που η 
ιστορία αναγνωρίζει. Απαιτούσα συνεπώς ανάλογη 
ανταπόκριση, ευταξία και προσοχή, σεβασµό και ταπει-

 131



 

νοσύνη. Γι’ αυτό και µόλις άκουσα τη φωνή για το µα-
ξιλάρι περίµενα άµεση και σκληρή αντίδραση. Και όχι 
µόνο από εκείνους που βρίσκονταν τώρα εδώ –δεν ήταν 
µόνο αυτοί που µ’ είχαν προσκαλέσει– αλλά και από 
εκείνους που, επειδή δεν χωρούσαν στην αίθουσα, µας 
παρακολουθούσαν, µέσω ραδιοφώνου ή τηλεόρασης, 
απ’ τον δικό τους, (ιδιόκτητο ή νοικιασµένο), χώρο. Πε-
ρίµενα να διαµαρτυρηθούν κι αυτοί, µε κάποιο είδος 
υπόκωφης βοής, ή έστω µε τα κινητά τηλέφωνα, ώστε οι 
παρόντες να ξεσηκωθούν να αρπάξουνε τον βλάσφηµο 
και να τον πετάξουν έξω. Όµως, αντί γι’ αυτό, όλοι (και 
υποπτεύοµαι όχι µόνο οι παρόντες, αλλά κι άλλοι που 
είπα πριν) απλώς ξεσταύρωσαν τα χέρια τους, τα σήκω-
σαν, έπιασαν το δικό τους µαξιλάρι, το χτύπησαν το 
γύρισαν και το ξανάβαλαν κάτω. Και αφού όλοι έτσι 
βολεύτηκαν καλύτερα, στράφηκαν πάλι προς εµένα και 
µε κοίταζαν, λες και τίποτα δεν συνέβη. Είχα λοιπόν πια 
βεβαιωθεί πως δεν τους ενδιέφερε η λύση, η άποψη, η 
συµβουλή, αλλά µονάχα εγώ (να δούνε πως θα αντεπε-
ξέλθω) και η τελετή, να συναντήσουν φίλους, φωτογρά-
φους, δηµοσιογράφους, κάµερες, µικρόφωνα, να δώ-
σουν συνεντεύξεις, να διατυπώσουν κρίσεις σχόλια, να 
χειροκροτηθούν. Γι’ αυτό και τότε τους το δήλωσα ρητά 
πως µέχρι εδώ ήταν, οι διαλέξεις τέλειωσαν, ό,τι άκου-
σαν άκουσαν ό,τι είδαν είδαν, προβλήµατα πια δεν 

 132



 

υπάρχουν –αν υπήρξαν ποτέ–, και να µε αφήσουν ήσυ-
χο. Αποσύρθηκα λοιπόν στο σπίτι µου, µάζεψα τις δια-
φάνειες και τις σηµειώσεις µου, τις τακτοποίησα κατά 
θέµατα και αιώνες, και τώρα τις µελετώ ο ίδιος. (Το τι 
βρήκα εκεί µέσα δεν λέγεται. Στοιχεία για τον πατέρα 
µας, τη µητέρα µας, τα παιδικά µας χρόνια –τόσο στις 
θάλασσες όσο και τους λειµώνες–, για τον συνεχή κο-
σµικό πόλεµο την αέναο ειρήνη κ.λπ.). Τώρα, βέβαια, 
ξέρω ότι στο διάστηµα που µεσολάβησε από την τελευ-
ταία εκείνη διάλεξη συνέβησαν πολλά. Νέοι αστέρες 
(διάττοντες και απλανείς και πλάνητες), καινούργιες 
θεωρίες και καρέκλες, καινούργιες εξορµήσεις και φρέ-
να ABS, πληµµύρες και ξηρασίες µέχρι µυελού οστέων, 
το παιδίν µου δεν έµαθε γράµµατα και εσταδιοδρόµησεν 
λαµπρώς, και άλλα. Ίσως από τα σοβαρότερα, είναι τα 
νέα πλαστικά βερνίκια µε τα οποία βάφεις ακόµη και 
την πιο φτηνή και πρόστυχη σανίδα και διατηρείται πια 
στην ιστορία ανέπαφη, καθώς κι οι νέοι δίαυλοι του 
ηλεκτρονικού κυβερνοχώρου, µέσα από τους οποίους 
αυτά τα σανιδώµατα περνούν από την µια γενιά στην 
άλλη. Ίσως και τα αντιπληµµυρικά φράγµατα (που δια-
τηρούν τις περιοχές ακατάκλυστες) και τα αντιξηραντι-
κά χάπια (σήµερα εορτή του προφήτου Συµεών που 
εσφαγιάσθη υπό των Τούρκων). Μέσα λοιπόν σ’ αυτή 
την πληµµυρίδα των γεγονότων που σπρωχνόµαστε για 

 133



 

να χωρέσουµε και που έχασε η µάινα το παιδί και το 
παιδί τη µάινα και τα πρόσωπα έγιναν άτοµα και τα 
άτοµα στατιστική, τους είχα κάπως ξεχάσει, και αυτούς 
και τις απορίες τους, και τις επίµονες απαιτήσεις τους 
για άµεσες λύσεις (εντός ολίγων –και βέβαια αναίµα-
κτων– αιώνων), και τα µαξιλάρια µας που πράγµατι 
είναι σκληρά, –ή, και πολλές φορές λείπουν. Όταν λοι-
πόν ήρθαν πάλι παρακαλώντας για διάλεξη και µάλιστα, 
όπως είπαν, την τελευταία, δεν αντέδρασα έντονα, όπως 
θα έκανα παλιότερα. Κι ακόµη περισσότερο όταν 
συµπλήρωσαν πως δεν υπάρχει κύριο θέµα και µπορώ 
να µιλήσω για ό,τι θέλω, για όση ώρα θέλω, κι ακόµη 
όχι µόνο για ένα συγκεκριµένο ζήτηµα αλλά, διαδοχικά 
ή και συγχρόνως, για πολλά. Πράγµα που σήµαινε πως 
τώρα πια δεν χρειαζόµουν προετοιµασία (νηστείες και 
τα παρόµοια). Βέβαια έθεσα πάλι τους όρους µου: η 
θερµοκρασία της αίθουσας να µην κατέβει κάτω από 
τους 20 βαθµούς (η ατοµική θερµοκρασία του καθενός 
δεν µ’ ενδιαφέρει), και το υγρό του ψεκασµού να είναι 
άοσµο, ώστε να µην δηµιουργεί συνειρµικές αλλεργίες. 
Λουλούδια µόνο πλαστικά –µου είπαν, σήµερα µόνο 
τέτοια κυκλοφορούν– και απαραιτήτως ούτε φίλοι ούτε 
συγγενείς –µου είπανε δεν υπάρχουν. Οι κάµερες µόνο 
για πλάνα δεξιού προφίλ πριν απ’ την οµιλία, και οι φω-
τογραφίες χωρίς φλας γιατί µου κοκκινίζουν τα µάτια. 

 134



 

Τους ζήτησα και κάποια άλλα, για θέµατα δευτερεύοντα 
(όπως για τους καφέδες και τα ποτά) και όλα έγιναν 
αποδεκτά ασµένως. Ορίσαµε λοιπόν την ηµεροµηνία 
την ώρα τη χορωδία και τα εκρηκτικά. 
Εδώ πρέπει να σηµειώσω ότι εγώ δεν µιλώ ποτέ χωρίς 
χειρόγραφο γιατί, όπως µε κατηγορούν, συγχέω ανεπί-
τρεπτα, και µάλιστα πολύ συχνά µε οδυνηρές συνέπειες, 
πρόσωπα ηµεροµηνίες και γεγονότα. Κάποτε, επί παρα-
δείγµατι, που µίλησα για τον Πλάτωνα τον Εφέσιο και 
το βιβλίο “Περί νόµων” του Γεννάδιου Γεµιστού έγινε 
άγρια διαδήλωση και συµπλοκή. Και κάποτε άλλοτε 
που, νέος τότε και άπειρος, ανέφερα τους συγγενείς µου, 
τον βασιλιά των Μυκηνών Μωάµεθ τον Β!, τον µακε-
δόνα Βοναπάρτη, µα και τους αδελφούς αυτών τους 
οµογάλακτους τους Λέοντες και Κηρουλάριους της 
Γιάλτας και των Βρυξελλών, και για το πώς όλοι αυτοί 
κυνήγησαν κι εντέλει σφάξανε τον πατέρα µου (ψυχή 
και σώµατι) στο Εσκί Σεχίρ τόπο καλούµενο Μονοδέν-
δρι, ανατολή και δύση ξεσηκώθηκαν εναντίον µου, µου 
καταλόγισαν τα δάκρυα και τα αίµατα, µε έπιασαν µε 
δίκασαν µε καταδίκασαν, και ψάχνουν έκτοτε τους κώ-
δικες και συζητούν, ανατολή και δύση, για την ποινή.  
Χρησιµοποιώ λοιπόν πάντα χειρόγραφο. Στην προκειµέ-
νη όµως περίπτωση, ενώ φανταζόµουν ότι η σύνταξη 
του κειµένου θα ήταν εύκολη µια και το θέµα, ή τα θέ-

 135



 

µατα, ήταν ελεύθερα, εντούτοις βρήκα µεγάλες δυσκο-
λίες. Όχι γιατί δεν είχα τι να τους πω (νοµίζω δεν υπάρ-
χει άνθρωπος που δεν ξεσπά σε λογοδιάρροια από την 
αίσθηση της δύναµης και της υπεροχής που του προσ-
φέρει το µικρόφωνο, πάνω σε κάποιο βήµα. Είσαι πιο 
ψηλά, όλοι είναι υποχρεωµένοι να σε ακούν και να σε 
βλέπουν, το φως ανακλάται στα χαρτιά που βρίσκονται 
στο αναλόγιο και σε φωτίζει από κάτω, τα χείλη σου 
διαγράφονται έντονα, προφητικά, τα µάτια σου σκιά-
ζονται απόκοσµα). Η δυσκολία ήταν πως, µια και αυτή 
θα ήταν η τελευταία διάλεξη, έπρεπε, µια κι έξω, να 
τα πω όλα. Αλλά πώς τα λες όλα σ’ ένα τόσο µικρό 
–µετέωρο πριν απ’ την σχάση– χρονικό διάστηµα; Μή-
πως να παραλείψω όσα έχω ήδη πει, όχι βέβαια όσα είπα 
δηµόσια –αυτά έτσι κι αλλιώς έχουνε διαγραφεί– αλλά 
όσα τους είπα στο αυτί, κατ’ ιδίαν; Εκείνα που πολλοί 
προσποιούνταν πως, απ’ τον θόρυβο και την οχλαγωγία, 
δεν άκουγαν, κι έκαναν "ε; τι είπες;" και πάλι "ε;" και 
τέλος σήκωναν τάχα απελπισµένοι τα χέρια; Ή, που 
άλλοι έλεγαν "α, ναι, εγώ διαβάζω άλλη εφηµερίδα"; 
Εντάξει, να τα παραλείψω αυτά, καθώς και εκείνα πού-
γραφα σε µικρά χαρτιά και τους τα έχωνα κρυφά στην 
τσέπη. Να παραλείψω ακόµη και τα ανέκδοτα που, όπως 
λένε, κρατούν τη διάλεξη ζωντανή. Να παραλείψω και 
την εισαγωγή µε το απαραίτητο πυροτέχνηµα που δη-

 136



 

µιουργεί την έκπληξη και κάνει όλους να ανακαθίσουν 
και να σκεφτούν "για στάσου ρε, αυτός κάτι έχει να 
πει". Να παραλείψω και το φινάλε, που αποφορτίζοντας 
την ατµόσφαιρα µε µια έξυπνη φράση, ξεσηκώνει το 
χειροκρότηµα. Εντάξει, χωρίς ρητορικές φιοριτούρες, 
λεκτικούς ακκισµούς, επιδειξιµανείς σκέψεις. Χωρίς την 
επίκληση φράσεων µεγάλων ανδρών –και γυναικών. 
Έστω, µε τον παλιό εκείνο τρόπο Θεώρηµα-Απόδειξη 
(που όµως δεν θ’ αρχίζει µε πισώπλατο µαχαίρωµα, ορί-
ζοντας το causa sui). Αυτά όλα, που αφορούν την τεχνι-
κή, καλά, τα ταχτοποιώ. Αλλά τι γίνεται µε τα άλλα, µε 
την ουσία;  
Αυτό ήταν το πρόβληµα και µε απασχόλησε καιρό. 
Σκεφτόµουν φράσεις σε στιλ αφορισµών, όπως ας πού-
µε "Αναπνέετε χωριστά", "Κλωνίζεσθε εγκαίρως", "Μι-
λήστε, είναι καιρός", ή άλλες αποφατικές όπως "Μη 
πλησιάζεσθε, υπάρχει κίνδυνος", "Μη βιάζεσθε, ως χρυ-
σαλλίδες". Φράσεις άλλες, που ουσιαστικά δεν σηµαί-
νουν τίποτα και που ακριβώς γι’ αυτό πολλές φορές 
οδηγούν σε βαθύτερες σκέψεις, γιατί, σου λέει ο άλλος 
"είναι δυνατόν να µου είπε µια σαχλαµάρα; Μπα, κάτι 
εννοεί", κι αρχίζει να αναζητά, κι αυτός και οι µετά απ’ 
αυτόν, και ξαφνικά καταλήγουν πως αυτή η φράση 
είναι διαµάντι. Μήπως έτσι δεν έγινε όταν είπα κάποτε 
"Φτερνίζοµαι, άρα υπάρχω"; Με αποτέλεσµα να γρά-

 137



 

ψουνε γι’ αυτήν εκατοντάδες τόµους, κι έτσι να συντη-
ρείται η ανθρωπότητα αιώνες τώρα; 
 
Τελικά, µετά από παλινδροµήσεις και δισταγµούς, απο-
φάσισα πως θα ήταν περισσότερο επίκαιρο και περισ-
σότερο διδακτικό, αντί για όλα αυτά να διηγηθώ µια, 
ξεχασµένη σήµερα, ιστορία. Και µάλιστα πρόχειρα, 
χωρίς χειρόγραφο. ∆εν ήξερα αν θα τα κατάφερνα να 
µην πέσω πάλι σε ιστορικές ανακρίβειες, αλλά και δεν 
µ’ ενδιέφερε. Ήταν η τελευταία διάλεξη και οι αντιδρά-
σεις δεν είχαν πια σηµασία. Είπα λοιπόν τα εξής: 
 «Όπως όλοι γνωρίζετε, µεταξύ Γόρτυδος και Ευρίν-
θου υπάρχει µια πεδιάδα εύφορη. Στη µέση αυτής της 
πεδιάδας βρισκόταν κάποτε ένα χωριό από λίγα σπίτια. 
Κανείς δεν θυµόταν πότε χτίστηκε αυτό το χωριό. Άλ-
λοι έλεγαν πως το χωριό το έφεραν µαζί τους απ’ την 
ανατολή έµποροι µεταξιού, άλλοι –και αυτό φαίνεται 
πιθανότερο–, πως το χωριό υπήρχε εκεί πριν γίνει η πε-
διάδα και πως το είχαν χτίσει οι πελαργοί στην κορυφή 
ενός βράχου. Κι όταν η περιοχή κατακλύστηκε από 
υγιές χώµα, τα σπίτια ξεκόλλησαν από το βράχο και 
επέπλευσαν, εκτός από την εκκλησία που έµεινε στη 
θέση της, γιατί ήταν χτισµένη στην πιο ψηλή κορυφή 
του βράχου που ακόµη κάπως εξέχει. Γι’ αυτό και ενώ 
τα σπίτια µετακινούνταν µε τον καιρό, η εκκλησία έµενε 

 138



 

πάντα ακίνητη στο κέντρο. Το χωριό έµεινε πολλά χρό-
νια κλειστό, τόσο που είχε αρχίσει πια να ξεχνιέται, µέ-
χρι που κάποιος περαστικός πραµατευτής το άνοιξε. 
Έκαψε τα αγκάθια, ξεχορτάριασε τις αυλές, σκούπισε 
 τα χαγιάτια, ξεσκόνισε τα εικονίσµατα, κι έστησε τους 
ανθρώπους. Το χωριό άρχισε να λειτουργεί κανονικά. Οι 
γυναίκες γεννούσαν τους χρόνους, οι νέοι τους γέµιζαν, 
οι γέροι κάτω από τον πλάτανο τους ιστορούσαν. 
Ο παπάς ευλογούσε τους χρόνους, τους έθαβε και τους 
ξέθαβε. 
 Εκεί, ανάµεσα σε έναν θάνατο και µια ανάσταση, 
έζησε κάποτε ένας πατέρας µε τους δυο του γιους. Ο 
ένας, ο µεγαλύτερος, δεν ήθελε τη γη, ζήτησε το µερίδιό 
του απ’ το χωράφι, το πούλησε και έφυγε στα ξένα. Ο 
άλλος ο µικρότερος έµεινε, έγινε ένα µε τη γη το άλογο 
και τον θεό. Μια µέρα, έπειτα από πολύ καιρό, που είχα-
νε το πανηγύρι της Παναγιάς, έφτασε ένας, λαχανιασµέ-
νος, κι ανάγγειλε πως είδε τον µεγάλο γιο να έρχεται 
καβάλα σ’ ένα γαϊδουράκι, σέρνοντας πίσω του ένα άλ-
λο φορτωµένο µε δυο κασέλες. Έτρεξαν τότε όλοι µε 
λουλούδια και µε σάβανα, τον προϋπάντησαν, ρωτού-
σαν για τα ξένα, όµως αυτός ούτε αντιχαιρέτισε ούτε 
µίλησε. Πέρασε την αυλόπορτα, ξεπέζεψε, ζήτησε απ’ 
τον πατέρα του το τελευταίο δωµάτιο του χαγιατιού, 
έλυσε την τριχιά του άλλου γαϊδουριού, κατέβασε τις 

 139



 

δυο κασέλες, τις κουβάλησε στο δωµάτιο, τις γύρισε 
ανάποδα στο πάτωµα –ο τόπος γέµισε βιβλία– έκλεισε 
την πόρτα την σφάλισε και δεν την ξανάνοιξε πια. Τα 
χρόνια πέρασαν, ο πατέρας γέρασε, αρρώστησε βαριά. 
Φώναξε τότε τον µικρό του γιο και του είπε "τώρα εσύ 
ξέρεις". Ο γιος περίµενε, και όταν είδε ότι ο πατέρας του 
ξεψύχησε τον σήκωσε απ’ το κρεβάτι τον έστησε καθι-
στό στο πεζούλι µπροστά στον αχυρώνα, έφτιαξε λάσπη 
από το κόκκινο χώµα της αυλής και τον άλειψε, γύρω 
γύρω, µε παχύ στρώµα. Πέρασαν κι άλλα χρόνια και 
κάποια µέρα ο µεγάλος γιος µισάνοιξε –για πρώτη και 
µοναδική φορά– την πόρτα του δωµατίου του, έβγαλε το 
κεφάλι, φώναξε τον αδερφό του και του είπε όταν πεθά-
νω θέλω να µε στήσεις καθιστό στο πεζούλι µπροστά 
στον αχυρώνα, να φτιάξεις λάσπη από το κόκκινο χώµα 
της αυλής και να µε αλείψεις γύρω γύρω µε παχύ στρώ-
µα. Έτσι κι έγινε. Οι άλλοι κάτοικοι του χωριού, που 
πέρναγαν έξω από το σπίτι και κοίταζαν απ’ την αυλό-
πορτα, είδαν ότι αυτό είναι καλό, και έκαναν το ίδιο. 
Τελευταίος έµεινε ο παπάς. Όταν κι αυτός αρρώστησε 
και ήταν έτοιµος πια να παραδώσει το πνεύµα, φώναξε 
τον Αρχάγγελο, του είπε εγώ παιδιά δεν έχω, θέλω όταν 
πεθάνω να µε στήσεις όρθιο µε τ’ άµφια στην πόρτα της 
εκκλησιάς, να φτιάξεις λάσπη από το κόκκινο χώµα της 
αυλής και να µε αλείψεις µε παχύ στρώµα γύρω γύρω. 

 140



 

Στα χέρια µου θα βάλεις το εικόνισµα της Παναγιάς.  
Το άλλο καλοκαίρι που ήρθαν οι πελαργοί και είδαν 
έρηµους τους δρόµους, σβηστή την εκκλησιά, και τους 
ανθρώπους χωµάτινους, χάλασαν το χωριό, σήκωσαν τα 
κλωνάρια και τα ξερόχορτα κι έχτισαν τις φωλιές τους 
αλλού».  
 
Η ιστορία –που την επανέλαβα, όπως συνηθίζεται, τρεις 
φορές– άρεσε πολύ. Όλοι ενθουσιάστηκαν κι άρχισαν 
να χτυπάνε, από µέσα, τα καπάκια. Οι κρότοι ήταν δια-
φορετικοί, ανάλογα µε το µέγεθος του καπακιού και το 
είδος του ξύλου, αλλά συντονισµένοι και ζωηροί, ένα 
θερµό ξυλοκρότηµα. Μαζί και οι µουντές χωρίς αντήχη-
ση –αρχαίες–  φωνές "άξιος, άξιος". Ήµουν πολύ συγκι-
νηµένος, είχα επί τέλους –στον αιώνα– δικαιωθεί. Το 
φιτίλι περίµενε αναµµένο, το τιµητικό απόσπασµα έτοι-
µο. Τουλάχιστον, η αθανασία ... 
 
 
 
 
 
 
 
 

 141



 

 
 

Το µικρό ασανσέρ 
 
 
 
 
Μόλις πέρασα την είσοδο του ξενοδοχείου µου µε πε-
ρίµενε η έκπληξη: Το µεγάλο χολ, το συνήθως έρηµο, 
τώρα ήταν σχεδόν γεµάτο. ∆εν ξέρω το µέγεθος του ξε-
νοδοχείου, αν έχει πολλούς ορόφους ή πολλά δωµάτια, 
δεν σκέφτηκα να ρωτήσω ποτέ –και ποιον να ρωτήσεις–
ούτε να ψάξω να βρω, όµως στο χολ σπάνια έβλεπες 
κάποιον να κυκλοφορεί, να µπαίνει ή να βγαίνει από το 
ασανσέρ, ή να κάθεται στις πολυθρόνες που ήταν δίπλα. 
Είχα έτσι σχηµατίσει την εντύπωση πως πρόκειται για 
συνηθισµένο ξενοδοχείο µε µάλλον µικρή κίνηση, και 
αυτό µε ικανοποιούσε απόλυτα αφού µου εξασφάλιζε 
την ησυχία που τόσο είχα ανάγκη. Και τώρα να, που 
ξαφνικά, από τη µια στιγµή στην άλλη, η κατάσταση 
άλλαξε τελείως.  
Στάθηκα στην πόρτα της εισόδου, που µόλις είχα κλεί-
σει πίσω µου, και δεν πίστευα στα µάτια µου. Άνθρωποι 
κάθε ηλικίας και φύλου –αυτό πάντοτε– όρθιοι, αµίλη-
τοι, ακίνητοι, κρατώντας ένα αναµµένο άσπρο κερί 

 142



 

στο χέρι ο καθένας, λες κι έρχονταν από την ανάσταση 
–αλλά ποια ανάσταση τέτοιον καιρό–, γυρισµένοι στην 
πόρτα του ασανσέρ περιµένοντας, προφανώς, ν’ ανέ-
βουν. ∆εν µπορώ να πω πόσοι ήταν γιατί άφηναν µεταξύ 
τους άνισα κενά ώστε να είναι δύσκολο να µετρήσεις, 
αλλά έφταναν µέχρι την σκάλα, µερικοί γέµιζαν και τα 
πρώτα σκαλιά, άλλοι είχαν ανέβει στις πολυθρόνες τον 
καναπέ και τα τραπεζάκια.  
Περπάτησα ανάµεσά τους, έφτασα στο γκισέ της υποδο-
χής που συνήθως βρίσκεται ο υπάλληλος µήπως και 
µάθω, αλλά δεν υπήρχε κανείς. Χτύπησα το κουδούνι, 
περίµενα, τίποτα. Σκέφτηκα να ρίξω µια µατιά στο βι-
βλίο εισερχοµένων, και καθώς έσκυψα πάνω στον πάγκο 
είδα τον υπάλληλο στο πάτωµα, κουλουριασµένο, µε 
την πλάτη στον τοίχο, µισοκρυµµένο πίσω απ’ την κα-
ρέκλα. Τον ρώτησα αν ήξερε τι γίνεται, αλλά αντί ν’ 
απαντήσει µου έκανε µε το χέρι του µια κίνηση σαν να 
µε απόδιωχνε, και στριµώχτηκε περισσότερο πίσω απ’ 
την καρέκλα. Εντάξει, είπα καθ’ εαυτόν. Αυτά θα τα 
γράψουµε όταν φτάσει η ώρα (δηλαδή τότε που ενώ 
έρχονται να σε δέσουν για εκτέλεση στη βάση του στύ-
λου, εσύ σκαρφαλώνεις και στρώνεσαι, µονίµως πια, 
στην κορυφή), αλλά τώρα τι γίνεται. Ήταν η ώρα του 
αιώνιου φαγητού , άντε και λίγο πες να κρυώσει, όµως 
εδώ µιλάµε για βρόµισµα για µύγες και σκουλήκια που 

 143



 

πρόκειται να µαζευτούν, για διαταραχή της συνέχειας 
κι ο θεός ξέρει τι άλλο. Το µόνο καλό στην όλη υπόθεση 
–νοµίζω έτσι συνήθως λέγεται–, ήταν ότι το µαρµαρό-
στρωτο χολ, που συνήθως είναι παγωµένο, τώρα ανέδιδε 
τη θέρµη του κεριού. 
Αναζητώντας κάποια εξήγηση άρχισα να περπατώ ανά-
µεσα και να τους κοιτάζω. Τίποτα εξαιρετικό. Σχήµα 
Ωοειδές, Κυανούν, Κων/νος κ.λπ. ίσως λιγάκι πιο ωχροί 
απ’ ό,τι στην καθηµερινή τους χρήση (σου είχα πει είµαι 
καλά µε φροντίζουν µην ανησυχείς σε λίγο θα συνέλθω) 
αλλά το ίδιο συγκρατηµένα ανέκφραστοι όπως στην 
ουρά για την µετάληψη, την καταγραφή, την απολύµαν-
ση. Τίποτα άλλο. Κι ας άλλαζαν κάπως οι καιροί και οι 
σκιές στα πρόσωπά τους, καθώς, στο πέρασµά µου, 
τρεµόπαιζαν οι φλόγες των κεριών. Και τα βλέµµατά 
τους ακίνητα, καρφωµένα στον δείκτη πάνω από την 
πόρτα του ασανσέρ, που γύριζε δείχνοντας τον αριθµό 
ορόφου. Χαιρέτησα ένα δυο που έµοιαζαν. Για τους 
άλλους δεν µπορώ να πω τίποτα. Εκτός απ’ το ότι η 
πιθανότητα να σκοτώσεις δύο φορές τον ίδιο άνθρωπο 
συνεχώς αυξάνει.  
Ήταν τώρα φανερό πως αν περίµενα τελευταίος στη 
σειρά για ν’ ανέβω στο δικό µου δωµάτιο θα περνούσε 
καιρός. Πολύ περισσότερο που το ασανσέρ δεν ακολου-
θούσε σταθερή διαδροµή. Σταµατούσε σε έναν όροφο, 

 144



 

µετά κατέβαινε και σταµατούσε πιο κάτω για να ξανα-
νέβει πάλι πιο ψηλά –οι άνθρωποι πάντα διστάζουν, δεν 
ξέρουν πότε και πώς να κατέβουν. Εγώ όµως δεν είχα 
χρόνο διαθέσιµο, ούτε µπορούσα να περιµένω. Είχα 
µόλις πει την λέξη, ή είχα µόλις κάνει τον µορφασµό ή 
την κίνηση που αρχίζει την σχάση. ∆εν αναζητούσα τον 
όροφο και το δωµάτιο. Ήξερα. Η τάξη του κόσµου συ-
ντηρείται απ’ την αταξία του. Η ζωή του καθενός τρέ-
φεται µε τον θάνατό του.  
Υπήρχε βέβαια και η σκάλα. Προαιώνια, µαρµάρινη κι 
αυτή, ή σκαλισµένη στο βράχο. Και µπορεί η πρώτη 
απόπειρα να απέτυχε και να µην εισακούστηκε, αλλά 
αυτό δεν σηµαίνει ότι µε τις σηµερινές αναλύσεις του 
DNA των γονιδίων και των συναφών, θα συµβεί το ίδιο. 
Και η σκάλα λοιπόν. Όµως µε τις ανέσεις και τις αφέ-
σεις του σύγχρονού µας πολιτισµού ποιος είναι πια σε 
θέση ν’ ανέβει, χωρίς να πέσει ξερός απ’ την κούραση, 
έστω και δυο σκαλοπάτια; 
 
Τότε θυµήθηκα το µικρό ασανσέρ στον πίσω διάδροµο. 
(Μου έλεγε η µάνα µου όταν ήµουν µικρός και µ’ έβαζε 
στο κρεβάτι να κοιµηθώ, µετά το βραδινό ποίηµα: "Και 
να µη ξεχνάς ότι στον ύπνο µας ο θεός δεν συγχωρεί 
κανένα ψέµα". Και µε σταύρωνε. Κι εγώ κοιµόµουν 
µες στην αλήθεια.) Αυτό το µικρό ασανσέρ ελάχιστοι 

 145



 

ξένοι το ήξεραν, εκτός απ’ το λίγο προσωπικό –που κι 
αυτό όµως ήταν εποχικό. Όταν αποκαλύφθηκε πίσω απ’ 
τα µάρµαρα –τότε που αποφασίστηκε τα µάρµαρα των 
τοίχων να γίνουν ίδια µε των δαπέδων, µια και είχαν τον 
ίδιο προορισµό– έκανε µεγάλη εντύπωση. Ασανσέρ ενός 
ατόµου –και χωρίς αποσκευές– ήταν τελείως αδικαιολό-
γητο, σχεδόν προσβλητικό, για ένα τέτοιο ξενοδοχείο. 
Χωρίς λοιπόν να γίνει θόρυβος, κλήθηκαν ειδικοί και 
συσκέφτηκαν, αλλά τελικά δεν µπόρεσαν να συµφωνή-
σουν. Ένας είπε για µυστικό σχέδιο, άλλος για πρόθεση, 
άλλος για απορία της τελευταίας στιγµής. Τελικά, το γε-
γονός αποσιωπήθηκε. Τώρα χρησιµοποιούν το ασανσέρ 
κρυφά, και µόνο για να κατεβάζουν αποµεινάρια λέξεων 
και κάποιες υγρές µαξιλαροθήκες. Εµένα όµως µου έλυ-
νε το πρόβληµα, µια κι έξω. Άφησα λοιπόν όλους αυ-
τούς που περίµεναν µε τα κεριά στα µάτια, έτρεξα στον 
πίσω διάδροµο και πάτησα το κουµπί. Σε λίγο η πόρτα 
άνοιξε και µπήκα. Ήταν ακριβώς στα µέτρα µου. Ατό-
φιο ξύλο, µαλακή επένδυση, διάχυτο άρωµα ιώδες. ∆εν 
χρειάστηκε να πατήσω κανένα κουµπί –άλλωστε κου-
µπιά δεν υπήρχαν µέσα. Η πόρτα έκλεισε µόνη της, η 
κίνηση άρχισε άκριτη, ασχολίαστη, –όπως την είχες επι-
λέξει–, απαλή, µόλις την αισθανόσουν. 
Θα είχα ανέβει µερικούς ορόφους –δεν ξέρω να πω 
ποιους– όταν το ασανσέρ, διαγράφοντας οµαλή καµπύ-

 146



 

λη, άρχισε να κινείται οριζόντια. Σε λίγο άφησε το κτί-
ριο και βγήκε έξω. Έβλεπα κάτω στέγες σπιτιών, πλα-
τείες, δρόµους µε ανθρώπους να περπατούν –και µην 
ακούτε τι λένε–, άλλοτε το ασανσέρ κατέβαινε χαµηλά 
κι έλεγες να την όπου νάναι την ακουµπώ κι έµπηγες 
µια φωνή, –αλλά η ηχοµόνωση ήταν βαριά, τα είχαν 
προβλέψει όλα–, άλλοτε ανέβαινε κι οι δρόµοι αποµα-
κρύνονταν κι οι άνθρωποι γίνονταν υποψίες, µαύρα 
στίγµατα στις άκρες των δρόµων. Έπειτα από µερικές 
τέτοιες αµφιβολίες το ασανσέρ άρχισε πάλι να ανεβαίνει 
κατακόρυφα, φάνηκαν δάση ποτάµια βουνά που όλο 
µίκραιναν, ο ορίζοντας έγινε ένας κύκλος που στένευε 
διαρκώς, έγινε µια τελεία, έπειτα τίποτα. Το σκοτεινό 
τούνελ.  
Να πω εδώ µε την ευκαιρία, –που δεν ξέρω πότε πάλι 
 θα µου δοθεί– πως όταν διαλέγεις το µικρό ασανσέρ τα 
πράγµατα δεν είναι αντιστρεπτά και δεν µπορείς να 
έχεις αξιώσεις για γνώµη και συµπαράσταση. Επειδή ο 
χώρος είναι πολύ µικρός πρέπει να λες κάθε φορά “εγώ 
δεν είµαι κλειστοφοβικός” και ν’ ακουµπάς το µέτωπό 
σου στο τοίχωµα για να βεβαιώνεσαι πως κι αυτή τη 
φορά το αποτύπωµα δεν έχει αλλάξει. Αλλιώς... να 
στέκεσαι µε την παρέα στο χολ για το µεγάλο ασανσέρ, 
µε τους πολλούς καθρέφτες, που ανακλούν τα µάτια 
 και δυο φορές τα κεριά, και τα πολλά κουµπιά δίπλα 

 147



 

στην πόρτα, που σου επιτρέπουν να επιλέξεις πού θα 
κατέβεις.  
Μόλις το ασανσέρ σταµάτησε η πόρτα άνοιξε και βγή-
κα. Ο διάδροµος ήταν µισοσκότεινος, κυκλοφορούσαν 
ελάχιστοι που ψαχούλευαν µε τα δάχτυλα τους τοίχους. 
Προχώρησα δεξιά στο διάδροµο, έφτασα στην πόρτα 
µου, την άνοιξα και µπήκα. ∆εν χρειάστηκα όµως πολλή 
ώρα για να αντιληφθώ πως κάτι πολύ σοβαρό συνέβαι-
νε. Το σιδερένιο πολυώροφο κρεβάτι που βρισκόταν 
αριστερά της πόρτας ήταν το ίδιο –δεν µπορούσε άλλω-
στε να γίνει αλλιώς– αλλά τα σώµατα επάνω του δεν 
ήταν τα δικά µου. Ούτε είχα εγώ σκεπάσει µε λευκά 
χαρτιά τις φωτογραφίες τους στους τοίχους –µόνο τα 
µάτια τους έκλεισα– ούτε είχα τυλίξει σε ρολό το χαλί 
αφήνοντας γυµνό το µάρµαρο. Αυτό το δωµάτιο δεν 
ήταν δικό µου. Βγήκα πάλι έξω στο διάδροµο και κοίτα-
ξα τον αριθµό. Κι όµως ήταν αυτός. Ίσως να έγινε πάλι 
ό,τι και την άλλη φορά, που έσπρωξαν τα εσωτερικά 
των δωµατίων και έβαλαν ανάµεσα ένα δικό τους. Ίσως 
πάλι να θυµάµαι λάθος αριθµό. Πολλές φορές στο µυα-
λό µας οι αριθµοί αναριθµώνται. Κι αντίθετα µε τις λέ-
ξεις που σε ανάλογη περίπτωση αναγραµµατισµού 
καταστρέφονται, οι αναριθµησµένοι αριθµοί εξακολου-
θούν να υπάρχουν. Γι’ αυτό και είναι περίεργο που µι-
λάµε µε λέξεις αντί να µιλάµε µε αριθµούς. Άσε που οι 

 148



 

αριθµοί είναι και αιώνιοι αµείλικτης ακρίβειας και άναι-
µοι, ενώ οι λέξεις είναι ολιγόβιες, αµφίλεκτες και αιµορ-
ραγείς. Ίσως λοιπόν πράγµατι να θυµάµαι λάθος αριθµό. 
Όµως, δεν είναι µόνο αυτό. Ούτε η γλάστρα βρισκόταν 
δίπλα στην πόρτα. Η γλάστρα µε το Ευώνυµο, που πα-
λιά κάτω απ’ το φύλλωµά του έβρισκα το σηµείωµα µε 
τις δουλειές, να λαδώσω τους µεντεσέδες, να µαζέψω 
ξύλα για το τζάκι, να κλείσω τις κουρτίνες την άνοιξη, 
να βάλω ναφθαλίνη στο κουτί µε τα γράµµατα τον χει-
µώνα και άλλα. Αφήνω λοιπόν τον αριθµό κι αρχίζω να 
ψάχνω για τη γλάστρα. Την βλέπω πράγµατι πιο κάτω 
–εξακολουθεί να είναι η µοναδική στο διάδροµο– σε 
αρκετά µεγάλη απόσταση από την αρχική της θέση. Αν 
δεν πρόσθεσαν ανάµεσα άλλα δωµάτια, τότε κάποιος 
έσπρωξε τον τοίχο µε τις πόρτες, ή έσυρε τον διάδροµο, 
και µάλιστα τον έσυρε λάθος, όχι κατά ακέραια δωµάτια 
γιατί η γλάστρα ήταν τώρα ακριβώς ανάµεσα σε δύο 
πόρτες.  
Άνοιξα την πόρτα πριν απ’ τη γλάστρα και µπήκα. Όχι, 
δεν ήταν ούτε αυτό. Στις διάφορες θέσεις του κρεβατιού 
είδα τις µάνες µου. Την µία όταν µε γέννησε, την άλλη 
όταν µ’ αγκάλιασε, την τρίτη όταν µε πέταξε στους 
πέντε δρόµους, την τέταρτη όταν µε µάζεψε από τους 
πέντε δρόµους, την πέµπτη όταν µε δολοφόνησε για 
τελευταία φορά. Όχι. Αυτό το δωµάτιο το έχω εξοφλή-

 149



 

σει, πρωθύστερα. ∆εν του χρωστώ πια τίποτα. Βρόντηξα 
την πόρτα πίσω µου.  
Περνώντας µπροστά απ’ τη γλάστρα σταµάτησα. Μου 
φάνηκε πως το Ευώνυµο είχε λίγο ψηλώσει, αλλά µάλ-
λον έκανα λάθος, αυτά τα φυτά µένουν πάντοτε ίδια, για 
να θυµίζουν. Ο πειρασµός ήταν µεγάλος, δεν άντεξα, 
έσκυψα κι έβαλα το χέρι µου στη ρίζα. Βέβαια, δεν υ-
πήρχε τίποτα. Οι κλιµατισµοί προγραµµατισµένοι λει-
τουργούν συνεχώς –δεν χρειάζονται τώρα τζάκια–, οι 
θερµοστάτες σώµατος και χώρου επίσης, τα γράµµατα 
έχουν αποθηκευτεί στις µνήµες των υπολογιστών ασφα-
λώς, και µεντεσέδες πια στις πόρτες δεν υπάρχουν. ∆εν 
το ήξερα; Και βέβαια το ήξερα. Όµως πολλές φορές η 
κίνηση είναι της πράξεως λυτρωτική, κι έτσι πηδάµε την 
φωτιά τ’ Αϊ Γιαννιού στο σαλόνι µας, και χαιρετίζουµε 
τους περαστικούς πίσω απ’ την κουρτίνα.  
Πράγµατι το επόµενο δωµάτιο ήταν το δικό µου –κατά 
την παραδεδεγµένη φυσική τάξη. Στον δεξιό τοίχο, 
όπως µπαίνεις, πάντοτε το µικρό τραπέζι. Είχα δηλώσει 
πως εγώ δεν χρειάζοµαι τραπέζι, ποτέ δεν το χρησιµο-
ποίησα, πάντα µου περπατάω πάνω κάτω σηµειώνοντας 
κάθε φορά ένα Χ στον τοίχο. Μου είπαν το τραπέζι δεν 
βγαίνει, περιγράφεται λεπτοµερώς στο κεφάλαιο κε’, 
και ανήκει στον στάνταρ εξοπλισµό. Μαζί µε όλα τ’ 
άλλα το συνήθισα κι αυτό. Πάνω του βρίσκεται το βι-

 150



 

βλίο υποδοχής. Ανοιχτό. Εγγραφές µε σµίλη, µε πινέλο, 
µε σαλιωµένη µύτη µολυβιού, µε πένα καµπουρίτσα, µε 
στιλό, µε αυτοκόλλητο. Έβαλα στη σειρά το αποτύπωµα 
του δεξιού µου δείκτη, που είχε ακόµη πάνω του µελάνι 
απ’ το ταµπόν. ∆ίπλα στο τραπεζάκι η ξύλινη ψηλή αν-
θοστήλη µε το ανθοδοχείο, έναν µπρούντζινο κάλυκα 
βαρέως πυροβόλου διακοσίων χιλιοστών, του πρώτου 
παγκοσµίου πολέµου. Πέταξα µέσα του τα κλειδιά, που 
φτάνοντας στον πάτο κουδούνισαν χτυπώντας πάνω στα 
προηγούµενα. Στο βάθος, στη γωνία, αποσυνδεµένη, 
ήδη συσκευασµένη για µεταφορά, η σιδερένια πολυθρό-
να µε τα λουριά. Στη θέση της ένα εβένινο εδώλιο, µ’ 
ένα µικρό µαξιλαράκι µπρος του για τα πόδια. Κι αρι-
στερά όπως µπαίνεις, απέναντι από το τραπεζάκι µε τα 
πειστήρια, το πολυώροφο κρεβάτι µε τα σώµατα. Όχι σε 
χρονολογική σειρά αλλά όπως προέκυψαν. Το ένα έτσι 
το άλλο αλλιώς. Το ένα ακόµη µε την άρνηση στα χείλη, 
το άλλο µε την κατάφαση, το τρίτο µε την αποχή. Κάθε 
απόφαση και µια σχάση, µε ατίθασες φοράδες, σε µονο-
πάτια που δεν ξέρεις, κι ούτε ποτέ θα µάθεις πού οδη-
γούν, αφού τα εγκαταλείπεις πρόωρα. Αναζητώ το σώµα 
που δεν µπόρεσα να ξεχάσω ποτέ, που άφησα πίσω µου 
όταν, ξηµέρωµα πια, συµπλήρωσα τη φράση. Το ανα-
ζητώ αλλά δεν το βρίσκω, ούτε πάνω στο κρεβάτι ούτε 
κάτω απ’ το κρεβάτι ούτε κάπου αλλού µέσα στο δω-

 151



 

µάτιο. Μετρώ τα σώµατα µετρώ και τις εγγραφές. Ναι, 
πράγµατι κάποιος από µας λείπει. Αλλά πώς; Σηκώθηκε 
κι έφυγε; Μα δεν υπάρχει πόµολο, δεν υπάρχει τρύπα 
για το κλειδί, δεν υπάρχει καν πόρτα –µόλις µπεις κλεί-
νει µόνη της πίσω σου και γίνεται ένα µε τον τοίχο. Κι 
έπειτα ούτε θυµάµαι κάποιο τέτοιο επεισόδιο. Μήπως 
και κράτησε µε το πόδι του την πόρτα ανοιχτή, υπέγρα-
ψε κι έπειτα αναίρεσε τη φράση; Κι είναι τάχα αυτό 
δυνατόν; Οπότε τόσους αιώνες τώρα φέρνω το σώµα 
µέσα στα ίδια τα ρούχα µου, χωρίς να το ξέρω;  
 
[Όταν την ρώτησα αν την χωράει το δωµάτιο, µου είπε 
ναι, όµως δεν µπορώ να πω τι θα συµβεί σε λίγο, ίσως 
πρέπει να ενώσουµε δύο εκκλησίες µαζί. Και την πήρα 
από το χέρι και την οδήγησα είς τόπον Ραγά που δεν 
υπήρχε. Και ενώσαµε δύο εκκλησίες µαζί και µπήκε. Κι 
έγινε θάνατος κι έγινε ζωή χωρισµός πρώτος.] 
 
Ανέβηκα την σκαλίτσα των κρεβατιών και ξάπλωσα 
στην πρώτη άδεια θέση. Πάνω µου υπάρχει ακόµη µία. 
Όταν γεµίσει και αυτή θα προστεθούν και άλλες –πάντα 
προστίθενται. Έχω τώρα να τακτοποιήσω πολλά πράγ-
µατα, προσθήκες, διορθώσεις, διαγραφές, ηµεροµηνίες, 
γεγονότα, συµπτώσεις, συναντήσεις που µόλις δεν έγι-
ναν γιατί “γύρισε ξαφνικά βοριάς και τι να πούµε τώ-

 152



 

ρα”, άλλες που έγιναν αργά και δεν απέδωσαν γιατί ο 
ένας δήλωσε πια νεκρός, χειραψίες που διακόπηκαν τη 
στιγµή του σφαγιασµού (γι’ αυτό θα ρωτήσω τον πιο 
κάτω), έρωτες ολοκάρπωσης και τέτοια.  
 
(Θεέ µου πόσο άργησα. Πόσο πρέπει να βιαστώ ...) 
 
∆εν τον περίµενα τόσο γρήγορα. Τουλάχιστον όχι πριν 
από τις βροχές.  
Περπατούσαµε στο δρόµο µαζί, χέρι χέρι. Όσοι µας βλέ-
παν απορούσαν πώς είναι δυνατόν. Εµείς ξέραµε. Αρκεί 
να κοιτάζει ο ένας τον άλλον συνεχώς στα µάτια. Άλλο-
τε πηγαίναµε αργά προσέχοντας, άλλοτε τρέχαµε αδια-
φορώντας Όταν ο δρόµος ήταν ανηφορικός, πότε µε 
τραβούσε εκείνη πότε την τραβούσα εγώ. Όταν ο δρό-
µος ήταν ίσιος, γελούσαµε κι οι δυο µε την καρδιά µας. 
Είχαµε καταργήσει τον κίνδυνο, την αµφιβολία την 
αναίρεση τον µηρυκασµό. Ο χώρος είχε πληρωθεί –και 
ο χρόνος. Κάθε πρωί ανάβαµε µερικά ακόµη καντήλια 
και µερικά κεριά και τον διευρύναµε να µας ξαναχωρέ-
σει. Αυτά, µέχρι που εκείνη έθεσε, κάποια στιγµή, το 
ερώτηµα. Εκείνο, το καθηµερινό, της σειράς, το φονικό 
και όλα τελείωσαν. Εγώ, µε την καταφατική απάντηση 
την πήρα προς τη µια µεριά, κι εγώ, µε την αρνητική 
απάντηση την πήρα προς την άλλη, και φύγαµε. Βολευ-

 153



 

τήκαµε σ’ ένα τεσσάρι µε δυο παιδιά. Είχε καλή θέα και 
καλό µισθό. Τα παιδιά µεγάλωσαν σπούδασαν αποκα-
ταστάθηκαν καλοκαίρι κ.λπ. 
 
Όχι δεν τον περίµενα τόσο γρήγορα, τόσο νέο, κατακα-
λόκαιρο. Μόνο, στην ίδια βαθιά πολυθρόνα, στην ίδια 
απόσταση των έξη βηµάτων απ’ την τηλεόραση. ∆εν θα 
µάθαινα λοιπόν ποτέ για κείνη, πού ενδηµεί πού στεγά-
ζεται πού ερωτεύεται πού εγκυµονεί –µε ποιο επιχεί-
ρηµα. 
Εν τω µεταξύ έψαχνε κι αυτός τις γωνιές, κάτω απ’ το 
τραπέζι και το κρεβάτι. Έπειτα έψαξε τις τσέπες του τις 
άδειασε δίπλα στο βιβλίο. Ήρθε µε κοίταξε µε ψαχού-
λεψε. Ξέρω, θα του περάσει. Σε λίγο θα πάρει τη θέση 
πάνω µου. Πειθήνια. Όπως πήρα κι εγώ πάνω του τη 
δική µου.  
 
Απ’ το µικρό παράθυρο ακούγονταν φωνές παιδιών που 
έπαιζαν στο πλακόστρωτο του φωταγωγού. 
 
 
 
 
 
 

 154



 

 
JULIA 

 
 
 
 
Και ενώ εκείνη, γυµνή καθώς ήταν, άπλωσε τα χέρια 
 της προσκαλώντας µε, εγώ έτρεξα στην εξώπορτα την 
άνοιξα και βγήκα στο δρόµο. 
 
Είχε πια νυχτώσει για καλά, τα αυτοκίνητα είχαν απο-
συρθεί, τα πεζοδρόµια είχαν ερηµώσει, (µερικοί καθυ-
στερηµένοι έσπευδαν), η άσφαλτος ακόµη άχνιζε, οι 
αναµµένοι γλόµποι επισκοπούσαν. Το ελικόπτερο πε-
τούσε σε χαµηλό ύψος και ψέκαζε. 
 
Είχαµε τότε συµφωνήσει, σ’ εκείνη την διχογνωµούσα 
σχάση, που ο ένας µας τράβηξε προς τη µια κατεύθυνση 
και ο άλλος τράβηξε προς την άλλη (το ίδιο άλλωστε θα 
έκανες εσύ κι αργότερα), είχαµε συµφωνήσει τότε, όταν 
έρθει ο καιρός, να συναντηθούµε κάτω από το δέντρο 
του κήπου. Κι αν δεν υπάρχει δέντρο, καθισµένοι στη 
σκιά του θάµνου. Κι αν δεν υπάρχει θάµνος ξαπλωµένοι 
στο ίσκιο του χαµόκλαδου. Και είχαµε ακόµα συµφω-
νήσει να φέρναµε µαζί µας για αναγνώριση ένα απ’ τα 

 155



 

κτερίσµατα, ή έστω ένα χρυσό δόντι, ή µια πλαστική 
βαλβίδα, ή τέλος πάντων κάτι παρόµοιο. Είχα τώρα 
επάνω µου µια άρθρωση από τιτάνιο, και ήµουν βέβαιος 
πως περνάει. 
 
Στη γωνία κάποιος τυφλός περίµενε να τον περάσουν 
απέναντι. Ρώτησα για τον κήπο δεν ήξερε τίποτα. Κα-
θώς τον οδηγούσα απ’ τον αγκώνα και τον ανέβαζα στο 
απέναντι πεζοδρόµιο του εξήγησα πως µπορεί τώρα να 
περνά ελεύθερα αυτοκίνητα δεν υπάρχουν. «Γιατί», µε 
ρώτησε. «Γιατί είναι νύχτα», του είπα. «Μην τους πι-
στεύεις» µου είπε, και χτυπώντας ρυθµικά το µπαστούνι 
του στις πλάκες αποµακρύνθηκε. 
 
Κοίταξα το ρολόι µου, ήταν ώρα. Οι πόρτες των σπιτιών 
άνοιγαν µια µια κι οι άνθρωποι έβγαζαν τους νεκρούς 
τους βόλτα. Κρατώντας τους απ’ τις µασχάλες, τους 
περπατούσαν προσεκτικά µη σκοντάψουν. Τους βοη-
θούσαν στα χαντάκια, τους ανασήκωναν στα σκαλιά, 
έσπρωχναν µε το πόδι τις σακούλες των σκουπιδιών που 
έκλειναν το δρόµο. Τους ίσιωναν το κεφάλι, τους διόρ-
θωναν τα πόδια, τους ανασήκωναν το παλτό. Κάθε τόσο 
σταµατούσαν να πάρουν ανάσα, και τους έλεγαν πόσο 
πολύ τους αγαπούν. (Πίσω από κάθε νεκρό ερχόταν ο 
σκύλος). Όταν συµπλήρωναν έναν κύκλο γύρω από 

 156



 

το τετράγωνο, άνοιγαν πάλι τις πόρτες και τους έχωναν 
–µαζί µε τον σκύλο– µέσα. 
Ήταν κανονισµένο οι πόρτες ν’ ανοίγουν µε κάποια σει-
ρά ώστε οι νεκροί να µη συναντιούνται. 
 
Εγώ εκείνη την εποχή δεν είχα νεκρούς. Μόλις είχα 
κλείσει µια περίοδο εργασίας σε κλειστό χώρο, καλύ-
πτοντάς τον µε φύλλα χαρτί. Πρώτα έστρωσα τα φύλλα 
στο πάτωµα, το ένα δίπλα στο άλλο, έπειτα τα κόλλησα 
στους τοίχους και το ταβάνι. Σ' αυτά τα φύλλα έβρισκες 
ό,τι ήθελες. Σχολιασµένα κι ερµηνευµένα. Προστατευ-
µένος λοιπόν γύρω γύρω απ’ τα χαρτιά, πέρασα τούτη 
την εποχή ανέραστος και άθυτος, (κανέναν δεν έκλαιγα 
και κανείς δεν έκλαιγε για µένα). Χωρίς λοιπόν τώρα 
δικούς µου νεκρούς µπορούσα να παρατηρώ ελεύθερα 
τους νεκρούς των άλλων.  
 
Τότε, καθώς έστριψα στον κάθετο δρόµο, και χάζευα 
την νέα γυναίκα, που ερχόταν προς το µέρος µου περπα-
τώντας –µε πολύ στοργή πρέπει να πω–, έναν νεκρό 
άντρα, διαπίστωσα, όταν κι οι δυο τους βρέθηκαν κάτω 
από τον προβολέα µιας διαφήµισης, πως ο νεκρός άν-
τρας ήµουν εγώ. Στην αρχή υπέθεσα πως έκανα λάθος, 
ίσως κάποιος που µου έµοιαζε, εγώ ήµουν εγγεγραµµέ-
νος σε άλλη εποχή και άλλη κατάτµηση . Άλλωστε αυ-
τή τη γυναίκα δεν την γνώριζα. 

 157



 

Όσο όµως πλησίαζαν περισσότερο και πρόσεχα την κα-
τατοµή του κρανίου, τις καµπές και τις ανακάµψεις, τα 
µέγιστα και τα ελάχιστα και ιδίως, όταν πια φτάνοντας 
δίπλα, είδα την µεγάλη τελεία στο µέτωπο, δεν µπορού-
σα πια να αµφιβάλλω. Το ποιες σταθερές τηρήθηκαν και 
το ποιος βρόχος είναι ποιος, αποτελούσαν λεπτοµέρειες. 
Σηµασία είχε να περισώσω την αξιοπιστία του αλγόριθ-
µου και να διαγνώσω πόσο ασκείται µέσα µου η οσµω-
τική θανατηφόρα πίεση της αγάπης του άλλου, µε άλλα 
λόγια πόσο ο αλλότριος θάνατός µου µού επιτρέπει να 
ζω.  
 «Μήπως σας γνωρίζω και δεν θυµάµαι...». Εκείνη 
αγκάλιασε προστατευτικά τον νεκρό.  
 «Αλλά τότε µε ποιο δικαίωµα...»  
 «Σας παρακαλώ κύριε...» µου είπε και τραβώντας 
βίαια τον νεκρό στο πλάι µε προσπέρασε. Μόλις µπόρε-
σα να διακρίνω το χέρι του σε µια δειλή χειρονοµία απο-
χαιρετισµού. 
 
Βγήκε από την µισοφωτισµένη πόρτα του φτηνού ξενο-
δοχείου, κοντοστάθηκε, τίναξε πίσω τα µαλλιά της, 
ίσιωσε προς τα κάτω την µίνι φούστα της, µετά προχώ-
ρησε στον στύλο του ηλεκτρικού κι ακούµπησε µε την 
πλάτη πάνω του. Καθώς την προσπερνούσα µου ζήτησε 
φωτιά. Στη φλόγα του αναπτήρα την αναγνώρισα. Ήτα-

 158



 

νε ο συνάδελφός µου στο Λύκειο, ο καθηγητής των 
θρησκευτικών, που ο Λυκειάρχης τιµωρούσε συχνά 
γιατί ερχόταν τα πρωινά µε καθυστέρηση. «Καταλαβαί-
νεις» µου είπε. «Το απόγευµα πρέπει να ετοιµάσω τα 
µαθήµατα της άλλης µέρας, έχω και τα ιδιαίτερα  αρ-
χαίων ελληνικών, γράφω και την βιογραφία της Άγιας 
Μύρνας, έπειτα έρχοµαι εδώ και παραστέκοµαι, µέχρι 
τα ξηµερώµατα». Ρώτησα για τον κήπο. Μου είπε –και 
αυτός– δεν ξέρει. 
 
Καθώς την προσπερνούσα µε χαιρέτισε µε ελαφριά κλί-
ση του κεφαλιού. Είχε πια πολύ γεράσει και ήταν δύ-
σκολο να πεις, έτσι όπως ήταν γερµένη µε τα χέρια της 
που έσφιγγαν το χερούλι του µωρουδίστικου καροτσιού, 
αν πράγµατι εκείνη το έσπρωχνε, ή εκείνο προχωρούσε 
µόνο του κι εκείνη στηριζόταν επάνω του και προσπα-
θούσε ν’ ακολουθήσει. Το καροτσάκι ήταν ερειπωµένο, 
οι ρόδες του στρεβλές χωρίς λάστιχα, η µια του σούστα 
έλειπε κι έγερνε ολόκληρο στο πλάι. Η κουκούλα, που 
ήταν ανεβασµένη, δεν είχε ύφασµα, µόνο ο σκελετός, 
 –οµπρέλα δεν υπήρχε. Μέσα στο καροτσάκι το µωρό 
κοιµόταν. Γερασµένο κι αυτό. Το σκέπαζαν παλιές εφη-
µερίδες, γκραβούρες κιτρινισµένες γεµάτες στίγµατα, 
ψαλιδισµένες φωτογραφίες, µολυβωµένοι χάρτες. Πα-

 159



 

λιότερα συναντιόµασταν στους δρόµους συχνά. ∆εν εί-
χαµε µιλήσει ποτέ, µόνο ανταλλάζαµε βλέµµατα. Όταν 
όµως ήρθε το πλήθος και γέµισε την πόλη και µας α-
πώθησε, χαθήκαµε. Κάποτε είχα την έµπνευση ν’ ανέβω 
σ’ ένα κασόνι και να κοιτάξω πάνω απ’ τα κεφάλια. 
Φαίνεται πως την ίδια έµπνευση είχε κι εκείνη κι έτσι 
βεβαιωθήκαµε πως ήµασταν ακόµη εκεί. Έκτοτε συνα-
ντιόµασταν σπάνια, µόνο στους έρηµους δρόµους, όταν 
οι άλλοι αποσύρονταν για την νυχτερινή µετάγγιση α-
ναπνοής. 
Στάθηκα, την αντιχαιρέτισα, ρώτησα για τον κήπο. Με 
το κεφάλι της µου έδειξε το εσωτερικό του καροτσιού. 
 
Περπατούσα πια γρήγορα –η ώρα είχε περάσει– κοιτά-
ζοντας συνεχώς τις γραµµές της δεξιάς µου παλάµης και 
τον χάρτη. Έφτασα στο τετράγωνο και σταµάτησα. Ο 
Βοράς είχε µείνει στη θέση του, αριστερά οι Άγιες Σο-
φίες κατάφωτες (οι µαρµαρωµένοι βασιλιάδες εφ’ ενός 
ζυγού), δεξιά το άγαλµα Ελευθερίας (στη βάση του µια 
επιγραφή µε σπρέι "Και λοιπόν;"), απέναντι ο Ιππόδρο-
µος (οι θεατές στις κερκίδες ακίνητοι και οι µονοµάχοι 
όλοι στην αρένα βαλσαµωµένοι), και η τέταρτη γωνία 
που απέµενε έπρεπε πια να είναι ο κήπος. Όµως δεν 
ήταν. 

 160



 

Κοίταξα πάλι τον χάρτη την παλάµη και τα βιβλία µου. 
Όλα τους συµφωνούσαν. Πήγα κοντά και στάθηκα. 
Ήτανε µια γωνία συνηθισµένου οικοδοµικού τετραγώ-
νου, µε τα κάθετα πεζοδρόµια τριµµένα απ’ τα πατήµα-
τα, τους τοίχους µαυρισµένους από τα καυσαέρια, και 
τα παραθυρόφυλλα κλειστά µε τα ρολά σφραγισµένα 
–πίσω τους µόλις ν’ ακούγονται οι ψιθυριστές φωνές 
που ζητούσαν βοήθεια. Άρχισα να γυρίζω γύρω το τε-
τράγωνο, να ψάχνω. Άνοιξα πόρτες πολυκατοικιών ρο-
λά καταστηµάτων µπήκα µέσα σε σκοτεινές στοές σε 
αδιέξοδες σήραγγες –κρατώντας πάντοτε το πληρωµένο 
εισιτήριο σφιχτά στα δόντια. Γύρισα πάλι στην αρχική 
γωνία και δεν ήξερα τι να κάνω. 
 
Τότε ακούστηκαν µέσα στην ησυχία της νύχτας, από τον 
κάθετο δρόµο, οι οπλές πάνω στην άσφαλτο. Στην αρχή 
µακριά, µετά κοντύτερα, άλλοτε επί τόπου να διστά-
ζουν, άλλοτε σε ελαφρύ τροχασµό. ∆εν πέρασε πολλή 
ώρα και στη γωνία φάνηκε το άλογο. Λεπτό µυώδες µε 
µακριά ουρά µέχρι την άσφαλτο, καθαρόαιµος κέλητας. 
Κι επάνω του, αγέρωχος, ευθυτενής, µε αυτοκρατορική 
κορόνα και χλαµύδα, κρατώντας στο δεξί του χέρι µια 
ροµφαία, ο καθηγητής των θρησκευτικών. Το άλογο 
προχώρησε, αργά, υπερήφανα, τα πόδια του µαζεύονταν 
σε κάθε βήµα και τινάζονταν σπασµωδικά, η ουρά να 

 161



 

µαστιγώνει µια δεξιά και µια αριστερά, ο λαιµός του 
νεύρο ψηλά τεντωµένο, το κεφάλι του σχεδόν οριζό-
ντιο, το µάτι µαύρο πεταγµένο, το στόµα του αφρισµέ-
νο µισάνοιχτο. Το άλογο πλησίασε στη θέση που στε-
κόµουν, ο καθηγητής µε κοίταξε αγέρωχα, τράβηξε πί-
σω ξαφνικά τα χαλινάρια –το άλογο σηκώθηκε στα 
πισινά του πόδια χλιµίντρισε– σήκωσε την ροµφαία 
 και την κάρφωσε, σχεδόν δίπλα µου, στην πλάκα του 
πεζοδροµίου. 
 
Ακούστηκε ένας ελαφρύς τριγµός κι αµέσως ολόκληρο 
το οικοδοµικό τετράγωνο, από τα κράσπεδα του πεζο-
δροµίου και µέσα, άρχισε να περιστρέφεται, σαν µια 
τεράστια πινακίδα γύρω από έναν οριζόντιο άξονα 
αόρατο που σαν να πέρναγε από τα µέσα δυο απέναντι 
πλευρών. Αργά και αθόρυβα, η πίσω µεριά του τετραγώ-
νου βυθιζόταν, µε όλα τα κτίσµατα, η µπροστινή ανυ-
ψωνόταν. Στην κάτω όψη ετούτης της µεριάς, καθώς η 
ανύψωση συνεχιζόταν, άρχισε να προβάλλει βλέποντας, 
προς τα κάτω, ο κήπος, ένας κήπος καταπράσινος ηλιό-
λουστος, που λες πως φύτρωνε ανάποδα στις βάσεις των 
κτιρίων. Έπειτα από λίγη ώρα η αντιστροφή είχε τελειώ-
σει, ο κήπος του κόσµου µε τα ρυάκια του, τους ίσκιους 
του, τα δέντρα του –και τους θάµνους του και τα χαµό-
κλαδά του– είχε εγκατασταθεί. 

 162



 

 
∆εν µπήκα µέσα δεν έψαξα, ήταν περιττό –θα είχες πά-
ρει κι εσύ την θέση σου στο κρεβάτι. Άνοιξα µόνο κι 
εγώ τα χέρια µου και την αγκάλιασα, για έναν κόσµο 
διαφορετικών συνόλων Julia. 
 
 
 
 
 
 
 
 
 
 
 
 
 
 
 
 
 
 
 
 

 163


