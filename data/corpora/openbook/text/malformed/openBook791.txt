










































Layout 1


 

  

 

 

ΤΕΟΣ ΡΟΜΒΟΣ 

 

 

 

 

 

ΓΕΩΡΓΙΟΣ ΝΕΓΡΟΣ  

Ο ΤΙΓΡΗΣ ΤΟΥ ΑΙΓΑΙΟΥ 

 

 

 

 

 

 

 

 

 

 

 

 

 

 

 

 

 

 

 

 

 



 

 

 

 

 

 

 

 

 

 

 

 

 

 

 

 

 

 

 

 

 

 

 

A'   έκδοση: Ιούνιος 2012 

Εκδόσεις-περιοδικό ΠΑΝΟΠΤΙΚόΝ  

 

 

 

 

 

 

 

 

 
 

 

  



 

 

 

 

 

 

 

 

 

 

 

 

 

 

 

 

 

 

 

 

 

 

 

Το βιβλίο αυτό αφιερώνεται στο τσούρμο του κοινοβίου 

της οδού Μπενάκη 87. 

Στο Νίκο Μπαλή, τον Άγγελο Μαστοράκη, τη Σοφίτσα Βλάχου,  

το Γιώργο Κακουλίδη, στη σύντροφο της ζωής μου Χαρά Πελεκάνου,  

στο Ρολφ Πόλε που μας έδωσε την αφορμή,  

σ’ όλους εκείνους τους αγαπημένους που μαζί ονειρευτήκαμε ότι κάποτε  

θα πλέαμε μ’ ένα θαλασσινό σκαρί πειρατεύοντας στο Αιγαίο.  

Δεν έγινε, ίσως, σε μιαν άλλη ζωή... 

 

 

 

 

 

 

 



 

 

 

 

 

 

ΤΟ ΠΑΛΙΟ ΠΕΤΡΙΝΟ ΣΠΙΤΙ που κατοικούμε το σαρώνουν 

χίλιοι  άνεμοι. Κάθε χειμώνα αλλά και στα καλοκαιριάτικα μελ-

τέμια το κτίσμα ζωντανεύει, αντιδρά, βογκάει, δονείται λες και 

τρέφεται από τους ισχυρούς ανέμους που κατεβαίνουν ανεμπό-

διστα στο Αρχιπέλαγος κι έρχονται από χώρες βορινές και πα-

γωμένες. Κι όταν ο αέρας ξεπερνάει τα εννέα και δέκα μποφόρ 

και αρχίζει ένας μόνιμος γδούπος πάνω στα βορινά ντουβάρια, 

τότε μπλέκεται και σφυρίζει στις κορυφές των δέντρων, τρε-

μουλιάζει και πάλλεται στα πατζούρια της μπαλκονόπορτας, 

στριμώχνεται κάτω από χαραμάδες και μαζί τρυπώνουν κα-

μπανοκρουσίες, ερωτικά τραγούδια χωρισμού, καλπασμοί αλό-

γων, μυρωδιές από γυναικεία χείλη. Ο πουνεντομαΐστρος 

κουβαλάει μαζί λατινικές διαλέκτους και αρωματικά εκλεπτυ-

σμένων ιπποτών μαζί με τον ιδρώτα τραχιών σταυροφόρων. Ο 

ζέφυρος ανακατεύει μυρωδιές από μπαχάρια και κουβέντες 

εμπόρων σε ξεχασμένες διαλέκτους της Βενετίας, της Σικελίας, 

της Γαλικίας, της Ανδαλουσίας. Ο γραίγος, η γραιγοτραμου- 

ντάνα, ο γραιγολεβάντες κι ο λεβάντες μάς φέρνουν ακούσματα 

από την Ανατολή, τη μακρόσυρτη φωνή των μουεζίνηδων και τις 

περιστρεφόμενες φωνές των δερβίσηδων, τούρκικες κατάρες, 

απειλές. Κι ο γαρμπής, ο πουνεντογάρμπης, ο λιβοζέφυρος, μας 

παγώνουν το αίμα από βερβερίνικες πειρατικές προσταγές, 

οδυρμούς και παρακάλια για ζωή και θάνατο... 

Κάποτε φυσάνε όλοι οι Αέρηδες μαζί και μερικές φορές 

ξεπερνούν και τα δώδεκα μποφόρ. Τους μήνες του χειμώνα, όταν 

η θάλασσα αγριεύει κι ο ουρανός ανταριάζει, τα θεόρατα 

επιβατικά πλοία κουρνιάζουνε μπροστά στο τελωνείο δένοντας 

τους χοντρούς κάβους στις δέστρες του λιμανιού. 

Μόλις τα χαμηλά σύννεφα αγκιστρώνονται στα ερείπια των 

μεσαιωνικών κάστρων, που υποθετικά πια υπάρχουν στις κορφές 

των βουνών της Άνδρου και της Τήνου, ελευθερώνονται και 



5 

ξεχύνονται πάνω στο νησί μας οι αεροκαταρράκτες με ριπές 

βροχής και με χαλάζια. 

Ξαφνικά χιμάνε μπουρίνια, τυφώνες, ανεμοστρόβιλοι και 

θύελλες πάνω στο σπίτι. Εναλλάσσονται απότομα, δυναμώνουν, 

αλλάζουν συνεχώς κατευθύνσεις, διαρκούν λίγο ή περισσότερο και 

σταματούν έτσι όπως άρχισαν, απότομα. 
 

Έχω ξεκινήσει το γράψιμο του βιβλίου της Πειρατείας. Διαβάζω 

και ξαναδιαβάζω το κείμενο δυνατά. Γράφω με αναπνοές, 

προσπαθώ να γράψω όπως αναπνέω. Προσπαθώ να δώσω στο 

γραπτό μου ρυθμό. Ανάσες. Πρέπει να προσπαθήσω να γράφω 

όπως αναπνέω, με ανάσες. Με μια ανάσα, με δυο, με τρεις ανάσες. 

Έτσι θα βρει το κείμενο το ρυθμό του. Όπως αναπνέω όταν 

κάθομαι γαλήνιος. Όπως αναπνέω μετά από τρέξιμο. Όπως 

αναπνέω όταν γαμάω. Όπως αναπνέω όταν είμαι οργισμένος. 

Όπως θα αναπνέω όταν ξεψυχώ... 

Δεν μπορώ να συγκεντρωθώ και γι' αυτό καταφεύγω συ-

νέχεια στο παράθυρο. Γυρεύω τη στιγμή της εγρήγορσης που δεν 

έρχεται. Κοιτάζω με τα κιάλια το ανταριασμένο πέλαγος. Στην 

ανοιχτή θάλασσα φτερουγίζουν θαλασσοπούλια, ψαραετοί, 

γλαρόνια, βουτηχτάρια, θαλασσοκόρακες ακολουθώντας τα 

κοπάδια των ψαριών. Ολόγυρα, νησιά ταξιδεύουν κυκλώνοντας 

τον ορίζοντα που σβήνει μέσα στη θάλασσα. Ανάμεσα στα 

κοντινά νησιά υποπτεύομαι την αχνή παρουσία κι άλλων νησιών. 

Όλα κολυμπούν στο γλαυκό φως και τα τυλίγει το δέος της ματιάς 

που δε φτάνει το τέλος κι αντιλαμβάνομαι την ασημαντότητά 

μου... 

Βλέπω το πέλαγος να ριγάει, τη θάλασσα ν' αφρίζει, να 

βγάζει φίδια, στο βάθος τα κύματα σκεπάζουν το Λανάδο, φό-

βητρο άλλοτε των ναυτικών. Στο ερημόνησο -λέει ο θρύλος- 

ζούσε ένας αράπης και τέτοιες ώρες που μάνιαζε ο καιρός, έπιανε 

και ξερίζωνε μεγάλα αγκωνάρια και τα εκσφενδόνιζε στα πλοία 

και τα βούλιαζε. Σήμερα είναι πέρασμα τούρκικων και ρώσικων 

πλοίων που πλέουν ανοιχτά απ' το νησί μας. Συχνά πυκνά, άτιμοι 

άνθρωποι από τα παράλια της Τουρκίας με ταχύπλοα σκάφη 



 

βγαίνουν σε έρημους κόλπους κι αποβιβάζουν λαθρομετανάστες 

και μετά μαθαίνουμε για πνιγμένους που βρέθηκαν στις παραλίες. 

Όταν φυσήξει γραίγος, η μουντάδα καθαρίζει, σκορπίζει η 

αχλή και ξεπροβάλλουν ολόγυρα νησιά από το χάος. 
 

     Όταν ήρθαμε για πρώτη φορά στο μεσαιωνικό οικισμό της 

Απάνω Σύρας, αντικρίσαμε μια οχυρωμένη πόλη όπου οι χοντροί 

τοίχοι των σπιτιών, χτισμένων κολλητά το ένα δίπλα στ' άλλο, με 

τα μικρά παράθυρά τους ψηλά σαν πολεμίστρες, δημιουργούσαν 

από την εξωτερική πλευρά ένα τείχος απροσπέλαστο. Στην πόλη 

μπαίνεις από λιγοστές εισόδους, την Πορτάρα, την Καμάρα, τον 

Μπούργο, το Βορνά, κι ο φρουριακός οικισμός τυλίγεται σαν 

τεράστιο σαλιγκάρι, με τα σπίτια χτισμένα περιστροφικά από το 

πιο ψηλό σημείο μέχρι κάτω στις παρυφές του λόφου, και τα 

σοκάκια να στριφογυρίζουν κυκλικά γύρω ολόγυρα στο Βράχο, κι 

εμείς να βαδίζουμε σαν μέσα σε κοχλία. Αμέτρητα τα σκαλιά, 

καμάρες, ησυχία και ελάχιστοι οι άνθρωποι που συναντήσαμε. Ο 

φόβος των πειρατών οδήγησε τους κατοίκους στη δημιουργία 

ενός οχυρωματικού οικισμού που προσφέρει προστασία. 

Στις σκάλες, στα στεγάδια και στα βόλτα ανακαλύπταμε 

ενσωματωμένους δωρικούς κίονες, αρχαία μάρμαρα σκαλισμένα 

με παραστάσεις καθημερινότητας, σκόρπια κομμάτια από 

αρχαίους ναούς. Η βασική κυκλοφορία ανθρώπων και ζώων 

γίνεται από τον κεντρικό δρόμο που έχει πλάτος γύρω στα δύο 

μέτρα, ενώ τα πλαϊνά δρομάκια με τις καμάρες και τις ενωμένες 

με τα δώματα στέγες μερικές φορές δεν ξεπερνούν το ένα μέτρο. 

Περπατούσαμε στον κεντρικό δρόμο χωρίς να μπορούμε να 

δούμε έξω από τον οικισμό, έτσι όπως είναι χτισμένα τα σπίτια το 

ένα μέσα στ' άλλο. Και μην έχοντας κάποιο γνωστό σημείο 

αναφοράς, δεν μπορούσαμε να προσανατολιστούμε και νιώθαμε 

παγιδευμένοι. Μόνον οι απανωχωρίτες γνωρίζουν ανά πάσα 

στιγμή πού βρίσκονται και έτσι ακόμη και αν εισέβαλαν οι 

πειρατές μέσα στο φρούριο, δέχονταν από τα στενά σοκάκια 

ξαφνικές επιθέσεις και είχαν μεγάλες απώλειες, ενώ οι ντόπιοι 

διέφευγαν από τις ταράτσες και σώζονταν. Αλλά και τα κατώγια, 

έχω ακουστά, επικοινωνούσαν για να μπορούν να διαφεύγουν 



7 

υπογείως από το ένα κατώι στο άλλο. Έβλεπα με τη φαντασία μου 

τους κατοίκους κρυμμένους στους στενούς κάθετους δρομίσκους 

να αιφνιδιάζουν τους πειρατές και να ακολουθούν μάχες σώμα με 

σώμα. 

Στην κορυφή του λόφου μοναστήρια κι εκκλησίες, κτίρια 

θεόρατα -με πόσο κόπο χτίστηκαν τάχα- δεσπόζουν στο Αιγαίο 

και είναι το μόνο μέρος απ' όπου μπορέσαμε να δούμε πού βρι-

σκόμαστε σε σχέση με το πέλαγος που μας τριγυρίζει απέραντο. 
 

Κατάγομαι από κάποιο νησί του Αιγαίου. Μικρό παιδί ήμουνα, 

όταν ένα καλοκαίρι πρωτοβρέθηκα στον τόπο αυτό και από την 

πρώτη στιγμή με εντυπωσίασαν τα τραχιά πρόσωπα των συγγενών 

μου αλλά και των άλλων κατοίκων. Θυμάμαι που τις νύχτες, όταν 

έκανε φουρτούνα γερή, οι άντρες συνεννοούνταν να κατέβουν με 

το χάραμα στην παραλία για να ιδούνε «τι καλό θα έστελνε η 

θάλασσα». Κι ήταν, συχνά, φορτία από καράβια φορτηγά που 

κινδύνευαν να μπατάρουν κι ο καπετάνιος έδινε εντολή να ρίξουν 

όλο ή μέρος του φορτίου στη θάλασσα για να γλυτώσουν. Κι έχω 

εικόνες ζωντανές στη μνήμη τις βεγγέρες, με τα πρόσωπα των 

ενηλίκων να φλογίζονται, όταν τους έπιανε πυρετός για ιστορίες 

παλιές με πειρατείες που συνέβησαν στα γύρω νησιά εκατό και 

διακόσια χρόνια πριν, ρεσάλτα, μάχες σώμα με σώμα και 

αιχμαλωσίες κοριτσιών που τα πούλαγαν σκλάβες στα μέρη της 

Μπαρμπαριάς. Τότε ήταν που άκουσα την ιστορία ενός μικρού 

πειρατικού σκάφους με πλήρωμα είκοσι μόνο άντρες που ταξίδευε 

στο Αιγαίο έχοντας στο κατάστρωμα, από πειρατική λεία, σωρό 

τα πήλινα μελίσσια που τα διατηρούσαν καλά κλεισμένα με σκοπό 

να τα πουλήσουν σε κάποιο από τα γειτονικά νησιά και όταν είδαν 

μια τουρκική πολεμική γαλέρα με πλήρωμα ως πεντακόσιους 

ναύτες να τους έχει πάρει στο κατόπι, οι πειρατές έστρεψαν 

πλώρα για να επιτεθούν. Την ώρα που προσέγγιζαν το πολεμικό, 

οι άντρες του πειρατικού που ήταν σκαρφαλωμένοι στις 

αρματωσιές του πλοίου άρχισαν να πετούν στο κατάστρωμα της 

τούρκικης γαλέρας τις πήλινες κυψέλες που θραύονταν σε χίλια 

κομμάτια και οι μέλισσες σκορπούσαν ολόγυρα. Οι τούρκοι 

ναύτες, που όλη την ώρα παρακολουθούσαν μ' έναν αέρα 



 

υπεροψίας την αλλαγή πλεύσης του πειρατικού και δεν 

φαντάζονταν ποτέ μια τέτοια παλαβή εξέλιξη, βρέθηκαν ξαφνικά 

ανυπεράσπιστοι στα τσιμπήματα των μελισσών και πανικόβλητοι 

έψαχναν μέρος να κρυφτούν, ενώ οι πειρατές που φόραγαν πανιά 

στα μούτρα τους για μάσκες, κάνοντας ρεσάλτο έπεσαν πάνω τους 

χτυπώντας τους με τα σπαθιά και κατέλαβαν τη γαλέρα χωρίς να 

βρουν αντίσταση. 

Τα μάτια των αφηγητών γυάλιζαν με τα κατορθώματα που 

ιστορούσαν. Έλεγαν για το χρυσάφι των πειρατών κι ορκίζονταν 

πως αν εύρει κάποιος θησαυρό και τον ξεχώσει, πρώτα πρέπει να 

κάτσει και να τον μαγαρίσει κι έπειτα να τον πιάσει στα χέρια του. 

Αλλοίμονο αν μες στην παραφορά του δεν το κάνει, έμελλε να 

χτικιάσει και να σβήσει σιγά σιγά σαν το κερί, πάνω στο κρεβάτι, 

αδύναμος να ξανασηκωθεί. 

Από τους ίδιους εκείνους συγγενείς άκουσα ότι στην οικογένειά 

μας υπήρξαν κάμποσοι πειρατές κι έλεγαν μάλιστα για κάποιον 

προπάππου που ήταν στον κούρσο και πόσο σπουδαίος ναυτικός 

υπήρξε που αλώνιζε ολόκληρη τη Μεσόγειο με ένα 

καρυδότσουφλο. Ήταν όμως κακορίζικος και καβγατζής και στην 

παραμικρή αφορμή έβγαζε τις μπιστόλες του και πυροβολούσε. 

Έλεγε, μάλιστα, ότι άλλες αμαρτίες έξω από το να βρίζει τα θεία 

δεν τον βάραιναν - για τον προπάππου το να σκοτώνει ανθρώπους 

δεν ήταν αμαρτία. Λίγο πριν ξεψυχήσει εξομολογήθηκε στη γριά 

του πως στο μικρό ερημονήσι Πλανήτης, πίσω από το φάρο, είχε 

θαμμένα σε κανάτι πήλινο καμπόσα φλουριά μαλαματένια της 

Βενετίας. Και οι επόμενες γενιές γερνούσαν με διηγήσεις και με 

το όραμα του κρυμμένου θησαυρού του παππούλη, μπορεί 

κάποιοι να τον έψαξαν μάταια ή ακόμη και να τον βρήκαν. 

Από παιδί διάβαζα βιβλία με θαλασσινές ιστορίες, αγάπησα 

τη Νήσο των Θησαυρών του Ρόμπερτ Λούις Στήβενσον, τον 

Κουρσάρο Πέδρο Καζάς του Κόντογλου, το Γέρο και τη Θάλασσα του 

Ερνέστου Χεμινγουέι και τις ιστορίες του θρυλικού πειρατή 

Μαυρογένη που είχε μια μακριά ματοβαμμένη γενειάδα και 

αρεσκόταν να βασανίζει σαδιστικά τους αιχμαλώτους του. Έλεγε 

πως είναι ο ίδιος ο διάβολος και για να πείσει τους άντρες του πως 

ταξιδεύουν στην κόλαση, τους έκλεινε στο αμπάρι και έκαιγε 



9 

θειάφια, ώστε να μοιάζει το καράβι στην κόλαση. Παινευόταν ότι 

ποτέ δεν τον είχε συναντήσει κανένας ξεμέθυστο κι ότι είχε 

δεκατέσσερις γυναίκες που τον περίμεναν. Τέλος παντρεύτηκε μια 

αριστοκράτισσα, την οποία και μοιραζόταν ακριβοδίκαια με 

όλους τους συντροφοναύτες του. 

Με συνέπαιρναν όλες αυτές οι αφηγήσεις και οι περιπέτειες 

των παστωμένων με το αλάτι της θάλασσας θαλασσόλυκων που 

παλεύανε ολημερίς με τα στοιχειά της φύσης, που δίνανε αγώνα 

ύπαρξης με τα μικρά τους σκάφη στις φουρτουνιασμένες 

θάλασσες και παθιάζονταν με τη μοναδική αίσθηση ελευθερίας 

που δίνει η πλεύση στο πέλαγος. Ηρωικοί άνθρωποι που δε 

λογαριάζανε το θάνατο, ενώ αψηφούσαν την κάθε εξουσία 

παίρνοντας στα χέρια τους το πεπρωμένο. 

Πάνω απ' όλα όμως συγκλονίστηκα όταν αργότερα διάβασα 

την ιστορία του κάπτεν Τζέιμς Μίσιον, του θρυλικού 

απελευθερωτή-πειρατή του 18ου αιώνα, που ίδρυσε στη 

Μαδαγασκάρη μια ουτοπική κοινότητα απελεύθερων 

κατατρεγμένων, τη Λιμπερτάλια. Η μόνη γνωστή αναφορά για τη 

Λιμπερτάλια και τον ιδρυτή της κάπτεν Μίσιον βρίσκεται στη 

«Γενική Ιστορία των Πειρατών» ( A  General History of the Pyrates), 

με βιογραφίες γνωστών πειρατών της εποχής, που εκδόθηκε στην 

Αγγλία το 1724 και συγγραφέας της εμφανίζεται ο κάπτεν Τσαρλς 

Τζόνσον. Πρόκειται για ένα καλογραμμένο ιστορικό ανάγνωσμα 

με πολλές πληροφορίες για τους πειρατές της εποχής και τη 

δράση τους. Κάποιοι αμφισβήτησαν την ύπαρξη του συγγραφέα 

και βεβαιώνουν, έπειτα από έρευνες που έκαναν, ότι πρόκειται για 

συγγραφικό ψευδώνυμο του Ντάνιελ Ντιφόου, συγγραφέα του 

Ροβινσώνα Κρούσου. Μάλιστα, τα τελευταία χρόνια αμφισβη-

τήθηκε ολόκληρη η ιστορία του κάπτεν Μίσιον και της Λι-

μπερτάλια και θεωρείται από πολλούς ερευνητές ως επινόηση που 

ανήκει στη σφαίρα του φανταστικού. Όμως εκείνα τα χρόνια, την 

εποχή του Ντιφόου, τότε που όλος ο κόσμος διάβαζε με πάθος 

στις λαϊκές φυλλάδες ιστορίες για τα κατορθώματα των πειρατών, 

και που όλος ο λαός τραγουδούσε τις μπαλάντες της κρεμάλας 

και οι πειρατές φάνταζαν σαν οι απόλυτοι επαναστατημένοι της 

θάλασσας, κανείς δεν θα διανοείτο ν' αμφισβητήσει την ύπαρξη 



 

του κάπτεν Μίσιον και της πειρατικής του κοινότητας 

Λιμπερτάλια. 

Ο Ντάνιελ Ντιφόου στις αρχές του 18ου αιώνα διώχθηκε 

για πολιτικούς λόγους και βρέθηκε στη φυλακή, και εκεί πιθα-

νολογώ ότι συνάντησε ναυτικούς και πειρατές, άκουσε ιστορίες 

θαλασσινές, πειρατικές ιστορίες με αρπαγές φορτίων και ναυάγια. 

Όπως και να 'χει, «οι θρύλοι σέρνονται και βυζαίνουν πάνω στην 

ιστορία κι όσο θα περνούν τα χρόνια όλα θα μοιάζουν πιθανά και 

όλα θα γίνονται εφικτά...» 

Η αφήγηση του κάπτεν Τσαρλς Τζόνσον, ή του Ντάνιελ 

Ντιφόου καλύτερα, αρχίζει με τη διαβεβαίωση του συγγραφέα 

της «Γενικής Ιστορίας των Πειρατών» ότι έχει στην κατοχή του 

το γαλλικό χειρόγραφο που έγραψε ο ίδιος ο κάπτεν Μίσιον. 

Ο Τζέιμς Μίσιον, λοιπόν, γεννήθηκε στην Προβηγκία και 

ήταν ο μικρότερος γιος μιας πολυμελούς οικογένειας. Στα δε-

καπέντε του πήγε στη στρατιωτική Ακαδημία της Ανζιέ για να 

γίνει σωματοφύλακας. Αργότερα ο νεαρός Μίσιον επηρεασμένος 

από τα λαϊκά αναγνώσματα της εποχής του, που περιέγραφαν τις 

περιπέτειες θαλασσοπόρων σε εξωτικές χώρες, ζήτησε από την 

οικογένειά του να τον στείλει στο πολεμικό ναυτικό. 

Εφοδιασμένος με συστατική επιστολή του πατέρα του προς έναν 

παλιό του γνώριμο, κυβερνήτη του πολεμικού Βικτουάρ, 

ναυτολογήθηκε ως εθελοντής στο πλοίο. Το Βικτουάρ περιπολούσε 

εκείνη την εποχή τη Μεσόγειο και ο νεαρός Μίσιον 

ενθουσιάστηκε από τη ζωή του στη θάλασσα. Από τον πρώτο 

κιόλας καιρό έδειξε σύνεση και έφεση στη ναυτική τέχνη. Ήθελε 

να μάθει όλα τα μυστικά της θάλασσας. Από το λοστρόμο έμαθε 

ό,τι είχε σχέση με την πλεύση και την πλοήγηση του πλοίου και 

από τον ξυλουργό μυήθηκε στην τέχνη της κατασκευής και 

συντήρησης του σκαριού. 

Όταν το πλοίο έφτασε κάποτε στη Νάπολη, ο νεαρός 

Μίσιον ζήτησε από τον κυβερνήτη την άδεια να πάει στη Ρώμη 

που ήθελε πολύ να επισκεφθεί. Όταν όμως βρέθηκε στη μη-

τρόπολη του καθολικισμού και είδε από κοντά την έκλυτη ζωή 

των πόρνων κληρικών και τη χλιδή της παπικής αυλής ένιωσε ότι 

κάτι δεν πάει καλά με τη θρησκεία. Κατάλαβε επίσης ότι το 



11 

παπαδαριό χρησιμοποιεί τη θρησκεία σαν μέσο χειραγώγησης 

και αποβλάκωσης των αδύναμων και όλη η δήθεν σοφία και οι 

υψηλές ιδέες αυτών των ανθρώπων είναι μόνο προσχήματα για να 

μπορούν να κλέβουν και να ζουν ανενόχλητοι μες στη φιληδονία. 

Αυτές οι σκέψεις τού καρφώθηκαν στο μυαλό κι όταν έκανε την 

τυχαία γνωριμία μ' έναν ελευθέριο δομινικανό ιερέα, τον 

Καρατσόλι, και του εξομολογήθηκε τις ανησυχίες του, εκείνος 

που ήταν επίσης αηδιασμένος από τους ομοίους του και την 

υποκρισία της εκκλησίας συμμερίστηκε τις απόψεις του και του 

έδωσε δίκιο. Ο Καρατσόλι ακολουθώντας το νεαρό Μίσιον απο-

φάσισε να μπαρκάρει στο Βικτουάρ και από κει και πέρα οι δυο 

τους έγιναν αχώριστοι και η φιλία τους κράτησε μέχρι το θάνατό 

τους. 

Στις ατελείωτες κουβέντες τους ο Καρατσόλι εξηγεί ότι 

πιστεύει στην ύπαρξη ενός ανώτατου όντος, ενώ ο Μίσιον αντι-

τίθεται και τείνει προς την αθεΐα. Στη διάρκεια των ταξιδιών τους 

είχαν μακρές συζητήσεις και με τα άλλα μέλη του πληρώματος 

που άρχισαν σιγά-σιγά να προβληματίζονται και να υιοθετούν τις 

ιδέες τους. 

Ο Μίσιον υποστήριζε ότι κάθε άνθρωπος γεννιέται ελεύ-

θερος και έχει τα ίδια δικαιώματα στη ζωή και στα μέσα 

επιβίωσής του όπως έχει και στον αέρα που αναπνέει, έλεγε επίσης 

ότι όλοι θα πρέπει να είναι ίσοι μεταξύ τους και ότι το μεγάλο 

χάσμα ανάμεσα στους ανθρώπους δημιουργείται γιατί κάποιοι 

σωρεύουν πλούτη και κολυμπούν μέσα στη χλιδή και την πο-

λυτέλεια, ενώ η πλειονότητα του λαού ζει μέσα στη φτώχεια και 

τη στέρηση εξαιτίας της φιλαργυρίας και της φιλοδοξίας αφενός 

αλλά και της μικρόψυχης υποταγής από την άλλη. 

Σε μια ναυμαχία με κάποιον πειρατή, ο Μίσιον και ο Κα-

ρατσόλι διακρίθηκαν για το θάρρος τους. Κι αργότερα σε μια 

άγρια μάχη με ένα αγγλικό πλοίο, όπου ο πλοίαρχος και οι 

αξιωματικοί σκοτώθηκαν από τα εχθρικά πυρά, ο Μίσιον και ο 

Καρατσόλι ανασύνταξαν το πλήρωμα και συνέχισαν τη μάχη 

μέχρι που το εγγλέζικο πλοίο βυθίστηκε. Μετά από πρόταση του 

Καρατσόλι -όπως όριζαν οι κανονισμοί του πλοίου- τη θέση του 

πλοιάρχου κατέλαβε ο Μίσιον, ο οποίος εκφώνησε ένα 



 

μακροσκελή και εμπνευσμένο λόγο προς το πλήρωμα καλώντας 

τους να τον ακολουθήσουν στη «Ζωή προς την Ελευθερία». 

Διακήρυξε ότι στο πλοίο τους θα υπάρχει πλήρης ισότητα, 

κατάργηση των βασανιστηρίων και της θανατικής ποινής, απόλυτη 

ελευθερία πίστης και τέλος εξάλειψη κάθε τυρρανίας. 

Χρησιμοποίησε τα παραδείγματα κάποιων μεγάλων ηγετών που 

έγραψαν ιστορία, τον Μέγα Αλέξανδρο, τον Ερρίκο τον Δ' και 

τον Μωάμεθ, για να πείσει τους σκληροτράχηλους ναύτες να τον 

ακολουθήσουν στη «Ζωή προς την Ελευθερία» όπου όλοι τους θα 

είχαν ίσα δικαιώματα και θα ήταν αδέρφια. 

Ο λοστρόμος Ματιέ Λετόντ και οι άντρες του πληρώματος 

ζήτησαν να υψώσουν την πειρατική σημαία με τη χαμογελαστή 

νεκροκεφαλή, αλλά ο Μίσιον και ο Καρατσόλι αρνήθηκαν 

λέγοντας πως δεν ήταν πειρατές αλλά εραστές της Ελευθερίας και 

γι' αυτό κήρυξαν τον πόλεμο σε όλα τα έθνη που είναι ανελεύθερα 

και υποταγμένα στην τυραννία. Έτσι λοιπόν, αντί να υψώσουν τη 

μαύρη σημαία με τη νεκροκεφαλή του θανάτου, ύψωσαν λευκή με 

το σύνθημα «για το Θεό και την Ελευθερία». Από την ημέρα 

εκείνη ο κάπτεν Μίσιον κήρυξε πόλεμο ενάντια σε όλες τις 

σημαίες: «Κηρύσσω αυτό τον πόλεμο και ταυτόχρονα σας 

συμβουλεύω να δείχνετε γενναιοψυχία και ανθρωπιά στους 

αιχμαλώτους σας». 

Έτσι ο Μίσιον έγινε κυβερνήτης στο γαλλικό πολεμικό 

πλοίο Βικτουάρ έχοντας μαζί του το πλήρωμα των διακοσίων 

αντρών που τον κάλεσαν να αναλάβει καπετάνιος τους στη νέα 

πορεία «Ζωή προς την Ελευθερία». 
 

Ανοιχτά της δυτικής ακτής της Αφρικής κατέλαβαν το ολλανδικό 
δουλεμπορικό πλοίο Νιέουβσταντ. Απελευθέρωσαν τους σκλάβους 
από τις αλυσίδες τους και τους μετέφεραν στο κατάστρωμα του 
Βικτουάρ. Πήραν για το κοινό ταμείο δύο χιλιάδες λίρες και 
ποσότητα χρυσού σε σκόνη. Ο Μίσιον εκφώνησε ένα μεγάλο 
λόγο στο πλήρωμα κηρύσσοντας την κατάργηση της δουλείας, 
εξήγησε ότι κανείς άνθρωπος δεν έχει την εξουσία να στερεί την 
ελευθερία σε άλλους ανθρώπους λέγοντας ότι δεν υπάρχει Θεία 
Δίκη που να αποδέχεται παρόμοια κακομεταχείριση ανθρώπινων 
όντων από άλλους ανθρώπους. Και παρότι κάποιοι ισχυρίζονται 



13 

ότι κατέχουν τη φωτισμένη γνώση του θεού, πουλούν τους 
ανθρώπους σαν να είναι ζώα αποδεικνύοντας ότι η θρησκεία τους 
είναι όλο ψεύδη και υποκρισία. 

Ο Μίσιον συνέχισε λέγοντας ότι «Πρώτα πρώτα εγώ ο ίδιος 

δεν αποτίναξα τον πικρό ζυγό της σκλαβιάς από το δικό μου 

τράχηλο και δε διεκδίκησα τη δική μου ελευθερία για να 

σκλαβώνω άλλους», και κάλεσε όποιον από τους απελεύθερους το 

επιθυμούσε να τους ακολουθήσει, ενώ παρότρυνε το πλήρωμά του 

να δεχθεί τους Αφρικανούς ως συντρόφους, πράγμα που έγινε. 

Ο Μίσιον και το πλήρωμά του συνέχισαν τις επιθέσεις σε 

πλοία, άρπαζαν αυτά μόνον που τους ήταν απαραίτητα και μετά 

άφηναν τα πλοία να συνεχίσουν την πορεία τους. Μολονότι ο 

Μίσιον και οι πειρατές του ήταν άντρες με έκλυτη ζωή, είχαν 

αρχές και ήταν δίκαιοι και μόνον όταν ήταν αναγκασμένοι από τις 

περιστάσεις έσφαζαν τα πληρώματα των πλοίων που αιχ-

μαλώτιζαν. Επεισόδια ιπποτισμού και καλοσύνης μπλέκονταν με 

επιδείξεις θάρρους αλλά και βίας. Σε κάθε ρεσάλτο που έκαναν 

στρατολογούσαν και νέους συντροφοναύτες, Γάλλους, Εγγλέζους, 

Ολλανδούς και απελεύθερους αφρικάνους σκλάβους. Στη 

θαλασσινή τους πορεία κατέλαβαν πολλά πλοία, απελευθέρωσαν 

πλήθος σκλάβων και οι λείες και τα χρήματα που αρπάζανε στις 

θάλασσες έμπαιναν στον κοινό κορβανά. 

Ταξιδεύοντας κοντά στις ακτές της Μαδαγασκάρης, στον Ινδικό 

ωκεανό, ο Μίσιον ανακάλυψε ένα φυσικό λιμάνι, έναν κλειστό 

κόλπο βόρεια του Ντιέγκο Σουάρεζ, έναν τόπο με πολύ γόνιμα 

εδάφη, γάργαρα νερά και φιλόξενους ιθαγενείς και εκεί αποφάσισε 

να ιδρύσει μια «Ελεύθερη Κοινότητα» αφού έπεισε, 

συνεπικουρούμενος από τον Καρατσόλι, και τους συντροφοναύ-

τες του. 

Πράγματι, λίγο καιρό αργότερα εγκαταστάθηκαν στη 

Μαδαγασκάρη καλώντας πια όλους τους αδικημένους του κόσμου 

να ενωθούν μαζί τους. Ο Μίσιον παντρεύεται την αδελφή της 

«ντόπιας μελαμψής βασίλισσας» του γειτονικού νησιού Γιοχάνα, ο 

Καρατσόλι την ανιψιά της και όλο το πλήρωμα ζευγάρωσε επίσης 

με ντόπιες γυναίκες. 



 

Εδώ οι γάλλοι, άγγλοι, ολλανδοί, πορτογάλοι και αφρικανοί 

πειρατές αποκήρυξαν τις πατρίδες τους και αποκαλούσαν εφεξής 

τους εαυτούς τους Ελευθέριους. Δημιούργησαν μάλιστα μια δική 

τους γλώσσα, που ήταν ένα πολύγλωσσο κράμα γαλλικών, 

αγγλικών, ολλανδικών, πορτογαλικών λέξεων αλλά και της 

ντοπιολαλιάς της Μαδαγασκάρης. Χρήματα στην κοινότητα δεν 

χρησιμοποιούσαν γιατί δεν τα χρειάζονταν κι όλα τα μοιράζονταν 

εξ ίσου. 

Οι πειρατές που εγκαταστάθηκαν στο νησί έγιναν αγρότες 

και καλλιεργούσαν τη γη και στα χωράφια τους δεν υπήρχαν 

διαχωριστικοί φράχτες - η γη δεν ήταν ιδιοκτησία κανενός αλλά 

ανήκε στην κοινότητα. Βοηθούσαν τους ανήμπορους και περιέ-

θαλπαν τους γέρους και αρρώστους και όλες οι φυλές του κόσμου 

ζούσαν αρμονικά, με ισότητα και δικαιοσύνη. 

Οι Ελευθέριοι ζούσαν σύμφωνα με τα Άρθρα, τον κοινοτικό 

κώδικα που είχαν όλοι τους αποδεχτεί, και εκλέγανε τους 

εκπροσώπους τους με ψηφοφορία. Κι έτσι οικοδόμησαν μια 

ιδανική ελευθεριακή κοινότητα, όπου η ατομική ιδιοκτησία κα-

ταργήθηκε στην πράξη και όλο το χρυσάφι φυλασσόταν στο κοινό 

θησαυροφυλάκιο. Έχτισαν αποβάθρες και οχυρώματα, ενώ δύο 

νέα πλοία τους, η Παιδική Ηλικία και η Ελευθερία, στάλθηκαν να 

περιπλεύσουν τη Μαδαγασκάρη για να σχεδιάσουν έναν 

πορτολάνο των ακτογραμμών. Χτίστηκε το Κτίριο των 

Συνεδριάσεων και ο κάπτεν Μίσιον εκλέχθηκε πρόεδρος για μια 

περίοδο τριών ετών. Ο εγγλέζος πειρατής Τόμας Τιού ορίστηκε 

ναύαρχος του στόλου και ανέλαβε το Βικτουάρ, ο Καρατσόλι έγινε 

υπουργός, ενώ το συμβούλιο απαρτιζόταν από τους ικανότερους 

πειρατές «χωρίς διάκριση έθνους ή χρώματος». Η εκλεγμένη 

συνέλευση συνεδρίαζε μια φορά το χρόνο και τίποτα δεν γινόταν 

χωρίς την έγκρισή της. Οι νόμοι τυπώνονταν και μοιράζονταν σε 

όλους, καθώς «είχαν τυπογράφους και στοιχειοθέτες ανάμεσά 

τους». 

Ο Τιού με το πλήρωμά του έβαλαν στόχο τη σύλληψη κι 

άλλων πλοίων με σκλάβους και την απελευθέρωσή τους. Στα 

ανοιχτά των ακτών της Αγκόλας, οι «Εχθροί της Σκλαβιάς» 



15 

επιτέθηκαν σ' ένα αγγλικό δουλεμπορικό πλοίο με διακόσιους 

σαράντα άντρες, γυναίκες και παιδιά κλεισμένους στ' αμπάρια. 

Κάποιοι αφρικανοί Ελευθέριοι, μέλη του πειρατικού πλη-

ρώματος, ανακάλυψαν ανάμεσα στους σκλαβωμένους πολλούς 

φίλους και συγγενείς και τους ελευθέρωσαν από τις αλυσίδες, ενώ 

τους κάλεσαν να τους ακολουθήσουν στις μέρες δόξας μιας νέας 

απελεύθερης ζωής. 

Ως κι ο διαβολικός πειρατής Ουίλιαμ Κιντ, όταν αναγκά-

στηκε λόγω τρικυμίας να ελλιμενιστεί το 1697 στη Λιμπερτάλια 

και έμεινε λίγο διάστημα για να επισκευάσει τις αβαρίες του 

πλοίου του, έχασε το μισό του πλήρωμα που αυτομόλησε στην 

πειρατική αποικία. 

Για αρκετά χρόνια η πειρατική ουτοπία άνθησε. Και το 

τέλος ήρθε όταν μια εχθρική φυλή ιθαγενών επιτέθηκε στην 

αποικία και ανάγκασε τους πειρατές να μπουν στα πλοία τους και 

να ξανοιχτούν στο πέλαγος για να γλυτώσουν, όπου όμως 

συνάντησαν ένα φοβερό κυκλώνα που καταπόντισε πλοία κι αν-

θρώπους. 

Το όνομα του κάπτεν Τζέιμς Μίσιον όμως επέζησε σαν 

θρύλος μέσα από τις αφηγήσεις των ναυτικών που σώθηκαν και 

κυκλοφορούσε από στόμα σε στόμα. Και είναι αλήθεια ότι η 

κοινωνική συνθήκη της Λιμπερτάλια φαντάζει πολύ πιο ριζο-

σπαστική από την πολιτική της επαναστατικής Αμερικής του 

1776 ή της επαναστατημένης Γαλλίας του 1789 εκατό χρόνια 

αργότερα. 

Ο Μπάιρον επιτυχημένα νομίζω σκιαγράφησε τον Μίσιον: 

«ήταν ο ηπιότερος άνθρωπος απ' όσους βούλιαξαν ποτέ πλοίο ή 

έκοψαν λαρύγγι». Και ίσως αυτός ο τόσο αληθοφανής ήρωας, ο 

Ρομπέν των Θαλασσών, τέντωσε το δάχτυλο και έδειξε στην 

ανθρωπότητα το νησί που πρέπει να κατοικήσει, όπως και αν 

λέγεται αυτό, Λιμπερτάλια, Καλλίπολη, Ουτοπία, Χριστιανία, 

Γιουκάλι... 

Διαβάζοντας όλα τούτα -ήμουν πολύ νέος τότε- σκιρτούσα 

από λαχτάρα και ενθουσιασμό και παθιαζόμουνα στις κουβέντες 

που κάναμε με τον πρόωρα χαμένο φίλο και σπουδαίο φιλόσοφο 

Κοσμά Ψυχοπαίδη, που έχοντας κατά νου τον Κάρολο Μαρξ και 



 

το έργο του Grundrisse μεμφόταν τις Ουτοπίες και τις 

Ροβινσονάδες του 16ου-18ου αιώνα που τις θεωρούσε 

αποκυήματα φαντασίας και αφελή ευχολόγια που εκτρέπουν την 

ανθρώπινη πορεία από τον ορθολογισμό και τη συστηματική 

οργάνωση μιας παγκόσμιας αλλαγής. 

Ο Κοσμάς μιλούσε απολλώνια και εγώ σαν μικρός Διό-

νυσος. 
 

Κάθε νέα ημέρα, πρωί-πρωί, κατεβαίνω τα 752 σκαλοπάτια από 

τη μεσαιωνική Απάνω Χώρα μέχρι κάτω στη νέα πόλη και 

πηγαίνω στο Ιστορικό Αρχείο. Περνάω όλο το πρωινό μου εκεί. 

Ανασκαλεύω χαρτιά, αναφορές του 19ου αιώνα, διαθήκες, νο-

σοκομειακά αρχεία, κιτρινισμένα έγγραφα με άπειρα σχεδιά-

σματα, άλλα καλλιγραφημένα από επιδέξιους γραφείς κι άλλα 

καμωμένα με δυσνόητες γραφές και στριφογυριστές ουρίτσες, 

φαντάζομαι ακροβασίες με τον κοντυλοφόρο πάνω στο χαρτί, 

πιρουέτες και σπαγγάτο για να γραφούν τα σχεδιάσματα-κείμενα, 

σαν να χορεύει ένα επιδέξιο ζευγάρι χορευτών ταγκό, απόλυτος 

συγχρονισμός κινήσεων του ενός κολλημένου πάνω στον άλλο, 

σαν τα δάχτυλα που τυλίγουν την πένα μέχρι την τελική φιγούρα, 

το τίναγμα στον αέρα και το βύθισμα στο μελανοδοχείο. Χαϊδεύω 

τα γράμματα από ξεθυμασμένα μελάνια που θρίφουν στο άγγιγμά 

μου κι αφήνουν σημάδια στις ρώγες των δαχτύλων και μια 

αίσθηση παλιών ιστοριών αναδύεται μέσα από δικόγραφα γεμάτα 

πάθη, ακόλαστους, απονενοημένους, φανερωμένους έρωτες, 

μοιχείες και μοιχαλίδες, σφαξίματα και ιστορίες με νεαρούς 

Υδραίους που έβραζε το αίμα τους και χειρίζονταν επιδέξια το 

λάζο και με τα δύο χέρια. Διαβάζω παλιά έντυπα και 

πολυκαιρισμένες εφημερίδες των πρώτων χρόνων της 

εγκατάστασης των προσφύγων στο νησί, εκείνων που δη-

μιούργησαν το θαύμα της Ερμούπολης, μιας ολόκληρης πόλης 

που ξεφύτρωσε μέσα σε ελάχιστα χρόνια. Ανοίγω βαριά βιβλία με 

ξεχαρβαλωμένα εξώφυλλα, ξεφυλλίζω σελίδες με μουτζουρώματα 

από μολύβι και άπειρες σημειώσεις στις άκριες, παλιές μνήμες, 

κιτρινισμένο χαρτομάνι... 



17 

Κάποια από εκείνες τις ημέρες των αναζητήσεων έπεσε στα 

χέρια μου ένα εξαιρετικά ενδιαφέρον χειρόγραφο ανακατεμένο 

στα διάφορα λυτά έγγραφα, επρόκειτο για την αναφορά ενός 

ιερομόναχου ονόματι Άνθιμου Πουλάκη, απευθυνόμενη προς την 

ελληνική κυβέρνηση και αφορούσε την όλη κατάσταση της 

πειρατονήσου Γραμβούσας περί το τέλος του έτους 1827. Το 

παραθέτω αυτούσιο: 

Προς τον ευσεβέστατον Κυβερνήτην και την ελληνικήν κυβέρνησιν 

ολωνών των Χριστιανών Ορθοδόξων 
 

Αυθέντες μου 

Δουλικώς σας προσκυνώ 

Δεν αμέλησα αυθέντες μου εις το να καταγίνομαι με τα γενόμενα 

δια το μέλλον της πατρίδος, με λόγον και με έργον, το κατά δύναμιν. Και 

σας αναφέρω όσα είδα κι έφριξα, εις ετούτην την μικράν νήσον, αδικίες, 

κλεψιές, πορνείες, μοιχείες, και αφοβία Θεού. 

Ελόγου μου ευρέθηκα εις την Γραμβούσαν εις τα τέλη του έτους 

1827, αφού αρμενίζαμε ημέρας δώδεκα από την Σύραν δια να φθάσομεν, 

έως οπού τέλος εποδίσαμε εις τον λιμένα, εδιπλαρώσαμε τον μώλο και 

επατήσαμεν εις την στερεάν. 

Δυτικά εις τον κόλπο Κισσάμου της Κρήτης και ολίγον νοτιότερα 

στέκει ο θεόρατος μαύρος Βράχος, η ξακουστή για τον κούρσο 

Γραμβούσα. Εις την κορφή το κάστρο με τις τάμπιες του και με τα 

αψηλά του μπεντένια, και ολόγυρα γκρέμνα και χάλαρα να χάσκουν. 

Ετούτο το άπαρτο καστέλι το χτίσαν οι Φράγκοι τους παλαιούς χρόνους. 

Εις τις αρχές Αυγούστου του έτους 1825 οι Σφακιανοί με τον Δ. 

Καλλέργη επικεφαλής επάτησαν με πανουργία την Γραμβούσα, 

καμωνόμενοι ότι ήτο τάχα η νέα φρουρά και επήρανε τον έλεγχο εις το 

κάστρο και έγινε ετούτο το νησί η πρώτη λεύτερη κρητική γης. Εις την 

Κρήτη ελυσσομανούσε ακόμη ο πόλεμος με τους Αγαρηνούς και ο 

οθωμανικός στρατός ανεγύριζε εις τα βουνά δια να συλλάβει και να 

φονεύσει τους τελευταίους επανάστατες ανυπότακτους. 

Όλοι οι σκιαγμένοι και κυνηγημένοι ηύραν καταφυγή εις την 

βραχώδη νήσο Γραμβούσα, όπου οι κάτοικοι σήμερον πρέπει να φθάνουν 

τας εξ χιλιάδες. Μόνον εις τον λιμένα εμάνθανα ότι εντός δύο ετών 

εχτίστηκαν διακόσια μαγαζιά κι αποθήκες. 



 

Ολίγον κατολίγον έγινε μέγα ορμητήριο για τον κούρσο και 

καταφυγή για εκατοντάδες μπαντίδους. Τα νέα εταξίδεψαν από τα 

στόματα εις τα ακοά και κατέφθασαν αλλοδαποί από διάφορους τόπους 

εις την νήσον δια να δουλέψουν εις τα πειρατικά και εγέμισε η νήσος από 

δαύτους και οι καπεταναίοι απέκτησαν τους κολιτζίδες τους. Είδα κι 

εθαύμασα τους μπαντίδους και την ξιπασιά των. Όλο τον καιρό του 

χειμώνος, όπου ένεκα των θαλασσοταραχών η πειρατεία πέφτει εις λή-

θαργον, είδα μεθύσα, είδα παλικαρέματα και φονικά, είδα πορνείες. Και 

έως οπού να επαναρχίση με την πρώτη άνοιξη το πειράτεμα οι τσούρμες 

κάθονται αλά Τούρκα εις τους καφενέδες και φουμέρνουν τους 

ναργιλέδες ανίσως δε μεθοκοπούν εις τις ταβέρνες. 

Και από κοντά όλοι οι καταστρεγμένοι από τον Αγαρηνόν 

εσκάρωσαν από μίαν καταφρονεμένην καλύβαν δια να κάθονται τα παιδιά 

τους, γδυμένα και αξυπόλυτα. Γύρω εις τον λιμένα υπήρχε κόσμος όπου 

επείναγε και στα καλυβάκια οι γυναίκες όπου είχαν απωλέσει την τιμή 

τους έκραζαν τους άντρες. Ένα πορνοστάσιον το όλον. 
 

Επήγα και εις το κάστρο, οπού 'χει τις σιδερένιες πόρτες με τα μεγάλα 

καρφιά και το λεοντάρι του Αγίου Μάρκου από πάνω. Η φρουρά ήτο 

οπλισμένη με τρομπόνια και κανόνια. Εις το πιο αψηλό μπεντένι ανέμιζε 

η κρητική μπαντιέρα. Εις το κάστρο μέσα εζούσαν περί τις δυο χιλιάδες 

ψυχές, και εδώ εγίνετο το ξακουστό παζάρι με τις λείες. Εδώ ήρχονταν 

από τα τετραπέρατα του κόσμου εμπόροι και λησταποδόχοι δια να 

ψωνίσουνε τις λείες οπού πουλούνται ευθηνότερα από άλλες αγορές. 

Υπήρχε και του πουλιού το γάλα: σάκοι καφές Αμερικής, μεγάλες 

ποσότητες ινδικής κάνναβης, μπαχάρια όλων των λογιών, φάρμακα, 

ατσάλια, ωρολόγια, κάτοπτρα, τηλεσκόπια, ήλοι κασσιτέρου, ναυτικά, 

μαθηματικά και χειρουργικά εργαλεία, κουτιά καμπανίτης, βαφές όλων 

των λογιών, μουσελίνες, βαμβακερά πανιά, τρίτσια εμπριμέ, βατίστα και 

γάζα, υφάσματα νανκίν, μάλλινα υφάσματα, βελούδα, σατέν, λινά, σάλια, 

ολάκερη η Μεσόγειο ήρχονταν εις την Γραμβούσα και εψώνιζεν. Οι 

μπαντίδοι κι όσοι έκαμναν το εμπόριο δεν ήξευραν την πραγματική αξία 

των πραγμάτων που επώλουν πλην ήθελον να τα ξεφορτώνονται μίαν 

ώραν αρχύτερα κι έτσι οι λησταποδόχοι τα αγόραζαν σε χαμηλές τιμές. 
 



19 

Εις τον τόπον όπου λογίζονται για παλληκάρια οι Πρωτοκλέπται, 

Χαϊδούκοι, Μπαντίδοι και Κουρσάροι, ότι αυτοί εσήκωσαν την 

επανάστασιν και έκαμαν τον ιερόν Αγώνα, όπου δεν είχαν ούτε ιερόν 

ούτε όσιον, τι να περιμένει κανείς; Σήμερον οι ίδιοι φέρουν γενικώς το 

όνομα καπεταναίοι και οπλαρχηγοί και παντού όπου υπάγεις στις 

κλεφτοφωλιές της Άσπρης Θάλασσας, όπου δεν φθάνει ο νόμος και όπου 

άλλοτες οι νοτάριοι και Δημογέροντες ήταν οι κριτές για δικαιοσύνη, 

σήμερον όλοι ετούτοι ήναι υποχείρια των οπλαρχηγών και των 

καπεταναίων οπού αδικοκρίνουν και το δίκαιον κάμνουν άδικον. Και οι 

ίδιοι οι Δημογέροντες τρεμάμενοι και φοβούμενοι, έχουν παραχωρήσει 

εις τους οπλαρχηγούς την επίσημη σφραγίδα της Κοινότητας δια να τη 

μεταχειρίζονται εις τις ιδικές τους υποθέσεις. Τι άλλο να αναμένομεν το 

λοιπόν; 
 

Καμπόσοι από δαύτους, οπλαρχηγοί και καπεταναίοι, από όλη την 

επικράτειαν εσυνάχθησαν εις ετούτο τον άπαρτον Βράχο αναζητούντες 

παραμυθίαν και γυρεύοντας πλούτον από τον κούρσο και την πειρατείαν. 

Η Γραμβούσα γέμει από ανθρώπους πλουσίους, όπου ολίγους χρόνους 

πριν δεν είχαν ούτε ψωμί να φάγουν και απόκτησαν πλούτο ξαφνικόν 

κάνοντας αδικίες και κλεψές. Πλην τι να λέγω και δι’ αυτούς; 

       Κατά πρώτον ήναι οι Κρητικοί αλλά και αναρίθμητοι άλλοι φερμένοι 
από ελληνικά μέρη, Μάνη, Ψαρρά, Κάσον, Ύδρα, Σπέτσες, Μεσολόγγι. 
Τα πλοία τους τα παρουσιάζουν ως κρητικά με έγγραφα εις το όνομα ενός 
κρητικού καπετάνιου. 

Εδώ εσυνάντησα όσους εξουσιάζουν το Βράχο, πλήθος ξακουστοί 

κακούργοι. Ο Αναγνώστης ο Ψαρουδάκης εκ Σφακίων όπου ήναι ο 

πρώτος διδάξας την πειρατείαν, ο παπά Γρηγόρης Δαμαλάκης, 

άνθρωπος θηριώδης, κτηνώδης και αχρείος. Ο βίος του γέμει 

δολοφονίες, βιασμούς, βασανιστήρια, πειρατείες. Πολλάκις ντύνεται 

γραία δια να μην τον ανιώνουν οι εχθροί και να σφάζει αιφνιδίως. 

Διηύθυνε και επιστάτησεν εις περισσοτέρας πειρατικάς πράξεις παρά 

άλλος κανείς εις τον κόσμον. Ο Γεώργιος Λούπης ή Λουπάκης, ήναι 

συμμέτοχος όλων των πλοίων των στελλομένων απ ετούτον τον λιμένα 

εις πειρατείαν. Έχει τρεις κολιτζίδες και αυτοί πράττουν τα όμοια, ως 

και τον αυθέντη τους, φονεύουν, γδύνουν, παιδοφθείρουν, 

γυναικοφθείρουν και καθεξής. Ο Γιάκωβος Σκανδαλάκης, διοίκησε 



 

διαφόρους γολέττας ικανόν καιρόν και πλουτήσας έπαυσε του να πλέει, 

ήναι σκληρός και κτηνώδης. Ο κακούργος Αθανάσιος Τραμουντάνας εκ 

Μεσολογγίου, ο Μανούσος Παπαδάκης εκ Σφακίων, γνωστός ως 

Κασιδομανούσος, οι Αντώνιος, Νικόλαος και Ανάργυρος από την 

Ύδραν, ο Κούτσης εκ Σπετσών, ο Αντώνιος Ελιού εκ Κάσσου και ο 

οπλαρχηγός Γεώργιος Δρακονιανός. Ο Εμμανουήλ Δικτάκης, Σπανός 

ονομαζόμενος, δια τούτον ήκουσα ότι αφού εγύμνωνε τα πλοία έδενε εις 

το κανόνι τον κυβερνήτη και τον εράβδιζεν απάνθρωπα. Και ότι 

κακομεταχειρίζεται αγρίως τους όποιους συλλαμβάνει σκλάβους. Έως 

και τον αγριάνθρωπο Γιώργη Ξεκουκούλωτο όπου έχει τ’ ορμητήριό του 

εις Αντίπαρο εσυνάντησα εις τον Βράχον. Και τέλος τον παπά 

Μαρτινιανό Περάκη, όπου ήναι ο αρχηγός της Επιτροπής και μέλος του 

Συμβουλίου του Αγώνα και φρούραρχος. Ούτος ως ήκουσα επροσπάθησε 

παλαιόθεν να παύση την πειρατείαν, πλην δωροδοκηθείς έγινε 

συμμέτοχος εις κάθε πλοίον και λαμβάνει μερδικόν από πάσαν λείαν. Κι 

έτσι το Κρητικό Συμβούλιον έγινε το ένα με τους μπαντίδους. 

Και με συγχωρείτε με το να σας πολυλογίζω όσα σας έγραψα δια 

τους οπλαρχηγούς και καπεταναίους, δια να εννοήσετε τι ακριβώς 

συμβαίνει εις τον μαύρο Βράχον της απωλείας. Και πώς ακριβώς 

κάμνουν τις βρωμοδουλειές των οι καπεταναίοι, αλλά και ποιος να τους 

ομιλήση. Όποιος αντιμιλήσει τον σφάζουν εις το γόνυ ωσάν γίδα, απλώς 

για μίαν στραβή ματιάν ή για έναν λόγο του κρασιού. 

Οι οπλαρχηγοί και οι καπεταναίοι ήναι αδελφοποιτοί, έχουν ενώσει 

τα αίματά τους με όρκον όμοιον με τον οπού έκαμαν οι επαναστάτες του 

ιερού Αγώνος και ήναι και οι αρματόροι των πλοίων και τρώγουν τον 

δαίμονα. Ο καθείς τους κατέχει τρεις έως και πέντε πειρατικές 

μπρικογολέττες και μεταφέρουν τις πρίζες εις το νησί και τις 

αποθηκεύουν σε υπόγειες κρύπτες μέσα εις το κάστρο. Τα πειρατικά 

πλεούμενα εις τον λιμένα ήναι όλων των λογιών περάματα, φούστες, 

καΐκια, τρεχαντήρια. Και έχουν συστήσει μια μετοχική εταιρεία όπου όλοι 

οι καπεταναίοι ήναι μέτοχοι εις τα πειρατικά και παίρνει ο καθείς το 

μερδικό του. 

Από την Γραμβούσα ελέγχουν το κρητικόν πέλαγον και 

κουρσεύουν τα επτανησιακά πλοία που απερνούν και εφοδιάζουν τα 

στρατεύματα των Τουρκοαιγυπτίων εις τα Χανιά και εις το Ηράκλειο. 

Πλην οι μπρικογολέττες ατακάρουνε και τα φράγκικα καράβια που 



21 

έρχονται από την Εσπερία ή από τα μέρη της Ανατολής και κουβαλούν 

καλούδια από το Μισίρι. Οι λείες ήναι συχνές και πλούσιες. 

Στοχαστείτε αυθέντες μου, οι ίδιοι οι καπεταναίοι κομπάζουν ότι σε 

πέντε χρόνους μέσα έγδυσαν έως και πεντακόσια καράβια. Τις πρίζες τις 

φυλάγουν σε αποθήκες που χτίστηκαν προς τούτο εις τον λιμένα. Πολλά 

τα κουβαλούν και εις το κάστρο όπου γίνεται το παζάρι. Εκεί έχει πολλές 

κρυψώνες, στέρνες, καταβόθρες και πηγάδια. Αλλά και τα μπουντρούμια 

του κάστρου ήναι φίσκα με σκλάβους απ’ όλα τα γένη. 

Η μοιρασιά γίνεται πάντα σύμφωνα με το κατάστιχον όπου ήναι 

καταγραμμένα όλα τα κουρσάρικα της Γραμβούσας και οι καραβοκύρηδες 

και οι μέτοχοι. Και όλοι των παίρνουν μερδικό, ακόμη και οι χήρες, 

αναλόγως το μέρος του καθενός εις το μπάρκο. Βγαίνουν και τα μερτικά 

της τσούρμας. Το Συμβούλιο του Αγώνος παίρνει το 1/5 και γι αυτό έχει 

και αξιόλογους πόρους. Το 1/5 από τις πρίζες κρατείται δια την φρουρά 

του νησιού και το κοινό ταμείο και ένα μέρος πηγαίνει εις την εκκλησιά 

της νήσου, την «Παναγιά την Κλεφτρίνα» όπου μέσα εις ολίγους χρόνους 

γιόμισε από μαλαματένια και ασημένια τάματα. 

Και, τέλος, επειδή υπάρχουν και πολλοί άνθρωποι πτωχοί από όλα 

τα γένη, όπου ζούνε στο ξάστερο και κοιμόνται εις τους βράχους, σε 

σχισμές και σε σπηλιές και δεν έχουν ένα κομμάτι ύφασμα να ρίξουν 

απάνω εις τη γδύμνια τους, βγάζουν ένα μερδικό από τις λείες και τα 

κέρδη δια τους πεινασμένους αλλά κι αυτό δεν το κάμνουν σωστά και 

αρκετές γυναίκες και παιδία αποθαίνουν από την ασιτίαν. Τοιούτα υπο-

κείμενα ήλθαν εδώ και κάμνουν κουμάντο. 

Ω θεέ μου, και πώς βαστάς και δε μας καταποντίζεις απόσα είδα 

εις αυτό το νησί! 

( Άνθιμος) 
 

Τα κείμενα που γράφω όλη μου τη ζωή είναι βιωματικά, είναι 

προσωπικές μαρτυρίες, εμπειρίες και καταστάσεις που έχω βιώσει 

με τον ένα ή τον άλλο τρόπο. Έτσι άλλωστε πρωτοξεκινάνε όλοι 

οι συγγραφείς, όταν, παιδιά ακόμη, επιθυμήσουν να αφηγηθούν 

κάτι που τους έκανε εντύπωση. Τα κείμενά μου λοιπόν είναι η 

συνέχεια των γραφτών εκείνου του παιδιού που θέλησε να μιλήσει 

για όλα όσα θαύμασε, για κείνους τους ανθρώπους που συνάντησε, 

αγάπησε και για όλους εκείνους που χάθηκαν ξαφνικά. 



 

Ακολουθούσα από πάντα κάποιους ανευλαβείς και 

αβόλευτους συγγραφείς που έζησαν τη ζωή τους ως πλάνητες, 

γιατί και γω αλήτης αισθάνομαι, κι έτσι ακολούθησα τα χνάρια 

του Φρανσουά Βιγιόν, του Αρθούρου Ρεμπώ, της Ιζαμπέλ 

Έμπερχαρντ, του Παναΐτ Ιστράτι, του Μπ. Τράβεν, του Ντιν 

Μορίαρτι, της Αλμπερτίν Σαραζέν, του Γιοργκ Φάουζερ, του 

Ηλία Πετρόπουλου, του Λεωνίδα Χρηστάκη και του Th. 

Gourlikas (του αγαπημένου μου γάτου), που δεν ενδιαφέρονταν 

για κοινωνική καταξίωση και οικονομικές απολαβές. 
 

Η μέρα παίρνει να σουρουπώνει. Η μεσαιωνική πόλη βυθίζεται 

στο σκοτάδι. Ένα ακόμη καράβι μπαίνει στο λιμάνι και σφυρίζει. 

Τα φώτα στο τελωνείο ανάβουν, η πόλη στολίζεται για τη νύχτα. 

Τα καράβια μπαίνουν, βγαίνουν, έρχονται και φεύγουν. Η 

Ερμούπολη, μια πόλη προσφύγων. Έξω από το λιμάνι φορτηγά 

πλοία με ποντισμένες πρύμα-πλώρα τις άγκυρες περιμένουν τη 

σειρά τους για να μπουν στο Νεώριο. Η μεγαλειώδης σιωπηλή 

νυχτερινή πλεύση των φωτισμένων πλοίων που καβοδένουν, ο 

μπουχός της αμμοβολής που χτυπάει με πίεση τα σκουριασμένα 

ύφαλα, ίσαλα και έξαλα των πελώριων πλοίων στις δεξαμενές του 

Νεωρίου, πιο πέρα ο σκοτεινός όγκος του Λοιμοκαθαρτηρίου 

των Λαζαρέτων. Το σπίτι μας είναι ψηλά στο λόφο κι αισθάνομαι 

να ίπταμαι στα ουράνια καθώς τα σκούρα περιγράμματα της 

στεριάς αρχίζουν σιγά σιγά να φωτίζονται από φωτερά 

περιδέραια. Οι φάροι στο έμπα του λιμανιού αναβοσβήνουν, τα 

μπλε φώτα του αεροδρομίου, καταυγασμός φώτων στα πιο 

κοντινά νησιά, τα φωτισμένα χωριά της Τήνου που αιωρούνται 

ψηλά στο σκοτάδι... 

Τα σκυλιά στο άσυλο των αδέσποτων αλυχτούν και κλα-

ψουρίζουνε τη στέρηση ελευθερίας τους. Χήνες και πάπιες κα-

κανίζουνε κάτω στον ξεροπόταμο. Αρχίζουν να βομβούν και να 

τερετίζουν τα αόρατα πλάσματα της νύχτας, ασθμαίνουν οι νυ-

φίτσες, οι ασβοί και τα κουνάβια σκαλίζουν ψάχνοντας την τροφή 

τους, από τις φωκιότρυπες ανεβαίνουν τα βογκητά και οι 

ανασασμοί των μεγάλων θηλαστικών καθώς αναδύονται απ' το 

νερό. Από τα βράχια αντίκρυ στο σπίτι έρχονται οι ρυθμικές 



23 

κραυγές των νυχτοπουλιών, του νυχτοκόρακα και του γκιώνη που 

φωλιάζουν εκεί έξω. Από τα γύρω βουνά μια στεριανή αύρα 

κατεβαίνει μέχρι κάτω στο γιαλό κι αρχίζει παιχνίδια πάνω στην 

άμμο. Η επιφάνεια της θάλασσας ριγάει. Το σκοτάδι αγκαλιάζει 

τον τόπο. Στον ουρανό βουτήξανε τ' αστέρια, οι ουρές των 

μετεωριτών, άσπρες πινελιές σε γαλακτερό φόντο, σκορπίζονται 

και σβήνουνε. Δίπλα στις μαυροπράσινες σιλουέτες των 

κυπαρισσιών τα πριονωτά φύλλα των φοινίκων έχουνε στήσει χορό 

στην πρώτη πνοή του βοριά. Μονότονο κρώξιμο από 

στριγκλοπούλι κρυμμένο στο νεκροταφείο των Αγγέλων με τις 

άσπρες ταφόπλακες και τους κόκκινους κρίνους. Τραγούδια 

ρεμπέτικα από το αποδιοπομπαίο τέκνο της Απάνω Σύρας, τον 

Μάρκο, και το βουητό ανθρώπων που γλεντούνε ακούγονται από 

την Πιάτσα, οσμίζομαι την τσίκνα από τις ταβέρνες που ανεβαίνει 

στον ουρανό. Το φεγγάρι ανατέλλει, κάθε φορά με αιφνιδιάζει 

βγαίνοντας από διαφορετικό σημείο του πελάγους, εμφανίζεται 

άλλοτε από τις Δήλες, άλλοτε προς τη Δονούσα, κάποτε από τη 

Νάξο κι άλλοτε πιο νότια. Όταν πια έχει γεμίσει, τινάζεται 

πυρωμένο, κατακόκκινο, κάνει έναν αργό γύρο μέχρι που 

σταματάει πάνω από τη θάλασσα και τα φωτίζει όλα γύρω, 

ολόκληρο το πέλαγος λούζεται στο σεληνόφως. 

Με το άλλο μισό μου αποφασίσαμε να μείνουμε εδώ, στον 

μεσαιωνικό οικισμό. Βρήκαμε ένα υπεραιωνόβιο κτίσμα που 

κατέρρεε, το σπίτι το είχε κτίσει πεντακόσια, ίσως και περισ-

σότερα, χρόνια πριν η οικογένεια Βακονδίου -συνηθισμένο όνομα 

στον καθολικό λόφο- κι αναγκαστήκαμε να δουλέψουμε για καιρό 

σκληρά ώστε να γίνουν οι απαραίτητες επισκευές και να κάνουμε 

κατοικήσιμο το ερείπιο. Πολλά τα πρωτόγνωρα και αλλόκοτα 

μέσα στο σπίτι, κρύπτες και θυρίδες στους τοίχους, καταπακτές, 

κατώγια, εστίες, κάπασοι, πελώριοι βράχοι στη θέση των τοίχων 

και στα θεμέλια, στις ψηλοτάβανες οροφές καλάμια και κορμοί 

δέντρων, κέδροι και καστανιές. 

Το σπίτι βρίσκεται στη βορεινή πλευρά του φρουριακού 

οικισμού. Ο ήλιος υψώνεται αντίκρυ στην κάμαρα που κοιμό-

μαστε. Κάτω από το λόφο απλώνεται η νεώτερη πόλη με το λι-

μάνι. 



 

Στη γειτονιά μας, «τα Βουλημένα», βλέπεις μόνο σπίτια 

εγκαταλειμμένα και ρημαγμένα, λίγοι πέτρινοι τοίχοι στέκουν 

ακόμη ορθοί με ανοίγματα που χάσκουν, ραγισμένα πλατύσκαλα, 

πεσμένες οροφές με σαντορινιά πορσελάνη που κάποτε 

πατικώνονταν με το βαρύ μαρμάρινο κύλινδρο και τώρα ξεφτί-

ζουν πάνω από σκωροφαγωμένους κορμούς καστανιάς και 

ανέγγιχτους από το χρόνο κέδρους ρουφώντας τη θαλασσινή 

υγρασία. 
 

Ο αέρας είναι κυρίαρχος στο νησί. Συχνά-πυκνά φυσάει σορο-

κολεβάντες και τότε οι γλάροι βγαίνουνε στη στεριά και αλυ-

χτούνε κάνοντας κύκλους πάνω από το σπίτι μας και 

προειδοποιούνε για την επερχόμενη κακοκαιρία. Όταν αρχίζει η 

σοροκάδα, η θάλασσα μέσα στο λιμάνι αναταράζεται και βράζει, 

και οι καλικατσούδες βουτάνε μες στα νερά που κοχλάζουν και 

δεν ξαναβγαίνουν. Πέρα στα πέλαγα, η φουρτούνα ξεσπάει πάνω 

στα νησάκια όπου στέκει ο μεγαλύτερος φάρος του Αιγαίου. Δεν 

τολμάμε να βγούμε από το σπίτι, τόσο δυνατός είναι ο αέρας που 

μπορεί να σε βροντήξει κάτω. Και στα παραθύρια που τρίζουνε, 

υλοποιούνται ακουστικά ουρλιαχτά και οιμωγές, ψίθυροι και 

κραυγούλες του έρωτα και λέξεις και φωνές σκόρπιες απ' όλο το 

Αρχιπέλαγος που αφηγούνται σε γλώσσες ξεχασμένες ιστορίες 

τόσο παλιές όσο και ο κόσμος... 

Βλέπουμε τ' αερικά πράγματα που υλοποιούνται και ίπτα-

νται, και είναι σα να ξεδιπλώνονται μπροστά μας οι ζωές των 

κοριτσόπουλων της Απάνω Χώρας που δούλευαν στα ερειπωμένα 

σήμερα εργοστάσια της Ερμούπολης, και οι ιστορίες των 

φυλακισμένων που βγαίνουν μες απ' τα χαλάσματα των παλιών 

φυλακών στο Λοιμοκαθαρτήριο, αντίκρυ στο λιμάνι, μαζί με τα 

παραπονιάρικα καλέσματα των κλεισμένων στο Άσυλο των 

Φρενοβλαβών που καταρρέει, οι αντηχήσεις από τα τρεχαλητά 

αόρατων παιδιών στα παρατημένα πυργόσπιτα της 

Ντελαγκράτσιας και οι μυρωδιές από τις βαλτωμένες στέρνες των 

έρημων αρχοντικών στα Χρούσα, εκεί όπου μεγάλωσε ο ποιητής 

Νικόλας Κάλας, και που σήμερα κουρνιάζουν αγριοπερίστερα, 

και από το στοιχειωμένο Κοκκινόσπιτο στο Πισκοπιό ακούγονται 



25 

τα ερωτικά βογγητά της Μαρίνας, της τραγικής ηρωίδας του 

Καραγάτση. 

Κάποτε σταματάει να φυσάει -κι οι ντόπιοι λένε τότε ότι ο 

άνεμος ξεκουράζεται- η θάλασσα καλμάρει, γαληνεύει κι εμείς 

ξεχνάμε γρήγορα το βάσανο του εγκλεισμού μας και σαν τα 

μικρά παιδιά καθόμαστε στις παλιές πολυθρόνες με το λευκό 

καραβόπανο και ρεμβάζουμε πέρα μακριά στα πελάγη και χα-

νόμαστε στο όνειρο. 

Τα καλοκαίρια, οι λίβες, αχ, αυτοί οι ξεροί, θερμοί, πνιγηροί 

και ερωτικοί άνεμοι. Όταν έρχονται, αγκαλιάζουν τις γυναίκες μας 

και τις τρελαίνουν. Τις βλέπεις να αερίζουν τα φουστάνια που 

κολλάνε πάνω στα κορμιά τους, τα στήθη γυαλίζουν και με τα 

χέρια τρίβονται παντού σφουγγίζοντας δήθεν τον ιδρώτα. Οι 

άντρες χαυνωμένοι κοιτάζουν ανίκανοι να κάνουν οτιδήποτε και 

τρίβουν πότε πότε τις μασχάλες. Όλα έξω από το παράθυρο 

καίγονται απ' τον ήλιο, τα σπαρτά, τα χορτάρια, η πόλη, το 

πέλαγος. 
 

Βλέπεις μέσα στη σιωπή. Ακούς την ανάσα της. Είναι η ψυχή της 

που φτερουγίζει δίπλα σου, στον ίδιο χώρο, στο ίδιο δωμάτιο. 

Ακούς τις σκέψεις της. Σου μιλάει. Αργά, σίγουρα, με μικρές 

σιωπές, με μικρές διακοπές. Ψάχνει το λόγο μέσα στην αταξία 

της μνήμης, στο χάος των αναμνήσεων. Μια παιδική εικόνα. 

Τρυφερή. Την ανασύρει με κόπο. Τη συντάσσει, την εξιστορεί, 

την καταθέτει, τη γεύεται με νέα ματιά. Ακούει τη φωνή της. 

Στέκεται. Σκέφτεται. Την αγκαλιάζω με το βλέμμα μου. Χάνομαι 

μέσα στα λόγια της. Δικές μου μνήμες ξεπηδούν, καλύπτουν τις 

δικές της, τις παιδικές. Οι δικές μου μνήμες είναι από τον πρώτο 

μας καιρό. Τότε που βάδιζα στο δρόμο του ενός, στη μοναξιά και 

την αυτολύπηση. Εκείνη με οδήγησε στη μυθολογία του Έρωτα. 

Τριανταπέντε τα χρόνια της κοινής μας ζωής. Βλέπω 

παρελθούσες εικόνες σαν αστραπές και λιώνω από τρυφερότητα 

εξερευνώντας το αλλαγμένο της πρόσωπο. Το χαρακωμένο της 

δέρμα. Για κάθε πτυχή υπάρχουν μέρες και νύχτες συζητήσεων, 

μέρες και νύχτες σφιχταγκαλιασμάτων, τέρμινα, χρόνοι, ζαμάνια 

που διανύσαμε μαζί με μικρές ή μεγάλες συγκινήσεις, ίσως και 



 

κάποιες αδιάφορες κουβέντες σαν επικάλυμμα. Εκείνη καθισμένη 

στον καναπέ, δίπλα στη σόμπα, με τις χοντρές πλεχτές κάλτσες 

στα πόδια που ακουμπούν πάνω στο πράσινο μάρμαρο του 

τραπεζιού, σφίγγει με τα μελανιασμένα της δάχτυλα το βιβλίο που 

διαβάζει. Κι εκείνες οι κρύες νύχτες στο στρώμα που σφιγγότανε 

στην αγκαλιά μου με τα παγωμένα της πόδια ζητώντας να 

ζεσταθεί. 
 

Θυμάμαι εκείνες τις πρώτες μέρες, φλογιζόμαστε από ενθου-

σιασμό, κάναμε σχέδια για το πώς θα φτιάξουμε το σπίτι -εμείς, 

άνθρωποι της πόλης, μαθημένοι να ζούμε όλα τα χρόνια μέσα σε 

διαμερίσματα άχρωμα και αποστειρωμένα- αρχίσαμε να 

ερευνούμε τους χώρους, εξετάζαμε τα χοντρά πέτρινα ντουβάρια 

κι αναρωτιόμασταν πώς αυτά τα βουνά από πέτρες με-

ταφερθήκανε εδώ πάνω. Κάποια νύχτα άκουσα έναν παράξενο 

συνεχή θόρυβο, κάτι σαν τρίξιμο μέσα από τον τοίχο. Σκέφτηκα 

ότι θα μπορούσε να έχει μπει κάποιο ζώο, κουνάβι ίσως. Το 

επόμενο πρωινό έψαξα στο πάνω πάτωμα όλο το δυτικό τοίχο 

που είναι λαξεμένος μέσα στο βράχο, ερεύνησα εξονυχιστικά τις 

σχισμές της αμυγδαλόπετρας. Αργότερα κατέβηκα από την 

γκλαβανή στο κατώι κι έψαξα μέσα την εστία, μέχρι ψηλά στον 

κάπασο, κατόπιν βγήκα έξω στο αυλιδάκι και ψηλάφισα σχο-

λαστικά τα κιούπια. Ξανά μέσα στο σπίτι και χτυπούσα τα 

ντουβάρια ένα προς ένα μήπως ακούσω ήχο υπόκωφο. Και 

πράγματι, κάποια στιγμή, ο ήχος σ' ένα σημείο ακούστηκε δια-

φορετικός. Πήρα το σκεπάρνι και γκρέμισα το φαγωμένο σοβά. 

Από πίσω αποκαλύφθηκε μια βαθιά θυρίδα χτισμένη ως επάνω με 

πέτρες. Τις έβγαλα προσεκτικά μία μία και όταν σήκωνα τις 

τελευταίες ανακάλυψα από κάτω μια παλιά εφημερίδα. Φύσηξα 

και τίναξα τα χώματα. 

Εφημερίς ΕΣΠΕΡΙΝΗ, Τρίτη 3 Φεβρουαρίου 1904. Έκτακτον 

παράρτημα -επί του πιεστηρίου- Κήρυξις του πολέμου Ρωσίας-Ιαπωνίας, 

και από κάτω μερικά αλλόκοτα βιβλία. Διάβασα: Monsieur 

NOSTRADAMUS, Παρίσι 1910, AU PAYS DES FAKIRS, par Gaston 

Bonnefont, Lille 1890, «Ο Μην του Αγιωτάτου Ροδαρίου» εκδοθέν εν 

Παρισίοις 1887, ένας τυπωμένος επικήδειος σε γραφή 



27 

φραγκοχιώτικη εκφωνηθείς υπό του αιδεσιμότατου Δον Ματθαίου 

Βακονδίου εις μνήμην του αιδεσιμότατου Πατέρα Μιχαήλ 

Μάνιο, και τέλος η Ιστορία της Ελληνικής Αυτοκρατορίας, έτος 

έκδοσης 1927. 

Ποιος και γιατί τάχα είχε χτίσει αυτά εδώ τα βιβλία; 

Η αποκάλυψη αυτού του μικρού θησαυρού με έκανε να αι-

σθανθώ τη βαθύτερη σημασία του σπιτιού, τα διαβάσματα σαν 

αποτυπώματα των ενοίκων του, ένα είδος άδηλης μνήμης που 

ενυπάρχει στα ντουβάρια, στην κάθε γωνιά του χώρου, ποτι-

σμένου από τις παρουσίες κάποιων ανθρώπων, που έζησαν εκατό 

χρόνια πριν, διακόσια ή και περισσότερα ακόμη μέσα σε τούτον 

εδώ το χώρο. 

Ανάμεσα σε όλα αυτά και ένα κατασκονισμένο βιβλιό-

πουλο, ένα μάτσο χειρόγραφα τρυπημένα και δεμένα με σπάγκο. 

Τίναξα τη σκόνη που τα σκέπαζε, κάθισα κατάχαμα κι άρχισα να 

τα ξεφυλλίζω. Ένα τεφτέρι γραμμένο ολόκληρο με μολύβι, χωρίς 

στίξη και κεφαλαία, μόνο πεζά, από άνθρωπο που ήξερε 

στοιχειωδώς να γράφει. Τ' όνομά του Γεώργιος Νέγρος, εποχή 

γύρω στα 1850. Το ξεφύλλιζα προσεκτικά, οι σελίδες του 

φαίνονταν πολύ ευαίσθητες και με την παραμικρή αδεξιότητα 

θρίβονταν. Το διάβασμα μού πήρε αρκετές ώρες και κατά τη 

διάρκειά του είχα μια αίσθηση του αλλόκοτου που απορρέει από 

τις ασυνέχειες χρόνου και χώρου των αφηγούμενων γεγονότων. 

Φευγαλέα μου πέρασε από το μυαλό η σκέψη: «πάντα υπάρχει 

ένα χειρόγραφο...» 

 

 

 

 

 

 

 

 

 

 

 



 

 

 

 

 

 

 

 

 

ΜΑΡΤΗΣ 1 8 5 1  

 

Αχ γυναίκες, που να αλειφτώ λάδι και να τρυπώσω, να έμπω μέσα 

σας. Ήμαι ο Γεώργιος Νέγρος, κλέπτης ήμουν πάντα και 

πειράτης, και κάποιαν ημέρα θα σκεπαστώ από τα νερά που μ' 

εγεννήσαν και θα πνιγώ, για να γεννηθώ ξανά εις τον αβλέμονα 

βυθό και να ξενερίσω πάλε, ώσπου να χαθώ και ξαν' από την 

αρχή. 

Εβγήκαμεν και πάλε εις τα πέλαγα, πλεύομε προς τα μέρη 

της Ανατολής δια να πειρατεύσομε, ολούθε δυναστεύει η θα-

λασσίλα, νερό και αλάτι, εις την αρμύρα ζούνε τα γοργόνια, τα 

αναρίφνητα πλάσματα της άγιας θάλασσας, οπού 'ναι έμορφα και 

αλλόκοτα. Ο νους του αθρώπου ταξιδεύει ως η θάλασσα και εις 

τες ζάρες και τον κυματισμό της γεννά πρόσωπα κι αθρώπους 

χαμένους και αποθαμένους οπού ξεπηδούν μες από τους 

ρούφουλες και τες δίνες και απλώνουν χέρια να πιαστούν, να 

κρατηθούν. Και ανεκατώνονται μαζί των οι επιθυμίες μας οι 

αφανέρωτες και οι ενθύμησες, έτσι όπως καθόμαστε ομού με την 

κουμπανία εκεί δα εις την κουβέρτα, και φουρτουνιάζω εντός μου. 
 

Ετούτη τη φορά δεν έμεινα δια πολύ εις τα σίδερα. Σαράντα 

ημέρες ήτον όλες κι όλες, κι όμως μου εφάνησαν βουνό. Αρχές 

του απερασμένου 10μβρίου μήνα, κατ' έτος 1850, εμπήκα εις την 

φυλακήν της Σύρας και εις τες 19 του Γενάρη τρέχοντος έτους 

1851 εβγήκα από τη Τζιβάρα ομού με το Νικολό Τίγκα και 

εκουβαληθήκαμε εις τ' οσπήτι του αδερφού μου Χατζηνικολή 

Νέγρου οπού μένει εις τα οπίσθια του οινοπωλείου του, εις την 

αγοράν Ερμούπολης. Εβγήκαμε μόνον οι δυω μας, ο Σάρδης 



29 

επαράμεινε φυλακωμένος. Εμάνθανα ότι το πασσαβάντι οπού 

κατείχεν εις το όνομα Σάρδης δεν ήτον εδικό του αλλά ενούς 

γνώριμού του οπού εθανατώθη χρόνους πριν εις το Γαλάτζι 

Ρουμανίας. 

Την άλλην ημέρα ο Νικολός Τίγκας έφυγε με καΐκι δια 

Ντήνον. Ολίγες ημέρες μετά, εις την Αιμασιάν του λιμένα της 

Ερμούπολης, αντάμωσα το βαρδιάνο της Τζιβάρας Γεώργιο 

Βαλέττα δια να του δώκω φαγώσιμα και όβολα δια το Σάρδη και 

εκείνος μου επρόλαβεν τα νέα της ανάκρισης και όσα ήκουσε. 

Εμάνθανε, λοιπόν, ότι ο Σάρδης μετά από πολλά εξε-

μολογήθηκε εις τον Εισαγγελέα ότι το αληθές του όνομα ήτον 

Αγγελής Θηακός, ότι ήναι γέννημα Κερκυραίος και ήτον κατά-

δικος εις το Μπούρτζι. Όθεν έγινε μπόγιας χρόνους έξη και έκο-

πτεν τες κεφαλές των καταδικασμένων με κέρδος την ελευθερίαν 

του και όντας του εχαρίστη η επίλοιπη ποινή, εξήλθεν της 

φυλακής και μετέβαλεν τ' όνομά του. Αργότερον έφυγε εις 

Ρουμανία και έζη εις Βουκουρέστι, εργαζόμενος ως ζαχα-

ροπλάστης και όντας ηναγκάστη να επιστρέψει οπίσω πάλε εις 

Ελλάδα, επήρε το όνομα ενός αποθαμένου φίλου του εις Βου-

κουρέστι, Σάρδη λεγόμενου, φοβούμενος μη και τον φονεύσουν, 

επειδής ήτον γνωστό τ' όνομά του και το έργον του. 

Αχ, μπρε, τι έπαθα. Ο Σάρδης ή Θηακός είχεν ολίγους 

χρόνους εις την κουμπανία μας αλλά μου ήτον πολλά χρήσιμος, 

διότι γνωρίζει καλώς την τέχνη της πλαστογραφίας. Ελόγου του 

ήναι γραμματιζούμενος και μας επρομήθευε όλα τα έγγραφα και 

τα πασσαβάντια οπού χρειαζόμεθα. Τον αντάμωσα κάμνοντας 

ετούτες τες δουλειές εις την Πόλη πριν τέσσαρες χρόνους. Μου 

είχεν ειπή ότι ήτον γραμματικός εις την ελληνική Πρεσβεία της 

Κωσταντινόπολης και κατείχε όλα τα χαρτιά με τες αναγκαίες 

βούλες δια να πωλούμε τα φορτία νόμιμα. Πολλάκις 

επλαστογράφησε τα έγγραφα φορτωτικής, δια να εμφανίζομε τα 

αρπαγμένα φορτία ως εδικά μας. Πλην τον επήρανε χαμπάρι και 

όντας τον ήβρα απελπισμένο και κρυβόμενο, δια να γλυτώσει από 

τα μπουντρούμια εις το Μπάνιο, εγύρεψε να 'ρχει μαζί μου. Έτζι 

εμπήκε εις το τσούρμο. 



 

Παθός, μαθός, τόσον καιρό ομού με το δήμιο και τον είχα 

ως αδερφό και φίλο γκαρδιακό. Έφτυσα αηδιασμένος όντας τα 

ήκουσα. 

Ετούτος πρέπει να 'τανε βαλτός και ήμουν σίγουρος ότι 

ήτον ρουφιάνος του Ελληνικού Γκουβέρνου. 

Είχα γνώση ότι αφόντας εβγήκα από τη φυλακή, οι Δη-

μαστυνόμοι της Σύρας με επαρακολουθούσαν κρυφίως, μου το 

εβεβαίωνε και ο αδερφός μου οπού είχε γνωριμίες, ότι είχε δοθεί 

εντολή από μεγάλα πρόσωπα να με κατασκοπεύουν και όλο 

αρωτούσαν δια το τι σκοπεύω να κάμω από δω και μπρος. Μου 

είχον απαγορέψει να φεύγω από τη Σύρα μέχρις οπού να κλείσει 

η υπόθεση του κλεμμένου μπάρκου εις Μύκωνον οπού μας είχον 

κατηγορήσει τους τρεις, εμένα, τον Νικολό Τίγκα και τον Σάρδη 

ή αλλέως Θηακό Αγγελή. 

Μα κι ελόγου μου είχα λάβει απόφαση να ξαναρχίσω τη 

δράσην μου. Πότε-πότε ανεβαίναμε τα σκαλιά και επαγαίναμε εις 

τα Καταιλύματα της Σύρας εις τες δημόσιες γυναίκες και εις τους 

Σαράντα Δράκους. Απόφευγα τα πολλά πολλά και τους 

ρουφιάνους, αλλά έκαμνα κουβέντες μυστικές. Αντάμωσα με-

ρικούς παλαιούς από την κουμπανία, τα εσυμφώνησα και με 

ολίγους κανούργιους. Ήρχε από τη Ντήνο και ο Νικολός Τίγκας 

με το ιδικό του πέραμα και εκάμαμε συνάντηση εις το οι-

νοπωλείον του αδερφού μου οπού τα είπαμε τελικώς και τα 

εκανονίσαμε. Θα εμπαρκαριζόμασταν τες ακόλουθες ημέρες εις 

το πέραμα του Τίγκα και θα βγαίναμε εις τα πέλαγα. 

Νυχτίως, το λοιπόν, αναχώρησα από τη Σύρα εις τες 4 

Μάρτη μήνα, ομού με τους μπιστεμένους μου. Ο Τίγκας είχε 

προπορευτεί με το πέραμα και με πρόφασην ότι ο άνεμος δεν 

ήτον βοηθητικός, επροσορμίστη εις το Γαϊδουρόνησο εις την 

μπούκα του λιμένος και μας επερίμενε. Εφτάσαμε κείθε με μια 

μικρή λέμβο και εμπαρκαριστήκαμε εις το πλοίον. 

Και πάλε εις τα πέλαγα έπειτα από τρεις ολάκερους μήνους. 

Είχα αποθυμήσει τη θάλασσα, τη μυρουδιά της. 

Επορευτήκαμε κατά πρώτον εις την ερημόνησο Γιούρα και 

εις το λαγκόνι Φυκιαδάκι και ελάβαμε όπλα και πολεμοφόδια 

οπού είχαμε κρυμμένα εις το σπήλαιο, επήραμε και ζωοτροφές 



31 

από τους Αγιουργιανούς και εφύγαμε μακράν από τες ελληνικές 

θάλασσες, έτζι όπως και τα πέρσι οπού αλαργέψαμε από το 

ελληνικόν λόγω των Παρκερικών. Τότες οπού οι Εγγλέζοι 

εσύναξαν το στόλο των και εφράξαν όλους τους ελληνικούς 

λιμένες και ολούθε εις το ελληνικόν Αρχιπέλαγο αρμενίζανε τα 

εγγλέζικα πολεμικά πλοία και δεν εκινούνταν παντάπας τα 

κολονιάλε κι εμπορικά κι έτζι κι εμείς είχομεν τραβηχτεί μακράν 

των ελληνικών θαλασσών. Εδιάβαζα τότες εις τες γαζέτες ότι η 

αγγλική κυβέρνηση εζήταγεν αποζημίωση από την Ελλάδα 1896 

τάληρα δίστηλα δια κάθε εγγλέζικο μπάρκο οπού εγδύνανε οι 

πειράτες, κι ελέγαν παραμύθια ότι οι κλέφτες οπού τους 

ατακάρανε εφόρουν τάχα φέσια με στεματόσημον και ήτον της 

εξουσίας υπάλληλοι. Αληθές ή όχι δεν το ηξεύρω, εμείς πάντως 

μόνον μουτζουρωμένοι κάμνομε την προσβολήν. 

Εβάλαμε πλώρην δια Νικαριά οπού μαζί μας επήραμε τον 

Μιχελή Ψάλτη, έναν παλίκαρο θεριό, και ύστερον εις Κορσούς 

οπού επήρα κοντά τον Πρόδρομο Κλεφτομύτικα. Και κατά τες 6 

του Μάρτη μήνα, εκάμαμε σκάλα εις τα Ψαρρά όπου επήραμε 

κοντά ακόμα δυο λεβέντες, τον Γιώργη Καβάντζα και τον 

Χρήστο το Χάρο. Το τσούρμο αυξήθη εις τους δεκατρείς άντρες 

όθεν και επήραμε τη βόλτα δια τ' Απάνω Μέρη και το παράλιον 

της Ανατολής, οπού εξεκινήσαμε να ληστοπράττουμε. 
 

Εις το Αρχιπέλαγο βασιλεύω εγώ και όχι ο Οθωμανός. Όθεν 

επέρναγα, εις όποιον τόπο και αν επάγαινα, εσύναζα πλήρωμα 

διότι ήμαι ξακουστός και πολλοί θέλουνε να 'ρχουν κοντά. Άλλοι 

δια τη λειμούρα και τα πλιάτζικα κι άλλοι πάλε δια να λάβουν των 

φονευμένων τους το αίμας. 

Σήμερον τσούρμο έχω δεκαπέντε λεβέντες, ήγουν τον 

Γιώργη Κοτζακρούς από Σάμον οπού τον απήντησα εις τη Σύρα, 

εικοσιέξη χρονώ παλληκάρι, γερός πλην πολλά κακοκέφαλος, 

χασαπόπουλο από τα μικράτα του, το αίμας του βράζει και συχνά 

κάμνει του κεφαλιού του πράματα, το σφάξιμο δεν το χει για 

τίποτες. 



 

Τον Πρόδρομο Κλεφτομύτικα, ετούτος ήναι 

κακοσούσουμος, με άγρια γενειάδα, γέννημα θρέμμα πειράτης 

και άφοβος, με ακολουθεί χρόνους επτά. 

Τον ντήνιο Νικολό Τίγκα, οπού ήναι άνθρωπος τζανα-

μπέτης και καυγατζής, κυβερνήτης καλότατος, γνωρίζει τη θά-

λασσα σαν τ' οσπήτι του και κάμνει καλό κουμάντο, με τούτον 

είμεθα φίλοι παλαιόθεν. 

Το συριανό Κυριακούλη Βακόντιο από την Απάνω Χώρα 

της Σύρας, έβδομη γενιά κουρσάρης. 

Το θεριό τον Λουκά Χότζα, Κεφαλληνός, από τους πειρά-

τες του Φακιόλη, είχεν ξεμείνει εις το Αιγαίο από τότες οπού 

επολιόρκησαν τη Σύρα τους παλαιότατους χρόνους. 

Απερασμένος εις την ηλικία, πλην πολλά δυνατός, πειράτης κατ 

επάγγελμα, ενώθηκε και δαύτος μαζί μας. Είχεν οργώσει όλες τες 

θάλασσες της Μεσόγειος με το πανί και το μαχαίρι και όντα 

κάποτες εναύαγησε, έτρωγεν δια τρεις βδομάδες αθρωπινό κρέας 

από αποθαμένους συντροφοπειράτες δια να εγλυτώσει τη ζωήν 

του. Την κεφαλή του την εξούριζε πάντοτες, δεν εκαταλάβαινε 

πολλά, μήτε τον ένοιαζε για τίποτες, πλην ήτον ψυχοπονιάρης, 

δεν του άρεζαν οι σκοτωμοί, οι καντάδες του άρεζαν και όντας 

έπαιζα το μαντολίνο κείνος ετραγούδα με τη στριγκιά φωνή του 

τη Σαμιώτισσα και τους Κοντραμπατζήδες και τα Βάσανα, και άλλα 

πολλά τραγούδια. 

Έχω τον Μάξιμο Κοψαχείλη, ένα εικοσπεντάχρονο χα-

σαπόπουλο οπού τον ηύρα εις Γκιουλμπαξέ. Εις το ξάφνισμα χι-

μάει ως ο λούτσος, πάντα πρώτος, με το γιαταγάνι εις χείρας και 

βγάζει φωνές μεγάλες «οπίσω κερατάδες σας έφαγα...». Και 

ετούτος εγεννήθη εις τα μέρη τα οθωμανικά κι από παιδί 

εκρύβετο ένεκα τα χαράτζια, όντας εμάζευαν τους παίδες και εμε-

τρούσαν το γύρο του λαιμού των με το διπλό σπάγκο, οπού 

'δεναν κόμπο εις την μια άκρη και το παιδί τον εδάγκανε και 

ύστερις ανοίγαν τον διπλό σπάγκο και αν επέρνα η κεφαλή του 

ήπρεπε να πληρώνει το χαράτζι, ειδάλλως τον έκοβαν. Κι εκεινού 

η κεφαλή εφούσκωνε, εμεγάλωνε γοργά δια τούτο τον έκρυβαν. 

Έχω τον Πετράν Γαϊτάνο μαζί, κάποτες καλογερόπουλο 

αλλά και ληστής εις τον Άθω, τον Λιάκο Γάτο από τη Μήλο, 



33 

χασαπόπουλο και δαύτος, ήναι πολλά πιτήδειος εις τη χρήση του 

λάζου, άνθρωπος οκνηρός, πλην έχει το σφάξιμο για γούστο. 

Τον Σκουμπεκάκη, οπού 'ναι Σκλαβούνιος πειράτης, πολλά 

λέγονται για δαύτον, κάποιο φονικό, λένε, τον ανάγκασε να πάρει 

των ομματιών του και από τις Αδριατικές θάλασσες να γυρέψει 

καταφυγή εις τα πειρατικά του Αιγαίου, δεν ηξεύρει να ζει αλλέως. 

Ο Μιχελής Ψάλτης, γεννηθείς εις τα περίχωρα της Σμύρ-

νης. Εκαταδικάστηκε δια ληστεία εις δωδεκαετή δεσμά και 

εξέφυγε από τα καταναγκαστικά έργα οδοποιίας πλην επληγώθη 

δια σφαίρας εις το πρόσωπο και εγύρεψε να κρούψει τη 

λαβωματιά με τη γενειάδα οπού αφήκε. 

Ο Σάββας Χατζή Αναστασίου από Πάτμον, ετούτος πάλε 

ήναι χοντρούλιακας και έχει δυσκολίαν εις το βάδισμα. Όντας 

κάμνουμε το ξάφνισμα, ελόγου του μένει εις τη σκαμπαβία δια να 

λάμνει ενώ εμείς ατακάρουμε σβέλτα εις το μπάρκο. 

Έχω τον Αθανάση Κάρχαρο, Λήμνιο, πολλά μοναχικός ελόγου 

του και τους ψαρριανούς Γιώργη Καβάντζα και Χρήστο Χάρο. 

Και τέλος, εις το πλήρωμα ήναι το Πλάσμα από τα Λάτζινα του 

Τσεσμέ. Το Πλάσμα το επρωταντάμωσα πριν χρόνους έξη εις τις 

Σαράντα Δράκοι εις Σύραν και από τότες με ακολουθεί. Το 

σουσούμι του φέρνει πλιότερο σε κορίτζι, και πότε ντύνεται 

γυναίκεια και άλλοτες φοράει βράκες και ζιπόνι με φράγκικα 

γραμμένα πανταλόνια. Έχει ωραία κόκκινα μαλλιά που τα φκιάνει 

μπούκλες και τα δένει με γαϊτάνι και όλο τα τινάζει. Τούτο πάλε 

το Πλάσμα έχει το χούι του φονιά, ήναι πολλά έξυπνο αλλά και 

πολλά ανάποδο. Παιδί ήτον όντας το επήρανε οι ζεϊμπέκηδες από 

τα γονικά του και το επώλησαν σε χαρέμι δια να γενεί κιουτσέκι. 

Και εξαυτού έχει μίσος σφοδρό δια τον Τούρκο. Έχει μιαν 

επιτηδειότη αναντάμ παπαντάμ, άμα πάθει κάποιος κατιτίς, 

ψαχουλεύει και ευρίσκει μα το βγαλμένο κόκκαλο μα το 

σπασμένο πόδι ή το χέρι και μόνο με το ψηλάφημα το βάνει εις 

τη θέση του, το δένει και γιαίνει. Και ήναι αχρήματο το Πλάσμα, 

το κάνει μόνο για τον καλό λόγο. Και ήναι τραβηχτικό, ίδιο 

θηλυκό, κι έχει στήθια κούτσικα ως κορίτζι. Το αγάπησα 

καλύτερα από θηλυκιά... 



 

Του αρέζει το χασίς και όντας πίνει δε βαστά τη γλώσσα 

του, βρίζει εμπρώτοις το παπαδαριό και τις άγιοι και λέγει ότι 

όλα ήναι οφθαλμαπάτη και πανουργία. Οι άλλοι χάσκουνε οπού 

τον ακούν: 

«Η πιο άτιμη φάρα, οι μεγαλύτεροι κλέφτες! Οι παπάδες!» 

Κάποτες, του είπα: «Οι αθρώποι ήναι με το Θεό ή με το 

Διάβολο. Και εγώ δεν έχω την ανάγκη μήτε του ενού μήτε του 

άλλου. Ημπορώ να ζω και να πορεύομαι δίχως θεούς, μήτε δια-

βόλους και τριβόλους. Μόνε το κοπάδι έχει χρείαν τσοπάνη και 

εγώ εις τη ζωή μου όλη δεν τους εχρειάστηκα...» 

Ε, από τότες με αγάπησε κι έρχεται πάντοτες κοντά. 

Όλοι οι παλληκαράδες μου ήναι θαλασσοπαρμένοι και θαλασ-

σοδαρμένοι, ζούμε μαζί μονιασμένοι, ως τα δάχτυλα εις το χέρι, 

ως αδέρφια. Και όταν έρχει η δύσκολη ώρα, το λέγει η περδι-

κούλα τους, ήναι όλοι των αθρώποι με απόφαση και καρδιά, πί-

νουνε νερό εις το όνομά μου, έτοιμοι να κάμουν το κάθε που θα 

τους γυρέψω. Μαζί εμάθαμε να ζούμε με τον κίνδυνο. 

Ήναι αληθές ότι εμείς οι πειράτες είμεθα χλιμμένοι, γιατί 

έχομε οπίσω μας κρίματα και ζούμε κυνηγημένοι σαν τα άγρια 

θερία. Γυρεύουμε γδικιωμό για τες αδικίες του ντουνιά και πε-

ριφρονούμε όλα κείνα οπού έχει για σωστά ο όξω κόζμος. Η ζωή 

μας ήναι ζωή λεύτερη και είμεθα όλοι ίσοι αναμετάξυ μας. Και 

όλο τον καιρό τον απερνούμε κάτω απ' τον ξέσκεπο ουρανό, 

αντάμα εις τες φουρτούνες και εις τες μπονάτσες, ωσάν τα οψά-

ρια εις τη θάλασσα και ταξιδεύομε ολονένα έως οπού να φτάσομε 

εις τα πέρατα και εις το τέρμα... 

Ομού με τα παλληκάρια μου κάμνομε ληστείες και πειρα-

τείες πολλές εις τες θάλασσες του Αρχιπελάγου ως και εις τα 

παράλια της Μικρασίας. Και έχω αρχή μου κάθε βολά οπού κά-

μνομε έφοδο και τελειωμένου του πραχτέου να αλλάζω το σκαρί 

δια να μη δίνω σημάδι και έρχονται το κατόπι τα αυτοκρατορικά 

πλοία. 

Στήνομε το καρτέρι μας εις τα μπουγάζια, απάνω εις τες 

θαλάσσιες ρότες. Διαλέγομε έναν κόρφο δια ορμητήριό μας και 

απεκεί κάμνομε την προσβολή εις τα εμπορικά οπού απερνούν εις 

το ανοιχτό πέλαγο. 



35 

Οι πλέον καλές ώρες δια το ξάφνισμα ήναι οι πολλά πρωινές 

ή η ώρα του σμιξίματος της ημέρας με τη νύχτα, οπού 

μουτζουρωμένοι δια το φόβο της γνωριμιάς αλλά και δια να 

κόβομε με τη θωριά μας τα ήπατα εις τους ναύτες, χιμάμε εις τα 

πλοία και κάμνομε το ρεσάλτο. Κατά την ημέρα μουτζουρώνομε 

το μούτρο μας με φούμο και τη νύχτα πάλε, εις την έφοδο, 

πασαλειβόμαστε με το βόρβορο από το σφαγιό και εις το σκότος 

λάμπουμε και φωσφορίζουμε ωσάν τους οξαποδώ. 

Και παραφυλάμε με υπομονή, ξενηστικωμένοι ψηνόμαστε 

μες την αρμύρα και τον ήλιο, καμωνόμαστε ότι ψαρεύουμε, 

καθισμένοι για ώρες εκειδά εις τον πάγκο της σκαμπαβίας, 

στριμωγμένοι οκτώ-δέκα ανομάτοι εις ολίγα μέτρα σανίδι, δέκα 

πήχες πρύμα-πλώρα, ίσα-ίσα να κουνάς τες αρίδες σου, και όντας 

μας κόφτει η πείνα, μουσκεύομε το παξιμάδι εις τη θάλασσα και 

το τρώμε αρμυρισμένο. 

Κρυμμένοι το λοιπόν, παραμονεύομε μέσα σε κόρφους μυ-

στικούς και όρμους απόκρυφους, αγριεμένοι και έτοιμοι για κείνη 

την ώρα, πίσω από τα άγρια βράχια, εις τα μπουγάζια, εις μέρη 

ανυποψίαστα και απάνεμα, πλησίον εις τες ρότες των εμπορικών 

σκαριών, πότε εις τες Εκατόνησες, άλλοτες πάλε εις τους 

Κροσούς ή νοτιότερα εις τα ρημόνησα, εις τα Λέβιθα, εις 

Κίναρο, εις το Μαυριά. 

Τα παλληκάρια, δια ν' απερνά η ώρα, εκεντούσανε εις τα 

μπράτσα σπαθιά, σκυλόψαρα και γοργόνες και εις την πλάτην των 

την ελληνική σημαία, ελόγου μου έπαιζα το μαντολίνο, άλλος 

έξυε τ' αχαμνά του κι εξεπάτωνε μουνόψειρες και τις ετσάκιζε με 

το νύχι, και άλλοι πάλε ετραγουδούσαν: 

Καλησπέρα πρύμα πλώρα, με τα 

παλικάρια όλα, καλησπέρα σου κι εσένα, 

άφοβε κουρσάρη, αρχή του παραμυθιού, 

καλησπέρα της αφεντιάς σας. 

Κάποιοι επίνανε καμιά ρακή. Εμένα δεν μ' αρέζει το πιοτί, ποτές 

δεν μ' άρεζαν τα σπίρτα. Πλην μ' αρέζει το παυσίλυπο, το 

μαντζούνι το ονομαζόμενο. Είτε το φουμέρνω, είτε το ρουφώ 

ήναι βάλσαμο, μου διώχνει το βάρος και τη στεναχώρια οπού με 



 

πλακώνει δια τα κρίματά μου και μαλακώνει τη θλίψη μου. Μου 

αρέζει να το φουμέρνω. Όντας αποφάω, κάθομαι εκειδά εις το 

καμπούνι και φτιάνω την καπνοσύριγγα και έπειτα φουμέρνω αργά 

και για να έχω όλη την απόλαψη πίνω αγάλι αγάλι και καμιά 

κούπα, δια να με πιάσει το φαρμάκι περσότερο. Εμπρώτοις μου 

τρέχουν ολίγον τα σάλια και ύστερον αρχινάει η γλυκιά ζάλη και 

το κόρωμα του μυαλού οπού κρατεί ώρα πολλή. Το κεφάλι μου 

γιομίζει ιλίγγους και οι σκέψεις μου βαραίνουν από 

ονειροπολήματα και δεν ημπορώ πλέον να κουνήσω κι απο-

καρώνω. 

Εις τη θάλασσα αργά απερνάει ο καιρός, σαν τες φρεγάδες 

οπού 'ναι βαριές και δυσκίνητες. Εξεδίπλωνα την καπνοσακούλα 

μου και εφουμέρναμε όλοι ομού καθισμένοι κειδά στο μπάρκο, 

σιμά εις τες σκιές οπού ξεπετάγονταν από τα 

ανεμοφουρφουλιάσματα και τες δίπλες των κυμάτων και 

αρχινάγαμε ομιλίες, εστήναμε κανονικό κουβεντολόι με τες σκιές 

και εμαγευόμαστε, φαντασίες, όλα εις τα μυαλά μας. 

Αφουγκραζόμουνα το μιλητό της θάλασσας, οσφραινόμουνα τ' 

αρώματά της, εκοίταζα μέσα εις το νερό όπου θαμπώνουν τα 

χρώματα, τα σχήματα, οι μορφές, τα χταπόδια, οι μέδουσες, τα 

οψάρια και γίνονται όλα ένα, κι όντας τύχει να ιδώ μέσα εις το 

νερό άθρωπο πνιγμένον μου φαίνεται ότι γνέφει ως να ήναι 

ζωντανός. 
 

Όταν ευρισκόμαστε εις τα πέλαγα και εις τα καρτέρια, τα παλ-

ληκάρια όλο και σκαρώνουνε στιχάκια ή λένε κανά τραγούδι, 

αβοηθά προπάντων με κάλμα τον καιρό, όντας κάμνεις κουπί. 

Ετραγούδαε ο Μάξιμος Κοψαχείλης: 

Όμορφος που ναι ο γεμιτζής, όταν βραχεί κι αλλάξει και βάλει τ' 

άσπρα ρούχα του και στο τιμόνι κάτσει, 

και τον εσιγοντάριζε ο θεόρατος Λουκάς Χότζας, οπού είχε ορ-

γώσει όλες τες θάλασσες της Μεσόγειος, κι ετραγούδαε με φωνή 

ψιλή παρασταίνοντας τη γυναίκα: 



37 

Ένας λεβέντης Καίσαρος κι ένας καλός κουρσάρης με τα μαχαίρια 

πορπατά και τα σπαθιά ζωσμένος Επήρε τον νουν, κι επήρε τον 

λογισμόν μου... 

Και ο Γιώργης Κοτζακρούς αποκρενότανε και δώστου 

γέλια και τραγούδι και πειράγματα οι επίλοιποι, ο Μιχελής 

Ψάλτης, ο Νικολός Τίγκας, ο Πρόδρομος Κλεφτομύτικας. 
 

Απόψε έχει γαλήνη και χάση φεγγαριού και επειδής δεν μ' 

έπαιρνε ο ύπνος εις το κουβούσι από το κλανίδι και τα ζούδια, 

τους κορεούς, εξάπλωσα κατάπλωρα εις το πλεούμενο οπού 

έχομε εις την κατοχή μας. Από Νικαριά εμπορέσαμε και εφύ-

γαμε μ' ένα μύστικο τρικάταρτο οπού ηύραμε αφύλαχτο και 

εβάλαμε πλώρην δια τ' Απάνω Μέρη. Το μύστικο έχει δρόμον 

πολύ, τα κατάρτια του ήναι κοντά και δεν το εννοείς από αλάργο, 

ήναι το πλέον πιτήδειο σκάφος δια την έφοδο. Το πλεούμενο 

ετούτο το 'μαθα από τους ψαρριανούς καπεταναίους, μικρό σκαρί 

με στρογγυλή πρύμη καθώς εις τα μεγάλα ιστιοφόρα, άλλοτες 

έχει δύω κι άλλοτες τρία κατάρτια και εγώ κουμαντάρω με όμοια 

τέχνη και τα λατίνια και τα τετράγωνα ιστία. Καλό μπάρκο και 

κόμοδο δια το ξάφνισμα ήναι και η μαλτέζικη σακκολέφα πλην 

εις το Αρχιπέλαγο πλεύουν ολίγες. Ο Τίγκας κουμαντάρει το 

τιμόνι και γω κοιμιέμαι ήσυχος. Συλλογιέμαι και αφουγκράζομαι 

τη θάλασσα και τα ροχαλητά των συντρόφων μελετώντας αψηλά 

εις τον ουρανό τ' αστέρια. Μ' αρέζει όντας ενθυμούμαι τα 

κάλλιστα του βίου μου. 

Ψες απερνάγαμεν αλαργεμένα από Σάμον και βλέποντας τη 

Νήσον οπού εγεννήθηκα, εγέμιζα σκέψες. Πολλά ήναι η ιστορία 

μου, παιδαρέλι εξεκίνησα εις τη θάλασσα, ίσα που έφτανα τα 

κουπία, και επήγα εις τα καΐκια οπού εκουβαλούσαμε πραμάτειες 

εις την Πόλη και αμούσταγος ακόμη εμπήκα εις τη δούλεψη του 

Σουλτάνου. Εδούλεψα καταναγκαστικά χρόνους τρεις ως ναύτης 

εις το δίκροτον Πασσά Γκεμισί. Αλλ' όταν κάποτες εφτάσαμε εις 

Μισίρι εξώφυγα από το πολεμικόν και απέμεινα εις Αλεξάντραν 

οπού και εδούλεψα εις τα ψαράδικα. Αργότερον υπήγα εις Σύραν, 

όπου εμπαρκαρίστηκα εις τα περάματα και εδούλεψα χρόνους 

τέσσαρες εις τα εθνικά πλοία, επολέμησα τον Τούρκο και 



 

ελαβώθηκα όταν εκυριέψαμε μια φρεγάταν του στόλου. 

Αστενήσας εξεμβαρκαρίστηκα και ήρχα εις Σάμον οπού ανέλαβα 

εις την υγείαν μου. 

Επομένως το 1834 εναυτολογήθηκα από την Ηγεμονία της 

Σάμος εις το πλοίον της Κοινότητας, η Μεταμέλεια ονομαζόμενο, 

οπού κι έγενα καπετάνιος. Εις τη Μεταμέλεια εδούλεψα χρόνους 

δύω ως βάρδα κόστα και εκύκλωνα από θαλάσσης την Σάμον και 

εμετάφερνα αψηλά υποκείμενα της Διοίκησης εις τους 

οθωμανικούς τόπους. Ως καπετάνιος της Μεταμέλειας κατ' 

εκείνους τους χρόνους εκαταδίωξα και τους ληστοπειράτες και 

εσυνέλαβα μερικούς από δαύτους. 

Όντας πλεύουμε έτζι αφημένοι εις το απαλό φύσημα του 

ανέμου, ημπορεί και να λαγοκοιμούμαι, πλην κάμνω σκέψεις 

αξημέρωτες. Μέσα εις το σκοτάδι το καράβι κυλάει ως φάντασμα. 

Κάπου κάπου μεταξύ ύπνου και ξύπνου ακούω τον αχό καμπάνας 

οπού χτυπά εις το σκοτάδι. Καθώς εκοστάραμε την Σάμον 

εσήκωσα την κεφαλή και είδα εις την πλευρά της στεριάς κάποιο 

φανάρι οπού πορπατά. Ένιωσα την ψυχή μου να κομποδένεται 

σκαρμός από τη νοσταλγία και από το μισεμό τόσων χρόνων... 

Πίσω από το φανάρι ακολουθούν και άλλα φωσάκια και 

ακούγονται γυναίκειες φωνές και ομιλίες οπού ήφερνε η στεριανή 

αύρα και μου εζεμάτησαν τα σπλάχνα. Πονάω. Μου λείπει η 

συντροφιά της γυναίκας, το χάδι της, ο λόγος της ο γλυκός. Τη 

γυναίκα μόνο να τήνε βλέπεις και να την ακουμπάς λαγγεύει η 

καρδιά σου. Εμένα τώρα οπού ήμαι θαλασσοχαμένος μου 'ρχε-

ται να τη φάω. Ήμαι ασερνικός πλην κοντεύω να το ξεχάσω... 

Περιπλέουμε τη Σάμο και κείθε κατά τον Κέρκη βλέπω τα 

σκοταδιασμένα σύγνεφα να στριμώχνονται, κάποιο εκατάφερε να 

ξεκολλήσει από το σωρό και επήρε τη μορφή ξαπλωμένης 

γυναικός και ενώ εξεμάκραινε αγάλι κατά τα παράλια της 

Μικρασίας, αρχίνησε να διαλύεται. Αχ μπρε, Σινάνινα, αμάν 

μπρε, αμάν, η γυναίκα αυτή εχάθη δι' εμέ δια παντός. 

Σαν την άμπωτης με σκεπάζουν οι ενθύμησες και φουρ-

τουνιάζω εντός μου. Καθισμένος εκειδά κατάπλωρα εγρατζου-

νούσα το μαντολίνο, εσιγανοτραγουδούσα και εστοχάζομουν τη 



39 

γυναίκεια μορφή, την τρυφεράδα, τη γλύκα τη θηλυκιά οπού τόσο 

εστερήθην. 

Παίρνει να χαράζει και εξέκρινα τα ρόδινα βουνόπουλα, 

τους ορμίσκους και τα κορφόπουλα της Σάμος, ήκουσα το μέ-

ρουπα να γλυκολαλεί, τα μάτια μου βαραίνουν, θα συνεχίσω 

άλλην ώρα. Μα πριν ν' αποκοιμηθώ, ετρύπωσε εις το νου το 

νταχτιρντί οπού ετραγούδαε η λατρεμένη γυναίκα. 

Ήρθες, Ύπνο; Καλώς ήρθες. Να και 

το σκαμνί και κάτσε, Να κι ο κρέβατος 

και πέσε, Να κουκιά κοκάλιζέ τα, Να 

ξεγνέσω, να ροκιάσω, Και να 'ρθω να 

σ' αγκαλιάσω. 

Όλα ήναι ενθύμησες. Αχ, η Σινάνινα, τι σεκλέτι και δαύτο. Δύω 

μάτια είχα μόνο και δεν εχόρταινα να τήνε βλέπω. Εζητούσα από 

την άγια θάλασσα να μου δώκει κι άλλα δύω να τη θωρώ. 

Εξεχείλιζε ο σεβντάς εις την ψυχή μου. Ήμουνε παλλήκαρος και 

το αίμας έβραζε όντας την εγνώρισα πέρα εις το Βαθύ, ένα 

θεότρελο κοριτζόπουλο, πλην, για δυστυχία μου, ήτον 

υπαντρεμένη με τον αρχιτσιφούτη και τοκογλύφο Σινάνη οπού 

εγυρόφερνε εις την νήσο δι' εμπορίαν. Με τη Σινάνινα εγνώρισα 

την απόλαψη της γυναικός, τα παιγνίδια του έρωτα, την αξεγνοια-

σιά, όλες τες χαρές της ζωής. 

Ήτον το έτος 1836 και γω ήμουν κυβερνήτης εις το πέραμα 

του Κοινού της Σάμος, και όντας εγύριζα εις το Βαθύ, η Σινάνινα 

επέρνα τις βραδινιές μαζί μου. 

Ας όψεται η μάνα της, η γλωσσοκοπάνα κυρά Περμαθούλα, 

οπού ήτον καλύτερα να μη με πιάσει ο στόμας της και οπού τα 

εσφύριξε όλα εις τον γαμπρό της το Σινάνη και ο κερατάς, όντας 

έμαθε τα καθέκαστα έγινε ορκισμένος και θανατερός οχτρός μου. 

Είχεν ο άτιμος όλον τον πλούτον του κόζμου και καλότατες 

σχέσεις με τη Διοίκηση και με εκυνήγησε, εκατέλυσε πολλά 

σαμικά γρόσσια δια εκδίκησήν μου, αυτός οπού ελυπούνταν και 

την πεντάρα κι εσκότωνε μόνο εις την όψη των παράδων. Ο 

Σινάνης την έμορφη Σινάνινα την είχε αγορασμένη από τα γονικά 

της, δια τούτο μας εκατηγόρησε δια μοιχεία. Με εκυνήγησε και 



 

έχασα πρώτον το καπετανιλίκι εις το πέραμα του Κοινού και 

εβρέθηκα με χρέη μεγάλα καμωμένα διότι είχα αναμεταξύ 

αγοράσει οσπήτι και ποστάνια, περιβόλια και αμπέλια με παράδες 

δανεικούς από τοκιστές οπού με εβίαζαν δια να πλερώσω. 

Ακόλουθα μας εσυλλάβανε νύχτα εις το οσπήτι μου ομού μετά 

της μοιχαλίδος μου, μας έσυραν εις δίκη και μας εφυλάκωσαν εις 

τα Τουμπρούκια. 

Η Σινάνινα εβγήκεν, πλην εμένα μου εμαύρισεν ο κώλος και 

οι πόδες από τον φάλαγγα επί μήνους μέχρις οπού να στέρξω εις 

την πληρωμή του χαρατζιού. 
 

Τον άλλο χρόνο, εις τα 1837, με απολύσαν από τη φυλακή, διότι 

επλήρωσα το χαράτζι με σαμικά γρόσσια τοκογλυφίας, κ' έτζι 

εβρέθηκα εις μεγάλην ανάγκη και επήγα εις τον κούρσο. 

Από τα μικράτα μου με ανέπνιγε η καταδυναστεία και είχα 

επιθυμία να ζήσω λεύτερος, ήκουγα για τους καπεταναίους οπού 

ήτον αετοί εις τα βουνά και για τους πειράτες δέλφινες εις τες 

θάλασσες και πως εζούσαν λεύτεροι. Αυτά και άλλα όμοια με 

οδήγησαν εις την απόφαση κλέπτης να γενώ και πειράτης. Με 

μερικούς συντροφοναύτες από τη νήσο εσυμφωνήσαμε να 

υπάγομεν ομού εις τα μέρη της Ανατολής δια κούρσον και 

πλιάτζικα. 

Αναμεταξύ μας τα εμιλούσαμε κρυφά, εφκιάξαμε και 

γλώσσαν μυστική, εδίναμε εις τες λέξεις άλλο νόημα οπού και 

κάποιος πλησίον να ήκουγε, να μην έγνωθε και όντας ανταμώναμε 

εις την αγορά και τον χαζανέ εκάμναμε γνεψίματα μυστικά και ως 

σύνθημα δια αντάμωση υψώναμε τον δάκτυλον επί της κεφαλής. 

Εις τον δρόμον δεν εκοτούσαμε να λαλήσομεν μεταξύ μας, διότι 

η μυστική Αστυνομία και οι ρουφιάνοι της Διοίκησης ήτον 

παντού και έβλεπαν, ήκουγαν, και πηγαινάμενοι εις την αρχήν 

έδιναν αναφοράν. 

Με μια λέμβον και ένα πέραμα οπού είχαμεν αρπαγμένα, 

εφεύγαμε δια νυχτός από το Μετζίκι και επαγαίναμε εις τον όρμο 

Σπηλιάς οπού ήναι ανάγναντα εις τα μέρη της Ανατολής, και 

απερνάγαμε κείθε οπού ελόγου μου εγνώριζα καλά τα κατατόπια 

και εχτυπούσαμε τα τουρκοχώρια, πότε εις το Γκελεμπέσι, πότε 



41 

εις το Κατσικλί, τον Γέροντα, εις Ψιλήν Μικρασίας και αλλαχού. 

Αξημέρωμα εγυρνάγαμε εις τον Γιαλόν όπου και επουλάγαμε 

φθηνά την πραμάτεια εις τους εμπόρους του λιμένα Βαθέος. Όλα 

κρυφίως δια το φόβο της μυστικής Αστυνομίας. Και το πράμα 

εσυνέχιζε μέχρις οπού μας επήραν χαμπέρι οι τουρκικές 

παγανιές, εκυνηγηθήκαμε, εκρυβήκαμε εις το μέγα σπήλαιον 

προσωρινώς και την επομένην επήραμε εις το παράλιον μια τράτα 

και εχαθήκαμεν. 
 

Είμεθα εις τες 12 του Μάρτη μήνα. Τους παλαιούς χρόνους οι 

θαλασσινοί επλέαν πάντοτες κόστα κόστα και εκανονίζανε την 

πορεία με το μάτι, δίχως χάρτες και κουμπάσα, έως οπού 

ευρήκανε τη μαγνητική πυξίδα και έτζι ημπορέσανε να κάμουνε 

πλεύση πελαγίσια από τον ένα λιμνιώνα εις τον άλλο. 

Τέχνη ιδική μου ήναι να προσέχω μην πάθει το σκαρί καμιά 

αβαρία και μείνουμε αμανάτι, να κρατώ εις τα ίσα την πορεία, 

αλλά και άμα χρειαστεί ν' αγριεύγω εις την κουμπανία διότι έρ-

χονται ώρες οπού ήναι έτοιμοι να σφαχτούν αναμετάξυ των. 

Με αγωνία εμυήθηκα εις τη σκληρή ζωή του θαλασσινού. 

Με αγώνα έμαθα πότε ν' ασηκώνω την άγκουρα και κατά πού να 

σαλπάρω, πώς να μεταχειρίζομαι τον μπούσουλα κι άμα δεν έχω 

από δαύτον, να τρίβω για ώρα πολλή μια σιδερένια βελόνα και να 

την κάμνω μαγνήτη δια να βρίσκω το βορρά. Και με αγωνία 

έμαθα να διαβάζω τη ναυτική χάρτα και να βγάνω ρότα δια να 

παγαίνω από τον ένα λιμένα εις τον άλλο, από τον ένα τόπο εις 

τον άλλο. Ομοίως έμαθα και τη χρήση του γνώμονα δια να βγάνω 

το στίγμα και να ευρίσκω τη θέση του μπάρκου. Και με αγώνα 

αποστήθισα τη γνώση όλη δια τα δώδεκα ζώδια, δια τους 

δίσεκτους χρόνους, δια της σελήνης τον κύκλο και από ποιον 

άνεμο ανατέλλει ο ήλιος και κατά πού βασιλεύει και να διαβάζω 

το φεγγάρι και τι καιρό θα φέρει. Κι έμαθα να βάνω τες νυχτιές 

σημάδια τ' άστρο της Ανατολής και τ' άστρο της Τραμουντάνας 

οπού ευρίσκεται πάντα εις την ίδια θέση και να μελετώ με τον 

αστρολάβο τα ουράνια δια να ευρίσκω, ανάλογα την ώρα, το 

γεωγραφικό πλάτος του μπάρκου. Από τους γερο-γεμιτζήδες 

έμαθα και τα αρχαία ηλιακά και σεληνιακά ωρολόγια, οπού 



 

ευρίσκονται μέσα εις τες κρήνες και εις τα πηγάδια οπού 

ποδίζομε δια να κάμομε νερό. Κι οπού ήναι χτισμένα εις τρόπον 

ώστε να πέφτει το φως του ήλιου και του φεγγαριού απάνω εις ένα 

λιθάρι οπού εξέχει επιτούτου και στέλνει τον ίσκιο του απάνω εις 

ένα χαραγμένο σκαλοπάτι ή μαγκάνι και δείχνει την ώρα, τη 

μέρα, το μήνα, το χρόνο. 

Όστις γνωρίζει λοιπόν όλα ετούτα τα θαυμαστά, ήναι φτα-

σμένος ναυτικός. Κι ήναι κομμάτι μυστήριο διότι δεν ήναι πρά-

ματα οπού τα ξέρει ο καθείς, μήτε και γράφονται και πώς θα τα 

εννοήσει ο άλλος δίχως να τα έχει ζήσει; Παθός μαθός ελέγανε οι 

παλαιοί κι εγώ από δαύτους τα έμαθα αγάλι-αγάλι. 

Ετούτον τον καιρό έχομε δράσην μεγάλη, επειρατεύσαμε πολλά 

εμπορικά μπάρκα εις τες θάλασσες και κάθε βολά έχω την έγνοια 

της αλλαγής του πλοίου με το νέον οπού συλλαβαίνω δια να μη 

με ανεγνωρίζουν οι οθωμανικές αυτοκρατορικές νάβες αλλά και 

τα ελληνικά βασιλικά πλοία. Μέχρις εψές είχαμε το κατόπι μας 

μόνο τον Οθωμανό, τώρα έχομεν ξοπίσω μας ομού και τα 

ελληνικά πολεμικά πλοία. 

Ολούθε ψύχος και βαρυχειμωνιά, όλα ένα γύρω ογρά και 

τουρτουρίζομε εις τη θάλασσα. Πηγαινάμενοι εις τες Δυτικές 

Σποράδες ηκούσαμε από την μπουρού ότι το κακόν της χολέρας 

εμετακόμισε εις Αλεξάντρα της Αιγύπτου και ολονένα προοδεύει. 

Προ ημερών εμάθαμε ότι επόθαναν εκεί περί τους 150νήντα, και 

εις το Κάιρον περί τους 300σιους. 

Τες απερασμένες ήρχε και το χαμπέρι ότι εμολεύτηκαν εις 

Θεσσαλονίκη, οπού εις ολίγες ημέρες επόθαναν έως εικοσιπέντε 

Οβριοί και κάθεν ημέραν αποθνήσκουν έως πενήντα Τούρκοι, η 

πόλη αδειάζει, παγαίνουν όλοι εις τα έξω μέρη, και εις τους 

Χριστιανούς μέχρι σήμερον επόθανον δέκα. Τέτοιες κουταμάρες 

λέγουν, λες και ο Χάρος κάμνει σκόντο εις τες θρησκείες. 

Όσα πλοία απαντήσαμε ερχάμενα από της Σμύρνης τα 

μέρη λέγουν ότι η χολέρα ήναι φτασμένη εις την πόλη και όποιος 

ακουμπήσει άρρωστο μολεύεται και αποθνήσκει εις ολίγες ώρες. 

Μάνες απαρατούν εις το έλεος τα τέκνα των, άντρες τες γυναίκες 

των, όλοι φεύγουν αλαφιασμένοι και αφήνουν τους μολεμένους 

αβόηθητους, χωρίς νερό και όταν πλέον αποσώσουν, τους 



43 

σέρνουν από μακριά με γάντζους και τους ρίχνουν όλους εις 

λάκκους ομού με τες πραμάτειες των. 
 

Εις τα μισά του Μάρτη μήνα ήμεθα εις τη θάλασσα των δυτικών 

Σποράδων και απαντήσαμε μια γαβάρα με φραντζέζικη σημαία, 

οπού εστριφογύριζε αμολητή μεσοπέλαγα, εφαίνετο ακυβέρνητη. 

Εφωνάξαμε με τον βούκινα, πλην δεν εφάνη ψυχή, εδιπλαρώσαμε 

κι εσαλτάραμε σβέλτα εις την κουβέρτα και αντικρίσαμε 

ανασκελωμένους ναύτες, ξέπνοους και φρεσκοπεθαμένους. 

Εκατεβήκαμε εις το κουβούσι, οπού εκείτοντο ακόμη δύω 

επιβάτες. Όλοι των ξουρισμένοι, δυτικοί την όψη, ο πλοίαρχος κι 

αυτός αποθαμένος εκάθητο εις το κυβερνείο. Όλοι των 

κακοθάνατοι. Ηύρα τα οθωμανικά χαρτιά του πλοίου, φόρτωση 

και εκφόρτωση, και την άδεια του Υγειονομείου Θεσσαλονίκης, 

τα εμάζεψα όλα διότι ημπορεί να τα εχρειαζόμην. 

Οι λεβέντες το εξεψάχνισαν και ηύραν δύω κάσσες με 

φλασκάκια κασσίδερου γεμισμένα με θεριακή και τα επήραν μαζί. 

Εφύγαμε δρομαίως από τη μολεμένη γαβάρα. Μετ' ολίγον ανοιγ-

μένοι εις το πέλαγος ακούαμε από ένα συριανό τζερνίκι ότι και εις 

τες νήσους Σκύρο, Σκόπελο και Σκιάθο έκαμνε παρουσία το μό-

λυσμα της χολέρας και το θανατικό έκαμνε φθορά πολλή και 

εκράτουν οι Αρχές τους χωρικούς κλεισμένους εις τα οσπήτια των 

ή εφεύγαν μακριά από τα χωριά όπως και εις την λέπρωση. 

Αναμεσό μας έπεσε βουβαμάρα. Τόσος θάνατος. Ήπιαμε τη 

θεριακήν και μας έφκιαξε ολίγο την στεναχώρια. Εδοκίμασα κι 

ελόγου μου και μ' άρεζε, ετούτο πάλε κάμνει αλλιώτικο μεθύσι. 

Ξεύρω ότι εις Ντήνον υπάρχει ένας γιατρός οπού έχει τη μυστική 

συνταγή και την παρασκευάζει ατός του, ανεκατώνει αφιόνι με 

βοτάνια και μέλι μαζί με το φαρμάκι της οχιάς και γεμίζει 

φλασκάκια και τα πωλεί. Την κανονική θεριακή τήνε φέρνουν οι 

Φράγκοι εις τη Σύρα από τη Βενετιά και την πωλούνε ως 

φαρμάκι εις τες σπετσαρίες. 

Την ίδια ημέρα εκρυβήκαμε εις έναν όρμο της Σκύρος, 

όντας είδαμε να απερνά μια γαβάρα. Επέσαμε απάνω τους και 

τους εγδύσαμε. Επήραμε διάφορα σκεύη και ενδύματα, χαλβάδες 

και πετζιά αργασμένα. 



 

Εβρήκαμε καταφυγή και κρυψώνα εις Τρεις Μπούκες της 

Σκύρος. Την επαύριον οπλισμένοι, ξεπαπούτζωτοι αγριαθρώποι, 

οπού εκάμνανε κάρβουνα εις ένα πλησίον καμίνι μας εξετρύπωσαν 

και μας αιφνιδίασαν. Θέλοντας και μη εχτυπηθήκαμε και ένα 

παλληκάρι από την κουμπανία μας, ο Γαϊτάνος, εφονεύθη. 

Απόσωσε εις τα χέρια μου. Ανοιχτήκαμε εις το πέλαγο δια ν' 

αγλυτώσουμε και ηβάλαμε πλώρη προς άρκτον. Εις την πορεία 

ερίψαμε τον απεθαμένο εις τη θάλασσα. Αργότερον επλέαμεν με 

μια σακολέφα, σκαρί οπού ομοιάζει εις τζερνίκι, εις την τουρκική 

μεθόριο και εις τες θάλασσες βορείως της Σκιάθος και είχαμε 

δρόμον καλόν, όντας απαντήσαμε μία αυστριακή γολέτα και την 

εχτυπήσαμε. Το πλήρωμα ηθέλησε να διαφεντευθεί. Εμείς 

εκάμαμε γιουρούσι και αφού εκανονίσαμε τους ναύτες, μερικούς 

τους εξεπαστρέψαμε και καμπόσους τους εκλείσαμε εις τη 

γέφυρα. Εψάξαμε το πρώτον και εβρήκαμε το φορτίον και το 

εμεταφέραμε εις την σακολέφα οπού είχομεν εις κατοχήν. 

Επήραμε ίσαμε δέκα σάκους καφέ, δέκα βαρέλια ζάχαρι και 

τριάντα βαρέλια ρούμι, κασόνες με πολλά ωρολόγια και χίλιες 

πεντακόσιες τάβλες. Ύστερον εβάλαμε φωτιά εις τη γολέτα και 

την εφουντάραμε εις τ' ανοιχτά του πελάγου ομού με το 

πλήρωμα, ζώντες και αποθαμένους. Εφύγαμε απ' εκεί δια να χαθεί 

το χνάρι μας. Την επομένη ανατολικά της Αλόννησος 

απαντήσαμε το βασιλικό πολεμικό κότερο Γλαύκος οπού μας 

επήρε το κατόπι. Ήπρεπε να εξαφανιστούμε κείθε και εκάμαμε 

πανιά, επλεύσαμε αναμεταξύ Κυραπαναγιά και Αγιούρα και 

εξανοιχτήκαμε εις το πέλαγο. Με άνεμο δευτερόπρυμνα αφήκαμε 

οπίσω μας το στερνό νησόπουλο, Πιπέρι λεγόμενο, οπού πάνε οι 

φώκιες δια ζευγάρωμα και μετά από ώρες επτά εφτάσαμε εις 

Αϊστράτη. Ένα νησόπουλο με ολίγους στεριανούς καταμεσής εις 

τ' άγρια πέλαγα. Με το κανοκιάλι είδα τους εντόπιους οπού 

ξεσηκωμένοι μας επερίμεναν με τα όπλα εις το παράλιον. 

Εμείναμε καλού κακού αλάργα και έπειτα από κουβέντες οπού 

εκάμαμε επήραμε τη βόλτα κατά Θάσον. 

Την άλλην ημέρα ένα λεβεντόπουλο ανεβασμένο εις το κατάρτι 

εξέκρινε αλάργα τα μεγάλα βουνά και τα δάση της Θάσος. 

Εγνώριζα ότι το νησί ήτον πλούσιο και τα μπάρκα εδώ εφόρ-



45 

τωναν πολλή ξυλική, λάδια και αγιοκέρι οπού τα εστέλνανε εις την 

Πόλη, εις τη Σμύρνη και αλλαχού. 

Επέρασα κάποτες από ετούτα τα μέρη και ηξεύρω κα-

μπόσους εδώ γύρω. Η νήσος ήναι πλούσια, πλην πείνα και όλες 

τες δυστυχίες τες έχει. Οι κοτζιαμπάσηδες βαστούνε τον κοσμάκη 

εις την ανέχεια, μεροδούλι μεροφάι από νύχτα εις νύχτα δι' ένα 

κομμάτι ψωμί. Υπήγαμε εις τη μεριά της Δύσης οπού κάμνει 

κούδαν, μερικές ψωροκαλύβες δίπλα εις την θάλασσα κι ένας 

ταρσανάς εις το κύμα οπού εδουλεύαν τα καΐκια, και το ξωκκλήσι 

της Παναγούδας, ήσυχος τόπος. Ερίξαμε τη βάρκα και εβγήκαμε 

εις το παράλιον, εκουβεντιάσαμε με τους ψαράδες και τους 

καραβομαραγκούς, τα είπαμε, τα εσυμφωνήσαμε. Τους εδώκαμε 

τα αργασμένα τομάρια, ροχισμό και καμπόσα ζεύγη παπούτζια 

και διάφορα άλλα συμπράγκαλα. Εδώκαμε και τα σκουρέτα και 

όλη την ξυλική εις τους μαστόρους του ταρσανά και μια κάσσα με 

ωρολόγια. Όλα τα εδώκαμε εις καλήν τιμή και κείνοι μας 

εκάλεσαν όντας βραδιάσει να μας κάμουνε τραπέζι. Μας έδειξαν 

και το δρόμο δια το χωριό και ανηφορίσαμε εις την πλαγιά, 

απεράσαμε γιοφύρια και την ποταμιά, κανά τζιγάρο δρόμος, και 

υπήγαμε εις το χωριό Κακηράχη οπού επήραμε ψωμιά και τυριά 

και εκάμαμε αγνάντι τον κόλπο της Καβάλας μέχρι πέρα τον 

Άθω. Από αυτού τα ήβλεπες όλα με τη ματιά του βαρβακιού. 

Αργότερον εκατεβήκαμε εις τον κάτω μαχαλά εις Καζαβίτι οπού 

εταϊστήκαμε εις το οσπήτι ενός αρχιμάστορα απ' τον ταρσανά, 

φασολάδα με πιπερολάχανα, οπού θα το ενθυμούμαι. 

Αξημέρωτα απεράσαμε αντικρύ της Θάσος, εις τες 

Αλκισούδες, οπού είχα γνωριμία από παλαιά, ήβγαμε να κάμουμε 

νερό και να αγοράσουμε κανά σφαχτό. Εις την πηγή οπού εγε-

μίσαμε το βαγένι επιάσαμε την κουβέντα με ένα γέροντα. Αρώ-

τησα δια του Γαϊτάνου τα αδέρφια και μου είπεν πού θα τους 

εύρω. Κατ' εκείνη τη βραδινιά οπού επόθανε εις χείρας μου ο 

Πετράν Γαϊτάνος, του έταξα να υπάγω εις το χωρίον του και να 

παραδώσω εις τους αδερφούς του τα εφεξής πράματα: τη χρυσή 

σπάθη με τα οθωμανικά γράμματα, μίαν ελληνική φορεσιά χρυσή, 

μίαν ταμβακοθήκη χρυσή, χίλιους χρυσούς μαχμουτιέδες και το 

κιμέρι του οπού περιείχε εβδομήντα χιλιάδες γρόσσια. Αυτά ήτον 



 

όλα όσα απόμειναν από το συντροφοναύτη Πετράν Γαϊτάνο. Τα 

επαράδωκα όλα εις την οικογένεια και έτζι έκαμα το χρέος μου. 

Όλοι των εδώ ήναι ψαράδες και υφαίνουν τες ψάθες. Ανη-

φόρισα ατός μου εις τα βουνά, μες στα πεύκα και τα πλατάνια, 

εκεί όπου φωλιάζουν οι αρκούδες εις το απάνω Παλαιοχώρι και 

αντάμωσα αθρώπους οπού μόλις εκαταλάβαινα το ήμισο των 

όσων μου ελέγαν. Οι βουνίσιοι ήναι αλλόκοτοι αθρώποι και ζούνε 

χαμένοι εις τα δάση. Φυτεύουν μπαμπάκια, το αραποσίτι, τις 

φασόλες και τα γεννήματά των, θρέφουν ολίγα κατσικοπρόβατα, 

κάμνουν κάρβουνο και ασβέστη, και κυνήγι εις το δάσος έχει 

μπόλικο. Φορές, όταν ο χειμώνας ήναι βαρύς και δεν βολεί να 

ψαρέψουνε και δεν έχουνε τίποτες να φάνε, οι κάτω 

Παλαιοχωρίτες παγαίνουν πιο αψηλά εις το βουνό και γυμνώνουνε 

τους απάνω Παλαιοχωρίτες. 

Εξεφορτώσαμε την πραμάτεια μας και επωλήσαμε εις καλή 

τιμή και εψωνίσανε άπαντες. Ακόμα και σήμερον όπου και να 

υπάγομεν μας δέχονται ενθουσιωδώς, γιατί ο κόζμος γνωρίζει ότι 

από εμάς θα ψωνίσει λειμούρες εφτηνά. Κάμνομε και δώρα εις τα 

κοριτζόπουλα και εις τες γυναίκες των. 

Εκονέψαμε δυο τρεις ημέρες εις το χωριό, είπα να τους 

πληρώσω μα κείνοι δεν ηθέλανε τίποτες. Πλην, επειδής είμεθα 

φιλότιμοι, αφήκαμε χρήματα και πολλά μας αγαπήσανε. 

Ελόγου μου δε βαστώ τίποτες δια το πουγκί μου. Τα μοι-

ράζομαι όλα. Οι παράδες άμα στέκονται, βρωμάνε. Επάντρεψα 

και 'να ανήψι του Γαϊτάνου και έκαμα κουμπαριά. Μετά την εκ-

κλησιά υπήγαμεν εις μια πλατωσιά οπού εστρώσανε τραπέζια με 

του πουλιού το γάλα κι έγινε το ξεφάντωμα. Οι χωριανοί 

εγλεντούσαν και εχορεύανε. Τα πρόσωπα των κοριτζιών οπού 

εχορεύανε ήτον αναψοκοκκινισμένα και κείνες εσκάγανε με το 

παραμικρό εις τα γέλια, ήτον έμορφα ενδυμένες με τα 

μακεδονίτικα φορέματά των και εις το λαιμό είχανε κρεμασμένα 

πεντόλιρα και ντούμπλες και εχοροπηδούσαν εις τον αέρα και τα 

βυζάκια των επάγαιναν να σπάσουν, να πεταχτούν όξω για να 

ιδούν το Θεό. 

Εκείνη τη νυχτιά οι γυναίκες του χωριού επήραν τους λε-

βέντες μου εις τες κάμαρές των. Εγώ και το Πλάσμα επήγαμε εις 



47 

το πλοίον και εκοιμηθήκαμε. Το άλλο βράδυ οι Παλαιοχωρίτες, 

ομού και τα αδέρφια του Γαϊτάνου, μας εξεπροβόδισαν και μας 

είπανε να ξανάρθετε, να ξανάρθετε, δακρυσμένοι, και μεις πρώτον 

αλλάξαμε τη σακολέφα και απεράσαμε με δύω ψάθες με λατίνια 

εις τον λιμένα της Θάσου και εγυμνώσαμε ένα ευρωπαϊκόν πλοίον 

όπου απαντήσαμε. Ακολούθως και πλέοντες ανατολικά, 

εσυλλάβαμε έτερον πλοίο, μια μπομπάρδα σαμπατιέρα ερχάμενη 

από το όρος του Άθω και πηγαινάμενη προς το αρκτικόν μέρος 

δια Βόσπορον και Κωσταντινόπολην, όπου είχεν επιβάτες 

κληρικούς και καλογέρους. 

Είχα διαβασμένο εις τες ελληνικές γαζέτες δια τον Βελέντζα 

Ιωάννην, στεριανό πλην ατρόμητο άντρα και παναστάτη, οπού 

επολεμούσε τη Βαυαροκρατία και εμίσει τον Όθωνα. Τον 

Βελέντζα τον εθαύμαζα διότι ήτον αγέρωχος και όντας του εδόθη 

αμνηστία, όπως και εις όλους τους παναστάτες, τους την έφτυσε 

εις τα μούτρα και εσυνέχισε τον πόλεμο με τους άντρες του εις 

την τουρκική μεθόριο και εις τες θάλασσες, αρνούμενος την 

υποταγή. Δια τούτο εφώναξα στεντορείως εις τους ψωρο-

καλογέρους: «Ήμαι ο Γιάννης Βελέντζας ο παναστάτης και θα σας 

σφάξω άπαντες» και τότες οι ναύτες ετρομοκρατήθηκαν και 

επήδαγαν εις τη θάλασσα ενώ οι καλογέροι επαρακάλαγαν να 

τους αφήκομεν εν ζωή. Εμείς μόνον τους εγδύσαμεν, και ηύραμε 

σημαντικήν ποσότην χρημάτων και εφύγαμε με το δικό τους 

μπάρκο δίχως να τους πειράξομε. 
 

Ευρισκόμαστε εις τα τέλη του Μάρτη, εστρέψαμε το τιμόνι προς 

το μεσημέρι. Ο άνεμος ετρικυμίασεν πάλε με μαΐστρο-

ντραμουντάνα και εσυνεχίσαμε μέχρι την όγδοην ώρα της νύχτας, 

όντας ένα άξαφνο μπουρίνι ήτον η αιτία ότι επέσαμεν έξω εις τες 

ξέρες της Ζγοράφας. Ετούτο το ερημόνησο το ήξευρε από παιδί 

ο Αθανάσης Κάρχαρος οπού ήτον γέννημα θρέμμα ετούτων των 

νερών και μου το είχεν είπει να δείξω προσοχήν. Το πλοίον έκαμε 

μέγα ρήγμα ενώ εχάσαμε και την άγκουρα. Ο Κάρχαρος είπεν 

ακόμη ότι εδώ εις τα βάθη κατοικεί ένα φοβερό θερίο οπού 

κάποτες έκοψε έναν καημένο σφουγγαρά με τα δόντια του και οι 



 

συντρόφοι του τον ετραβήξανε απάνω μισόν. Γύρω μας εβρώμαεν 

ο τόπος όλος και τα νερά ήτον κατραμωμένα. 

Τη νύχτα την απεράσαμε δεμένοι εις την ερημόνησον αδει-

άζοντες με τους κάδους κάθε τρεις και τέσσαρες ώρες τα νερά 

οπού επλημμυρούσαν το πλοίο. Το αξημέρωμα εσάλευε, ο άνε-

μος εφύσα δυνατός και το σκαρί έμπαζε πολλά. Με το πρώτον 

φως της ημέρας εκοίταξα εις τον πάτο του νερού με το γυαλί και 

είδα μιαν ολάκερη πολιτεία καταποντισμένη με τα οσπήτια της, 

εφαίνονταν ακόμη οι πόρτες και τα παραθύρια, τα μάρμαρα και 

οι σκάλες και καμπόσα χαλάσματα, δράκον δεν είδα πάντως... 
 

Εξεκινήσαμε με τρικυμιαίον άνεμο πλην ήτον ανάγκη, ενώ ελά-

μναμε, ν' αδειάζομε συνεχώς τα νερά έως οπού να φτάσομε εις 

την Σαμοθράκη δια μερεμέτια και καλαφατίσματα ή να εύρομε 

μπάρκο. Εκάλμαρε διολίγο και αίφνης ο καιρός εφύσηξεν και 

πάλεν δυνατός με βροχήν, και όσον εκρατούσα το πλεούμενο εις 

τα όρτσα, έμπαζε εις το σκάφος νερά, οπού τα επροφθάναμε με 

τους κουβάδες. Με τον αυτόν άνεμον επροχωρήσαμε και πάλε 

μας εφύσηξεν τρικυμιαίος μαϊστροτραμουντάνα, ορτσάροντας 

επαρατήρησα ότι τα νερά οπού έμπαζαν ήτον πάμπολλα και 

εστέκετο αδύνατον να τα προφθάνομε με τους κάδους, τα παλ-

ληκάρια απελπίσθησαν και εγώ μαζί από την ποσότην των νερών, 

όμως επιμείναμε και με τα πολλά, εφτάσαμε σούρουπο εις 

Σαμοθράκη. 

Εις ετούτο το νησί λέγουν ότι το χώμα ήναι τόσον καρπερό 

«οπού άμα θάψεις αποθαμένο, αυτός θα σηκωθεί ζωντανός και θα 

πορπατεί». Έστειλα δυο λεβέντες να πάνε εις τη Χώρα οπού ήναι 

αψηλά εις την πλευρά του βουνού να πάρουν κρασί και να 

ψωνίσουν. Γυρίζοντας εις το πλοίο και απεράσαντες μέσα απ' το 

ρέμα του Φονιά ακούανε τα θεώρατα πλατάνια οπού ετρίζανε και 

εμουγκρίζαν ως να είχον τρελαθεί καθώς οι κορμοί των 

εσβούριζαν αλλόκοτα και τα παλληκάρια εμικροψύχισαν και 

ήρχαν δρομαίως. Εφέρανε παξιμάδια σκέτα οπού τα 

εθαλασσοβρέξαμε δια να τα φάγομεν. Απαρατήσαμε τη 

σακατεμένη σαμπατιέρα και επήραμε μιαν τράτα και αμολάραμε 

εκείθεν. 



49 

Νύχτα εμπήκαμε εις τον λιμένα της Ίμβρου και δίχως να 

μας πάρουν χαμπέρι επλευρίσαμε με την τράτα ένα λημνιό 

μπάρκο οπού ήτον δεμένο εις την αράδα. Τους εφώναξα: «Ήμαι ο 

Ιωάννης Βελέντζας ο παναστάτης και θα σας σφάξω άπαντες», το 

τσούρμο εκοιμάτο, οι ναύτες ετρομοκρατήθηκαν και επήδησαν 

εις τη στεριά οπού εχάθηκαν και εμείς οπλισμένοι 

εσκαρφαλώσαμε σβέλτα και επήραμε το πλοίον με όλον το φορ-

τίον μαλλιού. Μετά τούτο επλευρίσαμε εις τες αποθήκες του 

λιμένα οπού ήτον ανοιχτές και αφαιρέσαμε καμπόσα σακκιά με 

σίτον, μιγάδι και κριθάρι, όσον εχώρεσε το μπριγκαντίνο, 

ημπορεί έως τετρακόσα κοιλά, δεν ηξεύρω να είπω. 

Τέλος εκάμαμε πανιά ανενόχλητοι προς τα Κάτω Μέρη. 

Καθώς επλέαμε από αλάργο, εφάνη το πιο ψηλό βουνί του Αι-

γαίου και τα κεφάλια των αρχαίων δράκων, οπού τους λέγουν 

Καβείρους. Απεράσαμε από τα μεσημβρινά της νήσου οπού οι 

ακτές ήναι όλο γκρέμνα και το αραξοβόλι δύσκολο κι οπού κα-

τοικούνε αθρώποι αλλόκοτοι, ιδιότροποι, αιμομίχτες, κρυφοί από 

τον κόσμο. 

 

 

 

 

 

 

 

 

 

 

 

 

 

 

 

 

 

 



 

 

 

 

 

 

 

 

 

ΑΠΡΙΛΗΣ 1 8 5 1  

 

Εις τες αρχές τ' Απρίλη ετραβηχτήκαμε εις τες ακτές της Μι-

κρασίας κι εφτάσαμε μέχρις εις νήσον Τένεδον όπου αντικρύ, εις 

τα ερείπια της παλιάς πόλεως Τροίας, ευρίσκεται ο τάφος του 

ήρωα Αχιλλέα. Εις όλη την πλεύση δεν εφάνη ούτε ένα πλοίο 

κόμοδο δια να το ατακάρομε, επέρασε μόνον το κομπόγιον, πλην 

τα εμπορικά πλοία εφυλάσσονταν καλώς από φρεγάτες, κουρβέτες 

και μπρίκια πολεμικά. 

Επήραμε απόφαση να στρέψομεν νοτιότερα, ο καιρός μάς 

ετραβούσε προς Λέσβον, εβραδιάσαμεν εις τη δυτική θάλασσα 

της Μυτιλήνης εις μια κούδα του νησόπουλου Σίγρι. 

Από εντόπιους οπού τους εδώκαμε λειμούρα, εμάθαμε ότι 

την απερασμένη Πέμπτη έκαμε αραξοβόλι εδώ η ελληνική 

κουρβέτα Αμαλία και γυρεύουνε να συλλάβουνε τους πειράτες, 

μαζί των είχαν και ένα απόσπασμα στρατιωτών ξηράς. 

Το χάραμα με την πρώτη πνοή του ανέμου εβάλαμε πλώρη 

με πορεία τον Αδραμυτικό κόλπο. Επεριπλέαμε τη νήσο Λέσβο 

κι ελόγου μου ερευνούσα με το κιάλι τα αρκτικά της παράλια 

όντας εδιάκρινα μακρόθεν μια μισοβουλημένη βάρκα και έναν 

άντρα εντός οπού μου εφάνη εν ζωή, πλην όμως πλησιάζοντας 

είδα ότι εκάθητο εσφαγμένος. Από τα γράμματα εις την πλώρη 

της σκαμπαβίας εφάνη ότι ανήκεν εις ευρωπαϊκό πλοίο και ο 

άντρας εφαίνετο Φράγκος, διότι είχε ξουρισμένο τον μύστακα. 

Ετραβήξαμε τη σκαμπαβία και ερευνήσαμε. Πασσαβάντι ή άλλα 

χαρτιά δεν ευρήκαμε δια να μάθομε ποιος ήτον ο δυστυχής. 

Εντός της λέμβου υπήρχε και ένα σιδερένιο κιβώτιο κενό, 



51 

εσυμπέρανα ότι ήτον ναύτης εις το αυστριακόν ατμόπλοιον οπού 

εχαλάσθη ένεκα πειρατικής επιθέσεως. 

Ήναι αληθές ότι οι Αιγενίτες, Κρανιδιώτες και οι 

Υδραιοσπετζιώτες κάμνουν συχνά εις ετούτα δω τα μέρη 

ληστοπειρατείες κι επιδρομές πότε εις την Χιό και πότε εις την 

Λέσβο, σφάζουν και κατακαίγουν τον κόσμο, για τούτο οι 

Μυτιλιναίοι τους ζεματούνε με καυτό λάδι αν πάνε στα οσπήτια 

των κι αν τελικώς μπουκάρουν τότε σφάζουν τους άντρες κι αφού 

βιάσουν τες γυναίκες τες χαλάνε κι αυτές και κλέβουν το βιός των 

και κανείς δε νοήθηκε ποτές να τους κυνηγήσει. 

Τέτοια εγκλήματα εγώ δεν έχω κάμει, αγκαλά εσκότωσα 

πολλούς. Και με βαραίνουνε πολύ ετούτες οι θύμησες. Επιθυμώ 

τη λησμονιά. Μερικοί από τους λεβέντες μου γίνονται κομμάτι 

καπανταήδες και κακοκέφαλοι και κάμνουν οκάποτες του κε-

φαλιού των και τότες πρέπει να αγριέψω, να βάλω μια σειρά, αλλά 

ήναι οι λεβέντες μου και φιλότιμοι. Μα και γω ατός μου 

βάρβαρος εγίνηκα δίχως να το επιζητώ, λόγω της βίας που 

εδέχτηκα ήρχα εις την ανάγκη να πολεμήσω. Η βία ήναι η 

σύζυγος του βίου λέγουν οι παλαιοί. 

Όχι δεν ήμαι αιμοδιψής, μόνο εις ανάγκη μεγάλη αρπάζω 

την μπιστόλα και τη σπάθα. Πλην, άμα χρειαστεί, αν κοτήσει 

τινάς να αντισταθεί ή θελήσει να μας βλάψει, να κάμει κακό εις 

τους λεβέντες μου, τότες εγώ τόνε σφάζω με τα ίδια μου τα χέρια. 

Δια να γενεί κάποιος φονιάς έχει χρείαν παιδείας εις τον 

φόνο. Κι αυτό εγίνετο μόνο εις το ρεσάλτο, εις την έφοδο. Αμέ τα 

χασαπόπουλα ήτονε μαθημένα εις το σφάξιμο, ήτονε με το 

παραπάνω έμπειρα, ηξέρανε. Και όταν το αίμας επεταγόταν και 

μας εμούσκευε, αγριεύανε, εγυάλιζε το μάτι, εθόλωνε το μυαλό 

και ήβλεπες τα μούτρα εξαίφνης να αλλάζουνε, να φουντώνουνε, 

να ανάφτουν ως τα κάρβουνα, έτζι όπως αρπάζουνε φωτιά μες στο 

κατακαλόκαιρο τα ξερά τα χόρτα... 
 

Εις τες 4 τ' Απρίλη μήνα, αργά το βράδυ, ατακάραμε ένα κορ-

βέτο οθωμανικό. Οι ναύτες μάς επυροβόλουν και ένας από την 

κουμπανία μου ελαβώθηκε. Ήμεθα εις δύω ψάθες και εκάμναμε 

κίνηση κυκλωτική και όντας μας ένιωσαν να σκαρφαλώνομε από 



 

τα οπίσθια του πλοίου οι Τούρκοι μάς εκοίταξαν με πανικό και 

τρόμο. Εχυμήξαμε και τους ετσακίσαμε, όλη η οργή οπού μας 

επλημμυρούσε εξέσπασε απάνω των. Μας εθερμοπαρακαλούσαν 

εις τα ελληνικά να μην καθυστερήσομε το μακέλεμα, να τους 

φονεύσομε ογλήγορα. Καμπόσοι Οθωμανοί εφώναζαν: Πα-

τριώτες, είμεθα Έλληνες... Εγώ έσφαζα και με τα δύω μαχαίρια. 

Η αμαρτία ήτον μεγάλη αλλά ήμεθα εις χρέος να το κάμομε. 
 

Ήναι σκότος και ασέληνη νύχτα. Έγειρα εις την κουβέρτα αλλά ο 

ύπνος δεν σφαλεί τα βλέφαρά μου, ο νους μου ταξιδεύει εκεί. Την 

ψυχή μου κατατρώγει το σαράκι οπού δεν ημπόρεσα να αποφύγω 

και ν' αβαράρω όλα κείνα τα φονικά και στοχάζομαι ότι ποτές δε 

θα ξανάβρω γαλήνη. Το αίμας έχει πέσει απάνω μου. Και τες 

νύχτες δεν ημπορώ να κλείσω μάτι, όλοι εκείνοι οι αποθαμένοι 

βρουκολακιάζουν και απερνούν από εμπρός μου σα σκιές. Ήναι 

γεννήματα της νύχτας, με ζώνουν ολούθε και κράζουν. 

Πρώτον θέλω αρχίσει την αιτία οπού εσκότωσα άθρωπο και 

το 'χω μεγάλο βάρος εις την ψυχή μου. Ενθυμούμαι καλώς, ήναι 

γραμμένη εις τη μνήμη μου εκείνη η πρώτη φορά. Ήτον άνοιξη 

του έτους 1830, εσίμωνε η εσπέρα όντας ευρέθηκα πλησίον της 

Σίφνος μ' ένα καΐκι, ηθέλαμε ν' αγοράσομε ψωμιά και τυριά και 

όταν ανταμώσαμε δυο παιδαρέλια σε μια βάρκα τα αρωτήσαμε αν 

έχει κανά τσοπάνικο κατά κει. Δεν ηξεύρω το λόγο, ημπορεί να 

ξαφνίστηκαν, ημπορεί να εφοβήθηκαν και μας εντουφέκισαν 

αναίτια. Εγώ έλαβα πληγήν κατά τον ώμον, πλην, αν και 

λαβωμένος, επήδησα εις τη βάρκα των, εξιφούλκησα και 

ετραυμάτισα δια της σπάθης μου το ένα παιδαρέλι εις την 

κεφαλήν, οπού η κοψιά ήτον βαθεία και του εστέρησε την ζωή. Ο 

έτερος έλαβε φυγήν και σκοντάβοντας από την τρομάρα του 

έπεσεν εις την θάλασσα καλώντας εις βοήθεια. Το τσούρμο τον 

εγυρόφερεν εις το νερό και τον εκάμαν με τες σπάθες κρέας. 

Γιόμισε η θάλασσα αίμας και εμαζευτήκαν τα οψάρια. Αλαρ-

γέψαμε ογλήγορα και εσαλπάραμε αμέσως. Η πληγή μου επύ-

ρωσε και είχα θέρμες δια κάμποσες ημέρες κι έβανα κεραλοιφή 

έως οπού να γειάνει. Ετούτο το φονικό θα το 'χω βάρος και 

μαράζι εις τη ζωή μου όλη, ήτον βλέπεις και τα δύω παιδαρέλια. 



53 

 

9 τ' Απρίλη μήνα κι εμείς κόστα κόστα αρμενίζομε εις 

Μικρασίαν. Πριν απ' ολίγον, εις το πέλαγο ευρισκόμενοι, 

απαντήσαμε το σαμιώτικο τρεχαντήρι του καπτάν Αντώνη 

Παλιού οπού μας ανεγνώρισε και μας εφώναξε με τη μπουρού τα 

χαμπέρια της Σάμος. Ο κόζμος εις Σάμον δεν έχει να φάγει και 

ψωμολυσσά, πλην οι Σάμιοι καπεταναίοι, αθρώποι παραδόπιστοι, 

αγκαλά έχουν το λεύτερο ν' αγοράζουν σιτάρι εφτηνά εις τα μέρη 

της Ανατολής δια να το δώκουν εις Σάμον, ακόλουθα το μπαρκά-

ρουν εις τους ελληνικούς τόπους και το πουλούν εις υψηλές τιμές. 

Αντάμα με την άλλη άτιμη φάρα, τους εμπόρους, στοιβάζουν τον 

σίτον εις τες αποθήκες δια να ανέβει η τιμή και δια να πουλήσουν 

ύστερον ακριβά κι ενώ αναμεταξύ ο σαμιακός λαός ψοφά. 

Πολλά ήναι η ιστορία μου. Το ξαναλέγω, μόνον η θάλασσα 

έχει απομείνει πλέον δι' εμέ και δι' όλους μας. Και εδώ, όμως, 

μας κυνηγούν ολούθες, εις όλες τες θάλασσες, ο αυτοκρατορικός 

οθωμανικός στόλος και η ελληνική κουρβέτα Αμαλία. Εις τα 

μέρη τα ελληνικά παγαίνω πλέον μόνον κρυφά κι ανάκρυφα με 

ψεύτικο πασσαβάντι δια τον φόβο της αιχμαλωσίας, εις δε τα 

μέρη τα οθωμανικά παγαίνω μόνον μασκαρεμένος, εάν πιαστώ 

από δαύτους θα με κόψουν και θα γεμίσουν την κεφαλή μου 

άχερα. 

Και εις Σάμον η Ηγεμονία με έχει επικηρυγμένον. Επαρομοίως 

θέλω να είπω δια τη Σάμο, οπού έζησα κι εμεγάλωσα, οπού ήτον 

η φαμελιά μου και το βιός μας, κι οπού εις τη νήσον αυτή 

ανδρειώθηκα. Και εκεί επαράχωσα τα γονικά μου όντας 

απόθαναν. Τώρα πια δεν κατέχω μήτε μιας σπιθαμής χώμα. 

Οσπήτια, χωράφια και αμπέλια εδημεύθησαν και τα επήραν οι 

τουρκοπροσκυνησμένοι. 

Μόνον η θάλασσα απέμεινε πλέον δι' εμέ. Και μόνον εις τη 

θάλασσα ζω λεύτερος. Με τη γνώμη του αθρώπου οπού ζει της 

θαλάσσης τα βάσανα και τη λευτεριά οπού κουβαλεί η ζωή του 

πειράτη. Και ζω ομού με τους συντροφοναύτες, αδερφοποιμένοι, 

ομονιασμένοι, έχομε σέβας ο ένας για τον άλλονε, χωρίς αφεντικά 

απάνω από την κεφαλή μας. Είμαστε λεύτεροι. Μόνον εγώ έχω 

ένα λόγο παραπανίσιο και πρέπει να ήμαι πάντοτες ακριβοδίκαιος 



 

δια να υπάρχει ισότης, επειδής έτζι το εποφασίσαμε, έτζι το 

θέλομε κι όχι από αναγκασμό. Σήμερον είμεθα ζωντανοί, αύριον 

ημπορεί και να μην υπάρχομε. Τες αποφάσεις τες παίρνομε από 

κοινού, και κανένα δεν βιάζομε να κάμει κατιτίς οπού δεν του 

αρέζει. Πλην, ουδένας ημπορεί να κάμνει του κεφαλιού του, 

πρέπει ο καθείς να γνωρίζει τι οφείλει να πράξει όταν έρχει εκείνη 

η ώρα. Ο καπιτάνιος κάμνει τη μερασιά της λείας εξίσου εις 

όλους και πρέπει να πεινάσει το ψωμί ομού με τους άλλους, να 

κοιμηθεί εις τα ογρά ομού με το τσούρμο, να έμπει πρώτος εις τη 

φωτιά, πρώτος εις τον κίντυνο και την καταδίωξη. Και πρέπει να 

ήναι μεγάθυμος, να χαρίζει τη ζωή εις εκείνον οπού θα προσπέσει 

και θα παραδοθεί. Έχω κάμει όρκο, όποιονε πειράξει γυναίκα να 

τόνε σφάξω με τα ίδια μου τα χέρια και αν κανείς καταδώσει, εγώ 

εμπρώτοις του ρουφιάνου θα του κόψω τη γλώσσα και μετά θα 

τόνε κάψω. 

Εις Σάμον ανδρειώθηκα και όσον ημπορώ να ενθυμούμαι, 

την καρδιά των Σαμίων δεν έπαψε ποτές να τήνε τρώγει το σαράκι 

του μίσους για τον ηγεμόνα Βογορίδη και τη διοίκησή του οπού 

τους όρισαν ετζιθελικώς οι Οθωμανοί. 

Κατ' εκείνους τους χρόνους, εις Σάμον είχαμεν έριδες τα 

δύω κόμματα, των Καρμανιόλων οπού εγύρευαν την Ένωση με 

την Ελλάδα και των προσκυνησμένων Καλικαντζάρων οπού 

ενυχτοπερπατούσαν δια τον φόβον της φανέρωσής των. Οι 

Σαμιώτες έκαμαν επανάσταση και οι Καρμανιόλοι εξεσήκωναν το 

λαό να πολεμήσει τον Τούρκο, μπροστάρης ήτον ο Λυκούργος 

Λογοθέτης, Παπλωματάς το αληθές του όνομα, ομού με τον 

καπτάν Κωσταντή Λαχανά, τον καπτάν Σταμάτη Γεωργιάδη, τον 

παπα-Κύριλλο και άλλους, όλοι των Καρμανιόλοι και μέλη της 

μυστικής «Φιλανθρωπικής Εταιρείας» και οι καπεταναίοι εκείνοι 

εξελευτέρωσαν την Νήσο. Απέρασαν αυτά, ελούφαξαν οι 

νυχτοκόρακες Καλικάντζαροι αλλά δεν εσυχάσαμεν. Τρεις φορές 

έστειλε ο Σουλτάνος το στόλο τον αυτοκρατορικό με τα λεφούσια 

του ανάντια εις τη Σάμο, οπού έκαμναν γιουρούσια, πλην οι 

Σάμιοι επολέμησαν με παλληκαροσύνη και έτζι αποκρούστη ο 

εχτρός. 



55 

Αυτά έτρεξαν κατ εκείνους τους χρόνους της επανάστασης 

και η Σάμος εκέρδισε την ανεξαρτησίαν εις έτος 1830 και οι 

Καρμανιόλοι εσυνέχιζαν τον αγώνα δια Ένωσην με την Ελλάδα, 

ενώ οι Προστάτισσες Δυνάμεις της Εσπερίας άλλα είχον κατά 

νου. Και εδιαβάζαμε εις τες γαζέτες της Σμύρνης τα τόσα παχιά 

λόγια οπού έλεγον οι Φράγκοι και οι κονσόλοι των, ότι τάχα η 

Φράντσια κι η Ινγκλατέρα έγεναν το ένα δια να βοηθήσουν τους 

Σάμιους εις Ανατολήν, ενώ εκείνοι έλαβον απόφαση εις τα 

Λονδίνα να μην έμπει η Σάμος εις το νέο ελληνικό κράτος, τα 

ενθυμούμαι όλα καλώς αγκαλά ήμουνε παιδαρέλι. 

Και το θέρος του έτους 1834 όλοι οι παναστάτες 

Καρμανιόλοι, τριάμισι τόσες χιλιάδες οικογένειες εμβαρκαρί-

στηκαν εις τα πλοία δια να γλυτώσουν τες κεφαλές των αφήνοντας 

το άπαν ξοπίσω εις τες χείρες των Καλικαντζαραίων 

πλιατσικολόγων, τα οσπήτια, το βιός των και τον τόπο των και 

υπήγαν εις τα Ελληνικά μέρη, εις Χαλκίδα και αλλαχού. 

Και επιβλήθηκε στανικώς από τες μεγάλες Δυνάμεις εις τη 

Νήσο το ηγεμονικό καθεστώς. Εδιατάξανε ετζιθελικώς η Σάμος 

να γενεί Ηγεμονία και ο λαός της Σάμος υποχρεώθηκε να 

πλερώνει κάθε χρόνο οχτακόσες χιλιάδες γρόσσια φόρο υπο-

τέλειας. Ηγεμόνας είχε διοριστεί από το Σουλτανάτο ο Στέφανος 

Βογορίδης, χριστιανός σκύλος, άθρωπος της Μεγάλης Πόρτας 

και εδιοικούσε όλους τους χρόνους από την Κωσταντινόπολην. 

Ετούτος ο ηγεμόνας αποδείχτη περσότερο Τούρκος και από τους 

οθωμανούς αγάδες. Δεν επάτησε το ποδάρι του εις τη Νήσο -μίαν 

φορά ήρχε όλο κι όλο, εις τα 1839, οπού κι' έμεινε διολίγον- και 

εσύναζε μόνον τα δοσίματα υποτέλειας. Τη Σάμον την 

ελογάριαζε πάντοτες ως τσιφλίκι του και ερούφαε μόνον τα 

καλούδια της. Αχόρταγος και τζαναμπέτης και ατός του και το 

καθεστώς οπού έστησε, εκυβέρνα με την βίαν και έκαμνε μοναχά 

το άδικο. Άθρωποι του Ηγεμόνα και της Διοίκησης εδιορίστηκαν 

όλοι οι ξεπουλημένοι εις τους Τούρκους Καλικαντζαραίοι, άξιοι 

δούλοι του αφέντη των. Και η υποταγή ετελειώθηκε με τα όπλα 

των Τούρκων και τη βοήθεια των Καλικαντζαραίων, οπού όλα 

εμαγειρεύοντο πια αναμεταξύ των και ουδείς ετόλμα να ομιλήσει. 



 

Το καθεστώς τρομοκρατεί τον λαόν εις Σάμον, συλλαμβά-

νουν εις τα καλά του καθουμένου και ξυλίζουν δημοσίως και δια 

ψύλλου πήδημα τον κοζμάκην, φυλακώνουν και ξεφυλακώνουν. Οι 

φαγάδες της Διοίκησης, οι κοτζιαπάσηδες, όλους τους χρόνους 

ερούφηξαν το αίμας του κόζμου, κι όλο μαζεύουν χαράτζια εις το 

όνομα κάποιου άφαντου Ηγεμόνα. Ο λαός της Σάμος δεν άντεχε 

και εβαρυγκόμα καργαρισμένος, ζαλωμένος, ζορισμένος ολούθε 

και η ζωή εγένετο καθημερινώς δυσκολότερη. Δικαιοσύνη δεν 

υπήρξεν ποτές και εις τους δρόμους του Βαθέος και της Χώρας 

δεν ήκουες άλλο τις από ανάθεμα και τρισανάθεμα. Και όταν 

κανείς εθαρρευόταν να παραπονεθεί κατά των ανομημάτων της 

εξουσίας τον εξαπόστελναν χωρίς εξέτασην ούτε δίκια κρίση εις 

τα Τουμπρούκια ή εις το Μπάνιον, τη φοβερή φυλακή της 

Κωσταντινόπολης. 

Επαρομοίως και το παπαδαριό, χειρότεροι των Τούρκων, 

μαζώνουν την μεγάλην παραγωγή από τους αγρούς και εις όποιον 

εγόγγυζε, οι δεσποτάδες του έταζαν μετά θάνατον καλύτερη ζωήν, 

και αν κανείς ομίληε ποτές δια ξεσηκωμόν, ερχίζαν τους 

αφορισμούς και τους εξωκκλησιασμούς και το ανάθεμα τρις! 

Αφόριζαν, αφόριζαν, μέχρις οπού οι αποθαμένοι ήβγαιναν από τα 

μνήματα ολάκεροι και βρουκολακιασμένοι. Και για όλα τούτα η 

Ηγεμονία έλεε ότι δεν ημπορούμε να ρίχνομε το φταίξιμο εις τον 

Σουλτάνο και απαγόρευε να διαφεντεύομε τα δίκια μας και να 

λέμε εις το φανερό τη γνώμη μας. 
 

Είμεθα εις τα μισά τ' Απρίλη μήνα κι έχομε εις κατοχήν ένα 

ψαροκάικο και περιφερόμεθα τολμηρώς εις τα παράλια της Μυ-

τιλήνης, εψές ατακάραμε μίαν χιακή μπομπάρδα με δεκαπέντε 

επιβάτες οπού είχε πλώρην δια Κωσταντινόπολην. Από τους 

επιβάτες αφαιρέσαμε περί τα χίλια τάλληρα μόλον οπού έκλαιγαν 

και επαρακάλουν, οι γυναίκες μας ετρύπησαν τ' αυτιά με 

στριγγλιές και κατάρες, εκωπηλατήσαμε γερά δια να αλαργέψομε 

και να μην τις ακούγομε. 

Τες προηγούμενες ημέρες ατακάραμε ακόμη μερικά οθω-

μανικά μπάρκα με φορτία καλότατα, λινό, ρύζια, λαχανικά, 

αλάτια και δέρματα. Σήμερον κατά το εσπέρας και εις το μέσον 



57 

του Αδραμυττηνού κόλπου επουλήσαμε μισοτιμής σάκκους 

σπόγγων, οπού είχομεν αρπαγμένους από το ρώσικο μπριγκαντίνι 

Παναγία Τουρλιανή. Τους αγόρασεν ο Ιωάννης Κασσέτας, 

γαμπρός του Βρούλου, δια να τους μεταφέρει εις Σμύρνην και 

Τσεσμέν δια μεταπώληση. 
 

Παντού γύρω εις την πλάση μεγαλώνει το άδικο, κι εμείς οι 

πειράτες με το γδύσιμο αποδίνουμε δικαιοσύνη, το δίκιο ήναι ο 

γδικιομός. Ήναι, σαν να λέμε, ένας τρόπος να δείξεις εις τους 

αθρώπους, εις το λαό, να ιδέ, ημπορείς κι εσύ να αντισταθείς, να 

παλέψεις εναντίον εις τον δυνάστη, εις το άδικο και την αυθαι-

ρεσία του δυνατού. Να κάμομε τον αγώνα όλοι μαζί δια να 

φτάσομε μίαν ημέρα εδώ απάνω εις τη γης σε μία ζωή οπού δεν 

θα υπάρχει πλέον τυραγνία και θα βασιλεύει το δίκιο και όχι να 

χάσκομε ακούγοντες τα φούμαρα του παπαδαριού δια μετά θάνα-

τον ζωή. Το οσμίζεσαι οπού σήμερον ήναι μία νέα εποχή, αλλάζει 

ο κόζμος, ο ντουνιάς, απερνούμε από το παλαιό κι αρα-

χλιασμένο εις κατιτίς το καινούργιο. 
 

Ενθυμούμαι τη χρονιά οπού έκαμα αρχήν πειρατεύοντας εις 

ετούτα τα μέρη της Ανατολής, ήτον θέρος του 1838 και εις 

Σάμον ήρθε διορισμένος Επίτροπος ο σαρδανάπαλος υγιός του 

ηγεμόνα, ο Γιάγκος Βογορίδης, οπού ήτον ανώμαλος και ζαβός 

και δεν ήξευρε να χωρίσει δύω λογιώνε άχερα και τα πράγματα 

εις Σάμον επήγαν τρισχειρότερον. Ο λαός της Σάμος έδωκε του 

ανώμαλου το περιγελαστικό όνομα Πλουμού. Με τον ερχομό της 

Πλουμούς, λοιπόν, δεν άργησε πολύ και η Νήσος εγέμωσε 

Φραγκολεβαντίνους και μουσαφίρηδες, μπιστεμένους του Βο-

γορίδη. Όλοι των δούλοι και υπηρέτες των Οθωμανών, εσέρνο-

ντο εμπροστά εις τα αφεντικά των. Εις την αρχήν με επλεύρισεν 

ένας από δαύτους, βουλευτής της Σάμος, παστρικόν ρούχον, ο 

Μανώλης Πάσσος από τους Βουρλιώτες, οπού είχε πολλά 

παρεδώσε με ληστοπειράτες και κλέπτες. Αυτός εγνώριζε και την 

δράσην μου εις την Ανατολήν. Κατά πρώτον με επαρησίασεν εις 

τον Παρμαξίζη. Ο Χριστόδουλος Παρμαξίζης ήτον διαβόλου 

κάλτσα, έσουρνε την Πλουμού από τη μύτη κι έκαμνε δαύτος 



 

αληθώς κουμάντο οπού παλαιότερον ήτον από τους αρχηγούς 

των Καρμανιόλων και τώρα είχε γένει το ένα με τους Καλικα-

ντζαραίους και ευρίσκετο εις την υπηρεσίαν της Ηγεμονίας. Και 

ήτον αυτός οπού με έμπασεν εις τες απόκρυφες δουλειές Διοί-

κησης και ληστών, και με εμίστωσε δια να κάμω τες βρωμο-

δουλειές των. 

Ο Παρμαξίζης ήτον άθρωπος μισητός εις τον λαό, πονηρός 

και άτιμος, έκοβε κι έραβε, εδιόριζε και απολνούσε. Ήτον 

άθρωπος πολλά ικανός, επιτήδειος και μέγας θεομπαίχτης. 

Τα είπαμε, τα εσυμφωνήσαμε και μία των ημερών με επα-

ρησίασεν εις τον Διοικητήν οπού ήτον αρσενοκοίτης. Με εγνώ-

ρισεν ομοίως εις τον εισαγγελέα Σιβίνη και τον αρχιδικαστή 

Σταύρακα, ετούτοι ήτον γεννήματα της Κέρκυρας και Ιθάκης. 

Ένας και ένας, καλότατα κουμάσια όλοι των. Με εκάλεσαν και εις 

τα οσπήτια των, οπού είχον εκεί φτιαγμένα χαμάμια και έκαμναν 

συναναστροφές με τες δημόσιες, δια να μη τους βλέπει ο κόζμος, 

ενώ οι κυράδες των επάγαιναν αλλαχού και έπαιζαν ολημερίς τα 

χαρτοπαίγνια. 

Φταίγω και ατός μου, οπού αρχίνησα νταραβέρια με το 

καθεστώς, επήγα και ήβγαλα μονάχος τα μάτια μου όντας έκαμνα 

αλισβερίσι με την εξουσίαν και τους μουτζούρηδες νυχτο-

κόρακες. Και όπως λέγουν, όποιος νύχτα πορπατεί, λάσπες και 

σκατά πατεί. Ο Ντερβίσης Ιμπραΐμ οπού έζηε ολομόναχος εις 

σπήλαιον εδώ εις Σάμον, Γιώργης Δελή Κωσταντής ονομαζό-

μενος -τώρα πια θα ήναι αποθαμένος- μ' είχεν ειπεί δια τον Σι-

βίνη ότι ήτον παγεμένος εις Περσίαν οπού έκαμε το σουνέτι και 

εφόρεσε το καφτάνι του Ντερβίση με το μακρύ κιουλάφι, εκρά-

τησε καραμούντζα, εις το στήθος είχε την πολύγωνη περσική 

οστράκινη πλάκα και εβαπτίστη Ντερβίσης Μουσταφά. Πλην, το 

εκράτει μυστικόν. Ο μακαρίτης έλεγεν ομοίως ότι ο Σιβίνης 

επάγαινε κάθε χρόνο εις τον τεκέν της Σμύρνης οπού τον εσα-

λαβάτιζε ο Χουσεΐν χότζας και ακολούθως έκαμνε τες βίζιτες εις 

το χάνι της Ματάμας δια αφροδίσια όργια. 

Πάω παρακάτου εις την ιστόρηση του βίου μου. Οι άθρω-

ποι της εξουσίας μου έδωκαν την είδησην δια να ληστεύσω ένα 

κερβάνι εις την στερεάν της Ανατολής και να διαμερασθούμε τα 



59 

λάφυρα. Εκείνοι ήθελαν να παίρνουν τα πολλά και να κρατώ εγώ 

τα ολίγα, θα ελάμβαναν τέσσερα στα έξη μερίδια αφ' όσα θα 

έκλεπτα. 

Εφύγαμε νύχτα με ένα καραμουζάλ από το Μετζίκι και 

υπήγαμε αντικρύ εις Μικρασίαν με την πληροφορίαν οπού είχαμε 

δια λαφυραγώγηση του κερβανίου όπου επάγαινε τα βασιλικά 

δοσίματα εις Κωσταντινόπολην, μεγάλην ποσότην χρυσόν και 

ασήμιν, και όντας ενύχτωσεν και έκαμαν κονάκι δια να 

ξαποστάσουν τα ζώα και οι εμπόροι εμείς επιτεθήκαμε. 

Ήτον ζαπτιέδες χωροφύλακες μαζί εις το κερβάνι και έπε-

σεν ντουφεκίδι πολύ και είχαμεν και εδικούς μας σκοτωμένους. 

Εις τον τόπο αφήκαμε το Γιαννούλη Καλαπαλήκη και τον Μήτσο 

Καψοκώλη. Οργίστηκα πολλά οπού δεν μου το εμήνυσαν πριχού 

και επιστρέψαντας εις Σάμον δεν ηθέλησα πλια να δώκω μερδικόν 

εις τον Χριστόδουλο Παρμαξίζη και εις την Διοίκηση κατά το 

συνήθειο, πλην εμοίρασα τα λάφυρα εις τους συντρόφους. 

Εκυνηγήθηκα από δαύτους, τους προεστούς και τους κο-

τζιαμπάσηδες, αθρώπους ασυμπάθηστους και δεσποτικούς, μι-

σητούς εις το λαό της Σάμος δια την αυθαιρεσία των, με 

εκατατρέξανε όλοι εκείνοι οπού ήτον υπερέτες των Οθωμανών και 

εμαϊμουδίζαν τον Τούρκον εις την ενδυμασίαν, εις τους τρόπους, 

εις τα της οικίας του. Βέβαια φταίγω κι ελόγου μου οπού επήγα 

και τα έμπλεξα μαζί των κι έγενα συνεταίρος εις τες κλεψές των κι 

έκαμνα τις ατιμίες των. Πλην η τρισκατάρατη Διοίκηση δια την 

οποία εκιντύνευσα, και τον εαυτόν μου θυσίαν έκαμα, με 

ανάγκασε να γυρνώ εις την Ανατολήν και να ληστεύω δι' άτιμον 

και ουτιδανόν συμφέρον, το αργύριον, και κάθε πρόσκλησή μου 

εις τη Χώρα μου εκόστιζεν μία περιουσία δια τα μερδικά όλων 

των κλεπτών της Διοίκησης, πλην εγώ ποτές δεν είδα όφελον από 

τα μεγαλεία των. 

Ο Διοικητής, ο αρσενοκοίτης ντε, εθύμωσε μεγάλως, 

εδιάλαβε τα πραχτέα μου κλοπήν, δηλαδής ότι εγώ έκλεψα τους 

κλέπτες, και δι' αυτό έγινε μέγας εχθρός μου και με εκυνήγησεν 

με οργή θυμού. Και ο Χριστόδουλος Παρμαξίζης ομού, 

άθρωπος άνανδρος και αχρείος, μου εκήρυξε τον πόλεμο, 

εμπρώτοις με εκατηγόρησεν ότι έκλεψα δια νυχτός εις τον λιμένα 



 

Βαθέος από ένα βουλημένο πλοίο ιγλλέζικο τα χαλκώματα ομού 

με τον Φραγκανεστάση. Είπεν ακόμη ότι ελήστεψα το υπό 

ρωσικήν σημαίαν μπριγκαντίνι Ενώχ εις τον λιμένα Βαθέος, οπού 

αληθώς το έγδυσα, και μετά τούτο διαλαλήθηκε εις το Βαθύ ότι 

ηύραμε και θησαυρόν. Ακόλουθα είπεν ότι έσφαξα τον πειράτη 

Καλούδη ως πρόβατο, νύχτα εις την Στεφανούπολη και του 

έκοψα την κεφαλήν δια να εισπράξω την αμοιβή των πέντε 

χιλιάδων γροσίων, ενώ εγνώριζαν καλώς ότι του Καλούδη του το 

είχα ταμένο, επειδή εκείνος μετά από την περιποίηση του 

φάλαγγος οπού του έκαμαν ομολόγησε ψευδώς ότι εγώ κατέχω 

χρυσαφικά και μαργαριτάρια. 

Και ο δολερός Παρμαξίζης, ο πανούργος, μας 

εκακολογούσε παντού και έλεε ότι δεν ήμεθα πιστοί υπήκοοι του 

υψηλότατου Πρίγκιπος Βογορίδη, ότι οργανώναμε κινήματα 

οχλαγωγίας και εσχεδιάζαμε τον όλεθρο της Πατρίδας. Και τι 

δεν είπεν. 

Τέλος, με εσυνέλαβαν οι προσκυνησμένοι Σάμιοι και 

απέρασα τα πάνδεινα. Ήτον μήνας Νοέμβρης του έτους 1843, 

όντας τα μεσάνυχτα με εσήκωσαν γεροί χτύποι εις την θύρα, 

επήγα γδυμνός να ανοίξω και είδα τον οπλαρχηγόν της Διοι-

κήσεως ομού με καμιά πενηνταριά αρματωμένους, οπού με έδε-

σαν και με οδήγησαν εις τα Τουμπρούκια. Το πρωινό 

επαρησιάστηκα εις τον Διοικητή, οπού έκαμνε ότι δεν με γνωρίζει 

και με αρώτησε πώς ονομάζομαι, ποία ήναι η πατρίς μου, η 

ηλικία μου, το επάγγελμά μου, η θρησκεία μου. Ο τούρκος 

σκριβάνος έγραφε εις μία κόλλα χαρτί, και τέλος ήθελε να ακού-

σει εάν θα επλήρωνα όλον το χρυσάφι του κόζμου δια το χαρά-

τζι. Εγώ ήμουν αγέρωχος και δεν εδέχθηκα το χαράτζι. 

Και έτζι αρχίνισε η ανάκριση με φάλαγγα και βασανισμούς. 

Αχρείε συνωμότα, αγνοείς το έγκλημά σου; Μου έλεγεν ο 

Διοικητής και με εβίαζαν να ομολογήσω ότι έχω μυστικήν 

ανταπόκρισην με τους έστοντας εις Ελλάδα και ότι διεγείρω τον 

λαό κατά της Διοικήσεως και μιλάω για ελευθερία ελληνική, 

εζήτει δε δια την απελευθέρωσή μου ογδόντα χιλιάδες γρόσσια. 

Τέλος έφθασε η ανάκριση εις πέρας χωρίς να είπω γρυ. Με 

υπήγαν σε κελί και από τα διπλανά ήκουγα οιμωγές και κλαθμούς 



61 

αντρών και γυναικών. Τη δεύτερην ημέρα τα ίδια, με ετσιτσίριζαν 

καθημερινώς με βασανισμούς, μου έκαμναν τον φάλαγγα, οπού 

πεντακόσιοι ραβδισμοί εις τους πόδας ήναι ο ελάχιστος της 

ποινής όρος, και τοιαύτες σκηνές είχομεν καθημερινά και εις 

αφθονία. Απέρασα τα μύρια όσα και μου εμαύρισεν ο κώλος από 

το μαστίγωμα. 

Δια να με αφανίσουν με εκατηγόρησαν ότι τα προηγούμενα 

έτη, ομού με Σαμιώτες οπλαρχηγούς εσυνωμοτούσα και 

εξεσήκωνα τον λαό, ότι ήμαι μηδενιστής και δημεγέρτης και 

εφοβέριζαν ότι θα με βάνουν εις δίκη οπού όλοι ηξεύραμε ότι εις 

ετούτες τες δίκες οι δικαστές ήναι πάντοτες μιλημένοι και η κρίση 

άδικη. 
 

Εις την φυλακή κατά μήνα 8βρη του 1844 εμάνθανα ότι οι πα-

πάδες εδιάβασαν εις όλες τες εκκλησίες της Νήσου τες κατη-

γορίες κατ' εμού και κατ' άλλων φυγάδων καπεταναίων και 

εβγήκεν εις την Χώρα και την Στεφανούπολην τελάλης και 

έκραξεν ότι ημείς είχαμεν οργανώσει την επανάσταση του 1841 

έτους και ήμεθα οι πρωταίτιοι και η δίκη θα εγένετο την α. του 

Νοέμβρη μήνα, ερήμην των περσότερων, εις το Κεντρικό 

Δικαστήριο της Σάμος, του Σταύρακα προεδρεύοντος, δικαστές 

τον Τρεμπετέρο και τον Φωτιάδη και εισαγγελέα τον Σιβίνη. 

Εις τη δίκη οπού εβάσταξε το όλον ημίσειαν ώραν, ο Σι-

βίνης ήτον αυτός οπού πρώτος αγόρεψε και έκραζε διαρκώς με 

βροντερή φωνή: Θάνατον εις τους κατηγορουμένους! Θάνατον! 

Δια να σώσομεν την Ηγεμονίαν... 

Την άλλην ημέρα το δικαστήριο ήβγαλε την κρίσιν οπού 

όλοι την εγνωρίζαμεν από τα πριν και οπού εμένα και άλλους δύω 

μας καταδικάζει εις λαιμοτομίαν, άλλους εξοστρακίζει δια βίου, 

τους δε επίλοιπους καταδικάζει εις δια βίου δεσμά, και τα 

κτήματα όλων δημεύονται προς όφελος των νυχτοκοράκων 

Καλικαντζαραίων. 

Έκαμα εις τα Τουμπρούκια μήνες δώδεκα έως οπού εκα-

τόρθωσα και εδραπέτευσα. Ο πνιγμένος από τα μαλλιά πιάνεται, 

έτζι, και δια να δραπετεύσω από την φυλακή εις την Στεφανό-

πολη, εσύναξα καμένες στάχτες μέσα εις το μαντήλι μου και όταν 



 

ο φύλακας ήφερε φαγί τού τες εφύσηξα εις τα μούτρα και με το 

πηρούνι εκάρφωσα το ανδράποδο εις τα μάτια και εξέφυγα από 

την ανοιχτή θύρα. 

Πολλοί ετρέξανε μαζί μου όξω από την φυλακή και εχα-

θήκαμε εις τα πέριξ. Καμπόσοι οπού εφύγαν εις τα βουνά έγιναν 

καπεταναίοι και πολεμούνε μέχρις ετούτες τες ημέρες των Σαμίων 

τη Διοίκηση έστοντας φίλοι μου. Και εξ όσων μανθάνω, όσους 

στρατιώτες κι αν στέλνουν οι προσκυνησμένοι της Χώρας, οι 

καπεταναίοι του βουνού τους κάμνουν κρέας και τα πτώματά των 

τ' αφήνουν άταφα δια να τα τρώνε τα όρνια. 

Έκαμα δια καιρόν ποδοκόπι απάνω εις τα όρη, δραπέτης 

και παναστάτης, εσούρθηκα με πληγιασμένους τους πόδας και 

τότες ορκίστηκα εις την άγια θάλασσα οπού με εγέννησε ότι όσοι 

δυνάστες και αν επέφταν εις χείρας μου θα τους έσφαζα ανηλεώς. 

Επέρασα αναρίφνητες κακουχίες και μαρτύρια απάνω εις τον 

Άμπελο και εις τον Κέρκη, οπού εκρυβόμουν εις σπήλαια και εις 

μαντριά και μόνον ο οπλαρχηγός Αλέξιος Σαλταφέρος με 

επεριμάζεψε και μ' έκρυψε και εις την αρχήν του Μάρτη μήνα 

εκανόνισε και εξώφυγα κρυφίως με πέραμα εις τον Μαγκανίτη της 

Νικαριάς, οπού ήναι τόπος απάτητος και εκρύβηκα εις εδικούς 

μου αθρώπους· κείθε παγαίνεις μόνον θαλασσίως και δεν ημπορεί 

να απεράσει κανείς από στεριά πάρεξ και ήναι δεμένος από το 

γρανιτόβραχο του Αθέρα. Και αφού έμεινα δια αρκετόν εις τον 

κρέββατον έως οπού να γειάνουν οι πληγές μου, εβγήκα εις το 

φανερόν. Μετ' ολίγον έσμιξα με τον ντήνιο Τίγκα οπού επάγαινε 

με φορτίον εις την Μικρασία. Εκάμαμε συμφωνία να 

εμπαρκαριστώ κατά την επιστροφήν του ως πλήρωμα με ψεύτικα 

χαρτιά εις το πέραμά του και να υπάγω εις Σύραν. 

Αυτά έτρεξαν κατ' εκείνους τους χρόνους και αληθώς ο Τί-

γκας εις τον γυρισμόν με επήρε μαζί του και ολίγες ημέρες αρ-

γότερον, εις τες 14 Γιούλη μήνα του έτους 1845, εφθάσαμεν εις 

Σύραν οπού και ετελείωσαν τα βάσανά μου. 
 

Μισά τ' Απρίλη μήνα, ευρισκόμενοι εις το πέλαγο, απαντήσαμε 

το σαμιώτικο τζερνίκι του Θοδωρή Καραγιάννη οπού μας εφώ-

ναξεν με το βούκινα τα χαμπέρια της Σάμος. Ο νέος καϊμακάμης 



63 

Κονεμένος υποσχέθηκε αμνηστία δι' όλους φτάνει να 

προσκυνήσουν. 

Κατακαημένη Σάμος! Άλλος ένας διορισμένος ραγιάς ενός 

ακόμη άφαντου Ηγεμόνα. Εγώ ντεμενέδες εις τη ζωή μου δεν 

έκαμα, δεν έσκυψα ομπρός εις ουδένα και αιστάνομαι ο ευτυ-

χέστερος όλων, ο πιο ελεύθερος όλων. Εμείς οι πειράτες είμεθα 

άντρες ζωντανοί και παναστάτες. Ομού με το τσούρμο μου ορί-

ζομε τη ζωή μας και το θάνατό μας. Αυτοί οπού ζούνε εντός της 

κοινωνίας καρτερούν να γένουνε λεύτεροι, μα δεν γένονται ποτές, 

διότι ήναι δέσμιοι με σχοινία αόρατα και καταναγκασμούς, 

σκύβουν διαρκώς την κεφαλή και αποσώνουν την ψωροζωή των 

εις τα στρώματα απάνω. 

Εγώ εις την θάλασσα ήμαι βασιλιάς, εις το Αρχιπέλαγο 

βασιλεύω ελόγου μου και όχι ο Οθωμανός ούτε οι καζικτσήδες 

απατεώνες εμπόροι με τις ψευτονόμοι των και την αδικία των. Οι 

εμπόροι και οι καραβοκύρηδες τρέμουν ομπρός μας. Ήμαι εις 

χρέος και καθήκον δια να τιμωρώ τους κλέπτες εμπόρους. Να 

χύνω το αίμας των που το έχουν ρουφήξει από άλλους. 

Εμείς σφάζομε φανερά και τιμίως, εκείνοι σφάζουν δολερά 

και κρυφίως. Εμείς αφαιρούμε τη ζωή των κλεπτών σε μια μόνη 

στιγμή, εκείνοι σφάζουν σιγά σιγά και καθημερνά με τα τεφτέρια 

των τυραγνώντας τα θύματά των, εμάς μας ονομάζουν 

κακούργους και αυτουνούς ενάρετους γιατί σταυροκοπιούνται εις 

τες εκκλησίες. 

Εμάς λέγουν ληστοπειράτες, ενώ οι αληθινοί ληστές ήναι οι 

εμπόροι, οι τοκιστές, οι χρυσοχοί, οι κιβδηλοποιοί. Πλην εμείς, 

οι αληθινοί άρχοντες της θάλασσας, επιβάλλομε τα δοσίματα εις 

τα διερχόμενα πλοία των και εις τον πλούτο και τα αγαθά οπού 

κουβαλούνε. 

Εμείς οπού σήμερον ζούμε και αύριο δεν ηξεύρουμε αν θα 

υπάρχομε, δε λογαριάζομε τα κέρδη μήτε και τες ζημίες. Ο 

κουρσάρης ληστεύει από ανάγκη, δε θέλει να συνάξει τον πλούτο. 

Ελόγου μου, πλούτη από τον κούρσο δεν έκαμα. Μάρτυς μου η 

άγια θάλασσα. Η αδικία έχει αργάσει το πετζί μου, και ήναι η 

αδικία οπού με έκαμε παναστάτη, δια τούτο επήρα τα όπλα, δια 

να την πάψω και έλαβα απόφαση να υπάγω εις το κούρσος και 



 

έγινα πειράτης οπού ανάπτυξα δράσην μεγάλη και επειράτευσα 

πολλά πλοία εις το Αρχιπέλαγο. Οι πλείστοι κλέπτες, μπαντίδοι, 

χαραμήδες και πλιατσικολόγοι ήναι πρόβατα- δε λέγω, ημπορεί 

να αγριεύονται, να βγάνουν το λάζο εύκολα, να κάμνουν δια το τί-

ποτις ακόμη και φόνο πλην εις βάθος αθρωπάκια ήναι. 
 

Τον τελευταίον καιρόν, εις το ξάφνισμα, εις την έφοδο, μετα-

χειριζόμεθα λέμβους με δύω ψάθες για πιο ογλήγορα. Είμεθα 

όλοι οπλισμένοι, άλλος μπιστόλα, άλλος κουμπούρα ξύλινη, 

άλλος ντουφέκι, άλλοι κατέχουν δίστομα μαχαίρια, στιλέτα με 

χαρμπί, λάζους και σπάθες. Πλεύομε με ταχύτητα κατεπάνω εις 

το μπάρκο και λίγο πριν χυμήξομε φωνάζω εις τους λεβέντες μου 

να λάμνουνε ανάποδα, γυρνάμε πλαγινά και ρίχνομε τις γάντζοι 

και οι πιο σβέλτοι πηδούνε πρώτοι. 
 

Εψές εκυριέψαμε μια μπέστια με σημαίαν σπανιόλικη. Με νοή-

ματα οι ναύτες μας ελέγαν να πάρομε ό,τι θέλομε. Το πλοίο ήτον 

αδειανό και επάγαινε δια να φορτώσει. Τους αφήκαμε εις ησυχίαν. 

Οι έμποροι μασκαρεύουν την κλεψιά, εμείς την κάμνομε εις 

το φανερόν, εκείνοι μεταχειρίζονται το τεφτέρι, τον κοντυλοφόρο 

και την υπερτίμηση και εμείς τα κουμπούρια και τ' άρματα. 

Εκείνοι κάμνουν τες δουλειές των με το κουμπάσο και 

προχωρούν όντας όλα ήναι ευνοϊκά και οι πιθανότητες επιτυχίας 

ήναι μεγαλύτερες τού ίσως. Ο φτωχός κλέβει από ανάγκην και δια 

μικρότατα, άνευ καμίας αξίας, πράματα και φυλακώνεται. Οι 

έμποροι κλέβουν και ξεγυμνώνουν τον κοσμάκη και ουδείς τους 

λέγει τι. Διότι κλέβουν «νόμιμα». Ετούτοι δω οι κλέπτες δε 

διαθέτουν αντικλείδια και τανάλιες, έχουν ζυγαριές, κατάστιχα, 

εμπορεύματα. Βρωμομεσίτες οπού πλουτίζουν με τες βάρβαρες 

λεηλασίες των και οπού κλέβουν καθημερινά και απ ολίγο και 

πλουταίνουν με το πέρασμα του χρόνου ώσπου γίνονται άρχοντες 

κι αφεντικά με τρανές περιουσίες. 
 

Το ξημέρωμα ατακάραμε μια μπρικογολέττα οπού ερχόταν από 

τη Φράντσια με υφάσματα και δυο τουρκοφροντιστές εμπόρους 

από την Πόλη οπού εξεφώνιζαν να μη τους απάγω το βιός των. 



65 

Ήτον ζάπλουτοι οι παλιοκλέφτες και είχαν τα γρόσσια παρα-

χωμένα εις τα φορέματα και τα παπούτζια των. Με εθερμοπα-

ρακαλούσαν προσπέφτοντες εις τους πόδας μου και εζήταγαν να 

το μελώσουμε. Αηδίασα μαζί των και τους παρέδωκα εις τα χα-

σαπόπουλα. 

Η φάρα των εμπόρων, των τουρκοφροντιστών, οπού κοι-

μάται εις τα μαλακά στρωσίδια και πίνει τα ερχόμενα από 

Εσπερίας κρασιά και οπού τη γυροφέρνουν υποταχτικοί και 

δούλοι, ήναι άπληστη και αχόρταγη, κολυμπούνε μες στην ατιμία 

και την κλεψιά, γαντζωμένοι εις τη ζωή και τες απολάψεις σάμπως 

να 'ναι αιώνιοι, πλην τες νυχτιές πετάγονται από τον ύπνο 

αλαφιασμένοι εις τη σκέψη του θανάτου. Απελπίζονται όντας 

στοχαστούν ότι θα αποθάνουν και τι θε να απογίνουν τα χρήματα 

οπού συνάζουν, τα οσπήτια, τα χωράφια, το μαλαματικό και το 

διαμαντικό οπού έχουνε απάνω τους τον ίδρω των άλλωνε. 

Πλεονέχτες οπού βουλιάζουν εις την απληστία και ζητάνε όλο και 

περσότερα λησμονώντας ότι η μοίρα και το ριζικό ήναι για όλους 

κοινά. 
 

Εις τες 26 του Απρίλη μήνα πλεύομε εις το παράλιο της Μυτι-

λήνης. Εψές απαντήσαμε ένα ελληνικόν τρεχαντήρι με πλήρωμα 

Κρανιδιώτες, οπού το επλησίασα και το επρόσταξα να παραδοθεί. 

Οι ναύτες δια να δείξουν υποταγήν εμαϊνάρανε τα ιστία, πλην, 

όντας εζυγώσαμεν μας επυροβόλησαν μπαμπέσικα και έγινε 

συμπλοκή, εμείς εκάμαμε έφοδον αλλά ηύραμεν αντίστασην 

μεγάλη και εκάμαμεν οπίσω δια να γλυτώσομε. Εβάλαμε τα 

κουπία και εξεμακρύναμεν ογλήγορα, ομοίως οι Κρανιδιώτες 

έφυγαν προς μεσημβρία με τα πανιά γεμάτα. Ετραυμάτισαν 

τέσσαρες από τους ιδικούς μου αλλά και μείς εκατακόψαμε 

καμπόσους από δαύτους. 

Παλαιότερα όπου και να υπήγαινα, εις Πέργαμο και Σμύρ-

νην, Έφεσον, Κουσάντασι και Μανταλιά, Τσανάκαλε και Αϊβαλί, 

εις τα τετραπέρατα του πελάγου και εις τα λοιπά μέρη, είχα 

αθρώπους μπιστεμένους δια να πουλήσω τη λειμούρα. Σήμερον 

δια να υπάγω εις τα μέρη τα οθωμανικά, παγαίνω μοναχά 

μασκαρεμένος δια τον φόβο της αιχμαλωσίας. Τότες, όντας 



 

ηκούγετο ότι ήρχε ο Νέγρος μετά των οπαδών του, μας έκαμναν 

υποδοχή μεγάλη. Σήμερον φοβούνται την εξουσία οπού μας 

κυνηγά. Μας είχεν αψηλά τότες ο κόζμος. Εγνώριζαν ότι εμείς 

εγδύναμε τους κλέπτες εμπόρους και τον εχτρό και ηξεύρανε ότι 

από μας θα ψωνίσουν ευθηνά τη λειμούρα, χωρίς χαράτζια, 

πανωτόκια και κλεψιές. Πλην, νταραβέρια είχα και με πολλούς 

καπεταναίους και εμπορευάμενους. Αθρώπους μπιστεμένους είχα 

και έχω εις όλο το Αρχιπέλαγο, εις Μικρασίαν, εις το Ξάντασι 

έχω τον Χατζή Κωνσταντή Ρεΐζη, ομού με τον Ανεστά 

Καλαπαλήκη. Εις τους Κορσούς έχω το γέρο Κόντυλα. Εις τη 

Χιό νταραβέρια έκαμνα με τον ψαρριανό Κωνσταντή Βρούλο, 

πλοίαρχο του ελληνικού μπρικίου Ελισσάβετ ονομαζόμενου και 

μερικών άλλων μπάρκων, ομοίως έχω αλισβερίς με τον κουνιάδο 

του Γιάννη Κασσέτα, οπού κατέχει τρεις με τέσσαρες γολέττες. 

Ετούτοι οι ψαρριανοί καραβοκύρηδες ήναι πρώτοι εις τη 

ναυταπάτη. Βουλιάζουν τα πλεούμενά των, αφού πρώτα τα 

σφαλίσουν με καλούς παράδες και δεν εντρέπονται οι αθεόφοβοι 

να στείλουν ομού και το τσούρμο εις τον αβλέμονα δια να 

οικονομήσουν με την αποζημίωση δύω και τρία μπάρκα. Πλην οι 

πολλοί ήναι μπεσαλήδες, ο λόγος των ήναι κοντράτο. 

Εις Λέρον φιλίαν έχω με τον Γιώργη Πυλίνη, οπού ήναι 

καθόλα εντάξει, εις την Άντρον μπιστικό έχω τον Δημήτρη Λε-

ονάρδου, και εις την Σύρα έχω τον αδερφό μου και τον γαμπρό 

μου Δελαρόκκα, δουλειές κάμνω ομοίως και με τον Κρητικο-

μανώλη και το γενοβέζο έμπορο Αυγουστίνο Μπερτέν. 

Εις την Αμοργό με το Νικήτα Βλαβιανό, καπετάνιο μπο-

μπάρδας, και τον Ιωάννη Βλαβιανό, καλότατοι αθρώποι, πάντοτες 

αλέστα προς εξυπερέτησήν μου. Εις την Λήμνο έχω τον Αθανάση 

Γεωργίου και ομοίως εις Σαντορίνη το Μήτσο Φωστέρη. 
 

Εβάλαμε πανιά με πορείαν το παράλιον της Μικρασίας δια να 

δώκομε τη λειμούρα. Εις τα μέρη ετούτα νταραβέρι κάμνω με 

τον καπτάν Μουτάφη οπού ήναι θεοσεβούμενος, άθρωπος αγα-

θός, της εμπιστοσύνης. Τον ήβρα εις το μαγαζί του. Οι λεβέντες 

εκουβαλήσαν τα πλιάτζικα εις την αποθήκη του και επήγαμε ομού 

εις το οσπήτι του οπού εκάτσαμε μέχρι πρωίας. Δεν ήξευρε πώς 



67 

να μας φιλέψει, όλο φέρτε και φέρτε ήτον εις τη γυναίκα και τες 

διχατέρες του. Από κείνον έμαθα ότι είχαν αποπλεύσει από τη 

Σμύρνη δύω πολεμικά πλοία, ένα αυστριακό και ένα ολλανδικό 

και έκαμναν σουλάτσο εις τα οθωμανικά νησία των Ανατολικών 

Σποράδων προς καταδίωξή μας. 

Εκουβεντιάσαμε πολλά, ήθελα και γω να μανθάνω τα κα-

θέκαστα. Ο μπάρμπα Μουτάφης έκαμνε παράπονα δια τη ζωή 

των οπού εκατήντησε ανυπόφορη και ομίληε δια τα γενόμενα εις 

τα μέρη της Ανατολής: 

«Μίαν ημέραν να ιδούμεν ολίγον ξάστερον ουρανόν, έχομεν 

ουράνιον τόπον, και στρείδια έχομεν, και ψάρια, και ελαίας, και 

παχιά κρέατα και άβι άπειρον, πέρδικας, λαγούς και ταχταλίδες 

και, και, και, τι τα θες, αφού τρέμει η καρδιά μας σαν του λαγού. 

Τώρα κάμνω σκέψεις πώς θα υπάγω εις τα παζάρια δια να πωλήσω 

τα καλούδια που με έφερες. Δεν τολμούμε πλια να βγούμε 

παραέξω από το χωριό. Δια να υπάγω εις το Αϊβαλί ή εις 

Πέργαμον όλο κλέπτες θα απαντήσω. Τα βουνά ήναι γιομάτα, 

διότι οι ζεϊμπέκοι δεν γίνονται τακτικοί και έχουνε βγει εις τα 

περάσματα. Δεν κοτούμε πλια να απεράσομεν το Ολούγιολ, το 

βουνό εγέμωσε από ζεϊμπέκια. Τες προάλλες ελήστεψαν ένα 

συχωριανό, τον εξύλισαν και τον έστειλαν οπίσω εις το χωριό δια 

να αποθάνει. Όλοι οι τόποι, τα βουνά κι ο κάμπος του Αγιασμάτ, 

εγέμωσαν με ζεϊμπέκους και ταγκαλάκια οπού περιμένουν να 

πέσουν εις το Αϊβαλί σαν τα κοράκια για φόνο και πλιάτζικο. 

Πάνε δύω ημέρες οπού οι ζεϊμπέκηδες εχάλασαν εφτά 

Χριστιανούς, οπού έκαμναν κάρβουνα εδώ παραέξω. Οι Τούρκοι 

ήναι πάντα Τούρκοι, ή μήπως τους αλησμόνησες;» 
 

Ενθυμούμαι επαρομοίως τα περσινά γενόμενα κατά μήνα Απρί-

λιο, όντας ετελείωσαν τα Παρκερικά και οι αποκλεισμοί των 

λιμένων και ησύχαζαν τα πράματα και τα πλοία εσαλπάρανε και 

πάλε, οπού ελόγου μας, η κουμπανία, βρισκόμασταν αλάργο από 

τες ελληνικές θάλασσες και αρμενίζαμε εις ετούτη δω τη θάλασσα. 

Εμάνθανα τότες από τον παλαιό συντροφοναύτη Κωνσταντή, 

οπού εκυβέρνα τη σαμιώτικη σακολέφα ο Νικολόβης λεγόμενη, 

ότι η Σάμος ήτον καζάνι οπού έβραζε και εχοχλάκιαζε. Τα 



 

πράματα ήτον τρεισχειρότερα από τα παλαιότερα έτη και ο 

κόζμος είχεν ξεβγεί εις τους δρόμους Βαθέος και Χώρας και 

εζητούσαν επιμόνως από τον Σουλτάνο να διώξει το μισητό 

Ηγεμόνα, να απολύσει τον Τύραννο. Οι Σάμιοι πολλά 

αγανακτισμένοι δεν εβαστούσαν πλέον να διαφεντεύονται από τον 

αφόρητο ραγιά Βογορίδη και ο λαός εξεσηκώθη εις την Νήσο και 

έγινε Επανάσταση. Και ύστερις, τέτοια εποχή, ηκούγαμε με χαρά 

μεγάλη το νέο της πτώσης του μισητού Βογορίδη, και ότι εστήθη 

πανηγύρι εις ολάκερη τη Νήσο και οι Σαμιώτες για τρεις ημέρες 

εγλεντοκόπουν δια την απελευθέρωσήν των από τα νύχια του 

Τυράννου. 

Αργότερον, γλυτώνοντας το θέρος του έτους 1850, εμάν-

θανα ότι εις Σάμον είχε πέσει ακρίδα, τα σιτάρια και καλαμπόκια 

ηφανίστηκαν, το σιναπίδι είχεν αποχαλάσει, τ' αμπέλια και οι 

καρποί των δέντρων, όλα τα χαρουπόδεντρα εξεράθηκαν. Κατ' 

εκείνη τη χρονιά ήτον και ο χειμώνας δύσκολος και ο παγετός 

είχε κάψει τες επίλοιπες καλλιέργειες. Τα ορεινά χωριά δεν είχαν 

να φάγουν, εις το Βαθύ, εις τες Έξη Γειτονιές, εις Βουρλιώτες, 

παντού, πείνα και των γονέων. Ο λαός ελιμοκτονούσε κι άντρες 

και γυναίκες εβγήκαν εις τες ρούγες και εζητιάνευαν δι' ένα πιάτο 

φαγί. Μέχρι και τριβόλια έβραζαν, ακόμα και στάχτες εζητούσαν 

δια φαγί. 

Και άκουσα επίσης το χαμό του Μπέλου από τους Σπα-

θαραίους. Με τον Κωνσταντή είχα φιλία παλαιά, χρόνους πριν 

τον εβοήθησα να φκιάξει εις Σπαθαραίους αργαστήριο κιβδη-

λοποιίας, του ήφερα μάλιστα προς τούτο τεχνίτη δια τα κίβδηλα 

από τη Σύρα και τον εγνώρισα και σε ιδικούς μου αθρώπους εις 

Ανατολήν, Τζεσμέ και αλλαχού οπού και έδινε τα κίβδηλα. Πα-

λαιότερον ήτον τσούρμο κοντά μου εις τα πειρατικά, ύστερις 

έγινε ατός του πειράτης και είχε καμπόσα παλληκάρια κοντά, δεν 

εξανοιγόταν εις τα πέλαγα, πλην εληστοπειράτευε εις τα πλησίον 

της Ανατολής μέρη, Κουσάντασι, Τζαγκλί και αλλαχού. 

Εθανατώθη εις ενέδρα από το στρατιωτικό απόσπασμα, οπού 

είχεν επικεφαλής το Μαραθουκαμπίτη Θεμιστοκλή Μπουρνέλη, 

κείνο το παλληκαρόπουλο, ντε, οπού ήτον εις το κίνημα το 1849 

και οπού επολέμησε τον Βογορίδη εις την επανάσταση και τώρα 



69 

επροσκύνα και ήτον κώλος και βρακί με τη νέα Διοίκηση. Ομού 

εφόνευσαν και τον αδερφό του Μπέλου, τον Νικολό. 
 

Γλυτώνοντας ο Απρίλης, ήναι βραδινιά και εβρισκόμαστε εις τα 

πέλαγα. Εις το μυαλό μου στριφογυρίζουν σκέψεις αξημέρωτες. 

Εκράτησα δυνατά το δοιάκι και εγύρισα το σκάφος δια να το 

χτυπάει το κύμα εις το πλάγι. Ο πουνέντες ήναι άτιμος καιρός και 

μπορεί να σε ρίξει εις τες ξέρες. Ήναι ο πλέον κρύος από όλους 

τους ανέμους. Όμως εις την κάψα του καλοκαιριού ήναι 

καλοδεχούμενος διότι ήναι δροσερός και ευχάριστος. 

Έχομε εις την κατοχή μας ένα τρεχαντήρι υδραίικο. Το 

τρεχαντήρι ήναι το θαλασσινότερο σκαρί, το πλέον καλοτάξιδο, τ' 

άρμενά του ήναι τριγωνικά και έχουνε ονομασίες, το λατίνι, η 

σακολέφα, η μπούμα, η ψάθα και ο φλόκος. Η μπούμα αβοηθά 

δια να πλέεις όρτσα. Με τ' άρμενά του γεμάτα και όρτσα εις τον 

καιρό, το τρεχαντήρι πλέει σαν τον δέλφινα, με ταχύτητα με-

γαλότατη. Πλην πρέπει να ήναι το κουφάρι καλά σαβουρωμένο 

με χαλίκι. Δεν ήκουσα ποτές μου να βουλιάξει τρεχαντήρι και 

ήναι το μόνο πλεούμενο οπού βγαίνει με την πιο άγρια θάλασσα. 

Πάντοτες μ' άρεζε να ταξιδεύω εις το πέλαγο μόνο με τη δύναμη 

του ανέμου, να πελαγοδρομώ χωρίς λόγο, χωρίς σκοπό, από τόνα 

μέρος εις το άλλο, να ήμαι τη μίαν ημέρα εις ένα τόπο και αλλού 

την αυριανή. Εδώ εις τη θάλασσα νιώθω ελεύτερος σαν γλάρος, 

βλέπω τόπους, μέρη αλλιώτικα, σμίγω με αθρώπους. Μόλον οπού 

η θάλασσα με αγριεύει, εις τη μοναξιά της γίνομαι 

αγριοπρόδρομος. Ενωρίτερα εις τους βουλιαγμένους τόπους 

εγδύσαμε μίαν αυστριακή γολέτα και επάγησαν όλα καλά. 

Επήραμε σιτάρι, όσον εχωρούσε το μπάρκο μας, απάνω από 

δέκα καντάρια, δεν ηξεύρω να είπω, μερικόν παξιμάδι, κάτι 

παπλώματα, αρκετά σακιά φακήν, δέκα ντουφέκια, μίαν κασσέλα 

με πιάτα, κάμποσα ζεύγη παπούτζια, μερικά σχοινιά τόνοι 

λεγόμενα, μίαν κασσέλαν άδεια, δύω μουσαμάδες, εν ωρολόγι 

άσπρον και άλλο τίποτες. Ελησμόνησα ότι επήραμε και ώς 

ενενήντα οκάδες αγιοκέρι. 
 



 

Οι απόστασες αναμεσής εις τα νησία μικρές, τα θαλάσσια πε-

ράσματα κι οι κρυψώνες πολλές, οι πλεύσεις βαστάνε ολίγο, 

βλέπεις το ένα νησί σιμά εις το άλλο, τα ξεκρίνεις από το σχήμα, 

τη μεγαλοσύνη, τα βουνόπουλα και τους κόρφους των. 

Εις τη διάρκεια της νυχτός ατακάραμε ένα καραμουζάλι 

οθωμανικό. Ήτον φορτωμένο με λινάρι, ρύζι, φακές, κόκκινη 

βαφή και άλλα εμπορεύματα. Το χοντρό σκαρί ήτον εφοδιασμένο 

με τέσσαρα κανόνια αλλά οι Τούρκοι δεν επρόκαμαν να μας 

βαρέσουν. Τους εφοβερίσαμε δια τη ζωή των και τους αφήκαμε 

εις το τρεχαντήρι και εμείς εφύγαμε κείθε με το ιδικό τους 

πλεούμενο. 

Όντας πλέον εμεσουράνησε ο αυγερινός, έριξε έναν αγιασμό 

και εμοσχομύρισε γης και χώμα. Εξημερώσαμε εις το ακρωτήρι 

Μπαμπαμπόρα και απεράσαμεν μεταξύ Μικρασίας και Λέσβου 

και ισάραμε με πανιά γεμάτα για τες Εκατόνησες όπου θα 

κάμναμε ορμητήριο. Με το κανοκιάλι εφάνη το παλαιόκαστρον 

και η χώρα Μυτιλήνη. Εις το αρκτικόν της νήσου αρχινά ο 

Αδραμύττιος κόλπος. 

Αρμενίζαμε εγγύς εις τα παράλια με τα πανιά γεμάτα και είχαμε 

πρύμα τον άνεμο. Κατά το δείλι αριβάραμε εις τα νησόπουλα. 

Αναμεσό εις Μικρασία και εις Λέσβο κολυμπούνε τα 

Μοσχονήσια, εις τον Μόσχο είχα το χαμπέρι ότι είχε ποδίσει 

λόγω αβαρίας ένα αυστριακό τραμπάκουλο με βαρύ οπλισμό και 

δια να το αποφύγομε εμπήκαμε εις τα στενά και εδώ έφτιανε 

ρεύματα και μπουκαδούρες και ήπρεπε να προσέχω διότι ήτον 

κίντυνος. 

Επλεύσαμε εις το μικρό Αρχιπέλαγος των Μοσχονησίων, τα 

εικοσιενιά νησόπουλα οπού τα λέγουν και Εκατονήσια. Εδώ έζηε 

παλαιότατα ο ξακουστός πειράτης Μόσχος ομού με το τσούρμο 

και τη φαμελιά του. Για τούτο ονομάστη το μεγάλο νησίο 

Μόσχος και τα πελαγονήσια Μοσχονήσια. Το λοιπόν, εβάλαμε 

ρότα δια το στενό ανάμεσον εις τες Εκατόνησες πλην ο αγέρας 

ετραβιόταν δυτικά και έσουρνε. 

Εμαϊνάραμε τα πανιά και επιάσαμε τα κουπία. Εγνώριζα ένα 

προς ένα όλα ετούτα τα νησία, τον Πρόδρομο, το 

Κρεμμυδόνησο, το Κοκκινονήσι, τον Πετρούτζιο, την Κουδούνα, 



71 

τον Κόπανο, το Σκλαβονήσι, το Αργυρόνησο, το Δασκαλειό, το 

Γδυμνό, τον Πέρα Μόσχο, το Αγκίστρι, την Πλάτη, το 

Γιαλονήσι, το Πελαγονήσι, τη Νησοπούλα, τον Αδιάβατο, την 

Πορδοσελήνη και άλλα και άλλα... 

Εμείς όλο εις τα ερημόνησα καταλήγομε, παγαίνομε κει 

όπου δεν κατοικούν αθρώποι, παρά μόνο βαρβάκια, σαυράδες, 

οφίδια, λαγοί και σμέρνες. Εμαζευτήκαμε εδώθε δια να κάμομε 

ορμητήριο. Μέσα εις τα περάσματα και τα ύφαλα, εις τους βρά-

χους και τα ξερόνησα είμεθα σιγουρεμένοι δια να κάμνομε από 

εδώ την έφοδο εις τα πλοία οπού απερνούν. Πότε πότε ανταμώ-

νουμε κάνα τσοπάνη και παίρνουμε ερίφια κι απαντούμε καρβου-

νιαρέους οπού στήνουν καρβουνόλακκους. Κανένα πολεμικό 

οθωμανικό πλοίο και κανείς καπετάνιος δεν ετόλμαε να έμπει εις 

ετούτα τα στενά δια να μας έρχει το κατόπι. Μόνον εμείς γνωρί-

ζομε τες ξέρες και τους μπάγκους, μόνον εμείς τα ξεύρομε αυτά. 

 

 

 

 

 

 

 

 

 

 

 

 

 

 

 

 

 

 

 

 

 



 

 

 

 

 

 

 

 

 

ΜΑΓΙΟΣ 1 8 5 1  

 

Καθ' όλην την άνοιξη αρμενίζαμε πρύμα πλώρα παντού εις όλα 

ετούτα τα νησόπουλα και τες ακτές της Μικρασίας, εκάμναμε 

νερό όπου ημπορούσαμε και αγοράζαμε και κανά σφαχτό από 

τους τσοπάνηδες εις τα ερημονήσια. Ενεδρεύαμε όπου ήτον πέ-

ρασμα. Δεκατρείς ανοματαίοι καθισμένοι στριμωχτοί εις τα μα-

δέρια του περάματος. Κάποτες επιάναμε τα κουπίαδια αλλαγήν 

της θέσης και ετραγουδούσαμε δια να μαλακώνει η πείνα μας: 

Και ετρώγαν και επίναν κι 

εψοφούσαν απ' την πείνα. Κι 

εκάμαν τέκνα και παιδιά κι 

εγέμωσεν η γειτονιά. 

Κι ετρέχαν τα σάλια μας από τη λιγούρα. Επατούσαμε τη στεριά 

και εσκορπίζαμε εις της ακρογιαλιάς τα χάλαρα δια να βγάνομε 

πεταλίδες, αχινούς και χοχλιούς. Και αν ετύχαινε κι εκαμακώναμε 

με το σύρτη κανένα σιδεροκάβουρα τον εψήναμε κι εκάμναμε 

γλέντι. Συνήθως εχορταίναμε την πείνα μας με παστελαριές, 

εμάσαγα το ξερό σύκο και μου εφαίνονταν το νοστιμότερο φαγί. 

Και όταν εσουρούπωνε, εκάμναμε κουπί και ισάραμε εις τες 

ξέρες, εις τους φυκιάδες, τους τροκάδες και τους μπάγκους οπού 

ήναι ψαρότοποι και ερίχναμε τες γρυπαρίες. Αργότερον ανάφταμε 

φωτιά απάνω εις το κατάστρωμα και ερίχναμε εις το τσουκάλι τα 

οψάρια οπού εβγάναμε ομού με θαλασσινό νερό και εκάμναμε 

ένα φαγί βάλσαμο. 

Εκείνες τες ώρες της αθυμίας, της αναμονής και του βα-

ρεμού, εφουμέρναμε και εμπαφιάζαμε. Εμένα μ' αρέζει το παυ-



73 

σίλυπον χασίς, ευχαριστιέται η ψυχή μου, και άμα εις το κούρσος 

εύρομε εις τα φορτία πράμα από το καλόν, τότες όλο φουμέρνω 

και φτιάνω την κεφαλή για ώρες αλάκερες. Και με τα αφιόνια 

εφκιανόμουνα αλλά αν εύρω εις την λειμούρα φλασκιά με 

θεριακή, γίνεται γλέντι τρικούβερτο. Μ΄ αρέζει, αντίθετα με το 

φαγί οπού ποτές να μην έχω ούτε που με κόφτει. Οι λεβέντες μου 

καθισμένοι ολόγυρα εις το καΐκι, μες στο λιοπύρι, με τα μαλλιά 

χορταριασμένα, τα μούτρα αξούριστα, ξενηστικωμένοι, λιγδια-

σμένοι, παστωμένοι από τ αλάτια, αγριεμένοι από το μελλούμενο 

φονικό και τον τάραχο του γδυσίματος, πλιότερο για να 

απολησμονηθούν, είχανε το συνήθειο να τραγουδάνε πρόστυχα 

λιανοτράγουδα, αρσίζικα τραγούδια και έκαμναν αγώνες για το 

ποιος θα ειπεί το πιο ξετσίπωτο στιχάκι, και αρχίναγε ο Λουκάς o 

Χότζας με τη χοντροφωνάρα του: 

Ο πουτσαράς κι ο μούναρος, 

τα δυο μεγάλα κράτη, 

χρόνους πολλούς επάλαιαν, 

απάνου εις το κρεββάτι... 

   Και επείραζαν οι επίλοιποι τον γερασμένο: 

Ε, μπάρμπα Λουκά, 

άσπρα μαλλιά εις την κεφαλή, 

κακά μαντάτα εις την ψωλή. 

Και έλεγεν ο σκλαβούνιος Σκουμπεκάκης οπού ήναι αψηλός: 

Της κοντής ψωλής, της φταίν κι οι τρίχες. 

Και εθύμωνε ο αχαμνός Κυριακούλης Βακόντιος κι απο-

κρενότανε: 

Κάλλιο ψωλή να ομιλεί, παρά ψωλή ένα μίλι. 

Και ομίληε το χασαπόπουλο ο Μάξιμος Κοψαχείλης δια την 

πατρίδα του: «Εμείς εις το Γκιουλμπαξέ έχομε το λεγόμενον 

χερογλύκανον» κι έσειε την χούφτα του απάνω κάτω: Ψωλή μου 

και ραβδί μου.» 

Το ξημέρωμα εσυνεχίσαμε την πλεύση και καμπόσα μίλια πα-

ρακάτω εκοστάραμε τον Πρόδρομο και ειδήκαμε το φρούριο το 



 

βενετσάνικο, εις τη Νησοπούλα ακούσαμε τα κρωξίματα και τα 

γουργουρίσματα των θαλασσοπουλιών, απεράσαμε το Κρομμυ-

δονήσι οπού το κεφάλι του λεβάντε ήναι αψηλό και έχει ένα 

βουνό πλακουτσό και από τη μιαν άκρια μέχρι το κανάλι ήναι 

βράχος, κι ο αέρας οπού απερνάει από τες τρύπες στριγγλίζει 

γυναίκεια. Αγριότοπος. Γκρέμνα. Τα κύματα μανιάζουν, τσα-

κίζουν και σβήνουν απάνω εις τα βράχια και τα σπήλαια. 

Απεράσαμε το στενό αναμεσής εις το Δολάπι και εις το 

Πορδονήσι και εμείναμε από το πλευρό των αιολικών μερών γιατί 

κατά τη μεσημβρινή μεριά υπάρχει νησόπουλο πολλά επικίνδυνο 

από την πρόληψην των βορδολάκων, το Καλαμάκι, σμικρό και 

κατάφυτο, οπού οι νησιώτες πετούνε τα κόκκαλα των αποθαμένων 

για να μη γένουν βουρδόλακες. Ελόγου μου δεν τους σκιάζομαι 

διόλου, ήναι άκακοι ετούτοι οι καταχανάδες. 

Εις το πέρασμα ετούτο έχω ιδεί κήτη θεόρατα, φάλαινες 

ίσαμε σαράντα πήχες, σκύλους οπού φτάνουνε έως εξακόσες 

οκάδες, χινόκατες με τες γκριζόμαυρες ράχες και την άσπρη 

κοιλιά, με τα πολλά και φοβερά δόντια οπού 'ναι γαμψά σαν του 

κιρκινεζιού, δέλφινες κοπάδια οπού παγαίνουν οπίσω των και ήναι 

τα μόνα που τες χτυπούνε με τη μουσούδα των εις τα σπάραχνα 

για να αιμορραγήσουνε, ζιφιούς, ευφροσύνες, φώκαινες. Τα ακούς 

να σφυρίζουνε και να τραγουδούνε και το τραγούδι των έχει 

αρμονία και μέτρος. 

Μ' άρεζε να κάθομαι κειδά εις την κουβέρτα του πλεούμε-

νου, να αγναντεύω, να ρεμβάζω και να στοχάζομαι. Να βάνω αυτί 

και να αφουγκράζομαι το κύμα να σβήνει απάνω εις το σκαρί, να 

μυρίζω τη θαλασσίλα. Και ήμουνε πανευτυχής, τίποτες παραπάνω 

δεν εγύρευα. 

Βλέπω τες φάλαινες να πηδάνε όξω από τη θάλασσα και να 

ξεφυσούνε πολλά μέτρα αψηλά το νερό μουγκρίζοντας. Παγαί-

νουν κοπαδιαστά, ημπορεί και εκατό μαζί, ακούω τα δελφίνια να 

βγάνουν ψιλά ψιλά σφυρίγματα. Έχω ακουσμένες ιστορίες οπού ο 

δέλφινας εγλύτωσε αθρώπους από πνιγμό και για τον ξιφιό λένε 

όντας πάθει αβαρία το κουφάρι και μπάζει νερά απ' τα 

βρεχάμενα, πάγει και κλείνει την οπή για να μη βουλιάξει το 



75 

πλοίον. Εδώ έχω ιδεί, κι αν έχω ιδεί, όλα τα παράξενα της 

θαλάσσης... 

Είδα κάποτες τον τεράστιο οξαποδώ οπού ήναι μεγαλό-

τατος, ίσα με ένα αλώνι, να απερνάει πλησίον εις το καΐκι και 

λογαριάζεις ότι ήναι νησί, είδα τον αϊτό και το σαλάχι με τη μα-

στιγωτή ουρά οπού σαλτάρει αψηλά όξω από το νερό ίσαμε πε-

νήντα πήχες. Είδα πλάσματα αλλόκοτα, θαλάσσιους δαίμονες με 

κεφάλι γυναικός και κορμί γερακίνας. Γοργόνες, μισές ψάρι, 

έμορφες, ερωτιάρες γυναίκες της θάλασσας με γλυκολαλιά οπού 

σε κοιτάζουν και σε ξελογιάζουν ώστε να σε ρίξουν απάνω εις τες 

ξέρες και τες τραγάνες και να σε κατασπαράξουν. Οι φώκιες πάλε 

ήναι τρομερές, οι βόγκοι των ήναι ίδιοι των γυναικών όντας 

αφροδισιάζονται και όταν τες ακούω με πιάνει αναστάτωση και 

τρέλα. 
 

Ενθυμούμαι επαρομοίως εκείνο το ταξίδι εις Σύραν κατά μήνα 

Γιούλη του έτους 1845, τότες οπού απόδραμα από τη φυλακήν 

της Σάμος και εγλύτωσα την κεφαλή μου από τη σπάθα του 

μπόγια. Μου έχει μείνει αλησμόνητο, ομοιάζει σαν ψες, όντας 

ήρχε ο Νικολός ο Τίγκας με το πέραμά του δια να με πάρει κι 

εγώ έκαμα σαν παίδας, από χαράν μεγάλη. Κι όταν πια εβγή-

καμε εις το πέλαγο είχε νοτιαδούρα και ήτον όλα ογρά και εμου-

σκεύαμε έως το κόκκαλο. Ολημερίσαμε αρμενίζοντας κι όντας 

επήρε να νυχτώνει αριβάραμε εις Σύρα και ζυγώνοντας εις το 

Λανάδο εφάνησαν τα φωσάκια από τον λιμένα της ξακουστής 

Ερμούπολης όπου είχα ζήσει τα κάλλιστα. Μήτε που ελαχτάρισα 

να μου δώκει το δοιάκι ο Νικολός, μόνον εκοίταζα με ορ-

θάνοιχτους τους οφθαλμούς. Ο Τίγκας εγνώριζε καλώς τα αβαθή 

και τες ξέρες και επλεύσαμε πολλά πλησίον εις τα Γαϊδουρόνησα 

με τον μέγα φάρο της Σύρας, οπού φωτίζεται με αδιάκοπον φως 

και τον βλέπουνε τη νύχτα μέχρις εις Μικρασίαν. Καθώς 

επλησιάζαμε επύκνωναν τα μπάρκα και οι ατμοδρόμωνες, μπρί-

κια, γαβάρες, μπομπάρδες, πολλάκες, σακολέφες, επάγαιναν κι 

ερχόντουσαν. Εμπρός εις τον λιμένα ήτον αγκυροβολημένη μια 

πολλά ωραία βασιλική κουρβέτα και πλέοντες δίπλα ακούγαμε τα 

παραγγέλματα των αξιωματικών προς το πλήρωμα, «αίρετε, χα-



 

λάσατε, εκ δεξιών, εξ αριστερών», κόζμος πολύς συναγμένος όξω 

εις την Αιμασιά εζητωκραύγαζε και εχειροκρότα και από την 

κουρβέτα αντιχαιρετούσαν με κανονοβολισμούς τα πλήθη. 

Απεράσαμε την μπούκα και εμπήκαμε αγάλι εις τον λιμένα. 

Εμπρός μας απλώνετο ο μεγαλότατος λιμένας της Σύρας και εγώ 

αγαλλίασα με το θέαμα ετούτης της μεγάλης πόλης εξαπλωμένης 

ολόγυρα εις τους λόφους και θάμασα τη μεγάλη φραγκοκκλησιά 

εις την κορφή του λόφου. Η Ερμούπολη ήναι μεγάλη και 

αστραφτερή, ενθυμούμαι ολίγους χρόνους πριν οπού το 

ακρογιάλι ήτον γεμάτο μπεζεστένια και παράγκες, τώρα έβλεπα 

εις το μέρος των μεγάλα οσπήτια, χάνια, μαγαζία, το πελώριο 

λοιμοκαθαρτήριο, τους ταρσανάδες, τελωνεία και μεγάλες 

αποθήκες όπου επλεύριζαν οι μαούνες δια να φορτώσουν και να 

ξεφορτώσουν πραμάτειες και αγαθά δίχως σταματημό. Ο μέγας 

όρμος ήτον γιομάτος φουνταρισμένα σκαριά. Τα βαπόρια τα 

ερχάμενα από την Αλεξάντρα της Αιγύπτου οπού ήτον τόπος 

πανουκλιασμένος και είχε πέσει μέγα θανατικό, εδέναν απ' 

αλάργα εις την άκρια της αράδας. 

Το πράτιγκο μας εσίμωσε εμπροστά εις τα Λαζαρέττα, το 

μέγα λοιμοκαθαρτήριο της Ανατολής, οπού εδώ μένουν φυ-

λακωμένοι για ένα εφτάμερο οι ναυτικοί και οι ταξιδιώτες δια 

καθαρισμόν, όντας έρχονται από οθωμανικούς τόπους. Συνάμα 

εφάνη ο Σανιτάς και όντας το πράτιγκο εσταμάτησε εις μικράν 

απόσταση αρώτησαν με την τρόμπα μαρίνα στεντορείως πούθε 

ερχόμεθα, τι φορτίο μεταφέρομε, αν υπάρχουν επιβάτες και αν 

είχαμε ομού κάποιον αρρωστημένο εις το ταξίδι. Και αρώτησαν 

εάν θέλαμε μείνει εις την αράδα εις απομόνωση εντός του πλοίου 

ή θα παγαίναμε εις το Λοιμοκαθαρτήριο και εμείς είπομεν ότι θα 

μείνομε εντός του πλοίου και τέλος άπλωσαν ένα μακρύ κοντάρι 

με ένα σωλήνα και μας εγύρεψαν να βάνομε μέσα τα έγγραφα του 

πλοίου και τα πασσαβάντια δια να τα κοντρολάρουν. Ανεβάσαμε 

και την κίτρινη σημαία της καραντίνας μέχρις οπού να 

ελευθεροκοινωνήσομε. Και έτζι εσταθήκαμε εις την αράδα των 

πλοίων με την κίτρινη σημαία και εδέσαμε. 

Απερνούσα τες ημέρες μου παρακολουθώντας τον λιμένα 

και ό,τι εσυνέβαινε εις αυτόν και τες νύχτες εκοίταζα από το 



77 

παραπέτο την Ερμούπολη και αγαλλίαζε η καρδιά μου. Αξη-

μέρωμα, εκατέβαινε από τα Λαζαρέτα εις το γιαλό ο βαρδιάνος 

και έκραζε όσους ηθέλανε να βολτετζάρουν έξωθεν του μεγα-

λόπρεπου καθαρτήριου και μέχρις εις τα βράχια. Επάγαινα και 

γω αλλά με έτρωγε η ανυπομονιά να υπάγω εις την πόλη και να 

κάμω εκεί το σουλάτσο μου. Εις Ερμούπολη εζούσε η αδελφή 

μου Νυμφοδώρα, υπαντρεμένη εδώ και χρόνους με τον 

Ντελλαρόκα και ο μεγάλος μου αδερφός από του έτους 1827, 

οπού είχε ταβέρνα μέσα εις την Αγορά. Όντας απεράσανε έως 

εφτά ημέρες εκάμαμε πράτιγο και ελευθεροκοινωνήσαμε. 

Ενθυμούμαι τες ωραίες ημέρες οπού απέρασα εις 

Ερμούπολην. Τον πρώτον καιρό έμεινα εις το οσπήτι της 

αδερφής μου. Εμπρώτοις εκάτσαμε και τα είπαμε με τ' αδέρφια 

μου και τον γαμπρό μου οπού ήτον από μεγάλο σόι, 

Ντελλαρόκας με τ' όνομα. 

Εις την οικίαν των εσυνάντησα αθρώπους αξιοσέβαστους, 

εγνώρισα τον Σάμιο δικαστή Ιωάννη Λεκάτη ονομαζόμενον, 

οπού ήτον εις την επανάσταση της Σάμος με τους Καρμανιόλους 

και είχεν εξοριστεί από τον Ηγεμόνα το 1834 ομού με άλλους 

πολλούς παναστάτες Καρμανιόλους. Εις την Ελλάδα εμπρώτοις 

είχαν υπάγει όλοι των εις Χαλκίδα πλην αργότερον εκείνος υπήγεν 

εις την Σύρα ως Δικαστής και τώρα ήτον αλέστα να επιστρέψει εις 

την Σάμο. Εκεί εγνώρισα και έναν έμπορο Κρητικομανώλη 

ονομαζόμενο με τον οπού έκαμνα και δουλειές. 

Η φήμη δια την απόδρασή μου από τα Τουμπρούκια και τα 

όσα εσυνέβησαν εις Σάμο είχον προπορευτεί. Με ήξευραν πλια 

και οι πέτρες. Είχα φίλους οπού δεν ήξευρα αλλά και εχτρούς 

πολλούς. Ήμουν ο περιβόητος Νέγρος και οι γαζέτες άρχισαν 

από την επαύριον της αφίξεώς μου να γράφουν δι' εμέ 

δηλητηριωδώς. Έγραψαν και τι δεν έγραψαν: 

«ΣΕΠΤΕΜΒΡΙΑΝΗ», Εφημερίς της Ερμουπόλεως  

14 Ιουλίου 1845 

Την παρελθούσαν Τρίτην αφίχθη ενταύθα ο διαβόητος επί 

πειρατικαίς πράξεσιν αρχιπειράτης Γεώργιος Νέγρος μετά των 

οπαδών του, όλοι τρεισκαίδεκα τον αριθμόν. Η άφιξις αύτη 



 

διήγειρε την περιέργειαν του κοινού και μέγα πλήθος συνέρρευσε 

πλησίον του υγειονομείου εις την προκυμαίαν που ελλιμενίζονται 

τα ευρισκόμενα προς κάθαρσιν πλοία, όπως ιδή ιδίοις όμμασιν τον 

περί ου ο λόγος αρχιπειράτην. 

Οι αναγινώσκοντες ελληνικάς εφημερίδας γνωρίζωσιν ήδη, 

ότι ο Νέγρος ήτο πειράτης εις τας θάλασσας της Σάμου ένθα 

εγεννήθη και επειράτευσεν εις τα παράλια της μικράς Ασίας ου το 

όνομα φόβον και τρόμον ενεποίει εις τους οθωμανούς, και 

διεπράξατο τοιαύτας και τοσαύτας πράξεις, ώστε να κληθή 

διαβόητος αρχιπειράτης και απηνώς να καταδιώκηται υπό της 

τουρκικής εξουσίας, διότι είχε καταστεί φόβητρον εις τους 

ανθρώπους. 
 

«Ο ΑΙΟΛΟΣ», Εφημερίς των Κυκλάδων 

14 Ιουλίου 1845 

Ακόλουθος και διερμηνεύς του διαβόητου Σιβίνη, ο λή-

σταρχος Γεώργιος Νέγρος έφθασεν κατ' αυτάς ενταύθα 

ευρών άσυλον παρά τω γαμβρώ αυτού Ντελλαρόκα, ούτος 

εδραπέτευσεν από τας φυλακάς της Σάμου, αποφυγών μέχρι 

τούδε την τιμωρίαν του. 
 

Ο γαμπρός μου Ντελλαρόκας με έμπασεν εις τα μυστικά της 

τάξης του, με εγνώρισεν εις το εσυνάφι του, οικονομημένους 

καραβοκύρηδες και εμπόρους με παράδες, χρήμα με ουρά. Με 

την αδερφή μου Νυμφοδώρα έχουνε σπιτικό εις τα Βαπόρια, 

τόπον οπού ζούνε όλοι οι πλούσιοι. Μου εγνώρισαν αθρώπους 

ζάπλουτους οπού αγοράζουν τα πειρατεμένα φορτία και τες 

πρίζες. Όλο το εμπόριο και το λαθρεμπόριο απερνά από την 

αγορά της Ερμούπολης. Εις την Σύρα ευρίσκεται το κέντρο της 

λησταποδοχής. Οι εμπόροι της νήσου έχουνε τσιράκια εις τα 

ορμητήρια και τα περάσματα της πειρατείας και αγοράζουνε από 

τους πειράτες τα κλοπιμαία πολλά εφθηνά. Τα κουρσεμένα 

εμπορεύματα και τες κάθε λογής πειρατικές λείες τα συνάζουν εις 

αποθήκες μεγάλες του λιμένος. Και ετούτα τα εμπορεύματα μαζί 

με άλλα «αθώα» πουλούνται εις τους εμπόρους οπού συνάζονται 

απ' όλα τα μέρη εις Σύραν ή φορτώνονται εις τα πλοία με 



79 

προορισμόν τη Σμύρνη, την Κωσταντινόπολη, την Αλεξάντρα. 

Εχτός όμως του κοντραμπάντου οι εμπόροι καταγίνονται και με 

την κιβδηλοποιία. 

Τους χρόνους ετούτους η Σύρα ήναι το σταυροδρόμι του 

εμπορίου εις όλη τη Μεσόγειο, από Εσπερίας μέχρις Ανατολή 

και από Βορράν έως Νότο. Και η Ερμούπολη έγινε η πιο τρανή 

πόλη εις το Αιγαίο. Εις τον λιμένα της σμίγει όλος ο ντουνιάς, 

πουθενά αλλού δεν ευρίσκεται συναγμένος τόσος πλούτος. Ήναι 

μια πόλη θαυμαστή, οπού εξεπήδησε από το τίποτις μέσα εις 

ολίγους χρόνους. 

Όλοι οι κυνηγημένοι ήρχαν εδώ. Συνοικίες ολάκερες εξε-

φύτρωσαν, οι Ψαρριανοί έστησαν τα Ψαρριανά και εξεκίνησαν 

τους πρώτους ταρσανάδες. Οι Καρδαμυλιώτες έκαμαν τα Καρ-

δαμυλίτικα εις τον ποταμό. Η φτωχολογιά της Χιός υπήγαν στ' 

αψηλά και εφκιάξαν ξανά το συνοικισμό Βροντάδο και οι Κα-

σιώτες υπήγαν εις τα ριζά της Απάνω Χώρας και εστήσαν τα 

Κασιώτικα. Και οι πλούσιοι Χιώτες, οι Κασιώτες και Ψαρριανοί 

καραβοκύρηδες ανεγείρανε την περιβόητη συνοικία Βαπόρια 

ονομαζόμενη εις το ωραιότερο μέρος της πόλης οπού έχει 

αγνάντιο εις τα πελάγη και ήναι κατά πώς λένε η Βενετία του 

Αιγαίου. Κι όλοι πια ήρχονταν εδώθε να ιδούνε την πολιτεία την 

ξακουστή από πλησίον, και οι φήμες λέγαν ότι εδώ βρέχει ο 

ουρανός παράδες κι ότι πορπατείς απάνω εις τον πλούτον. 

Εις τον λιμένα ανταμώνεις κάθε καρυδιάς καρύδι, φάτσες 

σκοτεινές, μούτρα αθρώπων φερμένων από τα τετραπέρατα της 

Άσπρης Θάλασσας, εις το βλέμμα των, το θωρείς, έχουν πράξη 

αιώνων από αλισβερίσια με πειρατείες και άγριες θαλασσινές 

ιστορίες, αθρώποι οπού απεράσανε από επιδρομές και λεηλασίες 

δια πυρός και σιδήρου. Εδώ κάμνουν σκάλα τα πλοία όλης της 

Μεσόγειος. Και εδώ φορτία απ' ολούθε αλλάζουν χέρια δια 

νυχτός, με προορισμό τη Μεσόγειο, την Εσπερία, την Ανατολή 

και τον ντουνιά ολάκερον. Εις το παζάρι της βρίσκεις ό,τι ποθεί η 

ψυχή σου. Γύρω βουίζει η κλεψά. Οι εμπόροι ήναι αθρώποι 

παραδόπιστοι οπού κοιτάζουν μοναχά το χρήμα. Εις την αγορά 

της Ερμούπολης υπάρχει εις αφθονία κίβδηλο χρήμα, ό,τι θέλεις 

εδώ θα το 'βρεις... Αγοράζεις τους αθρώπους κρέας. Οι οθωμανοί 



 

σωματέμποροι αγοράζουν εις την Κωσταντινόπολη μικρές 

Τσερκέζες, δεκάχρονα κορίτζια και τα φέρνουν εδώ δια πώληση 

και απ' όλα τα νησία του Αρχιπελάγου φτάνουν εδώ φτωχά και 

δύστυχα παιδάρια δια να δουλέψουν. Παγαίνουν ως δουλικά εις 

τα μεγάλα οσπήτια και οι νοικοκυραίοι τα φθείρουν δια τες 

ορέξεις των. Η πόλη έχει γιομίσει ορφανοτροφεία με 

μπαστάρδικα οπού τα σπέρνουν οι πλούσιοι καραβοκύρηδες κι οι 

εμπόροι. Πολλά από τα κορίτζια, όντας μεγαλώσουν, καταντούν 

εις τα Καταιλύματα όπου δουλεύουν ως αργυρώνητες και τ' 

αγόρια γίνονται κιουτζέκια. Ο λιμένας ήναι μεγαλότατος και 

συνάζει κόσμον πολύν και διάφορον. Εδώ εσυνάντησα όλα τα 

δεινά των λιμανιών και τα εγνώρισα από κοντά. Στεριά και στε-

ριανοί. Με τες ατιμίες των οπού δεν έχουν τελειωμό. 

Λέγουν ότι το θεριό αν δεν φάει θεριό δε θεριεύει. Το μάτι 

του έμπορα μόλις ιδεί παράδες γυαλίζει σαν της οχιάς, όλοι των 

φιλοχρήματοι, παραδόπιστοι, αγιογδύτες, πλεονέχτες, άπληστοι. 

Τις εμπόροι, ετούτη τη φάρα τη βρώμικη, οπού σε καιρό 

πολέμου καμώνονταν τους πατριώτες και συνάμα επωλούσαν 

κανόνια και μπαρούτιν εις τους Τούρκους δια τον ιδικόν τους 

πλουτισμό, ο λαός τους ονόμασε «τουρκοφροντιστές». Χωρίς τη 

βοήθεια των «τουρκοφροντιστών» οι αποκλεισμένοι Τούρκοι θα 

χανε ψοφήσει της πείνας εις τα κάστρα του Μωριά και της 

Εύβοιας. Κι άμα τους ειπεί κανείς κουβέντα, χύνουν δάκρυα και 

ορκίζονται εις το όνομα της πατρίδας, σταυροκοπιώνται και 

προσκυνάνε τα ιερά χώματα, πλην την ίδια ώρα ξεπουλάνε τα 

αρχαία αγάλματα εις τους Γάλλους καπετάνιους και εις τους 

προξένους των ξένων δυνάμεων δια να μην τα πουλήσει τάχα ο 

Οθωμανός, αγκαλά και τη μάνα των θα πουλήσουν άμα εύρουν 

αγοραστή. Οι έμποροι κάμνουν τες δουλειές των με το 

κουμπάσο, ενώ λέγουν ότι ο «σκοπός αγιάζει τα μέσα» και πάνε 

χέρι-χέρι με το παπαδαριό, οπού εμπορεύεται με πήχες τον 

παράδεισο. Όλοι των φαρισαίοι, θεομπαίχτες. 
 

Ο ντήνιος φίλος Τίγκας, όντας ερχόταν εις την Σύρα εφρόντιζε 

πάντοτες να ανταμώσουμε, είχα φιλία με δαύτον και ατός του με 

έμπασε εις τα κίβδηλα και εκάμναμε δουλειές ομού. Ο Νικολός 



81 

Τίγκας με υπήγε εις την Ντήνο όπου εζούσαν δυο μαστόροι, ο 

Γιώργης Ντεντερόπουλος και ο Γιάννης Καλπατζόγλους οπού 

ήτον πολλά σπουδαίοι εις τα κίβδηλα νομίσματα, αλλά κι επου-

λούσαν εφθηνά. Ετούτοι εδρεύουν εις τα Δύω Χωρία και εκείθε 

χαλκεύουν τη μονέδα και πολλοί πλέον τους γνωρίζουν και κά-

μνουν κοληγιά μαζί των. Ετούτοι οι δύω έχουν γιομίσει τα πα-

ζάρια της Ανατολής με κάλπικα γρόσσια. Εσυνεργάστηκα καλώς 

με δαύτους και εβγάλαμε παράδες πολλούς. Τα οθωμανικά 

κίβδηλα τα παγαίναμε εις Μικρασίαν όπου τα εδίναμε εις τους 

Ρωμιούς να τα σμπρώξουν εις τες αγορές της Ανατολής. Μας 

επλήρωναν τρακόσα δια τα χίλια γρόσσια και εκείνοι είχαν 

κέρδος τα εφτακόσα. 

Τα κίβδηλα νομίσματα περιέχουν μόνο δύω κόκκους χρυσό 

ή ασήμι αντί έξη οπού έχουν τα γνήσια. Κατά τα λοιπά ήναι 

όμοια με τα αληθινά και μόν ένας έμπειρος ημπορεί να βεβαιώσει 

ότι ήναι κάλπικα, εάν δηλαδή δαγκάσει το νόμισμα και το αχνάρι 

του δοντιού μένει απάνω εις το μέταλλον, εννοεί ότι ήναι νόθο και 

τότες φωνάζει τους ζαπτιέδες δια την σύλληψην των 

εμπορευάμενων. Και ημπορεί να 'ναι άγραφος νόμος, ότι όντας 

πιαστούν δεν πρέπει να μαρτυρήσουν πόθεν αγόρασαν τα κάλ-

πικα, πλην όταν απερνάνε τον βάσανο του φάλαγγα καμπόσοι τα 

προφτάνουν όλα. 
 

Οι Συριανοί εμπόροι οπού κάμνουν αλισβερίσια με τα κίβδηλα, 

τα κόβουν ατοί τους εις τα εδικά των αργαστήρια και έχουν συ-

νάμα και την αναγκαία σερμαγή αλλά και τον τρόπο δια να ρίξουν 

τη νόθα μονέδα εις την αγοράν. Καθημερινά, φτάνουν εις τη 

Σύρα εμπορευάμενοι από όλα τα ελληνικά μέρη δια ν' αγοράσουν 

ή δια να πουλήσουν πραμάτειες και γεννήματα και οι Συριανοί 

τους πασάρουν μονέδα απ' όλα τα μεγάλα βασίλεια της Δύσης. 

Τα πλέον συχνά ήναι τα κολωνάτα τάλληρα της Ισπανίας και τα 

τάλληρα της ρεγγίνας της Αυστρίας. Αλλά και πλήθος τα φιορίνια 

της Αυγούστας, τα χρυσά δουκάτα, οι χρυσοί μαχμουτιέδες, τα 

χρυσά εικοσάρια, φλουρία κωσταντινάτα, δεκάρια 

αργυροχάλκινα, και άλλα, και άλλα. Οι εμπόροι, αληθινοί 

σατανάδες, τα φέρνουν βόλτα εις τους λογαριασμούς και πόσο 



 

κάνει ετούτο το νόμισμα και εις πόσα νομίσματα αντιστοιχεί το 

άλλο της τάδε χώρας εις το νόμισμα μιας άλλης πάλε χώρας. Εγώ 

ακόμη και εις τα άσπρα ήναι βολές οπού μπερδεύομαι, το ένα 

γρόσσι κάμνει σαράντα παράδες κι ο ένας παράς τρία άσπρα, 

άντε τώρα να χωρέσει εις την κεφαλή όταν λέει ο έμπορας ότι δια 

γρόσσια πενήντα χιλιάδες, το τάλληρο της ρεγγίνας κάμνει 

παράδες εβδομήντα πέντε, ενώ το κολονάτο κάμνει εβδομήντα. 

Εζαλιζόμουν όντας εκάμναμε τέτοια αλισβερίσια και τ' 

απαράταγα εις τον Τίγκα και το Σάρδη ή Θηακό, το δήμιο, ντε, 

δια να κάμουν καλά και να τα βγάλουνε πέρα. 

Οι έμποροι της Σύρας οπού βάνουν τη σερμαγή δια τα κί-

βδηλα, αγοράζουν χρυσόν εις πλάκες, εις φύλλο και πάφιλα, 

ασήμι εις πλάκες, κομμάτια μολύβι, αγοράζουν και λιώνουν τα 

άχρηστα πυροβόλα και κρατούν το χαλκό, μαζεύουν και το σί-

δερο και άλλο μέταλλον οπού πρέπει και έχουν αγορασμένα όλα 

τα όργανα και τα χωνία δια ανάλυση κάθε μετάλλου και ό,τι άλλο 

μηχάνημα και εργαλείο ήναι χρειαζούμενο δια την χρυσουργίαν 

και κιβδηλίαν. 

Κατέχουν και τες αποθήκες οπού τα μαγερεύουν και 

πλερώνουν και τους μαστόρους οπού θα σκαλίσουν τες μήτρες και 

θα χύσουν τα νομίσματα. Τα αργαστήρια κιβδηλοποιΐας 

ευρίσκονται μέσα εις την πόλη, σκορπισμένα εις τα στεναδάκια, 

οπίσω από μαγαζία οπού πουλούν φορεσιές, φέσια, παπούτζια και 

ζωοτροφές, δίπλα εις τα ευρωπαϊκά λουτρά, ακόμη και μέσα εις 

τα λουκουματζίδικα και τ' αγκυροβολημένα πλοία. 

Εις τον λιμένα ετούτον, είδα από πλησίον και εγνώρισα όλη 

την ατιμία των εμπόρων αλλά και όλο το σκυλολόι οπού 

ακολουθεί την οσμή των παράδων, αθρώποι έτοιμοι να εγκλη-

ματήσουν, θανατηφόροι, κλέφτες, νταβατζήδες, κιουτζέκια, 

αθρώποι οπού έχουν την μπαμπεσιά και τη ρουφιανιά εις το αίμας 

των, τέτοιοι αθρώποι. Μπαντίδοι και εξόριστοι από τα μέρη της 

Ελλάδος και τα οθωμανικά μέρη καταφεύγουν εδώ με πλαστά 

ονόματα. Πολλοί δια να εγλυτώσουν την απέλασην κάμνουν 

συνοικέσια με εγχώριες εις τα μπορντέλα, άλλοι πάλε εγγράφονται 

δημότες μεταχειρίζοντας πλαστά έγγραφα. 



83 

Ολημερίς εχαρτόπαιζαν εις τα καφενεία της Αιμασιάς ή 

έριχναν τα ζάρια μέσα εις κουβέρτες πέρα εις το μόλο και τες 

βραδινιές εσουλατσάριζαν εις τα Καταιλύματα, άλλοι πάλε 

εφουμέρναν εις τους καφενέδες κι αυτοί ήτον πιο ήσυχοι, ενώ οι 

καπανταήδες εξεπαστρεύανε δια ψύλλου πήδημα με τους λάζους 

και τα κουμπούρια. 

Εξέμεινα εις την πόλη καμπόσους μήνες, αγκαλά με κα-

τέτρωγε της θαλάσσης ο καημός. Τριγυρνώντας εις τα οινο-

πωλεία, εις τους καφενέδες και τα Καταιλύματα εγνώρισα ναύτες 

και γυναίκες πολλές πλην έμενα αλάργα από μπελάδες. Τα πρωινά 

έκαμνα τη βόλτα μου εις τα στεναδάκια της πόλης οπού ήτον 

κανονικός λαβύρινθος και ήβλεπες ολούθε μεγάλους χοίρους 

οπού εσκάλιζαν τα σκουπίδια της Αγοράς και τες μεγαλοκυράδες 

με τα κρινουλίνα των να στριμώγνονται εις τα ντουβάρια και τες 

γωνιές δια να απεράσουν και τα παιδαρέλια να τρέχουν ξοπίσω 

και να τες βάνουν γιούχα. 

Οκάποτες είδα μια τέτοια κυρά οπού επάγαινε εις το στενό 

κουνάμενη σεινάμενη εις το κρινουλίνο της και ήρθε αντικρύ εις 

ένα μέγα χοίρο και δεν ημπορούσε μήτε εκείνη να στρέψει λόγω 

του φορέματος, μήτε το ζώον να κάμει οπίσω, εφοβείτο η κυρά το 

θεριό και το θεριό την κυρά, εστέκονταν κειδά και εκοιτάζονταν 

έως οπού η γυναίκα έβαλε φωνές μεγάλες κι ελιγοθύμησε. Εις την 

πόλη ετούτη όπου και αν υπάγεις, και εις τον απόπατον, χοίρο θα 

εύρεις οπού θα μπουκώνεται με τα σκατά. 

Ο λιμένας παντού εβρωμούσε το κατράμι οπού έβραζε δια τα 

καλαφατίσματα, και εγώ εκαθόμουν εις τους καφενέδες του γιαλού 

και επαρακολουθούσα τα μπάρκα οπού ήρχονταν. Επάγαινα 

κοντά δια να μανθάνω από τους καπεταναίους τα νεώτερα δια τα 

μέρη της Ανατολής. 

Εις την Αιμασιά ο κόζμος επάγαινε και ερχόνταν εις τα 

μαγαζία, από την Αγοράν εις τους καφενέδες και δίπλα εις τα 

ψαράδικα και τον ταρσανά οπού εκαλαφάτιζαν τα πλεούμενα. 

Εκάρφωναν τες λειψές σανίδες οπού τες είχον εις το μούσκιο και 

τες έκαμναν κούρμπα με τη φωτιά και ανάμεσο εις τους αρμούς 



 

εσφήνωναν κορδόνες και επαλαμίζανε τες γάστρες με κατράμι δια 

να μη μπάζουν νερά. 

Κάποιαν ημέρα εκάμναμε με τον ντήνιο Τίγκα το σουλά-

τσο μας εις την παραλία όντας είδαμε ερχάμενη την εθνική 

κουρβέτα ο Λουδοβίκος. Από την κουρβέτα έριξαν και τρεις 

κανονιές εις τον αγέρα, τζούφιες. Ευθύς εμαζεύτηκαν όλα τα 

χαϊβάνια του λιμένα για να ιδούνε το θέαμα από πλησίον. Εκα-

τηφόρισαν και οι κυράδες και τα κοριτζόπουλα με τα καλά των 

οπού εβολτετζάριζαν αλά μπρατσέτα και έριχναν ματιές εις τους 

ναύτες οπού εκαβόδεναν. 

Πηγαινάμενοι και εμείς εγγύς εις τον Λουδοβίκο είδαμε να 

ξεφορτώνουν τη λαιμοτόμο οπού την υπήγαν εις το μέρος των 

Βαπορίων δια να στηθεί. Την επαύριο θα εκαρατομείτο ένας 

πειράτης, ο διαβόητος Μήτσος Κύργιος, οπού ήτον κατάδικος εις 

τες φυλακές της Σύρας. 

Τώντις την άλλην ημέρα πλήθος κόζμου υπήγαν δια να 

ιδούν από κοντά το μέγα θέαμα, πλην κατά τη διάρκεια του 

αποκεφαλισμού ο δήμιος δεν ημπόρεσε να τον κόψει με την μία 

και ο πειράτης, οπού ήτον ζωντανός, εσπαρταρούσε ως το οψάρι 

και αιμορραγούσε ως χοίρος. Ο δήμιος επιχείρησε ξανά αλλά ο 

φάσγανος κατέπεφτε μάταια, και τελικά έκοψε μόνον μικρόν 

μέρος της κεφαλής του πειράτη. Οι γυναίκες ελιγοθύμησαν από 

τον τρόμο, ενώ οι επίλοιποι, ομού και εγώ, εξαγριωθέντες ηθε-

λήσαμε να επιτεθούμε εις τον δήμιο, πλην η εθνοφρουρά και οι 

δημαστυνόμοι μας αμπώθησαν και ο άθλιος μπόγιας με τη βοή-

θεια της σπάθας εκατάφερε τελικώς και απέκοψε την κεφαλή του 

πειράτη και έτζι το μακέλεμα έλαβε τέλος. 
 

Τα δειλινά, όντας έπεφτε ο ήλιος, διότι η κάψα κατά το θέρος εις 

την Ερμούπολη ήναι ανυπόφορη, ανηφόριζα αψηλά από τον λι-

μένα, εις τα Καλυβάκια, οπού ευρίσκονται οι δημόσιες. Εις τες 

σκάλες ήναι τα μπορντέλα τσιτωμένα αραδικώς το 'να πλάι εις το 

άλλο και μαγαζία καφενέδες με τα μαγκάλια αναμμένα και τους 

αργιλέδες έτοιμους. Πηγαινάμενος εις την πλατωσιά Τρεις Πέντε 

Μύλοι ονομαζόμενη δια παρέα και κουβεντολόγι εκαθόμουνα εις 

το καπηλειό Σαράντα Δράκοι του μπάρμπα Γιαννούλη του 



85 

Ξυπόλητου παλαιού μου γνώριμου από τες θάλασσες. Ο 

μπάρμπα Γιαννούλης ήτον κάποτες με τα πειρατικά πλην σή-

μερον δεν έδιδε γνωριμιά αλλά κρυφίως έκαμνε κλεπταποδοχήν 

και μεταπωλήσεις και δια τούτο είχε εις την Αιμασιά μίαν 

αποθήκη. 

Εκαθόμαστε το λοιπόν εκειδά εις το χαγιάτι οπού μπαχα-

ρίζει και εφουμέρναμε τα καναβούρια οπού ετοίμαζεν ο Ξυπόλυ-

τος ακούγοντες τες φτερωτές των μύλων οπού ετριζοβολούσαν εις 

τον αγέρα ανάκατα με τες τσιρίδες και τους καυγάδες των αρ-

γυρώνητων εις τα Καλυβάκια. 

«Μωρή πουτάνα, σκρόφα, μωρή μαλαφρατζιασμένη, πο 

'χεις σπιτωμένον τον άντρα μου, λύσε το βρακί του για να έβρεις 

μέσα την τιμή σου, μωρή». Κι αποκρενόταν η άλλη απ' αντικρύ. 

«Εσύ θα με ειπείς ρουφιάνα, οπού σου ήφερνα τους Φράγκους και 

έπαιρνες δυο τάλληρα συ και δυο τάλληρα εγώ; Μωρή, όσα 

παιδιά έχεις, τόσους πατεράδες έχουν.» 

Γύρω εις τον καφενέ εκάθονταν άντρες με βράκες ελληνικές 

και άλλοι πάλε εντυμένοι ανατολίτικα. Όλοι των είχον και απ' 

έναν αργιλέ οπού εχοχλιάκιαζε και έκαμνε μπουρμπουλήθρες από 

τα βαθιά ρουφήγματα. Άλλοι πάλε εφουμέρνανε τες 

καπνοσύριγγες οπού ήτον καλύτερο δια τ' αφιόνια. Εφούμερνα 

και εγώ και εκοίταζα τα σκέδια οπού έκαμνε ο καπνός κι ήβλεπα 

μορφές αθρωπινές αλλά και δαιμόνια να σχηματίζονται. Μ' αρέζει 

να φουμέρνω το τζιγάρο και να πίνω μαζί και κανά μαντζούνι, 

κανά σερμπέτι. Έτσι το λοιπόν εφούμερνα το χασίς, εμπάφιαζα 

και αγαλλίαζε η ψυχούλα μου. 

Νέος έμαθα το παυσίλυπο, όντας εγυρόφερνα τη Σάμο και 

τα οθωμανικά παράλια με το πέραμα του κοινού. Όπου και αν 

επάγαινα το απαντούσα, αλλού το έπιναν κι άλλοι το εφούμερναν, 

αλλού το ονοματίζουν μπεργκέτι και άλλοι πάλε μαντζούνι. 

Ενθυμούμαι την πρώτη βολά οπού το ερούφηξα βαθειά και 

εμπάφιασα και μου εφάνη ότι εκόπηκαν πόδια και χέρια, εφου-

μάρισα ξανά, μου εκοπήκανε τα ήπατα, εξανατράβηξα και δεν 

ημπορούσα να ορθώσω το σώμα μου και έμεινα κειδά εις την 

καρέγλα παράλυτος. 



 

Κάποιοι οπού κατέχουν τη ρετσέτα και τα φκιάνουν ατοί 

των, μου είπανε κάποτες και εμένα τον τρόπο, πρώτον ξεραίνεις 

τα φύλλα καναβουριάς, τα αρωματίζεις με κονινκανέλα, 

μοσχοκάρυδο και ζινζεφύλλιο, στάζεις πάνωθε μέλι και όλα ομού 

τ' ανακατώνεις και ύστερον ρίχνεις το ζυμάρι μέσα εις ρακή και 

τα αφήνεις καθ' όλον το θέρος εις τον ήλιο δια ν' αποστάξει. Το 

μαντζούνι το ήφεραν οι παλαιοί από το Αλτζέρι· εκείνοι εις τα 

ιδικά των μέρη δια περσότερη απόλαψη το γλείφουνε και το μα-

σούνε και το συνηθούνε τόσον όπως ο κόζμος εις τα νησιά μας 

πίνει το σπίρτο. 

Ήμουν παιδαρέλι όντας ήκουγα από τους γερογεμιτζήδες 

δια τους μπερμπάντηδες οπού εφουμέρναν το παυσίλυπο και 

τότες δεν τους ένοιαζε εάν εζούσανε ή αν είχαν αποθάνει. Μ' 

άρεζε να φουμέρνω τα τζιγάρα, πλην εφούμερνα και τον αργιλέ. 

Πολλά νόστιμον ήτον το προυσσαλίδικο, οπού το εκουβαλούσαν 

οι Ρωμιοί της Προύσσας. Και συριανά καναβούρια εφουμέρναμε 

οπού τα εκαλλιεργούσαν όπως τα εμάθανε από τις Αιγύπτιοι. Οι 

χασιτζήδες ετούτα τα χασίσα τα ονομάζουνε παυσίλυπα, ένεκα 

οπού ήναι χαρούμενα και αλησμονάς τα βάσανα. 
 

Τες βραδινιές, ο κόζμος εδώ απάνω εις τα Καλυβάκια κάθονται 

εις τες πεζούλες και εις τα χαγιάτια και φουμέρνουνε, μπεκρο-

πίνουν, κάμνουν χάζι τ' άστρα και τη φεγγαράδα λέγοντες τα νέα 

του λιμένα και αφηγώντας ιστορίες παλαιές. Εδώ ανταμώνουνε 

όλοι οι ρέμπελοι του ντουνιά, κάθε καρυδιάς καρύδι, αθρώποι 

νταήδες, παράνομοι, παντός είδους μαχαιράδες. Οι λύχνοι και οι 

λάμπες εφώτιζαν πρόσωπα αντρών αξούριστα, με μουστάκια και 

γενειάδες κι άμαν ετρεμόσβηνε η φλόγα εις την πνοή του ανέμου 

ήβλεπες τα μούτρα να σκιάζονται, τα μάτια να κοκκινίζουν στο 

αίμας, και εννοούσες ότι ήτον έτοιμοι για φονικό. Οι πλιότεροι 

όμως ήτον χασιτζήδες, αθρώποι ήσυχοι, ηθέλανε μοναχά να 

φουμέρνουνε. 

Αγνάντευα κάτω εις τον λιμένα τα μπάρκα οπού έβγαιναν 

ησύχως και με έπιανε ένα κομποδέσιμο εις το μέρος της καρδιάς, 

μια νοσταλγία, καθόσον ήβλεπα την κίνηση των πλοίων εις τον 

λιμένα και εγώ ήμουνε ξέμπαρκος εις την στεριάν. 



87 

Ήβλεπα τους ναυτικούς ν' ανεβαίνουν εις τον λόφον ομάδι, 

ήρχονταν εις τα Καταιλύματα δια τες δημόσιες γυναίκες. Και 

ήτον η ώρα οπού εβγαίνανε και εκάθονταν εις τα κατώφλια των 

μπορντέλων οι γυναίκες, φτιασιδωμένες, με χείλη κατακόκκινα και 

δύω μαύρες ζουγραφιστές γραμμές δια φρύδια, εντυμένες με 

άσπρες καμιζόλες κι εχαριεντιζόνταν αναμεταξύ των και εκράζανε 

τους θαλασσινούς εις τον κρέβατόν των. Κοπέλες σαν τα νερά τα 

κρύα, κορίτζια έμορφα. Τες εξεσπίτωνε και τες έβγανε εις το 

δρόμο η φτώχεια και η δυστυχία. Δια να υπάγεις μαζί των 

εχρειάζετο προσοχή μεγάλη και μπόλικες πλύσεις με ξύδι, οι 

μαλαφραντζιασμένοι ολονένα πληθαίνουν. Πλην, ημπορείς, 

λέγουν, να μολευθείς με μαλαφράντζα ακόμη και αν πιεις από το 

ποτήρι της γυναικός. Εγώ τες ξέρω τώρα όλες των, ξέρω και τι 

καπνό φουμέρνουν και τι σκουλαμέντο έχει καθαμιά. 

Και τι δεν είδανε τα μάτια μου τότες. 

Άλλος έκαμνε τη γυναίκα του δημόσια δια να ξεπλερώσει 

χρέος και άλλος έστελνε το κορίτζι του εις της ματρόνας δια να 

οικονομηθεί. Αθρώποι αχρείοι, πρόστυχοι... 

Άλλος είχε κατά νου να γένει αγαπητικός κι όλο έταζε 

στεφάνι, άλλος πάλε ήθελε να τες κάμει κακό και 

εμεταχειριζότανε τα μάγια. Παλιοδουλειές και παλιαθρώποι. 

Εις τα Καλυβάκια ήβλεπα αγόρια μικρά οπού εκάμναν τα 

κιουτζέκια, κληρικοί και δεσποτάδες αρρενομείκτες τα εξεπά-

τωναν, ήβλεπα κορίτζια εφταετή και οχταετή δούλες δι' όλες τες 

δουλειές. Δε μ' άρεζαν τα οπού έβλεπα, δεν ήτον ζωή αυτή δι' 

εμέ, με δίχως τ' αλάτι της θαλάσσης. 
 

Εις τον καφενέ Σαράντα Δράκοι, ο μπάρμπα Γιαννούλης ο Ξυ-

πόλητος εγύρναε και εγέμιζε τες κούπες, έβαζε ελιές και σαρδέλες 

απάνω εις τη λαδόκολλα και κανά κομμάτι ψωμί. Τα καπάκια των 

οματιών του από μιαν αλλόκοτη αρρώστια, κατάρα ίσως, ήτον 

νεκρωμένα και όντας ήθελε να ιδεί έριχνε προς τα οπίσω την 

κεφαλή, πλην όσον απερνούσεν ο καιρός και το πράμα 

αποτραχύνετο, τα εστέριωνε με ξυλάκια δια να μένουν οι 

οφθαλμοί του ανοιχτοί. 



 

Εις το καπηλειό ερχόταν κι ένας πολλά άτιμος άθρωπος, ο 

Γιάννης ο σφάχτης, σόι σοϊλίμ ο λεγάμενος, βόλευε και τες πέντε 

κόρες του, ομού και τ' αγόρια του και τα είχε δασκαλεμένα δια να 

ξαπλώνουνε, δυο και τρία μαζί τη βολά, με τους θαλασσινούς 

οπού δια μια νυχτιά δίνουν καλό ρεγάλο. 

Μίαν ημέρα εις τα καλά του καθουμένου, έξωθεν του οι-

νοπωλείου, ένα παλληκαράκι την ώρα οπού έσκυψε δια να κάμει 

το ούρος του, λέγουν, ο Γιάννης ο σφάχτης του εκατάφερεν με το 

λάζον τρεις πληγές και τον αφήκεν εις τον τόπον και έγινεν 

άφαντος. Ηκούγαμε ότι ήτον χωμένος εις μιαν κρυφήν κάμαρη εις 

το κατώι του οινοπωλείου του Υδραίου και έκαμνε καιρόν να 

έβγει εις το φανερόν. 
 

Το σαράκι της θαλάσσης με κατέτρωγε. Είχα πλέον βαρεθεί τους 

στεριανούς και το καλό των. Ήθελα να έβγω εις την θάλασσα, εγώ 

ήμαι γέννημα δικό της. Οι επίλοιποι αθρώποι ήναι καμωμένοι 

από χώμα και λάσπη, εγώ ήμαι τέκνο της θαλάσσης και εταίριαζα 

μοναχά με τους ομοίους μου οπού ήτον πλασμένοι από αλάτι και 

νερό. 

Επαράδερνα εις τα κρασοπουλιά ανεζητώντας αθρώπους 

επιτήδειους, εμιλούσα μαζί των μυστικά και εξεδιάλεγα τους 

πολλά ζόρικους. Παρέες έκαμνα μόνο με αθρώπους του ιδικού 

μου φυράματος, τους ίδιους οπού εσυνάντησα εις το Καράκιοϊ 

της Κωσταντινόπολης και εις τον Φασουλά της Σμύρνης. Λε-

βέντες καπανταήδες, παλληκάρια αλητεμένα, αθρώπους της 

θάλασσας. Εκάμναμε κουβέντα δια να έβγομε ομού εις τον 

κούρσο και επεριμέναν από εμέ το πότε θα εσαλπάραμε. 

Εις τις Σαράντα Δράκοι εσύναζα το τσούρμο, εκεί εσυνά-

ντησα το Γιώργη Αλεξαντρινό, από τη Χιό, οπού ήρχε μαζί, 

ομοίως το Δαβίδ το Σάμιο, τον Γιώργη Περιστέρη από την 

Μήλο, οπού ελυσσιούσε δια εκδίκηση διότι ο Δήμαρχος του 

είχεν αρπάξει την περιουσία του όλην, ήτοι 2 βόιδα, δια να μην 

πάγει κληρωτός. 

Εκανόνιζα και τον Αντρίκο Μάχιμο, οπού ήτον ληστής εις 

τα όρη του Άθω, ώσπου ήβγεν εις τη θάλασσα. Είχε καταδικαστεί 

και φυλακωθεί καμπόσες φορές κι έλεγεν ότι ήτον αθάνατος, γιατί 



89 

εγλύτωσεν πολλάκις από του χάρου τα δόντια και κατείχε το πιο 

ωραίο γιαταγάνι οπού είχα ιδεί, φαιτ Σαλονίκ με ασημένια 

βελονωτή λαβή. 

Μυστική συνεννόηση έκαμα και με το Μάξιμο Κοψαχείλη, 

οπού τον έχω από τότες κοντά. Κείθε πρωταπάντησα και τον 

Κυριακούλη Βακόντιο, Φραγκοσυριανό, πολλά ελέγοντο για 

δαύτον, χρόνους πολλούς παράνομος, δεν ήξευρε να ζει αλλέως. 

Το Λουκά Χότζα, Κεφαλλονίτη, απερασμένον εις τις χρόνοι 

αλλά και θεριό εις τη δύναμη, με πολλά δυνατή φωνή, και δεν 

υπάρχει θάλασσα της Μεσόγειος οπού να μην την έχει οργώσει. 

Του αρέζει όλη την ώρα να τραγουδεί. 

Εις τις Σαράντα Δράκοι εκανόνισα ομοίως και τον Πρό-

δρομο Κλεφτομύτικα, από Κορσούς, γέννημα-θρέμμα πειράτης 

και άντρας άφοβος, το Λάζαρο Σμυρναίο, πολλά πιτήδειο εις την 

χρήση του λάζου, οπού είχε το σκοτωμό για γούστο και τον 

χοντρούλιακα Σάββα Χατζή Αναστασίου, από την Πάτμον, οπού 

είχεν απεράσει τη μισή του ζωή μες στα σκατά και τα κάτουρα, 

πατικώνοντας τομάρια εις τα ταμπάκικα της Ερμούπολης και εξ 

αυτού εβάδιζε ως βόδι. 

Μόνον το μονόχερα Γάκη Δαμπαντούμπα τον εντάμωσα εις 

τον Γιαλό, εις της Σπεράντζας το καπηλειό και τον επήρα και 

δαύτον μαζί. Ο Δαμπαντούμπας ήτον κατ' επάγγελμα πειράτης. 

Νέος εργάστηκε εις τα εθνικά περάματα και επειδή επνίγη και 

εχάθησαν τα πράγματά του ήλθε εις την Σύρα δια να 

οικονομηθεί. Και όπως έλεγεν «απώλεσε την χείραν του από 

κακοχρησίαν βραδύκαυστου δυναμίτιδας». Τα εκοπανούσε από 

πρωίας και ήτον πολλά μέθυσος. Τον εκανόνισα και τούτον να 

'ρχει ομού εις τον κούρσο. 

Εκεί, εις τις Σαράντα Δράκοι, ήρχονταν τα βράδια και το 

Πλάσμα και εκάθονταν πάντοτες μόνο και εφούμερνε. Έκαμνε 

καθαριότητα εις τα μπορντέλα. Κανείς δεν ήξευρε βεβαιωμένα 

εάν ήτον άντρας ή κορίτζι και πούθε κράταε η σκούφια του. 

Αργότερον, όταν εξεθάρρεψε μαζί μου, έμαθα ότι ήτον από τα 

Λάτζινα του Τσεσμέ. Πότε πότε εκράτει εις το χέρι του έναν 

μέρουπα μερωμένο οπού κελαήδαγε με γλύκα. Το Πλάσμα είχε 

πρόσωπο στρόγγυλο, κατακόκκινα μαλλιά, ζουγραφιστά φρύδια 



 

και μάτια λιμπιστά και μεγάλα σαν της αγελάδας, κάποτες μου 

ξεμολογήθηκε ότι τ' άλειφε με μπελαντόνα. 

Εφόραε πάντοτες ρούχα ωραία, καφκάνια χρυσαφένια, 

σαλβάρια πλουμιστά με πούλουδα και σκέδια, ζουνάρια και 

μποτίνια. Εκάθονταν και εφούμερνε και όντας έφκιανε πλέον 

κεφαλήν, εσηκωνότουν και εχόρευε. Το Πλάσμα εχόρευε ως 

θήλυ, εχόρευε και τα φορέματά του ετρίβονταν και εθρόιζαν. 

Όντας τον ήβλεπα, εχαύνωνα, η καρδιά μου ελάγγευε. Αρχίζει 

πάντοτες το χορό πορπατώντας αγάλι εις το πλάι, σηκώνει αργά 

το ένα πόδι, μετά τ άλλο, χτυπάει τα ζίλια και κάμνει στράκες με 

τα δάχτυλα, μικρά βηματάκια, αργά κινεί τα χέρια, κάμνει 

τούμπες, κυλιέται σαν τ' οφίδι απάνω εις το πάτωμα. Όλα 

γυναίκεια καμώματα. 

Την ημέρα έκαμνε δουλειές εις το μπουρδέλο και εσερ-

γιάνιζε μόνε τις νύχτες ή εκάθονταν κειδά και ετραγούδαε αμα-

νέδες, ετραγούδαε μακρόσυρτα και παθητικά: «Αμάν, αμάααν, 

αμάν, σε βλέεεέπουν τα ματάαακια μου και μου περνάει ο 

πόνος....» Δεν είχεν ύπνο, μου έλεγεν ότι τυραγνιέται από φωνές, 

ότι πιάνει κουβέντες με τις αϋλούδες, στοχάζεται και γράφει εις το 

χαρτί, οι ανεράιδες, λέγει, το παρακινούν και του λέγουν τι να 

γράψει εις το Βιβλιόπουλον, οπού κρατεί πάντα εις τα φορέματά 

του. Τον εκάλεσα και δαύτον να 'ρχει ομού εις την πειρατείαν. 

Έτζι, το λοιπόν, και αφού τα εκανόνισα με όλους, παρήγ-

γειλα εις το Νικολό Τίγκα να έρχει προς τούτο από την Ντήνο 

και ν' αποπλεύσει δια νυχτός από τον λιμένα με το πέραμά του 

δια να μας επάρει από το Γαϊδουρόνησο οπού θα τον ανιμέναμε, 

δια να φύγουμε ανεγνώριστα. Αυτή ήτον η χαρισάμενη ζωή της 

στεριάς οπού απέρασα τότες, εις τα 1846, εις Ερμούπολην της 

Σύρας μέχρις οπού να έβγω και πάλε εις τα πέλαγα... 

 

 

 

 

 

 

 



91 

 

 

 

 

 

 

 

 

ΘΕΡΙΣΤΗΣ 1 8 5 1  

 

Α. ημέρα του Θεριστή μήνα. Απόψε ήναι ωραία η νύχτα και εμείς 

αρμενίζομε προς Χιό. Τες απερασμένες είχαμε βάλει πλώρη δια 

τον κόλπο της Σμύρνης με ένα δικάταρτο τρεχαντήρι οπού 

επήραμε εις τα Μοσχονήσια. Αρμενίζαμε με τα πανιά γιομάτα. 

Φτάσαντες πλησίον εις τον κόλπον μάς υποδέχτηκε μια 

μπουκαδούρα με ριπές βροχής. Επλεύσαμε καταμεσής του κόλ-

που εις τους βουλημένους τόπους· αξημερώνοντας εις το βάθος 

εφάνηκε αχνά η Σμύρνη. Εποδήσαμε εις τα ρηχά μένοντας 

αλάργα από το φρούριο. Περί το μεσημεράκι, ο καιρός ελαμπι-

κάρισε και η στεριά εφάνη καθαρότερα από κάθε άλλη βολά να 

μας κυκλώνει. 

Έξωθεν του Καραμπουρνού ελάβαμε την απόφαση ομού με 

το τσούρμο να ατακάρομε εις το μέγα Εγγλεζονήσι πλησίον των 

Βουρλών της Σμύρνης. Εγνώριζα από παλαιότερους χρόνους ότι 

κατά το Θεριστή μήνα οι κυνηγοί από την Σμύρνη πηγαινάμενοι 

εκεί κάμνουν τα κυνήγια των. Εκοστάραμε και επλεύαμε γιαλό 

γιαλό δια να μην κάμνομε μπούγιο. Το νησί το κατοικούν είκοσι 

φαμελιές και έχει και έναν καφενέ. Όντας αριβάραμε, είδαμε εις 

τον μόλο καΐκια δεμένα αραδικώς και καμπόσοι εκάθονταν εις 

τον καφενέ και ετρώγαν και επίναν, πλην μόλις εννόησαν ότι 

ήμεθα αρματωμένοι άρχισαν τις τρεχάλες δια να σωθούν και 

επηδούσαν εις τη θάλασσα δια να προκάμουν εις τα καΐκια. Τους 

έκραξα τότες να σταματήσουν και ερίξαμε με τα ντουφέκια, ένα 

παιδάριον οπού είχε κρυφτεί πρώρα έπεσε αιμόφυρτο, 

εφονεύσαμε ομοίως και έναν άλλο παλληκαράν. 



 

Ακόλουθα εσαλτάραμε εις το παράλιον και επολιορκήσαμε 

τα οσπήτια των εντόπιων δια να μη μηνύσουν την είδησην εις τους 

κυνηγούς. Η ώρα εκόνταινε δια την αναχώρηση των κυνηγών και 

κείνοι εκατέβαιναν πότε δύω πότε τρεις εις το παραθαλάσσιον 

οπού τους εσυλλαμβάναμε, τους επαίρναμε τα όπλα, τους εδέναμε 

και ορίσαμε και σκοπόν προς φύλαξήν των. Όντας τους αρώτησα 

δια την κατάστασή των και εμάνθανα ότι δύω εκ των ειρημένων 

κυνηγών ήναι πολλά πλούσιοι, έστοντας μάλιστα και καθολικοί, 

τους επιστεγκώνησα, δια να ζητήσω λύτρα και εδιάταξα αμέσως 

την αναχώρησή μας προς τα απέναντι παράλια. 

Εννόησα ότι τα πλοιάρια των κυνηγών θα επάγαιναν εις 

Σμύρνην δια να παραπονεθούν εις την εξουσίαν. Κατά την 9 και 

1/4 ώραν της νυκτός ανταμώσαμε εις τα ρηχά πλησίον του πα-

ραθαλασσίου φρουρίου μια ανεμότρατα με είκοσι ατάκτους οπού 

μας αρώτησαν τι είμεθα, και μεις αποκριθήκαμεν «είμεθα 

άθρωποι καλοί», πλην από την ανεμότρατα επυροβόλησαν εις τον 

αέρα και εμείς απαντήσαμε και τότες αυτοί έρχισαν τον 

πυροβολισμόν ακαταπαύστως κατά του πλοίου μας και 

ελαβώσανε μερικούς από τους ιδικούς μου, ερίξαμεν και μείς 

κατά της ανεμότρατας πλην ήβλεπα ότι θα μας πάρουν φαλάγγι 

και εμηχανεύθηκα να ρίξομεν τους δύω πισταγκωδεμένους 

κυνηγούς εις την θάλασσα οπού και τους εντουφέκισα, τον ένα τον 

εφόνευσα, ο άλλος εσώθηκε από την ανεμότραταν, η οποία όμως 

επόδισε δια να τους σώσει και εμείς ηύραμεν καιρόν και 

εδώσαμεν εις φυγήν. 

Αποπλέοντας εκείθε την πρώτη αυγή απαντήσαμε τον 

τουρκικό στόλο και εκαμωθήκαμε ότι ρίχνομε τες γρυπαρίες, 

ύστερον επιάσαμε τα κουπία και ελάμναμε σιγαλά και επήραμε τη 

βόλτα εις το λαιμό του κάβου οπού σχηματίζει ένα βράχον ωσάν 

νησάκι και εκεί εις τες ξέρες εκρυβήκαμε και το Πλάσμα 

εγιατροπόρεψε τους λαβωμένους. Αργότερον ευρήκαμε μια ψάθα 

δια ν' αλλάξομε πλεούμενο και την άλλην ημέρα σύναυγα 

εστρέψαμε νοτίως από τον κόλπον της Σμύρνης και εβάλαμε 

ρότα προς Καρδάμυλα. Κονταίνοντας την νήσον είδαμε το θέαμα 

με τους ανεμόμυλους εις το βουνό, οπού ανεμοφουρφουλιάζουν 

και απεράσαμε τη Χιό από την πλευρά της Βολισσός. Το 'χει 



93 

αντέτι ετούτη η θάλασσα, όταν απερνώ να φυσά πάντοτες 

τραμοντάνα. Το κύμα εσκαμπανεύαζε την ψάθα και μας εχόρευε 

καλά. 

Εξανοίξαμε τα Ψαρρά. Με το κανοκιάλι εξέκρινα το τούρ-

κικο πέραμα του Κοινού και αλαργέψαμε. Εβάλαμε, το λοιπόν, 

πλώρην δια τα βόρεια των Ψαρρών και με το πρώτο σκότος 

εβγήκαμεν εις ένα δύσβατο κάβον οπού εγνώριζα κατά την τρα-

μοντάνα και ομοιάζει εις καμήλα με τρεις καμπούρες. Εκεί, εις τη 

σπηλιά του Αδάμ, εκρυβήκαμε δι' ολίγες ημέρες. 

Εις τα Ψαρρά έχω συνεργασίαν και παλαιά γνωριμία με τον 

Κωσταντή Βρούλο, οπού καπετανεύει το μπρίκι του Ελισσάβετ 

και τον εγύρεψα. Του εμήνυσα με έναν τσοπάνη και ήρχε το άλλο 

παρτάλι ο γυναικάδελφός του, Γιάννης Κασσέτας, οπού μου είπεν 

ότι ετούτον τον καιρό ναυλώνονται πολλά πλοία από τη Φράντσια 

και ο Βρούλος φορτώνει μετάξια και μαλλιά δια Μασσαλίαν και 

ότι εμήνυσε δια να συναντηθώμεν εις ένα επταήμερο δια νυχτός 

εις το Βενέτικον της Χιός. 

Ετούτοι εδώ οι Ψαρριανοί επολέμησαν γερά τον Οθωμανό 

τους χρόνους της Επανάστασης, όμως ο Τούρκος τα επάτησε τα 

Ψαρρά δια προδοσίας. Παιδί ήμουν αμούσταγο τότες πλην τα 

ενθυμούμαι καλώς. Εις τους χρόνους της επανάστασης, Ψαρ-

ριανοί και λιάπηδες και άλλοι φερμένοι από αλλαχού εκράτησαν 

μακριά τον εχθρό, αλλά, επειδής ήναι και σκατοφάρα, εφαγώ-

θηκαν αναμεταξύ των, και έπεσεν και λιμός και έτζι ηφανίσθη το 

νησί και οι Ψαρριανοί έγιναν ψωμολύσσες και υπήγαν όλοι των εις 

τον κούρσο και γέναν πειράτες ξακουστοί, ο Μανιάτης, ο Γιαλής, 

ο Φωκιανός, ο Μπαρμπέρης, ο Μώρος, ο Βώγιος, ο 

Μερμελέχας, και άλλοι τόσοι οπού δεν τους ενθυμούμαι, και με 

ορμητήριον πότε τη Μύκωνο, πότε την Ντήνο και την Αίγινα, 

ερημάξανε τα πλεούμενα και εφοβίσαν τον τουρκικό στόλο εις το 

Αιγαίο. Και έχει γίνει θρύλος η ιστορία οπού αρπάξανε οι 

Ψαρριανοί από την εγγλέζικη γολέττα τα αργυρά σερβίτσια οπού 

έστελνε η εξουσία πεσκέσι εις τον πρεσβευτή της εις την 

Κωσταντινόπολη. 



 

Εις τα σκοτάδια ανάφταμε φωτιά και το Πλάσμα μας εμα-

γέρευε. Μετά από πέντε ημέρες επήραμε απόφασην να έβγουμε 

και πάλε εις το φανερόν. 
 

Εις τα Ψαρρά αφήκαμε τα δύω ψαρριανά παλληκάρια, το Χρή-

στο το Χάρο και το Γιώργη Καβάτζα οπού είχανε λαβωθεί εις το 

Εγγλεζονήσι και δεν ηθέλανε πλέον ν' ακολουθήσουνε, επήραν το 

μερδικό τους και υπήγαν στο καλό. Ελόγου μας αποπλεύσαμε 

εκείθεν αξημέρωτα και ευρέθημεν σιμά της Χιός. Τα χωριά εις τη 

νήσο ήναι κάστρα άπαρτα δια τον φόβον των κλεπτών διότι εδώ 

υπάρχει μέγας πλούτος. Συχνά πυκνά αριβάρουν έως εδώ 

πειράτες και κάμνουν επιδρομές δια να κλέψουν μαστίχα και ν' 

αρπάξουνε γυναίκες οπού 'ναι ξακουστές δια την εμορφιά των. 

Απεράσαμεν ξημέρωμα με πρύμα τα πανιά μας πλησίον της Χιός 

και καθώς επεριπλέαμε τη νήσο, ακούαμε τις μαστιχομαζώχτρες 

να τραγουδούν σαν τα ουριά του Παραδείσου. Τη μαστίχα τη 

μαζώνουν από το Θεριστή έως και τον Οκτώβρη μήνα κι ήναι 

όλο τραγούδι ετούτα τα θηλυκά. Επλεύσαμεν νοτίως της Χιός 

προς το νησόπουλο Βενέτικον. 

Περί το δείλι εμπουνατσάρισε και όντας εφτάσαμε εκεί η 

θάλασσα ήτον γαληνοτάτη, ερίξαμεν το φελούκι και εκαμωθήκαμε 

τον γρύπο. Εδώ είχαμε συνεννόηση να ανταμώσομε με τον 

Βρούλο. Απερασμένες τέσσαρες τ' αξημέρωμα, εννοήσαμεν τον 

Βρούλο να καταπλέει, έκαμε σενιάλο και μας εδιπλάρωσε. 
 

Δεν μ' αρέζει να χύνω αίμας. Αναγκάστηκα. Γύρω μου όλο ψεύ-

δος και κλεψά. Οι μεγάλοι μασκαράδες, η πιο άτιμη φάρα, ομού 

με τις εμπόροι, ήναι οι καραβοκύρηδες. Και ετούτοι οι Ψαρ-

ριανοί ημπορεί να ήναι πρώτοι εις το καλαφάτισμα αλλά ήναι και 

μάστορες εις το βούλημα των πλοίων των. Έχουνε καλώς 

μαθημένα τα τερτίπια με τες ασφαλιστικές εταιρείες και σκα-

ρώνουν εις το άψε-σβήσε τες ναυταπάτες. Και κάμνοντας αυτήν τη 

μηχανήν εις ολίγους χρόνους ευρίσκονται με δυο και τρία 

μπάρκα. 

Αφού εμπρώτοις ασφαλίσουν το μπάρκο και πουλήσουν το 

φορτίον, ανοίγουν τρύπες εις το κουφάρι και στέλνουν φούντο το 



95 

πλοίο. Κατόπιν βγαίνουν με το φελούκι εις τα παράλια και 

παγαίνουν εις τες Αρχές οπού κάμνουν δήλωσην ότι ο καιρός 

εφουρτούνιαζε απότομα και εκοπάνιζε το πλοίον εις τες ξέρες και 

τες τραγάνες και εναυάγησαν. Και έτζι λαμβάνουν τες 

αποζημιώσεις δια το βουλημένο σκαρί και έχουν και λαμβάνειν 

δια το βουλημένο φορτίο. Μέγα σκυλολόι και ολάκερο κύκλωμα. 
 

Ποτές δε μ' άρεζε να χύνω αίμας και αν ήμαι εγκληματίας, τούτο 

εγίνηκε δίχως να το έχω επιθυμήσει, για κάποιους σαν και 

δαύτους έγινα. Ναι, το Βρούλο με τα ίδια μου τα χέρια τον 

εξεπάστρεψα. Είχον χρέος να τον ξεκάμω γιατί ήτον σκατοφάρα 

και δαύτος όλο το συμφέρο του εκοιτούσε. Όπως και κείνος ο 

κερατάς ο κρανιδιώτης πλοίαρχος, Δημήτρης Καμπίτης 

ονομαζόμενος, μαζί του είχα μεγάλα δοσίματα και όλο μου τα 

εγύριζε, επολεμούσε όλο να με κλέψει. Και τον άλλο τον πούστη 

τον Αμοργιανό, Κώστα Οικονομίδη ονομαζόμενο οπού 'χε εις 

την κατοχή του την πολλάκα ο Άγιος Γιώργης, μαζί του 

ενταραβερίστηκα και όντα επήρε το φορτίον, για να μη με 

πλερώσει, υπήγε εις τους Οθωμανούς και ερουφιάνεψε το πού 

ευρίσκομαι δια να με συλλάβουν. Και το άλλο παρτάλι από τη 

Λέρο, Γιώργης Πυλίνης ονομαζόμενος, τον εξεπάστρεψα και 

δαύτον ομού με όλο το τσούρμο του, ετούτοι μ' εκλέβαν ολονέν, 

ό,τι εμπόρευμα και αν τους έδωκα δεν μ' επλήρωναν ποτές. Καλά 

κουμάσια όλοι των και ας πάνε στα κομμάτια. 

Εμετακομίσαμε όλη την ποσότην σάκκους μετάξια και 

μαλλιά εις Τζεσμέν. Ετούτη τη φορά δεν έχω κοντά τον Αγγελή 

Θηακό, το μπόγια, δια να φτιάξει τες ψευδείς φορτωτικές δια τες 

Αρχές, κι έτζι επαρέδωκα τα μετάξια εις πολλά μειωμένην τιμή 

εις Τζεσμέν εις τον Λουκά Σγούτα, δια την αγορά της Σμύρνης. 

Εδώκαμε το μετάξι το ψιλό προς σαράντα παράδες την οκά και 

το χοντρό προς είκοσι παράδες. Ο κόζμος από την μια μας 

φοβείται, από την άλλη πάλε ψωνίζει εφτηνά. Χαίρονται γιατί τους 

κάμνομε πεσκέσια, πλην μας σκιάζονται διότι είμαστε αθρώποι 

θανατηφόροι. 
 



 

Αργότερον, αναμεσής Τζεσμέ και Χιό επάθαμε χουνέρι μεγάλο, 

ήτον ασέληνη νύχτα και ελόγου μου σα ζαβός εμπιστεύτηκα το 

Χότζα οπού δεν βλέπει καλώς και ενόμισε τη βασιλική πολεμική 

γολέττα Μεθώνη ως εμπορικήν, εζυγώσαμε με τη λέμβο δια να 

μουντάρομε και όντας ακούσαμε το σκοπό του πλοίου να κράζει 

«ποίοι είστε» και εβιάστη να πυροβολήσει, ανεγνωρίσαμεν από τη 

λάμψη ότι το πλοίον ήτον πολεμικό και οπισθοδρομήσαμεν 

ογλήγορα. Ο πλοίαρχος της Μεθώνης έσυρεν ένα κανόνι κατά 

της λέμβου μας, οπού ευτυχώς δεν μας εβρήκε και γοργά 

εκάμαμε κουπιά, φωνάζοντες ότι «είμεθα άθρωποι καλοί». 

Εγλυτώσαμεν και εκρυφτήκαμε διολίγον εις το Ποντικονήσι. Την 

επαύριον εβάλαμε πλώρη και πάλε δια τες Εκατόνησες οπού και 

εκρυβήκαμε εις ασφάλειαν. 
 

Αρχές του Θεριστή μήνα, κι έχομε εις κατοχήν το τζερνίκι 

Χελιδών με οθωμανική σημαίαν οπού έχει δρόμον καλό. Ξοπίσω 

μας πλέον έχομεν όλους τους διαβόλους και τους τριβόλους, μας 

κυνηγούν ολούθες, εις όλες τες θάλασσες, ο αυτοκρατορικός οθω-

μανικός στόλος και οι ελληνικές κουρβέτες, τα φραντζέζικα πο-

λεμικά, ομού και η αυστριακή κυβέρνηση οπού εφρόντισεν να 

πέμψει προς καταδίωξήν μας το πολεμικόν μπρίκι η Πόλα. Και 

έχουν δώκει όρκο να μας συλλάβουν ζώντες ή αποθαμένους. Το 

τσούρμο ήτον αγριεμένο από τα κυνηγητά, δια τον λόγον αυτόν 

εμείναμε κρυμμένοι καμπόσες ημέρες εις τες Εκατόνησες. 

Κατ' εκείνην την ημέρα έλειπα ελόγου μου, είχα πάγει ν' 

απαντήσω τους τσοπαναραίους δια σφαγιά. Μια γολέττα, η 

Ευτυχία, ερχάμενη από τα μέρη της Ανατολής με ολίγους επι-

βάτες και με προορισμόν την Κάντια της Κρήτης επροσορμίσθη 

εις την ερημόνησον δια νερό. Με τη γολέττα εταξίδευεν και ένας 

ντερβίσης αόμματος μετά της φαμελιάς του και είχε κομπόδεμα 

όλην την περιουσίαν του. Το πλοίον ήτον φορτωμένο με 

πραμάτειαν δι' εμπόριον, ήγουν χαλβάδες, τομάρια, κριθάρια, 

σιτάρια, σχοινία και γρύπους. 

Το Πλάσμα, ερεθισμένον ως ήτον, εξεσήκωσε τους λεβέντες 

μου και όλοι μαζί αιφνιδίασαν το πλήρωμα της γολέττας κι 



97 

εθανάτωσαν τους ναύτες ομού με τον καπιτάνιο, δεκατρείς ανο-

ματαίοι. 

Κατόπιν επιάσανε τον αόμματο ντερβίση και τον έσουραν 

εις τη στεριά οπού τον επαράχωσαν μέσα εις το βαγένι με το νερό 

και τον εβασανίζαν. Ύστερις κατέσφαξαν ολάκερη την οικογένεια, 

τες γυναίκες και τα παιδία. 

Δεν ήμουν εμπροστά εις το σκοτωμό και δεν επήρα χα-

μπάρι. Ελόγου μου τέτοιο πράμα δε θα τ' άφηνα να γένει. Με 

χλίβουν βαθιά ετούτα τα πρακτέα οπού γίνονται μόνον προς 

εξεφτιλισμό του αθρώπου. 

Και το Πλάσμα έχει μέσα του μίσος βαθύ δια τον Οθω-

μανό. Ατός του έσφαξε την οικογένεια και τον ντερβίση, εξε-

φώνιζεν ότι ήτον κακόμαγος και θα μας έκαμνε μάγια. Όταν 

επέστρεψα με το φαγί, το Πλάσμα ήτον μεθυσμένο, εμέθυσεν 

ξεπίτηδες, ως φαίνεται, και έκαμεν τες μεγαλύτερες αταξίες. 

«Απόψε θα πεθάνεις στραβούλιακα ντερβίση!», ετραγούδαγε και 

επαρίστανε τον τρόπον οπού επετσόκοψε τον αόμματο ενώ ήτον 

ζωντανός και πώς του έκοψε τα βραχιόνια έως τους κόμπους και 

ύστερον πώς του έκοψε και τα ποδάρια έως τα γόνατα, μέχρις 

οπού εξεψύχισεν. 

Εγώ του ομίληα, του ομιλούσαμεν όλοι γλυκά ως να ήτον 

παιδί, πλην τόσον αυτός άφριζεν από τον θυμό του. Κάψωνε, 

κόρωνε και βουρλιζόταν. Δεν ημπορούσα να τον κάμω ζάφτι. 

Κάποτες ήρχε εις τας φρένας του. Τον αρώτησα τι είχε 

κάμει και μου είπεν ότι ο ντερβίσης ήτον μάγος και έκαμνε μάγια, 

τον ήκουσε να λέγει ότι θα μας κάμει όλους μικρούς, να μας 

βουλώσει εις το βουκάλι. Και έλεγεν συνεχώς στους επίλοιπους 

προς δικαιολόγηση του πρακτέου: «τον ειδήκατε, αντέστη, ελόγου 

μου του εφώναζα να μείνει ακούνητος αλλά ο ντερβίσης 

εδυστροπούσε». Ενθυμούμαι καλώς τον Βακόντιο οπού έστεκε 

ορθός και εψέλλιζε συνέχεια: «Ναι, δεν υπάκουγε, δεν εσταμάταγε 

ο παλιοπούστης». Και ο Κοψαχείλης έλεγεν: «Είχε κομπόδεμα 

κρυμμένο, του ελέγαμε, του ελέγαμε και δεν το εφανέρωνε, το 

ηύραμε μόνοι μας εις το ζουνάρι του». 

Όλα τούτα τα φονικά... 



 

Έπεσε μουγκαμάρα αναμεσό μας, εγυροφέρναμε όλοι 

μουρτζούφληδες και κανείς δεν εκοτούσε να ονοματίσει την 

πράξη ετούτη έγκλημα. Έναν αόμματο άθρωπο οπού μήτε την 

ημέρα και τη νύχτα δεν εννοεί. Εστοχαζόμαστε ότι αυτό δεν 

ήπρεπε να γενεί αλλά και τι να κάμναμε τώρα; Για όλα ετούτα τα 

πραχτέα λέγω ότι εμείς οι πειράτες είμεθα αθρώποι χλιμένοι και 

στοχαστικοί. Ήπρεπε, το λοιπόν, να φύγομε τάχιστα από εκεί. 

Όλοι αυτοί οπού μας έχουν βάλει εις τα κυνήγια μας αναγκάσανε 

να ματώνομε ολοτρόγυρα τον κόζμο κι εμείς όλο να φεύγομε, να 

φεύγομε, να φεύγομε. Πόσους αθρώπους έχομε φονεύσει, πόσους 

εξεπάστρεψα ατός μου και το αίμας θα πέσει απάνω μας και θα 

μας πνίξει... 

Αρμενίζομε προς τα Κάτω μέρη με μια σακολέφα, από κοντά 

μας επήρε κι ένας δέλφινας οπού χαροπηδά απάνω εις τα κύματα 

και χαριεντίζεται. Παίζω στο μαντολίνο κατιτίς χλιμένο και 

λυπητερό, μου 'ρχονται κάποια λόγια και πιότερο για μένα 

σιγανοτραγουδώ: 

Το μουνί και το δελφίνι, να 

συχάσω δεν μ' αφήνει. 

Αχ, πόσο μ αρέζει η γυναίκα και πόσο μου λείπει. 

Μ' αρέζουν οι γυναίκες κι η μουσική και το γλέντι, το ξε-

φάντωμα. Μέσα μου ήμαι άνθρωπος αιστητικός και πονεσιάρης. 

Τη μουσική την ένιωθα έως τα βάθη της καρδιάς μου, την 

εκαταλάβαινα. Μου άρεζε. Είχα μαθημένα τραγούδια από τους 

οποίους εζήσανε εις της Ανατολής τα μέρη και ελέγαμε πολλά 

τούρκικα. Αμανέδες. Ωραία τραγούδια, ωραία μουσική. 

Όντας παίρνει να νυχτώνει λένε οι λεβέντες μου: «Καπτάν 

Γιώργη, παίξε κείνο το γλυκόλαλο τ' όργανο, να ξαραθυμήσουμε 

λιγουλάκι.» 

Κάθομαι τότες κειδά κατάπλωρα και παίζω το μαντολίνο 

και τραγουδώ ενώ στοχάζομαι τη γυναίκεια συντροφιά οπού τόσο 

λείπει ολονώνε μας εις τη θάλασσα. Όσα κι αν έχω βγάλει εις τον 

κούρσο, όλες τες λείες και τες πρίζες, όλο το μαλαγματικό και το 

διαμαντικό τα έθεσα εις τους πόδας της γυναικός μόνο και μόνο 

δια να την εστολίζω και να την κοιτώ. Θηλυκά έτοιμα να 



99 

κατεβάσουν τα βρακιά των υπάρχουνε ολούθε, όπου και αν 

υπάγω, εις τη Χιό, εις τον Τσεσμέ, εις Σύρα, μα και εις τη Μήλο, 

την Κίμηλο, την Ντήνο, βλέπεις κοκονίτσες, Ελληνίδες χλωμές 

με μεγάλα γλαρά μάτια και ζουγραφισμένα χείλη, 

Φραγκολεβαντίνες μαργιόλες φεγγαροπρόσωπες, ροδοκόκκινες 

με σηκωμένη χάρη εις την μύτη, κορίτζια σαν τα γάργαρα νερά 

έτοιμα για βραδινιές, για πεσκέσια και για γλεντοκόπι. Εδώ εις τες 

νήσους, η γυναίκα εάν δε γαμηθεί πλερώνει εις την κοινότητα το 

αργομουνιάτικο. Κι ελόγου μου ήμαι από τη φύση μου 

χουβαρντάς, δεν βαστώ τίποτις δια το κεμέρι μου. Τα μοιράζομαι 

όλα. Ο παράς άμα στέκει βρωμάει, ως λέγουν οι παλαιοί. 
 

Είμεθα στο δεκάμερο του Θεριστή μήνα και ισάρουμε δια τα 

μέρη της Ντήνος. Ο Νικολός Τίγκας, ηπέμεινε να υπάγομεν 

εκείθε εις τες γυναίκες του έρωτα. Και κείνος θα επάγαινε εις τ' 

οσπήτι του εις τα Μέσα Μέρη και θα τον ενταμώναμε αργότερα 

εις το νοτιά, στη Γαστριά της Ντήνος. 

Τα εσυμφωνήσαμε. Μας ήτον αναγκαίο ως άντρες να νιώ-

σουμε εις το κορμί μας, κομμάτι, το θηλυκό χάδι και τούτο ήθελε 

μας ζωντανέψει. Κάποτες επαγαίναμε εις το ψαροχώρι Πάνορμος 

όπου εις το μπουρδέλο της μαντάμας εσυνάζοντο παράνομοι απ' 

όλο το Αιγαίο. Η χήρα Σεβαστή η χοντροκώλα ήτον φευγάτη 

από Χιόν διότι επλέρωνε πολλά χαράτζια εκείθε, έτζι εσύναξε το 

βιός της και υπήγε κι έστησε το σπιτικό της εις Ντήνο. 

Περί το σούρουπο επλεύσαμε εις την Πρώτη Θάλασσα. 

Μετά τες Πεταλίδες νήσους εφάνησαν οι αφρίλες από τες άγριες 

ξέρες εις το ακρωτήρι του Περατή και οι βουλημένες βίγλες. Τα 

παλληκάρια γδυμνωμένα έριχναν θάλασσα απάνω των να ξε-

πλυθούν, εγέλαγαν κι ετραγούδαγαν: 

Το μουνί δεν ήναι αρνί να το 

κλείσεις στο παχνί. Το μουνί είναι 

ζαρκάδι και δε γένεται κοπάδι. Το 

μουνί θέλει παιχνίδια με τον πούτσο 

και τ' αρχίδια. 



 

Εκαβαντζάραμε το νησόπουλον Πλανήτης και απεράσαμε την 

μπούκα του Πάνορμου οπού ήναι καλός λιμνιώνας και αράξαμε. 

Το ψαροχωριό ήτον πέντε οσπιτάκια όλα κι όλα, και εις τη μέση 

το πλέον μεγάλο της Μαντάμας Νταμόρε, έτζι την ονομάζουν οι 

θαλασσινοί. Εδώ ευρίσκει ό,τι ποθήσει η ψυχή του αντρός. 

Κορίτζια απ' όλα τα μέρη, Τουρκάλες, Σκλαβούνες, Τσερκέζες, 

Χριστιανές, Οθωμανές, παράδες να σου ευρίσκονται μόνο. Εδώ 

πριν από χρόνους είδαμε ένα θάμα, ένα γάδαρο οπού ετρα-

γούδα. Εμαζεύετο ο κόζμος και εθαύμαζε το γάδαρο που ετρα-

γούδαε εις τ' οσπήτι της Μαντάμας. 

Εφορέσαμε ευρωπαϊκά φορέματα, επήραμε όλοι ευρωπαϊκά 

όπλα ρεβόλβερ και ερίξαμε τη σκαμπαβία εις το νερό. Τα 

παλληκάρια ετράβαγαν κουπί και δώστου ετραγούδαγαν: 

Το μουνί το λένε Γιώτα 

και τον πούτσο Παναγιώτα. 

Κι όποιον θέλεις πάνε ρώτα, 

το κεφάλι μπαίνει πρώτα. 

Το κεφάλι μπαίνει πρώτα 

και τ' αρχίδια κλειούν την πόρτα. 

Εβγήκα όξω πρώτος δια συνεννόηση. Με επερίμεναν ο 

Υγειονόμος και ο υγειονομικός φύλακας οπού μου εφώναξαν να 

παραμένω εις τη σκαμπαβία και να βάλω εις την απόχη τα 

υγειονομικά έγγραφα. Εδήλωσα ότι ερχόμαστε από μέρη οπού 

δεν ήναι ύποπτα δια χολέρα και έδωκα ένα γερό μπαχτσίς. 

Ύστερον εβγήκα εις τη στεριά και υπήγα εις της Μαντάμας οπού 

ήτον καπηλειό, πορνείο και χάνι ομού και επαρήγγειλα δια τη 

νυχτιά να φέρουνε τους οργανοπαίχτες από τον Πύργο. 

Αντάμωσα και τους εμπορευάμενους δια την λειμούρα και 

εκανονίστηκε όντας νυχτώσει να βγάνουμε τες πραμάτειες όξω κι 

εκείνοι θα φέρουνε τα ζώα δια να φορτώσουν και να πάνε εις τη 

Χώρα. 

Όντας εσκοτείνιασε, εβγήκαν τα παλληκάρια με τα φορτία 

και εφορτώθηκαν τα ζώα και ο Νικολός υπήγε κοντά. Εδώκαμε 

εφτηνά εις τους Ντηνιακούς καμπόσα καντάρια βαμπάκι, όσπρια, 



101 

σιτάρι, μιγάδι, κριθάρια, καπνό και αρκετά τόπια ύφασμα από το 

λεγάμενο σελιμιέ. 

Ύστερις υπήγαμεν όλοι ομού εις της μαντάμας Νταμόρε. 

Μέσα εκάθονταν ολίγοι άντρες ενδυμένοι τα φραγκολεβαντίνικα 

και εφούμερναν. 

Οι γυναίκες εφορούσαν ποκάμισα μεταξωτά πολλά κοντά, οι 

τραχηλιές των ήτον γυμνές. Οι λεβέντες μου εγύρεψαν ανέρωτο 

κρασί και ρακή από σταφίδα. Τους έδωκα συμβουλή να κρατούνε 

τα ίσα δια να μη γένει καμιά φασαρία. Η πατρόνα μας ετοίμασε 

αργιλέδες με το ξακουστό δια την ποιότην του προυσσαλίδικο. 

Τα παλληκάρια ήρθαν εις γνωριμιά με τες πέντε κόρες του 

Γιαγκούλα, παλαιού μου γνώριμου από τες πειρατείες, πλην 

σκοτωμένου, οπού εκάθισαν μαζί μας και έπιναν και εφούμερναν 

από τες καπνοσύριγγες. Ήτον σύμφωνες δια να απεράσουν τη 

νυχτιά μαζί των, μόνον ολίγους παράδες και την ευδαιμονία 

εγύρευαν, τες άρεζε η γλύκα της ανέμελης ζωής. Τότες εγώ έκαμα 

πεσκέσι εις τα κοριτζόπουλα εικοσιτέσσαρες πήχες ύφασμα 

χρυσομέταξον, οπού είχα κρατημένο εξεπιτούτου, και κείνες 

ετρίβαν τα μάτια των και ήτον πια όλο γαλιφιές και σκέρτσα. 

Ένας γέρο βιολάτορας επήρε το βιολί του και αρχίνησε να παίζει. 

Το Πλάσμα εις ευθυμίαν ευρισκόμενο έπινε το σπίρτο και έλεγεν 

«εβίβα του στραβού». 

Μετ' ολίγον αρχίνησαν και οι οργανοπαίχτες την τζα-

μπούνα και το μαντολίνο, οπού ετραούδησαν μελωδίες πολλές, οι 

γυναίκες εχόρεψαν και εσείετο η σάλα από τα ποδοπατήματα και 

εγώ έκαμνα χάζι τα κουνήματα και τα φερσίματά των. 

Τα παλληκάρια εσηκώθηκαν ομού, έως και ο γέρο Λουκάς 

εσηκώθη να χορέψει. Εσηκώθη και το Πλάσμα κι ήμουν πε-

ρίεργος να ιδώ τι θα κάμει, και χόρευεν και έλεγεν, «Απόψε θα 

πεθάνεις στραβούλιακα ντερβίση!», και επαράστανε τον άγριο 

τρόπο οπού είχε μακελέψει τον τυφλό ντερβίση. 

Πολλά ναζιάρες ήτον ετούτες εδώ οι σκροφίτσες. Εχόρεψαν τον 

μπάλο και άλλους χορούς και μια μικρή, ίδια η Σινάνινα, εμάγευε 

με τα σκέρτσα της τον Κοτζακρούς, οπού επολεμούσε να τη 

ζυγώσει και κείνη όλο του εξέφευγε, όλο του εγλιστρούσε, έτζι 

όπως κάμνει η περιστέρα εις τον γούτο. Αρώτησα ποια ήτον και 



 

την ονομάτησαν Μπερδέ από σόι ντηνιακό, ετούτη όλο επήδαγε 

και επέτα. 

Από το βάθος της ταβέρνας ηκούγετο ένα αμανεδάκι ολίγο 

παράτερο, «Εκεί που τρώγανε κι επίνανε και το καυγαδάκι 

εστήνανε...» 

Εζήτησα να κάμουν ησυχία, όντας είδα τον υγειονομικό 

φύλακα να ζυγώνει δια να μας ειπεί ότι «δεν ήναι συγχωρημένον 

να εξέρχονται οι ναύτες από το υπό κάθαρση ευρισκόμενο πλοίο 

και να ευθυμούν εις τοιούτον μέρος». 

Ήτον φανερό ότι εγύρευε και ελόγου του μπαχτσίσι και 

συγχυσμένος τον αρώτησα, «Σκατοπαραδιά έχεις;». Ο Χότζας 

ελύσσιαξε, τον εξέβρισε και τον ονείδισε λέγων «Άντε χάσου, ρε, 

παλιοπούστη, ψωμοζήτα». 

Κουβέντα εις την κουβέντα, εκείνος απείλησε να καλέσει τον 

Υγειονόμο και ο Χότζας εγερθείς του είπε, «λάβε την δια πάντα 

κερατά», και τον εβάρεσε με το στιλέτον κατά την καρδίαν. Τον 

εξέκανε εις τον τόπο. Ύστερον εδιάταξε την Μαντάμα να κεράσει 

όλους από μία ρακή. Οι γυναίκες είχον πρώτες τρέξει εις το 

βάθος του καπηλειού ομού με τους οργανοπαίχτες. 

Εσφαχτήκαμε. Η βραδιά ετελείωσε δι' εμάς και ήπρεπε να 

χαθούμε. Ήβγαλα το πουγκί μου και αφήκα εις το τραπέζι πε-

νήντα τάλληρα μεγάλα. Επήγαμε εις το πλοίο και ευθύς 

εσαλπάραμε, αγκαλά το φεγγάρι ήτον εις τη χάση. Εβγήκαμε εις 

τον κάβο κι εβάλαμε πανιά. Μετ' ολίγον απερνούσαμε από το 

στενό Άντρος - Ντήνος με κίντυνο να τσακιστούμε εις τα σκότη 

έως οπού εβγήκαμε εις τη μεριά της Σύρας και ορτσάραμε δια 

Γιούρα. 

Ο καιρός επλάνταξε και εμείς ακολουθήσαμε την ορισμένη ρότα 

αλλά από τη λύσσα του νοτιά οπιστοδρομούσαμε. Η φουρτούνα 

ήτον μεγάλη και το σκαρί έτριζε από τη μανία της θαλάσσης. Το 

μπουρίνι μας έκοψε τα πανιά. Πρώτη βολά με έπιασε ζάλη κι 

ήβγαλα όλο το σπίρτο οπού έπια ομού με τ' άντερά μου μέχρις 

οπού η θάλασσα εκαταλάγιασε ολίγο και ορτσάρισα προς το 

λαγκόνι Φυκιαδάκι ονομαζόμενο δια αραξοβόλι, οπού έχει και το 

νερό δια να δροσιστούμε. 



103 

Με το φέγγος των άστρων επατήσαμε στεριά εις Γιούρα, 

ξεπατωμένοι και διψασμένοι εσυναπαντήσαμε εις την ακτή, 

αξημέρωμα πια, τους Αγιουργιανούς τσοπάνους. Είχα φιλίαν με τ' 

αδέρφια από παλαιά από δουλειές οπού εκάμναμε ομού, 

εκάθοντο και είχον φωτιά αναμμένη, εκοίταζαν τα ξάστερα και 

εμοιρολογούσαν. Εχάρηκαν οπού μας είδον και μας εκάλεσαν να 

κάτσομε μαζί των, εφάγαμε και εξεδιψάσαμε. Μας είπον ότι τες 

απερασμένες τους ατακάρανε δια νυχτός πειράτες και τους 

εγδύσανε. Τους επήραν πλέον από εκατό προβατίνες. Είπον και 

άλλα, από το βούκινα έμαθαν ότι εις Χαλκίδα και Άντρο επλά-

κωσεν η χολέρα. Αρώτησα δια τον Σεβαστιανό το αδέρφι των, 

επειδής δεν τον είδα, και μας είπον ότι είχεν αγριέψει και έζη 

μόνος, δεν ομίληε κανενός και έτρωγε μοναχά ακρίδες και 

σαυράδες. Τους αφήκαμε και υπήγαμε εις τον κάβο του 

Μπιτάδου της Ματρίσσας, εις τη σπηλιά οπού έχομε κρυμμένες 

τες λείες, εφορτώσαμε το τζερνίκι και απάνω από τες πρίζες 

ερίξαμε καυσόξυλα δια να μη φαίνεται το φορτίον. Απεράσαμε 

όλη την ημέρα εκεί δια να ησυχάσομε, το δε ταχύ να σαλπάρομε 

δια Σύραν. Εκοιμήθηκα και εις τον ξύπνο μου είδα από μακριά 

το Σεβαστιανό οπού εκρύβετο αλλά μόλις εννόησε ότι τον είδα, 

εχάθη, είχεν αγριέψει. Εφορτώσαμεν τες προβατίνες οπού εί-

χομεν αγορασμένες από τους Αγιουργιανούς για εφόδια και με το 

σούρουπον αποπλεύσαμεν εκείθε με προορισμόν τη Σύρα. 

Απερνώντας εις το αρκτικόν μέρος της Σύρας κατά τη θέση 

Γράμματα, ηύραμε μισοβουλημένο ένα μπριγκαντίνι με ρώσικη 

σημαία, απορφανισμένο ναυτών, από πειρατική έφοδο μάλλον, το 

δέσαμε και το εσύραμε κοντά. 
 

Εις τα μισά του Θεριστή μήνα, αξημέρωμα αριβάραμε εις Ερ-

μούπολη και υπήγαμε εις την αράδα πλησίον της προκυμαίας, 

όπου στέκονται τα καθαριζόμενα πλοία. Εκοίταζα την πόλη και 

την αποστρεφόμουνα, ούτε τα καλά της μήτε και τα πλούτη της 

μου έκαμναν εντύπωσην πλέον. Εις ετούτη τη νήσο όλοι ζητούνε 

και παίρνουνε μπαχτσίσι, εδώ ήναι συναγμένοι όλοι οι κλέφτες και 

απατεώνες του ντουνιά, ενώ εμείς οπού ζούμε εκεί όξω εις την 

θάλασσα και μας ονομάζουν πειράτες εις την ουσία δεν κλέβομε, 



 

πλην απογυμνώνομε τους κλέφτες εμπόρους από ροχικά, 

χρήματα και κάθε διαμαντικό, μαλαγματικό, μπακιρικό και τα 

ξαναμοιράζομε πιο δίκαια. 

Εις τα τελευταία, νταραβέρια κάμνω με ένα γενοβέζο 

έμπορο, τον Αυγουστίνο Μπερτέν ονομαζόμενο, οπού του εμή-

νυσα ότι ήρχα με μπόλικα καλούδια. Κατόπιν συνεννοήσεως, μας 

επλεύρισε την ακόλουθη νύχτα η μαούνα του Μπερτέν, δια να 

φορτώσει τη λειμούρα, δίχως φόβον κανένα, λόγω της κρατούσης 

εις τον λιμένα ασυδοσίας. 

Ο Αυγουστίνος Μπερτέν τα εκανόνισε και με τον ταρσανά 

και επήραν τα συντρίμματα του πλοίου οπού εψάρεψα εις τη 

θάλασσα. Όντας είδαν οι μαστόροι την ξυλική τα 'χασαν, ήτον 

από το ξακουστό τεκ του Μαλαμπάρ. Μόνο τα χέρια οπού δεν 

μου εφίλησαν. 

Οι Ερμουπολίτες ήναι ένα χαρμάνι απ' όλες τις λατσόνες 

του Αιγαίου. Εδώ απαντάς Χιώτες οπού ήναι άθρωποι 

φιλόκαλλοι, ντιστεγκέδες, γεννημένοι δια το εμπόριον και έτοιμοι 

δια κάθεν απάτη, Ψαρριανούς οπού έχουν την ατιμία εις το αίμα 

των, Κασιώτες οπού ήναι αθρώποι της θαλάσσης, Μυτιληνιούς και 

Καριώτες αγριαθρώπους. Ενώ εις την Απάνω Χώρα κατοικούν 

Λεβαντίνοι φερμένοι από όλη τη Μεσόγειο, Μαλτέζοι, 

Σκλαβούνοι, Κροάτες και όλα τα μέρη της Ιταλίας. Ο Αυγου-

στίνος Μπερτέν, κατοικεί εις την Απάνω Χώρα και λογίζεται ένας 

εκ των τιμίων πολιτών, πλην κρυφίως έχει ολάκερη συμμορία 

κλεφτών εις πολλά νησία του Αιγαίου πελάγου. Εις τες αποθήκες 

του και εις τ' οσπήτι του ευρίσκεις λειμούρα απ' όλην τη 

Μεσόγειο. Εντός δε των δωματίων του έχω ιδεί με τα μάτια μου 

ντάνες τ αφιόνια Σμύρνης εις καλάθους των πενήντα οκάδων, 

αρπαγμένα από τες αμερικάνικες νάβες οπού ο Γενοβέζος τα 

εμπορεύεται εις τιμήν πολλά ακριβή. 

Εφορτώσαμε εις τη μαούνα καμπόσα γαλλόνια με ρώμια 

Ινδιών, σκεύη διάφορα και ροχισμό, καμπόσο σιτάρι, κριθάρι και 

μιγάδι, σκουρέτα και πετζιά αργασμένα. 

Δεν είχε καλά καλά φωτίσει, όντας αποσώσαμε και εκάμαμε 

πανιά εκείθε και ήβγαμε εις τα πέλαγα. Ο καιρός το 'χε γυρίσει σε 

νοτιά και έκαμνε πάχνη. Δεν μ' αρέζει πλέον να παγαίνω εις 



105 

Ερμούπολην. Σιχαίνομαι το λιμένα και τους στεριανούς της αλλά 

έχω και στεναχώρια με όλα όσα ενθυμούμαι. Μ' αρέζει ν' 

αναπνέω τον καθάριο αέρα, τη μυρωδία της θαλάσσης, την αρ-

μύρα. Ο πειράτης θέλει να αιστάνεται λεύτερος και να στοχάζεται 

λεύτερα. Σύντροφοί μας ήναι οι ανοιχτές θάλασσες και το άγριο 

κύμα, το δρολάπι και οι φουρτούνες, το κρύο και η ζέστη, τα 

άπατα νερά, τα ύφαλα, οι ξέρες και οι τραγάνες, της θαλάσσης τα 

σπήλαια και τα ερημόνησα οπού δεν τα κατοικούν αθρώποι παρά 

μόνο τα άγρια, οχιές, ατσίδες και βαρβάκια. Ξαλαφρώνει η ψυχή 

μες τη βροχή και την αντάρα, εις τα αστροπελέκια και εις τα 

μπουμπουνητά, εις τον άγριο άνεμο και εις τη λύσσα του καιρού. 

Ομπρός εις το θεριό Θάλασσα, κανένας μας δεν ωφελεί, γι-

νόμαστε μικροί και πάει καπνός όλη η αποκοτιά μας. 

Έχει μόχθους η ζωή η εδική μας και βασάνους και θλίψην 

και οργή, έχει όμως -εις τη χάση και εις τη φέξη- και χαρές, 

γλέντια και ερώτοι. Είμεθα άθρωποι και εμείς, πλην άθρωποι της 

θαλάσσης. Και κανείς από μας δεν γεννιέται γνωρίζοντας από την 

κοιλιά της μητρός του. Όλοι μανθάνομε με το μόχτο και ολίγον 

ολίγο. Και αναλόγως την τέχνη οπού θέλει καθείς ν' ακλουθήσει 

και το πόσο μυαλό κουβαλεί μες στην κεφαλή του και αν έχει 

βούληση και καρδιάν, θα γένει και σωστός. 

Ελόγου μου, παιδί αμούσταγο εξεκίνησα, άπραγος ήμουν 

εντελώς, ίσα οπού έφτανα τα κουπία και απέρασα τη ζωή μου 

όλην μέσα εις την άρμη της θαλάσσης, μου εμαύρισε ο κώλος και 

εθαλασσοδάρθηκα χρόνους πολλούς, έως οπού να μάθω την 

τέχνη τη ναυτική. Ο νιος οπού θέλει μαθές να ξεκλειδώσει τα 

μυστικά της θάλασσας και να γένει ναυτικός, αρχινάει από το 

μηδέν. Το πρώτο πράμα οπού σε δασκαλεύει ο ψημένος γεμιτζής 

ήναι να μεταχειρίζεσαι τα κουπία. Μικρός ευρέθηκα εις τα καΐκια 

οπού εκουβαλούσαμε εις την Πόλη σιτάρι, άλογα και ξυλική, 

τάβλες. Τους χρόνους εκείνους δεν υπήρχε ναύτης οπού να μη 

θέλει να έμπει εις τη δούλεψη του Σουλτάνου. Εις τας αρχάς του 

θέρους οι σκριβάνοι και οι στρατολόγοι ετριγύρναγαν εις τες 

ταβέρνες του Πέραν και εναυτολογούσαν πληρώματα. Πρώτοι οι 

Κρητικοί επάγαιναν εις το στόλο του Σουλτάνου δια να 

δουλέψουνε. Είπα να υπάγω και εγώ μα δε με επήρανε τότες 



 

επειδής ήμουνε μικρό παιδί. Ήμουν όμως κωλοπετσωμένος κι 

έπιανα πουλιά εις τον αγέρα, έμαθα να υπολογίζω με το μάτι 

πόσους πόδας ήναι το μήκος της γάστρας από κόρης έως το κο-

ράκι και πόσον απέχει το άκρον της τρόπιδας του μεγάλου 

καμαρίου. Τα έμαθα όλα δια τα άλμπουρα και τα κατάρτια, δια 

το πομπρέσο, τες κεραίες και τα τζιμπούκια, τον παπαφίγκο και 

τες μετζάνες, δια τα τρίγωνα πανιά, την μπούμα και τες γάμπιες 

και το φλόκο. 

Εδιδάχθηκα τους ναυτικούς κόμπους, τες τσακιστές θηλιές, 

τους σταυρόκομπους, τους ποδόδεσμους, τους γαϊδουρόκομπους, 

τους ορμιόδεσμους, τους κόμπους όλους δια το ψάρεμα, τ' 

αγκίστρι, το γρύπο, τα στριφτά σκοινιά όπου τ' άλειβα με κατράμι 

για να μη σαπίζουν, έπλεκα τα σχοινιά, έφκιανα πλεξούδες, όλα, 

τα γούμενα, τα παλαμάρια, τα μαντάρια, τα ρεμέτζα, τες 

μπαρούμες, τες σκότες, τα σφιλάτσα, τες ληγαδούρες, τα 

καλαμέτα, όλα πέρναγαν απ τα χέρια μου. Κι έμαθα να ματίζω τα 

σκοινιά, να φκιάνω σκαρμούς και τροπωτήρες και αρχίνησα να 

σκαρφαλώνω χωρίς φόβο εις τα κατάρτια, να κρεμιούμαι από τα 

ξάρτια και να ανοίγω και να διπλώνω -ανάλογα τον καιρό- τα 

πανιά και τ' άρμενα. Κι απόμαθα καλά να αρματώνω, ώστε να 

κρατάνε τα σκοινιά και όλα τα χρειαζούμενα δια το κράτημα των 

καταρτιών εις τη φουρτούνα και δια το ξεδίπλωμα των πανιών και 

την πρυμνοδέτηση και πλαγιοδέτηση του πλοίου. Κι απόμαθα να 

κρατιέμαι με τες αρίδες μου για να 'χω τα χέρια λεύτερα και να 

δουλεύω τες αντένες, να κάμνω ματισιές εις τες γάσες, εις τα 

σκοινιά και τα έκαμνα όλα τούτα τα επικίντυνα δίχως λιγοψυχιά. 

Το φόβο τον ενίκησα, εβασανίστηκα, εχτυπήθηκα, εζαλίστηκα, 

εξέρασα, ετσακίστηκα. Παθός-μαθός, ελέγαν οι παλαιοί, και δεν 

επέρνα ημέρα οπού να μη μανθάνω καλύτερα την τέχνη του 

αναβηγάρη. 

Ετούτα δεν ήναι πράματα οπού δύναται να τα μάθει ο κα-

θείς, ούτε γράφονται εις τα βιβλιόπουλα δια να τα διαβάσεις. Πώς 

να το καταλάβει τινάς αν δεν το ακούσει κι αν δεν του το 

δείξουνε; Μόνον όποιος έχει το μεράκι της θαλάσσης ημπορεί να 

νιώσει. Εγώ όλα ετούτα τα έμαθα αγάλι αγάλι από τους παλαιούς 

γεμιτζήδες, και η τέχνη μου μ ανέβασε ψηλά. 



107 

Πλεύομε με προορισμόν τη Ντήνο, να ανταμώσομε τον Τίγκα 

δια να τον πάρομε κοντά. Ήτον γαλήνη και δεν εφύσα διόλου. 

Ετούτες τες ώρες, όντας έρχονται οι νοτιάδες και κάμνει λιοπύρι, 

απερνάμε δύσκολα. 

Εβγάλαμε τες καμιζόλες, τες αφήσαμε κρεμασμένες από το 

ζουνάρι και επιάσαμε το κουπί. Μετ' ολίγον με μουσκεμένες τες 

πλάτες από τον ίδρω, και τη βλαστήμια να δίνει και να παίρνει, 

ενιώσαμε το φύσημα του γραίγου οπού εφούσκωνε το πανί και 

εσταματήσαμε. Οι δρόμοι της θαλάσσης ήτον πάντοτες δύσκολοι 

και τους εδιαφέντευε ο καιρός, οι άνεμοι, η μπονάτσα και οι 

φουρτούνες. Απέρασα μεγάλο μέρος του βίου μου κάμνοντας 

κουπί, και ήρχαν ημέρες οπού επελαγοδρομούσαμε ίσαμε είκοσι 

μίλια και τριάντα κάποτες λάμνοντας χωρίς ανασασμό και μόλον 

το σκληρό κάματο δεν ενιώθαμε αποσταμένοι. Αλλά ήρχονταν 

και μέρες οπού εφύσα και δεν ήτον χρεία να τραβήξομε κουπί. 

Εις την Εσπερίαν τα πράματα αλλάζουν, μα μεις δώθε εις 

τα Ανατολικά παγαίνουμε ακόμα τα κουπία. Τες απερασμένες, 

εδιάβαζα εις τες γαζέτες ότι το εμπόριον εις Ευρώπη γένεται 

πλέον στεριανό με τον σιδερόδρομο, ως και τα πλοία σιδερένια 

γένονται και τους βάνουν ατμομηχανές δια να ήναι 

ογληγορότερα. Εις τα ναυπηγεία της Εσπερίας χτίζουν φρεγάδες 

και νάβες από σίδερο οπού κινούνται με πανιά ομού και με 

μηχανές ατμού προς βοήθειαν. Τα πράματα αλλάζουν γοργά και 

εις ολίγον θα τρίβομε τους οφθαλμούς μας με τα γενόμενα. 
 

Οι απόστασες αναμεσής εις τα νησία ήναι μικρές και οι πλεύσεις 

βαστάνε ολίγο και ελόγου μου έχω τη χρειαζούμενη πείρα και 

όλες τες ρότες χαραγμένες εις την κεφαλή μου, τόσες φορές οπού 

υπήγα και ήρχα. Κατέχω το πού ευρίσκεται κάθε νησί και 

νησόπουλο, ποιο έρχεται πρώτα εις την πλεύση και ποιο ακλου-

θεί. Ο κάθε τόπος έχει τα ιδικά του σουσούμια και το δικό του 

φυσικό. Ακτές, γκρέμια, χάλαρα, όρμοι και νερομάνες ήναι τα 

σημάδια μου. Ανεγνωρίζω όλα τα κορφόπουλα και τα βουνά και 

καταλαβαίνω το Βοριά από τα κουριόζικα δεντράκια, ποτές εις το 

βορνά τα δεντριά δεν ανεβαίνουνε αψηλά παρά μένουν αχαμνά 

και γέρνουνε απάνω από το χώμα σαν τα μαλλιά των κοριτζών 



 

οπού τα παίρνει ο αγέρας, αντίθετα με τους μεσημβρινούς τόπους 

οπού θεριεύουνε. Παρακολουθώ και διαβάζω τ' άστρα ως και τα 

σημεία του καιρού, πούθε πετούνε τα ταξιδιάρικα πουλιά και 

μυρίζομαι πότε θα ρχει καταιγίδα και τότες λέγω εις την 

κουμπανία, «Αξημέρωμα θα σηκώσει σοροκάδα, θα κάμει 

κοσμοχαλασιά και να φυλαχτούμε». Βλέπω τη θάλασσα να 

ζαρώνει και ξέρω πότε θα φυσήξει η τραμοντάνα να ξελαμπικάρει 

το πέλαγο και να φανούν τα νησόπουλα. Τις νυχτιές μελετάω το 

φεγγάρι αν ήναι ξαπλωτό ή ορθό και γνωρίζω τι άνεμο θα φέρει 

την αυριανή και εάν θα κάμει γραίγο ή πονέντε. Κοντέψαμε εις τη 

Ντήνο και αψηλά εφάνη το απόκρημνο χωριό Υστέρνια με τους 

δέκα ανεμόμυλους οπού στέκουν αράδα εις το βουνί. Εις τον 

όρμο Άμμος εβγήκαμε να κάμουμε νερό. Είδαμε μερικούς 

ψαράδες οπού εκαλάρανε και τους εχαιρετίσαμε. Εις τον γιαλό 

υπάρχει ποταμάκι με γάργαρο νερό και πολλά χέλια και επιάσαμε 

καμπόσα με τα χέρια. Δεν εφύσα καθόλου και η θάλασσα ήτον 

κάλμα αλλά έκαμνε πολλή ζέστη. Το Πλάσμα υπήγε πρύμα και 

έβαλε να βράσει τα χέλια. 

Το βουλημένο κάστρο Ξώμπουργο εφανερώθη απάνω εις το 

βουνόπουλον και ομοίαζε με τυρί πέτρωμα. Πολλά τα χωριά εις 

τες βουνοπλαγιές πλην δια τον φόβον ήναι κρυμμένα εις τες 

λαγκάδες. Χίλιες εκκλησές ήναι σκόρπιες εις το νησί, ακόμα και 

εις τες σπηλιές υπάρχουν ρημοκλήσια και μέσα βρίσκεις καλούδια 

οπού αφήνουν τα χαϊβάνια οι πιστοί, ανατολικοί και δυτικοί, 

άρτους, τυριά και λάδια και σπίρτα μέχρι και παράδες αφήνουν. 

Τα ίδια κάμνουν και οι Οθωμανοί εις τα μέρη της Ανατολής, εις 

τες σπηλιές οπού καλογερεύουν οι Μαραμπού κουβαλούν 

ροχισμό και φαγιά. Έτυχε και ελόγου μου σαν ήμουν 

κυνηγημένος εις τη Σάμο, πριν απαντήσω τον Αλέξιο Σαλταφέρο, 

ν' απεράσω καμπόσο καιρό κρυμμένος εις τες σπηλιές και να 

θρέφομαι από σαυράδες και τες ελεημοσύνες των πιστών, να 'ναι 

καλά... 
 

Νύχτα εφτάσαμε εις τη Γαστριά, ολίγον πριν τα Κιόνια της 

Ντήνος, και ο Τίγκας οπού ήτον ομπρός εις το σπήλαιο και ανά-

μενε, μας έκαμε σενιάλο με το φανάρι δια να εννοήσουμε. Είχε 



109 

μαζί του δυο χωριανούς και γαϊδάρους οπού εκουβαλούσαν τέσ-

σαρες κάσσες κίβδηλα άσπρα με προορισμόν τους οθωμανικούς 

τόπους. Εποδήσαμε και εφορτώσαμε τες κάσσες απάνω εις την 

επίλοιπη λειμούρα οπού θέλαμε παραδώκει εις Μύκωνον. Οι 

αγωγιάτες οπού εβαστούσαν λαμπάδες εχάθησαν μέσα εις το 

σπήλαιον και ο Τίγκας μας είπε το μυστικό ότι το άντρον συν-

δέεται με τουνέλι και σκάλες μέχρις εις το μέγα κάστρον της 

Ντήνος. Με εκάλεσε μάλιστα να ιδώ το σπήλαιον και τες αρχαίες 

γραφές οπού ήτον σκαλιγμένες εις τα τοιχώματά του. Αθρώποι 

παλαιοί κι αποθαμένοι είχαν γραμμένα τα ονόματά των και τες 

πατρίδες των. Εχτύπησα και γω τ' όνομά μου εις το βράχο: 

«ΓΕΩΡΓΙΟΣ ΝΕΓΡΟΣ, ΘΕΡΟΣ 1851». 

Ύστερις τα εμιλήσαμε. Ο Τίγκας είχε φέρει μαζί 

πασσαβάντια δια το τσούρμο και χαρτιά δια το πράτιγο και τη 

Σανιτά της Μύκωνος. Πρώτον θα επαγαίναμε εις Μύκωνον να 

δώκουμε το επίλοιπο φορτίο αλλά και δια να εύρομε πλοίο 

κόμοδο δια τες πειρατείες. 

Το Πλάσμα είχεν αποσώσει με τη σούπα και εκάτσαμε και 

εφάγαμε και ήτον βάλσαμον. Όντας αποφάγαμεν, επέσαμε και 

εκοιμηθήκαμε. 

Το αξημέρωμα εσήκωσε λεβάντε και εσαλπάραμε δια το 

στενό Ντήνος-Μύκωνος πλην ο άνεμος ετραβιόταν δυσμικά και 

μας έσουρνε. Άφησα το τιμόνι εις τον Τίγκα οπού ήτον πιλότος 

καλός και ελόγου μου εκοίταζα με το κανοκιάλι. Την Μύκωνο 

οπού απέχει σκάρτα πέντε μίλια από τη Ντήνο την έβλεπα από τη 

μεριά του γαρμπή οπού ομοίαζε σε σκύλο ξαπλωμένο με δύω 

κεφαλές, το ελέγαμε και εγελούσαμε. Προς την δυσμική μεριά 

ήναι ο Τούρλος οπού παλαιότερα εκάμναμε ορμητήριο και εφό-

δους, διότι κλείνει από τες δύω μπάντες με νησόπουλα και από 

μιαν ξέρα και δεν ημπορούν να ακολουθήσουν τα πλοία τα βα-

σιλικά. 

Εις ετούτα τα νερά, τους παλαιότερους χρόνους, ήγουν εις 

τα 1827, ο εξακουστός πειράτης Γιάννος Καραμάνος λεγόμενος 

άρπαξε ολάκερο φορτίον αφιόνια, από μιαν αμερκάνικη κουρβέτα 

και το επούλησεν εις τους Μυκωνιάτες. Ολίγες ημέρες αργότερον 

εκατάπλευσεν εις Μύκωνον μέγα πολεμικό πλοίον με εκατόν 



 

σαράντα κανόνια, εξεμπαρκαρίστηκαν αμερκάνοι αξιωματικοί και 

ναύτες και ο Διοικητής των είπεν ότι εάν δεν παραδώκουν όλη την 

ποσότη τ' αφιόνια μέχρι την αυριανή τότες θα φυλακώσει τους 

πρώτιστους και θα βουλήσει τη νήσον παντάπας. Και όντως την 

ακόλουθη ημέρα τ' αφιόνια επαραδοθήκανε ατόφια εις το περίπου 

και η Μύκωνος εγλύτωσε. 

Απερνάγαμε το στενό Ντήνος-Μύκωνος όντας 

εξαφνιστήκαμε από θέαμα μοναδικόν, εφάνη ένα μπάρκο 

διαβαίνον οπού είχε μάκρος απέραντον, είχεν εφτά κατάρτια 

χαμηλά με λατίνια και ερχόταν από το αρκτικόν μέρος με πορεία 

προς νότον. Το τσούρμο υπόπτευσε μήπως ήτον το μέγα 

ατμόπλοιο που εκατασκευάστη εις Λονδίνο, πλην το σχήμα των 

ιστίων του έφερεν απορία και μας εγέννησεν αμφιβολίες. 

Μου έκαμνε εντύπωσην μεγάλη το θέαμα. Ακούω και δια-

βάζω ότι το εμπόριον εις Ευρώπην γένεται ολονένα και πιο στε-

ριανό με τες ατμομηχανές και τους σιδερόδρομους και εις τες 

θάλασσες ομοίως οι ατμοδρόμωνες πλέουν όλο και πιο ογρή-

γορα ως τα τετραπέρατα και όλα ετούτα με κάμνουν να συλλο-

γιέμαι προς τα πού παγαίνει η κοινωνία των αθρώπων και η 

οικουμένη ολάκερη... 

Πλην ελόγου μου το εκαλοκοίταξα δια του τηλοσκοπίου και 

εννόησα ότι δεν ήτον πλοίο, ήτον μέγα κήτος, το μεγαλύτερον 

οπού είδα ποτές. Από την κεφαλήν του, οπού ήτον στρόγγυλη 

μέχρις εις την ουράν οπού έστεκε αψηλά απάνω από τη θάλασσα 

είχε μάκρος εκατό και πλέον πήχες και τα κατάρτια και τα ξάρτια 

οπού ενομίσαμε ήτον τα πτερά του κήτους και μόνον το μεσιανό 

είχεν ύψος ίσαμε είκοσι πήχες. Είχε μέγα δρόμο και τα νερά εις 

το διάβα του εχώριζαν, έκαμνε απόνερα και φουσκοθαλασσιά και 

το τζερνίκι εκλονίστη και ανεγκαστήκαμε να πιάσομε τα κουπία 

δια να εγλυτώσομεν τον καταποντισμόν. 

Το περίεργον ετούτο εφάνη κατά το εσπέρας και μετ' ολίγον 

έγινεν άφαντο. 
 

Φτάσαντας εις Μύκωνον, εσυναντήσαμεν μέγα στόλο από εκα-

τοστές καΐκια ψαράδικα και καμπόσες χιλιάδες βουτηχτάδες 

ερχάμενους από Κάλυμνο και Λέρο, από Σύμη, Χάλκη και τες 



111 

ανατολικές Σποράδες νήσους. Απερίμεναν φουνταρισμένοι εις τες 

Δήλες και εγύρευαν από τες ελληνικές Αρχές και τη Σανιτά να 

λάβουν ελευθεροκοινωνία πέραν από το τριήμερο οπού τους 

είχον δοσμένο δια να ψαρέψουν τα σφουγγάρια ελεύθερα εις τα 

γύρω ελληνικά πελάγη. Τα σφουγγάρια πλερώνονται καλά εις την 

Εσπερία και δια το λόγο τούτο χιλιάδες σφουγγαράδες κα-

τεβαίνουν εις τα άπατα της θαλάσσης με τες σκανταλόπετρες δια 

να τρυγήσουν τον αβλέμονα βυθό. 

Η Σανιτά μάς όρισε να ποδήσομε εις το κανάλι Δήλο-Ρή-

νεια, και εφουντάραμε εις τα άβαθα με την πλώρη και τες άγκυρες 

εις το γαρμπή. Όντας γιαλώνομε αρχή μου έχω πάντοτες να 

μετρώ τες οργιές με το σκαντάγιο μην τύχει κι εύρομε εις τον 

πάτο και κρατώ απίκο δια να ρίξω την άγκουρα. Όλα τα χαρτιά 

να 'χεις διαβασμένα, πάλε δεν ξεύρεις πότε ήναι σωστό το άραγμα 

του πλοίου, αυτά δεν τα γράφουνε τα ναυτολογικά χαρτιά, και γω 

πάντας εξετάζω με το γυαλί το βάθος κι αν ήναι από κάτω άμμος 

ή βράχος και εύρει η γάστρα εις το βυθό και κοπεί. Προσέχω 

ακόμη ποιος άνεμος πιάνει τον κάθε λιμένα και με ποιον άνεμο 

θα ημπορέσω να σαλπάρω και πού ήναι σκεπανά δια να φουντάρω 

και να δέσω. Εις τη ζωή μου ολάκερη εμάνθανα και εξακλουθώ να 

μανθάνω τους πολλά επικίνδυνους δια ναυάγιο τόπους, πού 

ευρίσκονται οι σκοπέλοι, τα περάσματα με τα μπουγάζια και όλα 

τα ρέζιγα. Το σκάφος, αν δεν κάμνεις προσοχήν, ημπορεί να 

πέσει έξω και να τζακιστεί εις τες ξέρες, εις τες τραγάνες και εις 

τους ύφαλους και να χαθεί σούμπιτο. 

Ήπρεπε να περιμένομε δύω μέρες εκείθε δια να καθαρι-

στούμε, πλην μας αφήκαν να πηγαίνομε και εις την μικρήν Δήλο 

όπου δεν έζουν αθρώποι και ήτον γεμάτη αρχαία χαλάσματα. 

Τριγυρίζοντας εις το νησί ευρίσκαμε καταγής πλήθος αγάλματα, 

ακέφαλα και κολοβωμένα, και ψώλους θεόρατους, όλα από 

μάρμαρο. Απάνω εις μια βοτσαλωτή αυλή επήρα έναν υπνάκο. 

Ηύρα και εσύναξα νομίσματα παλαιά και πλησίον εις το μολα-

ράκι του λιμένα είδα μέγα σωρό από καύκαλα αποθαμένων, 

στοιβαχτά το ένα απάνω εις το άλλο, δια να πυργώνονται αψηλά. 
 



 

Σήμερον εις τες 22 του μήνα Θεριστή, επαραδώκαμε εις τον 

μυκώνιο Αθανάση Χαραλάμπους τες κάσσες με τα κίβδηλα και 

τες πρίζες δια να πορευτεί κι εμείς εβολτετζάραμε ολίγον εις 

Χώραν και κρυφοκοιτάζαμε δια ν' αλλάξομε πλοίο. Είδαμε μια 

μπελούν μυκωνιάτικη, σκαρί πολλά ωραίο και κόμοδο δια πει-

ρατείαν και τη βραδινιά, αφού εμπρώτοις τα εκοπανήσαμε εις ένα 

καπηλειό υπήγαμε εις τον λιμένα περί ώρα μεσάνυχτα και 

εφορτώσαμε τα κίβδηλα, επηδήσαμε εις την μπελού, ελύσαμε τα 

σχοινιά, εμαζέψαμε την άγκουρα κι εσαλπάραμε. Ελάβαμε 

απόφασην και τραβήξαμε δια Παροναξίαν. Ήτον σκότος κατράμι 

πλην δεν μας έγνοιαζε. 

Ο θαλασσινός άθρωπος, με τον καιρό, κάνει χτήμα του μια 

μυστήρια αίσθηση προσανατολισμού, σαν τα πουλιά τα ταξι-

διάρικα. Εννοεί κάθε στιγμή τη θέση του και την πορεία του εις 

το πέλαγο και γνωρίζει το πού και το πώς πρέπει να πλεύσει 

διαβάζοντας τα άστρα και τη σελήνη τη νύχτα και παίρνοντας ως 

οδηγό τον ήλιο και τες κοντοπόδαρες ή μακρυπόδαρες σκιές την 

ημέρα. 

       Συντοχρόνως τα χέρια γίνονται επιτήδεια εις το κουμάντο 

του τιμονιού. Μαθαίνει να κρατά πλωρήσια τη φουρτούνα δια να 

αποφεύγει τους χτύπους των κυμάτων εις τα πλευρά του πλοίου, 

ξεύρει πότε να πλαγιάσει το σκαρί όρτσα εις τον καιρό και να 

κρατήσει τα ίσα, πότε θα κάμει πλεύση πρύμα για να 'χει τον 

άνεμο ούριο και πότε θα τσιμάρει δια να μην έχει όρτσα τον 

καιρό. Όντας αγριεύουνε οι ανέμοι και ο καιρός ανεβαίνει και 

φουσκώνει η θάλασσα, ξεύρει πάλε πού πρέπει να υπάγει δια 

αραξοβόλι. 

Και ελόγου μου με τον καιρό εξετρίφτηκα δια να 

μανουβράρω και να κρατώ τη ρότα με ανοιχτά τα πανιά, όντας το 

πλοίο αγαντάρει εις τη φουρτούνα και έχει ρίσκο να ξεσούρει. 

Ενθυμούμαι έναν καιρό οπού εμάνθανα το ανεμολόγιο και 

όλο αρώταγα. Σήμερον πια οσμίζομαι από μακριά το Λεβάντε 

και το Γαρμπή, την Όστρια οπού φέρνει τα πεσκέσια από τα 

μέρη τα μεσημβρινά, τες φουρτούνες, το πούσι και τες μπόρες. 

Ο Τίγκας εκράτει εις τη λαγουδέρα τα ίσα και ομίληε δια τα 

Νησιά των Κρεμασμένων στη μεριά της Μύκωνος και αργότερα 



113 

στα ελάχιστα φωσάκια εφάνη ζερβά μας και το Δρακονήσι οπού 

φωλιάζουν οι φώκιες και όποτες απερνώ τες ακούω να σκούζουν, 

το κλάημα των ήναι σαν του μωρού παιδιού, και όντας 

ερωτεύονται αντιβουίζουν οι θαλασσοσπηλιές από τες κραυγές και 

τα γλεντοκόπια τους. Ο Τίγκας έλεγεν ότι αν κάμει τινάς κακό σε 

φώκια, τον κυνηγά και τον ευρίσκει η μεγάλη λευκή φώκια οπού 

κολυμπά εις τα νερά του Αιγαίου και τόνε βουλιάζει δια εκδίκηση. 

Αργότερον επήρα εγώ το κουμάντο και ο Νικολός επήγε κι 

έγειρε. Από πρωίας είχα ιδεί εις Μύκωνο τους γλάρους οπού απε-

τούσαν ίσα απάνω εις το κύμα, σημάδι ότι θα σήκωνε δυνατό 

αγέρα και τώρα ανέβαζε τον καιρόν. Η μπελού ήναι πολλά ωραίο 

σκαρί και εφαίνετο καλά σαβουρωμένη. Εβάλαμε πανιά και εκρα-

τήσαμε πορεία δια Παροναξία ενώ ο γαρμπής αγρίευεν και εγώ 

έκαμνα προσπάθεια δια να κρατώ το σκαρί εις τα όρτσα. 

Την απερασμένη βραδινιά όντας εποκοιμήθηκα είδα όνειρο 

σημαδιακό. Ήμουνε, λέει, εις ένα μπάρκο και αρμενίζαμε εις τα 

οθωμανικά πελάγη και κει οπού ισάραμε μας εφανερώθη από το 

νερό ένας άντρας θεριό με γένια πράσινα και ουρά ψαριού οπού 

την εστριφογύρνα και ήτον εις την κεφαλή και εις το σώμα 

γιομάτος φύκια, χάβαρα και πίνες και ομίληε με βροντώδη φωνή. 

Είπεν ότι θα εφύσα τόσον πολύ οπού θα εσβαρνούσε το μπάρκο 

και θα το εβούλιζε. Ετούτα είπε το θεριό και εφύσηξε εις έναν 

μέγα κόχυλα και εβγήκαν χίλιοι ανέμοι και ασήκωσαν το μπάρκο 

εις τα ουράνια. Και ήτον ο όνειρος τόσον ζωντανός οπού 

εταράχτηκα και εξέμεινα άγρυπνος να τον εσυλλογιέμαι. Το 'χει 

αντέτι ετούτη η θάλασσα της Παροναξιάς να αγριεύει, τη μια με 

τα μελτέμια, την άλλη με τες σοροκάδες. Άκουγα τη θάλασσα 

οπού εστέναζε, την άκουγα οπού εβογκούσε, την ένιωθα οπού 

εκοιλοπονούσε και το είπα και εις τους λεβέντες που στέκαν 

ξυπνητοί: 

«Η θάλασσα έχει κάψες, θα μας χορέψει...» 

Ελόγου μου δεν τη σκιάζομαι τη θάλασσα, τη σέβομαι 

όμως. Έχω μάθει να την κοντραστάρω εις τες φουρτούνες, πα-

γαίνοντας καταπάνω εις την τρικυμία κι άμα χρειαστεί, 

ξεσαβουρώνω δια να μην πάμε όλοι φούντο. Τα έχω βγάλει πέρα 

εις όλη τη ναυτοσύνη μου με χίλιες δυω αβαρίες και ηξεύρω πότε 



 

να κοστάρω και πώς ν' αποφεύγω τα ρεύματα, τη φουσκοθα-

λασσιά, τ' αντιμάμαλο και πώς να διαβάζω τα σημάδια της στε-

ριάς και του αγέρα. 

Εκοστάραμε την Αξιά και αξημέρωνε, όντας αλάργο εφάνη 

η Πάρο και ήβλεπα τα μικρά ψαράδικα οπού εμαζεύοντο εις το 

μπογάζι εξαιτίας της αγριάδας του ανέμου. Εις το τηλοσκόπιον 

επαρατήρησα δύω βασιλικά πολεμικά οπού επάγαιναν ίσα εις τον 

λιμένα της Πάρος. Εκρυβήκαμε εις έναν κόρφο εις την Αξιά και 

ολημερίσαμε εκειδανά. Ερχάμενη η νύχτα εσαλπάραμε και πάλε. 

Και ήτον σκότος βαθύ όντας εμπήκαμεν εις το κανάλι Αξιάς-

Πάρος έχοντες τον καιρό πρύμα. Αντικρύ εις τον λιμένα της 

Αξιάς ευρίσκεται το νησόπουλο με τη μαρμαρένια πόρτα. Η 

Πάρο έχει ένα μέγα βουνί καταμεσής και η Αξιά από αντικρύ 

πολλά αψηλά βουνά, εγκρεμούς και αετοράχες και το μεσιανό 

βουνί οπού ομοιάζει εις κουκουβάγια. Εις την μεριά του πονέντε 

ήναι ο Μούργκος, οπού έστοντας παιδόπουλο ήκουα από το σόι 

ότι εδώ έζη ο πάππος κοντά εις τον μέγα κουρσάρη Κρεβιλιέ. 

Από την μεριά της Παροικιάς εξάνοιγε εις την αντάρα το 

πετροκάραβο. Εμείς υπήγαμε κατά τη μεριά της Αξιάς και 

εφουντάραμε εις τα σκεπανά γιατί εις το κανάλι ήναι επικίντυνα 

και ετούτες τες ώρες φκιάνει ρεύματα και δίνες και εις το σκότος 

δεν ηβλέπαμε. Αξημέρωτα εσήκωσε τρικυμιαίον άνεμον και με το 

πρώτο φως εκίνησα και ακολούθησα πορείαν κάμνοντας 

προσοχήν μεγάλη μέχρις οπού να έβγω από το κανάλι για τες 

Αμαρίδες οπού 'ναι θανατηφόροι σκόπελοι και έχουνε πνίξει 

πολλά καραβόσκαρα. Αριβάραμε εις το ακρωτήρι της ανατολής 

οπού στέκει μπούργος εις το βράχο κι ήναι τόπος βουλημένος και 

ακατοίκιστος. Καθώς απερνούσαμε τον κάβο και εβγήκαμε εις τα 

πέλαγα επέσαμε εις ανεμοζάλη μεγάλη, ετρικυμίασεν σφόδρα και 

εις το νερό εκουλουριάζονταν ρούφουλες και ρουφόλιμπες και 

εγύρευαν να μας χάψουν. Το είχε γυρίσει εις σοροκάδα και όντας 

ανεμοδέρνει ετούτος ο καιρός ακόμα και οι στεριές τρικυμιάζουν, 

τα δέντρα ξαπλώνονται καταγής, τα σπαρτά βουρλίζονται, η 

θάλασσα χοχλακιάζει και τα κύματα σηκώνονται ορθά κι ολόγυρα 

οι στεριές χαμηλώνουν και χάνονται. Το καραβόσκαρο εσηκώθη 

εις τα ουράνια. Η θάλασσα είχε γίνει το ένα με τον ουρανό και 



115 

όλα τα εκάλυβε το σκότος οπού εκομματιάζετο από 

ολοπλούμιστες αστραπές, βροντές και κεραυνούς ενώ ενοίγονταν 

οι καταρράχτες τ' ουρανού. Και ετότες ήρχαν τ' αερικά πράματα 

ντιντινίζοντας κι εγαντζωθήκανε στο πίκι και εις την μπούμα και 

εκρεμάστηκαν εις τα ξάρτια και απάνω εις τες αφρίλες των 

κυμάτω εχοροπηδούσανε δαιμονικά πλάσματα της θαλάσσης με 

σώμα γερακίνας και κεφάλι γυναικός και μας έκραζαν εις τον 

έρωτα και εις τον πνιγμό. 

Ο αγέρας μάς είχε σχίσει τρίγκον και παρκέτο κι εβρέθηκα 

εις ανάγκη λόγω της κοσμοχαλασιάς να ποδίσω εις αραξοβόλι. 

Αγαντάρισα εις το τιμόνι και το κουφάρι έτριξε ολάκερο, ο θα-

λασσινός τόπος εσείετο και αναποδογυριζόταν από τον κλονισμό 

της μπελούς. Ορτζάρισα δια να έμπουμε εις ένα κόρφο να 

σφαλιστούμε, πλην η φουρτούνα μας έσπρωχνε απάνω εις τους 

ξερόβραχους. Το καμπούνι ασηκωνόταν από τον σάλο εις τον ου-

ρανό και το σκαρί έσκαγε καταμεσής εις τα αγριεμένα σκοτεινά 

νερά οπού εχοχλάκιαζαν, και εστρίγγλιζαν τα δεσίματα κι οι 

αρμοί, κι ολάκερος ο κερεστές εβόγγα από το σκαμπανέβασμα. 

Ηβλέπαμε κοντά μας γαβάρες, μπρίκια, μπογιαντέδες με σπα-

σμένα κατάρτια, είδαμε και ένα τραμπάκουλο να βουλιάζει, να 

χάνεται. Και ο παφλασμός των κυμάτω μας εκατασκέπασε 

ολόκληρους και επάψαμε να βλέπουμε. Κάποτες ήφερα τη βόλτα 

και εκατάφερα να έμπω εις μιαν αγκάλη όπου και αραξοβολή-

σαμε. 

Ήτον περί την τρίτη ώρα μεσημβρινή, όντας εγιαλώσαμε 

νοτίως της Πάρος, εις Αντίπαρο, μουσκεμένοι και ξέπνοοι. 

Εξεμβαρκαριστήκαμε εις μιαν έρημη παραλία και ανάψαμε φωτιά 

να στεγνώσομε. Εκάμαμε νερό εις μια βουρλοπηγή και 

εχτυπήσαμε δύω κατσίκια, τα εψήσαμε και εφάγαμε. Εμείναμε 

καμπόσο εκειδά δια να συνεφέρομε και να διορθώσομε τες αβα-

ρίες. Ανέβηκα εις τα αψηλά και επαρατήρησα με το τηλοσκόπιο 

το πέλαγο. Ένεκα της σφοδρότητας της φουρτούνας είχαν συμβεί 

πλείστα ναυάγια και άλλες δυστυχίες εις τα μπάρκα και είχε χαθεί 

κόζμος. Είδα μπαταρισμένη μια πολάκα να χοροπηδά στο σάλο, 

πιο αλάργο ένα καραμοσόλι, δύω ψάθες, εννόησα κα-

ραβοτσακισμένα περάματα και τσερνίκες οπού αργοσαλεύανε 



 

απάνω εις τες αφρίλες των κυμάτω, είδα τα συντρίμματα μιας 

σκούνας λόβερ οπού έπλεαν ομού με τα έπιπλα, είδα τσακισμένες 

βάρκες αδειανές και ανάμεσα εις την ξυλεία επλέανε τα κουφάρια 

κακορίζικων πνιμένων, έως και παίδων, οπού ήτον 

μπρουμυτιασμένοι και από τα φορέματα μ' εφάνησαν Οθωμανοί. 

Το άθλιο παπαδαριό λέγει ότι οι χριστιανοί πνιμένοι πλεύουνε 

ανασκελωμένοι. 

Ήβγαμε με την κουμπανία και εμαζέψαμε τ' αντενοκάταρτα, 

τα μποπρέσα και τους μακαράδες και τα εδέσαμε ομού με τες 

βάρκες ξοπίσω μας και όντας πια απόσωσε η αγριάδα κι ήπεσεν ο 

θανατηφόρος αγέρας, αγκαλά ήτον ακόμα φουσκοθαλασσιά και 

έσουρνε, εμαϊνάρισεν ο καιρός κι εβγήκαμε εις τα στενά Πάρος-

Αντίπαρος. Απεράσαμεν το μπουγάζι, οπού έχει νησόπουλα, 

αμμούδες και ξέρες και τραγάνες με μικρά επικίντυνα περάσματα 

και ρηχά νερά. Εις τα νησόπουλα εγυμνώσαμε τους 

τσοπαναρέους οπού επήραμε τυριά, βούτυρον και έξη αρνιά. 

Εβγήκαμε εις την μεριά της Σύρας οπού εγεννήθη εις το 

πέλαγο καλωσύνη και επήραμε απόφασην να υπάγομεν προς 

μεσημβρία δια να πωλήσομε τη λειμούρα. Εγυρίσαμε τα πανιά 

μας προς Κίμηλον και Μήλον και οδηγήσαμε τα καραβοτσακι-

σμένα εις τον ταρσανά εις τον μέγα κόλπον της Μήλος. 

Οι μαστόροι με εκάμνανε χρυσόν δια τη λειμούρα οπού 

τους ήτον πολλά αναγκαία. Εγύρευαν όπου και αν ετύχαινα σκαρί 

βουλημένο να τους το ακουμπήσω. Και πράγματις έδωκα σε 

δαύτους -με το αζημίωτο- καμπόσα ναυαγισμένα οπού μου έπεψε 

η θάλασσα. Οι καραβομαραγκοί, όντας βγάνουν τα βουλημένα 

όξω από το νερό τα κάμνουν φύλλο και φτερό και δουλεύουν με 

επιτηδιότη το δρυ από τον Άθω και το σαμιώτικο πεύκο και το 

πεύκο της Σκόπελος και της Θάσος ή την ξυλική από τα Λέβιθα. 

Κρατούνε ό,τι δεν ήναι τσακισμένο γιατί η παλαιά ξυλική, η 

ταξιδεμένη, ήναι πολλά ανώτερη από την καινούργια. Επίσης, 

παστρεύουν και κρατούν τ' αντενοκάταρτα, τα μποπρέσα και τους 

μακαράδες, οπού ήναι πολλά αναγκαία. 

Άλλοτες πάλε τα βουλημένα σκαριά οπού ευρίσκαμε τα 

επαγαίναμε εις Νιο ή Νικαριά αναλόγως όπου μας εβόλευε. 

Κάποτες εις τα αβαθή κοντά εις τα Πρασονήσια της Μήλος ηύρα 



117 

ένα πέραμα νεόχτιστο με ωραίον ακρόπρωρο, χωρητικότητας 

ίσαμε εκατόν πενήντα κοιλών, με σώον μέγα μέρος των επίπλων, 

ιστόν, πανί, άγκουρα, αγκουρόσχοινα και την αντένα. Δεν ηύρα 

σημείον οπού να εδήλωνε ιδιοκτησία. Ελυπήθηκα όταν έδωκα 

ομού το ακρόπρωρον οπού ήτον σκαλισμένη μια γυναίκα στητή 

με ορθά τα βυζά, πράγμα ωραίον. Η θάλασσα το 'φερε, η 

θάλασσα το επήρε... 

Φθίνοντας ο Θεριστής επήραμε απόφασην να υπάγομεν εις 

τα οθωμανικά μέρη και εβάλαμε πλώρην δια Νικαριά. 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



 

 

 

 

 

 

 

 

 

ΑΛΩΝΑΡΗΣ 1 8 5 1  

 

Πρωτομηνιά τ' Αλωνάρη μήνα και η θάλασσα έκαμνε άνοιξη. 

Φτάσαντας εις Άγιο Κυριακό της Νικαριάς ανεζήτησα άντρες για 

τσούρμο πλην ουδείς ηθέλησε να ρχει κοντά και όχι μόνον 

ετούτο αλλά και ο Μιχελής Ψάλτης εζήτησεν να ξεβαρκαριστεί 

και έμεινε εις Νικαριάν. Μ' εζώσανε τα φίδια. Άλλοτες όλοι των 

επαρακάλουν δια να έμπουν εις την κουμπανία και τώρα 

απροθυμιά. Εσαλπάραμε εκείθεν και το Ικάριο έκαμνε 

μπουνάτσα και εμείς εβλέπαμε καθαρότατα την Σάμο. Την 

ακόλουθη ημέρα, εμάνθανα από τα Ψαρρά ότι οι δύω λεβέντες 

οπού εβγήκαν εις το νησί, επροδόθηκαν από τους ψαρριανούς 

δημογέροντες και επαραδόθηκαν εις την τουρκικήν εξουσίαν, 

οπού έστειλεν επιτούτο κότερον δια να τους παραλάβει. 

Ακούσαμε ομοίως ότι εβγήκαν προς αναζήτησή μας τα τουρκικά 

πολεμικά πλοία. Και μεις γυρίζομε δώθε κείθε σαν τες άδικες κα-

τάρες, παστωμένοι εις το αλάτι, πεινασμένοι, δεν έχομε για 

ημέρες τίποτις να φάγομεν. Εμασουλούσαμε μόνον μουχλιασμένα 

παξιμάδια και αραιά και πού εξεγελούσαμε την κοιλιά μας με 

πικραλίδες και αλίφωνες οπού φυτρώνουν εις το παράλιον, τα 

ετρώγαμε κι ήτον σκέτο φαρμάκι. Τες νύχτες εκλέβαμε κανέναν 

υπνάκο κουβαριασμένοι στενόχωρα, πλην εγεμίζαμε ψείρες ο ένας 

τον άλλον κι ήπρεπε να ξυνόμαστε χωρίς σταματημό. Και άμα 

εβρίσκαμε καμιά εμπασιά, κανά κόρφο κρυφό ή θαλασσοσπηλιά 

εκρυβόμαστε δια να ξαποστάσουμε μια στάλα. Σπανίως ανάβαμε 

φωτιά διότι δεν ήπρεπε να δίνουμε χαμπέρι. 



119 

Εις τες Οινούσες της Χιός εκρυβήκαμε διολίγο και όταν ήρχε να 

γιαλώσει μια μπομπάρδα αναγκασμένη από τον αγριεμένο βοριά 

την ατακάραμε. Εβγάλαμε τους ναύτες και τον καπιτάνιο όξω και 

τους εδωρήσαμε τη μπελού. Εις την μπομπάρδα ηύραμε διάφορα 

χρήσιμα εμπορεύματα και αναμεταξύ των δεκαπέντε βαρέλια με 

πυρίτιδα και ντουφέκια. 

Εις τες τρεις τ' Αλωνάρη, εμάθαμε ότι εις τα παράλια της 

Μικρασίας επαρησιάστηκαν ακόμη δύω ελληνικά πλοία, το 

εθνικόν ατμόπλοιον Όθων και ο Λουδοβίκος, η Αμαλία ήτον από 

τα πριν, και μας εγύρευαν. Ο Νικολός Τίγκας πρώτος είπεν, δεν 

πάγει άλλο και εζήτησε το μερδικό του, επήρε μια ψάθα κι έφυγε 

μόνος του με προορισμόν την Ντήνο. 

Δεν ήτον επιθυμία μας να έρθουμε εις διχόνοια με τα ελ-

ληνικά πλοία και τους πατριώτες μας. Το αιστανόμουν ότι και 

άλλοι ηθέλανε να τα βροντήξουνε. Για όλα ετούτα ελάβαμε από-

φαση να μοιράσομε τους παράδες και να φύγουν όσοι θέλουν και 

να μείνουν οι επίλοιποι. Έφυγεν και ο Λιάκος ο Γάτος, μαζί του 

υπήγεν και ο σκλαβούνιος Σκουμπεκάκης. Και όταν ήρχε η ώρα 

να χωρίσομε, εφιληθήκαμε, όπως οι γυναίκες, εις το στόμα και ο 

καθείς ετράβηξε το δρόμον του. Κοντά μου έμειναν ο Αθανάσης 

Κάρχαρος, ο Σάββας Χατζή Αναστασίου, ο Λουκάς Χότζας, ο 

Γιώργης Κοτζακρούς, ο Πρόδρομος Κλεφτομύτικας, ο Κυ-

ριακούλης Βακόντιος, το Πλάσμα και ο Μάξιμος Κοψαχείλης. 

Δια τους επίλοιπους τι θα τρέξει από δω και εμπρός δεν το 

ηξεύρω, τα εσυμφωνήσαμε ν' ανταμώσουμε -αν είμεθα ακόμη 

ζωντανοί- το χειμώνα εις τις Σαράντα Δράκοι, εις Ερμούπολην.   

Εγώ δεν έχω κάμει ποτές κακό εις ελληνικό μπάρκο και δια 

τούτο δεν νομίζω τον εαυτόν μου υπεύθυνον ενώπιον των 

ελληνικών νόμων. 

Μετ' ολίγον μας ήρχε το χαμπέρι δια το εγγλέζικο 

ατμόπλοιον οπού κοστάρει εις τα παράλια της Μικρασίας ότι 

εσυνέλαβε τον Τίγκα δια νυκτός και τον επήγε εις Σμύρνην δι' 

ανάκρισην και έσυρον ομού και την ψάθα. Και ολίγες ημέρες 

κατόπιν ηκούσαμε από τον κόχυλα ότι εβγήκε εις τα πέλαγα το 

φραντζέζικο πολεμικόν μπρίκι δια σύλληψήν μας και έχει μαζί τον 

Νικολό τον Τίγκα δια να τους οδηγήσει εις τα μέρη όπου 



 

κάμνομε ορμητήριο. Εμείς ελάβαμε απόφαση να μετακινηθούμε 

από τες θάλασσες ετούτες το ογληγορότερον. Επήγαμε δια 

νυκτός εις Χιόν και επήραμε εις την κατοχή μας ένα τρεχαντήρι, 

οπού μ' αρέζει διότι έχει δρόμον πολύ, δεν κάμνει μπούγιο και 

ήναι καλότατο δια φυγήν. 

Η νύχτα ήτον σπουδαία, είχαμε πρύμα τον καιρόν και 

επλεύσαμε με όλα τα πανιά γεμάτα προς την μεριά της Σάμος. 
 

Τέσσαρες τ' Αλωνάρη μήνα, και το αυτοκρατορικό μπρίκι Φεζρή 

Σιφέτ τραβερσάρει τες Βορειοανατολικές Σποράδες προς 

καταδίωξή μας. Ομοίως μας γυρεύουν οι ελληνικές κουρβέτες. 

Την ημέρα κρυβόμεθα εις κόρφους και λαγκόνια, βιγλίζομε το 

πέλαγο με το κανοκιάλι και καρτερεύομε πότε θα φανεί 

πλεούμενο να κάμομε έρευνα τι σκαρί ήναι και τι σημαία κατέχει. 

Βλέπω τα κομπόγια ν' απερνούν με συνοδεία πολεμικών 

πλοίων, βλέπω ν' απερνούν φρεγάδες και αυτοκρατορικά κότερα 

και γολέτες και ξένα βασιλικά πλοία οπού εξέρχονται προς 

καταδίωξή μας, πλην εμείς μένομε κρυμμένοι. Και αν ιδούμε από 

αλάργο τα πολεμικά πλοία να ζυγώνουν, αμολάρομε το γρύπο και 

καμωνόμαστε ότι καλάρομε. Ακόμη και να απαντηθούμε οκάπο-

τες και μας βάλουν εις φυγήν, πάλε αγαντάρομε με τα κουπία και 

φεύγομε σχεδόν με ίσην ευκολία, επειδής τα μεγάλα μπάρκα δεν 

ημπορούν να μας ακλουθήσουν μέχρις έξω εις τη στεριά· τρέμουν 

τες τραγάνες και τα άβαθα αναμεσό εις τα αναρίφνητα νησόπουλα 

και τες ξέρες. Και όταν ήναι αναγκαίον, βουλιάζομε το πλεούμενο 

με επιτηδειότην ώστε, όντας ζυγώσει το πολεμικόν, δε βλέπει 

ίχνος και εμείς φεύγομε εις τα πλησίον βουνά. 
 

Πέντε τ' Αλωνάρη μήνα και ευρίσκονται το κατόπι μας όλα τα 

οθωμανικά πολεμικά ομού και τα ελληνικά βασιλικά πλοία, έτζι 

εποφασίσαμε να υπάγομε διολίγο εις τα πέριξ της Σάμος όπου 

γνωρίζω καλώς τες θάλασσες και τες κρυψώνες. Επιθυμούσα 

ομοίως να κάμω πεσκέσι τες πυρίτιδες και τα όπλα οπού επή-

ραμεν εις τον Σαλταφέρον, άθρωπο γκαρδιακόν, γιατί τον ευ-

γνωμονώ οπού με εσύντρεξε κείνες τες μαύρες και πολλά 

δύσκολες ώρες. Έχοντες εις κατοχήν μας ένα μύστικο και μια 



121 

φορτωμένη δωδεκάκωπη λέμβο οπού εσούραμε δεμένη ξοπίσω, 

εβάλαμε πλώρη δια το βόρειο παράλιο της Σάμος. Εμείναμε 

αλάργα από τον λιμένα Βαθέος, ηξεύραμε ότι κείθε αράζει η 

ατμοκίνητη φρεγάτα Ταΐφ και το ατμόπλοιο Μισίρ Βαχρί, αλλά και 

ανατολικά εις Μουλά Ιμπραήμ ήτον τούρκικα στρατεύματα εις 

επιφυλακή με πλήθια πολεμοφόδια και δεν εκοτούσαμε να έρθομε 

εις μάχην μαζί των. 

Επειδής ηξεύρω ότι η βασιλική κουρβέτα Λουδοβίκος γυ-

ροφέρνει πότε-πότες τη Σάμο και ομοίως βολτετζάρει και το 

Φεζρή Σιφέτ, παρακολουθώ ολονένα τα πέλαγα και σήμερον 

εξανοίγοντας με το κανοκιάλι είδα αλάργα το τακτικόν αυστριακό 

βαπόρε οπού απερνούσε ερχάμενο από Πειραιά. Εις Σάμον 

σκοπόν έχω να συναντηθώ με τον Αλέξιο Σαλταφέρο εις 

Δρακαίους ίσως, ειδαλλιώς εις Μαραθόκαμπο. Με τον 

Σαλταφέρον οπού ήτον αρχηγός των ενόπλων είχα πάντοτες 

σχέσην αγαθή γιατί ήναι άθρωπος μπιστικός. Τον εννόησα 

πάντοτες ως δεύτερο πατέρα κι όποτες είχα χρείαν μ' εβοήθησε 

με το παραπάνω και όντας εδραπέτευσα από τα Τουμπρούκια και 

ήμουνε φυγόδικος με ετάισε και μ' έκρυψεν κι οτιδήποτες άλλο 

ήτον αναγκαίο, έως και το πλεούμενο δια να εγλυτώσω από 

Σάμον εκανόνισε. Άθρωπος της καρδιάς ήτον και ομίληε πάντο-

τες με πάθος δια επανάσταση κι ελευτερία ελληνική. Έλεγεν: 

«Επολέμησα τον Τούρκο δια λευτεριά ελληνική. Αιματώθηκα κι 

ελαβώθηκα και κάμνω ότις ημπορώ δια να γένουμε το ένα με την 

Ελλάδα, αγωνίζομαι δια την ανεξαρτησία της πατρίδας και την 

ένωσην με την Ελλάδα». 

Κι όποτες εχρειάστηκα τσούρμο, μου έστειλε μπιστεμένους 

αθρώπους δια να δουλέψουνε κοντά μου. 

Εσουρούπωνε όντας επλησιάσαμε δυσμικά τη Νήσο, η 

Σάμος ήναι τόπος αλίμενος και πλην του λιμένα Βαθέος δεν θα 

εύρεις μέρος κόμοδο δια αραξοβόλι, πάρεξ βουνά και άγρια βρά-

χια, ξάνεμοι όρμοι και ξερές αμμούδες και κάτι μπασμένα κορ-

φόπουλα. Όταν απεράσαμε από τα Καρλοβάσια είχε πλέον 

νυχτώσει. Δώθε θα 'ναι καμιά ώρα δρόμος μέχρι τα Σεϊτάνια. 

Εφτάσαμε εις το σκότος, εφέραμε τη βόλτα και εμπήκαμε 

εις το Μεγάλο Σεϊτάνι οπού 'ναι κρυψώνας καλός και εποδήσαμε. 



 

Εβγήκαμε με τη λέμβο ομού όλο το τσούρμο δια να ξα-

ποστάσομε και επατήσαμε στεριά, εγώ έκαψα ένα τζιγάρο κι 

εξάπλωσα κάτω από έναν πεύκο, εφούμερνα κι εμύριζα τα χώματα 

και τα ογρά χόρτα κι αγαλλίαζε η ψυχούλα μου. 
 

Ο νέος καϊμακάμης, ο Κονεμένος, έφερε γενικήν αμνηστία δια 

τους οποίους έλαβαν μέρος εις την επανάσταση. Εψήφισεν ειδικό 

νόμο δια την πειρατεία και εφοβέριζεν ότι έτζι και πατήσομε το 

ποδάρι μας εις τη Νήσο θα στείλει τα λεφούσια του Μουσταφά 

Πασσά δια να μας κόψει. Ετούτος εδώ εφαινόταν διαόλου 

κάλτσα, με το που ήρχε εις Σάμον έστησε ως η αράχνη ολάκερο 

δίχτυ με ρουφιάνους δια να μανθάνει τα πάντα. Εκάλεσε τους 

καλαμοβρακάδες υγειονόμους, τους σταθμεύοντες εις τα μέρη 

οπού κοστάρουν τα πλοία, και τους εδιάταξε να ανακρίνουνε τους 

πλοιάρχους ερχάμενους από ολούθε και όσες πληροφορίες 

μαζώνουν για το πηγαινέλα των πλοίων και των επιβατών και τες 

κινήσεις του Νέγρου και τες πειρατείες να τες στέλνουν ευθύς εις 

τη Διοίκηση. Και έτζι μανθάνει τι γένεται εις τη Νήσο και τα 

πέριξ και παρακολουθεί τες κινήσεις μας. 

Εκοιμηθήκαμε εκειδά εις τα Σεϊτάνια και περί το αξημέ-

ρωμα, όντας ανοίξαμε τα μάτια είδαμε καμπόσα καΐκια λιάπικα 

οπού απερνούσαν αλάργα, εγώ τα γνωρίζω ετούτα τα σκαριά και 

την πορεία των και εκατάλαβα ότι παγαίνουν δι' επιδρομήν εις τα 

τουρκοχώρια. 

Έστειλα τον Κοτζακρούς, οπού 'ταν γέννημα από τις Δρα-

καίοι και ηξεύρει καλότατα τα κατατόπια, να δώκει εις τον 

Σαλταφέρο τα χαμπέρια ότι μαθές ήρχε ο Νέγρος εις τα Σεϊτάνια 

και κουβαλεί πεσκέσια, ντουφέκια και πυρίτιδες και ότι γυρεύει 

συνάντηση. 

Περί το σούρουπο είδαμε ένα πλήθος μπιστεμένους με 

γαϊδαρομούλαρα να κατηφορίζουν το μονοπάτι. Ήτον χωριανοί, 

από τους Δρακαίους και καμπόσοι Μαραθοκαμπίτες. Εμπρώτοις 

εξεφορτώσαμε από τη μεγάλη λέμβο τα βαρέλια με την πυρίτιδα, 

τα ντουφέκια και τέλος τα ρούμια οπού ελάβαμε από τη χιώτικη 

μπομπάρδα και οι επίλοιποι τα εφορτώναν εις τα ζώα. Μας επήρε 

ολάκερη τη νύχτα. Αργότερον ήρχεν και ο Σαλταφέρος, κοντά 



123 

του ήτον και ο παπαγιώργης Ζαχαριάς. Εσυγκινήθηκα οπού τους 

είδα και τους δύω. Τους έδωκα καλούδια, μερικά τόπια χασιέ και 

μίαν σκέπην δια τον μπάρμπα Αλέξη. Εκάτσαμε κι εφάγαμε και 

τα εκουβεντιάσαμε. Τους έκαμνε εντύπωση μεγάλην οπού δεν 

ηθέλησα να λάβω παράδες δια τα ντουφέκια και τες πυρίτιδες. Δεν 

ηξεύρανε πώς να με ευχαριστήσουνε, εγώ πάλε είπα ότι ήτον 

χρέος μου εις τον Σαλταφέρο. Ο μπάρμπα Σαλταφέρος μου είπεν 

ότι προ δεκαμέρου είχε ποδήσει το φραντζέζικο πολεμικό μπρίκι 

και εγύρευεν πληροφορίες δια το Νέγρο, μαζί των είχαν έναν 

εδικό μου συντροφοναύτη από τη Ντήνο δια να τους οδηγήσει εις 

τα μέρη οπού εκάμναμε το πλείστον ορμητήρια. Αχ, αυτός ο 

Τίγκας οπού με επρόδωκε... 

Κουβέντα την κουβέντα ο Σαλταφέρος είπεν και δια τους 

οπλαρχηγούς της Σάμος και τα καμώματά των. Ο στρατιωτικός 

διοικητής των αυτοκρατορικών στρατευμάτων εις Σάμο, 

Μουσταφά Πασσάς, επαρήγγειλεν εις τους οπλαρχηγούς οπού 

εγυροφέρνανε και εκρύβοντο εις τα βουνά να κοπιάσουν και να 

λάβουν θέσεις εις τον στρατό. Κι ετούτοι οπού ήναι προσκυνη-

σμένοι από κούνια επρόστρεξαν γοργά. 

Ο Μουσταφά Πασσάς με ταξίματα επήρεν κοντά του τον 

καπετάν Αλέξη, τον αρχηγό του επαναστατικού κινήματος και τον 

έκαμε υπασπιστή του κι ετούτες τες ημέρες τον απέστειλε εις 

Κωσταντινόπολη να προσκυνήσει τον Σουλτάνο δια να λάβει 

αμνηστίαν και να γενεί αρχηγός της χωροφυλακής. Ο άλλος ο 

Γκέκης, ο λήσταρχος απ' το Κοκάρι, οπού μέχρι τα πέρσι ήτον 

ακόμη επαναστάτης, έγενε το Γενάρη αξιωματικός της Ηγε-

μονίας, τα όμοια και ο Κεχαγιάς και ο Καραγιάννης κι ο 

Μαρούπας και άλλοι και άλλοι. Καλότατα κουμάσια όλοι των. 

Εκόντευε να χαράξει κι ο Σαλταφέρος με τους εδικούς του 

ετοιμάστηκαν να φύγουν, αγκαλιαστήκαμε και εχωρίσαμε και εγώ 

εξέμεινα με μια άσκημη γέψη απ' όσα είχα ακουσμένα. 

Εμείναμε εις τα Σεϊτάνια δια να ξαποστάσομε κομμάτι, 

πλην την ακόλουθη ημέρα ο Σαλταφέρος μου επαρήγγειλεν με 

τον μπιστικό του ότι οι οπλαρχηγοί επήραν το μαντάτο του ερ-

χομού μας εις τα μέρη ετούτα και έπεψαν ραπόρτο εις τον καϊ-



 

μακάμη Κονεμένο ότι εφάνη ο Νέγρος κι ελάτε πιάστε τον. 

Έλαβα απόφαση να σαλπάρομε τάχιστα από Σάμον. 

Αχ, μπρε, δεν θα τον πιάσετε έτζι το Νέγρο και το τσούρμο 

του. Η Διοίκηση της Σάμος πρέπει να μεταχειριστεί άλλα μέσα, 

να εύρει άλλους τρόπους κόμοδους, ειδαλλιώς θα συνεχίσουν τα 

κουφάρια των εδικών σας να μένουν εις το μούσκιο και να 

ταΐζουνε τα οψάρια. 

Εγώ δεν έσκυψα τον τράχηλο εμπροστά εις καμιά εξουσία, 

ποτές δεν επροσκύνησα και δεν έκαμα ντεμενέδες. Πλην ετούτοι 

εδώ οι γλίτζηδες καπεταναίοι εγίναν όλοι των προσκυνησμένοι της 

Διοίκησης. 

Και κείνος ο πανούργος ο Γκέκης, οπού εθανάτωνε δια 

ψύλλου πήδημα τον κόζμο, μέχρι και τους καλογέρους έθαψεν 

ζωντανούς. 

Κι ο άλλος ο λερός ο Κεχαγιάς, οπού έγλειφε κει οπού 

έφτυνε, επλήρωσε σακκιά τα άσπρα εις την Διοίκηση δια να τα 

'χει καλά με την Πλουμού και όλο ερουφιάνευε και εφοβέριζε. 

Πουλημένα τομάρια και προσκυνησμένοι, όλοι των. Εμπροστά 

επροσκυνούσαν τον Οθωμανό και οπίσω τον εσιχτίριζαν. Γιατί 

τους εχαρίστη κι αντίς να τους κόψει τους έδωκεν αμνηστία και 

τους αντάμειψε με θέσεις εις τη Διοίκηση. 

Κι ατός του ο Ιωάννης Λεκάτης οπού έκαμνα παρέες εις του 

γυναικαδελφού μου τ' οσπίτι εις την Σύρα και ήτον ο Αρχηγός 

της επανάστασης και τον εσυνέλαβε ο Μουσταφά πασσάς νύχτα 

εις το οσπήτι του εις Λέκκα και τον εξεφτίλιζε και τον 

εγαϊδουρογύριζε εις το Βαθύ και έστελνε βαλτούς να τον γιου-

χάρουνε και να τον φτύνουνε, τώρα ευρίσκεται εις το κονάκι του 

Ηγεμόνα Βογορίδη εις την Κωσταντινόπολην και απολαμβάνει 

την προστασία του Πρίγκηπα και περνά ζωή χαρισάμενη, τρώγει 

και πίνει παρέα με τον Τύραννο του σαμιώτικου λαού και κάμνει 

τες βόλτες του λεύτερα εις την Κωσταντινόπολην. 

Κάλλιο το λοιπόν λεύτερο πουλί εις τες θάλασσες και τα 

πέλαγα, πιο λεύτερος απ' όλους. 
 

Εσίμωνε το δείλι όντας εβουλήσαμε τη δωδεκάκωπη λέμβο και 

με το μύστικο ετραβήξαμε τη βόλτα κατά τους Κορσούς. 



125 

Εμείναμε ολίγες ημέρες εις το Κλεφτοβλύχαδο και εις το 

Κουρνιαχτό οπού απέρασα χαρισάμενα με την Λουλούδα και 

ακόλουθα επήγαμε εις το αρκτικό μέρος, οπού έχει σπηλιές 

κρυψώνες δια ορμητήρια και γιουρούσια και εκεί εις τη θάλασσα 

της Σάμος εγδύσαμε καμπόσα μπάρκα. 

Τες πραμάτειες τες εκανόνιζα με το γέρο Κόντυλα οπού 

'στελνε αθρώπους και ζώα δια να τα μεταφέρουνε εις την απο-

θήκη. 

Ύστερις υπήγαμε εις το Μέγα Ανθρωποφά οπού και παλαιά 

εκάμναμε ορμητήριο. Συχνά κρυβόμαστε εις τες σπηλιές αντικρύ 

εις Φύμαινα και από το ψήλωμα του Άη Γιώργη τα παλληκάρια 

κάμνουν καραδοκία και στέλνουν σινιάλο με καπνό και κατρέφτη 

όντα ξεκρίνουνε πανιά. Και όποιος από την κουμπανία δώσει 

πρώτος το σινιάλο ότι εφάνη πανί για έφοδο παίρνει το καλύτερο 

όπλο οπού θα εύρομε εις το μπάρκο. 

Όντας ο καιρός ήναι μπονάτσα κάμνομε την ενέδρα εις τες 

ξέρες και εις τες Ανθρωποφάγες νήσους, οπού ήναι καλό πέρασμα 

και ρότα των εμπορικών σκαριών και καμωνόμαστε ότι 

ξεψαρίζομε το γρύπο, αλέστα πάντοτες δια προσβολή, δια το 

ξάφνισμα και τη μελλούμενη έφοδο αλλά και δια τη φυγή. Εις τα 

μπογάζια ετούτα απερνούν του κόσμου τα πλεούμενα, τι μπρίκια, 

γαβάρες, σκούνες και μπρατσέρες, τζερνίκια και μπομπάρδες και 

μεις διαλέγομε. 

Έχομε έναν τσοπάνη της μπιστοσύνης μας, τον Τρουμπέτα, 

οπού μας κουβαλεί κανά καλότατο ερίφι και το σφάζει ο 

Κοτζακρούς, ο σφάχτης- εμπρώτοις του κάμνει μια τρύπα εις το 

ποδάρι και φουσκώνει με το στόμα του το τομάρι δια να το 

γδάρει, ύστερον το ξεκοιλιάζει και εμείς μαζώνομε εις ένα δοχείο 

όλο το βόρβορο, τα άντερα, τες μαγαρισιές και τα κάτουρα δια 

να πασαλειβόμαστε με δαύτα. Ύστερον ψήνομε το πράμα και το 

τρώγομε. 

Και όντας εξανοίγομε από μακριά ερχάμενο σκαρί, τότες 

σαλπάρομε και πλέοντες εις τον Άη Μηνά παίρνομε θέση καρσί 

εις το στενό της Σάμος οπού θα κάμομε το ρεσάλτο. 

Μεταχειριζόμεθα βάρκα-λάτζα με κουπιά και λατίνι, το δρόμο 

μας τόνε δίνει το πανί αλλά και το πιδέξιο κουμάντο δια να 



 

φουσκώνει πρύμα. Και όντας σιγουράρομε το πράμα τότες μόνο 

κάμνομε το ξάφνισμα. Δίνω με φωνή βροντερή το πρόσταγμα, τη 

γιούργια: «Εις τα κουπιά λεβέντες μου, σφουγγάτε τον κώλο σας. 

Εμπρός γενναίοι πουτσαράδες μου ...» 

Κι όσο να πεις κύμινο κάμνομε την προσβολή. Χιμάμε 

απάνω εις την κουβέρτα και γδύνομε τα εμπορικά μπάρκα οπού 

ήθελε παρησιαστούν. Κι επειδής δεν έχομε κατά νου να 

χαλάσομε τη ζωή ουδενός φκιάνομε σκέδιο δια τον αιφνιδιασμό. 

Εγδύσαμε μερικούς Οθωμανούς χωρίς να κάμομε κακόν εις 

ουδένα. Ψες πάλε αναμεσό Κορσοί και Σάμος εκουρσέψαμε τέσ-

σαρα οθωμανικά καΐκια. Τα τρία εκουβαλούσαν λεμόνια, 

σταφίδες, σύκα ξερά. Το τέταρτο εσήκωνε φορτίον σαπουνιού. 

Περί το σούρουπο είδα τέσσαρα μεγαλότατα ιστιοφόρα 

πολεμικά πλοία, πλην ένεκα της απόστασης και του σκότους δεν 

εξέκρινα οποίας εθνικότητας ήτον. 

Μετ ολίγον ανέβασε τον καιρό. Επήραμε απόφαση να 

πλεύσουμε εις τα μεσημβρινά νησόπουλα, εις το Ακριδονήσι και 

το Πετροκάραβο, την Ποντικόνησο και εις το Γατονήσι δια να 

λησμονηθούμε διολίγο. Ο καιρός, το ίδιο δυνατός, κρατεί γερά. 
 

Με πνίγουν οι ενθύμησες και φουρτουνιάζουν εντός μου οι αδικίες 

δι όσα μου έκαμαν. Ενθυμούμαι πλείστα άλλα καλά και κακά 

καμωμένα. Κατά το έτος 1846 εφυλακώθηκα εις Σύραν, όντας 

ένας ρουφιάνος χασάπης όπου είχα μαζί του αλισβερίς με 

κατσικοπρόβατα οπού του ήφερνα από Μικρασίαν δια το 

μακελείον της Σύρας, υπήγε και μ ερουφιάνεψε ότι ήμαι κλέφτης 

και πειράτης εις τες Αρχές δια να μη με πλερώσει. 

Ελόγου μου και τα δύω παλληκαρόπουλα οπού είχα κοντά, 

ο Χαραλάμπης Αλεξαντρινός και ο Ησύχιος Πιδροπάκης, δια να 

μην έχουμε τα ντράβαλα με τη Σανιτά, επεριμέναμε να γενεί 

σκοτάδι και κρυφίως υπήγαμε εκτός λιμένος οπού υπήρχαν και 

άλλες τράτες και περάματα βγαλμένα εις τον άμμο κι 

επαραδώκαμε τα ζώα. Ο χασάπης είπεν ότι ήθελε μας πληρώσει 

την αυριανή. Αντίς για τούτο εμάνθανα ότι μας εγύρεψαν οι εθνο-

φύλακες δια να μας δέσουν. Ερίξαμε το πλεούμενο εις τη θά-

λασσα, ήτον άπνοια και αρχινήσαμε τα κουπία, πλην εις το 



127 

Γαϊδουρόνησο πλησίον μας επρόφτασεν το ακταιωρό και μας 

εσυλλάβανε οπού μας επαράδωκαν εις τους δημαστυνόμους. Μας 

επήραν τα όπλα και τους λάζους και μας έσουραν εις τες φυλακές 

της Τζιβάρας, όπισθεν του φούρνου του Μπιζαντέ εις την αγορά 

της Σύρας. Την άλλην ημέρα οδηγηθήκαμε εις τον ανακριτήν 

οπού αρώτησε διατί μας εσυνέλαβαν και εγώ του είπον ότι μας 

έπιασαν δια λεβεντιά και με εκατηγόρησαν δια πειρατείαν. 

Είπαν ότι θα υπάγω εις τη φυλακή, μα γιατί, τι έχω κάμει; Η 

κλεψά ήναι παλληκαριά και ελόγου μου ήμαι κλέπτης και 

πειράτης εις το οθωμανικόν κράτος και όχι εις το ελληνικόν, όπου 

ήναι το οσπήτι μου και δεν έχω κρίμας κανένα και ούτε έφταιξα 

απέναντι εις τον ελληνικό νόμο. Μάρτυς μου η αγία Θάλασσα, ότι 

εγώ κι όλοι εμείς οι αδερφοποιτοί ουδέποτες εβλάψαμε 

πλεούμενον υπό ελληνικήν σημαία δια τούτο και δεν 

αιστανόμαστε ένοχοι εις το ελληνικόν κράτος, το εναντίον, όπο-

τες απαντούμε τον Τούρκο εις τα πελάγη τον πολεμούμε. 

Κι έτζι ευρέθημεν ομού, ο Αλεξαντρινός, ο Πιδροπάκης κι 

ελόγου μου με χαρτιά πλαστά εις το όνομα Δημήτριος Βαλσα-

μής από Τένεδον, φυλακωμένοι εις τη Τζιβάρα, περιμένοντας εάν 

και πότε θα γενεί η δίκη μας. Η φυλακή της Τζιβάρας ήτον πολλά 

μικρή και γιομάτη αθρώπους, οι πλείστοι ήτον εκεί δια μικρότατα 

εγκλήματα, πατικωμένοι ο ένας απάνω εις τον άλλον και ούτε να 

ξαπλώσομεν υπήρχε χώρος. Από το σιδερωμένο παράθυρο 

έβγαινε η μπόχα μας ως καπνιά. Ως να μας είχαν καταδικάσει εις 

θάνατον δια του σκασμού. Όσον καιρό έμεινα φυλακωμένος 

εκουβέντιαζα με τους ιδικούς μου και εδιάβαζα τα συμβάντα εις 

τες γαζέτες της Ερμούπολης δια να μανθάνω τα γενόμενα. 

Εκεί, εις την φυλακή, απήντησα ένα διαβόητο παλληκαρά, 

Τομαρόπουλος με τ' όνομα, ήτον ο φόβος και ο τρόμος της 

Σύρας, είχεν εσφαγμένους πολλούς. Αληθινός φονιάς. Είχε 

κρυμμένη εις τα φορέματά του μια φαλτσέτα και αλίμονο εις τον 

οποίον ήθελε αντιμιλήσει. Μα τι κεφάλια εκουβαλούσαν ετούτοι 

οι αθρώποι, το φονικό το 'χαν δια γούστο. Και ετούτος είχεν 

απεράσει πολλά. Του είχαν πέσει τα γένια, εβλάφθηκαν και τα 

οδόντια του, τελευταίως ήκουσα ότι επόθανε εις Ερμούπολην 

στερούμενος ακόμη και το ψωμί και ουδέ σάβανον δια να 



 

καλυφθεί το σκήνος του είχον και τον ενταφίασαν όπως τον 

εγέννησε η μάνα του. Μίαν ημέρα ο Τομαρόπουλος μου ομίλησε 

δια μια δημόσια, την Όρσα, οπού αγαπούσε και οπού την είχε εις 

τα Καρδαμυλίτικα σπιτωμένη και μου εζήτησε, αν έβγω από τη 

φυλακή, διότι εκείνος δεν έμελλε να ξανάβγει, να υπάγω να την 

έβρω. 

Εις τη φυλακή έμεινα σχεδόν ένα χρόνο μέχρις οπού έγινε 

μεσολάβηση από αψηλά εις Αθήνας και με αφήκανε να έβγω. 

Όντας εβγήκα από τη Τζιβάρα υπήγα εις τη συνοικία 

Καρδαμυλίτικα, δίπλα εις τον ποταμό, όπως μου 'χεν ειπεί ο 

Τομαρόπουλος και ανεζήτησα της Όρσας τ' οσπήτι. Η 

τσαπερδόνα η Όρσα είχε ένα πρόσωπον ωσάν γαβάθα, μάτια 

μαργιόλικα οπού γλυκοθωρούσανε κι εσφάζανε και ένα έμορφο 

στόμα ωσάν του ροφού. Με εκαλοδέχτηκε κι εκάμαμε νταραβέρι 

και έμεινα καμπόσο καιρόν μαζί της. Η Όρσα ήτον αρπαγμένη, 

μικρό κορίτζι εις τη Σκιάθο, από πειράτες λιάπηδες οπού και την 

επώλησαν εις τα οθωμανικά μέρη και εις πρώτην ευκαιρίαν έφυγε 

κρυφίως δια να έρχει εις Σύραν οπού και εδούλεψε χρόνους έξη 

εις τα Καλυβάκια και είχεν εξυπηρετήσει άντρες πολλούς. Ήτον 

κοπελούδα καλή και μ' αγάπησε. Όλο Γιώργη και Γιώργη μου 

ήτονε. Και όπου επαγαίναμε και όπου ευρισκόμαστε την εβόλευα. 

Μ' άρεζε να τη γαμώ. Ήθελα να τη φάω εκείνη τη γυναίκα, τέτοια 

γλύκα. 

Η Όρσα ήτον Σκιαθίτισσα και εκείνη μου ομίλησε 

εμπρώτοις δια τα πλούτη του μοναστηρίου της Παναγιάς εις 

Σκιάθον οπού ζούνε τρεις ψωροκαλογέροι και απερνούν βίον 

χαρισάμενον, βίον αρχόντων, ως οι καλογέροι του Αγίου Όρους. 

Έχουνε συνάξει όλο τον θησαυρό του ντουνιά, και ό,τι ποθήσουνε 

το 'χουν. Ολημερίς κι ολονυχτίς φαγί και πιόμα και γλεντοκόπι, 

μασουλίζουν τα πιο χοντρά οψάρια, χοιρινά και λούζες, πίνουν 

καλότατα κρασιά και ξεφαντώνουν με τα κορίτζια της νήσου οπού 

ύστερον τα προικίζουν. 

Έκαμα την πρόταση δια να υπάγομεν εκεί και να τους 

ξαφρίσομε. Αμέ, μου είπε. 
 



129 

Ολίγες ημέρες αργότερον με ένα καΐκι, δεκατρείς ανομάτοι 

τσούρμο εβάλαμε ρότα δια τα βορεινά της Σκιάθος δια να 

χτυπήσομε το μοναστήρι της Βαγγελίστρας. 

Κοντά είχα καμπόσους συντροφοναύτες, ήγουν το Νικολό 

τον Τίγκα, τον Μάξιμο Κοψαχείλη, τον Κυριακούλη Βακόντιο, 

το Λουκά Χότζα, τον Κλεφτομύτικα, το Πλάσμα, το Σάββα 

Χατζή Αναστασίου, αλλά και κάποιους οπού ηύρα εύκαιρους, το 

Χαραλάμπη Αλεξαντρινό από Χίον, το Σάμιο Δαβίδ, τον 

Αντρίκο Μάχιμο, το Λάζαρο Σμυρναίο και το Γάκη Δαμπα-

ντούμπα. Μαζί μας ήτον και η Όρσα, την εκατάφερα ελόγου μου 

να 'ρχει μαζί, της είχα τάξει και ένα καλό μερτικό από τα 

πλιάτζικα. Ήτον βλέπεις αναγκαία η κοπέλα, διότι εγνώριζε τα 

κατατόπια. 

Αριβάραμε, το λοιπό, εις το μπογάζι της Σκιάθος και 

εκοιτάξαμε με το κανοκιάλι τον απότομο βράχο με τα λείψανα 

του κάστρου. Κάτωθεν είδαμε το εθνικόν κότερο ο Γλαύκος εις το 

αγκυροβόλιο. Εξεμακρύναμε απεκεί και δια να μην φανούμε εις 

την πλευρά της Μαγνησίας οπού ήτον ο Τούρκος, ετσιμάραμε 

προς το στενό Σκιάθος-Σκόπελος και αραξοβολήσαμε εις ένα 

κόλπο οπού έκαμνε κούδα. Εκαρτερέψαμε το πρώτον να νυ-

χτώσει και εβγήκαμε κατόπιν εις την στεριά ακολουθώντας την 

Όρσα οπού ήξευρε καλά τον τόπο, επορπατήσαμε μια - μιάμιση 

ώρα δρόμο και εφτάσαμε εις το μοναστήρι της Παναγιάς. 

Εκείνη έκρουσε τη θύρα λέγοντας μεγαλοφώνως, «Ανοίχτε 

καλογέροι. Ήμαι η κοπέλα οπού επαραγγείλατε και ήρχα για 

τρέλες». Μόλις ανοίξανε, τους εξαφνίσαμε και ελόγου μου τους 

έδεσα πιστάγκωνα. Ύστερον εψάξαμε με την ησυχία μας όλο το 

μοναστήρι και ηύραμε τα τάλαρα σε κάσσες και μετά εκάτσαμε 

και εφάαμε και ήπιαμε εις υγείαν των καλογέρων. Εκείνοι ήτον 

δεμένοι κατάχαμα, ελεεινοί και κακομούτσουνοι, μας εκοίταζαν 

και εκαταριόνταν ολονένα. Ο Αντρίκος ο Μάχιμος ήβγαλε τη 

σπάθα και είπεν να τους κόψει αλλά δεν τον αφήκα. Τέλος 

εμαζέψαμε τες κάσσες και εφύγαμε εκείθε. 

Εις το δρόμο, ενθυμούμαι, μας αρχίνησε νεροποντή και 

επορπατούσαμε ογλήγορα εις τα σκοτεινά, η Όρσα επάγαινε 

ομπρός και επήδαγε ως κατσίκι. Φθάσαντες εις το μπάρκο εκά-



 

τσαμε και εμετρήσαμε τα τάλαρα, χιλιάδες δεκαπέντε. Σύναυγα 

εσαλπάραμε με προορισμόν τη Σύρα. Περί το μεσημέρι 

ευρισκόμενοι εις το αρκτικόν μέρος της Εύβοιας ειδήκαμε τον 

Καφηρέα. Ξάφνου αρχίνησε η σοροκάδα και δεν απέρασε ώρα 

πολλή οπού η θάλασσα εξέρνα σμέρνες κι όχεντρες. Το πλεού-

μενο εσκαμπανέβαζε από τα χτυπήματα των κυμάτω και αντίς να 

παγαίνομε ομπρός οπιστοδρομούσαμε από τη λύσσα του ανέμου. 

Δια να γλυτώσομε από τη θαλασσοταραχή και την ανα-

μπουμπούλα, εχώθηκα εις ένα κορφόπουλον και εφούνταρα. Το 

λοιπόν αφού εμείναμε τη βραδινιά εκείθε εις το απάγκιο, και αφού 

ο καιρός εγύρισε εις καλοσύνη, αναχωρήσαμε με το πρώτο φως 

και αρμόδιο άνεμο, και ετραβερσάραμε νοτίως προς τα 

νησόπουλα Καλογέροι οπού υπάρχουν ξέρες πολλά επικίντυνες 

δια τους ανυποψίαστους. 

Αίφνης εις τον ορίζοντα εφάνη ένα σκαρί μεγαλότατο και 

πολλά ογλήγορο να έρχεται καταπάνω μας. Με το κανοκιάλι 

εξέκρινα την εθνική κουρβέτα ο Λουδοβίκος. Ο αλαφρής άνεμος 

εταξίδευε τες φωνές των αξιωματικών προς το πλήρωμα: «Πρόσω 

ολοταχώς! Οπλίσατε! Κανονοβολήσατε!» 

     Μας έβαλαν εις φυγήν, ελόγου μου άρπαξα το πανί και 

εφώναξα εις το τσούρμο να πιάσουν τα κουπία και ν' αγαντάρουν. 

Οι πρώτες μπάλες απέρασαν αλάργο πλην οι κατοπινές εσί-

μωσαν και μας επήραν ξέσκουρα. «Αγάντα ψωλαράδες μου, αγά-

ντα να γλυτώσομε τα κεφάλια μας», ούρλιαξα. Εφάνηκαν οι 

Καλογέροι και εμείς υπήγαμε κατακείθε δια γλυτωμό, αλλά το 

πολεμικό μας ακλουθούσε. Αναγκάστηκα να ισάρω δια Άντρο. 

Ώρα πολλή επλέαμε και όλο μας εζύγωναν. Με την ψυχή εις το 

στόμα εκοστάραμε βορειοδυτικά της Άντρο ενώ από την πλευρά 

του πελάγου μας εζύγωνε η κουρβέτα ο Λουδοβίκος. Έριξε και 

καμπόσες κανονιές και μία μπάλα μας επήρε στα γεμάτα. 

Από την κουμπανία εχτυπήθηκαν τέσσαρες, ο Σάμιος 

Δαβίδ, το παλληκαρόπουλο ο Αντρίκος Μάχιμος, ο Λάζαρος 

Σμυρναίος και η Όρσα ομού, και το πλοιάριό μας εκατασυντρί-

φθηκε από τες σφαίρες και οι επίλοιποι γεροί εφράζαμεν τες οπές 

με τες καμίζες και τα ζωνάρια μας- έτζι δυσκόλως εφτάσαμεν εις 

Άντρον. Ετραβούσαμε τα κουπία με όσην ψυχή μας είχεν 



131 

απομείνει έως οπού εκαταφέραμε και εζυγώσαμε εις το 

παραθαλάσσιον και αράξαμε το καΐκι. Ομπρός μας ο αψηλός 

βράχος οπού ήτον το ερειπωμένο κάστρο της Φανερωμένης. 

Επηδήσαμε όξω και πλατσουρίζοντας εις τα ανάρηχα, φορτω-

μένοι με τες κάσσες τα τάλαρα, ανεβήκαμε εις τα γκρέμνα. 

Εσκαρφαλώναμε εις τα πελεκητά εις την πέτρα σκαλιά ο ένας 

οπίσω του άλλου κι εκουβαλούσαμε και τους λαβωμένους. Ελό-

γου μου εκουβάλησα την Όρσα. Ανεβήκαμε με μιαν ανάσα ίσαμε 

απάνω εις το κάστρο και επέσαμε ξέπνοοι εις το ψήλωμα. 

Ανάγυρα εις το βράχο ήτον χαλάσματα αναρίφνητα, οσπήτια, 

αποθήκες, χαμοκέλες δια να κρυβούμε, αλλά είχα πίστην, να 

σκάσει ο διάολος, ότι δεν θα ήρχονταν το κατόπι. 

Ο Λουδοβίκος αναμεταξύ είχε ρίξει και τες δύω άγκουρες και 

έμενε εις τα άπατα νερά από φόβο μην πάθει αβαρία και τώρα 

εκατέβαζε τη μεγάλη λέμβο με ναύτες. 

Δίπλα μας εις τα γκρεμνά και εις το χάος ακούγονταν τα 

γερακόπουλα οπού έκραζαν και ζυγιάζονταν εις τους ουρανούς 

και από τη στερνή βίγλα του κάστρου εβλέπαμε το σκοτισμένο 

από τη ζέστη πέλαγο οπού απλωνόταν ομπρός μας, κάτωθε τον 

όρμο Κόρθι και καρσί τα χωριά οπού ανεβοκατεβαίνανε εις τες 

βουνοπλαγιές και εις τα λαγκάδια· δεξιά εξεμύτιζε ολίγον η βό-

ρεια πλευρά της Ντήνος. Εσφάλισα ολίγον τα μάτια μου εις την 

αντηλιά και ήβλεπα τη Σκύρο, τη Μυτιλήνη, τα Ψαρρά, τη Χιό, 

και τη Σάμο. Από δω απάνω επαραφυλάγαμε δίχως να μας εν-

νοήσουν. 

Είκοσι ναύτες του Λουδοβίκου ομού μ' έναν αξιωματικό και 

έναν υπαξιωματικό επλεύρισαν με τη λέμβο το καΐκι μας. Το 

πρώτον το εψάξανε και ύστερον εβγήκανε εις τη στεριά προς 

καταδίωξή μας. Επαραμείνανε καθ' όλη τη νύχτα εις το παράλιον 

και το αξημέρωμα κατά την 6ην πρωινή άνοιξε το ντουφεκίδι 

πλην εσκόρπισε ογλήγορα. Περί το μεσημέρι αρχίνησαν οι 

κανονοβολισμοί και νέο ντουφεκίδι οπού ελαβωθήκανε τρεις ιδι-

κοί μας. 

Ήτον απομεσήμερο όντας η οβίδα του κανονιού επήρε 

ολίγο τον Κλεφτομύτικα και ελάβωσε βαριά τον Δαμπαντούμπα 

εις την κοιλιά και εχτύπησε τον Κοψαχείλη εις το χέρι οπού δια 



 

να εγλυτώσει τη φάουσα, μέσα σε κλάηματα και φωνές, έκοψε 

ατός του το βραχιόνα με το μαχαίρι και ελιγοθύμισε. Το Πλάσμα 

άπλωσε απάνω εις την κοψιά κεραλοιφή με λινάρι και το δεσε 

σφιχτά δια να σταματήσει το αίμας. Τους χτυπημένους τους 

επήγαμε εις μια χαμοκέλα και εδώκαμε όρκο όλη η κουμπανία να 

μην πέσομε ζωντανοί εις τα χέρια των αντρών του Λουδοβίκου. 

Έτζι, όντας τους είδαμε να πλησιάζουν εις το ύψωμα οπού 

εκάμναμε ενέδρα, εχυμήξαμε αιφνιδίως κατεπάνω των και τους 

επυροβολήσαμε, έπεσε πρώτος ο αξιωματικός, κατόπιν ο υπα-

ξιωματικός και δύω ναύτες, βαρέως δε ελαβώσαμε και τρεις 

ακόμη ναύτες, οι αβλαβείς εκουβαλήσανε τους επίλοιπους εις τη 

βάρκα των και αμολάρανε. 

Το Πλάσμα εγιατροπόρεψε όσους ημπόρεσε από τους ιδι-

κούς μας. Υπήγα εις την χαμοκέλα δια να ιδώ την Όρσα και την 

εβρήκα κοκκαλωμένη. Ο Κοψαχείλης, το χασαπόπουλο από τον 

Γκιουλμπαξέ, εσώθη μονόχερας. Ομοίως εσώθηκαν ο 

Κλεφτομύτικας και ο Σάμιος Δαβίδ, αλλά και ο Δαμπαντούμπας 

μόλον οπού ήτον βαρέως λαβωμένος εγιατροπορεύτη και 

επαράμεινε εις τη στεριά. Ο Λουδοβίκος έριξε μια στερνή κανονιά 

προς το μέρος μας και εσαλπάρισε. Εσίμωνε η εσπέρα κι εμείς 

ανάψαμε φωτιά. Δύω λεβέντες υπήγαν και εγύρεψαν φαγιά. Ένας 

τσοπάνης μας ήφερε ένα σφαχτό και μερικά καρβέλια ψωμί. Εφά-

γαμε και επέσαμε για ύπνο. Έτσι εγλυτώσαμεν κι εκείνη τη φορά. 

Αξίζει να μνημονέψω τους λεβέντες οπού εχάθηκαν. Ήτον ο 

λεβέντης ο Λάζαρος Σμυρναίος που 'ρχε δια πρώτην φορά κοντά 

μας, και το ωραίο παλληκαρόπουλο Αντρίκος ο Μάχιμος που 

έλεγεν ότι ήτον αθάνατος, γιατί εγλύτωσεν πολλάκις από του 

χάρου τα δόντια και κατείχε το πιο ωραίο γιαταγάνι φαιτ Σαλονίκ 

με ασημένια βελονωτή λαβή, οπού μου έμεινε εις χείρας. Μαζί 

των εχάθη δια παντός και η έμορφη Όρσα οπού εδούλεψε 

χρόνους έξη εις τα μπορντέλα της Ερμούπολης και εξυπερέτησε 

πολλούς και έκανε τους άντρες πολλά ευτυχισμένους. 
 

Εις τα μισά του Αλωνάρη μήνα, εξημερώθημεν πλησίον της Νιός 

και ένας απαλός αγέρας μας εταξίδευεν. Μόλον οπού αλαργέψαμε 

από Σάμον εμάνθανα τα καθέκαστα. Απαντήσαμε την μπρατσέρα 



133 

του Χατζή Γεώργη Μποτζίκη από Σάμον με τριάντα οκτώ 

αθρώπους, οι πλείστοι τούτων ήτον Σάμιοι οθωμανοί. Δεν 

επειράξαμε κανέναν κι εκείνοι μας έδωκαν τα χαμπέρια. 

Ήκουσα, το λοιπόν, ότι τη λέμβο τη δωδεκάκωπη οπού 

εβουλήσαμε εις το Μεγάλο Σεϊτάνι Σάμου την ηύραν δύω 

Καρλοβασιώτες οπού εψαρεύανε και το εμήνυσαν εις το Βαθύ. 

Έτζι ο νέος καϊμακάμης Κονεμένος εσιγουρεύτη ότι ο Νέγρος 

ευρέθη εις το νησί. Έδωκε διαταγή να βαλθεί η Νήσος εις 

κάθαρσην δια εφτά ημέρες και κανένα πλοίο να μη φύγει ούτε να 

έρχει εις Σάμον και έστειλε το πολεμικόν βαπόρε να περιπλέει 

την νήσο. Επρόσταξε τα Οθωμανικά στρατεύματα του Μουσταφά 

πασσά να μας κυνηγήσουν εις Μαραθόκαμπον με αρχηγόν του 

Μεταβατικού τον Χατζή Γεωργίου, ένα χαϊβάνι οπού κάποτες τον 

είχα εις τες διαταγές μου, κι εστείλανε και τους επίλοιπους του 

Μεταβατικού με διαταγή να περιπολούν νύχτα και ημέρα δια να 

μας καταδιώξουν μέχρι συλλήψεως ή θανάτου. Έστειλαν από 

βορνά και δεύτερο απόσπασμα με κείνο το παλληκαρόπουλο το 

Θεμιστοκλή Μπουρνέλη δια να μας κυκλώσουν τάχα εις τον 

Κέρκη. 

Κι αφού εδιάβηκαν ολούθες το βουνό και απεράσαν από 

ανάκριση όλους τους τσοπαναραίους, εκαταλήξανε εις Κατσούνι 

και εις τα μέρη των Καλαμπακτασίων και κείθε εσυνέλαβαν τον 

Καραδημήτρη οπού ήτον κατάκοιτος εις το κονάκι του. Κάποιος 

τους εσφύριξε ότι τον είχα κάποτες κοντά μου εις το τσούρμο και 

δια τούτο του είχα στείλει πενήντα τάλληρα μεγάλα. Και οι 

αλιτήριοι τον εβασάνισαν δια να ειπεί πού ήναι ο Νέγρος και τον 

αφήκανε ξέπνοον. Και υπήγαν τ' αποσπάσματα ομοίως εις 

Δρακαίους και εμάζωξαν τους κατοίκους και τους εξύλισαν, πλην 

όλα εις μάτην. 

Είπεν ακόμη ο καπτάν Χατζή Γεώργης Μποτζίκης ότι εση-

κώθηκαν δύω πολεμικά πλοία, ένα αυστριακό και ένα ολλανδικό 

από Σμύρνη τον απερασμένο μήνα προς καταδίωξήν μας και 

ετριγύριζαν τες οθωμανικές νήσους πλην επέστρεψαν άπρακτα. 

Εμείς φοβούμεθα μόνον τα ελληνικά πλοία, τες βασιλικές 

κουρβέτες Λουδοβίκον, Όθωνα και Αμαλία, γιατί ηξεύρουν μαθές 

καλώς τα κατατόπια εις τες νήσους. Ξοπίσω μας πλέον έχομεν 



 

όλους τους διαβόλους και τριβόλους, Οθωμανούς και Έλληνες, 

Φραντζέζους, Εγγλέζους, ως και τους Αμερκάνους. Ομού και την 

Αυστριακή κυβέρνηση. 
 

Ήναι 16 τ' Αλωνάρη και αρμενίζομε εις το σύνορο των ελληνικών 

και οθωμανικών νήσων. Αφού απεράσαμεν αναμέσον από 

Κίναρον και ερημόνησο Λέβιθα εβάλαμε ρότα προς την οθω-

μανική νήσον Αστροπελιάν οπού κρυβόμεθα πολλάκις. Η νήσος 

έχει παντού ολοτρόγυρα νησόπουλα, το Κουτσομύτι, το Χοντρό 

και το Γλινό, τες Κουνούπες, απ' αλάργο τ' Αδέρφια, τη Σύρνα 

και τα Τριανήσια, εις την δυσμική μεριά ήναι η Ποντικούσα κι η 

Οφιδούσα, εις την τραμοντάνα το Κατσαγρέλι και τα Φωκο-

νήσια, εις τη Μαλτεζάνα έχει καλό λιμνιώνα κι αντικρύ το Τηγάνι. 

Εξεμπαρκαρισθήκαμε εις τες Βάτσες και επορπατήσαμε ένα 

τζιγάρο δρόμο δια να υπάγομε εις το Σπήλαιο του Νέγρου όπου 

και εκρυβήκαμε διολίγο. Απεδώ επαρακολουθούσαμε αμέριμνοι 

τα συμβάντα εις το πέλαγο. 

Σπηλιά του Νέγρου την ονόμαζαν τα παλληκάρια μου, διότι 

εις τα βάθια της, πενήντα οργιές και πλέον, εσούρθηκα κάποτες 

και εχάραξα με το λάζο τ' όνομά μου εις το βράχο. Εις το 

σπήλαιο κατεβαίνομε με αναμμένους δαυλούς και λαμπάδες, διότι 

ήναι ο σκότος του Άδου. Απ' τες κεφαλές μας απάνω εκρέμονταν 

οι νυχτερίδες ως τσαμπιά σταφύλια και ακούγαμε τα νερά οπού 

αποστάζουν και πετρώνουνε και γένονται κρούσταλλοι. Πολλά 

λέγονται εις το νησί δια τους πειράτες και δια τους θησαυρούς 

οπού ήναι παραχωμένοι εδώ, ιστορίες με μακριά ποδάρια- λέγουν 

ότι τάχατες οι πειράτες εβάλανε εις άκρην ένα γερό κομπόδεμα 

και το εχώσανε εδώ. Και τι δε λέγουν. Ήναι αληθές πως ήπρεπε 

να έχουμε τέτοια μέρη κρυφά κι ανάκρυφα δια ν' απιθώνομε τη 

λειμούρα και τ' αναγκαία, όπλα, πυρίτιδες, και να 'χομε και έναν 

τόπο δια να σταθούμε όταν μας κυνηγούν. Έχομεν το λοιπόν σε 

κάποια νησία, μες στους θαλασσόβραχους, δύω τρεις 

θαλασσοσπηλιές οπού ακουμπούμε το κατιτίς μας για κείνη την 

ώρα της ανάγκης. Ο τσοπάνης οπού μας είχεν ιδεί από ενωρίς 

ερχάμενους, μας ήφερε να φάγομεν κατσίκι παραγεμιστό με ρύζι, 

εντόσθια και μυρωδικά οπού τα 'ψηνε αποβραδίς. Εχαιρέτησε: 



135 

«Γεια σας Παρασκευάδες» «Γεια σου και σένα», του είπαμε κι 

εκάτσαμε όλοι ομού κι εφάγαμε. Εδώ ένα γύρω εις την 

Αστροπελιά, εκάμναμε παλαιότερα ορμητήριο και οι αθρώποι 

οπού μας εγνώρισαν μας αγαπούν από τότενες γιατί ήμεθα 

ανοιχτοχέρηδες μαζί των, μας έχουνε βγάλει μάλιστα και όνομα, 

μας λέγουν «Παρασκευάδες» επειδής ερχόμασταν εις τη νήσο 

Παρασκευές, όντας οι γυναίκες έψηναν το ψωμί και εγοράζαμε 

καμπόσα φρέσκα καρβέλια. 

Ο τσοπάνης μάς έδωκε την είδησην ότι εις τον λιμένα της 

Αστροπελιάς στέκεται ένα πολεμικόν καραμουζάλ με ολίγον 

πλήρωμα οπού οι ναύτες κάμνουν ολημερίς χαβαλέ. 

Εκεί, εις την κάλμα και τη νύχτα του σπηλαίου απεράσαμε 

έμορφες στιγμές γαλήνης· ελόγου μου εφούμερνα τα χασίσα και 

αιστάνομουν μηδαμινός και τιποτένιος εμπρός εις τα θαυμαστά 

δημιουργήματα της πλάσης. Έπαιζα το μαντολίνο κι 

εστοχάζομουν, ετόλμησα μάλιστα να κοιτάξω τα μέσα μου, τα 

σκώτια και τα σπλάχνα, εκοίταξα με θάρρος όλα τ' ανείπωτα και 

δεν μ' άρεζε παντάπας εκείνο οπού είδα. ΄Ηβλεπα το αίμας να με 

σκεπάζει... 

Κάποτες ενιώσαμε ότι απέρασε ο καιρός και ημπορούσαμε 

και πάλε να έβγομε εις τα πέλαγα. Εκατεβήκαμε αποβραδίς εις 

τες Βάτσες όπου είχαμε ξενερισμένη την τράτα και την ερίξαμε 

εις το νερό. Είχαμεν αποφασίσει να κάμομεν αποκοτιά. 

Την ακόλουθη ημέρα, περί το εσπέρας, εζυγώσαμε εις τον 

λιμένα της Αστροπελιάς. Εκεί είδαμε αραγμένο το πολεμικόν 

καραμουζάλ και μεις εκαμωθήκαμε ότι κρατούμε πορείαν κι 

εκρυβήκαμε έξωθεν του λιμένα εκεί οπού τελειώνουν οι εκκλη-

σές. Επεριμέναμε να πάει η νύχτα εις τα μισά κι εκάμαμε σχέδιο 

δια ξάφνισμα τολμηρόν. Κι όταν επήγε η ώρα, σουρθήκαμε 

σιγαλά εις τα βράχια προς την μεριά του πολεμικού και εξαφ-

νίσαμε τους Τούρκους εις το σκότος. Εκάμαμε παλληκαριά με-

γάλη, τους εσφάξαμε μεληδόν με λάζους και μαχαίρες, δώδεκα 

ανοματαίους, και δεν επρόκαμαν να ρίξουν ούτε μπαταριά μήτε 

να κράξουν κιχ. Επήραμε και μια λέμβο με δύω ψάθες και εμε-

τακομίσαμεν εις τα δύω πλοιάρια ίσαμε είκοσι βαρέλια πυρίτιδες, 

τριανταριά ντουφέκια και ροχισμό στρατιωτικόν. Ετούτη η 



 

λειμούρα θα επάγαινε εις Σάμον, εις Σπαθαραίους, και ήτον δια 

σκοπόν καλόν. Εβγάλαμε τες τάπες και αφήκαμε το καραμουζάλι 

να βουλήσει. 
 

20 τ' Αλωνάρη μήνα εβάλθημεν εις το νερό και επήραμε τη βόλτα 

με τα δύω σκαριά δια Κορσούς, έχοντες βαρύ φορτίο με τα όπλα 

και τες πυρίτιδες. Ήπρεπε να κάμομε προσοχή διότι υπό το 

βάρος φορτίου ήμεθα αργοκίνητοι. 

Εις την πορείαν εκαταφέραμε και εσυλλάβαμε ένα σάνταλο 

χιώτικο οπού ήτον αγκυροβολημένο δια νερόν εις την ερημόνησο 

Λεριλόνι και υποχρεώσαμε το τσούρμο να μετακομίσει τα 

βαγένια με τες πυρίτιδες. Τους αφήκαμε μάλιστα την λέμβο δια 

να κάμουν τα κουμάντα τους. 

Εις τα αυτοκυβέρνητα νησία και τα ερημόνησα παγαίνουμε 

ελευτέρως και μόνον σαν ιδούμε κάποιο πολεμικό κότερο 

αλαργεύουμε. Πλην της Σάμος οπού έχει ιδικήν της διοίκηση και 

της Ρόδος οπού ήναι η έδρα του Διοικητή όλων των οθωμανικών 

νήσων, παγαίνομεν περίπου εις όλες τες νήσους ελευτέρως, διότι 

δεν έχουν εξουσία καμία, δεν υπάρχει φρουρά, ούτε αγάδες μήτε 

καδήδες. Κουμάντο κάμνουν από μόνοι των οι νησιώτες. Και τ' 

αυτοκυβέρνητα τούτα νησία κατοικίζονται από αθρώπους το 

πλείστον άκακους, διότι οι μαχαιράδες και οι κακούργοι φεύγουν 

δια να καζαντίσουν και μένουν ξοπίσω μόνον πρόβατα και 

προβατίνες. Εις ετούτα τα νησία παγαίνομε δια να πωλήσομε τες 

λειμούρες μας, δια να ζητήσομε τσούρμο αλλά και δια κρυψώνα. 

Εβάλθημεν εις τα πανιά αλλά εις την πλεύση εμαρτυρήσαμε, 

λόγω άπνοιας αλλά και επειδής το φορτίο ήτον πολλά βαρύ. Με 

τα παλληκάρια ομού αποφασίσαμε να μείνομε διολίγον καιρό εις 

Κορσούς. Έπειτα από καμπόσο αριβάραμε εις τη Φύμαινα. Και 

εμπρώτοις ισάραμε εις το σπήλαιο αντικρύ του Κλεφτολίμανου 

οπού εκρύψαμε τες πυρίτιδες, τα όπλα και το ροχισμό. Ήξευρα 

ότι ο γέρο Κόντυλας ερχόταν έως εδώ με βάρκα και μ' έκλεβεν 

αλλά ήμουνε γαλαντόμος ένεκα της Λουλούδας. Τα πλιάτζικα και 

τες λειμούρες δεν ημπορούσαμε να τες δώκομεν επειδής δεν 

κατείχαμε τες φορτωτικές. Και ήπρεπε να κάμω κουμάντο δια να 

εύρω την βούλαν του ελληνικού γκουβέρνου. Αφού 



137 

εξεφορτώθηκαν οι πραμάτειες, περί το σούρουπον, υπήγαμε εις το 

μεγάλο Φούρνο, εις τη μπακαλοταβέρνα του Κόντυλα οπού τον 

ηύραμε να κάθεται με δύω Κουρσιανούς. Όντας με είδε, εννόησα 

ότι εστραβομουτσούνιασε, εσκέφτη ως φαίνεται την κόρη του τη 

Λουλούδα οπού δεν ήθελε να του τήνε γαμώ. Ετίναζε τ αλάτια και 

άφηνε σαρδέλες εις το τραπέζι μας οπού τες ετρώγαμε και 

ελυσσάγαμε να πίνομε κράσο. Εφάγαμε και ολίγο σπιτικό φαγί 

και κατόπιν έπαιξα και το μαντολίνο κι ετραγουδήσαμε. Κάποτες 

εμφανίστηκε και η Λουλούδα κι έλαμψε ο τόπος όλος. Ήτον όλο 

γέλια και τσαχπινιές. Σε κάποια στιγμή ήβγαλε από τον κόρφο 

της ένα φύλλο γκαζέτας ελληνικής και μου έδωκεν δια να διαβάσω 

τα γραφόμενα: 

25 Ιουλίου 1851, Η ΕΝΩΣΙΣ, αριθ. 289/ 7 

Η φήμη του πειρατού Νέγρου αφίχθη μέχρι των Παρισίων. 

Ιδού τι λέγει περί αυτού η εφημερίς των Παρισίων «Ο Τύπος». 

— Υπάρχει σήμερον εις το Αρχιπέλαγος άτρομος τις πειρατής, 

όστις διαπράττει κακουργήματα μεθ΄ υπερβαλλούσης επιτειδιότητος και 

φρονήσεως. Διαχέει τον τρόμον εις τους δυστυχείς ταξιδιώτας, τους 

μέλλοντας να διαπλεύσωσι το μέρος της θαλάσσης, ένθα ιδιαιτέρως 

εδρεύει. Φέρει δε όνομα Νέγρος, και πατρίδα κέκτηται εις Σάμον, 

ηλικίαν έχων 35 ετών, ωραίον ανάστημα, ευρείας ωμοπλάτας και κράσιν 

αθλητικήν. Έχει οπαδούς της αρπαγής περί τους 15 ανθρώπους, 

αφοσιωμένους εις αυτόν, και λίαν ριψοκινδύνους. Διαπλέει εντός ακατίου 

δια κωπών και ιστίων, πλέοντος μετά ταχυτάτης κινήσεως. Υποδέχονται 

δε αυτόν οι κάτοικοι των νήσων εις όσας επέρχεται δια να εναποθέση τα 

αρπαγέντα εμπορεύματα. Κομψός και φιλόφρων προς τας γυναίκας, 

προσφέρει εις αυτάς ωραία δώρα, τα οποία εις αυτόν βεβαίως δεν έχουσι 

πολλήν αξίαν, και ευαρεστείται πολύ να προσελκύει την εύνοιαν αυτών δι 

ασμάτων, τα οποία αυτός συνοδεύει δια του μαντολίνου. 

Οφείλομεν να το είπωμεν προς έπαινον του πειρατού τούτου, ότι 

δεν είναι αιμοχαρής. Μέχρι σήμερον δεν υπάρχει παράδειγμα ότι έχυσε 

μίαν ρανίδα αίματος. Πρέπει να πιστεύσωμεν επίσης ότι δεν εύρεν και 

αντίστασιν, άλλως δύναται να μεταχειρισθή την μακράν σπάθην του, ήτις 

κρέμαται σταθερώς περί την οσφύν του, και το ωραίον ζεύγος των 

πιστολίων του, τα οποία περικοσμούσι την ζώνην του. 
 



 

Την ακόλουθη νύχτα εγάμησα το μούναρο της διχατέρας του 

γέρο Κόντυλα, της Λουλούδας, και πολλά το εχάρηκα. 

Αποσώνοντας ο Αλωνάρης εβάλθημεν και πάλε εις τα πανιά. 

Είχα χρέος να εύρω την βούλαν και εμπρώτοις υπήγαμεν εις 

Μαγκανίτη Νικαριάς όπου και έλαβα την πληροφορίαν ότι εις 

Τζιαν υπάρχει ένας χασομέρης τελώνης εις ραχατλίκι ολημερίς κι 

οληνυχτίς και κατέχει όλες τες βούλες και τα έγγραφα της 

ελληνικής εξουσίας. Είπα εις τους συντροφοναύτες να κάμομε την 

αποκοτιά, και να υπάγομεν κείθε δια να πάρομε τα αναγκαία. 

Πηγαινάμενοι νύχτα εις τη νήσο ετσακώσαμε τον τεμπελχανά 

τελώνη εις βαθύν ύπνο και τον εγυμνώσαμε από τον κορβανά και 

τη μεγάλη σφραγίδα του λιμεναρχείου 

 

 

 

 

 

 

 

 

 

 

 

 

 

 

 

 

 

 

 

 

 

 

 

 



139 

 

 

 

 

 

 

 

 

ΑΥΓΟΥΣΤΟΣ 1 8 5 1  

 

Εις τες αρχές τ' Αυγούστου μήνα εβρισκόμεθα εις Αμοργόν, 

εννέα συντροφοναύτες όλοι κι όλοι, έχοντες μιαν μπομπάρδα εις 

κατοχήν και με δαύτην ετραβήξαμε δια νυχτός εις τη μεριά της 

τραμουντάνας προς Δονούσα, δια να έχομε δευτερόπρυμα τον 

καιρό. Οι λεβέντες μου επιμένανε να υπάγομε εις τα Λέβιθα οπού 

εβρίσκονται εις την οθωμανική θαλασσογραμμή και αράζουνε 

τούρκικα μπάρκα και έτζι ισάραμε προς τον κόλπον της Κίναρος· 

εκάμαμε καμπόσο, επειδής είχαμε τον καιρό εις την μπάντα και 

μας επαίδεψε. Εις Κίναρο εκατεβάσαμε δύω ιδικούς μας με μια 

βάρκα δια να βιγλίζουν τα πέλαγα. Και εμείς εσυνεχίσαμε, 

εκοστάραμε το φανάρι εις τα Λέβιθα και εποδίσαμε εις έναν 

κόρφο κρυφό από τα πέλαγα οπού κει αποστάζουνε τα νερά από 

τες μικρές πηγές και κάμνει λίμνη. Εκατεβάσαμε το βαγένι, το 

εγεμίσαμε και εμπήκαμε και μεις εις το νερό δια να καθαρι-

στούμε. Ήρχε ένας τσοπάνης του ερημόνησου οπού μας 

ανεγνώριζε και μας ήφερε σφαγιό κι εκάτσαμε κι εφάγαμε, ύστερις 

τον επήραμε λιγουλάκι. 

Την άλλην ημέρα κατά τη μεσημβρία μας επολιόρκησαν 

δύω πολεμικά οθωμανικά, ένα μπρίκι και μία γολέττα, 

καταφτάσαντας προς αναζήτησή μας. Ετραβηχτήκαμε εις τη 

μέσα μεριά της νήσου γιατί εκεί κατάγιαλα θα μας εθέριζαν οι 

τούρκικες μπάλες και επολεμήσαμε με ψυχή. Ολημερίς 

εβαστούσαμε καρτερικώς τους αναρίφνητους κανονοβολισμούς 

των πλοίων και τες βολές πενήντα στρατιωτών οπού εξεβαρκαρί-

σθησαν εις το νησί δια να μας συλλάβουν και επολεμούσαν να μας 



 

κυκλώσουν, πλην εμείς τους εβάλαμε τέσσαρες φορές εις φυγήν 

θανατώσαντες μάλιστα οκτώ από δαύτους. 

Η μάχη εβάστηξε έως οπού ενύχτωσε και τα πλοία εβάλαν 

πανιά, μάλλον δια να λάβουν ενισχύσεις και να επιστρέψουν και 

αφήκανε εις τη νήσο τους στρατιώτες δια να μας πολεμούνε. Η 

μπομπάρδα επαράμεινε εις κατοχήν των στρατιωτών. 

Δύω ιδικοί μας συντροφοναύτες εκρύβοντο εντός λέμβου 

καθόλη την ημέρα αντικρύ εις Κίναρο παρακολουθούντες τη 

μάχη, και όντας έπεσε το σκοτάδι λάμνοντας αγάλι αγάλι ήρχαν 

με το πλοιάριον εις τα Λέβιθα από την μεριά της Αμοργός και 

αποδράμαμε εις Κραμβούσα, τόπον ελληνικόν, όπου και 

εκρυβήκαμε. 

Την αυγή κρυμμένοι καλώς επαρακολουθήσαμε ολάκερο 

κομπόγιο να καταπλέει εις τα Λέβιθα· ήτον τα αυτοκρατορικά 

οθωμανικά πολεμικά, ένα μπρίκι και μια γολέτα εμπροστά, 

συνοδευάμενα από δύω φρεγάδες, και κατόπιν άλλα τέσσαρα 

μπρίκια και ένα ατμοκίνητο απ' όπου εξεμβαρκαρίσθηκε μεγάλη 

στρατιωτική δύναμη εις το νησί και έριξαν πλήθος τουφεκισμών 

και κανονοβολισμών και μας εγύρευαν ολούθε. Με το κανοκιάλι 

εννόησα ότι εσυνέλαβαν τον Πάτμιον τσοπάνη οπού μας 

επρομήθευε τα σφάγια και τον εβασάνιζαν. Ήμαι βέβαιος ότι δεν 

τον αφήκαν εν ζωή. 

Νυχτώνοντας εσαλπάραμε από την Κραμβούσα δια να 

υπάγομεν εις τον λιμνιώνα της Καλοταρίτισσας οπού έχει κρυ-

ψώνα καλότατον και τελικώς εκαταλήξαμε εις την Μαντουλιά 

απάνω από τα Κατάπολα δι' ολίγες ημέρες, όπου ηξεύραμε από 

τους γερογεμιτζήδες δια το μέγα σπήλαιο ότι ήτον κρυψώνας 

καλός. Ελέγοντο πολλά, ότι το σπήλαιον ήναι στοιχειωμένο και 

ότι το εκατοικούσε Δράκος και ότι εσυνέβαιναν αλλόκοτα πρά-

ματα μέσα εκεί. Ολόγυρα ήτον ερείπια από αρχαία οσπήτια, 

κόκκαλα πολλά, κεντημένα μάρμαρα οπού ελέγαν ομοίως ότι εις 

το σπήλαιον ευρίσκετο μια πέτρα με σκαλιγμένο το χάρτη ενός 

θησαυρού και οπού κανείς δεν ημπορούσε να τόνε διαβάσει. Εγώ 

απατός μου δεν είδα ποτές κάτι όμοιο. 



141 

Εις τες 4 τ' Αυγούστου μας επολιόρκησαν και πάλε εις το ερη-

μονήσι οι Άγιοι Απόστολοι ονομαζόμενο. Όταν είδαμε κι απο-

είδαμε να είμεθα κυκλωμένοι από τόσα πλοία και αφού εδώκαμε 

και πάλε μάχη ολημερίζοντας, εφύγαμε εις το σκότος. Τότες 

επάψανε οι πυροβολισμοί και οι Τούρκοι εκατάλαβαν ότι είχαμε 

κάμει πανιά και έστειλαν το κατόπι μας το ατμοκίνητον, πλην 

εμείς βουλιάξαντες το καΐκι εις το παράλιον είχαμε πλέον διαφύγει 

εις τα βουνά της Ανατολής. Μετά από ολίγες ημέρες, όντας 

επληροφορηθήκαμε ότι δύω μόνον πλοία επαράμειναν προς 

καταδίωξή μας, εκυριεύσαμε μια σακολέφα και εκάμαμε πανιά με 

προορισμό πέραν της θαλασσογραμής. Εκρυβήκαμε διολίγον εις 

τα αμοργιανά νησόπουλα, εις το Άνυδρο, τα Αντικέρια, την Κέρο 

και τη Σχοινούσα, εις Ηρακλειά και Κουφονήσια, τη Νικουρία 

και τες Μάκαρες. Αργότερον επήραμε απόφασην να υπάγομε δια 

νυχτός εις την Κραμβούσα. Γνωρίζω ότι το μπογάζι ήναι 

επικίντυνο και όξω από τον κάβο κρατεί τον καιρό καλά και 

έκαμνα προσοχήν. Με βίαν ετραβήξαμε κείθε και εμπήκαμε εις 

το απάνεμο μέρος της Κραμβούσας. Περί το δείλι έπεσε μια 

καταχνιά πολλά πηχτή, με μια δροσιά οπού δεν εδιάφερε από τη 

βροχή. Αξημέρωμα εννοήσαμε τες αυτοκρατορικές πολεμικές 

γολέττες οπού επάγαιναν και ήρχοντο εις τα οθωμανικά πελάγη. 

Πλην είδαμε και τα ελληνικά αρματωμένα πλοία οπού 

απερνούσαν αλάργα. Κατόπιν τούτου επήραμε την απόφαση να 

υπάγομεν και πάλε εις τ' ανατολικά νησία. 
 

Εις τες 7 του Αυγούστου, έχοντες μια ψάθα εις κατοχήν πλεύ-

ουμε προς τες ανατολικές Σποράδες και κρυβόμεθα εις τα πέριξ 

ερημόνησα και τα ακατοίκητα νησόπουλα και απεκεί ξαφνίζουμε 

τα διερχόμενα πλεούμενα. 

Πλησίον εις Λέρον, με λέμβο εμείς, ατακάραμε μιαν 

οθωμανικήν σακολέφα, ερχάμενη από Πάτμον, όπου της 

εχαλάσαμε το πλήρωμα έξι ανομάτους όλους και όλους. Ομοίως 

εγδύσαμε μια γολέττα από Κάλυμνον οπού επήραμε όλη την 

σερμαγήν περί τες σαράντα χιλιάδες γρόσσια. Αργότερον εμάν-

θανα ότι η αυστριακή πολεμική γολέττα, οπού ήτον εις τον λιμένα 

της Λέρος, εβάλθη εις τα πανιά προς αναζήτησήν μας. 



 

Επειρατεύσαμε και μία γαβάρα τρικάταρτη οπού είχε 

προορισμόν τη Σύρα και εις τ' αμπάρια ηύραμε πολύτιμα λα-

χούρια, σάλια της Περσίας, εξαίρετους τάπητες της Ασίας, κα-

πνιστές γλώσσες και αρμυρά οψάρια της Αντριανούπολης και του 

Αίνου, καπνούς της Προύσσας αξιόλογους και διάφορα άλλα 

ηδύσματα. Έφκιασα και τα έγγραφα φορτωτικής, δια να 

εμφανίζομε τα αρπαγμένα φορτία ως εδικά μας. Ετούτη την πρα-

μάτεια την εδώκαμε εις καλήν τιμήν εις τον έμπορο Νικήτα 

Βλαβιανό εις Αμοργόν οπού έχω μαζί του αλισβερίσια. Μόνον 

μέρος του καπνού εκράτησα δι' ελόγου μας. 

Τες επόμενες ημέρες με ένα ογρήγορο τρεχαντήρι εις κα-

τοχήν μας περιφερόμεθα εις τες μικρές νήσους περί την Πάτμον 

όπου εζούσαν ολίγοι τσοπάνηδες και παίρναμε ξερόψωμα, τυρία 

και το βούτυρον και καμπόσα αρνία και εκρυβόμεθα. Συχνά 

πυκνά εβλέπαμε να απερνούν εις τα ανοιχτά κομπόγια τα εμπο-

ρικά πλοία και εμπρός και οπίσω των υπήγαιναν οι βασιλικές 

γολέττες με τες ευρωπαϊκές σημαίες δια να τα φυλάγουν. 

Ακολούθως υπήγαμε νότια οπού ατακάραμε ένα πέραμα 

Καλύμνιον και το εγδύσαμε, είχε επιβάτες τριάντα οκτώ 

αθρώπους, οι πλείστοι τούτων ήτον Οθωμανοί και δεν τους 

επειράξαμε, τους επήραμε μόνον τους παράδες. 

Άλλοτες πάλε εκάμναμε αραξοβόλι εις τα νησόπουλα Γυαλί 

και Τέλενδο. Εβιγλίζαμε μήπως ιδούμε τα οθωμανικά 

καραμοσόλια και τα ξένα πολεμικά οπού ετραβερσάρανε εις την 

περιοχή προς καταδίωξή μας. Ήμεθα εφοδιασμένοι με κάλλιστα 

εγγλέζικα τηλοσκόπια και εκιαλάραμε τες θάλασσες ένα τριγύρω, 

άλλοτες κρυβόμενοι εις τες αγκάλες της στεριάς και άλλοτες από 

τες κορφές των νήσων. Και όταν βλέπομε σκαρί εμπορικό, 

κάμνομε προσβολή όσο να πεις κύμινο, και εις περίπτωσην οπού 

ήθελε παρησιαστεί πολεμικόν, τότες βυθίζομε το πλεούμενο με 

επιτηδειότη ώστε, όταν ζυγώνει το βασιλικόν πλοίον, δεν βλέπει 

μήτε ίχνος από δαύτο, και εμείς φεύγομε εις τα πλησίον βουνά. 

Εις το κατόπι μας ευρίσκονται οι φραντζέζοι, το αγγλικόν 

πολεμικόν ατμόπλοιον, η ελληνική κουρβέτα και τα οθωμανικά 

αυτοκρατορικά πλοία. Πλην, ακόμη και αν απαντηθούμε ποτές με 

ένα πολεμικόν και ριχτούν ξοπίσω μας, εμείς πάλε φεύγομε 



143 

σχεδόν με ίσην ευκολία. Τα πλοία ετούτα δεν ημπορούν να μας 

ακλουθήσουν εις τα μπογάζια και τες ξέρες αναμεταξύ των 

πλείστων νησόπουλων και εμείς άμα πατήσομε τη στεριά, αφή-

σαντες τα πλοιάριά μας κενά, μένομεν εκεί εις ασφάλειαν. 
 

Έχομε μια μπρατσέρα εις κατοχήν και πηγαινάμενοι προς 

μεσημβρίαν απεράσαμε πρώτον το Λεριλόνι και νοτιότερον τη 

Λέρο και Ψέριμον. Επεριπλανηθήκαμε εις την θάλασσα Λέρος 

Κάλυμνος. Κατά το γέρμα της ημέρας από τη μεριά της Ανα-

τολής εμφανίστηκαν το φραντζέζικο πολεμικό Σιαπλάτ και το 

οθωμανικό μπρίκι Τεφίκ Χουδά και μας εκαταδίωξαν. Εφύσαε 

πρυμνιά και είχαμε δρόμον και επροχωρήσαμε εις τα σκοτάδια 

και εις την κακοκαιρία. Όλη τη νύχτα εβάσταξεν η βροχή, 

άστραφτε κι εμπουμπούνιζε και εφύσα δυνατά βορεινός άνεμος, 

εξημερώθημεν και ενόμιζα ότι έφτασεν η συντέλεια. Ο ουρανός 

αντάριασε με νέφια μελανά και πυκνά, από τη μια στιγμή εις την 

άλλη εσχίζετο από γαλαζοβαμμένες και λαμπερότατες αστραπές 

οπού τες ακλουθούσαν βροντές κι αστροπελέκια, η βροχή και το 

χαλάζι επέφτανε με το τουλούμι, ενόμιζες ότι ανοίχτηκαν οι 

καταρράχτες του ουρανού. Εξημέρωνε και μες στην 

κοσμοχαλασιά εφάνησαν πάλε τα πολεμικά μπάρκα να 'ρχονται 

καταπάνω μας.  

     Περί το μεσημέρι εγιαλώσαμε. Εξεμβαρκαριστήκαμε και 

ηύραμε καταφυγή εις το Μπούρτζι της Λέρος, οπού μας 

εκύκλωσαν και μας εκανονοβόλιζαν. Αρχίνησε ντουφεκίδι μέχρις 

οπού έπεσεν το σκοτάδι και εσταμάτησαν. Περί το χάραμα 

εκάμαμε έξοδον και εδώκαμε εις φυγήν εις το εσωτερικόν της 

νήσου. 

Πλην από το γαλλικό πλοίο μάς εχτύπησαν και οι ναύτες 

του εσυνέλαβαν δύω ιδικούς μας, το Σάββα και τον Κάρχαρο. 

Επαρακολουθούσαμε ανήμποροι κρυβόμενοι όπιστεν ενός βρά-

χου το πλήρωμα του γαλλικού πολεμικού οπού έκαμναν ετοι-

μασίες και επαρατάχθηκαν με τους φραντζέζους αξιωματικούς εις 

το κατάστρωμα και είδαμε τον καπετάνιο να δίνει τη διαταγήν δια 

να κρεμάσουν τα παλληκάρια μου εις τα κατάρτια. Εσφούγγισα 

ένα δάκρυ. 



 

Η φραντζέζικη γολέττα εσαλπάρισε και αργότερον εμάν-

θανα ότι εκατάπλευσε εις τον λιμένα της Σμύρνης με τους λεβέ-

ντες μου κρεμασμένους εις τα κατάρτια. Εχάθηκαν λεβέντες και 

παλλήκαροι οπού αξίζει να τους μνημονεύσω. Ο Λήμνιος 

Αθανάσης Κάρχαρος, μαζί εχάθη ο χοντρούλιακας Σάββας 

Χατζή Αναστασίου από Πάτμον οπού δεν ημπορούσε να τρέξει. 
 

     Τες ακόλουθες ημέρες πλησίον της Ανάφης εκυριεύσαμε μια 

κρητικιά γολέττα οπού εταξίδευεν δια Κωσταντινόπολην και 

εστριμώξαμε πλήρωμα και επιβάτες εις την ιδικήν μας λέμβο και 

τους αφήκαμε εις ησυχίαν. 

Εφύγαμε εκείθεν με την πειρατεμένη γολέττα με 

προορισμόν Σαντορίνην. Εκεί έχω γνωριμίαν παλαιάν με τον 

Δημήτριο Φωστέρη και τον Κωσταντή Ρούσσο, οπού ήναι πολλά 

ντόμπροι και εξηγημένοι. Έχω ιδικούς μου μπιστεμένους 

αθρώπους παντού. Εις Σάμον, εις Μικρασίαν, εις Σύραν, ολούθε. 

Πλερώνω καλώς δια να μου στέλνουν χαμπέρια δια φορτία, αλλά 

και δια τες κινήσεις των εθνικών πλοίων. Και συνεργασίαν καλήν 

κάμνω με διαφόρους μπαντίδους και με πρόσωπα σπουδαία 

ομοίως. Και όλοι τρώνε από εμέ. Κολεγιά έκαμα όχι μόνον με 

μπεσαλήδες οπού τιμούνε το λόγο τους αλλά και με ερίφηδες 

οπού μόλις στρέψεις ολίγον ήναι απίκο δια να σου καρφώσουν το 

λάζο εις την πλάτη. 

Αρμενίζαμε με κάλμα καιρόν, η μέρα ήτον συννεφιασμένη, 

κι όσον επλησιάζαμε εις Σαντορίνη, το νερό εγινόταν πράσινο και 

εβρωμούσε το θειάφι. Περί το σούρουπον ήβγαμε εις τη θάλασσα 

της νήσου, οπού τους παλαιούς χρόνους έγινε η συντέλεια του 

κόζμου. Τα νερά ήτον καταπράσινα και εις τον αφρό έπλεχαν 

αλαφρόπετρες. Από τα βάθη ηκούγονταν κρότοι κούφιοι σημάδι 

πως η φωτιά όπου έκαιγε εις τα βάθη της γης επάσχιζε ν' ανοίξει 

τρύπαν εις τον αβλέμονα και να χυθεί όξω. 

Ήτον νύχτα όντας εβγήκα με τη σκαμπαβία δια να αντα-

μώσω τον Δημήτριο Φωστέρη και τον Κωσταντή Ρούσσον. Τα 

εμιλήσαμε και αξημέρωτα εξεφορτώσαμε τες πρίζες εις το έρημο 

παράλιον της Βλυχάδας οπού εδώκαμε όλο το φορτίο της 

κρητικιάς γολέττας. Κριθάρι και σιτάρια, σχοινία και γρύπους, 



145 

μαύρα δέρματα και δύω χιλιάδες και πλέον οκάδες χαλβάδες. 

Επληρωθήκαμε καλώς και αναχωρήσαμε την αυτήν ημέρα δια τα 

νότια. Μετ' ολίγον αφήκαμε όπιστεν το Ακρωτήρι και επήραμεν 

τη βόλτα κατά την Κάσον. 

Εβραδιάστημεν μεταξύ Κως και Νίσουρα. 
 

Εις τα μισά τ' Αυγούστου μήνα, κινούμεθα νοτίως από το Ικάριο 

και μέχρις εις το Καρπάθιο πέλαγο, την Κω και τα νησόπουλα 

της Πάτμος. Απεράσαμε από Αρκιούς οπού και εγεμίσαμε το 

βαγένι μας με νερό. Αποπλέοντας κείθε εκαταδιώξαμε μιαν 

εμπορική πολάκκα οπού απέρασε από το κανάλι. Ερίξαμε 

καμπόσες ντουφεκιές, ανεπιτυχώς. 

Κατ' εκείνη την ημέρα επέσαμε εις σφοδρή τρικυμία και 

μέγα στρόβιλο οπού μας έκαμε πολλές αβαρίες. Εμαϊνάραμε τα 

πανιά και τραβώντας τα κουπία, κι έπειτα από αφάνταστες τα-

λαιπωρίες, εφτάσαμε περί το σούρουπο εις Αγαθονήσι. Απο-

καμωμένοι από την κακουχία, την πείνα και όλες τες δυστυχίες 

του ντουνιά, αντικρύσαμε εις το παράλιον συντρίμματα πλοίων και 

λέμβους βουλημένες κι αθρώπους πνιμένους πολλούς. 

Αραξοβολήσαμε και εβγήκαμε εις την στεριάν, επορπατήσαμε 

έως το Μέγα Χωριό οπού ήναι κρυμμένο από το πέλαγο δια 

προφύλαξην και το εκατοίκιζαν ανομάτοι έως εκατό και εκάμαμε 

προμήθειες, ψωμιά, τυριά και προβατίνα. 

Την άλλην ημέρα ήμεθα ακόμη εις το Αγαθονήσι με πολλές 

αβαρίες τες οποίες εσιάξαμε προχείρως, εις το μεταξύ εγαλήνεψε 

και υπήγαμε δια νυχτός εις τον λιμένα της Πάτμου δια να αλλά-

ξομε το πλοιάριον. Κρυφίως επήραμε μια τράτα και εβάλαμε 

πλώρη δια τα νησόπουλα τα οθωμανικά, οπού εκάμαμε αραξο-

βόλι και ορμητήριο. Και αρμενίζαμε πότε εις Γαϊδουρονήσι, 

άλλοτες εις τα Αγαθόνησα και εις Λειψοί και Γατόνησα, οπού 

ήναι μεσημβρινοί τόποι και ρημονήσια με πολλές ξέρες, κόρφους, 

κρυφά κι ανάκρυφα περάσματα δια να χαθούμε. Μία των ημερών 

η θάλασσα μας έστειλε μια σκούνα λόβερ δώρον, ωραίο σκαρί, 

καλοτάξιδο κι ογλήγορον και επήραμεν απόφαση να κάμομε 

πανιά προς τα κάτω μέρη. Εβάλαμε πλώρη δια τα Χελιδώνια. 



 

Την άλλη βραδινιά αριβάραμε εις μιαν ερημόνησο, μήτε και 

ξεύρω τ' όνομά της, οπού και αράξαμε κι εκάμαμε νερό, εκεί 

απαντήσαμε μερικούς Κουλουριώτες καρβουνιάρηδες οπού ήρ-

χονταν από τον Γέροντα Μικρασίας και είχανε στήσει καρβου-

νοκάμινο και μας εφίλεψαν προβατίνα ψητή. Τους εδώκαμε κι 

εμείς ρούμια. Μας είπον τα βάσανά των. Τες απερασμένες τους 

επλάκωσαν δύω κλέφτικα όπου τους έδειραν και τους 

εκατεγύμνωσαν και δεν τους αφήκαν μήτε ψωμί. 

Εξεμείναμε εκεί διολίγο λόγω άπνοιας και με το πρώτο 

στρίμα της τραμουντάνας εσαλπάραμε. Απεράσαμε το ακρωτήρι 

εις το Μπουντρούμ και επλεύσαμε εις τον Κεραμεικόν κόλπο· 

αρμενίζοντες εκείθε ανταμώσαμε δύω τουρκικά πολεμικά όπου 

μας έκαμαν σενιάλο δια να πλευρίσουν, έστριψα ευθύς τη 

λαγουδέρα και εβιράρισα φεύγοντας από την άλλη. Με αγωνία 

αλαργέψαμε, μας εκανονοβόλισαν και μία μπάλα μας έσπασε το 

παρουκέτο, αλλά δεν μας επρόκαμαν. 

Εις τες 17 του μηνού Αυγούστου, ευρισκόμενοι με δύω 

πειρατικές βάρκες εις τα Κάτω Χελιδώνια εκυνηγήσαμε ένα 

φραντσέζικο εμπορικό πλοίο πηγαινάμενο εις Αντάλια, μα το 

κορβέτο είχε δρόμο πολύ και δεν ημπορέσαμε να το πλευρί-

σουμε, πλην ανεγκάσθη να καταφύγει εις το λιμένα Αντάλιας όπου 

εκατοίκιζε πολύς ελληνισμός. 

Από τον κόχυλα ήκουσα ότι μέσα εις την Αντάλια ευρί-

σκονταν δύω μπρίκια οθωμανικά αρματωμένα. Εμείναμε αλάργα 

και εληστέψαμε ένα φράγκικο μπάρκο. Το πλοίον ήτον 

μπρεγκαντίνο και το πλήρωμά του Σκλαβούνοι, επήραμε μόνον 

τη σερμαγή. 

Ύστερον, εγγύς εις την Αντάλια, εκυριεύσαμεν ένα μαρτίγον 

θιακόν με ιονικήν σημαία, οπού ήρχονταν από Δαμιέτα και πριν 

ήτον εις το κομπόγιον το αυστριακόν οπού επάγαινε εις Σμύρνη 

και Βόσπορον. Μέσα εις το μαρτίγον ήτον επιβάτες 

πραματευτάδες οπού ηθέλησαν να διαφεντευτούν με τα όπλα και 

επλήγωσαν τον Γιώργη Κοτζακρούς. Οι ιδικοί μου ελαχτάρισαν 

και ήρχισαν τη σφαγή. Ο καπετάνιος του μαρτίγου ονομαζόμενος 

Σπύρος έκλαιε ως μικρό παιδί και εζήταε έλεος. Μερικοί 



147 

οπιστοδρόμησαν σκούζοντας και εγύρευαν να κρυφτούν εις τα 

αμπάρια, τους εβάλαμε όλους εις φυγήν. Δεν εγλύτωσε κανείς. 

Το φορτίον του μαρτίγου συνίστατο από ρούμια Ινδιών, 

σταφίδα και σύκα. Εκείνη τη νύχτα εμεθοκοπήσαμε και εγίναμε 

σκνίπα με ρούμια και θεριακή οπού είχα κρυμμένη εις τα 

φορέματά μου. Την επόμενη ημέρα υπήγαμε εις Λέρον οπού 

επουλήσαμε το φορτίον, το μαρτίγο το εκράτησα. Αναχωρούντες 

εκείθε, περί το εσπέρας, απαντήσαμε πλησίον εις Αντάλιαν ένα 

καραμοσόλι τουρκικόν με πενήντα δύω χατζήδες και το 

ατακάραμε. Εξ αυτών άλλους εθανατώσαμεν και άλλους 

απολύσαμεν εις την θάλασσα, το δε πλοίον επωλήσαμεν εις τον 

ταρσανά της Πάτμος. 

Έχω βάρος εις την ψυχή μου και από άλλο κακούργημα 

τρομερόν. Εβρισκόμενοι εις τα μεσημβρινά παράλια της 

Μικρασίας, αλάργο εις το Ουλού Μπουρούν εκοιτάζαμε με το 

κανοκιάλι την κίνηση πέρα εις το ακρωτήρι των Χελιδωνιών όντας 

επαρησιάστηκε πλοίον ερχάμενον από τη μεριάν του Μισιριού. 

Εσορούπωνε και εμείς ήμεθα εντός λέμβου παραμορφω-

μένοι, εφορούσαμε ευρωπαϊκά ενδύματα και είχαμε όλοι μας 

ευρωπαϊκά ρεβόλβερ, όντας απαντήσαμε το μπρίκι ο Άγιος Νι-

κόλαος, ερχάμενον από Μισίρι εις τες 19 του Αυγούστου. Το 

ατακάραμε. Ήτον ένα μπρίκι ροδίτικο με σημαίαν οθωμανική. 

Εκινηθήκαμε με γρηγοράδα και εις χρόνον ολιγότερον του τε-

τάρτου το εδιπλαρώσαμε και εσαλτάραμε εις το κατάστρωμα 

βαρώντας εις το ψαχνό. 

Το μπρίκι είχεν πορείαν προς τον Φοίνικα και ήτον έξη έως 

επτά μίλια μακράν του κάβου Χελιδωνίων όταν εκάμαμε έφοδο, 

εφτά πειράτες ήμεθα, και μέσα εις την ταραχή και το ξάφνισμα 

εχαλάσαμε τους πέντε από τους δέκα τέσσαρες του πληρώματος 

αφήνοντάς τους εις τον τόπον και δύω τους ελαβώσαμε βαρέως. 

Τους επίλοιπους τους εδέσαμε και τους ερίξαμεν εις το αμπάρι, 

αφού τους εσφαλίσαμε το στόμας και τα μάτια με σφογγάρια επί 

τούτου ετοιμασμένα. Κατόπιν στεκάμενοι άνωθεν με μπιστόλες 

και μαχαίρες τους εφοβερίζαμε να μας ειπούν πού έχουν 

κρυμμένη τη σερμαγή, ειδεμή θα τους εσφάζαμεν όλους. 

Εφοβερίσαμε τον πλοίαρχο του μπρικιού δια να μας δώκει αυτός 



 

και οι ναύτες του όσα γρόσσια είχαν και ό,τι άλλο τους 

ευρισκόταν και εσυνάξαμε μερικές χιλιάδες τάλληρα. Τους 

απογυμνώσαμε από χρήματα και κάθε διαμαντικό, μαλαγματικό, 

μπακιρικό και ροχικό. Την επαύριον τους εβγάλαμε εις το 

κατάστρωμα και τους ανεγκάσαμε να δέσουν εις τους πόδας των 

αποθαμένων βάρη και να τους ρίξουν εις την θάλασσα το οποίο 

και έκαμαν. Τους επίλοιπους τους αφήκαμεν εν ζωή. 
 

     Ετούτες τες ημέρες απαντούμε εις τα πελάγη ολονένα καράβια 

οπού τα έχουν γδύσει πειράτες και λέγουν να ήναι ο Νέγρος και η 

κουμπανία του. 

Μία των ημερών ήβγαμε εις τη στεριά δια να κάμομε νερό 

και εχύμιξαν απάνω μας εντόπιοι εξαγριωμένοι με τους λη-

στοπειράτες οπού βγαίνουν εις τα παράλια της Μικρασίας και 

ληστεύουν κατά ξηράν. 

Ετούτοι οι μασκαράδες, οπού εξεσήκωσαν όλη την αγα-

νάχτηση των κατοίκων εναντίω μας, κάμνουν πλιάτζικα και δεν 

ήναι κούρσαροι, κλεφτοκοτάδες και κνώδαλα ήναι και έχουν το 

μυαλό απάνω από την κεφαλή και το φέσι των. Κάμνουν ό,τι 

κάμνουν και τα φορτώνουν εις τη ράχη μας. Έκαμε και η μύγα 

κώλο και 'χεσε τον κόζμον όλον... 
 

Ευρισκόμεθα με τους συντρόφους εις τα καρτέρια και περιμένομε 

με τες ώρες πότες θ' απεράσει πλοίον δια να κάμομε επίθεση. 

Εδώ έξω εις τες θάλασσες, όντας νυχτώσει ρίχνομε απάνω από τα 

ρούχα ένα ταλαγάνι δια να μη μας περονιάζει το αγιάζι. Μερικοί 

από την κουμπανία ψευτοκοιμόνται και άλλοι πάλε 

κουβεντιάζουνε σιγαλά. Είμεθα έτοιμοι και οπλισμένοι με 

μπιστόλες και κουμπούρες, απάνω μας κρατούμε σπάθες και 

μαχαίρια δίστομα. Η νύχτα ήναι ασέληνη και άφεγγη και εχά-

ζευα τ' αστέρια τ' ουρανού, ίδια κεντίδια. Κατά το βορνά εφαί-

νετο λαμπερότερο όλων τ' άστρο της τραμουντάνας κι οπίσω μας 

τ άστρο της Ανατολής. Μισός ύπνος μισός ξύπνος και τότες 

έρχονται ενθύμησες και φουρτουνιάζω εντός μου. 

Έχω μεγάλο σεκλέτι απόψε δια τούτο έκαβα τα τζιγάρα το 

'να μετά τ' άλλο. Εκαταπιάστηκα να γράψω τον βίο της ζωής μου 



149 

ενθυμώντας όχι μόνον τα κάλλιστα αλλά και τα χείριστα. Και 

θέλω εις τα χερόγραφα να ομιλώ δι' ετούτα οπού με πλακώνουν. 

Υπάρχουνε συμβάντα οπού δεν τα ενθυμούμαι και άλλα οπού τα 

θυμούμαι καλότατα δίχως να ηξεύρω το λόγο. 

Εκείνη τη βολά, ήτον μια νύχτα όμοια και ήμεθα εις καρ-

τέρι, μουτζουρωμένοι, αγριεμένοι, το φονικό το 'βλεπες εις τα 

μούτρα μας, εφτά όλοι κι όλοι, ο Πρόδρομος Κλεφτομύτικας, 

οπού ήναι καλότατος σκοπευτής έπαιζε με τον κόκορα της μπι-

στόλας του δίπλα εις το αυτί μου, ο Γιώργης Κοτζακρούς, ο 

Μάξιμος Κοψαχείλης, το Πλάσμα, ο Κυριακούλης Βακόντιος και 

ο Λουκάς Χότζας, όντας εννοήσαμε ένα πλοίον ερχάμενον από τη 

μεριάν του Γέροντα. 

Ήτον ένα μπρίκι οθωμανικό με επιβάτες. Εκινηθήκαμε με 

γρηγοράδα και εις χρόνον ολιγότερο του τετάρτου 

εδιπλαρώσαμε, ερίξαμε τα σχοινία και εγαντζώσαμε. Το 

παραμικρόν δεν του επειράξαμεν, ούτε εις το πράγμα του ούτε εις 

τους αθρώπους του, πλην ο καπιτάνιος εσήκωσεν το τρομπόνι και 

μας εβάρεσε. Τότες εμείς εξεσπαθώσαμε και ορμήξαμε απάνω 

των βαρώντας εις το ψαχνό. Πρώτος επήδηξε εις την κουβέρτα 

του μπρικίου ο Κλεφτομύτικας με την μπιστόλα εις χείρας, οπίσω 

του οι επίλοιποι με τες σπάθες γυμνωμένες. Εξεφώνιζαν φωνές 

μεγάλες. «Κερατάδες... Γαμώ την πίστη σας...» 

Ο καπετάνιος έκαμνε πιότερο και από τρελλόν, εγύρευε να 

σκοτωθεί, οι γυναίκες οπού ήτον εις το πλοίον εξαφνίσθησαν. 

Έγινε χλαλοή μεγάλη, γοϋσμοί κι αλαλαγμοί ακούγονταν, οι 

γυναίκες εστριγγλίζαν, ετσιρίζανε. 

Ο Κοτζακρούς κορωμένος όρμηξε κατά των ναυτών με 

αφρούς εις τον στόμα και εφόνευσε δύω νιούτσικους βαρώντας 

τους με το πυροβόλο του, πλην δεν εχόρτασε και τους 

εκατακρεούργησε με το γιαταγάνι. Έσκουζε. 

«Κερατάδες. Πάρτε λιανισμένο κρέας . Κιμά. Σφαχ τ ό . »  

Εκ των δεκατεσσάρων οπού ηύραμε εις το πλοίον 

εχαλάσθησαν οι τέσσαρες. 

Εμπήκα αγριεμένος εις το μέσο προστάζοντας να κάμουν 

κράτει. Έπεσε σιγή. Ένας δραγουμάνος επροσπάθησε να το με-

λώσει, οι επιβάτες έτρεμαν και ο καπετάνιος είχε κερώσει. 



 

Επιθυμία μου ήναι να μιλήσω δια το σκοτωμό εκείνο. Τε-

λειωμένης της σφαγής επρόσταξα τους ζωντανούς να δέσουν 

βάρος εις τα ποδάρια των αποθαμένων και να τους αμολάρουν εις 

τη θάλασσα. Εκείνη την ώρα ένας ερίφης οθωμανός οπού είχε 

κρυμμένο το λάζο εις τα φορέματά του εγύρισε και με ελάβωσε 

εις την κοιλιά. Τον εμούνταρα, τον άρπαξα από τα μαλλιά και τον 

έριξα εις το σανίδι οπού τον επάτησα δυνατά και του 'κοψα το 

λάρυγγα και με τα δύω μαχαίρια. Εσυνέχισα να τον πατάω γερά 

με το πόδι δια να ξεθυμάνει και μετά τον αφήκα κειδά να 

σπαρταράει. Άι σιχτίρ. 

Τους ερίξαμε όλους εις τη θάλασσα και επνιγήκανε, οι συ-

ντροφοναύτες μού εβάλαν κεραλοιφή και λινάρι εις την πληγή. Με 

επονούσε πολλά η κοψιά. Κανείς μας δεν εμίληε. Ύστερον από 

τόσον αίμας οπού εχύθη είχε πέσει βουβαμάρα. Αναμετάξυ μας 

ήτον άγραφος νόμος να έχομε όλοι μας μοιράδι εις ό,τι εκάμαμε, 

να μοιραζόμαστε τον κίντυνο, όλες τες δοκιμασίες του θάρρους 

και της πίστης και αργά ή ογλήγορα όλοι μας ήμεθα εις χρέος να 

κάμουμε ένα φονικό ή έστω να ρίξομε μερικές κουμπουριές, προς 

απόδειξη ότι δε σκιαζόμαστε να βάψομε τα χέρια μας εις το 

αίμας. Αιμοβόροι δεν ήμεθα, πλην, όντας ηβλέπαμε ότι κάποιος 

ιδικός μας εκινδύνευε, χρέος μας ήτον να κινηθούμε προς 

βοήθειά του. Και ευρισκόμεθα εις πόλεμον με τον Οθωμανό και 

όλες τες στρατιωτικές και τες ναυτικές Αρχές της Τουρκίας οπού 

μας κυνηγούν από χρόνους. Και άμα μας λάχει πολεμούμε ως 

άντρες τον τούρκικο στόλο και τον Οθωμανό οπού ήναι πολλά 

δυνατός και επικίντυνος, μα και πάλε δεν παγαίνουμε γυρεύοντας. 

Μόνοι οι πειράτες εξακλουθούν και σήμερον, αγκαλά επεράσαν οι 

χρόνοι του μεγάλου ξεσηκωμού των Ελλήνων, να πολεμούνε τον 

Οθωμανό, δια τούτο και ο λαός φκιάνει τραγούδια δια τα 

κατορθώματα και τα πρακτέα μας. Ποιον θα παινέψει ο λαός, 

μαθές, τους εμπόρους ή τους λεβέντες; 

Αργότερον απαντήσαμεν ένα πέραμα ψαρριανό του καπτάν 

Δημήτρη του Γλάρου και εμάθαμε ότι εφάνησαν είκοσι και πλέον 

πολεμικά πλοία και έτζι ελάβαμε απόφαση δια φυγήν νοτίως εις 

Κύπρον ώστε να χαθούμε ολότελα διολίγο καιρό. Είχαμε 

πρόχειρα τα ναυτικά έγγραφα του θιακού μάρτιγου και όλα τα 



151 

επίλοιπα υγειονομικά έγγραφα εις περίπτωσην ελέγχου. Τα 

πασσαβάντια τα έφκιασα ελόγου μου με την αρπαγμένη από 

Τζιαν βούλα. 

Εις τες 21 τ' Αυγούστου μήνα, εβάλαμε πορεία δια τον 

λεβάντε και τη θάλασσα της Κύπρος όπου και επαραμείναμε εις 

τη θαλασσογραμμή αναμεσό εις τη νήσο και εις τα παράλια της 

Ανατολής και όντας ο καιρός αγρίευε, εποδίζαμε εις το βόρειο 

παράλιον της νήσου εις έρημες αγκάλες. 

Άμα εννοούσαμε οθωμανική νάβα, ετραβερσώναμε ευθύς 

κατά τα παράλια της Αλεξάντρας της Αιγύπτου και τη Δαμιέτα, 

οπού τα νερά ήναι βαθιά, ηξεύροντας ότι οι Τούρκοι δεν ήθελαν 

μας ακολουθήσουν. 

Εις τες 26 τ' Αυγούστου επλεύσαμε με μία σακολέφη εις 

Λάρνακα δια να πατήσομε στεριά. Εις το λιμάνι 

αγκυροβολήσαμε πλάγι εις ένα μπρίκι ελληνικό, Περσεφόνη 

ονομαζόμενο. Οι ναύτες έδωκαν γνωριμία και όταν 

ελευθεροκοινωνήσαμε εβγήκαν ομού εις την ξηρά και έφαγαν εις 

μίαν μπακαλοταβέρνα. 

Ετριγύρισα ολίγον εις την πόλη και εχάζευα τον κόζμο. Εις 

το ονοστάσιον της πόλης επαρησιάζετο θέαμα μοναδικόν με 

εισιτήριον, εκεί είδα και εθαύμασα τέρατα και σημεία, επα-

ρησίαζαν εντός μεγάλων φιαλών μπαλσαμωμένα εκτρώματα εις τη 

σειρά, ένα νεκρόν κοριτσόπουλο οπού αντίς για μάτια είχε τούτο 

δύω κοιλότητες, μία τρίτη κοιλότης εις το κρανίο του πε-

ρικυκλωμένη από μακριές τρίχες, κι η μύτη ήτον μία πέτζα χωρίς 

κόκκαλο, το απάνω χείλι ήτον σχιστό εις το μέσον, το κάτω χείλι 

ήρχονταν και έκλειε τη σχισμάδα, και εις κάθε χέρι και πόδα είχε 

έξη δάχτυλα. Το τέρας ετούτο έζησε ολίγες μόνον ημέρες. Άλλο 

παιδίον είχε τόσον τερατώδη μορφή, πρόσωπο όμοιο με 

λεοντάρι, αυτιά όρθια ως του λαγού και πόδας παιδιού. Είχε 

γεννηθεί εις Τουρκίαν και οι οθωμανικές Αρχές έδωκαν διαταγή 

να θανατωθεί και το εγόρασε ένας γάλλος γιατρός οπού και το 

εμπαλσάμωσε. Εις άλλο μεγάλο γυάλινο αγγείο ήτον δύω παιδία 

εις ένα σώμα, από την μέσην και απάνω τα παιδία ήτον κανονικά 

με τα χέρια και τες κεφαλές των, πλην από την μέσην και κάτω 



 

είχανε δαύτα δύω ποδάρια μόνο και μίαν ουράν. Ήτον θαυμαστά 

τα εκτρώματα τούτα. 

Επιστρέψαντας εις τη σακολέφα, έφτασαν μετ' ολίγον 

αλαφιασμένα τα παλληκάρια και είπαν ότι εγένετο καυγάς τρι-

κούβερτος και ήπρεπε ευθύς να σαλπάρομε. 

Ένας των ναυτών της Περσεφόνης, Ροδίτης ονομαζόμενος, 

επαρέλαβε τους συντροφοναύτες και τους οδήγησεν έξω του 

κάστρου εις μέρος οπού ήτον δημόσιες γυναίκες. Ο Βακόντιος 

εθύμωσε επειδής ο Ροδίτης τους οδήγησε εις μέρος τοιούτο με 

σκοπό να πάρει μερτικόν, έδωκε λοιπόν εις τον Ροδίτη δύω 

μπάτσους και κουβέντα την κουβέντα έγινε το κακό. 

Τα δύω πληρώματα επιάστηκαν εις τα χέρια και εις την 

συμπλοκή έπεσε γερό μπερντάχι, εβγήκαν και οι λάζοι και καθώς 

ο Βακόντιος εκαταδίωκε έναν από τους ναύτες, έτερος του 

πληρώματος της Περσεφόνης τον εχτύπησε μπαμπέσικα με ξύλο 

εις την κεφαλή, η πληγή ήτον μεγάλη κι εγέμισε αίμας και ο 

Βακόντιος εμανίστηκε και τον εκατέσφαξε. Κατόπιν τούτου 

αναχωρήσαμε κείθε ταχέως και εβάλαμε πλώρη προς τα Απάνω 

Μέρη, δια τα γνωστά μας λημέρια. Όλη νύχτα δεν ημπόρεσα να 

κλείσω μάτι κι εστοχάζομουν τα πραχτέα. 

Εις τη θάλασσα της Κύπρος απαντήσαμε μια αμερκάνικη 

κουρβέτα οπού έστρεψε τα κανόνια της προς το μέρος μας, εμείς 

αγριευτήκαμε και αλαργέψαμε ταχέως. 

 

 

 

 

 

 

 

 

 

 

 

 

 



153 

 

 

 

 

 

 

 

 

7ΜΒΡΗΣ 

 

Ήτον 3 του 7μβρη μήνα, όντας ερχάμενοι από Κύπρον με πορεία 

προς Σάμον είδαμε εις το μεσημβρινόν μέρος των Κορσών να 

απερνούν και να παγαίνουν προς βορράν τρεις μεγαλότατοι 

ατμοδρόμωνες, εκείνοι με τες ρόδες, και με σημαίαν φραντζέζικη 

και εμείναμε έκθαμβοι από το θέαμα έως οπού τα αυτόπλοια 

εχαθήκαν εις τον ορίζοντα. Αυτοί υπάγουν ως σατανάδες κι εμείς 

με τα κουπία, δώστου και δώσε, δροτσίλα, άπλωσε πανιά, παίξε τα 

πανιά... 

Υπήγαμε εμπρώτοις εις Κορσούς δια να λάβομε τες πυ-

ρίτιδες και τα όπλα, οπού κρατούμε εις τη σπηλιά ομού με τες 

φυλαγμένες πραμάτειες, και τα παλληκάρια τες εμετακόμισαν εις 

το πλοίον. Επήραμε και καμπόσα αραποσίτια, φασόλες, φακές κι 

αρακάδες, εφορτώσαμε και βαμπάκια, οκάδες πολλές. Ελάβαμε 

ομοίως και μια δεκαριά καντάρια καπνό σε δεμάτια και καμπόσα 

βαρέλια σαρδέλες και τζίρους, περιπλέον επήραμε και τόπια πανί 

και μια κάσσα ωρολόγια. Όντας αδειάσαμε το σπήλαιον ολότελα 

εσαλπάραμε δια τα βόρεια του μεγάλου Φούρνου. 

Εμπήκαμε δια προφύλαξην εις το Καμάρι των Κορσών, 

επεριμέναμε να σουρουπώσει και τότες εβάλαμε πλώρη δια τα 

νότια της Σάμος. Νυχτώνοντας επήραμε τη βόλτα δια το 

Λιμνιονάκι, οπού εκεί βγαίνω λεύτερα διότι ήναι η θέση μοναξιά 

από αθρώπους και ήναι πλησίον εις Σπαθαραίους. Εφτάσαμε 

μεσάνυχτα και ήβγαμεν εις τη στεριά οπού εγύρεψα τον Ανα-

γνώστη Θεοδωρίδην εις την καλύβα του εις το παράλιο. Τον 

εξύπνησα και του έδωκα δέκα τάλληρα μεγάλα δια να πάγει εις 

Σπαθαραίους το μήνυμα εις το Νικόλαο Μπουρδέλη και το 



 

Γιώργη Μανουήλ, ότι ο Νέγρος ήφερε είκοσι βαρέλια πυρίτιδες 

και μια τριανταριά ντουφέκια και να 'ρχουν το συντομότε-ρον δια 

να παραλάβουν το φόρτωμα. 

Αξημέρωτα εκατέβηκαν ο Μπουρδέλης με τον Μανουήλ και 

καμπόσοι άντρες με τα ζωντανά των δια τη μεταφορά. Ακόλουθα, 

αφού εκανονίστηκαν όλα, επήραμε τους παράδες, εχαι-

ρετιστήκαμε με τους εμπορευάμενους οπού εφύγαν, πλην εμείς 

εμείναμε κείθε κρυβόμενοι έως οπού να σβήσει η μέρα και να 

σαλπάρομε δια νυχτός. 

Με το πρώτο σκότος εσαλπάραμε και εβάλαμε πλώρη τον 

Ασπρόκαβο αφήσαντας νοτίως τη Σαμοπούλα, απεράσαμε την 

Κολώνα και μετ' ολίγον αριβάραμε εις Τηγάνι. Υπήγα ελόγου 

μου εις τη νταβέρνα του Θωμά Γιοκαρίνη και τον ήβρα ξυπνητό, 

του είπα ότι του ήφερα καλούδια και να τοιμαστεί να φέρει αγω-

γιάτες να κουβαλήσουν τα φορτώματα. Ο Γιοκαρίνης εχάρη 

πολλά. Δεν απέρασεν ώρα πολλή και ήρχαν καμπόσοι, εμείς 

είχαμεν έτοιμα τα τζουβάλια τα όσπρια, τα δεμάτια τα καπνά, τα 

βαρέλια με τα παστά, τα τόπια τα πανιά και την κάσσα τα 

ωρολόγια. Ο Γιοκαρίνης ήναι άθρωπος καλότατος, πλην για τ' 

άσπρα γίνεται φορές-φορές τζαναμπέτης και αρχίνισε τα παζάρια, 

ώσπου εβαρέθηκα να τον ακούγω και του 'πα πάρτα όλα 

κοψοχρονιά, δια να εγλυτώνω τη μουρμούρα. Εκάτσαμε και μας 

εκέρασεν κράσο και φαγί, η γυναίκα του έψενε και κείνος 

εγυρόφερνε, κάποτες εκάθησε εις το τραπέζι και τότες μου 

εξεμολογήθη ότι ο καϊμακάμης Κονεμένος είχε βγάλει τες κεφα-

λές μας εις επικήρυξην. Σήμερον, είπε, ήρχεν ένας ρουφιάνος από 

τη Χώρα και του επρόλαβε τα μαντάτα, ηκούστη εις τη Χώραν 

ότι ο Νέγρος κουβαλεί όπλα και μπαρούτια και γι' αυτό ήβγαν 

πάλε τ' αποσπάσματα και το Μεταβατικό. Και ο Καϊμακάμης 

ήβγαλε φιρμάνι ότι «ήναι ηθικόν χρέος των Σαμίων να εύρουν 

τους πειράτες και είτε να τους συλλάβωσιν ή να τους φονεύσωσιν 

και θα ανταμειφθούν προσηκόντως και θέλουν τιμηθή η πίστις και 

αφοσίωσίς των». Πολλοί έλεγαν ότι έτζι και απαντήσουν τον 

Νέγρο ήθελε τον τσακώσουν σκοτωμένον ή ζωντανόν δια να 

λάβουν την αμοιβή. Και εξετιμούσε δια δύω χιλιάδες γρόσσια την 



155 

ιδική μου κεφαλή και δια χίλια γρόσσια την κεφαλή καθενού από 

τα παλληκαρόπουλά μου. 

Τα παλληκάρια μού εγύρεψαν να κάμομε πανιά, πλην εγώ 

τους ησύχασα και τους είπα να μην ανησυχούν και τίποτες δε μας 

βιάζει. Μόλον τούτο εφύγαμε από το Τηγάνι αξημέρωτα και 

αλαργέψαμε από το παράλιο με πορείαν ανατολική, και με το 

πρώτο φως αγναντέψαμε τον κάβο Φονιά, την Ψιλή Άμμο, το 

Μετζίκι, το Κλήμα. 

Μαύρες σκέψεις εβασάνιζαν την κεφαλή μου. Απέρασα 

καμπόσους χρόνους του βίου μου εις ετούτη τη νήσο και κάπο-

τες εδάκρυζα για δαύτη, πλην τώρα πλέον την εχθρεύομαι και το 

μόνον οπού αποζητώ ήναι η εκδίκησης. 

Εδώ έγιναν όλοι των ρουφιάνοι κι εγώ μόνο μίσος αιστά-

νομαι για δαύτους και δια τα καμώματά των. Έτζι και βρεθούν 

ομπρός μου οι κερατάδες θα τους τσακίσω σαν τα ξερά τα ξύλα 

και με τες δύω χείρες μου. Παλαιότερον, όλες μου οι πειρατικές 

πράξες απέβλεπαν εις τους Οθωμανούς και τους κλέπτες εμπό-

ρους. Κείνους τους χρόνους δε θα ελήστευα ποτές σαμιώτικο 

πλοίο, πλην τώρα όλα ετούτα ετελείωσαν και ηξεύρω καλότατα εις 

το πετσί μου ότι όλοι των καλά κουμάσια ήναι. Μα Έλληνες, μα 

Οθωμανοί, εις τα ίδια σκατά πορπατούνε όλοι των. Δια τούτο κι 

εμείς ατακάραμε κι εληστέψαμε καμπόσους από δαύτους τους 

κατεργαραίους σαμιώτες πλοιάρχους κι εφουντάραμε σύξυλα τα 

ψωρομπάρκα των. 
 

Σκοτεινά εξεμπαρκαριστήκαμε εις Κατσικλί οπού ηύραμε 

καλότατο σκαρί, τζερνίκι, εβουλήσαμε το ιδικό μας μπάρκο, 

εφορτώσαμε και μερικά ζώα οπού επιάσαμε και αποπλεύσαμε 

κείθε δια νυχτός. Εξημερωθήκαμε εις την μπούκα του Γέροντα 

οπού απαντήσαμε κίνηση πλοίων μεγάλη δια τούτο και 

εκοστάραμε εις την ερημόνησο της Παναγιάς οπού ηύραμε 

καταφυγή δι' ολίγο. 

Εσφάξαμε ένα κατσίκι και το εψήσαμε και το 

καταμεσήμερον, όπως ετρώγαμε, παρησιάστηκε από το μέρος 

της ανατολής θέαμα μοναδικό. Μία φούσκα μεγαλότατη με 

χρώματα λαμπρά και σημαίες εδιαγύριζε τον ουρανό κι αφού 



 

έκαμνε καμπόσες γύρες υπεράνω από τες κεφαλές μας, 

εσταμάτησε απάνω από το τζερνίκι μας και ο αεροβάτης μας 

εχαιρέτα κουνώντας ένα λευκόν μαντήλι και κάποια στιγμήν έριψε 

πλήθος χαρτία πολύχρωμα εις τα οποία ήτον γραμμένοι στίχοι 

οθωμανικοί. Τα χρωματιστά χαρτία εκυματίζαν εις τον αγέρα κι 

εσελαγίζανε εις τες ακτίνες του ήλιου και ήτον πράμα εξαίσιο και 

θαμαστό να το βλέπεις. Εμείς εμείναμεν άλαλοι βλέποντες τη 

μηχανή να αεροβατεί εις τα σύγνεφα. Απεκεί αψηλά ο αεροβάτης 

πλοίαρχος αμόλαρε έναν μικρόν πίθηκον οπού εβαστούσε εις 

χείρας ένα σκιάδι ανεμίζον εις τον αγέρα και ήπεφτε μαλακά από 

τον ουρανό και το ζώον εκατέβη γερό και άβλαβο απάνω εις την 

κουβέρτα του τσερνικιού και αρχίνισε να χοροπηδά γύρω μας και 

μας έκαμνε σκανταλιές, η κουμπανία εχαχάνιζε και έκαμνε 

παιχνίδια έως οπού τον ανέσουρε και πάλεν ο αεροβάτης 

πλοίαρχος και ο πίθηκος μας εχαιρέτα. Ένας από το τσούρμο, ο 

Μάξιμος Κοψαχείλης, ηθέλησε να ντοφεκίσει τον αεροβάτη πλην 

ελόγου μου τον εσταμάτησα. Μετ' ολίγον η μηχανή εφαίνετο ως 

μύγα, και τέλος εχάθη. Ο άθρωπος έγενε πουλί και επέτα. Ένιωσα 

ότι εξαλάφρωσα κι από τα βάθια της ψυχούλας μου εβγήκε ένα 

πολλά καταχωνιασμένο, «Αχ, μπρε, αχ, μ π ρ ε . »  κι αιστάνθηκα 

καλότατα. 
 

     Ήμαι ο Γεώργιος Νέγρος, που ν' αλειφτώ λάδι και να έμπω 

μέσα σας. Κλέπτης ήμουνε πάντοτες και πειράτης. 

Αρμυροθρεμμένος και θαλασσόβρεχτος, εκ της θαλάσσης 

προερχόμενος και εις την θάλασσα ανήκων. Τη νύχτα την 

αποψινή ήκουσα το κελάδημα του Μπουλμπούλ, αγκαλά ηξεύρω 

από τα παιδικάτα μου ότι όποιος ακούσει τ' αηδόνι της Συρίας να 

κελαηδεί πρέπει να βουλώσει τ αυτιά του με αγιοκέρι ειδάλλως θα 

'ρχει το τέλος του. Ελόγου μου χαίρομαι οπού θα επιστρέψω εις 

ετούτα τα νερά οπού μ' εγέννησαν, δια να ξαναγεννηθώ εις τον 

αβλέμονα μέχρις οπού να βουλιάξω, και πάλε απ την αρχή. 
 

     Εμαζευτήκαμε εις τους Κορσούς. 

Καθόμαστε εις τη βίγλα τ' Άη Γιώργη με τα παλληκάρια. 

Αγναντεύουμε και περιμένουμε. Το μαντολίνο το έπνιξα ομού με 



157 

το τζερνίκι. Κοντά μου εμείνανε μόνον έξη λεβέντες, ο 

Κυριακούλης Βακόντιος, ο Πρόδρομος Κλεφτομύτικας, ο 

ξουρισμένος Λουκάς Χότζας, ο Γιώργης Κοτζακρούς, το 

Πλάσμα και ο Μάξιμος Κοψαχείλης. Με την αφεντιά μου εφτά 

ανοματαίοι όλοι κι όλοι. Γαμώ τα εφτά σας κέρατα, ή που θ' 

αποθάνομε ή που θα γλυτώσομεν. Κι ανάφτουμε τζιγάρα και 

φουμέρνουμε δια το σεκλέτι. 

Πάνε τέσσαρες ημέρες οπού απαντήσαμε το γαλλικό πο-

λεμικό μπρίκι Λε Φαμπέρτ οπού ήρχε το κατόπι μας μέχρις εδώ 

εις Κορσούς. Δεν μας εκανονοβόλησε, πλην το καταραμένο 

πλοίον ήρχονταν όλες τες ημέρες από κοντά. 

Φτάσαντας εις Κορσούς ήτον ακόμη νύχτα και σκότος, έτζι 

απεράσαμε τα στενά εις το Μπογαζάκι και οι Φραντζόζοι δεν 

ημπόρεσαν ν' ακλουθήσουν. Εβουλήσαμε το τζερνίκι, ήβγαμε εις 

τη στεριά και ανεβήκαμε τες σκλερές ίσα απάνω εις το βουνί. 

Χάραμα εφτάσαμε εις τη βίγλα τ' Άη Γιώργη οπού ήναι τόπος 

καλός δια να κατασκοπεύομεν. Εξημέρωνε κι ηβλέπαμε 

καθαρότατα τα πελάγη, τη Σάμον, τη Νικαριά, την Πάτμο και τ' 

αναρίφνητα νησόπουλα. 

Το γαλλικό πολεμικόν εφάνη από τα οπίστια της Φύμαινας 

κι επήρε τη βόλτα προς το λιμάνι, πλην λόγω των αβαθών 

ανεγκάστη να αγκυροβολήσει εις τα μισά του όρμου και εκα-

τέβασαν τες σκαμπαβίες με αρματωμένους ναύτες. Μερικά από τα 

πλοιάρια υπήγανε εις τον λιμένα και είδα ότι εβάλανε και φρουρά 

εις τες ψαρόβαρκες. Όλο το πρωινό οι σκαμπαβίες εγυρόφερναν 

το παράλιον. Εις τη γέφυρα του πλοίου εστέκονταν οι αξιωματικοί 

με τηλοσκόπια και δεν ημπορούσαν να εννοήσουν τι απέγινε το 

τζερνίκι, προς τα πού ετραβήξαμε και πού ευρισκόμεθα τώρα. 

Έστειλα το Βακόντιο οπού ομίληε τα φραντζόζικα κι εζύγωσε 

κρυφίως δια να ακούσει τα καθέκαστα και όντας εγύρισε μας 

έδωκε το ραπόρτο. Οι Φραντζέζοι μας είχαν άφαντους. 

Εμείς καθισμένοι κειδά εις το βράχο επίναμε και πάλε το 

χασίσι κι εμπαφιάζαμε. Και o Κοτζακρούς έσκουζε, πού 'σαι 

μάνα μου. Κι ο Κλεφτομύτικας έλεε, το φελέκι μου μέσα, και 

πάλε, γαμώ το φελέκι μου μέσα. Κι ο μονόχερας Κοψαχείλης 

εβλαστήμαγε κι εκαταριότανε λυσσιαγμένος δια εκδίκηση. Ο 



 

Χότζας χαυνωμένος εσιγανοτραγούδα, μαζί και ο Κοψαχείλης και 

μόνον το Πλάσμα εκάθονταν αμίλητο κι εκαθάριζε τες πιστόλες 

μας, τα κουμπούρια και τα ντουφέκια, κι ελόγου μου έψαχνα με 

το τηλοσκόπιο τες κινήσεις και τα καμώματα των Φραντζέζων. 

Ο ήλιος αψήλωνε κι έκαιε και ξάφνου κατιτίς παράξενο 

εσυνέβη εις την κεφαλή μου, εννόησα ότι για χρόνους πολλούς 

υπήρχε μια τρικυμία εις τα μυαλά μου και τώρα ήτον ως να έγινε 

κάλμα και ελαμπικάρισεν ο νους και εξεκαθάριζαν οι σκέψες μου, 

εκαθάρισαν τ' αφτιά μου και ακούγω καλότατα, τ' ακούγω όλα και 

τους πολλά μικρούς ήχους οπού δεν είχα ματακούσει, ακούγω 

ακόμη ως και τα ζούδια οπού πορπατούν εις το χώμα γύρω εις τα 

ποδάρια μου, κι ακούγω καθάρια πέρα εις τη Χρυσομηλιά οπού 

γίνεται το τρυγοπάτι και τα κορίτζια της νήσου τραγουδούνε εις 

το μάζεμα των σταφυλιώνε και βλέπω καθαρά τα 

παλληκαρόπουλα οπού κουβαλούν εις τες πλάτες των τα πανέρια 

τα κρασοστάφυλα και τα πατούνε εις το ληνό και μες στο λιοπύρι 

οσφραίνομαι τη γλυκειά μυρωδιά του μούστου οπού φτάνει με το 

αγεράκι μέχρις εδώ κι αιστάνομαι όλους ετούτους τους νιούς και 

τα κοριτζόπουλα να ερωτεύονται, τους έρωτες αντρών και 

γυναικών. Τα βλέπω, τα νιώθω, τ' ακούγω και τα οσφραίνομαι 

όλα, η ζωή ήναι τόσο απλή και σύντομη. Και ετούτος ήτον και θα 

'ναι πάντοτες ο βίος του αθρώπου. Και γω την εχαράμισα τη ζωή 

κι έκαμα τον βίο μου μαρτυρικό. Και με πιάνει το παράπονο δια 

το πώς εσκόρπισα ελόγου μου τη ζωή μου κι εξόδεψα τες ημέρες 

μου εις το μίσος και εις την εκδίκησην. 

Πλην σήμερο, οπού δια πρώτη φορά ήκουσα το 

Μπουλμπούλ τη νύχτα να τραγουδεί, ησύχασα, εμακάρεψα. Και 

έχω ακουστά, όντας φτάνει ο άθρωπος εις το τέλος του βίου, 

φεύγει η θολούρα, καθαρίζει ο νους και τα βλέπει όλα καταπώς 

ήναι και πόσο σύντομη ήναι η ζωή και πόσο ογλήγορα απερνούν 

οι χρόνοι. 

Έρωτες ηθέλησα εγώ εις τον βίο μου, έρωτες, χάδια και 

τραγούδια, να παίζω το μαντολίνο, να τραγουδώ και να χορεύουν 

οι γυναίκες γύρω μου και γω να ξαραθυμώ, και όχι να ξεπαστρεύω 

τους αθρώπους. Και αιστάνομαι ήσυχος οπού δε θα αποθάνω με 

εκείνο τον άτιμο θάνατο, δε θα με κόψει ο δήμιος εις την 



159 

καρμανιόλα όπως κάμνουν εις το Ελληνικόν, μήτε ο τζελάτης με 

τη σπάθα του όπως κάμνουν εις τους οθωμανικούς τόπους. Και θα 

υπάγω να έβρω όλους εκεινούς οπού εξαπόστειλα και θα τα 

ειπούμε αντρίκια και ησύχως. Ελόγου μου δε φοβούμαι μήτε τους 

θεούς ούτε και τους διαβόλους, ότι όλα ετούτα τα παραμύθια εδώ 

τ' αφήνομε και εκεί πάμε γδυμνοί. Κι όσο δια τους φίλους οπού μ' 

επρόδωκαν, το Νικολό Τίγκα και το Σάρδη ή Θηακό ή Ξένο ή 

όπως διάτανο κι αν τόνε λένε, εγώ τους εσυχώρεσα. 

Και δε φοβούμαι μπας και δε λιώσει το κορμί μου σαν εκείνο τον 

λιγόψυχο πειράτη οπού εσπάραζεν εις το κλάμα όταν τον 

επάγαιναν εις την καρμανιόλα δια να τον κόψει ο μπόγιας κι 

επαρακάλαγεν όλοι να τον συχωρνούν με την ψυχή τους, κι εφώ-

ναζε εις τη μάνα του πως της αφήνει ευχή και κατάρα να μοιράσει 

εις τες εκκλησιές τους παράδες όλους οπού έκλεπτε και να δώκει 

εις τους άγιους από μια οκά λάδι εις τον καθένα δια την ψυχήν 

του. Και έκλαιεν και εσπάραζεν, τόσον ξεφτιλισμένος. 
 

Δύω ημέρες εσταθήκαμε κειδά εις το βράχο κι ελόγου μου 

ολονένα εφούμερνα. Και ήτον πολλά νόστιμον το άτιμο το 

προυσσαλίδικο. Εψές, όντας επήρε να νυχτώνει, είδαμε δύω 

λάμψες κατά τα Φανά και εφάνηκε ότι είχαν κάψει φωτιές εις τη 

μεριά της Βλυχάδας οπού ήναι αντικρύ εις Μαραθόκαμπο. Και 

εκατάλαβα ότι ήναι σενιάλο δια το Μεταβατικό, πλην δεν είπα τί-

ποτις εις τα παλληκάρια. 

Σήμερον, εις τες 14 του μήνα 7μβρη και ημέρα Παρα-

σκευή, με το πρώτον φως της ημέρας ειδήκαμε τους Σαμίους 

στρατιώτες να 'ρχονται ανεγυρεύοντάς μας εις το βουνό, τους 

επαρακολουθούσαμε οπού ήρχονταν ίσα απάνω εις τον κρυψώνα 

μας. Ο Κλεφτομύτικας οπού ήτον γέννημα θρέμμα από τους 

Κορσούς είπεν ότι ετούτοι ήτον ορμηνεμένοι και θα μας εύρουν 

ογρήγορα. Τώντις δεν απέρασεν μία ώρα και μας εξετρυπώσαν κι 

επιάσανε θέσεις ολόγυρα εις το ταμπούρι μας. Ο αξιωματικός των 

εσηκώθη ορθός και εκούνα τη σπάθα του και μας επροσκάλεσε εν 

ονόματι του Σουλτάνου να ρίψομε τα όπλα και να παραδοθούμε. 

Εμείς γνωρίζοντας ότι το ταμπούρι μας ήναι άπαρτο του 'παμε να 

υπάγει εις τον αγύριστο. Ολημερίσαμε εκεί δα. 



 

Το πρώτο σκότος ετύλιξεν τα πελάγη. Είχαμε πλέον απο-

μείνει έξη αθρώποι ζωντανοί. Ο Κλεφτομύτικας εγιουρούντισε 

κρυφίως από τους Αρβανίτες και εχάθη εις την άλλη πλευρά της 

νήσου. Είπεν ότι είχε σκέδιο δια ν' απεράσει κολυμπώντας εις 

Νικαριά μ' ένα φουσκωμένο τουλούμι εις την αγκαλιά. 

Εφιληθήκαμε και του ευκήθηκα καλή δύναμην. Η επίλοιπη 

κουμπανία είχε πλέον καταλάβει ότι εδώ θέλαμε απομείνει. 

Με τη σπάθα μου έσκαψα ένα λάκκο βαθύ εμπροστά εις το 

ξεροτρόχαλο κι επαραχώσαμε τους παράδες μας και τα πο-

λύτιμά μας εις το χώμα. Απάνου εφέραμε μια μεγάλη πλακούρα 

και την απιθώσαμε όρθια ως να ήτον μια εμπατή. Χαμηλά 

εχάραξα με το μαχαίρι μου: ΔΙΑ ΤΕΣ ΔΙΧΑΤΕΡΕΣ ΤΟΥ 

ΠΕΙΡΑΤΗ Γ. ΝΕΓΡΟΣ ΚΑΙ ΤΣΟΥΡΜΟ. Και μετά εκάτσαμε να 

περιμένομε. Όταν εγλυκοσουρούπωσε, μας εχτύπησαν οι 

Φραντζέζοι με τα κανόνια του πλοίου, το κανονίδι ήτον πυκνό και 

επειδής το ταμπούρι μας ήτον ξάνεμο ήρθαμε εις ανάγκην ν 

αλλάξομε θέσην. Κι όλον έλεγα εις τα παλληκάρια μου, «Αγάντα 

γενναίοι πουτσαράδες μου, σφίξτε την καρδιά σας να μη 

ντροπιαστούμε». 

Σουρθήκαμε μέχρι την κορφή και εταμπουρωθήκαμε καλά 

και όντας οι Αρβανίτες εζυγώσανε τους εχτυπήσαμε με πυκνά 

πυρά. Εφώναξα εις τους ιδικούς μου, «Βαστάτε σφιχτά τα όπλα κι 

αγάντα. Μην τρέμει το χέρι, σημαδεύτε καλά και ρίχτε το βόλι». 

Εις το φεγγαρόφως εβλέπαμε καθαρότατα τους Αρβανίτες 

οπού εζύγωναν εις το καταφύγιό μας ακροβολισμένοι και το 

ντουφεκίδι εξανάρχισεν κι ετούτο εκράτησεν ώρα πολλή. Κάποιοι 

εχτυπήθηκαν και εγύρανε. Κάποτες έγινε διολίγον ησυχία. Έκαψα 

και άλλο τζιγάρο, ερούφηξα κι αγαλλίασε η ψυχούλα μου. 

Επρόβαλα από το ταμπούρι και τους εφώναξα: «Ρίχτε λεβέντες 

μου, εγώ ήμαι σιδεροκέφαλος και δε με πιάνουν τα βόλια σας». 

Ύστερις εγύρισα κοντά εις τους ιδικούς μου. Ο Βακόντιος, οπού 

εγλύτωσε πολλάκις το θάνατο, τώρα έτρεμε κι εβλαστήμαγε τη 

μοίρα μας. Ο Χότζας λαβωμένος εις την κοιλιά εβαριανάσαινε 

και το Πλάσμα κουβαριασμένο εις το βράχο έκλαιε ως γυναίκα. 

Ας ήναι, τέσσαρες άντρες καλωσορίζουν το θάνατο. Κι ένα 

τελευταίο να προκάμω να γράψω: «Ανάθεμά σε, γέρο Κόντυλα, 



161 

οπού μ' επρόδωκες, αλλά κ' ελόγου μου εγάμησα το μούναρο της 

κόρης σου και το χιλιοφχαριστήθηκα». 
 

~Ο~ 
Και εδώ τελειώνουν τα γραφόμενα του πειρατή Γεώργιου Νέ-

γρου. Καιρό μετά την ανακάλυψη του χειρογράφου και ενώ έκανα 

έρευνα για τη ζωή και τη δράση του αρχιπειρατή στο Αιγαίο, σε 

μια συζήτηση με γνωστούς και εντελώς τυχαία άκουσα για την 

ύπαρξη μιας σπηλιάς στην Αστυπάλαια, γνωστής ως η «Σπηλιά 

του Νέγρου». Η είδηση αυτή μου δημιούργησε την ανάγκη να 

επισκεφθώ το νησί. Και όταν μια καλή φίλη που έχει καταγωγή 

από την Αστυπάλαια και γνωρίζει το νησί καλά μου μίλησε για 

ένα εγγλέζο αρχαιολόγο, τον Richard MacGillivray Dawkins, 

που είχε στην κατοχή του αυθεντικές αφηγήσεις ντόπιων με 

ιστορίες σχετικές με τον πειρατή Νέγρο και που καταγράφηκαν 

στην Αστυπάλαια κανά αιώνα πριν, ε, τότε η ανάγκη αυτή έγινε 

επιτακτική. Έτσι επισκέφθηκα την «Πεταλούδα» του Αιγαίου για 

να μιλήσω με ντόπιους και να ακούσω τους τοπικούς θρύλους από 

πρώτο χέρι. Στη διαμονή μου στο νησί όμως απογοητεύτηκα 

εντελώς. Κανείς πια δεν θυμόταν, δεν είχε συγκρατήσει αυτές τις 

σημαντικές μνήμες. Και ευτυχώς που βρέθηκαν δυο «Φράγκοι» 

που πέρασαν στις αρχές του περασμένου αιώνα από το νησί και 

κατέγραψαν αυτές τις εκπληκτικές ιστορίες. 
 

Ο ΤΑΦΟΣ ΤΟΥ ΠΕΙΡΑΤΗ: Μια ιστορία της Αστυπάλαιας 

(1945) 

Του καθηγητή Richard MacGillivray Dawkins (Ο Richard Dawkins 

MacGillivray υπήρξε Διευθυντής της Βρετανικής Αρχαιολογικής 

Σχολής στην Αθήνα από το 1906 έως το 1914). 

Η ιστορία ξεκινά στα τελευταία χρόνια του δέκατου όγδοου αιώνα, 

και εξακολουθεί να λέγεται και σήμερα στην Αστυπάλαια, το πιο 

απομονωμένο από όλα τα Δωδεκάνησα. Εκείνο τον καιρό τα 

Δωδεκάνησα αποτελούσαν μέρος της Τουρκίας, αλλά είχαν και ειδικά 

προνόμια από την Υψηλή Πύλη, που τους επέτρεπε να ζουν σε μια 

κατάσταση σχετικής ελευθερίας και ανεξαρτησίας. 



 

Στην Αστυπάλαια υπάρχει ένας μόνο οικισμός, χτισμένος γύρω 

από το κάστρο, μια συστοιχία μικρών σπιτιών κολλημένων το ένα με τ’ 

άλλο, που από μακριά μοιάζουν σαν μέγα κάστρο στην κορφή ενός ψηλού 

βράχου. Η θέα από αυτή την αετοφωλιά είναι απεριόριστη και ένα από τα 

πιο εμφανή αξιοθέατα βρίσκεται αντίκρυ σε μια περιοχή δίπλα στη 

θάλασσα που ονομάζεται Μαλτεζάνα. Πρόκειται για μια λευκή βάση με 

μια μαρμάρινη κολώνα και σε σχετική ερώτηση ειπώθηκε στον ερευνητή 

ότι πρόκειται για ένα ταφικό μνημείο που έχει ανεγερθεί καιρό πριν στη 

μνήμη κάποιου «Φράγκου»: Φράγκος στα ελληνικά νησιά σημαίνει 

Ευρωπαίος. Έκανα το λάθος να αρκεστώ σε αυτή την πληροφορία, όταν 

βρέθηκα στην Αστυπάλαια κατά το έτος 1905. Ο καιρός ήταν ζεστός και 

εγώ δεν είχα ακόμη μάθει ότι, όταν κάποιος πηγαίνει σε έναν τόπο τόσο 

απόμακρο και δύσκολο να τον επισκεφθεί όπως η Αστυπάλαια, πρέπει 

οπωσδήποτε να τα δει όλα, μόνο και μόνο για το λόγο ότι μια δεύτερη 

ευκαιρία δύσκολα θα ξαναπαρουσιαστεί. Όπως πράγματι και έγινε, όταν 

στη διάρκεια του πολέμου 1914-18 βρέθηκα ξανά εκεί και δεν είχα καν 

την ευκαιρία να αποβιβαστώ. 

Αν τότε, εκείνη τη μοναδική φορά, είχα επισκεφθεί τον τάφο της 

Μαλτεζάνας, τώρα ξέρω ότι θα είχα διαβάσει σκαλισμένη την αφιέρωση 

στη μνήμη του κυβερνήτη του γαλλικού ναυτικού Bisson, που ο γιος του 

και οι φίλοι του πίστευαν ότι βρίσκεται θαμμένος εκεί. Οι κάτοικοι της 

Αστυπάλαιας γνωρίζουν μια αρκετά διαφορετική εκδοχή και από τα 

χειρόγραφα που βρίσκονται τώρα στη διάθεση μου και περιέχουν 

καταγραφές από τα νησιά που έχει συλλέξει ο Δρ W.H.D. Rouse 

μαθαίνουμε ότι η ιστορία του τάφου είναι ένα περιστατικό που συνέβη 

στον απόηχο της καριέρας ενός σπουδαίου κουρσάρου, ενός σάμιου 

πειρατή, που ονομαζόταν Γεώργιος Νέγρος. 

Και πρώτα-πρώτα μαθαίνουμε πώς ο Νέγρος έγινε πειρατής. Ίσως 

η λέξη πειρατής να ακούγεται λίγο βαριά. Στην πραγματικότητα σημαίνει 

ότι ανέπτυσσε δράσεις έξω από τους συνήθεις κανόνες του ναυτικού 

δικαίου για να εισπράττει τα κέρδη του, με όσο το δυνατόν λιγότερη 

γραφειοκρατία και σχολαστικότητα. 
 

Ο πειρατής Γεώργιος Νέγρος υπήρξε ένα πολύ ζωηρό παιδί και 

κάποια μέρα στο σχολείο έκανε μια άκρως άσεμνη χειρονομία προς το 

δάσκαλό του (περνώντας το δεξιό αντίχειρα ανάμεσα στο δείκτη και στον 



163 

μέσο και σφίγγοντας το χέρι σε γροθιά). Και για το λόγο αυτό έπρεπε να 

υποστεί την ανάλογη τιμωρία. Γιατί εκείνο τον καιρό, έτσι για να προ-

χωράει και η ιστορία μας, τα σχολεία ήταν πραγματικά σχολεία, και ένα 

αγόρι που είχε προσβάλει το δάσκαλό του με αυτόν τον τρόπο, έπρεπε να 

τιμωρηθεί με το κόψιμο του χεριού του. 

Ο δάσκαλος, που ήταν παπάς, επέμεινε στην εκτέλεση της ποινής. 

Ο πατέρας του παιδιού επισκέφθηκε τον παπά μαζί με ένα φίλο του 

Κρητικό, που φιλοξενούσε εκείνο τον καιρό στο σπίτι του και έκανε 

έκκληση στον ιερέα. Αλλά εκείνος παρέμενε αμετάπειστος μην έχοντας 

προφανώς κατανοήσει τη φύση του κρητικού ταμπεραμέντου. Και όταν η 

λογική έκκληση για έλεος του πατρός Νέγρου απορρίφθηκε, ο Κρητικός 

εξερράγη από οργή, έβγαλε τη μαχαίρα του και έκοψε το λαρύγγι του 

ανάλγητου ιερέα. Μετά το συμβάν αυτό, δεν υπήρχε άλλη οδός για όλη 

την οικογένεια παρά να ακολουθήσει το δρόμο προς τη θάλασσα, την 

παρανομία και την πειρατεία. Και σε λίγο καιρό, λέει η ιστορία, το όνομα 

του Γεώργιου Νέγρου έγινε διάσημο και προκαλούσε τον τρόμο στη 

θάλασσα του Αιγαίου και στα νησιά. 
 

     Αυτή είναι η πρώτη από τις τρεις ιστορίες του Νέγρου στα 

χαρτιά του Rouse. Η δεύτερη ιστορία μιλάει για τον τρόπο του 

θανάτου του, και πώς έμελλε να κατασκευαστεί ο τάφος στη 

Μαλτεζάνα. Έχω μεταφράσει το ελληνικό κείμενο: 
 

Πολλές και μεγάλες πράξεις ανδρείας συνέβησαν στο Αιγαίο κατ εκείνη 

την εποχή από τον καπετάνιο Νέγρο και τα γενναία παλληκάρια του, έτσι 

ώστε να γίνει το όνομά του θρύλος και συνώνυμο του τρόμου στα αυτιά 

και τα στόματα όλων. Υπήρχαν και άλλοι ληστοπειρατές στην ανατολική 

Μεσόγειο, αλλά κανένας από αυτούς δεν είχε τη δράση του καπετάν Νέ-

γρου. Για το λόγο αυτό, η Γαλλία, μια χώρα με μακρά παράδοση στη 

θάλασσα, απέστειλε μια φρεγάτα για να κυνηγήσει όλα αυτά τα πειρατικά 

πλοία αλλά ειδικότερα για να βρει και να συλλάβει το Νέγρο. 

Μια νύχτα με φουρτούνα η γαλλική φρεγάτα πλησίαζε στην 

Αστυπάλαια, ενώ πίσω της ρυμουλκούσε ένα πειρατικό σκάφος που είχε 

συλλάβει στο πέλαγος. Ο καιρός, όμως, ήταν πολύ θυελλώδης και η 

φρεγάτα αναγκάστηκε να κόψει το σχοινί με το οποίο είχε δεμένο το 

ρυμουλκούμενο ιστιοφόρο για να γλυτώσει από τη μανία της θύελλας. 



 

Γιατί; Κοιτάξτε, έπρεπε να σωθεί πρώτα η φρεγάτα. Και το ιστιοπλοϊκό 

άρχισε να ανεμοδέρνει κι ο κίνδυνος να ναυαγήσει ήταν πολύ κοντά. Στο 

κατάστρωμα του πειρατικού βρίσκονταν δυο Έλληνες αλυσοδεμένοι και 

δυο Φράγκοι οπλισμένοι που τους φύλαγαν. 

Και το πλοίο χοροπηδούσε ακυβέρνητο στα κύματα με κίνδυνο από 

στιγμή σε στιγμή να τσακιστεί πάνω στις ξέρες και στους άγριους βράχους 

και μαζί με το πλοίο και οι άντρες. Βλέποντας τον κίνδυνο οι Γάλλοι 

ελευθέρωσαν τους δυο πειρατές από τις αλυσίδες τους και τους ικέτεψαν 

να πάρουν το πηδάλιο στα χέρια τους κι αφού γνωρίζουν το νησί να 

οδηγήσουν το πλοίο να αράξει με ασφάλεια. Πράγματι οι Έλληνες 

ανέλαβαν τη διακυβέρνηση και οδήγησαν το σκάφος σε μια ασφαλή 

παραλία της Αστυπάλαιας. Και μόλις έφτασαν κοντά στη στεριά, 

χράαατς! Και ο ένας πειρατής πήδησε στη θάλασσα, ενώ ετοιμαζόταν να 

τον ακολουθήσει κι ο άλλος που κράταγε το τιμόνι για να σωθεί και να 

αφήσει τους Γάλλους ναύτες να πνιγούνε. 

Οι Γάλλοι όμως την τελευταία στιγμή το μυρίστηκαν και τον 

σταμάτησαν για να μην πηδήσει κι αυτός στη θάλασσα. Και ήταν τόσο 

θερμές οι παρακλήσεις τους που ο άνθρωπος αυτός πείστηκε να αράξει το 

πλοίο με ασφάλεια. Για τον Έλληνα αυτόν δεν ξανακούσαμε τίποτα άλλο 

κι εδώ τελειώνει η ιστορία του. Ο άλλος όμως, αυτός που πήδηξε πριν 

στη θάλασσα, βγήκε κολυμπώντας στη στεριά και είδε μια φωτιά στην 

αμμουδιά και κάποιους να κάθονται γύρω της και πήγε προς τα εκεί για 

να ζεσταθεί και να στεγνώσει. Πλησιάζοντας είδε ότι ήταν κι εκείνοι 

ναυτικοί. Τους κοίταξε προσεκτικά και τους ρώτησε, ήταν πράγματι του 

δικού του φυράματος, ήταν δεκαοχτώ παλικάρια και μαζί κι ο καπετάν 

Νέγρος. 

Ο κυνηγημένος πειρατής τους είπε όλα του τα παθήματα κι εκείνοι 

τον κάλεσαν να φάει και να πιει μαζί τους και πριν καλά-καλά ξημερώσει 

ζώστηκαν τα όπλα τους και πήραν το δρόμο για τη γαλλική φρεγάτα. Οι 

ναύτες του πλοίου εκείνη την ώρα κοιμόντουσαν στις κουκέτες τους και ο 

καπετάνιος στην καμπίνα του. Ένας φρουρός όλος κι όλος ήταν επάνω 

στο κατάστρωμα και κουτουλούσε μισοκοιμισμένος στη σκοπιά του, 

τσακισμένος από την κούραση και την ταλαιπωρία της καταιγίδας. 

Κι όταν ο καπετάν Νέγρος με το τσούρμο του έφτασαν στη 

φρεγάτα, σκαρφάλωσαν ταχύτατα πάνω στο πλοίο, και πρώτα έδεσαν το 

σκοπό, κάποιοι πήγαν κι αμπάρωσαν τις καμπίνες που κοιμόταν το 



165 

πλήρωμα, ενώ κάποιοι άλλοι έτρεξαν στην καμπίνα του γάλλου 

κυβερνήτη. Κι όταν ο γάλλος καπετάνιος κατάλαβε ότι οι Έλληνες είχαν 

εξουδετερώσει το πλήρωμα και τους είχαν παγιδέψει σαν τα ποντίκια στη 

φάκα κι είχε χαθεί κάθε ελπίδα, αποφάσισε να πεθάνει παρά να ζήσει 

ατιμασμένος και ο μόνος τρόπος ήταν να φτάσει στην αποθήκη και να 

βάλει φωτιά στα πυρομαχικά για να εξοντώσει μαζί κι όλους τους 

Έλληνες πειρατές. 

Έτσι, χωρίς καθυστέρηση έτρεξε και έβαλε φωτιά στην αποθήκη 

με τα πυρομαχικά. Από την έκρηξη τα κομματιασμένα κορμιά 

πετάχτηκαν μέχρι έξω στη στεριά, διάσπαρτα εδώ και εκεί και μόνο ένας 

σώθηκε. Κι αυτός ήταν ο καπετάνιος Νέγρος που διέφυγε, αλλά κι 

αυτός, βαριά τραυματισμένος καθώς ήταν, σύρθηκε μέχρι πάνω στο 

βουνό και την άλλη μέρα εξέπνευσε. Εκεί τον βρήκε και τον έθαψε ένας 

βοσκός. 

Εντωμεταξύ οι δύο γάλλοι ναύτες που είχαν σωθεί από τη 

φουρτούνα, περπατώντας στα σκοτεινά, έφυγαν μακριά από την παραλία 

και ανέβηκαν στο βουνό για να σωθούν. Όμως, από το μέρος όπου 

κρύφτηκαν μπορούσαν να δουν τη φρεγάτα. Έτσι, όταν το ξημέρωμα 

έγινε η έκρηξη, είδαν το πλοίο τους να φλέγεται και κατάλαβαν τι είχε 

συμβεί. Τρομοκρατημένοι πλέον για τα καλά οι άτυχοι άνδρες έμεναν 

διαρκώς κρυμμένοι στο κρησφύγετό τους και για να επιβιώσουν έτρωγαν 

χόρτα. Μετά από μερικές ημέρες οι κάτοικοι της Αστυπάλαιας τους 

αντιλήφθηκαν και οι δημογέροντες της κοινότητας πήγαν εκεί που 

κρύβονταν και μιλώντας τους ευγενικά τους προσκάλεσαν να κοπιάσουν 

μαζί τους στο χωριό όπου και τους πρόσφεραν φαγητό. 

Στη Γαλλία δεν άργησαν να μαθευτούν τα μαντάτα για το 

αποτρόπαιο συμβάν και αμέσως έστειλαν ένα πολεμικό πλοίο στην 

Αστυπάλαια. Κι όταν το πλοίο έφτασε στο νησί, οι Γάλλοι άνοιξαν τις 

μπούκες των κανονιών και ετοιμάζονταν για κανονιοβολισμό, είχαν σκοπό 

να ανοίξουν πυρ αδιακρίτως για να καταστρέψουν τον οικισμό, επειδή 

θεώρησαν τους κατοίκους υπεύθυνους για την ανατίναξη της φρεγάτας. 

Τότε ο επικεφαλής των δημογερόντων του χωριού μαζί με τους δυο 

γάλλους στρατιώτες που είχαν δει το πολεμικό πλοίο να καταπλέει και 

κατάλαβαν ότι έρχεται η καταστροφή, έτρεξαν κάτω στη θάλασσα όσο πιο 

γρήγορα μπορούσαν κουνώντας μια γαλλική σημαία, επιβιβάστηκαν σε 



 

ένα καΐκι και πλησιάζοντας το πολεμικό έκαναν σινιάλα για να 

σταματήσουν την επικείμενη επίθεση. 

Όταν έφτασαν στο πλοίο, οι δύο ναύτες εξήγησαν ότι οι κάτοικοι 

της Αστυπάλαιας ήταν οι σωτήρες τους και ότι σε αυτούς όφειλαν πολλές 

ευχαριστίες. Τότε οι Γάλλοι κατάλαβαν και ευχαρίστησαν τον 

δημογέροντα εγκάρδια και του έδωσαν μάλιστα και ένα παράσημο. Στη 

συνέχεια ανέβασαν στο πλοίο τους δυο γάλλους ναύτες και απέπλευσαν 

από την Αστυπάλαια. 

Πέρασαν πενήντα χρόνια από τότε, και μια ημέρα, ένα άλλο 

γαλλικό πολεμικό πλοίο αφίχθη στο νησί και αγκυροβόλησε στο μέρος 

που λέγεται Πέρα Γιαλός. Ένας υψηλόσωμος αξιωματικός με 

δαντελένιες επωμίδες αποβιβάστηκε και δήλωσε πως είναι ο γιος του 

Κυβερνήτη Brisson που είχε ανατιναχτεί μαζί με τη φρεγάτα του και είχε 

έρθει για να βρει τα οστά του πατέρα του και να τα θάψει. Έτσι είπε και 

έστειλε ένα τελάλη για να ανακοινώσει πως όποιος γνωρίζει ή μπορεί να 

δώσει πληροφορίες για το πού βρίσκονται θαμμένα τα οστά του πατέρα 

του θα πάρει αμοιβή τέσσερα ναπολεόνια. 

Πολύς κόσμος άρχισε να ψάχνει αλλά πώς να βρεθούν τα οστά; 

Είχαν περάσει πια πενήντα χρόνια από τότε που η φρεγάτα είχε 

ανατιναχτεί και τα διαλυμένα σώματα των ναυτικών είχαν σκορπίσει 

παντού από την ισχυρή έκρηξη. Ποιος θα μπορούσε σήμερα να πει και με 

ποια βεβαιότητα ότι κάποια υπολείμματα λειψάνων ανήκαν στον 

κυβερνήτη; Έτσι όλοι τους απογοητευμένοι τα παράτησαν. 

Όμως ένας παμπόνηρος βοσκός που γνώριζε πού ήταν θαμμένος ο 

Νέγρος, σκέφτηκε ότι θα μπορούσε να κερδίσει την αμοιβή, πήγε, 

λοιπόν, και δήλωσε στο γάλλο αξιωματικό ότι αυτός μόνο γνωρίζει πού 

βρίσκεται θαμμένος ο πατέρας του. Ο Γάλλος, που ήταν στην 

πραγματικότητα αγαθός άνθρωπος, τον πίστεψε, του έδωσε μάλιστα την 

αμοιβή του, τα τέσσερα ναπολεόνια και ο βοσκός του έδειξε τον τόπο που 

βρισκόταν θαμμένος ο πατέρας του. Στην πραγματικότητα όμως του 

έδειξε τον τάφο του Νέγρου που τον είχε ο ίδιος θάψει εκεί πριν πολλά 

χρόνια. 

Και έτσι ο ευκολόπιστος εκείνος γιος με την αίσθηση της 

εκπλήρωσης του χρέους απέναντι στον πατέρα του, κουβάλησε τον ιερέα 

του πολεμικού πλοίου και έκανε λειτουργία για τα οστά του καπετάν 

Νέγρου, θεωρώντας ότι είναι τα οστά του πατέρα του. Έχτισε μάλιστα 



167 

και ένα τάφο στη Μαλτεζάνα και πάνω στον τάφο έφτιαξε ένα μεγάλο 

μαρμάρινο μνημείο και εκεί, στη διάρκεια επίσημης τελετής όπου 

αποδόθηκαν μεγάλες τιμές, εναποτέθηκαν τα οστά του Νέγρου. Και 

πάνω στο ταφικό μνημείο σκαλίστηκε η ημερομηνία που σκοτώθηκε ο 

κυβερνήτης, 6 Νοεμβρίου του 1827. Και φυσικά κανείς δεν πήρε 

μυρωδιά, μήτε ο ίδιος ο Γάλλος, ότι τα οστά που θάφτηκαν εκεί στην 

πραγματικότητα δεν ήταν του πατέρα του αλλά του ανθρώπου που είχε 

προξενήσει το θάνατό του. 

Και υπήρξε και συνέχεια, όταν μερικά χρόνια αργότερα ο γιος του 

κυβερνήτη Brisson επανήλθε για τον ίδιο και πάλι σκοπό και οργάνωσε 

επιμνημόσυνη δέηση στον τάφο του πατέρα του με τιμές και τελετές και ο 

καλός αυτός Γάλλος συνέχισε να αγνοεί ότι όλα αυτά γίνονται προς τιμήν 

του Νέγρου, φονιά του πατέρα του και κυβερνήτη της φρεγάδας Brisson. 

Ο ξαφνικός και βίαιος θάνατος του Νέγρου είχε τρομοκρατήσει 

τους κατοίκους του νησιού και λέγανε ότι ο Νέγρος θα βρικολακιάσει και 

μπορεί να σηκωθεί από τον τάφο του για να εκδικηθεί, για το λόγο αυτό, 

ο βοσκός που τον είχε θάψει φρόντισε να του βάλει στο στόμα ένα 

θραύσμα αγγείου που πάνω του είχε χαραγμένη την αποτρεπτική 

πεντάλφα, που δεν θα επέτρεπε στο κακό πνεύμα να περάσει. 
 

     Δε θα ήταν βεβαίως πλήρης ο κατάλογος με τις περιπέτειες 

ενός πειρατή εάν δεν αναφερόμασταν και στον κρυμμένο 

θησαυρό του, μιας και όπως ακριβώς μαγεύονται όλοι οι λαοί έτσι 

και οι Έλληνες έλκονται από τις ιστορίες με τους μυστηριώδεις 

θησαυρούς που έχουν πάντα αμύθητη αξία. Και επηρεασμένοι 

όπως είναι από τις συχνές αρχαιολογικές ανασκαφές που διε-

ξάγονται στη χώρα τους -από τους ίδιους ή από τους «Φρά-

γκους»- και από τα πολύτιμα ευρήματα της αρχαιολογικής 

σκαπάνης, ανανεώνεται διαρκώς η μαγεία των παραδόσεων του 

θαμμένου χρυσαφιού. Υπάρχει μέγας μαγνητισμός στην εύηχη 

λέξη Μάλαμα. Και ο Rouse στα χαρτιά του μας μιλάει για το 

θησαυρό του καπετάν Νέγρου. Κι εγώ απλώς το μεταφέρω εδώ εν 

συντομία: 
 

Στην Αστυπάλαια ο καπετάν Νέγρος είχε μια ιδιότυπη κρυψώνα 

για τους θησαυρούς του, μοναδική σε όλο τον κατοικημένο κόσμο. Και 



 

αυτή την κρυψώνα τη χρησιμοποιούσε για να κρύβει τα χρυσαφικά και τα 

ασημικά του. Στην κρυψώνα του πρέπει να 'ταν βουνά τα νομίσματα, τα 

γρόσσια, οι λίρες, τα φλουριά, τα ντουμπλόνια και στοίβες τα κοσμήματα, 

σωροί οι πολύτιμες πέτρες. Και λίγο πριν πεθάνει, ο καπετάν Νέγρος 

εξομολογήθηκε σ ένα κοντινό του συγγενή πού βρισκόταν αυτός ο 

θησαυρός. 

Πέρασαν χρόνια από το θάνατό του κι ο συγγενής του εκείνος 

πάνω στην κουβέντα είπε σ' έναν Αστυπαλιώτη ότι γνωρίζει το μέρος 

που βρίσκεται ο κρυμμένος θησαυρός. Όμως, ο Αστυπαλιώτης δε τον 

πίστεψε και μόνο μετά την παρέλευση επτά χρόνων άρχισε να τρυπώνει 

στο μυαλό του, ρε, μπας και ήταν αλήθεια εκείνη η ιστορία; Έτσι, μαζί μ΄ 

ένα φίλο του αποφάσισαν να πάνε στο μέρος που του είχε πει ο συγγενής 

του Νέγρου και πράγματι κάτω από ένα φουντωτό σκίνο βρήκανε την 

είσοδο μιας σπηλιάς και κατάλαβαν ότι εκεί πρέπει να ήταν το μέρος που 

του είχαν περιγράψει. 

Δέσανε τα κλαδιά του σκίνου και τα απομάκρυναν, έτσι ώστε να 

μπαίνει το φως του ήλιου στην τρύπα. Και στη συνέχεια μπήκαν ο ένας 

πίσω από τον άλλο και προχώρησαν το δύσκολο κατήφορο προς τα κάτω. 

Όταν πια κατέβηκαν γύρω στις τριάντα οργιές, έφτασαν σ’ ένα πλάτωμα 

της σπηλιάς που έμοιαζε με βενετσιάνικη στέρνα και ήταν σαν μια ξέχωρη 

αίθουσα. Έψαξαν παντού αλλά δεν βρήκαν ίχνος από θησαυρό. Έτσι 

αποφάσισαν να συνεχίσουν να κατεβαίνουνε κατηφορικά, μολονότι είχαν 

φόβους ότι το σπήλαιο μπορεί να ήταν στοιχειωμένο από κάποιο κακό 

πνεύμα. Λέγεται ότι οι κρυμμένοι θησαυροίπροστατεύονται πάντα από 

κάποιο δαίμονα ή έναν Αράπη. 

Η περιέργεια τούς έσπρωξε να κατέβουν ακόμη τριάντα οργιές. 

Και εκεί, βρήκαν ένα καινούργιο πλάτωμα με μια μεγαλύτερη αίθουσα, κι 

απ όσο μπορούσαν να διακρίνουν υπήρχαν μάλιστα δύο χώροι, ένας 

μεγάλος και ένας μικρότερος. Στη μέση της μικρότερης κοιλότητας 

ανακάλυψαν μια πλάκα με μια στρογγυλή τρύπα στο κέντρο. Εδώ, είπαν, 

πρέπει να κρύβεται ο θησαυρός. Συνέχισαν να ψαχουλεύουν τη μεγάλη 

πέτρα και κάποια στιγμή συνειδητοποίησαν ότι, ενώ λόγω του βάθους που 

είχαν κατέβει θ α 'π ρ ε π ε  να αισθάνονται αποπνικτικά, αντιθέτως 

αισθάνονταν μια ευχάριστη δροσιά. 

Κάποια στιγμή ο φίλος ανακάλυψε κι άλλη στρογγυλή τρύπα που 

έμοιαζε σαν το στόμιο της κόλασης και ένιωσαν κι οι δυο τους αλλόκοτα. 



169 

Και ξάφνου ακούστηκε ένας φρικώδης και ανατριχιαστικός βρυχηθμός κι 

ολόκληρη η σπηλιά αντηλάλησε αυτή την απερίγραπτη και τρομερή 

κραυγή. Οι τρίχες της κεφαλής των δυο ανθρώπων σηκώθηκαν κι ήταν 

σαν να ούρλιαζαν όλοι οι δαίμονες μαζί. 

Οι άντρες σκύψανε και κοίταξαν μέσα στην τρύπα και τους 

κόπηκαν τα ήπατα, από κάτω ερχόταν αέρας παγωμένος και θαλασσινός. 

Κι όταν κάποια στιγμή συνήρθανε από τον τρόμο που τους είχε 

καταλάβει, σπρώχνοντας μετακίνησαν την πέτρα από τη θέση της και την 

κύλησαν μέσα στο στρογγυλό στόμιο για να καταλάβουν το βάθος του. 

Επί τρία και πλέον λεπτά άκουγαν την πέτρα να κατρακυλάει και στο 

τέλος τίποτα, κανένας ήχος πρόσκρουσης της πέτρας στον πάτο. 

Στη συνέχεια, οι δυο άντρες έσκαψαν στο μέρος που είχαν σηκώσει 

την πέτρα και από κάτω βρήκαν μια επίπεδη πλάκα. Την ανασήκωσαν και 

από κάτω βρήκαν πράγματι μια μεγάλη κρυψώνα. Αλλά άδεια. Έψαξαν 

σαν τρελοί παντού και έσκαψαν ξανά και ξανά, αλλά θησαυρός δεν 

υπήρχε, ήταν φανερό ότι κάποιοι τον είχαν πάρει. Και έτσι σιγουρεύτηκαν 

πλέον ότι αυτή ήταν η κρυψώνα του θησαυρού του Νέγρου. 

Και βεβαιώθηκαν απόλυτα γι αυτό, όταν είδαν ότι ο συγγενής του 

πειρατή που είχε μιλήσει για τον κρυμμένο θησαυρό εμφανίστηκε ξαφνικά 

να κατέχει μεγάλα πλούτη. 

Και ο Αστυπαλιώτης λυπόταν, αλλά ήταν πια αργά, που δεν 

αξιοποίησε την πληροφορία, τότε που ο συγγενής του Νέγρου του είχε 

πρωτομιλήσει για το θησαυρό και τώρα θα ήταν εκείνος στη θέση του με 

όλα τα πλούτη του Νέγρου, ενώ ο άλλος θα έσκαβε ακόμη... 

Σε αυτές τις ιστορίες ο Νέγρος και το πλήρωμά του συχνά 

αποκαλούνται Παρασκευάδες. Το παρατσούκλι τούς το έδωσαν οι 

Αστυπαλιώτες, επειδή ο Νέγρος και η παρέα του εμφανίζονταν κάθε 

Παρασκευή για να πάρουν φρέσκο ψωμί, μιας και αυτή τη μέρα οι 

γυναίκες έψηναν το ψωμί της εβδομάδας, κι έτσι προέκυψε το όνομα. 

Εδώ οι ντόπιοι μας λένε ότι η Αστυπάλαια ήταν το αγαπημένο 

νησί των πειρατών, επειδή έχει πολλά και καλά κρυμμένα αραξοβόλια, 

καθάριο πόσιμο νερό και μπόλικα αιγοπρόβατα και εδώ έκαναν εύκολα τα 

ψώνια τους. Μολονότι ο Νέγρος κατά καιρούς μπορεί να έκανε τα μύρια 

κακά και να υπήρξε αποτρόπαιος και απαίσιος, οι άνθρωποι εδώ λένε γι 

αυτόν τα καλύτερα. Ισχυρίζονται ότι ο καπετάν Νέγρος υπεραγαπούσε 

τους Αστυπαλιώτες, τόσο που άφησε ευχή και κατάρα στους δικούς του, 



 

όταν συναντούν Αστυπαλιώτη, άντρα ή γυναίκα, να του ανοίγουν το σπίτι 

τους και να του φέρονται σαν να ήταν αδερφός τους. 

Πειρατές σαν το Νέγρο ήταν, πάνω από όλα, ήρωες με ένα δικό 

τους τρόπο, και σκοπό της ζωής τους δεν είχαν να ληστεύουν τους 

άλλους Έλληνες, αλλά να κυνηγάνε τα τούρκικα πλοία για να κάνουν 

ζημιά στον Τούρκο, όπως και σε κάθε περίεργο κι αδιάκριτο Φράγκο 

ερχόμενο εξ Εσπερίας. Στη θάλασσα αυτοί οι πειρατές ήταν ό,τι και οι 

κλέφτες κι αρματολοί εκείνης της εποχής που ζούσαν στα ψηλά βουνά 

της ηπειρωτικής Ελλάδας. 
 

Και εδώ τελειώνει η ιστορία του πειρατή που το 'χα μεράκι με-

γάλο να σας την αφηγηθώ... 

 

 

 

 

 

 

 

 

 

 

 

 

 

 

 

 

 

 

 

 

 



171 

 

 

 

 

 

 



 


