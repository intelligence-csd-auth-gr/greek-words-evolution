









































Η ΠΑΙΔΕΙΑ ΣΤΗΝ ΚΟΡΥΦΗ
Επ ιχε ιρησ ιακό  Πρόγραμμα
Ε κ π α ί δ ε υ σ η ς  κ α ι  Α ρχ ι κ ή ς
Επαγγελματικής Κατάρτισης

ΠΑΝΕΠΙΣΤΗΜΙΟ
ΙΩΑΝΝΙΝΩΝ
ΤΜΗΜΑ ΦΠΨ
ΤΟΜΕΑΣ
ΠΑΙΔΑΓΩΓΙΚΗΣ

YΠΟΥΡΓΕΙΟ ΕΘΝΙΚΗΣ ΠΑΙΔΕΙΑΣ ΚΑΙ ΘΡΗΣΚΕΥΜΑΤΩΝ
ΕΙΔΙΚΗ ΥΠΗΡΕΣΙΑ ΔΙΑΧΕΙΡΙΣΗΣ ΕΠΕΑΕΚ

ΕΥΡΩΠΑΪΚΗ ΕΝΩΣΗ
ΣΥΓΧΡΗΜΑΤΟΔΟΤΗΣΗ

ΕΥΡΩΠΑΪΚΟ ΚΟΙΝΩΝΙΚΟ ΤΑΜΕΙΟ

Η Πράξη συγχρηµατοδοτείται από το Ευρωπαϊκό Κοινωνικό Ταµείο (ΕΚΤ)

ΕΙΣΑΓΩΓΗ ΘΕΜΑΤΩΝ

ΓΙΑ ΤΗΝ ΠΡΟΩΘΗΣΗ ΤΗΣ ΙΣΟΤΗΤΑΣ ΤΩΝ ΦΥΛΩΝ

ΣΤΗΝ ΕΚΠΑΙΔΕΥΤΙΚΗ ΔΙΑΔΙΚΑΣΙΑ

ΔΟΚΙΜΙΑ

ΙΩΑΝΝΙΝΑ  2007



2 3



2 3

ΕΠΙΧΕΙΡΗΣΙΑΚΟ ΠΡΟΓΡΑΜΜΑ ΕΚΠΑΙΔΕΥΣΗΣ
ΚΑΙ ΑΡΧΙΚΗΣ ΕΠΑΓΓΕΛΜΑΤΙΚΗΣ ΚΑΤΑΡΤΙΣΗΣ (ΕΠΕΑΕΚ ΙΙ  2000-2006)

ΜΕΤΡΟ 4.1.

ΕΝΕΡΓΕΙΑ 4.1.1.
«ΠΡΟΓΡΑΜΜΑΤΑ ΥΠΟΣΤΗΡΙΞΗΣ ΑΡΧΙΚΗΣ ΕΠΑΓΓΕΛΜΑΤΙΚΗΣ KATAΡΤΙΣΗΣ

ΚΑΙ ΕΚΠΑΙΔΕΥΣΗΣ ΓΥΝΑΙΚΩΝ»

Κατηγορία Πράξης 4.1.1.δ.
«Παραγωγή βοηθητικού εκπαιδευτικού υλικού για την εισαγωγή θεµάτων 

σχετικά µε τα φύλα στην εκπαιδευτική διαδικασία»

ΒΙΒΛΙΟ - ΣΥΛΛΟΓΗ ΔΟΚΙΜΙΩΝ

ΕΠΙΣΤΗΜΟΝΙΚΑ ΥΠΕΥΘΥΝΗ ΤΟΥ ΕΡΓΟΥ
ΜΑΡΑΓΚΟΥΔΑΚΗ ΕΛΕΝΗ

Επίκουρη Καθηγήτρια, Τµήµα Φ.Π.Ψ., Πανεπιστήµιο Ιωαννίνων

ΥΠΕΥΘΥΝΗ ΠΑΚΕΤΟΥ ΕΡΓΑΣΙΑΣ
ΜΑΡΑΓΚΟΥΔΑΚΗ ΕΛΕΝΗ

Επίκουρη Καθηγήτρια, Τµήµα Φ.Π.Ψ., Πανεπιστήµιο Ιωαννίνων

ΜΕΛΗ ΕΠΙΣΤΗΜΟΝΙΚΗΣ ΟΜΑΔΑΣ
ΑΘΑΝΑΣΙΑΔΗΣ ΘΕΟΧΑΡΗΣ

Λέκτορας, Τµήµα Φ.Π.Ψ., Πανεπιστήµιο Ιωαννίνων

ΣΙΑΝΟΥ ΕΛΕΝΗ
Αναπληρώτρια Καθηγήτρια, Τµήµα Φ.Π.Ψ., Πανεπιστήµιο Ιωαννίνων

ΚΑΝΤΖΑΡΑ ΒΑΣΙΛΙΚΗ
Λέκτορας, Τµήµα Κοινωνιολογίας, Πάντειο Πανεπιστήµιο

ΕΡΕΥΝΗΤΙΚΗ ΟΜΑΔΑ
ΜΥΣΙΡΛΗ ΑΓΓΕΛΙΚΗ & ΠΑΠΑΝΙΚΟΛΑΟΥ ΑΝΤΙΓΟΝΗ



4 5



4 5

ΕΠΙΣΤΗΜΟΝΙΚΗ ΟΜΑΔΑ ΕΡΓΟΥ

    ΠΑΝΕΠΙΣΤΗΜΙΟ  ΠΑΝΤΕΙΟ ΠΑΝΕΠΙΣΤΗΜΙΟ
      ΙΩΑΝΝΙΝΩΝ Α.Π.Θ. ΠΑΝΕΠΙΣΤΗΜΙΟ  ΑΙΓΑΙΟΥ

 Μαραγκουδάκη Ε. Δεληγιάννη - Κουϊµτζή Β. Καντζάρα Β. Γκασούκα Μ.
   Επ. Καθηγήτρια Καθηγήτρια Λέκτορας Διδάσκουσα
    µε το Π.Δ. 407

  Μαυρογιώργος Γ. Ζιώγου - Καραστεργίου Σ. Παραδείση Μ.
     Καθηγητής Καθηγήτρια Λέκτορας

   Αθανασιάδης Θ. Κογκίδου Δ. Στρατηγάκη Μ.
       Λέκτορας Καθηγήτρια Επ. Καθηγήτρια

   Παλαιολόγου Α. Τρέσσου Ε.
  Επ. Καθηγήτρια Αν. Καθηγήτρια 

   Σιάνου Ε.
  Αν. Καθηγήτρια  

ΕΡΕΥΝΗΤΙΚΗ ΟΜΑΔΑ EΡΓΟΥ
Εξωτερικοί Συνεργάτες/Συνεργάτιδες και Διορισµένοι/Διορισµένες
Εκπαιδευτικοί* µε έδρα τα Ιωάννινα, τη Θεσσαλονίκη και την Αθήνα

ΤΟ ΥΛΙΚΟ
Το έντυπο υλικό περιλαµβάνει:

ü Βιβλίο - εγχειρίδιο για τις/τους εκπαιδευτικούς (ασκήσεις ευαισθητοποίησης)
ü Βιβλίο - εγχειρίδιο για τις/τους νηπιαγωγούς
ü Βιβλίο - Φύλο και Νέα Επαγγέλµατα
ü Βιβλίο - Δοκίµια
ü Φυλλάδια συµπληρωµατικά των σχολικών εγχειριδίων
Το ηλεκτρονικό υλικό περιλαµβάνει:
ü Οπτικοακουστικό/ πολυµεσικό υλικό
     2 CD-ROM και 2 DVD - 1 για κάθε ηλικιακή οµάδα  
     (11-15 χρονών και 15-18 χρονών)
     1 CD-ROM για τις/τους νηπιαγωγούς
ü  Δικτυακό τόπο

* Στην ιστοσελίδα του Έργου αναφέρονται τα ονόµατα των µελών της ερευνητικής οµάδας του 
Έργου, όπως και των Στελεχών του ΥΠΕΠΘ και των εκπαιδευτικών που συµµετείχαν στην 
πιλοτική εφαρµογή του υλικού στα σχολεία.



6 7

Το υλικό που κρατάτε στα χέρια σας συνδέεται µε την πράξη 4.1.1.δ. 
«Παραγωγή βοηθητικού εκπαιδευτικού υλικού για την εισαγωγή θεµά-
των σχετικά µε τα φύλα στην εκπαιδευτική διαδικασία» και εντάσσεται 
στον Άξονα Προτεραιότητας 4 του ΕΠΕΑΕΚ ΙΙ («Προγράµµατα υποστή-
ριξης της αρχικής επαγγελµατικής εκπαίδευσης και κατάρτισης για 
γυναίκες»).

Η Πράξη συγχρηµατοδοτείται από το Ευρωπαϊκό Κοινωνικό Ταµείο 
(ΕΚΤ).

ΣΕΛΙΔΟΠΟΙΗΣΗ - CtP - ΕΚΤΥΠΩΣΗ
«ΛΙΘΟΓΡΑΦΙΑ» Ι. ΑΝΤΩΝΙΑΔΗΣ - Θ. ΨΑΡΡΑΣ

Νέα Ραιδεστός - Θεσσαλονίκη - Τηλ.: 2310.466.776 - Fax: 2310.466.699

Φιλολογική Επιµέλεια: Κοτσυφού Ελένη



6 7

ΠΕΡΙΕΧΟΜΕΝΑ

Εισαγωγή .............................................................................................................. 9

Μέρος Ι: Ιστορία του γυναικείου κινήµατος ........................................................ 13

Χ. Αθανασιάδης, Οι δύο στιγµές του ελληνικού φεµινιστικού κινήµατος ............. 13

Μέρος ΙΙ: Εκπαιδευτικοί και Φύλο........................................................................ 25
 
Σ. Ζιώγου-Καραστεργίου, «Αγωνίστηκα όµως απεγνωσµένα και νίκησα:
Η παρουσία των γυναικών εκπαιδευτικών στην ελληνική εκπαίδευση 
κατά το 19ο και τις αρχές του 20ού αιώνα: από την Ευανθία Καΐρη 
στην Αγγελική Παναγιωτάτου» ............................................................................ 25

Χ. Νούτσος, Το έµφυλο αξίωµα του επιθεωρητή ................................................. 33

Β. Καντζάρα, Κερδίζοντας σεβασµό και εκτίµηση: φύλο και κύρος 
στους εκπαιδευτικούς της δευτεροβάθµιας εκπαίδευσης .................................. 43

Ε. Μαραγκουδάκη, Θέσεις διοικητικής και παιδαγωγικής ευθύνης 
στη Γενική Εκπαίδευση: οι γυναίκες εκπαιδευτικοί και η “γυάλινη οροφή” ......... 63

Μέρος ΙΙΙ: Σχολείο, Σχολική Πράξη και Φύλο

Α. Φραγκουδάκη,  Η χρήση της γλώσσας και οι κυρίαρχες ιδέες:
σχολιασµός της πεποίθησης για τη γλωσσική αλλαγή που “εµποδίζει” 
η ίδια η γλώσσα .................................................................................................. 87



8 9

Ε. Τρέσσου-Μυλωνά, Φύλο και Μαθηµατικά: εκπαιδευτικές ανισότητες 
και Παιδαγωγική της ισότιµης συµµετοχής .........................................................97

Ε. Σιάνου Κύργιου, Επιλογές σπουδών για την Ανώτατη Εκπαίδευση
και ανισότητα των φύλων ..................................................................................115

Αλ. Φρειδερίκου, Φ. Φολερού, Το σχολείο “χτίστης και χαλαστής”
του στερεότυπου του φύλου .............................................................................127



8 9

Εισαγωγή

Το βιβλίο «Δοκίµια» περιέχει ένα σύνολο δηµοσιευµένων και αδηµοσίευτων 
µελετών, θεωρητικών και εµπειρικών, για σηµαντικά ζητήµατα ιστορικού και σύγχρο-
νου ενδιαφέροντος και προβληµατισµού αναφορικά µε τη θεµατική «Εκπαίδευση και 
Φύλο». Eκπονήθηκε στο πλαίσιο του Έργου «Παραγωγή βοηθητικού εκπαιδευτικού 
υλικού για την εισαγωγή θεµάτων σχετικών µε τα φύλα στην εκπαιδευτική διαδικασί-
α» (ΕΠΕΑΕΚ 4.1.1.δ.) του ΥΠΕΠΘ. και εντάσσεται στον Άξονα Προτεραιότητας 4 του 
ΕΠΕΑΕΚ ΙΙ (“Προγράµµατα υποστήριξης της αρχικής επαγγελµατικής εκπαίδευσης 
και κατάρτισης για γυναίκες”). Η Πράξη συγχρηµατοδοτείται από το Ευρωπαϊκό 
Κοινωνικό Ταµείο (ΕΚΤ).

Τόσο η εκπόνηση των Συµπληρωµατικών Φυλλαδίων όσο και των υπόλοιπων 
πακέτων του έντυπου υλικού, που προβλέπονται στο πλαίσιο του Προγράµµατος, 
ακολούθησε τις καθιερωµένες διαδικασίες παραγωγής. Αρχικά, δηλαδή, έγινε ο 
σχεδιασµός και η παραγωγή υλικού σε δοκιµαστική µορφή. Το υλικό αυτό εφαρµό-
στηκε σε συγκεκριµένες εκπαιδευτικές µονάδες (Ιωάννινα-Θεσσαλονίκη). Τα δεδο-
µένα που προέκυψαν από τη δοκιµαστική εφαρµογή και την εσωτερική αξιολόγηση 
(προτάσεις/παρατηρήσεις των εκπαιδευτικών) αξιοποιήθηκαν για την οριστική και 
τελική διαµόρφωση του “Βιβλίου-Συλλογή δοκιµίων” που σας έχει δοθεί σε τελική 
πλέον µορφή.

Βασικός στόχος του βιβλίου «Δοκίµια» είναι να προσφέρει ενδεικτικά παραδείγ-
µατα επιστηµονικών µελετών και ερευνών στους και στις εκπαιδευτικούς της τάξης 
και να συµβάλει στην πληρέστερη ενηµέρωση και κατάρτισή τους σχετικά µε τις 
πρακτικές και τις παραµέτρους µέσω των οποίων ο σχολικός µηχανισµός συντελεί 
στην αναπαραγωγή και συντήρηση των ασύµµετρων και εξουσιαστικών σχέσεων των 
φύλων στους διάφορους κοινωνικούς τοµείς. Πέρα από την ενηµέρωση των εκπαι-
δευτικών, τα κείµενα των δοκιµίων προσφέρονται για αξιοποίηση στις εκπαιδευτικές 
δραστηριότητες και παρεµβάσεις που είναι δυνατόν να γίνουν µε οµάδες µαθητών 
και µαθητριών, π.χ. ανάθεση εργασιών, υλικό για project κ.ά. Οι µελέτες, θεωρητικές 
και εµπειρικές, που εµπεριέχονται στο βιβλίο «Δοκίµια», ταξινοµούνται σε τρεις θε-
µατικές ενότητες, οι οποίες συγκροτούν αντίστοιχα τα τρία µέρη του βιβλίου.

Στο πρώτο µέρος, που τιτλοφορείται «Ιστορία του γυναικείου κινήµατος», 



10 11

επιχειρείται µία συνοπτική ιστορική ανασύνθεση του ελληνικού φεµινιστικού κινή-
µατος µε ιδιαίτερη έµφαση στις δύο πλέον κρίσιµες στιγµές του: τον φιλελεύθερο 
φεµινισµό του µεσοπολέµου και τον ριζοσπαστικό φεµινισµό της µεταπολίτευσης. Η 
εµφάνιση του φιλελεύθερου φεµινισµού, σχετίζεται πολλαπλά µε τον οµόλογο εκ-
συγχρονισµό της ελληνικής κοινωνίας, τον οποίο επιχείρησε η βενιζελική παράταξη 
στην εικοσαετία 1910-30, ενώ ο ριζοσπαστικός φεµινισµός απηχεί στα καθ’ ηµάς, 
το πολιτικό, ιδεολογικό και αισθητικό πνεύµα του γαλλικού Μάη του ’68. Υπ’ αυτή 
την έννοια το ελληνικό φεµινιστικό κίνηµα δεν µπορεί να ιδωθεί παρά ως πτυχή του 
ευρύτερου ευρωπαϊκού φεµινιστικού κινήµατος και αποτελεί έναν ακόµα δείκτη του 
πλήρους εκδυτικισµού της ελληνικής κοινωνίας. (Αθανασιάδης Χ.).

Στο δεύτερο µέρος, µε τίτλο: «Εκπαιδευτικοί και φύλο» εµπεριέχονται µελέτες 
για τις προσδιοριστικές προεκτάσεις που παρουσιάζει το φύλο σε ζητήµατα που 
σχετίζονται µε τους και τις εκπαιδευτικούς, είτε στο παρελθόν είτε στο παρόν. Η 
πρώτη από τις ιστορικές µελέτες αναφέρεται στην πρόσβαση των γυναικών στην εκ-
παίδευση γενικά και ειδικότερα στη βασική κατάρτιση των γυναικών εκπαιδευτικών 
και στην επαγγελµατική τους σταδιοδροµία από τα τέλη περίπου του 19ου µέχρι τις 
πρώτες δεκαετίες του 20ου αιώνα (Ζιώγου-Καραστεργίου Σ.).

Στην αµέσως επόµενη µελέτη αναλύονται τα βαθύτερα ιστορικοπολιτικά αίτια 
του αποκλεισµού των γυναικών εκπαιδευτικών από θέσεις εποπτείας στον εργασια-
κό τους χώρο µε την επίκληση διαφόρων ιδεολογηµάτων, όπως τη “γυναικεία φύση”, 
τον “κλονισµό της οικογένειας” κ.ά., στα µέσα της δεκαετίας του ’40, που, όπως 
είναι γνωστό, ήταν µια ιστορική περίοδος ιδιαίτερα έντονων ιδεολογικοπολιτικών 
συγκρούσεων στην Ελλάδα (Νούτσος Χ.). 

Η σχέση που ενδεχοµένως έχει το φύλο µε το κύρος, το γόητρο και την εξουσία 
των εκπαιδευτικών στον εργασιακό τους χώρο, όπως και µε το πώς οι ίδιοι/ίδιες 
αντιλαµβάνονται την επαγγελµατική τους ταυτότητα που έχουν διερευνηθεί στο 
πλαίσιο διδακτορικής διατριβής (Καντζάρα Β.).

Η αποτύπωση της κατάστασης σε ό,τι αφορά τη στελέχωση των θέσεων διοικητι-
κής και παιδαγωγικής ευθύνης στη Γενική Εκπαίδευση κατά το τρέχον σχολικό έτος 
(2005-06) δείχνει ότι οι γυναίκες εκπαιδευτικοί εξακολουθούν να αποτελούν την «α-
ποκλεισµένη πλειονότητα». Με βάση την ανασκόπηση της σχετικής βιβλιογραφίας, 
θεωρητικής και εµπειρικής, καταγράφονται και αναλύονται οι βασικότεροι από τους 
λόγους που συµβάλλουν σ’ αυτό (Μαραγκουδάκη Ε.).

Στο τρίτο µέρος, µε τίτλο: «Σχολείο, Σχολική Πράξη και Φύλο» εµπεριέχονται 
µελέτες που σχετίζονται και αφορούν τη διδακτική πράξη. 

Αναλυτικότερα, η Άννα Φραγκουδάκη εκθέτει και τεκµηριώνει τις απόψεις της 
για την έµφυλη διάσταση χρήσης της γλώσσας, ένα ζήτηµα γενικότερου και ευρύτε-
ρου ενδιαφέροντος, που σχετίζεται µε τη διδακτική πράξη δεδοµένου ότι χαρακτηρί-
ζει όλα τα σχολικά εγχειρίδια. Στη συγκεκριµένη µελέτη επισηµαίνει τους ποικίλους 
τρόπους µε τους οποίους η χρήση της γλώσσας αντικατοπτρίζει και ταυτόχρονα 
συµβάλλει στη συντήρηση της άνισης κοινωνικής αξιολόγησης και ιεράρχησης των 



10 11

φύλων. Αναδεικνύει, επίσης, µε πολλά και εύστοχα παραδείγµατα ότι η δυσκολία 
δηµιουργίας και χρήσης ουσιαστικών, που συνδέουν και αποδίδουν στις γυναίκες 
επαγγελµατικές ιδιότητες κύρους ή τίτλους εξουσίας, δεν οφείλεται ούτε απορρέει 
από τους ισχύοντες γραµµατικούς κανόνες. Οφείλεται στην κυρίαρχη για τα φύλα 
ιδεολογία και δηλώνει την κοινωνική αδράνεια, αντίσταση και άρνηση σχετικά µε 
την αποδοχή και νοµιµοποίηση της πρόσβασης των γυναικών σε επαγγελµατικές ή 
πολιτικές θέσεις µε υψηλά υλικά αλλά και συµβολικά οφέλη.

Η προβαλλόµενη ως αρνητική στάση των κοριτσιών για τα µαθηµατικά, οι λόγοι 
που συµβάλλουν στη διαµόρφωσή της και οι προεκτάσεις της στις επαγγελµατικές 
προοπτικές και σταδιοδροµίες των κοριτσιών στη σύγχρονη ιστορικο-οικονοµική 
συγκυρία είναι το θέµα της επόµενης µελέτης. Με βάση το εµπειρικά τεκµηριω-
µένο δεδοµένο ότι οι επιδόσεις των κοριτσιών στα µαθηµατικά δεν υστερούν των 
αντίστοιχων των αγοριών, επιχειρείται µια καταγραφή και ανάλυση των αιτίων, που 
αθροιστικά δηµιουργούν τάσεις αποστασιοποίησης των κοριτσιών από το συγκε-
κριµένο µάθηµα. Το άρθρο καταλήγει µε µια πρόταση αντικατάστασης του παρα-
δοσιακού µετωπικού και δασκαλοκεντρικού µοντέλου διδασκαλίας µε το µοντέλο 
της ισότιµης συµµετοχής, το οποίο στηρίζεται σε βασικές αρχές της φεµινιστικής 
παιδαγωγικής. (Τρέσσου Ε.).

Ακολουθεί η παρουσίαση των εµπειρικών ευρηµάτων µιας έρευνας, που έγινε 
σε υποψήφιους και υποψήφιες για την εισαγωγή στην Ανώτατη Εκπαίδευση. Τα ευρή-
µατα αποκαλύπτουν ότι υπάρχουν σηµαντικές διαφορές µεταξύ των φύλων στις επι-
λογές σπουδών, οι οποίες δεν µπορούν να γίνουν κατανοητές, αν αποµονωθούν από 
το ευρύτερο οικονοµικό και κοινωνικό πλαίσιο, όπως και το ισχύον σύστηµα αξιών.Η 
διεύρυνση της συµµετοχής στην Ανώτατη Εκπάιδευση συνεισφέρει στην προώθηση 
της ισότητας των ευκαιριών µε ποσοστικούς όρους, δεν είναι όµως επαρκής παρά-
γοντας για να µειώσει τις ανισότητες µε ποιοτικούς όρους. (Σιάνου-Κύργιου Ε.).

Το τρίτο µέρος ολοκληρώνεται µε το άρθρο «Το σχολείο “χτίστης και χαλαστής” 
του στερεότυπου του φύλου των Φρειδερίκου Αλ. και Φολερού Φ. Παρουσιάζονται 
ευρήµατα έρευνας αναφορικά µε το πώς οι εσωτερικευµένες ταυτότητες του ανδρι-
σµού και της θηλυκότητας εκφράζονται και διαφοροποιούν το παιχνίδι των αγοριών 
και των κοριτσιών ως προς το είδος, το χώρο, τη δυναµική των σχέσεων και τέλος 
τη λεκτική έκφραση και επικοινωνία στον αύλειο χώρο του σχολείου την ώρα του 
διαλείµµατος. Παρουσιάζονται, ακόµη, η στάση και οι ερµηνείες των εκπαιδευτικών 
σε ό,τι αφορά τις διαφοροποιήσεις που χαρακτηρίζουν το παιχνίδι των αγοριών συ-
γκριτικά µε των κοριτσιών. Το άρθρο ολοκληρώνεται µε µια πρόταση-παράδειγµα 
παρέµβασης στο πλαίσιο της διδακτικής πράξης (Φρειδερίκου Αλ. και Φολερού Φ.).

ΣΗΜΕΙΩΣΗ: Στην πιλοτική έκδοση του βιβλίου «Δοκίµια» εµπεριέχονταν και κεί-
µενα τα οποία κατά την προσωπική µας εκτίµηση όσο και σύµφωνα µε τις εκτιµήσεις 
των εκπαιδευτικών που συµµετείχαν στην πιλοτική φάση του Έργου παρουσιάζουν 
ιδιαίτερο ενδιαφέρον. Ωστόσο, για λόγους που συνδέονται µε τον περιορισµένο 



12 13

αριθµό σελίδων του βιβλίου, κείµενα δεν ήταν δυνατόν να συµπεριληφθούν στην 
έντυπη έκδοση. Τα συγκεκριµένα κείµενα προσφέρονται στην ηλεκτρονική µορφή 
του βιβλίου «Δοκίµια» στο CD-ROM και στην ιστοσελίδα του Προγράµµατος:
http://www. isotita-epeaek.gr 

Τα κείµενα αυτά είναι:
1. Β. Δεληγιάννη-Κουϊµτζή, Τι σηµαίνει να είσαι πολίτης; “Λόγοι” µελλοντικών 

εκπαιδευτικών για την ιδιότητα του πολίτη. Στο άρθρο παρουσιάζεται έρευνα σχε-
τικά µε τους διάφορους «λόγους» µελλοντικών εκπαιδευτικών αναφορικά µε την 
έννοια «ιδιότητα του πολίτη» και αναδεικνύονται οι σαφέστατα έµφυλες αντιλήψεις 
και αναπαραστάσεις των εκπαιδευτικών του δείγµατος. Συζητούνται οι προεκτάσεις 
των ευρηµάτων της έρευνας για τις προοπτικές βελτίωσης της κοινωνικής θέσης 
της γυναίκας στις σύγχρονες µεταβιοµηχανικές κοινωνίες.

2. Μ. Αναγνωστοπούλου, Ι. Αρβανίτη, Ε. Κανταρτζή, Η ανάληψη διδασκαλίας 
στην Α΄ τάξη, από γυναίκες εκπαιδευτικούς. Επιλογή ή συµµόρφωση. Παρουσιάζο-
νται τα ευρήµατα έρευνας αναφορικά µε τους λόγους που, όπως οι ίδιες οι γυναίκες 
εκπαιδευτικοί ανέφεραν, οριοθετούν και υπαγορεύουν την ανάληψη της διδασκαλίας 
των πρώτων τριών τάξεων του δηµοτικού σχολείου από γυναίκες εκπαιδευτικούς.

3. Δ. Κογκίδου, Φύλο και Αναλυτικά Προγράµµατα: Η “υπόσχεση” των Γυναικεί-
ων Σπουδών στα Ελληνικά Πανεπιστήµια στον 21ο αιώνα. Το άρθρο  αναφέρεται στις 
συνθήκες εγκαθίδρυσης των Γυναικείων Σπουδών στα ΑΕΙ. Επιχειρείται µια αποτίµη-
ση της έως τώρα παρέµβασής τους ως προς την κατεύθυνση µετασχηµατισµού των 
ΑΕΙ, σε επίπεδο θεωρίας, µεθόδου, οργάνωσης, εκπαιδευτικών πρακτικών, διαδικα-
σιών εξέλιξης των µελών ΔΕΠ και τέλος των σχέσεων διδακτικού προσωπικού και 
φοιτητών και φητητριών. Με βάση την ανάλυση των ζητηµάτων αυτών, καταλήγει σε 
προτάσεις σχετικά µε τις προϋποθέσεις κάτω από τις οποίες οι Γυναικείες Σπουδές 
θα ενδυναµωθούν, θα αποκτήσουν κύρος και κατ’ επέκταση µεγαλύτερες και αποτε-
λεσµατικότερες προοπτικές παρέµβασης.

4. Μ. Στρατηγάκη, Σπουδές φύλου και ισότητας στα Ελληνικά Πανεπιστήµια. 
Άρθρο σχετικά µε το ρόλο της χρηµατοδότησης των Σπουδών Φύλου -προπτυχιακού 
και µεταπτυχιακού επιπέδου– από την Ε.Ε. και εθνικούς πόρους, στην αλµατώδη 
ανάπτυξή τους ιδιαίτερα τα τελευταία χρόνια αλλά και στην αποδοχή και νοµιµοποί-
ησή τους στους κόλπους της πανεπιστηµιακής κοινότητας. Εµπεριέχεται, ακόµη, 
µια κατατοπιστική καταγραφή των Πανεπιστηµίων στα οποία πραγµατοποιούνται 
Σπουδές Φύλου, το επίπεδο υλοποίησής τους, όπως και ηλεκτρονικές διευθύνσεις 
για την περαιτέρω ενηµέρωση των ενδιαφεροµένων.



12 13

ΜΕΡΟΣ Ι

Ιστορία του Γυναικείου Κινήµατος

Οι δύο στιγµές του ελληνικού φεµινιστικού κινήµατος*

Χάρης Αθανασιάδης

Να το κορµί µου–
Η ζωντανή πηγή της Ιστορίας**

Η έννοια του κοινωνικού κινήµατος είναι συνυφασµένη µε τις έννοιες της κυ-
ριαρχίας και της σύγκρουσης. Ένα κοινωνικό κίνηµα συγκροτείται αµφισβητώντας 
θεωρητικά και πρακτικά συγκεκριµένες κυρίαρχες σχέσεις (άρα λογικές, αξίες και 
πρακτικές) και, αναπόφευκτα, τις επωφελούµενες από αυτές κοινωνικές οµάδες. 
Συγκροτείται, συνεπώς, ενόσω εµπλέκεται σε έντονες και παρατεταµένες ιδεο-
λογικές και κοινωνικές συγκρούσεις για τον επαναπροσδιορισµό κατεστηµένων 
σχέσεων και συνακόλουθα για την ανακατανοµή της ισχύος ανάµεσα σε κυρίαρχες 
και υποτελείς κοινωνικές κατηγορίες (τάξεις, φύλα, φυλές, εθνότητες).1 Στην περί-
πτωση του φεµινιστικού κινήµατος η βασική λογική που τίθεται σε αµφισβήτηση είναι 
η διαίρεση του κοινωνικού χώρου σε δηµόσιο και ιδιωτικό και, κυρίως, η αντιστοίχισή 
του µε τα δύο φύλα. Ο δηµόσιος χώρος της πολιτικής και της οικονοµίας αποδίδεται 
προνοµιακά στους άνδρες, ο ιδιωτικός της οικογένειας ανατίθεται στις γυναίκες. 
Ένας κατά φύλα καταµερισµός παρουσίας και δράσης εξόχως «λειτουργικός», 

* Το κείµενο γράφτηκε ειδικά για την παρούσα συλλογή δοκιµίων και ως εκ τούτου, εκτός 
από τους περιορισµούς χώρου και χρόνου, έλαβε υπόψη το ειδικό αναγνωστικό κοινό στο 
οποίο απευθύνεται: Τους εκπαιδευτικούς, άνδρες και γυναίκες, της πρωτοβάθµιας και 
δευτεροβάθµιας εκπαίδευσης.

** Από την ποιητική συλλογή του Γιάννη Πατίλη Γραφέως Κάτοπτρον (Ύψιλον, Αθήνα, 1989).
1. Η ανάγνωση του ελληνικού φεµινιστικού κινήµατος, που ακολουθεί, αντλεί από την προ-

βληµατική των κοινωνικών κινηµάτων. Επιµένει κυρίως στους στόχους του κινήµατος (και 
συνακόλουθα στις ιδεολογικές του αφετηρίες) και στις διαδικασίες προώθησης των στόχων 
(αξιοποίηση πολιτικών και κοινωνικών ευκαιριών και κινητοποίηση πόρων). Για τα κοινωνικά 
κινήµατα βλ. ενδεικτικά Mario Diani, “The concept of social movement”, The Sociological 
Review, vol. 40, no 1, 1992, pp. 1-25 και Donatella Della Porta & Mario Diani, Social 
Movements: An introduction, Blackwell, Οξφόρδη, 1999.



14 15

εφόσον εδράζεται στην ίδια τη βιολογία. Στις πιο εκλεπτυσµένες εκδοχές αυτού του 
επιχειρήµατος οι γυναίκες δεν είναι άµοιρες αρετής και αξίας. Μόνο που οι αρετές 
τους (το συναίσθηµα, η αφοσίωση, η ευαισθησία, η αυτοθυσία, η αυταπάρνηση) συν-
δέονται άρρηκτα µε την ιδιωτική σφαίρα και άρα η αξία τους οφείλει να αποτιµάται µε 
κριτήριο την ανταπόκρισή τους στις απαιτήσεις αυτού του χώρου (τη φροντίδα των 
παιδιών, τη διαχείριση της οικίας, την υποστήριξη του άνδρα στην επαγγελµατική 
του σταδιοδροµία).2 Το φεµινιστικό κίνηµα δεν ήταν τίποτε άλλο παρά οι συλλογικές 
προσπάθειες να αντικρουστεί θεωρητικά και πρακτικά το ανωτέρω επιχείρηµα, 
ώστε να ξεπεράσει η γυναίκα τα όρια του ιδιωτικού και να εισέλθει, ισότιµα µε τον 
άνδρα στο δηµόσιο χώρο. Το εγχείρηµα προϋποθέτει την αποδοχή της θέσης πως η 
γυναικεία υστέρηση δεν είναι φυσική και άρα αιώνια, αλλά κοινωνική και άρα δυνάµει 
αναστρέψιµη. Με άλλα λόγια, η ανισότητα των δύο φύλων είναι διαµορφωµένη ιστο-
ρικά.3 Μια αυτονόητη σήµερα παραδοχή, η οποία, ωστόσο, όπως και οι σύστοιχες 
πρακτικές χρειάστηκε να περιµένουν τον 19ο αιώνα για να βρουν απήχηση. Σε υψηλό 
επίπεδο αφαίρεσης η γέννηση και ανάπτυξη του φεµινιστικού κινήµατος µπορεί, 
πράγµατι, να συσχετιστεί πειστικά µε ένα συγκεκριµένο γεωγραφικό και πολιτισµικό 
χωροχρόνο: τα νεωτερικά, βιοµηχανικά ανεπτυγµένα κράτη-έθνη της Δύσης.4 Το 
παρόν συνοπτικό σηµείωµα δε θα αναλάβει, βεβαίως, τον άθλο να τεκµηριώσει το 
ανωτέρω επιχείρηµα, ούτε πολύ περισσότερο να περιγράψει τις πολλαπλές εθνικές 
του εκδοχές.5 Στοχεύει απλώς να σκιαγραφήσει –και µάλιστα σε απολύτως αδρές 
γραµµές– τη συγκρότηση του ελληνικού φεµινιστικού κινήµατος, θεωρώντας το ως 

2. Εξυπακούεται ότι κάθε άλλο παρά έλειπαν οι ολοσχερώς απαξιωτικές αποτιµήσεις, ακόµη 
και σε επίπεδο υψηλής διανόησης. Βλ. για παράδειγµα την ακόλουθη αποστροφή του Σο-
πενχάουερ: «Θα ήταν ευχής έργο, αν και στην Ευρώπη βάζαµε στη φυσική του θέση αυτό 
το νούµερο δύο του ανθρώπινου είδους, και δίναµε τέλος στη σύγχυση καταργώντας τον 
όρο κυρία, µε τον οποίο δεν γελά µονάχα ολόκληρη η Ασία, αλλά θα γελούσαν και η Ελλάδα 
και η Ρώµη». Στο Schopenhauer, Περί γυναικών, µτφρ. Νικήτας Σάµιος, εκδ. Καρδαµίτσα, 
Αθήνα, 2006.

3. Έφη Αβδελά και Αγγέλικα Ψαρρά (επιµ.), Σιωπηρές Ιστορίες. Γυναίκες και φύλο στην ιστο-
ρική αφήγηση, Αλεξάνδρεια, Αθήνα, 1997, σ. 36.

4. Ο φεµινισµός του τρίτου κόσµου αναπτύχθηκε (όταν και όσο αναπτύχθηκε) εξαιτίας του 
δυτικού και σε σχέση µε τον δυτικό, πράγµα που δεν αλλάζει από το γεγονός ότι κάποιες 
φορές αµφισβήτησε πειστικά ή/και εµπλούτισε τις παραδοχές και πρακτικές του δυτικού. 
Το ίδιο ισχύει και για τον µαύρο φεµινισµό, ο οποίος, άλλωστε, αποτελεί πτυχή του δυτικού, 
εφόσον αναπτύχθηκε στις ΗΠΑ. Για τη συµβολή των ιδιαίτερων εκδοχών και γενικότερα 
την ποικιλοµορφία της φεµινιστικής προβληµατικής βλ. Valerie Bryson, Φεµινιστική πολιτική 
θεωρία, Μεταίχµιο, Αθήνα, 2005. 

5. Για µία ιστορική τεκµηρίωση του ισχυρισµού βλ. τα ειδικά κεφάλαια στις διεισδυτικές επι-
σκοπήσεις του Eric Hobsbawm: Η εποχή των αυτοκρατοριών 1875-1914, ΜΙΕΤ, Αθήνα 
2000 [κεφ. Η΄: «Η νέα γυναίκα», σελ. 298-338] του ίδιου και Η εποχή των άκρων: Ο 
σύντοµος εικοστός αιώνας 1914-1991, Θεµέλιο, Αθήνα, 1995 [κεφ. Χ΄: «Η κοινωνική 
επανάσταση», σελ. 368-410].



14 15

πτυχή του δυτικού και εστιάζοντας στις δύο πλέον κρίσιµες για την εξέλιξη του 
ελληνικού κοινωνικού σχηµατισµού στιγµές του: το φιλελεύθερο φεµινισµό του µε-
σοπολέµου και τον ριζοσπαστικό φεµινισµό της µεταπολίτευσης.

Ο φιλελεύθερος φεµινισµός του µεσοπολέµου6

Η ίδρυση του Συνδέσµου για τα Δικαιώµατα της Γυναίκας στα 1920 σηµατοδοτεί 
τη συγκρότηση του ελληνικού φεµινιστικού κινήµατος. Μέσα από τη δράση του Συν-
δέσµου από τις επεξεργασίες του εντύπου που εξέδιδε («Ο Αγώνας της Γυναίκας», 
1923-36) διαµορφώνεται ένα συνολικό και σαφές πρόγραµµα για την έξοδο των γυ-
ναικών σε όλες τις πτυχές του δηµόσιου χώρου. Στις προηγούµενες τρεις δεκαετίες 
είχε ήδη συγκροτηθεί ένας διακριτός δηµόσιος χώρος γυναικών µε επίκεντρο την 
Καλιρρόη Παρρέν (1859-1940) και το έντυπό της «Η Εφηµερίς των Κυριών» (1888-
1918) και είχε προβληθεί συστηµατικά το αίτηµα για εκπαίδευση των γυναικών και 
(κάπως πιο διστακτικά) το αίτηµα για εργασία των γυναικών. Η όλη επιχειρηµατολο-
γία, όµως, αντλούσε πρωτίστως από τις πηγές της παράδοσης, της φιλανθρωπίας 

6. Για τη σύνθεση αυτού του κεφαλαίου αξιοποιήθηκαν, υπό το βλέµµα πάντοτε της προβλη-
µατικής των κοινωνικών κινηµάτων, οι συµβολές των Ρεπούση, Μπουτζουβή και Σαµίου 
στην πρόσφατη πολύτοµη Ιστορία του Νέου Ελληνισµού, στις οποίες και παραπέµπω για 
περισσότερες λεπτοµέρειες. (Κατά χρονολογική σειρά: Μαρία Ρεπούση, «Το φύλο των 
γυναικών: Έµφυλες οµάδες και γυναικείες διεκδικήσεις», στο Ιστορία του Νέου Ελλη-
νισµού, τόµος 5, Ελληνικά Γράµµατα, Αθήνα, 2003, σελ. 187-196. Αλέκα Μπουτζουβή, 
«Γυναικείο κίνηµα: Όψεις και δράσεις 1909-1922», στο Ιστορία του Νέου Ελληνισµού, 
τόµος 6, Ελληνικά Γράµµατα, Αθήνα, 2003, σελ. 283-292. Δήµητρα Σαµίου, «Οι Ελληνίδες 
1922-1940: Κοινωνικά ζητήµατα και φεµινιστικές διεκδικήσεις», στο Ιστορία του Νέου Ελ-
ληνισµού, τόµος 7, Ελληνικά Γράµµατα, Αθήνα, 2003, σελ. 65-76. Της ιδίας, «Οι Ελληνίδες 
στην κατοχή: Πόλεµος και ανατροπές», στο Ιστορία του Νέου Ελληνισµού, τόµος 8, Ελλη-
νικά Γράµµατα, Αθήνα, 2003, σελ. 179-188. Της ιδίας, «Οι γυναίκες στον εµφύλιο», στο 
Ιστορία του Νέου Ελληνισµού, τόµος 8, Ελληνικά Γράµµατα, Αθήνα, 2003, σελ. 261-270). 
Μια ευρύτερη και πιο επισταµένη ενασχόληση, ωστόσο, δεν µπορεί παρά να ξεκινήσει από 
τις κλασικές πλέον µελέτες των Βαρίκα, Αβδελά και Ψαρρά: Ελένη Βαρίκα, Η εξέγερση 
των κυριών. Η γένεση µιας φεµινιστικής συνείδησης στην Ελλάδα, 1833-1907, Κατάρτι, 
Αθήνα 1996. Έφη Αβδελά και Αγγέλικα Ψαρρά, Ο φεµινισµός στην Ελλάδα του µεσοπο-
λέµου, Γνώση, Αθήνα, 1985. Επίσης, τα ακόλουθα πιο σύντοµα κείµενα: Έφη Αβδελά, 
«Οι γυναίκες, κοινωνικό ζήτηµα», στο Ιστορία της Ελλάδας του 20ού αιώνα, τόµος Β1, 
Βιβλιόραµα, Αθήνα, 2002, σελ. 337-359. Της ιδίας, «Η µισθωτή εργασία ως προνοµιακό 
πεδίο για τη συγκρότηση κοινωνικών κινηµάτων στο µεσοπόλεµο», Ελληνική Επιθεώρηση 
Πολιτικής Επιστήµης, τχ. 8, 1996, σελ. 83-99. Αγγέλικα Ψαρρά, «Φεµινίστριες, σοσιαλί-
στριες, κοµµουνίστριες: Γυναίκες και πολιτική στο µεσοπόλεµο», στο Γ. Μαυρογορδάτος 
& Χρ. Χατζηϊωσήφ (επιµ.), Βενιζελισµός και αστικός εκσυγχρονισµός, Πανεπιστηµιακές 
Εκδόσεις Κρήτης, Ηράκλειο, 1988, σελ. 67-82).



16 17

και του εθνικισµού: Η γυναίκα χρειάζεται να µορφωθεί, ώστε να γίνει άξια σύζυγος 
και µητέρα, να διαπαιδαγωγήσει τον ικανό στρατιώτη που θα αγωνιστεί για την υλο-
ποίηση της Μεγάλης Ιδέας, να προστατευτεί ηθικά και βιολογικά από τους κινδύνους 
της εργασίας στις βιοτεχνίες. Θα µπορούσε, βεβαίως, βάσιµα να υποστηριχθεί πως 
ο γυναικείος λόγος αναζητούσε ισχύ και νοµιµοποίηση στις κυρίαρχες παραδοσιακές 
λογικές της εποχής και στον ανερχόµενο εθνικισµό, που κορυφώθηκε µετά την ήττα 
του 1897 και κυρίως στη διάρκεια του µακεδονικού αγώνα (1904-08). Ακριβώς γι’ 
αυτό, όµως, οι πρώτες γυναικείες διεργασίες δεν µπορούν να θεωρηθούν φεµινιστι-
κό κίνηµα παρά µόνο ένας χώρος από τον οποίο (αλλά και σε αντιπαράθεση µε τον 
οποίο) γεννήθηκε ο φεµινισµός του µεσοπολέµου. Ο τελευταίος αυτός όχι µόνο θα 
ολοκληρώσει το πρόγραµµα της γυναικείας εξόδου στη δηµόσια σφαίρα εισάγοντας 
την πολιτική και κοινωνική δράση, αλλά, το πιο σηµαντικό, θα καταδείξει το νεωτε-
ρικό του χαρακτήρα αναζητώντας επιχειρήµατα στη φαρέτρα του φιλελευθερισµού: 
Η πολιτεία και η κοινωνία οφείλουν να άρουν όλα τα θεσµικά και αξιακά εµπόδια 
που περιορίζουν την εκπαίδευση και την εργασία των γυναικών όχι στο όνοµα του 
έθνους, της φιλανθρωπίας ή της αναβάθµισης των παραδοσιακών ρόλων αλλά στο 
όνοµα των φιλελεύθερων αστικών αξιών: της αξιοκρατίας και της ισονοµίας των 
πολιτών. Διότι και η γυναίκα είναι δικαιωµατικά πολίτις και µόνο από την υπάρξή της. 
ως άνθρωπος. Γι’ αυτό ακριβώς και το δικαίωµα της ψήφου, σύµβολο της συµµετο-
χής στα κοινά, άρα σύµβολο της ιδιότητας του πολίτη, αναδεικνύεται στην δεκαετία 
του 1920 σε κυρίαρχο αίτηµα. 

Είναι προφανές πως η νεωτερική ανασυγκρότηση του φεµινιστικού προγράµµα-
τος στο µεσοπόλεµο σχετίζεται πολλαπλά µε τον φιλελεύθερο εκσυγχρονισµό της 
ελληνικής κοινωνίας, που επιχείρησε η βενιζελική παράταξη στην ίδια περίοδο. Ως 
ιδεότυπος, άλλωστε, η Ελληνίδα φεµινίστρια του µεσοπολέµου ήταν υψηλής µόρφω-
σης γυναίκα της αστικής ή µεσοαστικής τάξης, ιδεολογικά φιλελεύθερη, µε σοσιαλι-
στικές συχνά επιρροές, άρα πολιτικά βενιζελική και, πιθανότατα, φιλικά διακείµενη 
στους «κοινωνιολόγους», τους πρώιµους σοσιαλδηµοκράτες της αριστερής πτέρυ-
γας του βενιζελισµού. Η δραστήρια πρόεδρος του Συνδέσµου Αύρα Θεοδωροπούλου 
(1880-1963), για παράδειγµα, ήταν κριτικός και ιστορικός της µουσικής, καθηγήτρια 
πιάνου και σύζυγος του Σπύρου Θεοδωρόπουλου, ο οποίος µετείχε ως υπουργός στις 
πρώτες κυβερνήσεις του Βενιζέλου. Στη λόγια µεσοαστική τάξη ανήκε και η ιστορικός 
Ρόζα Ιωάννου, καθηγήτρια Μέσης Εκπαίδευσης και πρώτη γυναίκα γυµνασιάρχης, σύ-
ζυγος του Γιάννη Ιµβριώτη καθηγητή του Πανεπιστηµίου Θεσσαλονίκης. Εξυπακούεται 
ότι στο κίνηµα δεν µετείχαν γυναίκες αγροτικών και εργατικών στρωµάτων, ενώ από 
τη νέα µικροαστική τάξη αξιοσηµείωτη παρουσία είχαν µόνο οι δασκάλες της Αθήνας 
και του Πειραιά. Σε κάθε περίπτωση, ο δυτικός προσανατολισµός των Ελληνίδων 
φεµινιστριών ήταν δεδοµένος – ο βενιζελικός εκσυγχρονισµός, άλλωστε, νοούνταν 
πρώτιστα ως εκδυτικισµός. Από την εσπερία αντλούσαν ιδέες και πρακτικές. Η πρό-
ταξη, για παράδειγµα, του αιτήµατος της γυναικείας ψήφου στην Ελλάδα, συµπίπτει 
µε τη συνταγµατική κατοχύρωσή της στις ΗΠΑ (1920), ενώ οι σχετικές πρακτικές 



16 17

προσοµοιάζουν µε αυτές του αγγλοσαξονικού Woman Suffrage Movement (τελευταίο 
τέταρτο του 19ου αιώνα). Ο Σύνδεσµος, άλλωστε, υπήρξε ευθύς εξαρχής µέλος της 
International Woman Suffrage Alliance, της µαζικότερης διεθνούς (µα ουσιαστικά δυ-
τικής) φεµινιστικής οργάνωσης. Στο χώρο της εργασίας οι Ελληνίδες φεµινίστριες θα 
αντλήσουν από τον ευρωπαϊκό σοσιαλισµό, προβάλλοντας την οικοδόµηση θεσµών 
κοινωνικής πρόνοιας στη θέση της παραδοσιακής φιλανθρωπίας και αλληλεγγύης. 
Από τα ηγετικά στελέχη του κινήµατος η Μαρία Δεσύπρη, σύζυγος του συνταγµατο-
λόγου και σοσιαλιστή ηγέτη Αλέξανδρου Σβώλου, υπήρξε η πρώτη γυναίκα Επιθεωρή-
τρια Εργασίας, µε σηµαντική συµβολή στην ανάδειξη των άθλιων συνθηκών εργασίας 
των γυναικών της εργατικής τάξης στη δεύτερη δεκαετία του 20ού αιώνα. Παρόµοια, 
στο χώρο της εκπαίδευσης θα συνδεθούν µε τον εκπαιδευτικό δηµοτικισµό, την ελ-
ληνική εκδοχή του κινήµατος της ευρωπαϊκής Νέας Αγωγής. Η Άννα Παπαδηµητρίου, 
συγγραφέας αργότερα του τρίτοµου κλασικού παιδαγωγικού βιβλίου «Η Νέα Αγωγή», 
ανήκε στο σκληρό πυρήνα του κινήµατος, ενώ ο «Αγώνας της Γυναίκας» γράφεται στη 
δηµοτική γλώσσα, πράγµα ασυνήθιστο για έντυπο της εποχής. Αρκετές φεµινίστριες, 
τέλος, θα αναπτύξουν αξιοσηµείωτη δράση σε κάποιες από τις νεοσύστατες τότε 
συνδικαλιστικές οργανώσεις, στις νεωτερικές δηλαδή δοµές συλλογικής δράσης 
που αντικατέστησαν τα παραδοσιακά σωµατεία αλληλοβοήθειας. Η Ζαχαρούλα Ναυ-
πλιώτου και η Όλγα Οικονόµου, δραστήρια µέλη του Συνδέσµου, υπήρξαν από τις 
σηµαντικές παρουσίες του διδασκαλικού συνδικαλισµού.

Παρά όµως την σύνθεση ενός προγράµµατος συνολικού, συνεκτικού και ιδε-
ολογικά συµβατού µε την συγκυρία, παρά την πολύπλευρη δράση και τις ισχυρές 
προσβάσεις στον κρατικό µηχανισµό, τα κέρδη του µεσοπολεµικού φεµινιστικού 
κινήµατος απέχουν πολύ από το να θεωρηθούν σηµαντικά. Στο ζήτηµα της γυναικείας 
εκπαίδευσης υπήρξαν, βεβαίως, σηµαντικές βελτιώσεις: Η εκπαιδευτική µεταρρύθ-
µιση του 1929 νοµοθέτησε την υποχρεωτική φοίτηση των κοριτσιών στα δηµοτικά, 
επιχειρώντας να εντείνει µια ήδη διαφαινόµενη τάση. Η διαρροή, ωστόσο, παρέµενε 
ο κανόνας και οι προβλεπόµενες ποινές δεν εφαρµόζονταν. Στη διάρκεια της δεκα-
ετίας του 1920, η φοίτηση κοριτσιών πύκνωνε διαρκώς και στη Μέση Εκπαίδευση, 
αλλά τα χωριστά γυµνάσια θηλέων µε το διακριτό πρόγραµµα υπογράµµιζαν την αντο-
χή των παραδοσιακών στερεοτύπων.7 Επιτράπηκε επίσης η φοίτηση των γυναικών 
στα κρατικά διδασκαλεία, ενώ στα πανεπιστήµια η παρουσία φοιτητριών έπαψε να 
αποτελεί εξαίρεση και να εγείρει τις αντιδράσεις των φοιτητών. Παρ’όλα αυτά, στα 
1928, το ποσοστό των γυναικών µε γραµµατικές γνώσεις έφτανε µόλις το 41% (το 
οποίο βεβαίως ήταν σηµαντική πρόοδος σε σχέση µε το 30% του 1920). Η πρώτη 
πραγµατική διεύρυνση της γυναικείας εκπαίδευσης θα έρθει αργότερα, στη δεκαετία 
του 1960, και φαίνεται να συσχετίζεται µε τις ανάγκες της µεταπολεµικής οικονο-
µικής ανάπτυξης µάλλον, παρά µε τη δράση του φεµινιστικού κινήµατος. Στο χώρο 

7. Αναλυτικά για τη µέση εκπαίδευση των κοριτσιών βλ. Σιδηρούλα Ζιώγου-Καραστεργίου, Η 
Μέση Εκπαίδευση των κοριτσιών στην Ελλάδα (1830-1933), Αθήνα, ΙΑΕΝ, 1986.



18 19

της εργασίας η ισοµισθία ανδρών-γυναικών παρέµενε εξαίρεση (επιτεύχθηκε στην 
εκπαίδευση και σε ορισµένους τοµείς της δηµόσιας διοίκησης), η νοµοθεσία για τις 
συνθήκες εργασίας διαπνεόταν ακόµη από παραδοσιακές αντιλήψεις περί ηθικής και 
φιλανθρωπίας υπέρ των «αδυνάµων» (γυναικών και ανηλίκων), ενώ το ανδρικό οχυρό 
των πολιτικών δικαιωµάτων αποδείχτηκε ακλόνητο. Οι αλλεπάλληλες προτάσεις που 
η επιµονή και οι διασυνδέσεις του Συνδέσµου έφερναν στη Βουλή απορρίπτονταν µε 
συντριπτική πλειοψηφία. Η απάντηση της βενιζελικής κυβέρνησης στην κορύφωση 
των φεµινιστικών κινητοποιήσεων για ψήφο (1930), µε την απόδοση του δικαιώµατος 
του εκλέγειν αλλά όχι του εκλέγεσθαι µόνο στις εγγράµµατες γυναίκες άνω των 30 
ετών και µόνο στις δηµοτικές εκλογές, ήταν τόσο αναντίστοιχη των προσπαθειών και 
προσδοκιών, ώστε οδήγησε σε αποστρατεύσεις, εσωστρέφεια και ενδοφεµινιστικές 
διαµάχες. Ως ειρωνεία της ιστορίας η γυναικεία ψήφος θα θεσµοθετηθεί στην Ελλάδα 
σε µια συγκυρία που η δηµοκρατία ήταν µάλλον «καχεκτική», αν όχι προσχηµατική, και 
το φεµινιστικό κίνηµα ουσιαστικά ανύπαρκτο. Στα 1952 οι µετεµφυλιακές κεντροδε-
ξιές κυβερνήσεις ευθυγραµµίστηκαν απρόθυµα στις πιέσεις του ΟΗΕ, η Επιτροπή για 
τη Θέση της Γυναίκας του οποίου προωθούσε στις χώρες-µέλη ειδική σύµβαση για τα 
πολιτικά δικαιώµατα των γυναικών. Υπ’ αυτήν την έννοια η ελληνική γυναικεία ψήφος 
θα µπορούσε να ιδωθεί ως παράπλευρη ωφέλεια των αγώνων του ευρύτερου φεµι-
νιστικού κινήµατος της εσπερίας, το οποίο στο µεταξύ είχε εισδύσει στους διεθνείς 
οργανισµούς στήνοντας ποικίλα θεσµικά προγεφυρώµατα. 

Στην αναζήτηση ερµηνειών για τη σχετική αποτυχία του φιλελεύθερου µεσοπολε-
µικού φεµινισµού να προωθήσει αποτελεσµατικά τους στόχους του, δύσκολα θα µπο-
ρούσε να παραβλεφθεί η εµφανής απουσία µαζικότητας. Το κίνηµα ήταν, πράγµατι, 
εξαιρετικά περιορισµένο τόσο ταξικά όσο και γεωγραφικά. Έξω από την Αθήνα µόνο η 
Θεσσαλονίκη είχε να επιδείξει κάτι περισσότερο από µία ολιγοµελή ανενεργή οµάδα, 
ενώ η ταξική µονοµέρεια ενίσχυε βεβαίως την εσωτερική οργανωτική και ιδεολογική 
συνοχή, αλλά κατέγραφε το όλο εγχείρηµα ως υπόθεση των γυναικών της αστικής και 
µεσοαστικής τάξης. Οι κοµµουνίστριες εργάτριες, οι µόνες που θα µπορούσαν ίσως 
να αναλάβουν ρόλο πολιορκητικού κριού στα λαϊκά στρώµατα των πόλεων, θεωρού-
σαν την αντίθεση των φύλων δευτερεύουσα, η οποία θα επιλυόταν αυτοµάτως στον 
επικείµενο σοσιαλισµό. Αν και ο ισχυρισµός αυτός δεν µπορεί να στηριχθεί επαρκώς 
θεωρητικά, απηχούσε βεβαιωµένα τις προθέσεις των κοµµουνιστών ηγετών. Όταν 
αργότερα, στα 1944, είχαν την εξουσία στην ελεύθερη Ελλάδα, επέτρεψαν τη συµ-
µετοχή των γυναικών στις εκλογές για την «κυβέρνηση του Βουνού» (ΠΕΕΑ). Όµως 
παρά τη µαζική συµµετοχή τους, εξελέγησαν µόλις 5 γυναίκες εθνοσύµβουλοι σε σύ-
νολο 207 εθνοσυµβούλων (ποσοστό: 2,5%), εκ των οποίων η µία (η καθηγήτρια Καίτη 
Ζεύγου) παρεµποδίστηκε από το γραµµατέα της οργάνωσής της να συµµετάσχει. 
Επιβεβαιώθηκε έτσι εµπράκτως πως οι νοοτροπίες είναι βαθιές δοµές και παρά-
γουν πολλαπλές αντιστάσεις, εν πολλοίς άρρητες ή ασύνειδες. Για τις παγιωµένες, 
παραδείγµατος χάριν, παραδοχές των λαϊκών στρωµάτων του µεσοπολέµου σχετικά 
µε τη γυναίκα και τις σχέσεις των δύο φύλων, αψευδείς µάρτυρες παραµένουν οι 



18 19

δηµοφιλείς ακόµη στίχοι του ρεµπέτικου τραγουδιού, που άνθιζε τότε στον Πειραιά.8 
Λιγότερο άµεσες και αυθεντικές οι αντιδράσεις του αστικού κόσµου (όπως καταγρά-
φονταν στον αθηναϊκό τύπο) έπαιρναν τη µορφή σκωπτικών και εν τέλει απαξιωτικών 
σχολίων και χαρακτηρισµών για τις διεκδικήσεις του φεµινιστικού κινήµατος.

Οι πολιτικές ευκαιρίες που παρουσιάστηκαν στο κίνηµα είναι ένα δεύτερο 
στοιχείο που αξίζει να επισηµανθεί. Ενώ πράγµατι η δεκαετία του 1920 µε τη ρι-
ζοσπαστικοποίηση ορισµένων τµηµάτων του βενιζελισµού και την ανακήρυξη της Α΄ 
Ελληνικής Δηµοκρατίας (1924) θα µπορούσε να θεωρηθεί κατάλληλη συγκυρία, ό,τι 
ακολούθησε στη δεκαετία του 1930 –η οικονοµική κρίση, η συντηρητική στροφή του 
Βενιζέλου, η κυριαρχία των αντιβενιζελικών, η παλινόρθωση της Μοναρχίας– κατέ-
στησαν το πλαίσιο κάθε άλλο παρά ευνοϊκό. Την ταφόπλακα έθεσε το φασίζον καθε-
στώς του Μεταξά, όταν, συνεπές προς την κοσµοθεωρία του, απαγόρευσε τη δράση 
φεµινιστικών οµάδων και την έκδοση φεµινιστικών εντύπων. Σε τελευταία ανάλυση, ο 
ελληνικός φεµινισµός του µεσοπολέµου δεν ήταν παρά µία επιµέρους πτυχή του φι-
λελεύθερου εκσυγχρονισµού της χώρας που επιχείρησε ο Βενιζέλος ως εκφραστής 
της επιχειρηµατικής µερίδας της αστικής τάξης. Εφόσον αυτός ο εκσυγχρονισµός 
έµεινε ηµιτελής, καθώς µετά την οικονοµική κρίση αναδιπλώθηκε οριστικά, µία προ-
ωθηµένη επιµέρους εκδοχή του, όπως ο φεµινισµός, δεν είχε σοβαρές πιθανότητες 
επικράτησης. Αν, ωστόσο, οι επιτυχίες του φιλελεύθερου φεµινισµού ήταν πράγµατι 
µικρές σε σχέση µε τους στόχους του, παραµένει σηµαντική η συνεισφορά του στο 
ιδεολογικό επίπεδο: Με τις επεξεργασίες του εισήγαγε και στην Ελλάδα το ζήτηµα 
της νοµικής ισότητας των δύο φύλων και µε τη δράση του συγκρότησε ένα πρότυπο 
χειραφετηµένης γυναίκας και γυναικείας δράσης, στο οποίο θα ανατρέξουν αναζητώ-
ντας ταυτότητα και ιστορία οι ριζοσπάστριες φεµινίστριες της µεταπολίτευσης.

Ο ριζοσπαστικός φεµινισµός της µεταπολίτευσης9

Ο ριζοσπαστικός φεµινισµός αναπτύχθηκε στη Δύση στα τέλη της δεκαετίας 
του ’60 και απηχεί το πολιτικό, ιδεολογικό και αισθητικό πνεύµα του γαλλικού Μάη 

8. Χαρακτηριστικοί οι λίγο µεταγενέστεροι στίχοι του Βασίλη Τσιτσάνη: Όταν τα βράδια µες 
στα κέντρα σε πηγαίνω / κι όλοι τριγύρω σε κοιτάζουνε στα µάτια / να µην τολµήσεις, να 
προσέξεις, µην τυχόν παρεκτραπείς / γιατί να ξέρεις πως θα παραξηγηθείς. … Δε θα την 
πάθω όπως την έχουν πάθει όλοι / γιατί οι γυναίκες όλες είσαστε διαβόλοι / που µας τα 
κάνετε όλα ρόιδο στην πεζή µας τη ζωή / δε θα µε γράψεις για κορόιδο δηλαδή.

9. Για τη σύγχρονη µεταπολιτευτική ιστορία του ελληνικού φεµινιστικού κινήµατος οι ιστορικές 
µελέτες κάθε άλλο παρά περισσεύουν. Για τις ανάγκες του κεφαλαίου αυτού αντλήσαµε 
κυρίως από δύο κείµενα της Μαρίας Ρεπούση («Ο χώρος των γυναικών: Πολιτικά κόµµατα, 
γυναικείες οργανώσεις και οµάδες», στο Ιστορία του Νέου Ελληνισµού, τόµος 10, Ελληνικά 
Γράµµατα, Αθήνα, 2003, σελ. 121-144 και «Το δεύτερο φύλο στην αριστερά», Ελληνική 
Επιθεώρηση Πολιτικής Επιστήµης, τχ. 8, 1996, σελ. 121-153).



20 21

του ’68. Υπ’ αυτήν την έννοια, διαφέρει σηµαντικά από τον φιλελεύθερο φεµινισµό 
των αρχών του 20ού αιώνα, αλλά δεν θα µπορούσε να υπάρξει χωρίς την προγε-
νέστερη ύπαρξη και δράση εκείνου. Διότι προϋποθέτει την αποδοχή και εφαρµογή 
των βασικών σηµείων του προγράµµατος τυπικής ισότητας. Πράγµατι, στις περισ-
σότερες χώρες της Δύσης η γυναικεία ψήφος ήταν πλέον δεδοµένη, η πρόσβαση 
των κοριτσιών στην εκπαίδευση έτεινε να γενικευτεί, η έξοδος των γυναικών στην 
αγορά εργασίας είχε οριστικά επιβληθεί και η ισοµισθία, τυπικά τουλάχιστον, είχε 
κατακτηθεί. Προϋποθέτει, επίσης, (ο ριζοσπαστικός φεµινισµός) τα τριάντα «ένδοξα 
χρόνια» της σοσιαλδηµοκρατίας (1945-74), τη ραγδαία δηλαδή ανάπτυξη του κοι-
νωνικού κράτους, αποτέλεσµα του οποίου ήταν, ανάµεσα στα άλλα, η εντυπωσιακή 
διεύρυνση της νέας µικροαστικής τάξης των πόλεων. Οι γόνοι αυτών των µεσο-
στρωµάτων διαθέτοντας σχετική οικονοµική άνεση και υψηλή µόρφωση θα στραφούν 
σε αιτήµατα που ξεπερνούν την ανακατανοµή του πλούτου και θα αποτελέσουν την 
κοινωνική δεξαµενή των νέων κοινωνικών κινηµάτων της δεκαετίας του ’60. Προϋ-
ποθέτει, τέλος, τη γενικευµένη πολιτική αναταραχή στα τέλη του ’60 (πόλεµος στο 
Βιετνάµ, επανάσταση στην Κούβα, Άνοιξη της Πράγας, Μάης του ’68 κ.τ.ό.), η οποία 
επέφερε την ιδεολογική ηγεµονία της αριστεράς στους κύκλους της ευρωπαϊκής και 
αµερικανικής σπουδάζουσας νεολαίας. Μετέχοντας στις ποικιλώνυµες αριστερές 
οργανώσεις, που διακήρυτταν την ισότητα και εναντιώνονταν στην εκµετάλλευση 
ανθρώπου από άνθρωπο, οι νεαρές φοιτήτριες θα διαπιστώσουν ότι η ανισότητα των 
δύο φύλων επιβιώνει και αναπαράγεται πολλαπλά και εντός του αριστερού χώρου. 
Η θεωρητικοποίηση αυτής της εµπειρίας θα απολήξει στην έννοια της πατριαρχίας. 
Σε απολύτως αδρές γραµµές το σχήµα αυτό διατείνεται πως εκτός από τον καπι-
ταλισµό, στον οποίο οφείλονται οι ταξικές ανισότητες, υπάρχει και η πατριαρχία, 
δοµή προγενέστερη του καπιταλισµού και άρα ανεξάρτητη από αυτόν, στην οποία 
οφείλονται οι ανισότητες των δύο φύλων. Αν στην περίπτωση του καπιταλισµού ο 
αντίπαλος είναι µία κοινωνική τάξη, η αστική, η οποία ιδιοποιείται την υπεραξία των 
εργαζοµένων, στην περίπτωση της πατριαρχίας αντίπαλος είναι ένα φύλο ιστορικά 
υπεραξιωµένο (άρα: κοινωνικό φύλο), οι άνδρες, ανεξαρτήτως κοινωνικής τάξης, οι 
οποίοι ευθύνονται για (και επωφελούνται από) την απαξίωση του γυναικείου φύλου. 
Ο αγώνας συνεπώς για την κατάλυση της πατριαρχίας και τη χειραφέτηση της γυ-
ναίκας µπορεί και πρέπει να γίνει πριν ή παράλληλα και πάντως ανεξάρτητα από τον 
αγώνα για την ανατροπή του καπιταλισµού.

Η εισαγωγή του ριζοσπαστικού φεµινισµού στην Ελλάδα γίνεται στα τέλη της 
δεκαετίας του ’70 από µικρές αυτόνοµες οµάδες νεαρών γυναικών µεσοαστικής 
καταγωγής, υψηλής µορφωτικής σκευής και αριστερής πολιτικής ιδεολογίας. Οι 
επιφανέστερες από αυτές είχαν προσφάτως επιστρέψει από σπουδές στην Εσπερία 
(κυρίως τη Γαλλία) και ήταν έντονα επηρεασµένες από τις εκεί συναφείς διεργασίες. 
Ως βασικό µέσο έκφρασης προκρίθηκαν τα ειδικά περιοδικά – βραχύβια συνήθως, 
όσο και η πυκνή λειτουργία της αντίστοιχης οµάδας. Τα έντυπα «Σκούπα» (1979-
81) και «Κατίνα» (1987) οριοθετούν αντίστοιχα την αρχή και το τέλος των έντονων 



20 21

διεργασιών. Ο παλιός στόχος του φιλελεύθερου φεµινισµού, η έξοδος της γυναίκας 
στο δηµόσιο χώρο, παραµένει και αναβαθµίζεται: να ολοκληρωθεί η τυπική και να 
επιτευχθεί η ουσιαστική ισοτιµία των δύο φύλων (από εδώ πηγάζει και το αίτηµα των 
ποσοστώσεων στις εκλογές, το οποίο προκάλεσε αρκετές ενδοφεµινιστικές αντιπα-
ραθέσεις). Στο στόχαστρο, όµως, τίθεται κυρίως αυτή καθεαυτή η διάκριση ιδιωτικού 
και δηµόσιου χώρου. Πριν καταγραφούν στο δηµόσιο χώρο οι εξουσιαστικές σχέσεις 
έχουν ήδη δοµηθεί εντός της οικίας, εκφράζονται µε καταµερισµό εργασίας αλλά και 
µε συµβολική και σωµατική βία και δεν πρόκειται να επιλυθούν όσο νοηµατοδοτού-
νται ως προσωπικά ζητήµατα. Το προσωπικό συνεπώς είναι εξόχως πολιτικό. Ακόµα 
και το απολύτως προσωπικό: το ίδιο το γυναικείο σώµα αποτελεί το κατεξοχήν πεδίο 
έκφρασης της πατριαρχίας. Η γυναίκα-σύζυγος δεν ελέγχει τη ζωή της, δεν ελέγχει 
το όνοµά της, επειδή δεν ελέγχει το σώµα της. Δεν αποφασίζει αυτή πότε και αν θα 
γίνει µητέρα (κάποιες φορές ούτε µε ποιον). Ακόµη και στην ίδια τη σεξουαλικότητά 
της υιοθετεί το ανδρικό βλέµµα. Ως συνέπεια αυτής της ανάγνωσης έρχονται στο 
κέντρο του ενδιαφέροντος και ανάγονται σε βασικές στοχεύσεις πτυχές που έως 
τότε καλύπτονταν απ’ το πέπλο της ντροπής και παρέµεναν στο ηµίφως της ιδιωτι-
κότητας: ο εντοπισµός, η ανάδειξη και η εξάλειψη της ενδοοικογενειακής βίας και 
κακοποίησης, η διάδοση της αντισύλληψης και η νοµιµοποίηση των αµβλώσεων, η 
παραδειγµατική τιµωρία των βιαστών, η γνώση των λειτουργιών του σώµατος και η 
ανακάλυψη της γυναικείας σεξουαλικότητας. Θέµατα, δηλαδή, ταµπού σε µια χώρα 
µε ισχυρή την επίδραση της εκκλησίας και των παραδοσιακών ηθών, η οποία είχε 
επιπλέον ξεκοπεί παντελώς στις τρεις πρώτες µεταπολεµικές δεκαετίες από τις 
ευρωπαϊκές κοινωνικές διεργασίες. Μόνο η έκρηξη των ιδεολογικών και πολιτικών 
αντιπαραθέσεων που ονοµάστηκε Μεταπολίτευση θα µπορούσε να αντέξει τη µετα-
φύτευση ενός τόσο ρηξικέλευθου λόγου.

Οι αντοχές δοκιµάστηκαν αρχικά στο πιο συγγενικό πεδίο: τις τρεις µεγάλες 
και πανελλαδικά δικτυωµένες γυναικείες οργανώσεις των τριών αριστερών πολι-
τικών κοµµάτων της περιόδου. Από το 1979 ήδη, αν και όχι χωρίς αντιστάσεις και 
συγκρούσεις, δεξιώθηκε τις νέες επεξεργασίες η Κίνηση Δηµοκρατικών Γυναικών, 
που διατηρούσε πολλαπλές σχέσεις µε το ΚΚΕ εσωτερικού. Ακολούθησε σύντοµα 
(1982) η Ένωση Γυναικών Ελλάδος του ΠΑΣΟΚ, ενώ στα τέλη της περιόδου (1987) 
άρχισε να συνοµιλεί µε τις νέες ιδέες και η, αρχικά ιδιαιτέρως αρνητική, Οµοσπονδία 
Γυναικών Ελλάδος του ΚΚΕ. Αν ο χώρος της ανανεωτικής αριστεράς λειτούργησε 
πράγµατι ως φυτώριο προωθηµένων ιδεών, η ΕΓΕ ήταν αυτή που µε τις προσβάσεις 
της αφενός στα λαϊκά στρώµατα και αφετέρου στην πολιτική εξουσία (πρόεδρος 
ήταν η Μαργαρίτα Παπανδρέου σύζυγος του τότε πρωθυπουργού), µετέτρεψε 
κρίσιµες πτυχές του νέου λόγου σε νοµική και κοινωνική πραγµατικότητα. Η σηµα-
ντικότερη επιτυχία ήταν ασφαλώς η ριζική αναθεώρηση του οικογενειακού δικαίου 
(1983), το οποίο, παρά τη συνταγµατική επιταγή της ισότητας (Σύνταγµα του 1975), 
διατηρούσε ακέραιες τις παραδοσιακές του ρυθµίσεις. Σύµφωνα µε αυτές ο άνδρας 
είναι η κεφαλή της οικογένειας και ως εκ τούτου διαθέτει το δικαίωµα απόφασης για 



22 23

κάθε πτυχή του οικογενειακού βίου, αλλά φέρει επίσης την ευθύνη για την επιβίωση 
της οικογένειας (διατηρώντας το δικαίωµα να ζητήσει προίκα ως ελάφρυνση). Στη 
γυναίκα δεν αναγνωρίζεται αυτόνοµη γνώµη και υπόσταση, πράγµα που εκφράζεται 
τόσο συµβολικά (π.χ. στην αλλαγή του επωνύµου της µετά το γάµο), όσο και υλικά: 
στην απαγόρευση να ασκήσει οποιαδήποτε οικονοµική δραστηριότητα χωρίς τη συ-
ναίνεση του συζύγου της. Η επιτυχής εστίαση στο οικογενειακό δίκαιο επέτρεψε στη 
συνέχεια να αναδειχθούν και οι πιο «προσωπικές» θεµατικές, µε πλέον κεντρική τη 
νοµιµοποίηση των αµβλώσεων. Μετά από προωθηµένες για τα δεδοµένα του φεµινι-
σµού κινητοποιήσεις10 και έντονες ιδεολογικές συγκρούσεις, κυρίως µε το χώρο της 
εκκλησίας, υπερψηφίστηκε εν τέλει, στα 1986, το σχετικό νοµοσχέδιο. 

Όπως συµβαίνει µε όλα τα πετυχηµένα κινήµατα, το ελληνικό φεµινιστικό κί-
νηµα, µε τη συγκρότηση και δράση του στις δύο κρίσιµες περιόδους της νεώτερης 
ιστορίας µας, αναµόρφωσε σηµαντικά την ελληνική πολιτεία και κοινωνία. Αξιο-
ποιώντας τις κοινωνικές ανακατατάξεις και τις πολιτικές ευκαιρίες (ιδιαιτέρως τη 
ρευστότητα και τον αδιαµόρφωτο ριζοσπαστισµό της µεταπολίτευσης11) µετακένωσε 
στην Ελλάδα, κατάλληλα επεξεργασµένες, τις ευρύτερες ευρωπαϊκές τάσεις στο 
γυναικείο ζήτηµα. Σήµερα έχουν αρθεί στο σύνολό τους τα θεσµικά και αρκετά από 
τα κοινωνικά εµπόδια που περιόριζαν τη συµµετοχή των γυναικών στην πολιτισµική, 
οικονοµική, πολιτική και κοινωνική παρουσία και δράση. Η πιο σηµαντική, ωστόσο, 
επιτυχία του ελληνικού φεµινισµού, πιο σηµαντική και από τις ευνοϊκές νοµικές ρυθ-
µίσεις που προώθησε, πιο σηµαντική και από τις θεσµικές του κατακτήσεις, είναι 
χωρίς αµφιβολία οι καίριες βολές του στις παραδοσιακές νοοτροπίες, όσες αφορούν 
την ταυτότητα της γυναίκας και τις σχέσεις των δύο φύλων. Το τίµηµα της σχετικής 
επιτυχίας ήταν η εξασθένηση του φεµινιστικού κινήµατος – ανυπαρξία σχεδόν µετά 
τα µέσα της δεκαετίας του ’90.12 Οι παραδοσιακές λογικές, ωστόσο, επιβιώνουν 

10. Η εκστρατεία για τη νοµιµοποίηση των αµβλώσεων ξεκίνησε δυναµικά στα 1983, µε πρωτο-
βουλία της Αυτόνοµης Κίνησης Γυναικών. Κλήθηκαν όλοι οι κοινωνικοί και επαγγελµατικοί 
φορείς να πάρουν θέση στο ζήτηµα, ενώ 500 γυναίκες υπέγραψαν πως, εν γνώσει του 
νόµου και των συνεπειών του, έχουν κάνει µία ή περισσότερες εκτρώσεις. Επτά από αυτές 
(οι «επώνυµες») κλήθηκαν σε ανάκριση, πράγµα που έγινε αφορµή για τη µεγαλύτερη συ-
γκέντρωση διαµαρτυρίας στα προπύλαια, όπου κυριάρχησαν τα χαρακτηριστικά συνθήµατα: 
«Έξω οι νόµοι από το κορµί µας» και «Όλες είµαστε παράνοµες». Βλ. Ρεπούση, «Ο χώρος 
των γυναικών…», ό.π. 

11. Παρότι τριτοκοσµικά προσανατολισµένος, ο ριζοσπαστισµός της µεταπολίτευσης δεξιώθη-
κε καίριες κοινωνικές λογικές του ευρύτερου κύµατος ριζοσπαστισµού που εκδηλώθηκε 
στη Δύση µε το κίνηµα του ’68, βλ. Γιάννης Βούλγαρης, Η Ελλάδα της Μεταπολίτευσης, 
1974-1990, Θεµέλιο, Αθήνα, 2001.

12. Ανυπαρξία, που ελάχιστα διασκεδάζεται από σποραδικές εκδηλώσεις, όπως η δηµόσια 
διαµαρτυρία γυναικών της Αθήνας στην Αµάρυνθο της Εύβοιας για τον βιασµό της δεκαεξά-
χρονης µαθήτριας από τέσσερις συµµαθητές της και τις εµφανείς διαθέσεις συγκάλυψης 
του ζητήµατος από την τοπική κοινωνία.



22 23

(και κάποιες φορές αναβιώνουν) ποικιλότροπα, άλλοτε σε άνδρες που αναζητούν 
τα απολεσθέντα προνόµια και την ανάκτηση της αυτοεκτίµησής τους στην άσκηση 
ελέγχου (φυσικής και συµβολικής βίας) στη γυναίκα, και άλλοτε σε γυναίκες, οι 
οποίες από κοινωνικό κοµφορµισµό, φόβο της ελευθερίας ή οικονοµικές επιδιώξεις, 
οχυρώνονται πίσω από παραδοσιακές νόρµες. Στο πεδίο αυτό την απουσία φεµινι-
στικού κινήµατος υποκαθιστά εν µέρει η θεσµική γυναικεία ισχύς που στο µεταξύ 
αποκτήθηκε. Οι σπουδές φύλου (Gender Studies), για παράδειγµα, ή ευρωπαϊκά 
προγράµµατα ευαισθητοποίησης, όπως το παρόν, θα µπορούσαν να συνεισφέρουν 
σηµαντικά. Σε τελευταία, βεβαίως, ανάλυση η επιδίωξη και προάσπιση της ουσια-
στικής ισοτιµίας των δύο φύλων (ισοτιµία στη διαφορά) επαφίεται στις καθηµερινές 
επιλογές και πρακτικές όλων µας, γυναικών και ανδρών.



24 25



24 25

ΜΕΡΟΣ ΙΙ

Εκπαιδευτικοί και φύλο

«Αγωνίστηκα όµως απεγνωσµένα και νίκησα»1:
Η παρουσία των γυναικών εκπαιδευτικών στην ελληνική 
εκπαίδευση κατά το 19ο και τις αρχές του20ού αιώνα:
από την Ευανθία Καΐρη στην Αγγελική Παναγιωτάτου*

Σιδηρούλα Ζιώγου-Καραστεργίου**

Στη δεύτερη δεκαετία του 19ου αιώνα µία 16χρονη κόρη στη Ζάκυνθο συλλογίζε-
ται: «… όθεν αγροίκησα την καρδίαν µου καταπληγωµένην από τον πλέον σκληρόν 
πόνον, τότε µου ήλθεν εις τον νουν πως ό,τι µικρόν κακόν φυσικόν ή ηθικόν ήθελε 
καταλάβουν εις εµένα, πάντοτε απέδιδον την αιτίαν εις τα γράµµατα, όθεν τούτο 
οπού µου ήλθεν εις τον νουν µου ηύξησε την λύπην…» και, µε την ίδια πικρία, δια-
πιστώνει: «Το σπίτι µας είχε (καθώς και ακόµη έχει) εκείνο το παλαιόν, βάρβαρον 
και αφύσικον και απάνθρωπον ήθος, όπου θέλει ταις γυναίκαις ξεχωρισµέναις από 
την ανθρώπινην εταιρίαν».2 Η φωνή διαµαρτυρίας της Ελισάβετ Μουτζάν-Μαρτι-
νέγκου, που στρεφόταν ενάντια στην υποβιβαστική αποµόνωση των γυναικών και 
τον αποκλεισµό τους από την εκπαίδευση, διακήρυξε µε καθαρότητα, για πρώτη 
φορά στον ελληνικό χώρο, τη συνειδητοποίηση της κοινωνικής αυτής αδικίας. Έναν 
αιώνα αργότερα, στις πρώτες δεκαετίες του 20ού αιώνα, η Αγγελική Παναγιωτά-
του καταγράφει στην αυτοβιογραφία της τον απεγνωσµένο αγώνα για τη φοίτηση 
στο Πανεπιστήµιο και την κατάκτηση της ανώτατης εκπαιδευτικής ιεραρχίας στον 
ακαδηµαϊκό χώρο: «Πρέπει να οµολογήσω πως στην αρχή το περιβάλλον όχι µόνο 
δεν µε βοήθησε να συνεχίσω το έργο µου, αλλά και µε κούρασε. Αγωνίστηκα όµως 
απεγνωσµένα και νίκησα...».3

1. Αγγ. Παναγιωτάτου, Ο αγώνας της ζωής µου, Αλεξάνδρεια, 1951, σ.4
* Η µελέτη αυτή αποτελεί µια εµπλουτισµένη µορφή εισήγησης που έγινε σε Διεθνές Συνέ-

δριο στην Αθήνα (Απρίλιος 1994) µε θέµα “Εκπαίδευση και Ισότητα Ευκαιριών”
** Καθηγήτρια στο Τµήµα Φιλοσοφίας και Παιδαγωγικής του ΑΠΘ
2. Ελισ. Μουτζάν-Μαρτινέγκου, Αυτοβιογραφία, Εισ. Σηµ. Κ. Πορφύρη, 1983, σ. 32 και σ. 

26
3. Αγγ. Παναγιωτάτου, ό.π.



26 27

Κοµβικό σηµείο της εισήγησης αυτής αποτελεί η επισήµανση ορισµένων µόνον 
θεµάτων από την ιστορία της γυναικείας εκπαίδευσης στο χώρο µας- εκείνων που 
έχουν σχέση µε τη συµµετοχή στο διδασκαλικό επάγγελµα- που στηρίζονται σε βιώ-
µατα γυναικών, κυρίως εκπαιδευτικών. Από την Ευανθία Καΐρη, την πρώτη επώνυµη 
δασκάλα µε συνεχή πνευµατική δράση- κάτω βέβαια από τη σκιά του αδερφού της4 
ως την Αγγελική Παναγιωτάτου, την πρώτη Υφηγήτρια (και κατόπιν Καθηγήτρια) στο 
Πανεπιστήµιο της Αθήνας5.

Η ιδεολογία για τις χωριστές και απόλυτα προσδιορισµένες σφαίρες δραστηρι-
ότητας των δύο φύλων βοήθησε, κατά το 19ο αιώνα, στην αποδοχή και προώθηση 
της διδασκαλίας ως κατάλληλης εργασίας για τις γυναίκες.6 Η διδασκαλία όµως, ως 
χώρος γυναικείας εργασίας, παρουσίασε στο 19ο αιώνα το εξής παράδοξο: αποτέ-
λεσε την πρώτη κοινωνικά αποδεκτή πληρωµένη εργασία για γυναίκες χαµηλών και 
µεσαίων στρωµάτων, µέσα σε µία κοινωνία οργανωµένη ιδεολογικά σε άκαµπτες 
κατηγορίες φύλου. Το επάγγελµα της δασκάλας, δηλαδή, αποτέλεσε την πρώτη 
πρόκληση στη δοµή που είχε παγιώσει εντελώς ξεχωριστές σφαίρες δραστηριότη-
τας για άνδρες και γυναίκες.7 

Στην ιστορία της γυναικείας εκπαίδευσης γενικότερα, και του διδασκαλικού 
επαγγέλµατος ειδικότερα, διαγράφονται µε σαφήνεια δύο περίοδοι: α) Η περίοδος 
από τις πρώτες ως τις τελευταίες δεκαετίες του 19ου αιώνα, στην οποία η βασική 
εκπαίδευση γίνεται πλατιά αποδεκτή και η διδασκαλία στην προσχολική και πρωτο-
βάθµια εκπαίδευση προσδιορίζεται ως η κατάλληλη εργασία για τις γυναίκες (1830 
- 1880).8

β) Η περίοδος από τις τελευταίες δεκαετίες του 19ου αιώνα και εξής (1880-
1930) στην οποία αρχίζει να γίνεται εµφανής κάποιος “κίνδυνος” στην εκπαίδευση 
µε την επαγγελµατική εξέλιξη και την αύξηση του αριθµού των διδασκαλισσών από 
τη µία, και τη διεκδίκηση συµµετοχής των γυναικών στη δηµόσια δευτεροβάθµια και 
τριτοβάθµια εκπαίδευση από την άλλη.9

Η καθιέρωση της υποχρεωτικής δηµοτικής εκπαίδευσης για όλα τα παιδιά µε τη 
νοµοθεσία του 1834 δηµιούργησε πολλές ανάγκες για εκπαιδευτικούς και των δύο 

4. Βλ. σχετική βιβλιογραφία στο Κ. Ξηραδάκη, Ευανθία Καΐρη (1799-1866), Αθήνα, 1984.
5. Αγγ. Παναγιωτάτου, ό.π.
6. Σ. Ζιώγου-Καραστεργίου, «“Φρονίµους δεσποινίδας και αρίστας µητέρας”: στόχοι Παρθε-

ναγωγείων και εκπαιδευτική πολιτική στον 19ο αιώνα», Πρακτικά Διεθνούς Συµποσίου µε 
θέµα Ιστορικότητα της παιδικής ηλικίας και της νεότητας, Αθήνα, 1986, σσ.479-496.

7. Ε. Βαρίκα, Η εξέγερση των κυριών: η γένεση µιας φεµινιστικής συνείδησης στην Ελλάδα 
1833-1907, Αθήνα, 1987.

8. Σ. Ζιώγου-Καραστεργίου, Η Μέση Εκπαίδευση των κοριτσιών στην Ελλάδα (1830-1893), 
Αθήνα, Ι.Α.Ε.Ν., 1986. 

9. Σ. Ζιώγου-Καραστεργίου, Γυναίκες και Ανώτατη Εκπαίδευση στην Ελλάδα, Θεσσαλονίκη, 
1988. 



26 27

φύλων. Η ρύθµιση αυτή, σε συνδυασµό µε την ιδεολογία για τη διαφοροποίηση στην 
εκπαίδευση αγοριών και κοριτσιών, έκανε από πολύ νωρίς αισθητή την ανάγκη συµ-
µετοχής των γυναικών στο διδασκαλικό επάγγελµα. Η αναγκαιότητα αυτή αποτέλεσε 
πρόκληση στην κυρίαρχη ιδεολογία για τις διαφορετικές σφαίρες δραστηριότητας 
των δύο φύλων, όσο και αν ο µισθός των γυναικών ήταν χαµηλότερος και οι συνθή-
κες εργασίας ιδιαίτερα δύσκολες για τις γυναίκες.10 Ένας από τους λόγους που η 
διδασκαλία έγινε αποδεκτή ως καθαρά “γυναικείο επάγγελµα” σ’ αυτή την πρόωρη 
περίοδο ήταν το ότι όριζε το σχολείο ως συνέχεια της οικογένειας. Το επιχείρηµα 
ότι το σχολείο αποτελούσε τη συνέχιση της οικογένειας φαίνεται ότι χρησιµο-
ποιήθηκε επίσης για να δικαιολογήσει την εµπειρία της διδασκαλίας για τις νέες 
γυναίκες που θα δίδασκαν µερικά χρόνια πριν παντρευτούν και ξεκινήσουν τη δική 
τους οικογένεια. Θεωρώντας το σχολείο ως προέκταση της οικογένειας, ορίζεται η 
διδασκαλία ως η πλέον κατάλληλη απασχόληση για την ειδική φύση των γυναικών, µε 
τη µεγαλύτερη ευαισθησία, την αγάπη για τα παιδιά, την ευγένεια και ανεκτικότητα 
του χαρακτήρα τους. Από τα µέσα του 19ου αιώνα και εξής µία νέα επαγγελµατική 
διάσταση προέκυψε για τις νέες δασκάλες, µε σηµαντικές προεκτάσεις για το ρόλο 
και την κοινωνική τους παρουσία. Η απαγόρευση της συνεκπαίδευσης από το 1852 
και εξής, ο χωρισµός των δηµοτικών σχολείων σε αρρένων και θηλέων, καθώς και 
η λειτουργία πολλών ιδιωτικών Παρθεναγωγείων, έδωσαν την ευκαιρία σε πολλές 
ικανές δασκάλες να αναλάβουν θέσεις Διευθυντριών στα σχολεία και να διαδραµα-
τίσουν πιο ουσιαστικό εκπαιδευτικό και κοινωνικό ρόλο.

Η εικόνα των διδασκαλισσών στο 19ο αιώνα περιέχει, λοιπόν, αρκετές αντιφά-
σεις. Από τη µία η διδασκαλία θεωρήθηκε ως αναµφισβήτητα γυναικεία απασχόληση, 
συνδεδεµένη στενά µε το ρόλο της γυναίκας ως µητέρας και ο γνωστός καταµε-
ρισµός της εργασίας κατά φύλα έδωσε έµφαση σε αυτή τη γνωστή δοµή. Από την 
άλλη πλευρά όµως, η διδασκαλία προσέφερε στις γυναίκες οικονοµική ανεξαρτησία 
µε σχετικά καλούς (αν και άνισους) µισθούς, υπευθυνότητα στο επάγγελµα µε την 
ανάληψη διευθυντικών θέσεων και ενίσχυε, παράλληλα, την κοινωνική τους θέση και 
παρουσία στην τοπική κοινωνία. Αυτές οι πραγµατικότητες έχουν συνδεθεί, στο 19ο 
αιώνα, σε µεγάλη έκταση µε τη διπλή θέση των διδασκαλισσών. Ο πρώτος ρόλος 
της απλής δασκάλας αντανακλά τη θέση της γυναίκας ως συζύγου και µητέρας, 
ενώ η δεύτερη πιο δυναµική εικόνα της διεκδίκησης επαγγελµατικής σταδιοδροµίας 
συνδέθηκε µε τις ανύπαντρες δασκάλες. Γάµος - οικογενειακή ζωή και επάγγελµα 
αποτέλεσαν, µε τον τρόπο αυτό, ιδιότητες ασυµβίβαστες και οι δασκάλες στο 19ο 
αιώνα έπρεπε να επιλέξουν τη µητρότητα ή την εργασία11 Οι αντιφάσεις όµως συνε-
χίζονται. Ενώ, δηλαδή, θεωρήθηκε η διδασκαλία ως ένας κατάλληλος ρόλος για τις 

10. Σ. Ζιώγου-Καραστεργίου, Η Μέση Εκπαίδευση…, ό.π., σσ.165-175.
11. Σ.Ζιώγου-Καραστεργίου, Η Μέση Εκπαίδευση…, ό.π., σ.173 και “Αι έγγαµοι διδασκάλισ-

σαι”, Εφηµερίς των κυριών, αρ. 1018 (15-29 Μαρτίου 1912) και “Η εργασία των υπάν-
δρων”, Εφηµ. Εστία, 30 Μαρτίου 1911. 



28 29

ανύπαντρες γυναίκες, υπήρχε συχνά µία διάχυτη υποψία για προσωπική αποτυχία 
εκείνων που επέλεγαν την επαγγελµατική αντί της οικογενειακής ζωής. Έτσι, ενώ 
για τις περισσότερες δασκάλες η αγαµία αποτελούσε προσωπική επιλογή, συχνά 
χαρακτηρίζονται µε αρνητικό τρόπο ως νευρωτικές, µοναχικές, ανικανοποίητες, 
γενικά ως ανδρική έλλειψη. Ένα µόνο χαρακτηριστικό παράδειγµα: Σε άρθρο της 
εφηµερίδας “Εµπρός” του 1903 µε τίτλο “Εικών Διδασκαλίσσης” διαβάζουµε: «…και 
εισέρχοµαι µετ’ ολίγον εις το πρώτον ΔηµοτικόνΣχολείον το οποίον έτυχεν έµπρο-
σθέν µου. Βλέπω έναν κύριον σπανόν, βλοσυρόν µε ολίγα γενάκεια και ένα είδος 
αντεριού…Είσθε ο διδάσκαλος; ερωτώ δειλώς. – Είµαι η διδασκάλισσα, κύριε».12

Από τις τελευταίες δεκαετίες του 19ου αιώνα, η κατάργηση της αλληλοδιδακτι-
κής µεθόδου και η καθιέρωση των συνδιδακτικών σχολείων (µε πολλές τάξεις, και 
δασκάλους και δασκάλες) σε συνδυασµό µε τις νέες παιδαγωγικές κατευθύνσεις 
και την αστικοποίηση, επηρέασαν την οργάνωση των σχολείων σε µία πιο συστηµα-
τική-γραφειοκρατική κατεύθυνση. Έτσι, καθώς η οργάνωση των σχολείων βασιζόταν 
όλο και περισσότερο στο ιδεώδες του επαγγελµατισµού και της ορθολογιστικής επι-
χείρησης, ξέφευγε σταδιακά από το παλιότερο ιδανικό της θεώρησης του σχολείου 
ως προέκταση της οικογένειας, της ιδεολογίας δηλαδή που έβλεπε τη διδασκαλία 
των γυναικών ως επέκταση του ρόλου τους από το σπίτι στο σχολείο. Η νέα αυτή 
οργάνωση των Δηµοτικών σχολείων και η λειτουργία πολλών Ανώτερων ιδιωτικών 
Παρθεναγωγείων πρόσφεραν µεγάλες ευκαιρίες στις γυναίκες εκπαιδευτικούς να 
καταλάβουν ένα σηµαντικό αριθµό διευθυντικών θέσεων στα δηµόσια και ιδιωτικά 
σχολεία θηλέων και σε ορισµένες, µε αυξηµένα προσόντα, να διεκδικήσουν και να 
καταλάβουν ανώτερες θέσεις στην εκπαιδευτική ιεραρχία, όπως Επιθεωρήτριες Δη-
µοτικών σχολείων θηλέων. Η άνοδος των γυναικών εκπαιδευτικών σε διευθυντικές 
και ανώτερες θέσεις της εκπαιδευτικής ιεραρχίας συνδυάζεται, την εποχή αυτή, 
µε τη διεκδίκηση ίσης αµοιβής και βελτίωσης των συνθηκών εργασίας, µέσα από 
γυναικείες οµάδες πίεσης αρχικά και πιο οργανωµένους γυναικείους συλλόγους στη 
συνέχεια.13 Συνοπτικά, η ιδεολογία που θεωρούσε ότι η δασκάλα ακολουθούσε την 
αληθινή της φύση διδάσκοντας στο σχολείο ως επέκταση του σπιτιού, ανατράπηκε 
από τις εξής αλλαγές: α) από την ολοένα αυξανόµενη απαίτηση για βελτίωση της 
εκπαίδευσης των κοριτσιών, β) από την ανάπτυξη ενός γραφειοκρατικού σχολικού 
συστήµατος, γ) από την άνοδο ικανών γυναικών εκπαιδευτικών σε διευθυντικές και 
ανώτερες θέσεις και δ) από τη διάδοση των πρώτων φεµινιστικών αιτηµάτων.

Θεωρούµε ενδιαφέρον, όµως, να επισηµάνουµε στο σηµείο αυτό ότι, όταν, στις 
αρχές του αιώνα µας, οι γυναίκες εκπαιδευτικοί κέρδισαν το δικαίωµα να εργάζονται 
µετά το γάµο, έχασαν σταδιακά ένα µέρος της παλιάς τους δύναµης και του επαγ-
γελµατισµού που είχαν κατακτήσει, παρά τον υποβιβασµό της ανύπαντρης δασκά-

12. “Εικών διδασκαλίσσης”, Εφηµ. Εµπρός, 8 Μαΐου 1903. 
13. Πρόκειται για την οµάδα της Καλ. Παρρέν µε την «Εφηµερίδα των Κυριών» από το 1889 και 

το «Σύνδεσµο υπέρ των Δικαιωµάτων της γυναικός» από το 1920 και εξής.



28 29

λας. Στη δεύτερη αυτή φάση, οι δασκάλες χαρακτηρίζονται ως µη αποτελεσµατικές, 
διχασµένες ανάµεσα στο σπίτι και την εργασία.

Στο επίπεδο της δευτεροβάθµιας και της τριτοβάθµιας εκπαίδευσης τώρα, ο 
σύνδεσµος που αναγνωρίστηκε ανάµεσα στα σχολεία της Μέσης και Ανώτατης 
εκπαίδευσης αναφερόταν, σε ένα πρώτο στάδιο, σχεδόν αποκλειστικά στα πρότυπα 
εργασίας των ανδρών, αφού οι κοπέλες αποκλείστηκαν από τη φοίτηση στα Ελληνικά 
Σχολεία και τα Γυµνάσια, το Απολυτήριο των οποίων οδηγούσε στο Πανεπιστήµιο. 
Η λογική, λοιπόν, της ισότητας των ευκαιριών στο θέµα αυτό χωλαίνει και αποκα-
λύπτεται ότι από το 19ο αιώνα εντοπίζονται στο εκπαιδευτικό σύστηµα ουσιαστικές 
ασυνέπειες. Είναι εµφανές ότι η ιδιαιτερότητα της γυναικείας εκπαίδευσης που 
προσπαθεί να συνδυάσει το χώρο της εργασίας µε το χώρο του σπιτιού έδωσε έµφα-
ση στις ασυνέπειες του εκπαιδευτικού συστήµατος το οποίο περιόριζε τις µαθήτριες 
σε σχολεία οργανωµένα περισσότερο µε στόχο την κοινωνική αποτελεσµατικότητα, 
αφού κύριος στόχος των ιδιωτικών Παρθεναγωγείων ήταν η µόρφωση της πλούσιας-
αστής οικοδέσποινας. Το σύστηµα οργάνωσης των Παρθεναγωγείων στο 19ο αιώνα 
ήταν, σε γενικές γραµµές, ακαδηµαϊκό, µη πρακτικό και αντι-επαγγελµατικό, ενώ 
κυριότερα προβλήµατα στη λειτουργία τους θεωρούνται εκείνα της ανάµιξης των 
κοινωνικών τάξεων και των µορφωτικών επιπέδων. “Τα κορίτσια µας αρχοντεύο-
νται”, παραπονούνται γονείς µαθητριών της Φιλεκπαιδευτικής Εταιρείας, ενώ η 
µελλοντική δασκάλα παρακολουθεί το ίδιο πρόγραµµα διδασκαλίας µε τη µαθήτρια 
εκείνη που ενδιαφέρεται µόνον για µια γενική, φιλολογική και κοινωνική µόρφωση 
(γαλλικά, πιάνο, δαντέλες και ποικίλµατα, φιλολογικές γνώσεις κ.ά.). Σε γενικές 
γραµµές, η λειτουργία των Παρθεναγωγείων, φανερώνει ότι στο 19ο αι. δεν υπήρχαν 
για τις µαθήτριες τέτοιου είδους επαγγελµατικοί και εκπαιδευτικοί σύνδεσµοι, µε 
µοναδική εξαίρεση την εκπαίδευση της δασκάλας. Σε σύγκριση µε την εκπαίδευση 
των αγοριών, λοιπόν, η εκπαίδευση των θηλέων οδηγούσε σε λιγότερο αναγκαία και 
απτά οικονοµικά αποτελέσµατα. 

Στις τελευταίες δεκαετίες του 19ου αιώνα όµως, παρουσιάζεται έντονο το ενδι-
αφέρον των Ελληνίδων για συµµετοχή στη Δευτεροβάθµια και Ανώτατη εκπαίδευση. 
Απόφοιτες των Ανώτερων Παρθεναγωγείων, ξεπερνώντας τα τυπικά εµπόδια, κατορ-
θώνουν να εξασφαλίσουν, µετά από εξετάσεις, Απολυτήριο Γυµνασίου και µετά από 
το 1890 και εξής έχουµε τις εγγραφές των πρώτων φοιτητριών στο Πανεπιστήµιο 
της Αθήνας. Η Ιωάννα Στεφανόπολι εγγράφεται το 1890 στη Φιλοσοφική Σχολή και 
οι αδελφές Αγγελική και Αλεξάνδρα Παναγιωτάτου στην Ιατρική το 1892.14 Την ίδια 
εποχή, πολλά Παρθεναγωγεία άρχισαν να επιδιώκουν υψηλή ακαδηµαϊκή κατάρτιση 
κοντά στο κοινωνικό γόητρο. Διαµορφώνεται µε τον τρόπο αυτό σταδιακά, κυρίως 
στις αρχές του αιώνα µας, µία διαφοροποίηση στην οργάνωση των Παρθεναγωγείων, 
διαφοροποίηση που βασιζόταν σε εκπαιδευτικούς κανόνες που προσπαθούσαν να 

14. Για τους αριθµούς των πρώτων φοιτητριών (1890-1920) και τις επιλογές τους βλ. Σ. Ζιώ-
γου-Καραστεργίου, Γυναίκες και Ανώτατη Εκπαίδευση…, ό.π.



30 31

συνδυάσουν τις επαγγελµατικές-ακαδηµαϊκές και τις κοινωνικές προτεραιότητες 
της εκπαίδευσης των κοριτσιών. Οι κανονισµοί γνωστών Παρθεναγωγείων επιση-
µαίνουν µε έµφαση την προσπάθεια που καταβάλλεται στο συγκεκριµένο ίδρυµα να 
ενωθεί το υψηλό ακαδηµαϊκό επίπεδο µε την κοινωνική αναγνώριση. Στο σηµείο, 
αυτό, βέβαια, πρέπει να επισηµανθεί η ιδιοτυπία της γυναικείας εκπαίδευσης και το 
γεγονός ότι ο ερευνητής δυσκολεύεται συχνά να προσδιορίσει µε ακρίβεια τον τύπο 
του σχολείου και τους εκπαιδευτικούς στόχους που επιδιώκει, γιατί δεν υπάρχουν 
αυστηρά διαχωριστικά όρια στα διάφορα τµήµατα του ίδιου Παρθεναγωγείου. Γεγο-
νός είναι ότι τα Ανώτερα τµήµατα µε τις γυµνασιακές τάξεις επιδιώκουν σταδιακά 
την πλήρη εξοµοίωση στον τρόπο λειτουργίας µε τα δηµόσια Γυµνάσια αρρένων. 
Από τις διακηρύξεις των σχολείων αυτών φαίνεται καθαρά η προσπάθεια που κα-
ταβάλλουν να µη χάσουν το κοινωνικό τους γόητρο και να κατορθώσουν παράλληλα 
να επιτύχουν υψηλά ακαδηµαϊκά επίπεδα. Ιδιαίτερη έµφαση φαίνεται πως δίνεται 
στο οικογενειακό περιβάλλον που εξασφαλίζει το σχολείο και στην αυστηρότητα της 
σχολικής ζωής.

Παράλληλα µε τις συστηµατικές απαιτήσεις για βελτίωση της γυναικείας εκπαί-
δευσης και την αναδιοργάνωση του τρόπου λειτουργίας των Ανώτερων Παρθεναγω-
γείων, οι Ελληνίδες διεισδύουν, στις αρχές του αιώνα µας, και στα δευτεροβάθµια 
σχολεία των αρρένων εξασφαλίζοντας, χωρίς να προηγηθεί ειδική νοµοθετική ρύθ-
µιση, την εγγραφή τους στα δηµόσια Ελληνικά σχολεία και Γυµνάσια των αρρένων 
και διεκδικώντας την ανοχή της κοινωνίας στο θέµα της συνεκπαίδευσης. Η λύση 
δηλαδή στο αδιέξοδο, που έχει δηµιουργηθεί µε την υπερπληθώρα διδασκαλισσών, 
δίνεται από τις ίδιες τις µαθήτριες µε κάποιο «ριζοσπαστικό» τρόπο, χωρίς το 
Υπουργείο να δώσει επίσηµα σχετική άδεια, φανερώνοντας τι άλλο παρά τη διαφο-
ρετική επιλογή τους;15 

Τα δηµόσια σχολεία δευτεροβάθµιας εκπαίδευσης, όµως, καθώς και η φοίτηση 
στο Πανεπιστήµιο πρόσφεραν στις µαθήτριες ένα θεσµικό περιβάλλον διαφορετικό 
από εκείνο των Παρθεναγωγείων, αφού τις εφοδίασε µε ένα επιπρόσθετο ρεπερ-
τόριο ικανοτήτων και αξιών. Παράλληλα, όµως, όπως φαίνεται από τις πηγές της 
εποχής, οι µαθήτριες που επιδιώκουν υψηλές ακαδηµαϊκές επιδόσεις, καθώς και 
οι πρώτες φοιτήτριες αντιµετωπίζουν στην προσωπική τους ζωή το δίληµµα και τις 
αντινοµίες που, πολύ επιτυχηµένα, ονοµάστηκε “διπλή προσαρµογή”.16 Έπρεπε δη-
λαδή να αποδεικνύουν συνέχεια στους άλλους και στον εαυτό τους τη θηλυκότητά 
τους µέσα στη µη θηλυκή φύση των προσπαθειών τους, σε µία εποχή µάλιστα που 
συνεχώς επισείεται ο κίνδυνος της δηµιουργίας “κοινωνικού κυκεώνα” και υπάρχει 

15. Σ. Ζιώγου-Καραστεργίου, «Η µικτή εκπαίδευση στα δευτεροβάθµια σχολεία στην Ελλάδα: 
προοπτικές και δηµόσιες συζητήσεις από τις αρχές του αιώνα µας µέχρι σήµερα», στο: Β. 
Δεληγιάννη-Σ. Ζιώγου, Εκπαίδευση και φύλο: ιστορική διάσταση και σύγχρονος προβλη-
µατισµός, Θεσσαλονίκη, 1993, σσ. 193-208. 

16. Σ. Ζιώγου-Καραστεργίου, Γυναίκες…, ό.π., σ. 57.



30 31

έντονη δυσπιστία απέναντι στη λόγια γυναίκα. Για το Σουρή π.χ., η σοφή γυναίκα απο-
τελεί «περίεργόν τι τέρας που ’ναι µισή γυναίκα και το µισό γοργόνα»17, ενώ ένας 
µικρός µαθητής θεωρεί, στα 1890, ως απαγορευτικό στοιχείο για τη φοίτησή του στο 
Νηπιαγωγείο την προοπτική των συµµαθητριών του να εγγραφούν στο Πανεπιστήµι-
ο.18 Δεν είναι τυχαίο, λοιπόν, ούτε µπορούµε να αφήσουµε ασχολίαστο το γεγονός 
ότι την ίδια εποχή αναπτύσσεται µε γρήγορους ρυθµούς η φιλολογία που θεωρούσε 
τις γυναίκες ανίκανες για φιλοσοφικο-οικονοµική και πολιτική σκέψη, φιλολογία που 
στηρίχθηκε σε λογικοφανή και επιστηµονικά τεκµηριωµένα επιχειρήµατα και για την 
ενίσχυση της οποίας επιστρατεύθηκε ακόµα και η ευγονική προβάλλοντας το δίληµ-
µα ανάµεσα σε «γερές µητέρες» και «ασθενικές διανοούµενες».19 Η ιστορία της 
γυναικείας εκπαίδευσης στη χώρα µας επιβεβαιώνει τις νοµοθετικά επιβεβληµένες 
ανισότητες, που υποστηρίχθηκαν όµως και από πολύ λιγότερο τυπικούς µηχανι-
σµούς. Και ενώ οι τυπικοί περιορισµοί που επιβλήθηκαν από την κεντρική κυβέρνηση 
µεταβλήθηκαν σταδιακά και βελτιώθηκαν, οι άτυποι έλεγχοι παρέµειναν µεγαλύτερο 
διάστηµα και, σε ορισµένες περιπτώσεις, ενδυναµώθηκαν. Ένα µόνον ενδεικτικό 
παράδειγµα από τα Πρακτικά της Ελληνικής Βουλής του 1929. Σε ερώτηση του A. 
Παπαναστασίου και του βουλευτή A. Παπά προς τον Βενιζέλο για τη σκοπιµότητα 
της διατήρησης Παρθεναγωγείων στα εκπαιδευτικά νοµοσχέδια του 1929 και στην 
απορία του γιατί, µε το ίδιο σκεπτικό, η κυβέρνηση δεν ιδρύει και Αρρεναγωγεία η 
απάντηση του Βενιζέλου είναι: «Δι’ εµέ, κ. συνάδελφε, το σχολείον αυτό των θηλέων 
είναι σχολείον επαγγελµατικόν, και τούτο, διότι ένα από τα επαγγέλµατα, το σπου-
δαιότερον διά µίαν γυναίκα, είναι να είναι µητέρα και νοικοκυρά του σπιτιού της…Τί 
θέλετε να το κάµω διά τον άνδρα; διά να τον µάθω να είναι άνδρας;»20 

Μέσα στο χρονικό πλαίσιο λοιπόν που γίνεται γνωστή και στη χώρα µας η θε-
ωρία του κοινωνικού Δαρβινισµού και αρχίζουν να διαχέονται και να συζητιούνται 
οι απόψεις του G. Stanley-Hall από την Αµερική και του S. Freud από την Ευρώπη, 
οι πρώτες µορφωµένες Ελληνίδες αγωνίστηκαν και νίκησαν. Μετά την είσοδο της 
πρώτης φοιτήτριας στη Φιλοσοφική Σχολή το 1890, η Σχολή που συγκεντρώνει στη 
συνέχεια το µεγαλύτερο αριθµό φοιτητριών είναι η Ιατρική. Η Ιατρική Σχολή κατέχει 

17. Γ. Σουρής, “Αι σοφαί γυναίκες”, Ποικίλον Ηµερολόγιον του 1892, Αθήνα, 1891. 
18. Ο διωγµός των φοιτητριών.

- Μαµά!… δεν πηγαίνω πλειά στο Νηπιαγωγείο, γιατί έρχονται και κορίτσια.
- Και τι µ’ αυτό;
- Δε θέλω να είµαι µαζί µε φοιτητρίας!
Εφηµ. “Το Άστυ”, 1896.

19. Σ. Ζιώγου-Καραστεργίου, «Φρονίµους…», ό.π.
20. Εφηµερίς των Συζητήσεων της Βουλής, 10/1 έως 3/7/1929, και Σ.Μπουζάκης, Εκπαι-

δευτικές Μεταρρυθµίσεις στην Ελλάδα, Πρωτοβάθµια και Δευτεροβάθµια Γενική και 
Τεχνικοεπαγγελµατική Εκπαίδευση, Τόµ.Α΄Μεταρρυθµιστικές προσπάθειες 1913-1929, 
Αθήνα, Gutenberg, Γ΄έκδ. 2002, σ. 783.



32 33

την πρώτη θέση στην ιστορία της Ανώτατης Εκπαίδευσης των γυναικών στην Ελλάδα 
και για το λόγο ότι έχει να παρουσιάσει τις πρώτες γυναίκες Υφηγήτριες. Η Αγγελική 
Παναγιωτάτου και η ΄Αννα Κατσίγρα είναι οι πρώτες Ελληνίδες που κατέκτησαν τον 
τίτλο της Υφηγήτριας, η πρώτη το 1908 και η δεύτερη το 1911.21 Η διεκδίκηση του 
τίτλου της υφηγήτριας από την Αγγελική Παναγιωτάτου το 1908 αποτέλεσε, για την 
ακαδηµαϊκή κοινότητα, πεδίο νέων αµφισβητήσεων. Συναντά, πρώτα, την αντίδραση 
µιας οµάδας φοιτητών: «...αποδοκιµάζεται η Παναγιωτάτου, η επιστηµονικά µορφω-
µένη γυναίκα από τους φοιτητές του Πανεπιστηµίου µας» σχολιάζεται στο «Νου-
µά».22 Η Σύγκλητος του Πανεπιστηµίου, µετά από κάποιους προβληµατισµούς που 
θεωρούσαν «υπερβολικήν την απαίτησιν», ανεγνώρισε «διά µεγάλης πλειοψηφίας το 
δικαίωµα της υφηγεσίας των γυναικών», θέτοντας όµως, σύµφωνα µε τον τύπο της 
εποχής, συγκεκριµένους περιορισµούς: «Κατά πληροφορίας τας οποίας ελάβωµεν 
παρά των κ.κ.Καθηγητών δεν δύνανται αι υφηγήτριαι να διορισθώσι καθηγήτριαι, 
διότι αντίκειται εις την γενικήν διάταξιν του Νόµου απαγορεύουσαν να καταλάβω-
σιν αι γυναίκες δηµοσίας θέσεις».23 Τα σχόλια αυτά είναι ενδεικτικά του κλίµατος 
µέσα στο οποίο διεκδίκησαν επιστηµονική εξέλιξη και επαγγελµατική σταδιοδροµία 
οι γυναίκες. Στον αγώνα αυτό, βέβαια, των Ελληνίδων υπάρχουν και οι «σύµµαχοι» 
που χαρακτηρίζουν τη σχετική κίνηση «πρόοδο» και «εξέλιξη». «Αι Ελληνίδες δεν 
αστειεύονται», σχολιάζει αρθρογράφος της «Πινακοθήκης». «Εισήλθον ως φοιτήτρι-
αι εις το Πανεπιστήµιον, εξήλθον δοκτορέσσαι και τώρα ζητούν να εισέλθουν πάλιν 
ως υφηγήτριαι όµως».24 Σε κείµενα της εποχής, τέλος, µε εµφανή δόση ειρωνίας 
προφητεύονται «τα µελλούµενα»: «...Λοιπόν οι κ.κ.καθηγηταί ας παρασκευασθούν 
να δεχθούν το αναπόδραστον. Αργά ή γρήγορα θ’ αποκτήσουν και συναδέλφους µε 
φουστάνια. Κατ’ αρχάς αι ανδρικαί των προλήψεις θα θεωρήσουν την συνεργασίαν 
ταύτην ως υποβιβάζουσαν την επιστήµην και την σοβαρότητα του Πανεπιστηµίου, 
αλλ’ έπειτα θα συνηθίσουν και δεν θα έχουν καν όρεξιν να γελάσουν, όταν αι καθη-
γήτριαι θα προσέρχονται να διδάξουν ευρισκόµεναι εις ενδιαφέρουσαν κατάστασιν. 
Εις όλα συνηθίζουν οι άνθρωποι. Και άµα γίνη η αρχή, δεν θα είναι δύσκολο να προΐ-
δη τις την ηµέραν καθ’ ήν το Πανεπιστήµιόν µας θα γίνη γυναικείον κατάστηµα».25

21. Σ. Ζιώγου-Καραστεργίου, Γυναίκες…, ό.π., σσ. 82-84.
22. Λιγεία «Κάτι για τη χειραφέτηση», Ο Νουµάς, 8 του Φλεβάρη 1909.
23. «Η χθεσινή συνεδρίασις της Πανεπιστηµιακής Συγκλήτου. Αι γυναίκες Υφηγήτριαι», Εµπρός, 

25 Μαΐου 1908.
24. Πινακοθήκη, έτ. Η΄ (Ιούνιος-Ιούλιος 1908), σ. 94.
25. Διαβάτης «Αι Καθηγήτριαι», Εµπρός, 28 Μαΐου 1908.



32 33

Το έµφυλο αξίωµα του επιθεωρητή∗

Νούτσος Χαράλαµπος**

Σύµφωνα µε την πρόσφατη απόφαση του ΥΠΕΠΘ για τον “ορισµό και τοποθέτηση 
Σχολικών Συµβούλων Πρωτοβάθµιας Εκπαίδευσης” (2-4-2003), τις 50 θέσεις συµ-
βούλων “Προσχολικής Αγωγής” κατέλαβαν 50 γυναίκες-νηπιαγωγοί, ενώ για τις 300 
θέσεις συµβούλων “Δηµοτικής Εκπαίδευσης” επιλέχθηκαν µόνο 64 δασκάλες, δηλ. 
περίπου 21% του συνολικού αριθµού των θέσεων.

Μόνο µια συνολική και συστηµατική διερεύνηση των δεδοµένων αυτής της επι-
λογής θα επέτρεπε να κατανοήσουµε και να ερµηνεύσουµε επαρκώς αυτή την πολύ 
γενική εικόνα της κατανοµής των θέσεων σχολικών συµβούλων ως προς το φύλο. 
Δεν είναι, ωστόσο, εδώ αυτό το αντικείµενο της µελέτης µας. Εδώ θα επιχειρήσουµε 
να δείξουµε µόνο πως οι σχέσεις των γυναικών εκπαιδευτικών µε διοικητικά-επο-
πτικά αξιώµατα στην πρωτοβάθµια εκπαίδευση είναι αποτέλεσµα σύνθετων ιστο-
ρικο-κοινωνικών παραγόντων, που προσδιορίζουν συχνά µε τρόπο αντιφατικό την 
επίσηµη εκπαιδευτική πολιτική σε θέµατα διοίκησης-εποπτείας. Η αµέσως επόµενη 
περίπτωση από την ιστορία της νεοελληνικής εκπαίδευσης εκφράζει ανάγλυφα µια 
κρίσιµη στιγµή αυτών των σχέσεων.

I. Η συγκυρία της Απελευθέρωσης (1944-1946)

Μετά το τέλος του λεγόµενου Δευτέρου Παγκοσµίου Πολέµου, η Ελλάδα, παρό-
λο που βρέθηκε στο πλευρό των νικητών, διέγραψε µια πολύ διαφορετική κοινωνικο-
πολιτική τροχιά από εκείνη που θα γνωρίσουν πολλές από τις νικήτριες ευρωπαϊκές 
χώρες. Τα γεγονότα που ονοµάστηκαν “Δεκεµβριανά” (1944), η στρατιωτική και 
πολιτική ήττα της Εαµικής Αριστεράς (συµφωνία της Βάρκιζας) και η προϊούσα 

* Δηµοσιεύεται για πρώτη φορά.
** Καθηγητής στο τµήµα Φιλοσοφίας, Παιδαγωγικής και Ψυχολογίας του Πανεπιστηµίου 

Ιωαννίνων.



34 35

εξάπλωση της “λευκής τροµοκρατίας” (1945) καθόρισαν αποφασιστικά την έκβαση 
των κοινωνικο-πολιτικών εξελίξεων έως την έναρξη του εµφυλίου πολέµου (1946). 
Σ’ αυτό το ίδιο χρονικό διάστηµα η βρετανική πολιτική για την (και στην) Ελλάδα 
στόχευε πρώτιστα στην κοινωνική και πολιτική συντριβή του ΕΑΜ, µε την πολιτική 
ανάδειξη και συσπείρωση όλων εκείνων των φιλελεύθερων αστικών δυνάµεων από 
τους δυο προπολεµικούς πολιτικούς σχηµατισµούς (“Φιλελεύθεροι” και “Λαϊκοί”). 
Μέσα σ’ αυτό το πλαίσιο οι λεγόµενες “κεντρώες” πολιτικές δυνάµεις άσκησαν 
περίπου για οχτώ µήνες (από το Γενάρη του 1945 έως και το Μάρτη του 1946) τη 
δοτή κυβερνητική εξουσία τους. Ειδικότερα για το θέµα µας, η λεγόµενη “κορυφή” 
του σχολικού µηχανισµού εξέφρασε µε συνέπεια και σε µεγάλη έκταση αυτές τις 
“κεντρώες” πολιτικές δυνάµεις και επιχείρησε, συχνά µε τρόπο αντιφατικό, να 
εφαρµόσει µια σύστοιχη εκπαιδευτική πολιτική.1

Ένας από τους πρώτους στόχους αυτών των δυνάµεων ήταν, από το ένα µέρος, 
η “εκκαθάριση” των διοικητικών-εποπτικών λειτουργιών της εκπαίδευσης από στε-
λέχη και θιασώτες της µεταξικής δικτατορίας και των κατοχικών κυβερνήσεων και, 
από το άλλο, µια νέα αναδιοργάνωση του σχολικού µηχανισµού για την εξασφάλιση 
του ελέγχου αυτών των λειτουργιών. Έτσι ιδρύεται η “Γενική Διεύθυνσις Παιδείας” 
µε διευθυντή τον Ε. Π. Παπανούτσο (Νοέµβριος 1944), καταργείται το κατοχικό 
“Εκπαιδευτικόν Συµβούλιον”, απολύονται τα µέλη του και στη θέση του συνιστάται 
το “Κεντρικόν Διοικητικόν και Γνωµοδοτικόν Συµβούλιον Εκπαιδεύσεως” (ΚΔΓΣΕ) µε 
δέκα τακτικά και δύο αιρετά µέλη (1-12-1944). Μ’ αυτούς τους δυο νέους θεσµούς 
επιχειρήθηκε από τις “κεντρώες” δυνάµεις ένας σύστοιχος αναπροσανατολισµός 
της εκπαιδευτικής πολιτικής.

Το καλοκαίρι του 1945 ο υπουργός Παιδείας Δ. Μπαλάνος θα ζητήσει µε έγ-
γραφό του να µελετήσει το ΚΔΓΣΕ ποιος είναι ο καταλληλότερος τρόπος διορισµού 
επιθεωρητών της δηµοτικής εκπαίδευσης. Το ΚΔΓΣΕ θα συνεδριάσει γι’ αυτό το 
θέµα µόλις στις αρχές του 1946. Μια σειρά από ειδικά θέµατα θα απασχολήσουν τα 
µέλη του: Από τον τρόπο επιλογής των επιθεωρητών, το περιεχόµενο και το είδος 
του διαγωνισµού έως τις προϋποθέσεις συµµετοχής σ΄ αυτόν. Ένα από αυτά τα 
ειδικά θέµατα, που προέκυψαν κατά τη συζήτηση ήταν το επόµενο: “Εάν θα επιτρα-
πή και εις διδασκαλίσσας να καταλαµβάνωσι το αξίωµα του επιθεωρητή”. Στο θέµα 
αυτό, όπως µπορούµε να υποθέσουµε από τα σωζόµενα επίσηµα πρακτικά,2 έγινε 
διεξοδική συζήτηση και διατυπώθηκαν δύο αντιτιθέµενες απόψεις. Σύµφωνα µε την 
πρώτη, οι δασκάλες θα πρέπει να αποκλειστούν από το διαγωνισµό για την επιλογή 
επιθεωρητών. Για τη δεύτερη, αντίθετα, θα πρέπει να συµµετάσχουν ισότιµα µε τους 
άνδρες συναδέλφους τους. Και οι δυο αποτυπώθηκαν σε γραπτά σηµειώµατα. Η 

1. Βλ. διεξοδικά Χαράλαµπος Νούτσος. Ο δρόµος της καµήλας και το σχολείο. Η εκπαιδευτική 
πολιτική στην Ελλάδα: 1944-1946. Βιβλιόραµα. Αθήνα 2003.

2. Αντλώ από το κείµενο της Πράξης αρ. 7 (8 Ιανουαρίου 1946) των επίσηµων πρακτικών 
(ανέκδοτα) των τακτικών συνεδριών του ΚΔΓΣΕ.



34 35

πρώτη υποστηρίχθηκε από άνδρα εκπαιδευτικό σύµβουλο (τον Ι. Σκουτερόπουλο)3 

και η δεύτερη από γυναίκα εκπαιδευτικό σύµβουλο (την Ειρήνη Παϊδούση).4 
Θα αναλύσουµε εδώ σύντοµα το περιεχόµενο αυτών των δύο διισταµένων από-

ψεων καθώς και την τελική απόφαση του ΚΔΓΣΕ, για να µπορέσουµε στη συνέχεια 
να επισηµάνουµε και να διερευνήσουµε καταρχήν τους συγκεκριµένους λόγους για 
τους οποίους δεν αναγνωρίστηκε θεσµικά το δικαίωµα των γυναικών να γίνονται 
επιθεωρήτριες του δηµοτικού σχολείου και να υπογραµµίσουµε συνακόλουθα τις 
µακροχρόνιες επιπτώσεις αυτής της απόφασης στην αναπαραγωγή των έµφυλων 
διακρίσεων στην εποπτική-διοικητική λειτουργία του δηµοτικού σχολείου.

II. Η ρητορική και η ιδεολογία των απόψεων

Τέσσερα είναι τα βασικά σηµεία, που συγκροτούν τη συλλογιστική των απόψεων 
του Ι. Σκουτερόπουλου:

1. Σπεύδει να δηλώσει προεξαγγελτικά πως και ο ίδιος “αγαπά την ισότητα” όσο 
κι εκείνοι που την “αγαπούν τα µέγιστα”. Μ’ αυτή τη ρητή δήλωση πίστης τοποθετεί 
τον εαυτό του στους θιασώτες των ισονοµιστικών αιτηµάτων και έτσι προκαταβολι-
κά καθιστά αναποτελεσµατική κάθε ενδεχόµενη αµφισβήτηση της ιδεολογικής του 
αφετηρίας. 

2. Υιοθετεί και τονίζει στη συνέχεια την κυρίαρχη γραφειοκρατική αντίληψη για 
τη ρητή διάκριση ανάµεσα στο χαρακτήρα των δηµόσιων (κρατικών) θέσεων και στην 
υπηρεσία που προσφέρουν σ’ αυτές τα φυσικά πρόσωπα. Εµφανίζεται έτσι και πάλι 
θιασώτης της αστικής αντίληψης για την ουδέτερη, υπερ-ατοµική λειτουργία της 
δηµόσιας διοίκησης – άρα και του σχολείου. 

3. Με αφετηρία αυτά τα δύο σηµεία µεταβαίνει σε µια περιγραφή της “γυναικείας 
φύσης”. Θα υποστηρίξει, λοιπόν, πως σωµατικά χαρακτηριστικά της γυναίκας, που 
σχετίζονται µε την αναπαραγωγική διαδικασία του ανθρώπινου είδους (η “γνωστή 
κατά µήνα αιµόρροια”, η εγκυµοσύνη, ο τοκετός, η λοχεία και ο θηλασµός των τέ-
κνων της) την καθιστούν αδύναµη και την εµποδίζουν να πράξει, όσα κάθε φορά και 

3. Είχε διοριστεί το 1930 (υπουργία Γ. Παπανδρέου) µέλος του Ανώτατου Εκπαιδευτικού Συµ-
βουλίου. Στην κατοχή έγινε πρόεδρός του και απολύθηκε το Φλεβάρη του 1945 (υπουργία 
Κ. Άµαντου). Ξαναπήρε τη θέση του στο ΚΔΓΣΕ, µε προσφυγή στο Συµβούλιο Επικρατείας, 
το Δεκέµβρη του 1945. Καθαρευουσιάνος, συντάχθηκε από νωρίς µε τις θέσεις του Ν. 
Εξαρχόπουλου, καθηγητή της Παιδαγωγικής στη Φιλοσοφική Σχολή του Πανεπιστηµίου 
Αθηνών.

4. Τακτικό µέλος του πρώτου δεκαµελούς ΚΔΓΣΕ (Μάρτης 1945). Είχε εργαστεί για πολλά 
χρόνια σε ιδιωτικό εκπαιδευτήριο και ήταν πτυχιούχος των Παιδαγωγικών Επιστηµών του 
Πανεπιστηµίου της Λοζάννης. Δηµοτικίστρια, συντάχθηκε µε τις απόψεις του Α. Δελµούζου 
και του Ε. Παπανούτσου.



36 37

µάλιστα “ ανά πάσαν στιγµήν” απαιτεί το αξίωµα του επιθεωρητή και το “συµφέρον 
της υπηρεσίας”. Τα χαρακτηριστικά αυτά, που καθορίζουν εξάλλου τον “φυσικό της 
προορισµό” στην κοινωνία (“περιποίησις νηπίων τέκνων”, αποφυγή επικίνδυνων 
καταστάσεων και παντοειδών πειρασµών), δεν επιτρέπουν στις δασκάλες να γίνουν 
επιθεωρήτριες. Με δυο λόγια η εποπτεία-διοίκηση της εκπαίδευσης είναι έργο έξω 
από τη γυναικεία φύση, “λόγω ακριβώς ταύτης της σωµατικής φύσεως της γυναικός, 
αλλ’ όχι ολίγον και της παροµαρτούσης ψυχικής”. Απόδειξη, συνεχίζει ο ίδιος, οι 
πολλές άδειες που ζητούν και παίρνουν οι δασκάλες. Υπάρχουν, εξάλλου, υψηλό-
τερα, ευγενέστερα και ωφελιµότερα ιδανικά στη ζωή “προς τα οποία η γυνή είναι 
προωρισµένη και πρέπει να αποβλέπη”. Με δυο λόγια, γυναίκα επιθεωρήτρια του 
δηµοτικού σχολείου συνεπάγεται τελικά καταστροφή του συµφέροντος της υπηρεσί-
ας και παραβίαση ή καταστρατήγηση της απαίτησης για ισότητα. 

4. Όταν λοιπόν ο Σκουτερόπουλος προβάλλει εδώ εµφαντικά τον καταµερισµό 
εργασίας και εξουσίας κατά φύλα στην εκπαίδευση, ως άµεση συνέπεια ή απόρροια 
των φυσιολογικών και ανατοµικών διαφορών µεταξύ ανδρών και γυναικών, δεν ανα-
παράγει απλώς µια πασίγνωστη παραδοσιακή ιδεολογία, µε την οποία δικαιολογείται 
και νοµιµοποιείται η εξαρτηµένη οικογενειακή θέση των γυναικών (µητρότητα εντός 
της οικογένειας)· στοχεύει πρώτιστα, µε βάση αυτήν την ιδεολογία του βιολογικού 
ντετερµινισµού, να ανασχέσει θεσµικά την επικείµενη αµφισβήτηση ενός αποφα-
σιστικού ανδροκρατούµενου κρίκου στο σχολικό µηχανισµό: Τη διοίκηση-εποπτεία. 
Πρόκειται άραγε µόνο για προσπάθεια να µην απειληθούν γενικώς τα παγιωµένα 
συµφέροντα της ανδρικής κυριαρχίας στο διοικητικό-εποπτικό επίπεδο του σχο-
λείου ή αυτή η απειλή προσλαµβάνει αναγκαστικά πολύ συγκεκριµένο και ιδιαίτερο 
περιεχόµενο και µόνο έτσι µπορεί να ερµηνευτεί ιστορικά; Γιατί, µ’ άλλα λόγια, 
ξανατέθηκε τότε, στις αρχές του 1946, αυτό το ζήτηµα και ποιες αλλαγές συσχετι-
σµού δυνάµεων εντός του σχολικού µηχανισµού θα συνεπέφερε µια θετική για τις 
δασκάλες λύση του; 

5. Ο ίδιος ο Σκουτερόπουλος θα δώσει το µίτο της απάντησης µε την ακροτε-
λεύτια αποστροφή της παρέµβασής του: Σήµερα είναι “έτι µάλλον επιβεβληµένος ο 
διορισµός [ως επιθεωρητών] αρρένων δηµοδιδασκάλων”, γιατί “µεγάλη ηθική κρίσις 
διέπει τον όλον ηµών εθνικόν και κοινωνικόν βίον”. Θα δούµε πιο κάτω το κοινωνικο-
πολιτικό περιεχόµενο αυτού του ευφηµισµού της “ηθικής κρίσεως” και το σύστοιχο 
διακύβευµα της ρητορικής του.

Στη γραπτή παρέµβασή της η Ειρήνη Παϊδούση θα επιχειρήσει να καταρρίψει 
ένα προς ένα τα επιχειρήµατα του συναδέλφου της, µένοντας τόσο στο πεδίο της 
συλλογιστικής του όσο κυρίως έξω από αυτό. Έξι βασικά σηµεία συνθέτουν την 
αντιρρητική συλλογιστική της: 

1. Δεν υιοθετεί τον όρο “γυναικεία φύση”, χρησιµοποιώντας µόνο τους όρους 
“σωµατική διάπλασις” και “φυσικός προορισµός” της γυναίκας. Αυτές οι δυο 
διατυπώσεις, µόλο που δεν οδηγούν σε µια ριζική απόρριψη της ιδεολογίας του 
βιολογικού ντετερµινισµού, της επιτρέπουν, ωστόσο, να υποβαθµίσει κατά πολύ τις 



36 37

διαφορές κατά φύλο και να τις θεωρήσει µόνο ως “σηµεία τινά µειονεξίας εν σχέσει 
προς τους άρρενας συναδέλφους”. Της επιτρέπουν κυρίως να ιστορικοποιήσει την 
έννοια της µητρότητας, τονίζοντας ρητά πως όλες οι δυσχέρειες µετάβασης της 
επιθεωρήτριας σε αποµακρυσµένα και δυσπρόσιτα µέρη θα εξαλειφθούν σύντοµα 
µε την εποχή της “ανακαινίσεως και ανασυγκροτήσεως”, που έχει κιόλας ανοιχτεί 
µε το τέλος του παγκοσµίου πολέµου.

2. Στο επιχείρηµα του συνοµιλητή της, πως η γυναίκα επιθεωρήτρια συνεπάγε-
ται υπηρεσιακές δυσλειτουργίες και καταστρατήγηση του ισονοµιστικού αιτήµατος, 
αντιπαραθέτει τη βάσιµη υπόθεση πως δεν αναµένει µεγάλη προσέλευση γυναικών 
στο διαγωνισµό και συνακόλουθα ανάλογη επιλογή επιθεωρητριών. Γι αυτό και στον 
έµµεσα ειρωνικό αντίλογό της κρίνει πως µπορεί να υπάρξει δυνατότητα από το 
υπουργείο να δοθεί στις δυο-τρεις επιθεωρήτριες µια εκπαιδευτική περιφέρεια µε 
λίγες γεωφυσικές και συγκοινωνιακές δυσχέρειες.

3. Τα αµέσως προηγούµενα επιχειρήµατα επιτρέπουν τώρα στην Παϊδούση να 
βγει από το πεδίο του αντιπάλου της. Αναπτύσσει έτσι τη θέση πως η συµµετοχή 
των γυναικών σε επαγγέλµατα, τα οποία παλιότερα θεωρούνταν αποκλειστικά αν-
δρικά, δεν επέφερε ούτε διάλυση της οικογένειας ούτε κοινωνικές καταστροφές. 
Αντίθετα, µάλιστα, είναι “φυσικό και σωτήριο” να συµµετέχει σ’ όλα αυτά η γυναίκα, 
γιατί ακριβώς δεν είναι δυνατό “µόνος ο ανήρ να κρατήση τα οικονοµικά βάρη”. Στη 
µεταφυσική ιδεολογία της “γυναικείας φύσης” του Σκουτερόπουλου αντιπαραθέτει 
τώρα η Παϊδούση τον σωτήριο ρεαλισµό της έµφυλης ισοτιµίας στην αντιµετώπιση 
των αναπόδραστων οικονοµικών αναγκαιοτήτων.

4. Δεν πρόκειται µόνο για υποθετικό επιχείρηµα. Για την Παϊδούση, η γυναίκα 
στάθηκε στην πράξη ισάξια και ισότιµη µε τον άνδρα στον “πολυσχιδή αγώνα, τον 
οποίον απήτησεν ο παγκόσµιος πόλεµος” και αντιµετώπισε µε το ίδιο σθένος τη 
ζωή και το θάνατο στο γενικό συναγερµό που προκάλεσε ο “εµφύλιος πόλεµος”.5 

Αφού, λοιπόν, δοκιµάστηκε έµπρακτα η προσφορά της σ’ όλα τα πεδία της “ζωής 
και της επιστήµης”, µε ποια λογική θα αποκλειστεί η συµµετοχή της τώρα “κατά την 
ανόρθωσιν των ερειπίων” και µάλιστα σε πεδίο – εννοεί το σχολείο – “εγγίζον τον 
ιδιαίτερον αυτής προορισµόν;”.

5. Όλα αυτά δεν συνεπάγονται βέβαια χαριστική πράξη επιλογής, µια και όσες 
δασκάλες θα επιλεγούν επιθεωρήτριες έχουν “κανονίσει”, πέρα από τα θέµατα των 
τυπικών και ουσιαστικών προσόντων, και τα “οικογενειακά τους καθήκοντα”. Γι’ αυτό 
και µια τέτοια δασκάλα µπορεί να προσέλθει στο διαγωνισµό σε ηλικία που έχει πια 
“στερεώς συγκεντρωµένην πείραν ζωής, εργασίας, ανθρώπων και πλήρη ικανότητα 
αναµετρήσεως των υποχρεώσεων αυτής και δυνατοτήτων”.

6. Μένει, τέλος, αυτό καθαυτό το θέµα των “ιεραρχικών σχέσεων υφισταµένων 
και προϊστάµενης Αρχής”. Κι εδώ η Παϊδούση επιστρατεύει αφενός το συγκριτικό 

5. Εάν αυτή η διατύπωση στο κείµενο των Πρακτικών είναι ακριβής, πρέπει να υποθέσουµε ότι 
εννοεί τα λεγόµενα «Δεκεµβριανά».



38 39

επιχείρηµα της παράλληλης κοινωνικής εξέλιξης στο ίδιο σηµείο πολιτισµού µε την 
“άλλη Ευρώπη” – άρα θα πειθαρχήσουν οι δάσκαλοι στις επιθεωρήτριες, όπως ήδη 
οι καθηγητές στη γυναίκα γυµνασιάρχη – και αφετέρου αντιστρέφει υπέρ αυτής το 
επιχείρηµα της “ υπό πάντων οµολογουµένης γυναικείας διαισθήσεως και διακριτι-
κότητος” στην ορθή τοποθέτηση και εξοµάλυνση των πιο λεπτών ηθικών ζητηµάτων, 
τα οποία µπορεί να προκύψουν ανάµεσα σε δασκάλους.

III. Η απόφαση και η ερµηνεία της

Στα επίσηµα πρακτικά δεν καταγράφονται οι παρεµβάσεις των υπόλοιπων µελών 
του ΚΔΓΣΕ. Διαβάζουµε µόνο πως «επί του θέµατος τούτου µετά συζήτησιν και 
ανταλλαγήν γνωµών» πέντε σύµβουλοι τάχθηκαν µε την άποψη του Ι. Σκουτερό-
πουλου κι άλλοι τόσοι µε την αντίθετη άποψη της Ειρήνης Παϊδούση. Αποτέλεσµα: 
Ισοψηφία.

Δεν είναι γνωστό αν προτάθηκε η αναποµπή του θέµατος σ’ άλλη συνεδρία του 
ΚΔΓΣΕ. Ξέρουµε, όµως, πως οι δασκάλες θα εξακολουθήσουν να υφίστανται τις 
προπολεµικές διακρίσεις σ’ αυτό το πεδίο, εξαιτίας µιας παγιωµένης διαδικαστικής 
και µόνο γραφειοκρατικής πρακτικής. Επειδή υπέρ της πρώτης άποψης ψήφισε και ο 
προεδρεύων σ’ αυτήν την τακτική συνεδρίαση του ΚΔΓΣΕ, κρίθηκε από τους συµβού-
λους ότι «εσχηµατίσθη πλειοψηφία υπέρ της αρνητικής απόψεως του θέµατος και 
εις το καταρτισθέν σχέδιον [της προκήρυξης] αναγράφεται ότι εις τον διαγωνισµόν 
δικαιούνται να µετάσχωσι µόνον άρρενες δηµοδιδάσκαλοι». Με την καθιερωµένη 
πρακτική της διπλής ψήφου του προεδρεύοντος!

Το ΚΔΓΣΕ διχάστηκε. Μια πρώτη ερµηνεία αυτού του διχασµού θα µπορούσε να 
διατυπωθεί ως εξής: Τα πέντε ανώτατα στελέχη (όλοι άνδρες) της εκπαίδευσης, που 
στέρησαν µε την ψήφο τους το δικαίωµα στις δασκάλες να λάβουν µέρος στο δια-
γωνισµό, ενεργοποιούν µε την προσφυγή στην αντίληψη για την ιδιαίτερη “γυναικεία 
φύση”, όλες τις συναφείς ρυθµίσεις του Μεσοπολέµου, που ίσχυαν (τυπικά) ακόµη.6 
Ακριβώς το ίδιο είχε συµβεί κάµποσους µήνες νωρίτερα µε τις γυναίκες σχολιάτρους, 
οι οποίες, σύµφωνα µε την τροποποίηση του προηγούµενου µεταξικού νόµου, «δεν 
καταλαµβάνουσι θέσιν υγειονοµικού επιθεωρητού, ούτε ανατίθεται αυταίς τοιαύτα 
καθήκοντα»7. Με δυο λόγια, κι αυτή η απόφαση δεν ήταν τίποτε περισσότερο από 
µια επιµέρους έκφραση της συντηρητικής ιδεολογίας του κοινωνικού καταµερισµού 
εργασίας κατά φύλα. Γιατί, πράγµατι, οι ιδεολογίες δεν πεθαίνουν εύκολα, ιδιαίτερα 
όταν η νοµιµοποίηση των συµφερόντων παραµένει σε πολλούς επιτακτική.

6. Έφη Αβδελά, Δηµόσιοι υπάλληλοι γένους θηλυκού. Καταµερισµός της εργασίας κατά φύλα 
στον δηµόσιο τοµέα, 1908-1955. Ίδρυµα Έρευνας και Παιδείας της Εµπορικής Τράπεζας 
της Ελλάδος, Αθήνα 1990, σ. 148-149.

7. Βλ. Α.Ν. 196, ΦΕΚ, τχ Α΄, αρ. 60, 16-3-1945.



38 39

Μια τέτοια ερµηνεία είναι ίσως ορθή στη γενικότητά της, επειδή ακριβώς παρα-
κάµπτει την ανάλυση του συγκεκριµένου. Γιατί καταρχήν το διακύβευµα δεν αφορά 
στην ενεργοποίηση ή µη των σχετικών ρυθµίσεων. Ούτε ο Σκουτερόπουλος επικα-
λείται τις πολεµικές απαγορεύσεις8 ούτε η Παϊδούση θυµίζει την πρόσφατη κύρωση 
από την Ελλάδα του γνωστού χάρτη του Ο.Η.Ε.9 Το διακύβευµα της απόφασης του 
ΚΔΓΣΕ είναι συνεπώς διαφορετικό.

Η εγγραφή αυτού του θέµατος για συζήτηση στις 8 Γενάρη του 1946, πεντέµισι 
δηλ. µήνες από τη σχετική έγγραφη παραγγελία του υπουργείου Παιδείας, δεν µπο-
ρεί να αποδοθεί ούτε σε προηγούµενο φόρτο εργασίας του ΚΔΓΣΕ ούτε στην τύχη. 
Αντίθετα, µια σειρά από ενδείξεις συνηγορούν για τη σκόπιµη επιλογή αυτής της 
ηµεροµηνίας: Καταρχήν απουσίαζε, λόγω ασθενείας, ο πρόεδρος του Συµβουλίου 
(Ν. Καραχρίστος), η δεύτερη γυναίκα εκπαιδευτική σύµβουλος, Σοφία Γιδεών (µόλο 
που στην αρχή της συνεδρίας αναγράφεται παρούσα) και άλλα τέσσερα µέλη του 
οργάνου. Κατά δεύτερο λόγο, η συζήτηση του θέµατος ορίστηκε µία µέρα πριν από 
τη λήξη των εργασιών της ιδρυτικής συνέλευσης της Διδασκαλικής Οµοσπονδίας, 
όταν δηλ. θα µπορούσε να διαφανεί και να γνωστοποιηθεί ο ιδεολογικός και πολιτι-
κός προσανατολισµός της πλειοψηφίας των αντιπροσώπων και όταν, ειδικότερα, δεν 
θα ήταν χρονικά δυνατό η απόφαση του ΚΔΓΣΕ ν’ αποτελέσει αντικείµενο συζήτησης 
και κριτικής στη συνέλευση της Οµοσπονδίας. 

Από την πρώτη κιόλας µέρα της ιδρυτικής συνέλευσης (5-1-1946) ήταν ήδη 
γνωστό, µε βάση τις ψηφοφορίες για την εκλογή προεδρείου, πως η πλειοψηφία 
των συνέδρων κάλυπτε ένα ευρύ φάσµα φιλελεύθερων δηµοκρατών, σοσιαλιστών 
και κυρίως κοµµουνιστών δασκάλων. Όλοι αυτοί, που εξέλεξαν στις 9-1-1946 την 
προσωρινή Διοίκηση της Οµοσπονδίας, αγνοούν την απόφαση του ΚΔΓΣΕ για τον 
αποκλεισµό των γυναικών από το αξίωµα του επιθεωρητή κι έτσι δε θα µπορέσουν 
να την εντάξουν στα “επαγγελµατικά” τους αιτήµατα, τα οποία ήταν επόµενο να 
βρίσκονται στον αντίποδα της κυβερνητικής λογικής (υπουργία Γ. Αθανασιάδη-
Νόβα).10 

Αντίθετα, τα µέλη του ΚΔΓΣΕ γνωρίζουν από τις αρχές του Δεκέµβρη (1945) 
πότε θα συγκληθεί η ιδρυτική συνέλευση της Οµοσπονδίας και ποιοι συντονίζουν 
αυτήν την πρωτοβουλία. Γνωρίζουν έτσι πως σ’ αυτή την πρωτοβουλία συµµετέχουν 
και πέντε δασκάλες, µέλη του διοικητικού συµβουλίου της προπολεµικής Διδασκα-
λικής Οµοσπονδίας.11 Υποθέτουν, ωστόσο, και κάτι πιο σηµαντικό για τη λειτουργία 
του σχολείου: Πως όχι µόνο οι δάσκαλοι αλλά και οι δασκάλες στην πλειοψηφία τους 

8. Της αναγκαστικής νοµοθεσίας του 1935 (υπουργία Θ. Τουρκοβασίλη). Βλ. ΦΕΚ, τχ Α΄, αρ. 
519, 2-11-1935 και αρ. 570, 20-11-1935.

9. Διακήρυσσε, ως γνωστόν, ανάµεσα σ’ άλλα, «την ισότητα των δικαιωµάτων ανδρών και 
γυναικών» Βλ. ΦΕΚ, τχ Α΄, αρ. 242, 29-9-1945.

10. Βλ. προς το παρόν, Χαράλαµπος Νούτσος, ό.π., σ. 145-147.
11. Στο ίδιο, σ.144, σηµ. 201.



40 41

µέσα στο καµίνι του αντιφασιστικού αγώνα είχαν αποµακρυνθεί πολιτικά και ιδεολο-
γικά από τις προπολεµικές και µεταπολεµικές εκδοχές της Δεξιάς. Όλα, λοιπόν, τα 
προηγούµενα συνέβαλαν ασφαλώς στην επιλογή της συγκεκριµένης ηµεροµηνίας 
για τη συζήτηση αυτού του θέµατος.12 

Αν για τους συµβούλους Δ. Μισυρλή, Χ. Γκιτάκο και Α. Παπαγεωργακόπουλο 
είναι ίσως ευεξήγητη η σύµπλευσή τους µε τις απόψεις του Ι. Σκουτερόπουλου, 
αντίθετα η τοποθέτηση και η αποφασιστική ψήφος του προεδρεύοντα Η. Λάγιου, τον 
οποίο ο ίδιος ο Ευ. Παπανούτσος θεωρούσε “καλό του φίλο” και τον συναριθµούσε 
στα “προοδευτικά και ικανά µέλη” του ΚΔΓΣΕ13, παραµένει δυσερµήνευτη. 

Μπορούµε, ωστόσο, να διατυπώσουµε την υπόθεση πως αυτή η οµάδα των εκ-
παιδευτικών συµβούλων, που αντιτάχθηκε στο δικαίωµα να γίνουν και οι δασκάλες 
επιθεωρήτριες, µετέφρασε, σ’ αυτή τη συγκυρία της βαθύτατης κοινωνικο-πολιτικής 
σύγκρουσης, την παραδοσιακή ιδεολογία του κοινωνικού καταµερισµού εργασίας 
κατά φύλα σε αποτελεσµατικό πολιτικό όπλο. Γιατί αυτοί οι σύµβουλοι γνώριζαν καλά 
πως η είσοδος ενός ορισµένου αριθµού επιθεωρητριών στο πεδίο της σχολικής 
διοίκησης-εποπτείας δε θα τροποποιούσε µόνο την παγιωµένη ιεραρχία ανάµεσα 
στα φύλα αλλά, σε συνδυασµό µε νεοδιορισµένους επιθεωρητές θα µπορούσε να 
αναπροσανατολίσει ευδιάκριτα τη σύστοιχη λειτουργία του σχολικού µηχανισµού 
προς όφελος αντιδεξιών πολιτικών δυνάµεων.

Γιατί συγκεκριµένα, οι δασκάλες που θα µπορούσαν τυπικά και ουσιαστικά να 
γίνουν επιθεωρήτριες δεν ανήκαν πολιτικά και ιδεολογικά στο συνασπισµό των 
πολιτικών κοµµάτων της Δεξιάς. Οι επικείµενες βουλευτικές εκλογές, που είχαν 
προβλεφθεί από το Νοέµβριο κιόλας του 1945 χωρίς τη συναίνεση του ενοποιηµέ-
νου Λαϊκού Κόµµατος14, χρωµάτισαν έτσι πιο καθαρά το πολιτικό διακύβευµα της 
ιδεολογίας του έµφυλου διαχωρισµού και της ιεράρχησης στη διοικητική-εποπτική 
λειτουργία του σχολείου. Ίσως αύξησαν συνάµα και τους φόβους του προεδρεύοντα 
για το δικό του υπηρεσιακό µέλλον στην άγνωστη µετεκλογική συγκυρία.15

Στις αρχές του 1946 ήταν ακόµη φανερό πως ανάµεσα στους εκπαιδευτικούς 
της πρωτοβάθµιας εκπαίδευσης και στην λεγόµενη «κορυφή» του σχολικού µηχα-
νισµού, ανεξάρτητα αν σ’ αυτήν βρέθηκαν εκπρόσωποι «κεντρώων» δυνάµεων ή 
προσκείµενοι σε συντηρητικές πολιτικές δυνάµεις των Λαϊκών, δεν υπήρξε µόνο 

12. Η προηγούµενη τακτική συνεδρία του ΚΔΓΣΕ έγινε στις 4 Γενάρη 1946.
13. Ε.Π. Παπανούτσος, Αποµνηµονεύµατα, Φιλιππότης, Αθήνα 1982, σ. 40 και 51 αντίστοιχα.
14. Ηλίας Νικολακόπουλος, Η καχεκτική δηµοκρατία. Κόµµατα και εκλογές, 1946-1967, 

Πατάκης, Αθήνα 2001, σ. 58.
15. Ο Η. Λάγιος είχε «επιβιώσει» υπηρεσιακά από το 1930 (Γενικός Επιθεωρητής) έως το 

1943 (Γενικός Γραµµατέας του κατοχικού υπουργείου Παιδείας), και ως την απόλυση-ανα-
διορισµό του ως εκπ. συµβούλου, το Μάρτη του 1945 (µε παρέµβαση ασφαλώς του «καλού 
του φίλου» Ε. Παπανούτσου).



40 41

διαφορετικός βηµατισµός. Υπήρξε κυρίως διάσταση ως προς το κεντρικό κοινωνι-
κοπολιτικό διακύβευµα του «ποίος τις πρέπει να είναι ο δάσκαλος». Η έκβαση της 
συζήτησης στο ΚΔΓΣΕ για την ισοτιµία των γυναικών στο πεδίο της σχολικής διοίκη-
σης-εποπτείας εκφράζει ασφαλώς µια εκδοχή της πολλαπλής ευρύτερης σύγκρου-
σης για το περιεχόµενο και το είδος αυτού του κρίσιµου ερωτήµατος.

IV. Η κατάληξη

Λίγο καιρό αργότερα, δηλ. αµέσως ύστερα από την ήττα των «κεντρώων» πολιτι-
κών δυνάµεων στις βουλευτικές εκλογές της 31ης Μαρτίου 1946, δεν υπάρχουν πια 
περιθώρια να επανέλθει το θέµα στο νέο συντηρητικό ΚΔΓΣΕ, όπου τώρα κυριαρχεί 
ο Ι. Σκουτερόπουλος, ούτε ασφαλώς στο «Λαϊκό» υπουργείο Παιδείας του Α. Παπα-
δήµου. Έτσι, είναι επόµενο στους 33 νέους επιθεωρητές, που διορίστηκαν χωρίς 
διαγωνισµό µε βάση το άρθρο 10 του γνωστού Θ΄ ψηφίσµατος, να µη συµπεριληφθεί 
γυναίκα.16 Η παρέµβαση-καταγγελία αριστερών γυναικείων οργανώσεων για τον 
αποκλεισµό των γυναικών από το αξίωµα του επιθεωρητή, την ίδια ακριβώς περίοδο 
(Μάης 1946)17, δεν έχει κάποιο πρακτικό αποτέλεσµα. Ούτε καν στη Διδασκαλική 
Οµοσπονδία, που θα περιέλθει κι αυτή (τον Ιούλιο της ίδιας χρονιάς) στα χέρια των 
«εθνικοφρόνων» δασκάλων.18

Θα πρέπει να περάσουν τριάντα ολόκληρα χρόνια για να διαπιστώσουµε τη συµπερί-
ληψη τριών µόνο επιθεωρητριών Β΄ ανάµεσα σ’ άλλους 183 άντρες συναδέλφους τους, 
µε βάση το µεταπολιτευτικό νόµο 309 του 1976.19 Η ελληνική κοινωνία και συνακόλουθα 
η εκπαίδευσή της δεν ήταν ασφαλώς όµοια µ’ εκείνη των απαρχών του εµφύλιου πο-
λέµου. Θα πρέπει, ωστόσο να περάσουν σχεδόν άλλα τριάντα χρόνια από τη λεγόµενη 
«Μεταπολίτευση» (1974), για ν’ αµφισβητηθεί σε µεγάλη έκταση το έµφυλο αξίωµα του 
επιθεωρητή µε τη σηµερινή εκδοχή του σχολικού συµβούλου. Στη διάρκεια αυτής της 
τελευταίας περιόδου οι δασκάλες των δηµοτικών σχολείων της χώρας (δηµόσιων και 
ιδιωτικών) θα προσεγγίζουν το 60% του συνόλου των εκπαιδευτικών της πρωτοβάθµιας 
εκπαίδευσης. Παραµένει, βέβαια, ανοικτό το ερώτηµα, αν αυτή η αµφισβήτηση και η 
συνακόλουθη γυναικεία πλειοψηφία στους εκπαιδευτικούς της πρώτης βαθµίδας έχουν 
τροποποιήσει και σε ποιο βαθµό άλλες κυρίαρχες αντιλήψεις και πρακτικές για και στο 
σχολείο. Αυτό είναι, ωστόσο, µια άλλη ενδιαφέρουσα ιστορία…

16. Βλ. τον κατάλογο των διορισµένων επιθεωρητών στο: Στέφανος Μ. Φίλος, Το χρονικό ενός 
θεσµού. Διοίκηση και εποπτεία της εκπαίδευσης κατά την τελευταία 150/ετία. 1832-
1982, Αθήνα 1984, σ. 111.

17. Έφη Αβδελά, ό.π., σ. 149 και 191.
18. Χαράλαµπος Νούτσος, ό.π., σ. 147-151.
19. Βλ. τον κατάλογο αυτής της κατηγορίας (Β) επιθεωρητών στο: Στέφανος Μ. Φίλος, ό.π., 

σ. 169-171.



42 43



42 43

Κερδίζοντας σεβασµό και εκτίµηση:
φύλο και κύρος στους εκπαιδευτικούς

της δευτεροβάθµιας εκπαίδευσης

Βασιλική Καντζάρα1

Εισαγωγή

Υπάρχει σχέση ανάµεσα στο φύλο ενός ατόµου και στο κύρος που αποκτά στο 
επάγγελµά του ή επάγγελµά της; Πώς αποκτάται το κύρος; Και τι εκτιµάµε σε έναν ή 
µια συνάδελφο; Τις ερωτήσεις αυτές έθεσα, όταν ξεκίνησα να µελετώ το φαινόµενο 
του κύρους κοινωνιολογικά. Η έρευνα εστίασε στο χώρο της δηµόσιας εκπαίδευσης 
µελετώντας το διδακτικό προσωπικό της δευτεροβάθµιας εκπαίδευσης στη σύγ-
χρονη Ελλάδα. Ειδικότερα, επικεντρωθήκαµε στη µελέτη της επαγγελµατικής τους 
ταυτότητας, έτσι όπως τη βιώνουν και την κρίνουν οι ίδιοι και οι ίδιες οι εκπαιδευ-
τικοί. Στο άρθρο αυτό θα αναφερθώ σε ορισµένα από τα αποτελέσµατα αυτής της 
έρευνας. Το κείµενο αποτελεί επεξεργασία της περίληψης που πρωτοδηµοσιεύτηκε 
το 2001 (Κantzara, 2001).

Για ποιο λόγο όµως θεωρείται ότι όντως υπάρχει σχέση φύλου και κύρους αφε-
νός και αφετέρου για ποιους λόγους µπορεί αυτή η σχέση να είναι προβληµατική; Οι 
σχετικές προσεγγίσεις στις κοινωνικές επιστήµες θεωρούν ότι υπάρχει στενή σχέ-
ση ανάµεσα στο φύλο ενός ατόµου (αν είναι άνδρας δηλαδή ή γυναίκα) και το κύρος 
που αποκτά κάποιος-κάποια (Murgatroyd, 1982, Ortner & Whitehead, 1981). Υποστη-
ρίζεται ιδιαίτερα ότι οι γυναίκες σε γενικές γραµµές κατέχουν χαµηλότερη κοινωνι-
κή θέση από ό,τι οι άνδρες και ίσως γι’ αυτόν το λόγο και το επάγγελµα που ασκούν 
(εκτός οικίας) να εκτιµάται λιγότερο από τα αντίστοιχα των ανδρών, τόσο στις ση-
µερινές κοινωνίες όσο και σε προηγούµενες (Σκουτέρη-Διδασκάλου, 1984, Faber, 
1988, Jansen 1987). Για πολλούς επιστήµονες, η χαµηλότερη εκτίµηση που χαίρουν 
οι γυναίκες σε σχέση µε τους άνδρες αποτελεί τον βασικότερο λόγο που οι γυναίκες 

1. Λέκτορας στο Τµήµα Κοινωνιολογίας στο Πάντειο Πανεπιστήµιο. 



44 45

εργαζόµενες µε δυσκολία «αναρριχώνται» στις υψηλότερες θέσεις των επαγγελµά-
των εκείνων που κατέχουν µια υψηλή κοινωνική θέση (Acker, 1991, Beechey, 1988, 
Bose, 1985, England, 1979, 1994, Epstein, 1971, Martin, 1992, Reskin, 1991). Ενώ 
δεν υπάρχει δηλαδή κανένας νόµος που να απαγορεύει ρητά στις γυναίκες σήµερα 
να γίνουν πρόεδροι κυβερνήσεων και κρατών, εν τούτοις λίγες είναι αυτές που 
φτάνουν σε τέτοια υψηλή θέση, και µάλιστα πρόσφατα κυρίως. (Το επιχείρηµα αυτό 
προέρχεται από κοινωνιολογικό κείµενο της δεκαετίας του 1970). 

Στην Ευρώπη σήµερα, η µισή σχεδόν εργατική δύναµη αποτελείται από γυναίκες, 
οι οποίες όµως κερδίζουν κατά µέσον όρο το 75% του µισθού των ανδρών (Eurostat, 
1999). Η «ψαλίδα» αυτή των µισθών, όπως αποκαλείται µικραίνει σταθερά από τη 
δεκαετία του 1970 (περίπου 65%) κι εφεξής, αλλά δεν έχει εξαλειφθεί ακόµα. Οι 
κοινωνικοί επιστήµονες ισχυρίζονται ότι γι’ αυτήν την άνιση κατάσταση ευθύνονται 
πολλοί παράγοντες. Απ’ αυτούς ξεχωρίζουµε “τα διπλά µέτρα και σταθµά µε τα 
οποία κρίνεται η ποιότητα της παρεχόµενης εργασίας ανάλογα µε το φύλο των 
εργαζοµένων, κατά τον ίδιο τρόπο που υπάρχουν διπλά µέτρα και σταθµά µε τα 
οποία κρίνεται η ηθική συµπεριφορά µε βάση το φύλο (Berger et al., 1980, Foschi, 
1992, Ridgeway & Diekema, 1992). Ευθύνεται, επίσης, εν µέρει και ο καταµερι-
σµός εργασίας στο εσωτερικό της οικογένειας, σύµφωνα µε τον οποίο οι γυναίκες 
συνήθως επωµίζονται περισσότερες ασχολίες απ’ ό,τι οι άνδρες (Oakley, 1972), 
κι αυτό να τους αφήνει λιγότερο ελεύθερο χρόνο να ασχοληθούν µε το επάγγελµα 
που ασκούν. Πολλά µέλη της επιστηµονικής κοινότητας, τέλος, θεωρούν ότι η ταυ-
τότητα ορισµένων επαγγελµάτων ορίζεται κοινωνικά ως ταυτόσηµη σχεδόν µε την 
ανδρική και γι’ αυτό αντιθετική, αν όχι συγκρουόµενη, προς τη γυναικεία (Marshall & 
Wetherell, 1989). Υπάρχουν κι άλλοι παράγοντες που µπορεί να ληφθούν υπόψη, το 
γεγονός όµως αυτό της διάκρισης, δηλαδή µε βάση το φύλο, έχει χαρακτηριστεί από 
επιστήµονες και πολιτικούς µε όρους όπως η «γυάλινη οροφή» ή «τα πατώµατα που 
κολλάνε» (Still, 1997). Ο πρώτος όρος υποδηλώνει ότι οι µηχανισµοί που εµποδίζουν 
την αναρρίχηση των γυναικών σε υψηλές θέσεις εργασίας δεν είναι ορατοί, ενώ ο 
δεύτερος ότι αυτοί οι µηχανισµοί όχι µόνο εµποδίζουν τις γυναίκες να αναρριχηθούν, 
αλλά τις καθηλώνουν κιόλας στις θέσεις τους.

Στο ελληνικό εκπαιδευτικό σύστηµα παρατηρούµε όµως ότι οι καθηγητές και οι 
καθηγήτριες είναι διοικητικά σε γενικές γραµµές ίσοι, από άποψη δηλαδή θέσης, 
µισθού και τίτλων σπουδών, που απαιτούνται για την εξάσκηση του επαγγέλµατος. 
Η διαβάθµιση και η υπαλληλική ιεραρχία στο χώρο της εκπαίδευσης (εκτός από τη 
διευθυντική θέση) έχει µια ιδιοµορφία σε σχέση µε άλλα επαγγέλµατα. Η διοικητική ή 
άλλη ιεραρχία δεν συνεπάγεται και δεν συνοδεύεται από ιεραρχική τοποθέτηση του 
ενός µέλους του διδακτικού προσωπικού απέναντι στο άλλο. Με περισσότερα, δηλα-
δή, δικαιώµατα ή άλλες δικαιοδοσίες, όπως συµβαίνει σε άλλες δηµόσιες υπηρεσίες. 
Από τα στατιστικά στοιχεία φαίνεται από µια πρώτη µατιά ότι το φύλο δεν παίζει ρόλο 
στην πρόσληψη στο επάγγελµα και στην εργασιακή εξέλιξη των εκπαιδευτικών στην 
επόµενη ιεραρχική βαθµίδα. Επιπλέον, παρατηρούµε ότι οι γυναίκες εκπαιδευτικοί 



44 45

αποτελούν στατιστικά πάνω από το 50% του συνόλου (Στατιστική της εκπαίδευσης, 
1993). Εν έτει 2004 η τάση αυτή συνεχίζεται, όπως δείχνουν τα στατιστικά στοιχεία 
στο Ευρωπαϊκό δίκτυο για την εκπαίδευση, Ευρυδίκη (www.eurydice.org).2 Όταν 
γίνονται προσλήψεις στην εκπαίδευση, συνήθως δεν γίνεται διάκριση εναντίον των 
γυναικών, λόγω του τρόπου προσλήψεων διδακτικού προσωπικού, είτε δηλαδή µε 
βάση την επετηρίδα (µέχρι το 1997 περίπου) είτε µε τις εξετάσεις µέσω του Ανώτα-
του Συµβουλίου Επιλογής Προσωπικού (ΑΣΕΠ) (από το 1998 κι εντεύθεν). Δεδοµένου 
ότι οι καθηγητές και οι καθηγήτριες είναι ίσοι από άποψη θέσης και προσόντων, η 
ερώτηση είναι, υπάρχει διαφορά στην εκτίµηση που χαίρουν οι άντρες και οι γυναίκες; 
Αν ναι, τότε σε ποια χαρακτηριστικά βασίζεται αυτή η διαφορά στην εκτίµηση;

Στην ενότητα που ακολουθεί θα αναφερθούµε εν συντοµία στο θεωρητικό και 
µεθοδολογικό πλαίσιο της έρευνας και ακολούθως στα αποτελέσµατα που είχαµε 
από την ανάλυση του ερευνητικού υλικού.

Η έρευνα: θεωρητικό και µεθοδολογικό πλαίσιο

Ο σκοπός της έρευνας αυτής είναι η διερεύνηση ενός φαινοµένου, δηλαδή το 
πώς αποκτάται και προσδίδεται το επαγγελµατικό κύρος, καθώς και η διερεύνηση 
της σχέσης κύρους και φύλου. Λόγω του σκοπού της, η εµπειρική έρευνα σχεδιά-
στηκε και έλαβε χώρα µε βάση την ποιοτική µεθοδολογική παράδοση στις κοινωνι-
κές επιστήµες (Rose, 1982).

Για την ανάλυση της σχέσης ανάµεσα στο φύλο και την απόκτηση κύρους στο 
χώρο εργασίας ερευνήθηκε η επαγγελµατική ταυτότητα των εκπαιδευτικών. Ο όρος 
επαγγελµατική ταυτότητα θεωρήθηκε ότι περιλαµβάνει τις εξής πλευρές: ένα επί-
πεδο αυτονοµίας στην εξάσκηση του επαγγέλµατος, ένα αποκλειστικό πεδίο γνώ-
σεων και µια ηθική διάσταση, όπως ανιδιοτέλεια και σχέσεις που διέπονται από κα-
νόνες δεοντολογίας (Goode, 1969). Είναι γνωστό ότι η εργασία των εκπαιδευτικών 
διακρίνεται από την προσπάθεια να διατηρούνται «καλές σχέσεις» µε τρεις κυρίως 
αποδέκτες: τους µαθητές και τις µαθήτριες, τους/τις συναδέλφους και το σχολείο 
στο οποίο εργάζονται, και µε τους γονείς των µαθητών και των µαθητριών ή άλλων 
κοινωνικών οµάδων της ευρύτερης κοινωνίας (Morrison & McIntyre, 1976)3. 

Για τους σκοπούς της παρούσας έρευνας µελετήθηκαν οι σχέσεις των εκπαι-
δευτικών µε την εργασία τους, µε τους µαθητές τους και µε τους συναδέλφους 

2. Για µια ιστορική επισκόπηση βλ. Φραντζή 1998.
3. Οι σχέσεις των εκπαιδευτικών, σύµφωνα µε κάποιους θεωρητικούς, αναπαριστώνται µε ένα 

τρίγωνο, στη µέση του οποίου τοποθετούν τον/την εκπαιδευτικό: η µια πλευρά του τριγώ-
νου αποδίδει τις σχέσεις µε τους µαθητές και τις µαθήτριες, η δεύτερη τη σχέση τους µε 
το σχολείο και τους συναδέλφους και η τρίτη πλευρά αποτελείται από τις σχέσεις µε την 
ευρύτερη κοινωνία, µέσω π.χ. των γονέων των µαθητών-µαθητριών.



46 47

τους, καθώς µας ενδιέφερε η διερεύνηση των σχέσεων µέσα στο χώρο του σχολείου 
ανάµεσα στους εκπαιδευτικούς και όχι τόσο η σχέση των εκπαιδευτικών µε τον εξω-
τερικό κόσµο του σχολείου (βλ. Baker, 1949, Becker & Carper, 1956, Hargreaves A., 
1994, Hargreaves & Woods 1984, Hargreaves D., 1980, Huberman, 1993).

Οι έννοιες φύλο και κύρος χρησιµοποιήθηκαν ως αναλυτικές κατηγορίες (για το 
φύλο βλ. Scott, 1986). Με την έννοια φύλο ως αναλυτική κατηγορία εννοούµε ότι εξε-
τάζουµε πώς διάφορες εκφάνσεις, πρακτικές και ιδέες της κοινωνικής ζωής γενικά και 
του εκπαιδευτικού επαγγέλµατος ειδικότερα συνδέονται µε την έννοιες της θηλυκότη-
τας και του ανδρισµού (Connell, 1987). Με την έννοια φύλο ως περιγραφική κατηγορία 
αναφερόµαστε στο συγκεκριµένο φύλο των ατόµων, άνδρας ή γυναίκα (Oakley, 1972).

Εκτός από τις παραπάνω έννοιες, ελήφθησαν υπόψη ως αναλυτικές κατηγο-
ρίες η ηλικία, η ειδικότητα (ή γνωστικό πεδίο) και η οικογενειακή κατάσταση των 
εκπαιδευτικών, δηλαδή αν είναι έγγαµοι ή άγαµοι. Θα θέλαµε εδώ να εξηγήσουµε 
εν συντοµία τι εννοούµε µε τις παραπάνω έννοιες. Η ηλικία των ατόµων είναι επί-
σης σηµαντική, γιατί µ’ αυτήν συνδέονται διαφορετικά δικαιώµατα και υποχρεώσεις 
(Kaufman & Spilerman, 1982). Όσα περισσότερα χρόνια δουλεύει ένας καθηγητής 
και µια καθηγήτρια τόσα περισσότερα εργασιακά δικαιώµατα αποκτά, παραδείγµα-
τος χάρη στο µισθό ή στη σύνταξη...

Το φύλο παίζει ρόλο µέσω της ειδικότητας που έχει ένας ή µια εκπαιδευτικός 
και συνακόλουθα µέσω των µαθηµάτων που διδάσκει. Οι γυναίκες είναι γνωστό πως 
διδάσκουν κυρίως µαθήµατα θεωρητικών επιστηµών, ενώ οι άνδρες διδάσκουν µα-
θήµατα θετικών επιστηµών. Αυτό σηµαίνει ότι η πλειοψηφία των γυναικών εργάζεται 
στα γυµνάσια, που αποτελούν την κατώτερη βαθµίδα της δευτεροβάθµιας εκπαίδευ-
σης, ενώ είναι µειοψηφία στα τεχνικά και επαγγελµατικά γυµνάσια και λύκεια (Στα-
τιστικά εκπαίδευσης, 1993) Στα πιο πρόσφατα στατιστικά στοιχεία, που είναι από τη 
σχολική χρονιά 2000-01, παρατηρούµε πάντως µια σηµαντική αύξηση των γυναικών 
εκπαιδευτικών στην τεχνική-επαγγελµατική δευτεροβάθµια εκπαίδευση4.

Σε σχέση µε την οικογενειακή κατάσταση: Η Ελλάδα περιγράφεται συχνά 
ως µια «παντρεµένη κοινωνία» λόγω του µεγάλου ποσοστού γάµων στο γενικό 
πληθυσµό (Vrouwen in Europa, 1992). Αυτό έχει ως συνέπεια η οικογενειακή κα-
τάσταση του άγαµου να θεωρείται ως «ένα πέρασµα από τη µια θέση στην άλλη» 
(‘status passage’ (Glaser & Strauss, 1971)) κι όχι ως µια µόνιµη θέση, την οποία θα 
πρέπει να φιλοδοξούν να κατακτήσουν γενικά οι άνθρωποι. Το «να φτιάξει κανείς 
οικογένεια» γενικώς είναι µια πολύ διαδοµένη ευχή σε κοινωνικές συναθροίσεις 
και σηµατοδοτεί ότι η σύναψη γάµου θεωρείται γενικά ως η πρώτη προτεραιότητα 
των ενήλικων γυναικών, ενώ για τους άνδρες προηγείται σχετικά το επάγγελµα και 
έπεται ο γάµος. Η ηλικία των 30 χρόνων είναι καταλυτική, αφού µετά από αυτήν την 
ηλικία θεωρητικά «µειώνονται» οι πιθανότητες να αποκτήσει κανείς δική του οικογέ-
νεια. Η αρχική µου υπόθεση ήταν ότι µια ανύπαντρη γυναίκα καθηγήτρια αξιολογείται 

4. Σύµφωνα µε τα σχετικά στατιστικά στοιχεία που τηρούνται στην ΕΣΥΕ.



46 47

και χαίρει διαφορετικής εκτίµησης απ’ ό,τι οι έγγαµες συνάδελφοί της. Η ερώτηση 
ήταν πώς και πού στηρίζεται αυτή η διαφορετική εκτίµηση (βλ. Καντζάρα, 2002). Στη 
συνέχεια της έρευνας, όµως, θεωρήσαµε ότι θα εµπλουτιστεί η έρευνα, αν επεκτα-
θούµε ερευνώντας περισσότερες κατηγορίες εκπαιδευτικών.

Με την έννοια επαγγελµατικό κύρος εννοούµε κυρίως την (άτυπη) καθηµερινή 
διαδικασία κρίσης (value judgement) και αξιολόγησης, στην οποία υπόκειται η εργα-
σία ενός µέλους του διδακτικού προσωπικού από τα υπόλοιπα µέλη, από τους µαθη-
τές και τις µαθήτριες – καθώς και το αποτέλεσµα αυτής της κρίσης και αξιολόγησης 
(Goode, 1978). Η έννοια κύρος δηλώνει το µέγεθος του σεβασµού και της εκτίµησης 
που έχει αποκτήσει ένας καθηγητής ή µία καθηγήτρια και το οποίο κύρος τού/τής 
έχει αποδοθεί κυρίως από τους/τις συναδέλους του/της.

Το κύρος είναι ουσιαστικά µια συµβολική αξία, η οποία απορρέει από τη συνα-
ναστροφή ανάµεσα σε δύο άτοµα. Εάν ένας ή µια εκπαιδευτικός έχει κερδίσει την 
εκτίµηση ενός ή µιας συναδέλφου, αυτό σηµαίνει ότι ο/η συνάδελφος τού/τής έχει 
προσδώσει αυτήν την ιδιότητα και του/της έχει κάνει σαφές ότι τον/την εκτιµά (πρβλ. 
Hatch, 1989, Peristiany, 1966, Pitt-Rivers, 1966). 

Η ερευνητική οπτική γωνία που υιοθετεί αυτήν την έρευνα την τοποθετεί στην 
παράδοση που λέγεται συµβολική διαντίδραση (symbolic interaction), σύµφωνα µε 
την οποία, για να µελετήσουµε «τι κάνουν» ή «τι πιστεύουν» τα άτοµα χρειάζεται 
πρώτα να µελετήσουµε τη σηµασία και το νόηµα που αποδίδουν σ’ αυτό που κάνουν 
όπως και στον κόσµο γύρω τους. Μια από τις θέσεις της συµβολικής διαντίδρασης 
είναι ότι οι άνθρωποι ενεργούν µε βάση και ανάλογα µε τη σηµασία και το νόηµα που 
αποδίδουν στον κόσµο γύρω τους (Blumer, 1969).

Επίσης, η έρευνα εντάσσεται στον τοµέα της κοινωνιολογίας της εκπαίδευσης, 
καθώς επικεντρώνεται στον µικρόκοσµο του σχολείου προσπαθώντας να διερευ-
νήσει και να µελετήσει σχέσεις που αναπτύσσονται σ’ αυτόν το χώρο καθώς και τη 
δυναµική τους, που είναι σηµαντική και έχει επιπτώσεις στη λειτουργία του σχολείου 
(βλ. και Woods & Hammersley, 1977). Αυτές οι σχέσεις, βέβαια, επηρεάζονται σε 
µικρότερο ή µεγαλύτερο βαθµό από την ευρύτερη κοινωνία, όπως θα δούµε και πα-
ρακάτω στα αποτελέσµατα της έρευνας.

Ένας δεύτερος πολύ σοβαρός λόγος γι’ αυτήν την αλλαγή στην έρευνα από την 
αρχική σύλληψη, που αναφέραµε πιο πάνω, αφορά την ακολουθούµενη ερευνητική 
µεθοδολογία. Στην περίπτωσή µας, για να είναι σε θέση κάποιο άτοµο να έχει ερευ-
νητικά αποτελέσµατα, τα οποία να µην αφορούν µόνο τη συγκεκριµένη περίπτωση, 
χρειάζεται να κάνει σύγκριση και µε άλλες κατηγορίες εκπαιδευτικών (Glaser & 
Strauss, 1967, Strauss & Corbin, 1990), κατηγορίες που προκύπτουν από την άτυπη 
διαστρωµάτωση στο χώρο της εργασίας µε βάση την ηλικία, το φύλο ή την ειδικότητα 
των εκπαιδευτικών. 

Η επιτόπια έρευνα διεξήχθη ανάµεσα στα 1990 και τα 1995 στην Αθήνα και στη 
Θεσσαλονίκη, που αποτελούν ως γνωστόν τις δύο µεγαλύτερες πόλεις της Ελλάδας. 
Με τη µέθοδο της «εις βάθος συνέντευξης» απάντησαν στα θέµατα που τέθηκαν 



48 49

υπό συζήτηση γύρω στους πενήντα καθηγητές, γυναίκες και άνδρες. Σ’ αυτές να 
προσθέσουµε επίσης και αρκετές συζητήσεις που κάναµε, συζητήσεις άτυπες και 
φιλικές. Οι συνεντευξιαζόµενοι και οι συνεντευξιαζόµενες εργάζονται σε διαφορε-
τικά σχολεία, έχουν διαφορετικές ειδικότητες και η ηλικία τους κυµαίνεται από 30 
µέχρι 65 χρονών περίπου. Τα στοιχεία που αναφέρονται στο εκπαιδευτικό σύστηµα 
αφορούν τη δοµή του, έτσι όπως ίσχυε από το 1985 µέχρι τις εκπαιδευτικές αλλαγές 
του 1997 (βλ. Νόµο πλαίσιο 1566/85, Χασσάπης, 1985, Χατζηστεφανίδης, 1986).

Η ανάλυση των αποτελεσµάτων µε την ποιοτική µέθοδο έρευνας συνδυάστηκε 
και µε την προσέγγιση που λέγεται «θεµελιωµένη θεωρία» (‘grounded theory’) 
(Glaser & Strauss, 1967). Ακολούθως, έγινε διάκριση ανάµεσα στην «εντός» (‘emic’) 
και «εκτός» (‘etic’) οπτική γωνία και άποψη (Pelto & Pelto, 1978). Η πρώτη αναφέρε-
ται στις απόψεις των καθηγητών και των καθηγητριών και η δεύτερη στην απόψη της 
ερευνήτριας στην προκειµένη περίπτωση. Οι απόψεις των συνεντευξιαζοµένων πε-
ριλαµβάνουν το νόηµα που διάφορες πλευρές της εργασίας τους έχουν γι’ αυτούς, 
καθώς και τον τρόπο ή τους λόγους για τους οποίους οι εκπαιδευτικοί σκέφτονται µ’ 
αυτόν τον τρόπο. Κατόπιν, επισηµαίνεται και αναλύεται η σχέση της ταυτότητας των 
εκπαιδευτικών µε την απόκτηση και την πρόσδοση κύρους.

Η επεξεργασία του ερευνητικού υλικού µ’ αυτόν τον τρόπο έχει ως αποτέλεσµα 
την επισήµανση της αξιολογικής λογικής, στην οποία βασίζεται η πρόσδοση και η 
απόκτηση κύρους. Αυτό το ερευνητικό αποτέλεσµα αποτελεί µια από τις συµβολές 
αυτής της έρευνας στο πεδίο των «απατηλών διακρίσεων» [‘deceptive distinctions’ 
(Epstein, 1988)], όπως υποδηλώνουν κυρίως το φύλο και άλλες κατηγορίες µε τις 
οποίες ταξινοµούνται οµάδες και άτοµα στην κοινωνική ιεραρχία.

Στην επόµενη ενότητα παρουσιάζονται περιληπτικά τα πιο σηµαντικά αποτελέ-
σµατα της εµπειρικής έρευνας.

Αποτελέσµατα της εµπειρικής έρευνας

Στην προηγούµενη ενότητα αναφερθήκαµε σε ορισµένες πλευρές της επαγ-
γελµατικής ταυτότητας των εκπαιδευτικών. Γύρω απ’ αυτές τις πλευρές θα πα-
ρουσιάσουµε και τα αποτελέσµατα της ανάλυσης του υλικού από τις συνεντεύξεις. 
Κατόπιν, θα αναφερθούµε στα συµπεράσµατα, που αφορούν τη σχέση ταυτότητας, 
κύρους και φύλου. 

Η επαγγελµατική ταυτότητα

Οι ακόλουθες πλευρές της επαγγελµατικής ταυτότητας συζητιούνται σε οµώνυ-
µα κεφάλαια στη διατριβή: Η σχέση των εκπαιδευτικών (α) µε τη δουλειά τους, 
(β) µε την τάξη τους και (γ) µε τους συναδέλφους τους, ως µέλη µιας οµάδας και 



48 49

ενός οργανισµού. Εξετάζονται επίσης (δ) τα αξιολογικά κριτήρια σύµφωνα µε τα 
οποία κρίνεται και ορίζεται ο «καλός» καθηγητής και η «καλή» καθηγήτρια.

Στο πρώτο θέµα για τη σχέση των καθηγητών και των καθηγητριών µε την 
εργασία τους, οι εκπαιδευτικοί δείχνουν ένα «µεγάλο» (ή ευρύ) ενδιαφέρον και 
προσήλωση στην εργασία τους, όταν εργάζονται «περισσότερο» ή «παραπάνω» απ’ 
όσο αµείβονται. Το «παραπάνω» σηµαίνει πολλές φορές ότι οι εκπαιδευτικοί ασχο-
λούνται µε «περισσότερες» δραστηριότητες στο σχολείο από το να κάνουν «µόνο» 
µάθηµα στην τάξη. Λίγοι και λίγες είναι οι εκπαιδευτικοί που αναλαµβάνουν εξω-
διδακτικές δραστηριότητες, όπως για παράδειγµα πολιτιστικές εκδηλώσεις, πολ-
λοί-πολλές είναι αυτοί-αυτές που θέλουν να κάνουν κάτι τέτοιο, αλλά «δεν έχουν 
το χρόνο» και γι’ αυτό προτιµούν να ακολουθούν τις πρωτοβουλίες συναδέλφων. 
Επίσης, λίγοι-λίγες είναι οι εκπαιδευτικοί που πιστεύουν ότι ο εκπαιδευτικός τους 
ρόλος «εξαντλείται µέσα» στην τάξη µόνο µε το µάθηµα. Οι τελευταίοι-τελευταίες 
θεωρούν το επάγγελµά τους «λειτούργηµα», οι περισσότεροι-περισσότερες το θε-
ωρούν και επάγγελµα και λειτούργηµα, ενώ όσοι-όσες ασχολούνται πολλές ώρες µε 
το σχολείο, το θεωρούν ως ένα λειτούργηµα που χρειάζεται όµως να αντιµετωπιστεί 
κυρίως ως επάγγελµα. Μ’ αυτόν τον όρο εννοούν καλύτερες συνθήκες εργασίας, 
συνεχιζόµενη κατάρτιση και επιµόρφωση και περισσότερες υλικές αµοιβές.

Οι εκπαιδευτικοί χαρακτηρίζουν ως «δηµόσιους υπαλλήλους» τους συναδέλ-
φους εκείνους που δείχνουν περιορισµένο ενδιαφέρον στην εργασία τους, όπως 
στερεοτυπικά χαρακτηρίζεται η δηµοσιοϋπαλληλική νοοτροπία. Οι περισσότεροι εκ-
παιδευτικοί πιστεύουν ότι είναι ανεξάρτητοι µέσα στην τάξη, γιατί εκεί είναι «µόνοι» 
τους, ενώ δεν θεωρούν ότι είναι αυτόνοµοι, γιατί εξαρτώνται µε ποικίλους τρόπους 
από την εποπτεύουσα αρχή το Υπουργείο Παιδείας και Θρησκευµάτων. Η ύλη, τα βι-
βλία, η σχολική ζωή και άλλες δραστηριότητες καθορίζονται σε µεγάλο βαθµό από το 
Υπουργείο, αφήνοντας ελάχιστο χώρο κινήσεων στους ίδιους τους εκπαιδευτικούς. 

Ο τρόπος µε τον οποίο οι εκπαιδευτικοί δείχνουν ότι σχετίζονται µε την εργασία 
τους δηλώνει και το βαθµό αφοσίωσης και προσήλωσής τους στο επάγγελµα. Η 
αφοσίωση αυτή κρίνεται όχι µόνο από τον αριθµό εκπαιδευτικών δραστηριοτήτων 
στο σχολείο αλλά και από τον χρόνο που αφιερώνουν στη δουλειά τους στο χώρο 
εργασίας, αλλά και στον ιδιωτικό χώρο, «το σπίτι», όπου θεωρητικά προετοιµάζονται 
για την εργασία τους στο σχολείο, είτε για τα µαθήµατα καθ’ εαυτά είτε παρακολου-
θώντας εκπαιδευτικά σεµινάρια για την επιµόρφωσή τους. 

Γενικά µιλώντας, θεωρείται ότι οι έγγαµοι και έγγαµες έχουν «λιγότερο» χρόνο 
από τους άγαµους και άγαµες εκπαιδευτικούς για την προετοιµασία τους «στο σπί-
τι», ενώ οι έγγαµες γυναίκες «µε παιδιά» ακόµα λιγότερο. Αυτό όµως δε σηµαίνει ότι 
οι άγαµοι εκπαιδευτικοί εκτιµούνται περισσότερο από τους έγγαµους και τις έγγα-
µες γι’ αυτόν τον λόγο, γιατί θεωρείται ότι οι άγαµοι και οι άγαµες «δεν έχουν άλλες 
υποχρεώσεις» κι έτσι «δεν πιέζονται» για να αντεπεξέλθουν και στις υποχρεώσεις 
του σχολείου. Το σηµαντικό σ’ αυτήν την περίπτωση δεν είναι αν έχουν ή δεν έχουν 
χρόνο, αλλά αν οι εκπαιδευτικοί δείχνουν ότι η εργασία τους είναι «πρωταρχικής» ή 



50 51

«δευτερεύουσας» σηµασίας στη ζωή τους. Γι’ αυτό έχει σηµασία να δείχνουν, όταν 
τελειώνει το µάθηµα ή η εργασία τους εκεί, ότι «δεν βιάζονται να φύγουν αµέσως, 
σαν να απεχθάνονται το σχολείο», αλλά ότι της αφιερώνουν «κάποιο χρόνο».

Η επόµενη πλευρά της επαγγελµατικής ταυτότητας, που µελετήσαµε, είναι οι σχέ-
σεις των εκπαιδευτικών µε τους µαθητές και τις µαθήτριές τους. Η πλειονότητα των εκ-
παιδευτικών ισορροπεί ανάµεσα στο µοντέλο του «αυταρχικού» και του «δηµοκρατικού». 
Υποστηρίζουν ότι δεν θέλουν να είναι ούτε «πολύ κοντά» αλλά ούτε και «πολύ µακριά» 
από τους µαθητές τους και παροµοιάζουν αυτήν τη σχέση µε τη φωτιά: «όταν είσαι πολύ 
µακριά απ’ τα παιδιά κρυώνεις, ενώ όταν είσαι πολύ κοντά µπορεί να καείς». 

Ορισµένοι εκπαιδευτικοί δεν θα ήθελαν να χαρακτηριστούν «µαθητοπατέρες», 
γιατί ο όρος έχει για ορισµένους µια αρνητική διάσταση, καθώς υπονοεί την υπερβο-
λική προστασία των µαθητών, µια στάση η οποία γενικώς δεν εκτιµάται ιδιαίτερα από 
την πλειονότητα των συναδέλφων. Επιπλέον, µερικοί εκπαιδευτικοί εξέφρασαν το 
φόβο ότι αν θεωρηθούν µαθητοπατέρες, µπορεί να «χάσουν» τον έλεγχο της τάξης 
ή ότι η σχέση εξουσίας µε τους µαθητές µπορεί να «ανατραπεί» σε βάρος τους. 

Από την άλλη πλευρά, αυταρχικός θεωρείται ο εκπαιδευτικός που είναι «αυ-
στηρός», δεν δείχνει τη δέουσα «κατανόηση» στα παιδιά ή τα τιµωρεί «σκληρά». 
Οι δηµοκρατικοί καθηγητές θεωρούνται γενικά προοδευτικοί, ενώ οι αυταρχικοί 
κατηγοριοποιούνται ως συντηρητικοί. Οι έννοιες αυτές δεν συµπίπτουν απόλυτα 
µε πολιτικές ιδεολογίες, αλλά αναφέρονται στο πώς σχετίζονται οι εκπαιδευτικοί 
µε τους µαθητές και τις µαθήτριες δηλαδή τι σχέσεις εξουσίας αναπτύσσουν: πόσο 
χώρο ελευθερίας αφήνουν στους µαθητές και τις µαθήτριες και σε τι αποσκοπούν 
µε τη διδασκαλία τους.

Η πλειονότητα των εκπαιδευτικών φιλοδοξεί να διδάξει στους µαθητές και τις 
µαθήτριες κάτι «περισσότερο» από την ειδικότητά της. Το νόηµα που αποδίδεται 
στην έννοια «περισσότερο» διαφέρει ως εξής: για ορισµένους και ορισµένες ση-
µαίνει ότι οι µαθητές και οι µαθήτριες αποκτούν κριτική σκέψη και µαθαίνουν να 
σκέφτονται ως «ανεξάρτητοι» πολίτες, για άλλους και για άλλες ότι οι µαθητές και οι 
µαθήτριες κοινωνικοποιούνται σύµφωνα µε τις ισχύουσες κοινωνικές αξίες και τους 
ισχύοντες κανόνες και ότι ενσωµατώνουν αυτές τις αξίες και αυτούς τους κανόνες 
για να γίνουν αργότερα «χρήσιµοι» πολίτες. Αυτός ο στόχος δεν επιτυγχάνεται µόνο 
µέσα στην τάξη αλλά και µε τις πολιτιστικές δραστηριότητες στο σχολείο. Οι δρα-
στηριότητες αυτές ποικίλλουν και κυµαίνονται από µια επίσκεψη σε µουσείο µέχρι 
τη συγγραφή, επιµέλεια και κυκλοφορία µιας σχολικής εφηµερίδας. Οι δραστηριό-
τητες αυτές και οι στόχοι τους, καθώς και τα αποτελέσµατά τους στους µαθητές 
και τις µαθήτριες συσχετίζονται µε τους διδακτικούς σκοπούς που έχουν θέσει οι 
εκπαιδευτικοί, και που είναι ανάλογοι µ’ αυτούς που ισχύουν για τα µαθήµατα, όπως 
ανέφερα λίγο πιο πάνω σ’ αυτήν την παράγραφο. 

Μια άποψη σχετικά µε την εργασία των εκπαιδευτικών αφορά τη σχέση φύλου και 
πειθαρχίας στην τάξη. Κυριάρχη είναι η άποψη ότι οι γυναίκες εκπαιδευτικοί µπορεί να 
έχουν πρόβληµα πειθαρχίας στην τάξη. Οι εκπαιδευτικοί παραδέχονται ότι «όλοι τους 



50 51

λίγο ως πολύ» αντιµετωπίζουν πρόβληµα επιβολής ελέγχου στην τάξη, ενώ µερικοί 
διατείνονται ότι δεν τους ενοχλεί η έλλειψη πειθαρχίας, µιας και διδάσκουν µε τέτοιον 
τρόπο, που είναι αδύνατον να υπάρχει ησυχία, δηλαδή «άκρα του τάφου σιωπή». Η 
πειθαρχία στην τάξη εξαρτάται σε µεγάλο βαθµό από το φύλο των µαθητών και των 
µαθητριών, τη µέθοδο διδασκαλίας και την ειδικότητα των εκπαιδευτικών. Κυρίως το τε-
λευταίο παίζει ρόλο στο Λύκειο (την ανώτερη βαθµίδα της B’/θµιας εκπαίδευσης), όπου 
τα µαθήµατα διακρίνονται σε µαθήµατα Κορµού και µαθήµατα Δέσµης (πρωτεύοντα και 
δευτερεύοντα). Το θέµα πάντως της πειθαρχίας είναι ένα από τα ακανθώδη ζητήµατα 
στο χώρο του σχολείου, καθώς αντικατοπτρίζει τις σχέσεις εξουσίας µεταξύ του διδα-
κτικού προσωπικού και της µαθητικής κοινότητας, (βλ. και Denscombe, 1980). 

Αυτό που µας έκανε εντύπωση στο θέµα πειθαρχίας είναι ότι ο θόρυβος µέσα 
στην τάξη µπορεί να ερµηνευτεί από άλλα µέλη του διδακτικού προσωπικού και τη 
Διεύθυνση της σχολικής µονάδας ως ότι ο συγκεκριµένος συνάδελφος «έχει χάσει 
τον έλεγχο» της τάξης, που µπορεί να δηλώνει µακροχρόνια ότι δεν µπορεί «να 
σταθεί µέσα στην τάξη». Αυτό δηλώνει ότι η ικανότητα ενός/µιας εκπαιδευτικού να 
αντεπεξέλθει στις πολυδιάστατες απαιτήσεις του µαθήµατος µέσα στην τάξη είναι 
µια από τις πηγές κύρους στο σχολείο, το οποίο όµως συµπεραίνεται από το επίπε-
δο «θορύβου» που κυριαρχεί. Είναι όµως αυτό το µοναδικό κριτήριο για την απόκτη-
ση κύρους; Θα επανέλθουµε παρακάτω στο θέµα των κριτηρίων µε τα οποία ένας ή 
µια εκπαιδευτικός συµπεραίνει για το επίπεδο ποιότητας ενός ή µιας συναδέλφου.

Αναλύοντας το τρίτο θέµα των σχέσεων µεταξύ των εκπαιδευτικών ως µελών οµά-
δας που συνεργάζεται για τη διοικητική λειτουργία του σχολείου, οι σχέσεις των καθη-
γητών και των καθηγητριών µεταξύ τους χαρακτηρίζονται γενικά ως «καλές». Η έννοια 
«καλές σχέσεις» έχει όµως διαφορετική σηµασία για το κάθε άτοµο, και κυµαίνονται 
από «τυπικές» µέχρι «πολύ φιλικές» σχέσεις. Οι περισσότεροι και οι περισσότερες 
εκπαιδευτικοί, όµως, θεωρούν ότι οι σχέσεις τους µπορεί να χαρακτηριστούν ως επί 
το πλείστον «συναδελφικές». Η συναδελφικότητα είναι µια αρχή που δηλώνει συχνά 
υποστήριξη και πιθανή συνεργασία ανάµεσα στα µέλη του διδακτικού προσωπικού, 
ανεξάρτητα από προσωπικές διαφορές. Έτσι, η συναδελφικότητα αποτελεί µια αρχή 
που επιτρέπει σ’ ένα σχολείο να εργάζονται και κυρίως να συνυπάρχουν «διαφορετικοί» 
εκπαιδευτικοί. Επιπλέον, µπορούµε να πούµε ότι το είδος των σχέσεων (συναδελφικές, 
φιλικές ή τυπικές) που αναπτύσσονται ανάµεσα στους καθηγητές και στις καθηγήτριες 
αντικατοπτρίζει ως ένα βαθµό και την εκτίµηση που υπάρχει ανάµεσά τους. 

Οι εκπαιδευτικοί συµµετέχουν επίσης στη διοίκηση του σχολείου µέσω του 
Συλλόγου των Διδασκόντων, που είναι επισήµως το ανώτερο διοικητικό όργανο του 
σχολείου µαζί µε τη διεύθυνση του σχολείου. Οι εκπαιδευτικοί είναι επιφορτισµένοι 
ως γνωστόν και µε καθήκοντα πέραν της διδασκαλίας. Τέτοια καθήκοντα είναι το 
γράψιµο των πρακτικών από τις συνεδριάσεις του Συλλόγου Διδασκόντων, η διεκ-
παιρέωση της αλληλογραφίας, η αρχειοθέτηση, όπως και η ανάληψη ευθύνης για τη 
βιβλιοθήκη ή το εργαστήριο των µαθήµατων της φυσικής και της χηµείας. Αυτές οι 
επιπλέον ασχολίες καθορίζονται στις συνεδριάσεις του Συλλόγου, όπου καθορίζεται 



52 53

και το ωρολόγιο πρόγραµµα και γίνεται καταµερισµός µαθηµάτων και τάξεων. 
Οι περισσότεροι και οι περισσότερες εκπαιδευτικοί θεωρούν τις συνεδριάσεις 

«τυπικές» και «µη ενδιαφέρουσες». Λίγοι και λίγες έχουν διαφορετική άποψη και 
παίζουν ενεργό ρόλο σε συνεδριάσεις. Με τις προτάσεις τους υποστηρίζουν ότι 
θέλουν να θίξουν τα θέµατα σε βάθος και µ’ αυτόν τον τρόπο να δώσουν σάρκα και 
οστά στην ευρεία ενασχόληση και αφοσίωσή τους στην εργασία. Το ίδιο συµβαίνει 
και µε τα επιπλέον διοικητικά και γραφειοκρατικά καθήκοντα. Λίγοι είναι εκείνοι οι 
οποίοι διαλέγουν συνειδητά ένα επιπλέον καθήκον, ούτως ώστε και µ’ αυτόν τον 
τρόπο να βοηθήσουν τους µαθητές και τις µαθήτριές τους, εκτός από τη διδασκαλία 
των µαθηµάτων τους.

Υπάρχουν, όµως, µερικοί εκπαιδευτικοί, που είτε στηρίζονται στον άγραφο νόµο 
της αρχαιότητας είτε είναι επιφορτισµένοι µε την ανατροφή µικρών παιδιών, που 
επιθυµούν να εξαιρούνται από τα «επιπλέον» καθήκοντα, που εκθέσαµε πιο πάνω. 
Σύµφωνα µε το νόµο, βέβαια, εξαιρούνται µόνο οι µητέρες πολύ µικρών παιδιών 
από επιπλέον καθήκοντα. Οι ανύπαντροι καθηγητές και οι ανύπαντρες καθηγήτριες 
θεωρούν ότι πολύ συχνά η παραπάνω κατηγορία συναδέλφων ζητά «µια χάρη», µόνο 
και µόνο γιατί θεωρούν ότι οι ανύπανδροι έχουν «περισσότερο χρόνο» στη διάθεσή 
τους. Οι χάρες που ζητούνται επίµονα ή όχι αφορούν τον καταµερισµό µαθηµάτων, 
τάξεων και των επιπλέον καθηκόντων. Αποτελούν, επίσης, ζητήµατα που µπορεί να 
οδηγήσουν σε εντάσεις και συγκρούσεις ανάµεσα τους. Από τις συγκρούσεις φαίνο-
νται ανάγλυφα και οι διαφορές τους σε παιδαγωγικής φύσεως θέµατα. Οι εντάσεις 
αυτές όµως δείχνουν επίσης ότι ορισµένοι εκπαιδευτικοί προσπαθούν να αποκτή-
σουν περισσότερα δικαιώµατα από τους άλλους-άλλες, έστω και άτυπα.

Αναλύοντας το τέταρτο θέµα των κριτηρίων αξιολόγησης τα οποία υιοθετούν οι 
εκπαιδευτικοί για να κρίνουν τους συναδέλφους τους, παρατηρούµε ότι µερικοί και 
µερικές εκπαιδευτικοί, µε τις απαντήσεις που δίνουν, αγγίζουν µια εξιδανικευµένη 
εικόνα του δασκάλου. Ο και η «υπό κρίση» συνάδελφος, δηλαδή, «υπερέχει» ξεκά-
θαρα από τους άλλους σε επίπεδο επιστηµονικών γνώσεων και γενικής µόρφωσης, 
δείχνει ένα «ευρύ» ενδιαφέρον για τη δουλειά και έχει µια «ενεργή» και «δυναµική 
στάση». Με άλλα λόγια ο/η εκπαιδευτικός έχει «όραµα» και είναι ένα «πνεύµα που 
οδηγεί» τους άλλους. 

Οι πιο πολλοί εκπαιδευτικοί αναφέρονται στον «καλό» εκπαιδευτικό κατονοµάζο-
ντας διάφορα κριτήρια, που δεν εξυπονοούν, όµως, µια εξιδανικευµένη εικόνα του 
δασκάλου. Ο καλός καθηγητής ή καθηγήτρια, δηλαδή, κάνει καλό µάθηµα, αγαπά τα 
παιδιά, έρχεται στην ώρα του και κάνει τη δουλειά του. Επιπλέον, ο «καλός» εκπαιδευ-
τικός κατέχει το γνωστικό του αντικείµενο και είναι κοινωνικός/κοινωνική, έχει δηλαδή 
«καλές» σχέσεις µε τα παιδιά και τους συναδέλφους. Καλές σχέσεις σηµαίνει ότι δεν 
δηµιουργεί «προβλήµατα», πράγµα όµως που µπορεί να ερµηνευτεί παντοιοτρόπως. 

Η ερώτηση είναι πώς συµπεραίνουν οι εκπαιδευτικοί τι ικανότητες διαθέτει ένας 
ή µία συνάδελφος ή τι επίπεδο έχει η εργασία του µε τους µαθητές και τις µαθήτριες, 
όταν δεν έχουν την ευκαιρία να παρακολουθήσουν οι ίδιοι και οι ίδιες τα µαθήµατα 



52 53

που διδάσκει. Από το υλικό των συνεντεύξεων φαίνεται ότι οι εκπαιδευτικοί κρίνουν 
τις ικανότητες των συναδέλφων τους µε δύο τρόπους: άµεσο και έµµεσο. Μέσω 
της συµµετοχής στις συνεδριάσεις του συλλόγου και τις συζητήσεις, που γίνονται 
κατά τα διαλείµµατα στο γραφείο των καθηγητών, κρίνονται µε άµεσο σχετικά τρόπο 
οι ικανότητες ενός/µιας εκπαιδευτικού από τις απόψεις που εκφράζει. Μέσω του 
επιπέδου θορύβου και φασαρίας στην τάξη καθώς και από τη γνώµη που έχουν οι µα-
θητές και οι µαθήτριες για τους καθηγητές και τις καθηγήτριές τους συµπεραίνονται 
µε έµµεσο τρόπο οι ικανότητες ενός/µιας συναδέλφου και το επίπεδο ποιότητας 
της διδασκαλίας του/της. Επισφαλείς είναι, δηλαδή, και οι τρόποι µε τους οποίους 
συµπεραίνεται η ποιότητα των εκπαιδευτικών, ακόµα κι όταν είναι άµεσοι. Από το 
εµπειρικό υλικό φαίνεται ότι, ακόµα και στις περιπτώσεις άµεσης παρατήρησης, 
υπεισέρχονται παράγοντες, όπως είναι η ηλικία, το φύλο και η ειδικότητα, σύµφωνα 
µε τις οποίες κρίνονται οι εκπαιδευτικοί, όπως θα αναπτύξουµε παρακάτω. 

Στην επόµενη ενότητα προσπαθούµε µε βάση το εµπειρικό υλικό που παρουσι-
άστηκε να αναλύσουµε πώς κατασκευάζεται η επαγγελµατική ταυτότητα, η λογική 
της αξιολόγησης για την πρόσδοση κύρους και η σχέση ανάµεσα στο φύλο και στην 
επαγγελµατική ταυτότητα, που ήταν και η αρχική ερώτηση αυτής της έρευνας. 

Επαγγελµατική ταυτότητα, αξιολογική λογική, κύρος και φύλο

Ο (προφορικός) λόγος των καθηγητών και των καθηγητριών, αυτών δηλαδή που 
µας παραχώρησαν συνέντευξη, χαρακτηρίζεται από τη χρήση διχοτοµικών εννοιών, 
µε τις οποίες περιγράφουν, αναλύουν και ερµηνεύουν τις απόψεις τους. Τέτοιες δι-
χοτοµικές έννοιες αφορούν για παράδειγµα την εργασία τους, την οποία κρίνουν αν 
έχει «πρωτεύουσα» ή «δευτερεύουσα» σηµασία στη ζωή τους, αν δείχνουν «ευρύ» 
έναντι «περιορισµένου» ενδιαφέροντος για τα παιδιά, αν είναι «δηµοκρατικοί» ή 
«αυταρχικοί» εκπαιδευτικοί, και «φιλικοί» απέναντι στα παιδιά ή «απόµακροι». Οι 
έννοιες αυτές δεν είναι µόνο περιγραφικές, αλλά δηλώνουν και σηµασία και ποιότη-
τα, δηλαδή δηλώνουν την αξία τους για τον/την εκπαιδευτικό. 

Με βάση τη χρήση των εννοιών που περιγράφουν την εργασία τους και τη σχέση 
τους µ’ αυτήν, διακρίναµε τρεις κατηγορίες εκπαιδευτικών, µια κατηγορία σε κάθε 
πλευρά της διχοτοµικής έννοιας και µια µεγάλη κατηγορία εκπαιδευτικών στο µέσον, 
όπως σχηµατικά µόνο µπορούµε να περιγράψουµε τις µεγάλες και µικρές διαφορές 
που χαρακτηρίζουν στην πραγµατικότητα τους εκπαιδευτικούς.

Η ανάλυση του εµπειρικού υλικού έδειξε ότι οι εκπαιδευτικοί σκέφτονται µε 
έναν συγκεκριµένο τρόπο, δηλαδή έχουν µια συλλογιστική, σύµφωνα µε την οποία 
εξετάζουν αν ένας συνάδελφος «αξίζει» τον σεβασµό και την εκτίµησή τους. Στη 
συλλογιστική αυτή, στην οποία στο εξής αναφέροµαι ως «αξιολογική λογική», πα-
ρατηρούµε ότι επίσης χρησιµοποιούνται διαφορετικές διχοτοµικές έννοιες, όταν 
αναφέρονται στον εαυτό τους ή στους συναδέλφους τους, όπως νέος/παλαιότερος, 



54 55

άνδρας/γυναίκα, παντρεµένος/ανύπαντρος. Το επίπεδο της απόδοσης και της εργα-
τικότητας ενός ή µιας συναδέλφου κρίνεται και αξιολογείται στη βάση διχοτοµικών 
εννοιών, όπως ευρύ/περιορισµένο ενδιαφέρον, δηµοκρατικός έναντι αυταρχικός και 
τυπικός έναντι φιλικός καθηγητής και καθηγήτρια και ακολούθως λαµβάνεται υπόψη 
αν ο/η εκπαιδευτικός είναι ηλικιωµένος/ηλικιωµένη ή νέος/νέα, άνδρας ή γυναίκα, 
παντρεµένος/η ή ανύπαντρος/η. 

Το επίπεδο απόδοσης και εργατικότητας των συναδέλφων αξιολογείται ακολού-
θως ως πάρα πολύ καλό ή µέτριο, καλό ή κακό, σύµφωνα µε τα προαναφερθέντα 
κριτήρια και τους λόγους που είχε ο/η συγκεκριµένος/η εκπαιδευτικός να αποδώ-
σει καλά ή κάτω του µέσου όρου. Εν συντοµία, ακόµα δηλαδή και στην περίπτωση 
άµεσης αντίληψης, όπως είναι η παρακολούθηση του εκπαιδευτικού επί τω έργω, 
το επίπεδο της απόδοσης στο επάγγελµα και της εργατικότητας αξιολογούνται 
στη βάση διχοτοµικών εννοιών. Αυτό σηµαίνει πρώτον ότι αυτή η αξιολόγηση, που 
αποδίδει κύρος, ουσιαστικά ακυρώνει τη διαχωριστική γραµµή ανάµεσα στο χώρο 
εργασίας και στον ιδιωτικό χώρο και δεύτερον ότι όποιος-όποια κρίνει και αξιολογεί 
κάποιον άλλον ουσιαστικά κρίνει και αξιολογεί ταυτόχρονα και τον εαυτό του, µιας 
και ο κρίνων αντικατοπτρίζεται στις πράξεις του κρινόµενου.

Τα αξιολογικά κριτήρια διαφέρουν ανάλογα µε την κατηγορία των εκπαιδευτικών, 
πιθανόν όχι ριζικά, εκτός απ’ αυτά µεταξύ της πρώτης και της τρίτης κατηγορίας. 
Με άλλα λόγια, τα εφαρµοζόµενα κριτήρια συναποτελούν µια συνέχεια. Μια από τις 
συνέπειες είναι ότι εκπαιδευτικοί που διαφέρουν µεταξύ τους µπορεί να αποκτή-
σουν το ίδιο κύρος. Θεωρητικά, οι «δηµοκρατικοί» εκπαιδευτικοί εκτιµούνται από 
όσους/όσες σκέφτονται παρόµοια και το ίδιο ισχύει για όσους/όσες θεωρούνται 
«αυταρχικοί». Η κατάσταση θα είχε πολωθεί, αν δεν υπήρχε η µεσαία κατηγορία 
εκπαιδευτικών, η οποία ισορροπεί θα λέγαµε ανάµεσα στα δύο άκρα, βοηθώντας 
καµιά φορά και την επικοινωνία, λειτουργώντας σαν γεφυροποιός ή «πυροσβεστική» 
δύναµη, όπως είπαν ορισµένοι εκπαιδευτικοί.

Συγχρόνως, λόγω των δοµών που αναπτύχθηκαν από την εξάσκηση του επαγ-
γέλµατος και τις συνήθειες των οµάδων, έχουν δηµιουργηθεί επίπεδα επαγγελµα-
τικής απόδοσης, που µπορεί να αποδοθούν µε τους όρους ελάχιστου, µέτριου ή 
µέσου επιπέδου και ενός µέγιστου στάνταρτ επαγγελµατικής απόδοσης. Αυτό συ-
νεπάγεται δύο συνδεόµενα πράγµατα: µια καλή απόδοση στο επάγγελµα µπορεί να 
γίνει αποδεκτή και να εκτιµηθεί και από εκείνους/εκείνες που δεν µοιράζονται την 
ίδια αντίληψη γενικά µε τον εν λόγω εκπαιδευτικό. Δεύτερον, αν ένας καθηγητής/
καθηγήτρια µε την απόδοσή του ξεπερνά το µέτριο επίπεδο, αυτό δεν σηµαίνει ότι 
του/της αναγνωρίζεται κιόλας: παραδείγµατος χάρη, αν ένας/µία εκπαιδευτικός κά-
νει καλό µάθηµα στην τάξη και οι συνάδελφοι δεν θέλουν να του το αναγνωρίσουν, 
θα βρουν ως δικαιολογία ότι κάτι τέτοιο είναι «εύκολο» να επιτευχθεί σ’ αυτή την 
τάξη, µιας και υποθετικά είναι καλή τάξη. 

Η απόδοση στο επάγγελµα του εκπαιδευτικού και η σχέση του µε τη δουλειά του 
θα πρέπει να ανταποκρίνεται σε αρκετά και διαφορετικά κριτήρια και συνθήκες για 



54 55

να της προσδοθεί µεγάλο κύρος. Αυτά τα κριτήρια όµως δεν είναι όµοια, αναµφίβολα 
ή αναµφισβήτητα, παρά µόνον ορίζονται από το περιβάλλον µέσα στο οποίο δρα και 
υπάρχει κάθε άτοµο. Έτσι, ένας εκπαιδευτικός που πηγαίνει να εργαστεί σε άλλο 
σχολικό περιβάλλον µπορεί να εκτιµάται περισσότερο ή και λιγότερο απ’ αυτό που 
µόλις άφησε πίσω του.

Συµπερασµατικά, το επαγγελµατικό κύρος αποκτάται και αποδίδεται µε σύνθετο 
τρόπο, πράγµα το οποίο δηλώνει ότι δεν υπάρχει µία αδιαµφισβήτητη ιεραρχία σε 
ένα σχολείο, αλλά πιθανόν δύο ή τρεις, οι οποίες όµως διασταυρώνονται ή διακλαδί-
ζονται, ανάλογα µε τον αριθµό των υποοµάδων που υπάρχουν, οι οποίες παράλληλα 
αλλάζουν, καθώς καινούργιοι εκπαιδευτικοί έρχονται στο σχολείο και κάποιοι-ες 
φεύγουν απ’ αυτό. Αφού η απόκτηση και η πρόσδοση κύρους εξαρτάται από το 
συγκεκριµένο περιβάλλον µέσα στο οποίο λειτουργεί ένας/µια εκπαιδευτικός, τότε, 
αν φύγει και πάει σε άλλο σχολείο, πρέπει να ξαναρχίσει από την αρχή, τρόπος του 
λέγειν, για να κατακτήσει µια θέση στην οµάδα των εκπαιδευτικών. 

Για το αρχικό ερώτηµα, που τέθηκε προς διερεύνηση, και που αφορά τη σχέση 
φύλου και κύρους, τα αποτελέσµατα της έρευνας δείχνουν ότι το φύλο συνδέεται µε 
την απόκτηση και την πρόσδοση επαγγελµατικού κύρους µέσω της επαγγελµατικής 
ταυτότητας των εκπαιδευτικών. Το φύλο παίζει ένα διακριτό ρόλο σ’ αυτήν την ταυ-
τότητα. Από τη µια πλευρά, η γενική εικόνα ενός καλού εκπαιδευτικού είναι ανδρική: 
οι ικανότητες που επιδεικνύει σαν «οραµατικό πνεύµα και το φως που καθοδηγεί» 
του καλού επιστήµονα ή αυτού που «επιβάλλεται» µέσα στην τάξη δηλώνουν την 
άσκηση µιας µορφής εξουσίας, η οποία συνδέεται συνήθως µε την αρρενωπότητα 
και τον ανδρισµό. Από την άλλη πλευρά, ικανότητες που είναι σηµαντικές για τον 
/την εκπαιδευτικό, όπως το να ενδιαφέρεται («να νοιάζεται») για τους µαθητές και 
τις µαθήτριες ή «να είναι κοντά τους», και που θα µπορούσαν να δηλώνουν θηλυκό-
τητα δεν θεωρούνται ως αποκλειστικά χαρακτηριστικά των γυναικών. 

Δεν εκτιµάται ιδιαίτερα επίσης αν οι καθηγητές και οι καθηγήτριες τονίζουν µε 
τη συµπεριφορά τους τα δύο άκρα της διχοτοµικής έννοιας του φύλου, όπως άνδρες 
και γυναίκες που επιδεικνύουν υπερβολικά µάγκικη συµπεριφορά ή συµπεριφορά 
υπερβολικά θηλυκοπρεπή. Έτσι, η επαγγελµατική ταυτότητα παρουσιάζεται ως µη 
συνδεόµενη µε το φύλο (genderless), ενώ υποδηλώνει κατά κύριο λόγο αρρενωπό-
τητα, αποκρύβοντας ή αποσιωπώντας χαρακτηριστικά και ικανότητες που µπορεί να 
συνδεθούν θετικά µε τις γυναίκες.

Συνεχίζοντας, το φύλο συνδέεται µε την απόκτηση και πρόσδοση επαγγελµατικού 
κύρους µέσω της ηλικίας, του γνωστικού αντικειµένου και της κοινωνικής ταυτότητας 
των εκπαιδευτικών. Η κοινωνική ταυτότητα δηλώνει τους κοινωνικούς ρόλους των 
ενηλίκων ανάµεσα στους οποίους κι αυτός της µητέρας ή του πατέρα. Αυτοί οι ρόλοι 
υποδηλώνουν καταµερισµό εργασίας στην οικογένεια και συνδέονται µε αντίστοιχα 
δικαιώµατα και υποχρεώσεις. Στη συνέχεια, οι εκπαιδευτικοί βγάζουν συµπεράσµατα 
για το χρόνο που µπορούν να διαθέσουν οι άντρες και οι γυναίκες για την εργασία 
τους κι από ’κει συµπεραίνεται το επίπεδο απόδοσης και ο βαθµός αφοσίωσης στο 



56 57

επάγγελµά τους, αν είναι δηλαδή πρωτεύουσας ή δευτερεύουσας σηµασίας. Η κοι-
νωνική ταυτότητα συνδέεται µε την ηλικία των εκπαιδευτικών και τα δικαιώµατα και 
τις υποχρεώσεις που απορρέουν απ’ αυτήν: θεωρητικά όσο µεγαλύτερος σε ηλικία 
ο/η εκπαιδευτικός, τόσο πιο πολλά δικαιώµατα έχει, τόσο τυπικά όσο και άτυπα. 

Από την κυρίαρχη εικόνα των εκπαιδευτικών λείπουν επίσης και οι ανύπαντρες 
γυναίκες και άνδρες. Αλλά αυτό δεν σηµαίνει ότι γενικώς οι άγαµοι και οι άγαµες 
«πάνω από κάποια ηλικία» κρίνονται ευθύς εξαρχής αρνητικά. Θα πρέπει πρώτα 
να χαρακτηριστούν ως «διαφορετικοί-διαφορετικές» και ακολούθως ως «περίερ-
γοι-περίεργες». Ένας ανύπαντρος ή µία ανύπαντρη µπορεί να χαρακτηριστεί ως 
διαφορετικός ή διαφορετική, αν παρουσιάζει µια συµπεριφορά παρόµοια µε το αρ-
νητικό στερεότυπο. Τότε το στερεότυπο αυτό ενισχύεται, αφού θεωρείται ότι είναι 
«περίεργος-περίεργη», επειδή είναι «ελεύθερος-ελεύθερη». 

Η ειδικότητα των εκπαιδευτικών συνδέεται µε το φύλο µέσω του γεγονότος ότι 
οι πιο πολλοί άνδρες διδάσκουν µαθήµατα των θετικών επιστηµών και οι περισσό-
τερες γυναίκες των θεωρητικών. Τα µαθήµατα των θετικών επιστηµών θεωρούνται 
σε γενικές γραµµές πιο σηµαντικά απ’ αυτά των θεωρητικών, εκτός ίσως από το 
µάθηµα των Αρχαίων Ελληνικών.

Οι γυναίκες εκπαιδευτικοί είναι σε θέση να αποκτούν το ίδιο ή και υψηλότερο κύ-
ρος από τους άνδρες, αν και στην αρχή της καριέρας τους χρειάζεται να αποδώσουν 
επαγγελµατικά περισσότερο απ’ ό,τι οι άνδρες. Συγχρόνως, παρατηρούµε ότι συχνά 
µια υψηλά εκτιµώµενη επαγγελµατική απόδοση των γυναικών χαρακτηρίζεται ως «ε-
ξαίρεση». Μ’ αυτόν τον τρόπο γίνεται δύσκολο να αποδοθεί κύρος ή να εφαρµοστεί 
αυτή η αξιολογική λογική στην επαγγελµατική απόδοση των υπόλοιπων γυναικών 
που δεν ταξινοµούνται ως εξαίρεση. Αυτό δείχνει τον επιλεκτικό χαρακτήρα του 
κύρους και της αξιολογικής λογικής που το πρεσβεύει.

Η ίδια επιλεκτική λογική χαρακτηρίζει και την κατασκευή της επαγγελµατικής 
ταυτότητας. Σύµφωνα µ’ αυτήν τη λογική, ταυτότητα εκπαιδευτικού σηµαίνει ότι έχει 
σχεδιαστεί (ιστορικά) ένα προφίλ επαγγελµατικό, το οποίο θα µπορούσε να ταιριάζει 
σε κάθε άτοµο. Στην πραγµατικότητα, όµως, θεωρείται σχεδόν ως δεδοµένο ότι «λί-
γοι» είναι αυτοί που µπορεί να ασκήσουν το επάγγελµα του εκπαιδευτικού και ακόµα 
«λιγότεροι» αυτοί που µπορεί είναι «πολύ καλοί» εκπαιδευτικοί. Μ’ αυτόν τον τρόπο, 
όµως, αποκρύπτεται η ποικιλοµορφία του «καλού» εκπαιδευτικού και δικαιολογείται 
εξ ορισµού µια επιλεκτική λογική, η οποία ουσιαστικά κατασκευάζει το αντικείµενό 
της θεωρώντας το µετά ως κάτι «φυσικό».

Συµπεράσµατα

Σ’ αυτό το κείµενο αναφερθήκαµε µε σχετική συντοµία στα αποτελέσµατα της 
έρευνας στο διδακτικό προσωπικό της δευτεροβάθµιας εκπαίδευσης στην Ελλά-
δα. Το θέµα της έρευνας είναι η σχέση φύλου και απόκτησης κύρους και για την 



56 57

ανάλυσή της µελετήθηκε η επαγγελµατική ταυτότητα των εκπαιδευτικών, δηλαδή 
οι σχέσεις που αναπτύσσουν µε την εργασία τους, µε τις τάξεις τους και µε τους 
συναδέλφους τους. Το κύρος, που αναλύθηκε ως σεβασµός και εκτίµηση που τρέ-
φουµε για κάποιον/α συνάδελφο, στηρίζεται εν µέρει στο φύλο, στην ηλικία, στην 
ειδικότητα, στην παιδαγωγική κατάρτιση και στο σχολείο στο οποίο εργάζονται οι 
εκπαιδευτικοί. Επισηµάνθηκε ότι δεν υπάρχει µία αδιαµφισβήτητη ιεραρχία σε κάθε 
σχολείο και ότι οι εκπαιδευτικοί διακρίνονται µεταξύ τους, όχι τόσο λόγω φύλου ή 
ηλικίας, αλλά κυρίως µε βάση τον βαθµό προσήλωσης κι αφοσίωσης στο επάγγελµα, 
τις παιδαγωγικές τους απόψεις για τη διδασκαλία, την πολιτική τους ιδεολογία και 
τις σχέσεις που αναπτύσσουν µε τους µαθητές και τις µαθήτριές τους.

Οι διαφορές ανάµεσα στους εκπαιδευτικούς δεν είναι δυνατόν να αναχθούν στο 
φύλο οντολογικά, δηλαδή οι καθηγητές και οι καθηγήτριες δεν διαφέρουν µεταξύ 
τους, γιατί είναι άνδρες ή γυναίκες απλά, αλλά γιατί ως άτοµα εντάσσονται σ’ ένα 
κοινωνικό πλαίσιο µε ρόλους και αρµοδιότητες που προσδίδονται στα άτοµα ανάλογα 
µε το φύλο τους, ενώ παρατηρούµε ότι η γενιά στην οποία ανήκουν έχει επηρεάσει 
πλευρές της ταυτότητάς τους, οι οποίες τους διαφοροποιούν από άλλες γενιές. Οι 
εµπειρίες ζωής συντελούν στη διαµόρφωση των ατόµων, δηλαδή ο καθένας µας και 
η καθεµιά µας µαθαίνει, ταυτίζεται ή απορρίπτει οµάδες και µοντέλα συµπεριφοράς, 
και έτσι υιοθετεί σε µικρότερο ή µεγαλύτερο βαθµό τις απόψεις της γενιάς και του 
κοινωνικού της περιβάλλοντος, που σηµαδεύουν περισσότερο τα άτοµα.

Σε γενικές γραµµές, µπορούµε να διακρίνουµε τρεις κατηγορίες εκπαιδευτικών. 
Αυτό υποδηλώνει και αντίστοιχες ιεραρχίες µε βάση το κύρος, γιατί συνήθως εκτι-
µάµε στοιχεία και χαρακτηριστικά µε τα οποία ταυτιζόµαστε και θεωρούµε ότι µας 
χαρακτηρίζουν ή που θα θέλαµε να µας χαρακτηρίζουν. Αυτά τα χαρακτηριστικά είναι 
σηµαντικά, γιατί υποδηλώνουν ποιότητα κατά τη γνώµη µας κι αυτό που «αξίζει» να 
πράττουµε. 

Η σχέση φύλου και κύρους διαφαίνεται στην επαγγελµατική ταυτότητα των 
εκπαιδευτικών και στην καθηµερινή συναναστροφή ανάµεσα στους εκπαιδευτικούς 
(βλ. Βερβενιώτη κ.ά, 1988). Η ταυτότητα των εκπαιδευτικών εµφανίζεται ως ουδέ-
τερη, ενώ ουσιαστικά, ως ένα βαθµό, δεν είναι, καθώς υποδηλώνει χαρακτηριστικά 
που συνδέονται κυρίως µε ανδρισµό (έλεγχος τάξης ή επιστηµονική αυθεντία), 
ενώ αποκρύβει χαρακτηριστικά τα οποία συνήθως συνδέονται µε γυναίκες, όπως 
υπευθυνότητα στην εργασία ή ενδιαφέρον για τα παιδιά, τα οποία µετονοµάζονται 
σε «προσήλωση» κι αφοσίωση στην εργασία και κατόπιν θεωρούνται κυρίαρχο χαρα-
κτηριστικό των ανδρών σε σχέση µε την εργασία τους.

Στην καθηµερινή συναναστροφή είναι σηµαντική η κοινωνική ταυτότητα των 
εκπαιδευτικών, δηλαδή οι ρόλοι που έχουν στην οικογένεια µε τις αντίστοιχες 
ευθύνες, δικαιώµατα και υποχρεώσεις. Αυτή η κοινωνική ταυτότητα λαµβάνεται 
υπόψη για να αποδοθεί κύρος σ’ έναν ή µία συνάδελφο, δηλαδή αν ανταποκρίνεται 
στα άτυπα κριτήρια απόδοσης στην εργασία αλλά και στα κριτήρια ποιότητας αυτής 
της εργασίας, τα οποία κριτήρια δεν θέτει µόνο ο ίδιος ή η ίδια ο εργαζόµενος ή η 



58 59

εργαζόµενη αλλά και ο παρατηρητής/παρατηρήτρια. Τα κριτήρια αυτά στηρίζονται σε 
κοινωνικές αλλά και σε εσωτερικευµένες ιδέες για το τι είναι ποιότητα και τι αξίζει 
να γίνεται, τι είναι χρήσιµο ή πρωτεύουσας σηµασίας στην εκπαίδευση, ή ποια είναι 
τα χαρακτηριστικά ενός καλού καθηγητή µιας καλής καθηγήτριας και ποιος/ποια 
αξίζει να γίνεται σεβαστός/σεβαστή και να εκτιµάται. 

Τα κριτήρια αξιολόγησης για την απόδοση κύρους αντλούν πολλά στοιχεία από 
το ισχύον κοινωνικό πλαίσιο κανόνων και αξιών. Έτσι, µπορούµε να πούµε ότι από 
µια «δι-υποκειµενική» διάσταση της αξιολογικής κρίσης περί κύρους, για το τι «α-
ξίζει» ο καθένας και η καθεµιά από µας, φτάνουµε σε µια «αντικειµενική» ιεραρχία 
κύρους, από τις θέσεις της οποίας ορισµένοι συνάδελφοι διαφιλονικούν για το ποιος 
ή ποια έχει περισσότερο δίκιο και ποιος ή ποια είναι «καλύτερος» ή «καλύτερη» από 
τον άλλο.

ΒΙΒΛΙΟΓΡΑΦΙΑ

Ελληνική

Βερβενιώτη, Τ., Δηµητρίου, Ο. και Φραντζή, Κ. (1988). .. στα Λύκεια σας, Αθήνα: 
Ύψιλον.

Καντζάρα, Β. (2002) «Αµφισβήτηση κι αποδοχή: (ανύπανδρες) εκπαιδευτικοί και 
κύρος» στο Γκόβα, Ελ. (επιµ.) Η πτώση των φύλ(λ)ων. Κείµενα-προτάσεις για 
το σεξισµό και τη βία, Αθήνα: Γκόβα, σσ. 21-32.

Νόµος Πλαίσιο 1566/1985 (1985) στην Εφηµερίδα της Ελληνικής Κυβερνήσεως, τχ. 
1, αρ. 167, 30 Σεπτ. 1985, σσ. 2547-2612.

Σκουτέρη-Διδασκάλου, Ν. (1984) Ανθρωπολογικά για το γυναικείο ζήτηµα (4 µελε-
τήµατα), Αθήνα: Ο Πολίτης.

Στατιστική της Εκπαίδευσης (1993) Δελτίο Τύπου της πρωτοβάθµιας και δευτερο-
βάθµιας εκπαίδευσης, Αθήνα: Υπ. Εθν. Οικονοµίας, Γεν. Γραµµατεία Εθνικής 
Στατιστικής Υπηρεσίας. 

Φραντζή, K. (1998) Οι γυναίκες πτυχιούχοι της φυσικοµαθηµατικής σχολής και 
εκπαιδευτικοί στις θετικές επιστήµες στην ελληνική µέση εκπαίδευση (1910-
1980), αδηµοσίευτη Διδ. Διατριβή, Πανεπιστήµιο Ιωαννίνων. 

Χασάπης, Δ. (1985) «Δοµή και λειτουργία της πρωτοβάθµιας και δευτεροβάθµιας 
εκπαίδευσης» στο Δεκαπενθήµερο Πολίτη, αρ. 34, 22 Φεβρ.: 16-17.

Χατζηστεφανίδης, T. (1986) Ιστορία της νεοελληνικής εκπαίδευσης (1821-1986), 
Αθήνα: Δ. Ν. Παπαδήµα.



58 59

Ξενόγλωσση

Acker, J. (1991) “Hierarchies, Jobs, Bodies: A Theory of Gendered Organizations” στο 
Lorber, J. and Farrell, S. A. (επιµ.) The Social Construction of Gender, London, 
New Delhi: Sage, σσ. 162-179.

Becker, H. S. and Carper, J. W. (1956) “The Development of Identification with an 
Occupation” στο The American Journal of Sociology, vol. 61(4): 289-298.

Beechey, V. (1988) “Rethinking the Definition of Work. Gender and Work” στο Jenson, 
J. et al. (επιµ.) Feminization of the Labour Force. Paradoxes and Promises, 
Oxford: Polity Press, σσ. 45-62.

Berger, J., Rosenholtz, S. J. and Zelditch, Jr. M. (1980) “Status Organizing Processes” 
στο Annual Review of Sociology, vol. 6: 479-508.

Blumer, H. (1969) Symbolic Interactionism. Perspective and Method, Englewood 
Cliffs: Prentice-Hall.

Bose, C. E. (1985) Jobs and Gender: A Study of Occupational Prestige, New York: 
Praeger.

Connell, R. W. (1987) Gender and Power, Cambrigde: Polity Press.
Denscombe, M. (1980) “‘Keeping ’em Quiet’: the Significance of Noise for the Practical 

Activity of Teaching” στο Woods, P. (επιµ.) Teacher Strategies. Explorations in the 
Sociology of the School, London: Croom Helm, σσ. 61-83.

England, P. (1979) “Women and Occupational Prestige: A Case of Vacuous Sex Equality” 
στο Signs: Journal of Women in Culture and Society, vol. 5(2): 252-265.

England, P. et al. (1994) “The Gendered Valuation of Occupations and Skills: Earnings 
in 1980 Census Occupations” στο Social Forces, vol. 73(1): 65-99.

Epstein, C. F. (1971) Woman’s Place. Options and Limits in Professional Careers, 
Berkeley: Univ. of California Press.

Epstein, C. F. (1988) Deceptive Distinctions. Sex, Gender, and the Social Order, 
New Haven and London: Yale University Press, and New York: Russell Sage 
Foundation.

Eurostat (1999) “Average EU Woman Earns a Quarter Less than a Man”, News 
Release, no. 48 (στο διαδίκτυο).

Faber, F. (1988) “Een wet van niks? Een empirisch onderzoek naar de relatie tussen 
sekse en Beroepsprestige” (A law showing nothing? An empirical research of the 
relation between sex and occupational prestige) στο Mens en Maatschappij, vol. 
63(4): 366-382.

Foschi, M. (1992) “Gender and the Double Standards for Competence” στο Ridgeway, 
C. L. (επιµ.) Gender, Interaction, and Inequality, New York: Springer-Verlag.

Glaser, B. G. and Strauss, A. L. (1967) The Discovery of Grounded Theory: Strategies 
for Qualitative Research, New York: Aldine de Gruyter.

Glaser, B. G and Strauss, A. L. (1971) Status Passage, London: Routledge and Kegan 
Paul.



60 61

Goode, W. J. (1969) “The Theoretical Limits of Professionalization” στο Etzioni, A. 
(επιµ.) The Semi-Professions and their Organization, New York: The Free Press, 
σσ. 266-313.

Goode, W. J. (1978) The Celebration of Heroes. Prestige as a Control System, 
Berkeley and Los Angeles: Univ. of California Press.

Hargreaves, A. (1994) Changing Teachers, Changing Times. Teacher’s Work and 
Culture in the Postmodern Age, London: Cassell.

Hargreaves A. and Woods, P. (επιµ.) (1984) Classrooms and Staffrooms, Milton 
Keynes: Open Univ. Press. 

Hargreaves, D. H. (1980) “The Occupational Culture of Teachers” στο Woods, P. 
(επιµ.) Teacher Strategies. Explorations in the Sociology of the School, London: 
Croom Helm, σσ. 125-148. 

Hatch, E. (1989) “Theories of Social Honor” in American Anthropologist, vol. 91(2): 
341-353.

Huberman, M. with Grounauer, M.-M. and Marti, J. (1993) The Lives of Teachers, 
(transl. J. Neufeld), London: Cassell.

Jansen, W. (1987) Women without Men: Gender and Marginality in an Algerian Town, 
Leiden: E. J. Brill.

Κantzara, V. (2001) An Act of Defiance, an Act of Honour: Gender and Professional 
Prestige among Teachers in Secondary Education in Greece (Μια πράξη αντί-
στασης, µια πράξη τιµής. Φύλο και επαγγελµατικό κύρος στους εκπαιδευτικούς 
της Β’/θµιας εκπαίδευσης στην Ελλάδα), Διδ. Διατριβή, Παν/µιο Ουτρέχτης, 
Ολλανδία.

Kaufman, R. L. and Spilerman, S. (1982) “The Age Structure of Occupations and 
Jobs” στο American Journal of Sociology, vol. 87(4): 827-851. 

Marshall, H. and Wetherell, M. (1989) “Talking about Career and Gender Identities: 
A Discourse Analysis Perspective” στο Skevington, S. and Baker, D. (επιµ.) The 
Social Identity of Women, London, New Delhi: Sage, σσ. 106-129. 

Martin, P. Y. (1992) “Gender, Interaction, and Inequality in Organizations” στο 
Ridgeway, C. L. (επιµ.) Gender, Interaction, and Inequality, New York: Springer-
Verlag.

Morrison, A. and McIntyre, D. (1976) Teachers and Teaching, Middlesex: Penguin.
Murgatroyd, L. (1982) “Gender and Occupational Stratification” στο The Sociological 

Review, vol. 30(4): 574-602.
Oakley, A. (1972), Sex, gender and society, London: Maurice Temple Smith.
Ortner, S. B. and Whitehead, H. (1981) “Introduction: Accounting for Sexual Meanings” 

στο Ortner, S. B. and Whitehead, H. (επιµ.) Sexual Meanings, Cambridge: 
Cambridge Univ. Press, σσ. 1-27.

Pelto, P. J. and Pelto, G. H. (1978) Anthropological Research. The Structure of Inquiry, 
Cambridge: Cambridge Univ. Press.

Peristiany, J. G. (επιµ.) (1966) Honour and Shame. The Values of Mediterranean 



60 61

Society, Chigago: The University of Chicago Press.
Pitt-Rivers, J. (1966) “Honour and Social Status” στο Peristiany, J. G. (επιµ.) Honour 

and Shame The Values of Mediterranean Society, Chigago: The University of 
Chicago Press, σσ. 19-77.

Reskin, B. F. (1991) “Bringing the Men Back In: Sex Differentiation and the Devaluation 
of Women’s Work” στο Lorber, J. and Farrell, S. A. (επιµ.) The Social Construction 
of Gender, London, New Delhi: Sage, σσ. 141-161.

Ridgeway, C. L. and Diekema, D. (1992) “Are Gender Differences Status Differences?” 
στο Ridgeway, C. L. (επιµ.) Gender, Interaction, and Inequality, New York: 
Springer-Verlag.

Rose, G. (1982) Deciphering Sociological Research, London: MacMillan Education.
Scott, J. W. (1986) “Gender: A Useful Category of Historical Analysis” στο The 

American Historical Review, vol. 91(5): 1053-1075.
Skevington, S. and Baker, D. (επιµ.) (1989) The Social Identity of Women, London: 

Sage.
Still, L. V. (1997) Glass Ceilings and Sticky Floors: Barriers to the Careers of Women 

in the Australian finance Industry, Report, Edith Cowan University (διαδίκτυο), 
σελ. 75.

Strauss, A. and Corbin, J. (1990) Basics of Qualitative Research. Grounded Theory 
Procedures and Techniques, Newbury Park, London, New Delhi: Sage.

Vrouwen in Europa (1992) De Sociaal-Economische Situatie van de Solo-Vrouw 
in Europa (The Socio-economic situation of single women in Europe), no. 41, 
Brussels: E.C. 

Woods, P. and Hammersley, M. (1977) School Experience. Explorations in the 
Sociology of Education, New York: St. Martin’s Press. 



62 63



62 63

Θέσεις διοικητικής και παιδαγωγικής ευθύνης
στη Γενική Εκπαίδευση: οι γυναίκες εκπαιδευτικοί 

και η “γυάλινη οροφή”*

Ελένη Μαραγκουδάκη
**

Tο επάγγελµα της εκπαιδευτικού στην Eλλάδα αποτέλεσε το πρώτο διανοητικό 
επάγγελµα που άνοιξε και θεωρήθηκε κατάλληλο για τις γυναίκες.1 Παρά το γεγονός 
ότι η πρόσβαση των γυναικών στον εργασιακό χώρο της εκπαίδευσης ενίσχυε τις 
παγιωµένες αντιλήψεις για την ιδιαιτερότητα της γυναικείας φύσης και τον καταµε-
ρισµό ρόλων στο χώρο της οικογένειας, ωστόσο έδωσε στις γυναίκες τη δυνατότητα 
κοινωνικής παρουσίας και οικονοµικής ανεξαρτησίας. Διαχρονικά προσήλκυε ένα 
σηµαντικό αριθµό γυναικών, καθώς είχε και συνεχίζει να έχει υψηλό κοινωνικό γόη-
τρο και κύρος ανάµεσα στα οριοθετηµένα ως γυναικεία επαγγέλµατα. Συγκριτικά µε 

* Η µελέτη αυτή αποτελεί µία εκ νέου επεξεργασµένη εκδοχή της εισήγησης «Οι γυναίκες 
διδάσκουν οι άνδρες διοικούν» που έγινε σε διεθνές συνέδριο στη Θεσ/νίκη. Βλ. Δελη-
γιάννη Β. & Ζιώγου Σ. (επιµ.), (1997) Φύλο και σχολική πράξη, (Συλλογή Εισηγήσεων), 
Θεσσαλονίκη, Εκδόσεις Βάνιας, σ. 258-292.

** Επικ. Καθηγήτρια στο τµήµα Φιλοσοφίας Παιδαγωγικής και Ψυχολογίας του Πανεπιστηµίου 
Ιωαννίνων

1. Για την πρόσβαση των γυναικών στο διδασκαλικό επάγγελµα, τους λόγους που συνέβαλαν 
σ’ αυτό καθώς και τις δυσκολίες που αντιµετώπιζαν οι γυναίκες δασκάλες στα τέλη του 
19ου και στις αρχές του 20ού αιώνα, βλ. Zιώγου-Kαραστεργίου Σ. (1986), H Mέση Eκπαί-
δευση των Kοριτσιών στην Eλλάδα 1830-1893, Αθήνα, Γενική Γραµµατεία Nέας Γενιάς. 
Της ιδίας, “Aγωνίστηκα απεγνωσµένα και νίκησα. H εξέλιξη της γυναικείας εκπαίδευσης 
στην Eλλάδα από την Eλισσάβετ Mαρτινέγκου και την Eυανθία Kαΐρη ως την Aγγελική 
Παναγιωτάκου”, στο Παπαγεωργίου Ν. (Επιµ.) (1995), Eκπαίδευση και Iσότητα Eυκαιριών, 
(1995), Αθήνα, Yπουργείο Προεδρίας της Kυβέρνησης, Γενική Γραµµατεία Iσότητας, σ. 
77-83 (Πρακτικά Συνεδρίου). Στο ίδιο, Λαµπράκη-Παγανού Α., “H γυναικεία εκπαίδευση 
και οι νοµοθετικές ρυθµίσεις στην Eλλάδα (1875-1985)”, σ. 84-98. Bαρίκα Ελ. (1987), H 
Eξέγερση των Kυριών: H γένεση µιας φεµινιστικής συνείδησης στην Eλλάδα 1833-1907, 
Αθήνα, Ίδρυµα Έρευνας και Παιδείας της Eµπορικής Tράπεζας της Eλλάδας.



64 65

άλλα γυναικεία επαγγέλµατα, παρέχει µονιµότητα, υψηλές οικονοµικές αποδοχές 
και προσφέρεται για το συµβιβασµό οικογενειακού και επαγγελµατικού ρόλου. Aκό-
µη και σήµερα, που η ανεργία των εκπαιδευτικών έχει φτάσει σε πολύ υψηλά ποσο-
στά, τα κορίτσια που φοιτούν στις καθηγητικές σχολές και στα Παιδαγωγικά Tµήµατα 
Δηµοτικής και Nηπιαγωγών, αποτελούν τη συντριπτική πλειοψηφία.2

Ωστόσο, παρά τη διαχρονικά υψηλή σε ποσοστά συµµετοχή των γυναικών στο 
συγκεκριµένο χώρο απασχόλησης και τις θεσµικές ρυθµίσεις για ισότητα των 
φύλων στο χώρο της εργασίας, σηµειώνονται διαφοροποιήσεις στο εκπαιδευτι-
κό σώµα µε βάση το φύλο. Oι διαφοροποιήσεις αυτές αφορούν την κατανοµή των 
ανδρών και των γυναικών στις διάφορες βαθµίδες της γενικής εκπαίδευσης, τις 
ειδικότητες3, τον τύπο Λυκείου, τα συνδικαλιστικά όργανα του κλάδου4, και τέλος, τη 
διοικητική ιεραρχία του επαγγέλµατος.

Στη µελέτη αυτή δε θα µας απασχολήσουν οι κατά φύλο διαφοροποιήσεις των 
εκπαιδευτικών σε ό,τι αφορά και σχετίζεται µε το διδακτικό έργο και το συνδικαλισµό. 
Ακόµη δε θα µας απασχολήσουν τα αίτια και οι προεκτάσεις των διαφοροποιήσεων 
αυτών. Θα εστιάσουµε την ανάλυσή µας στην κατά φύλο στελέχωση των θέσεων 
διοικητικής ευθύνης στη Γενική Εκπαίδευση (Προσχολική, Α΄/θµια και B΄/θµια).

Σύµφωνα µε όσα ισχύουν σήµερα, οι διοικητικές θέσεις που προβλέπο-
νται για τη γενική εκπαίδευση είναι η Διεύθυνση και Υποδιεύθυνση των σχολικών 
µονάδων και η Διεύθυνση και τα Γραφεία εκπαίδευσης στις νοµαρχίες. Πρόσφα-
τα και µε βάση το ν. 2817/2000, άρθρο 14, παρ. 29 θεσµοθετήθηκε µια νέα θέση 
διοικητικού και παιδαγωγικού περιεχοµένου σε επίπεδο περιφέρειας. Η θέση αυτή 
ονοµάζεται Περιφερειακή Διεύθυνση της Α΄/θµιας και B΄/θµιας Εκπαίδευσης και 
σύµφωνα µε το σχετικό νόµο προβλέπονται 13 θέσεις, όσες δηλαδή οι εκπαιδευτι-
κές περιφέρειες της χώρας.

Παράλληλα, όπως είναι γνωστό, έχει θεσµοθετηθεί η θέση των σχολικών συµβού-
λων σε επίπεδο νοµαρχιών. Βέβαια, το έργο και οι αρµοδιότητες των σχολικών συµ-

2. Βλ. Μαραγκουδάκη Ελ. «Ο παράγοντας φύλο στη δευτεροβάθµια και τριτοβάθµια εκπαί-
δευση: όψεις, συνέχειας και µεταβολής», στο Δεληγιάννη-Κουϊµτζη Β., Ζιώγου Σ., Φρόση 
Λ. (επιµ.) (2002), Φύλο και εκπαιδευτική πραγµατικότητα στην Ελλάδα: προωθώντας πα-
ρεµβάσεις για την ισότητα των φύλων στο ελληνικό εκπαιδευτικό σύστηµα, Αθήνα, ΚΕΘΙ 
(υπό έκδοση).

3. Βλ. Μαραγκουδάκη, Ελ. (2001), «Η σύνθεση του διδακτικού προσωπικού και ο καταµερι-
σµός εργασίας µε βάση τον παράγοντα φύλο στη δευτεροβάθµια εκπαίδευση κατά το χρο-
νικό διάστηµα 1994 – 1997», στο: Δωδώνη, Επιστηµονική Επετηρίδα του Τµήµατος Φ.Π.Ψ. 
του Πανεπιστηµίου Ιωαννίνων (ανάτυπο).

4. Για την απουσία των γυναικών από τα συνδικαλιστικά όργανα του επαγγέλµατος, καθώς 
και τα αίτια που την προκαλούν, βλ. Λαπαθιώτη Ελ. (1994), “Συνδικαλιστικές πρακτικές και 
γυναίκα εκπαιδευτικός”, Eκπαιδευτική Kοινότητα, τεύχ. 14, σ. 20-22. Σιάνου-Kύργιου Ελ., 
“Συνδικαλισµός και γυναίκες εκπαιδευτικοί: η αποκλεισµένη πλειοψηφία”, Eφηµ. EΠOXH, 
11.11.1995.



64 65

βούλων δεν είναι διοικητικού αλλά παιδαγωγικού περιεχοµένου. Ο ρόλος, δηλαδή, των 
σχολικών συµβούλων είναι υποστηρικτικός και καθοδηγητικός του διδακτικού έρ-
γου των εκπαιδευτικών της τάξης5. Παρ’ όλα αυτά, ωστόσο, οι σχολικοί σύµβουλοι δεν 
παύουν να θεωρούνται και να είναι στελέχη στο χώρο της εκπαίδευσης. Για το λόγο 
ακριβώς αυτό θα ασχοληθούµε µε τα στατιστικά στοιχεία και για τη θέση αυτή.

Η πλήρωση των διοικητικών αυτών θέσεων καθώς και των θέσεων των σχολικών 
συµβούλων γίνεται, όπως είναι γνωστό, µετά από µία διαδικασία επιλογής, η οποία, 
προκειµένου για τη διεύθυνση και την υποδιεύθυνση των σχολικών µονάδων, γίνε-
ται στις Διευθύνσεις και τα Γραφεία Εκπ/σης των Νοµαρχιών. Για τη στελέχωση των θέ-
σεων Σχολικών Συµβούλων, της Διεύθυνσης και των Γραφείων Α΄/θµιας και Β΄/θµιας και 
τέλος της Περιφερειακής Διεύθυνσης Εκπαίδευσης η διαδικασία επιλογής γίνεται κε-
ντρικά στο ΥΠΕΠΘ. Οι διαδικασίες επιλογής γίνονται συνήθως κάθε τέσσερα χρόνια. 

Βέβαια, όπως είναι ευρύτερα γνωστό και όπως υποστηρίζεται σε σχετικές 
µελέτες6, το ελληνικό εκπαιδευτικό σύστηµα είναι συγκεντρωτικό και γραφειοκρα-
τικό. Έτσι, τα διοικητικά στελέχη τόσο σε νοµαρχιακό επίπεδο, όσο και σε επίπεδο 
σχολικών µονάδων θα µπορούσε να υποστηριχτεί ότι είναι οι εκτελεστές και οι 
ελεγκτές της υλοποίησης των αποφάσεων του αρµόδιου υπουργείου σχετικά µε την 
εκπαιδευτική διαδικασία στα σχολεία των διάφορων βαθµίδων της εκπαίδευσης. 
Ωστόσο, για τα άτοµα που κατέχουν αυτές τις διοικητικές θέσεις προβλέπονται 
αρκετές αρµοδιότητες και δυνατότητες λήψης αποφάσεων, όπως π.χ. η τοποθέτηση 
των νεοδιόριστων εκπαιδευτικών, οι µεταθέσεις και οι αποσπάσεις των εκπαιδευ-
τικών, κλπ., και βέβαια προβλέπεται ένα οικονοµικό επίδοµα. Έτσι, θα µπορούσε να 
υποστηριχτεί ότι τα άτοµα που κατέχουν αυτές τις διοικητικές θέσεις έχουν µεγαλύ-
τερη εξουσία, γόητρο και κύρος συγκριτικά µε τους και τις εκπαιδευτικούς της τάξης 
τόσο µέσα στην εκπαιδευτική κοινότητα, όσο και στον ευρύτερο κοινωνικό χώρο.

1.1 Η κατά φύλο κατανοµή των εκπαιδευτικών στη διοικητική ιεραρχία 
της Γενικής Εκπαίδευσης και στις θέσεις Σχολικών Συµβούλων 

Στους πίνακες που ακολουθούν παραθέτουµε τα στατιστικά στοιχεία σχετικά µε 
την κατά φύλο κατανοµή των εκπαιδευτικών που έχουν επιλεγεί και υπηρετούν σε 
θέσεις διοικητικής και παιδαγωγικής ευθύνης στην Α΄/θµια και στην Β΄/θµια εκπαί-
δευση. Τα στοιχεία που παραθέτουµε µας διατέθηκαν από τα αρµόδια γραφεία του 

5. Για τα καθήκοντα, τις αρµοδιότητες και το ρόλο των Σχολικών Συµβούλων βλ. Aνδρέου 
Απ., “O θεσµός του Σχολικού Συµβούλου. Aπό το αίτηµα στην πραγµατικότητα”, Σύγχρονα 
Θέµατα, τεύχ. 28, 1986, σ. 79-90.

6. Bλ. Aνδρέου Α. / Παπακωνσταντίνου Γ. (1994), Eξουσία και οργάνωση του εκπαιδευτικού 
συστήµατος, Αθήνα, Eκδ. Λιβάνη. Mιχαλακόπουλος, Γ., «O γραφειοκρατικός χαρακτήρας του 
ελληνικού σχολικού συστήµατος και η παιδαγωγική-εκπαιδευτική διαδικασία», Παιδαγωγική 
Eπιθεώρηση, τ. 7, 1987, σ. 149-193.



66 67

ΥΠΕΠΘ και ισχύουν για το τρέχον σχολικό έτος, δηλαδή το 2005-2006. 
Στη συνέχεια σε άλλο πίνακα θα παραθέσουµε τα σχετικά στοιχεία για τις Διευ-

θύνσεις και τα Γραφεία της Δευτεροβάθµιας έτσι όπως προέκυψαν στις τέσσερις 
τελευταίες διαδοχικές διαδικασίες επιλογής, δηλαδή τις χρονιές 1994, 1998, του 
2002 και τις πιο πρόσφατες του 2004. Αυτό θα µας επιτρέψει να παρακολουθήσουµε 
τις αλλαγές ή τις συνέχειες που έχουν σηµειωθεί στην εκπροσώπηση των γυναικών 
εκπαιδευτικών σε θέσεις διοικητικών στελεχών στο χώρο εργασίας τους κατά το 
χρονικό διάστηµα που µεσολάβησε.

Πίνακας 1. Κατά φύλο κατανοµή στελεχών διοικητικής και παιδαγωγικής ευθύνης 
στην Α΄/θµια Εκπ/ση (σχολικό έτος 2005-2006).

ΘΕΣΕΙΣ 
ΣΤΕΛΕΧΩΝ

        
ΣΥΝ. ΑΝΔΡΕΣ ΓΥΝΑΙΚΕΣ

Ν % Ν %

ΔΙΕΥΘΥΝΣΕΙΣ Α΄/
ΘΜΙΑΣ ΕΚ/ΣΗΣ     58 55 95% 3 5%

ΓΡΑΦΕΙΑ Α΄/
ΘΜΙΑΣ ΕΚ/ΣΗΣ   173

152 88% 21 12%

ΔΙΕΥΘΥΝΣΗ 
ΣΧΟΛΙΚΩΝ 
ΜΟΝΑΔΩΝ 3950

3136 80% 814 20%

ΥΠΟΔΙΕΥΘΥΝΣΗ 
ΣΧΟΛΙΚΩΝ 
ΜΟΝΑΔΩΝ 1798

1074 60% 724 40%

ΣΧΟΛ. 
ΣΥΜΒΟΥΛΟΙ 
ΔΗΜΟΤΙΚΗΣ 
ΕΚ/ΣΗΣ

300 239 80% 61 20%

ΣΧΟΛ. 
ΣΥΜΒΟΥΛΟΙ 
ΕΙΔΙΚΗΣ 
ΑΓΩΓΗΣ

16 14 87% 2 13%

ΣΧΟΛ. 
ΣΥΜΒΟΥΛΟΙ 
ΠΡΟΣΧΟΛΙΚΗΣ 
ΑΓΩΓΗΣ

50 0 0% 50 100%

Πηγή: ΥΠΕΠΘ Δ/νση Προσωπικού Α΄/θµιας Εκ/σης, τµήµα Β΄



66 67

Γράφηµα 1. Κατά φύλο κατανοµή στελεχών διοικητικής και παιδαγωγικής ευθύνης 
στην Α΄/θµια Εκπ/ση (σχολικό έτος 2005-2006).

Πίνακας 2. Κατά φύλο κατανοµή στελεχών διοικητικής και παιδαγωγικής ευθύνης 
στη Β΄/θµια Εκπ/ση (σχολικό έτος 2005-2006).

ΘΕΣΕΙΣ ΣΤΕΛΕΧΩΝ ΣΥΝ. ΑΝΔΡΕΣ ΓΥΝΑΙΚΕΣ

Ν % Ν %

ΔΙΕΥΘΥΝΣΕΙΣ Β΄/ 
ΘΜΙΑΣ ΕΚΠ/ΣΗΣ 58 52 90% 6 10%

ΓΡΑΦΕΙΑ Β/ΘΜΙΑΣ 
ΕΚΠ/ΣΗΣ 169 142 84% 27 16%

ΔΙΕΥΘΥΝΣΗ 
ΣΧΟΛΙΚΩΝ 
ΜΟΝΑΔΩΝ 3368 2.595 75% 873 25%

ΥΠΟΔ/ΝΣΗ 
ΣΧΟΛΙΚΩΝ 
ΜΟΝΑΔΩΝ 2353 1.406 60% 947 40%

ΣΧΟΛΙΚΟΙ 
ΣΥΜΒΟΥΛΟΙ 227 144 63% 83 37%

Πηγή: ΥΠΕΠΘ Δ/νση Προσωπικού Β/θµιας Εκ/σης



68 69

Γράφηµα 2. Κατά φύλο κατανοµή στελεχών διοικητικής και παιδαγωγικής ευθύνης 
στη Β΄/θµια Εκπ/ση(σχολικό έτος 2005-06.

Πίνακας 3. Κατανοµή των εκπαιδευτικών µε βάση το φύλο στις Δ/νσεις και τα Γρα-
φεία Β΄/θµιας σε τέσσερις διαδοχικές επιλογές.

ΣΥΝΟΛΟ ΑΝΔΡΕΣ ΓΥΝΑΙΚΕΣ

1994-95 194 184 95% 10 5%

1998-99 180 163 91% 17 9%

2002-03 207 184 89% 23 11%

2004-05 227 194 85% 33 15%



68 69

Γράφηµα 3. Κατανοµή των εκπαιδευτικών µε βάση το φύλο στις Δ/νσεις και τα 
Γραφεία Β΄/θµιας σε τέσσερις διαδοχικές επιλογές.

Η επισκόπηση των παραπάνω πινάκων και γραφηµάτων µάς οδηγεί στις ακόλου-
θες διαπιστώσεις:

α) Οι γυναίκες εκπαιδευτικοί συγκριτικά µε τους άνδρες υποεκπροσωπούνται 
σε θέσεις διοικητικής ευθύνης στο χώρο εργασίας τους µε µοναδική εξαίρεση τη 
θέση της Υποδιεύθυνσης σχολικών µονάδων. Η θέση αυτή βρίσκεται στο κατώτατο 
σηµείο της βάσης της πυραµίδας της διοικητικής ιεραρχίας της εκπαίδευσης, 
έχει περιορισµένες αρµοδιότητες και κατά συνέπεια χαµηλό κοινωνικό γόητρο 
και κύρος.

β) Σε ό,τι αφορά στις θέσεις στελεχών της εκπαίδευσης σε νοµαρχιακό επί-
πεδο, οι γυναίκες αποτελούν τη συντριπτική µειοψηφία στις θέσεις στελεχών µε 
διοικητικές ευθύνες και αρµοδιότητες. Συγκριτικά µε τις θέσεις αυτές, η παρουσία 
των γυναικών σε θέσεις Σχολικού Συµβούλου, χωρίς να παύει να είναι πολύ πιο 
περιορισµένη από των ανδρών, παρουσιάζει καλύτερη εικόνα.

Τα ποσοστά εκπροσώπησης των καθηγητριών σε θέσεις διοικητικής ευθύνης 
στη Β΄/θµια παρουσιάζουν µια µικρή αλλά ωστόσο ανοδική πορεία στο χρονικό δι-
άστηµα της δεκαετίας 1995-2005. Δεν παύουν ωστόσο να είναι πολύ χαµηλότερα 
συγκριτικά µε τα ποσοστά των ανδρών.

Αξίζει επίσης να αναφερθεί ότι η θέση της Περιφερειακής Διεύθυνσης Α΄/θµιας 
και Β΄/θµιας Εκπαίδευσης φαίνεται να είναι ιδιαίτερα απρόσιτη για τις γυναίκες 
εκπαιδευτικούς. Σύµφωνα µε τα αποτελέσµατα της πιο πρόσφατης επιλογής, το 
2004 µία µόνο γυναίκα εκπαιδευτικός επιλέχθηκε για τη συγκεκριµένη θέση. Κατά 
την πρώτη διαδικασία επιλογής, το έτος έναρξης λειτουργίας του θεσµού δεν είχε 
επιλεγεί καµία. 

Αν συνεκτιµήσουµε την αριθµητική υπεροχή των γυναικών εκπαιδευτικών έναντι 



70 71

των ανδρών στη Γενική Εκπαίδευση7, τότε µπορούµε να υποστηρίξουµε ότι οι γυναί-
κες εξακολουθούν να αποτελούν την αποκλεισµένη πλειοψηφία από τη διοικητική ιε-
ραρχία του εκπαιδευτικού συστήµατος. Ανάλογη διαπίστωση ισχύει και για τις θέσεις 
Σχολικού Συµβούλου. Μια προσπάθεια απεικόνισης του αποκλεισµού των γυναικών 
εκπαιδευτικών από τις θέσεις διοικητικών και συµβουλευτικών στελεχών της εκπαί-
δευσης θα µας έδειχνε τις γυναίκες κάτω από µία γυάλινη οροφή, η οποία τους επι-
τρέπει να βλέπουν τις συγκεκριµένες θέσεις, αλλά τις εµποδίζει να τις καταλάβουν. 

O συγκεκριµένος αποκλεισµός των γυναικών είναι ένα σηµαντικό ζήτηµα µε 
πολλές προεκτάσεις και µε πολλούς και πολλές αποδέκτες. Aπό τη µια αφορούν 
τις εν ενεργεία γυναίκες εκπαιδευτικούς, οι οποίες αποκλείονται από τα κέντρα 
λήψης αποφάσεων του χώρου της απασχόλησής τους, στερούνται δυνατοτήτων να 
ενθαρρύνουν και να στηρίζουν άλλες γυναίκες εκπαιδευτικούς να έχουν ως στόχο 
την προαγωγή σε διοικητικές θέσεις και κυρίως απασχολούνται κάτω από την εξου-
σία και τον έλεγχο του ανδρικού φύλου. Aπό την άλλη αφορούν τους µαθητές και 
τις µαθήτριες, που κατά τη διάρκεια της φοίτησής τους στη γενική εκπαίδευση δεν 
έχουν την ευκαιρία να βλέπουν τις γυναίκες σε θέσεις εξουσίας σε σχέση µε τους 
άνδρες και να το δέχονται ως κάτι το σύνηθες και το µη εξαιρετικό. 

Oι συνέπειες αυτές είναι ιδιαίτερα αρνητικές για τα κορίτσια, τα οποία δεν 
διδάσκονται να συµπεριλαµβάνουν στους στόχους τους τη διεκδίκηση διοικητικών 
θέσεων στο χώρο της µελλοντικής τους απασχόλησης. Tο συγκεκριµένο µάλιστα 
µήνυµα, που δέχονται οι µαθητές κα τις µαθήτριες µέσα από την άµεση παρατήρηση 
των σχέσεων των φύλων στο σχολικό χώρο, αποκτά ιδιαίτερη σηµασία, αν δεχτούµε 
ότι ενισχύεται και µέσα από το περιεχόµενο των σχολικών εγχειριδίων. Όπως είναι 
γνωστό, µε βάση µελέτες, που έχουν γίνει για τα σχολικά εγχειρίδια, αναγνωστικά 
και άλλα, τόσο τα παλαιότερα όσο και τα πιο πρόσφατα, η θέση του γυναικείου φύλου 
στην αγορά εργασίας προβάλλεται περιθωριακή και υποδεέστερη εκείνης του αν-

7. Σύµφωνα µε τα στοιχεία λήξεως για το σχολικό έτος 2002-03, έτσι όπως µας διατέθηκαν 
από την ΕΣΥΕ, οι γυναίκες εκπαιδευτικοί υπερτερούν των ανδρών κατά 20 περίπου εκατο-
στιαίες µονάδες τόσο στην Α΄/θµια όσο και στη Β΄/θµια δηµόσια εκπαίδευση. Συγκεκριµένα, 
στη δηµόσια Δηµοτική εκπαίδευση, εξαιρουµένων των διδασκόντων/ουσών Μουσική, Ξένες 
Γλώσσες και Φυσική Αγωγή, τα στατιστικά στοιχεία είναι: Σύνολο: 43010, Άνδρες: 17614 
(41%) και Γυναίκες: 25396 (59%). Στα Δηµόσια Γυµνάσια και Ενιαία Λύκεια τα στατιστικά 
στοιχεία είναι: Σύνολο: 54925, Άνδρες: 22755 (41%), Γυναίκες: 32170 (59%).

8. Bλ. ενδεικτ. Φραγκουδάκη Α. (1979), Tα αναγνωστικά του δηµοτικού σχολείου, Aθήνα, 
Θεµέλιο. Δεληγιάννη-Kουϊµτζή Β., «Tα στερεότυπα για τους ρόλους των δύο φύλων στα 
εγχειρίδια του δηµοτικού σχολείου H Γλώσσα µου», Φιλόλογος 49, 1987, σ. 229-248. 
Φρειδερίκου Α. (1995), “H Tζένη πίσω από το τζάµι”, Aναπαραστάσεις των φύλων στα 
εγχειρίδια γλωσσικής διδασκαλίας του δηµοτικού σχολείου, Aθήνα, Eκδ. Eλληνικά 
Γράµµατα. Καταρτζή Ε. (2003), Τα στερεότυπα του ρόλου των φύλων στα σχολικά 
εγχειρίδια του Δηµοτικού Σχολείου, Θεσσαλονίκη, Αφοί Κυριακίδη. Της ιδίας, «Η 
εικόνα της γυναίκας στα βιβλία των µαθηµατικών» Σύγχρονη Εκπαίδευση, 118, 1991,σ. 
56-67.



70 71

δρικού8. Aνάλογη επίσης τάση παρουσιάζεται και στα βιβλία για παιδιά προσχολικής 
ηλικίας, που χρησιµοποιούνται στο νηπιαγωγείο9. 

Mε βάση τις διαπιστώσεις αυτές, θα µπορούσαµε να καταλήξουµε ότι ο απο-
κλεισµός των γυναικών εκπαιδευτικών από τη διοικητική ιεραρχία του εκπαιδευτικού 
συστήµατος αντανακλά και συγχρόνως συµβάλλει στην αναπαραγωγή των κυρίαρ-
χων εξουσιαστικών σχέσεων ανάµεσα στα φύλα, δηλαδή την πατριαρχία, στα πλαίσια 
των υφιστάµενων κοινωνικών σχέσεων άνισης κατανοµής πλούτου, προνοµίων και 
εξουσίας στις καπιταλιστικές κοινωνίες. 

Aκόµη, στερεί το σχολείο, καθώς και τον ευρύτερο χώρο της απασχόλησης από 
τη δυνατότητα να αξιοποιήσουν ένα διαφορετικό τρόπο άσκησης της διοίκησης και 
διαχείρισης της εξουσίας, τον οποίον, σύµφωνα µε ερευνητικά δεδοµένα, φαίνεται 
να υιοθετούν οι γυναίκες, όταν καταλαµβάνουν διοικητικές θέσεις. Η διαφοροποί-
ηση µάλιστα των γυναικών από την κυρίαρχη αντίληψη άσκησης των διοικητικών 
καθηκόντων, όπως υποστηρίζεται, φαίνεται να συµβάλλει στην αποτελεσµατικότερη 
λειτουργία τόσο του σχολείου όσο και του χώρου εργασίας γενικότερα. 

Για όλα τα παραπάνω ο αποκλεισµός των γυναικών από τη διοικητική ιεραρχία 
του εκπαιδευτικού συστήµατος αξίζει να αναδειχθεί ως πρόβληµα και να επισηµαν-
θούν οι λόγοι που συµβάλλουν σ’ αυτόν. Στο ζήτηµα ακριβώς αυτό θα αναφερθούµε 
αµέσως στη συνέχεια.

2. Ο αποκλεισµός των γυναικών εκπαιδευτικών από τη διοικητική ιεραρχία 
    του εκπαιδευτικού συστήµατος: Θεωρία και έρευνα

Ο αποκλεισµός των γυναικών από τη διοικητική ιεραρχία της εκπαίδευσης δεν 
αποτελεί, φυσικά, ενδηµικό χαρακτηριστικό µόνο του ελληνικού εκπαιδευτικού 
συστήµατος. Aντίθετα, όπως προκύπτει από τις σχετικές µελέτες, απαντάται στα 
εκπαιδευτικά συστήµατα όλων των δυτικών κοινωνιών µε ελαφρές, βέβαια, διακυ-
µάνσεις. Eνώ, όµως, το συγκεκριµένο ζήτηµα έχει αποτελέσει αντικείµενο ευρύτα-
του προβληµατισµού σε άλλες δυτικές χώρες10, στην Eλλάδα η σχετική θεωρητική 
µελέτη και εµπειρική έρευνα λείπουν εντελώς. Aυτό που απαντάται είναι απλά η 

9. Bλ. Mαραγκουδάκη Eλ. (2005), Eκπαίδευση και Διάκριση των Φύλων, Aθήνα, Eκδ. 
Oδυσσέας, (δ΄ έκδοση).

10. Bλ. Acker S., “Women and Teaching: A semi-detached Sociology of a semi-profession”, στο 
Walker S. &. Barton L. (eds) (1983), Gender, Class, and Education, Lewes, East Sussex, 
The Falmer Press, pp. 123-139. Της ιδίας, “Rethinking Teachers’ Careers”, στο Acker S. 
(ed.) (1989), Teachers, Gender and Careers, London, The Falmer Press, pp. 7-20. Shake-
shaft Ch. (1991), Women in Educational Administration, California Corwin Press, Inc., (3rd 
edition). Ouston J. (ed.) (1993), Women in Education Management, Longman. Ozga J. (ed) 
(1993), Women in Educational Management, Buckingham Open University Press.



72 73

επισήµανση του σχετικού ζητήµατος σε άρθρα ή µελέτες γενικότερου ενδιαφέ-
ροντος για το διδακτικό προσωπικό ή τη διεύθυνση του σχολείου11. Έτσι, όσα θα 
εκθέσουµε στη συνέχεια της εισήγησής µας για το συγκεκριµένο ζήτηµα στηρίζονται 
στην αγγλοσαξονική βιβλιογραφία, όπου η σχετική µελέτη - θεωρητική και εµπειρική 
- είναι εκτενέστατη και αναφέρεται:

1. στην επισήµανση και ανάδειξη των υλικών, ιδεολογικών και κοινωνικών όρων 
που συµβάλλουν στον αποκλεισµό·

2. στα ιδιαίτερα προβλήµατα, που αντιµετωπίζουν, στην άσκηση των καθηκόντων 
τους, όσες γυναίκες, παρά τον αποκλεισµό, καταφέρνουν να καταλάβουν διοικητικές 
θέσεις· 

3. στις επαγγελµατικές νοοτροπίες που υιοθετούν οι γυναίκες κατά την άσκηση 
των διοικητικών τους καθηκόντων.

Aναφορικά µε το πρώτο ζήτηµα, δηλαδή, τους όρους και τις συνθήκες, που συµ-
βάλλουν στον αποκλεισµό των γυναικών από τη διοικητική ιεραρχία της εκπαίδευ-
σης, έχει διατυπωθεί ένα ευρύ φάσµα ερµηνευτικών προσεγγίσεων και θεωρητικών 
µοντέλων12, που είναι δυνατόν να υποστηριχθεί ότι απαρτίζουν δύο βασικές τάσεις.

1. Tις ερµηνευτικές προσεγγίσεις που αποδίδουν την ευθύνη στις ίδιες τις 
γυναίκες εκπαιδευτικούς, και

2. Tις ερµηνευτικές προσεγγίσεις που ανάγουν την εξήγηση του συγκεκριµένου 
ζητήµατος στις ευρύτερες οικονοµικές δοµές και κοινωνικές σχέσεις.

Oι ερµηνευτικές προσεγγίσεις της πρώτης τάσης13 δέσποζαν στη σχετική βιβλι-
ογραφία περίπου µέχρι τα τέλη της δεκαετίας του ’70 και εξηγούσαν την απουσία 
των γυναικών από διοικητικές θέσεις µε όρους ατοµικής επιλογής και ευθύνης, 
όπως π.χ. την έλλειψη φιλοδοξιών και ενδιαφέροντος για άνοδο στην επαγγελµατική 
ιεραρχία, την έλλειψη αυτοπεποίθησης και ικανοτήτων για άσκηση διοικητικών κα-
θηκόντων, την ανεπαρκή αφιέρωση και αφοσίωση στο επάγγελµα. Oι προσεγγίσεις 
αυτές έχουν δεχθεί έντονη κριτική και ελέγχονται ως απλουστευτικές και ανεπαρ-
κείς. Ακόµη, η κριτική αναφέρεται στο ότι στηρίζονται και αποδέχονται αντιλήψεις και 
παραδοχές «κοινής λογικής»· ότι δέχονται την ανδρική εµπειρία ως κανονικότητα 

11. Bλ. Φουσέκα M., “H Γυναίκα εκπαιδευτικός και η θέση της στη δευτεροβάθµια εκπαί-
δευση”, Eκπαιδευτική Kοινότητα, τευχ. 25, 1994, σ. 16-17. Mαυρογιώργος Γ. (1992), 
Eκπαιδευτικοί και διδασκαλία. Για µια αντί (-παλη) πρόταση, Aθήνα, εκδ. Σύγχρονη Eκ-
παίδευση, σ. 19. Λαπαθιώτη E., 1991, ό.π.. Παπαναούµ Z. (1995), Η Διεύθυνση Σχολείου: 
θεωρητική προσέγγιση, ανάλυση και εµπειρική διερεύνηση, Θεσ/κη, Αφοί Κυριακίδη.

12. Για µια λεπτοµερειακή παρουσίαση των µοντέλων αυτών βλ. Shakeshaft Ch., 1991 (3rd 
edition), ό.π.

13. Για µια επισκόπηση των µελετών που υιοθετούν την προσέγγιση αυτή καθώς και για την 
κριτική τους βλ. Acker S., 1983 και 1989, ό.π. Shakeshaft Ch., 1991, ό.π. Robertson, H.-J., 
“H εξέλιξη των εκπαιδευτικών και η δίκαιη αντιµετώπιση των δύο φύλων”, στο Hargreaves 
A & Fullan M.G. (1995), H Eξέλιξη των Eκπαιδευτικών, µτφρ. Π. Xατζηπαντελή, Aθήνα, 
εκδ. Πατάκη.



72 73

προς την οποία οι γυναίκες συγκρινόµενες υστερούν και, γενικά, ότι υιοθετούν την 
τάση “κατηγορίας του θύµατος”, µε το να υποκειµενοποιούν τις αντικειµενικές συν-
θήκες και να αποδίδουν την ευθύνη του όλου ζητήµατος στις ίδιες τις γυναίκες. H S. 
Acker στην κριτική που κάνει στις µελέτες αυτές αναφέρει ότι: «η βιβλιογραφία που 
συζητιέται εδώ φανερώνει ό,τι θα µπορούσε να ονοµαστεί ιδεολογία της ατοµικής 
επιλογής και παράλληλα µια αµέλεια για κάθε άλλο περιορισµό εκτός απ’ όσους 
επιβάλλει η οικογένεια. Oι φιλοδοξίες και τα κίνητρα έχουν παραγκωνίσει κάθε άλλο 
παράγοντα» (Acker, 1983:132).

H κριτική που ασκεί η S. Acker, καθώς και άλλοι/άλλες επιστήµονες, στις προ-
σεγγίσεις αυτές υποστηρίζεται από πιο πρόσφατα ερευνητικά δεδοµένα, καθώς και 
αυτοβιογραφίες γυναικών14, που απογυµνώνουν αποκαλυπτικά την ιδεολογία της 
ατοµικής επιλογής. Aυτά τα δεδοµένα αναδεικνύουν, επίσης, την αναγκαιότητα 
επαναπροσδιορισµού των αντιλήψεων για αφιέρωση στο επάγγελµα, για φιλοδοξίες 
καριέρας, κτλ., ώστε να συµπεριλαµβάνεται η οπτική των γυναικών και ιδιαίτερα οι 
ειδικές συνθήκες κάτω από τις οποίες συµµετέχουν στην αγορά εργασίας. Όπως 
χαρακτηριστικά αναφέρει η Grant (1989:41): «H έννοια του επιπέδου φιλοδοξιών, 
ως ένα στατικό και αντικειµενικό µέτρο των στόχων καριέρας, το οποίο διαφοροποιεί 
τους φιλόδοξους εκπαιδευτικούς από τους υπόλοιπους, θεµελιώνεται πάνω στις 
ανδρικές νόρµες και εµπειρίες και λειτουργεί έτσι, ώστε να µπλοκάρει τις γυναίκες 
από τις διαδικασίες προαγωγής».

H δεύτερη τάση ερµηνευτικών προσεγγίσεων, όπως ήδη αναφέρθηκε πιο πάνω, 
τοποθετεί την εξήγηση του ζητήµατος στις ευρύτερες κοινωνικοοικονοµικές δοµές 
και σχέσεις. Συγκεκριµένα, υποστηρίζεται ότι τα βαθύτερα και ουσιαστικότερα αίτια 
του αποκλεισµού των γυναικών εκπαιδευτικών από τη διοικητική ιεραρχία της εκπαί-
δευσης ανάγονται και είναι άµεση συνέπεια του καπιταλιστικού τρόπου οργάνωσης 
της οικονοµίας και της πατριαρχικής διάρθρωσης των δυτικών κοινωνιών15. O κα-
πιταλιστικός τρόπος οργάνωσης της οικονοµίας σε συνδυασµό µε την πατριαρχία, 
όπως υποστηρίζεται, συµβάλλουν έµµεσα αλλά αποτελεσµατικά στον αποκλεισµό 

14. Bλ. ενδεικτικά Davidson H., “Unfriendly myths about women teachers”, στο Whyte J., Deem 
R. et al. (eds) (1985), Girl Friendly Schooling, London, Methuen and Co. Ltd. Grant R., “A 
career in teaching: A survey of middle school teachers’ perceptions with particular reference 
to the careers of women teachers”, British Educational Research Journal, vol. 13, no. 3, 
1987, pp. 227-239. Της ιδίας, “Women teacher’s career pathways. Towards an alternative 
model of career”, στο Acker S. (ed) 1989, ό.π. pp. 35-50. Ozga J. (ed.) 1993, ό.π. Strachan 
J., “Including the personal and the professional: researching women in educational leader-
ship”, Gender and Education, vol. 5, no. 1, 1993, pp. 71-80.

15. Bλ. ενδεικτικά Deem R. (1978), Women and schooling, London Routledge and Kegan 
Paul. Shakeshaft, Ch., 1991, ό.π. Oran A., “A master should not serve under a mistress: 
Women and men teachers 1900-1970”, στο Acker S. (ed), 1989, ό.π., pp. 21-34. Cunnison 
Sh.,”Gender joking in the staffroom”, στο Acker S (ed), 1989, ό.π., pp. 151-167. Robertson 
H.-J., 1995, ό.π.



74 75

των γυναικών από τη διοικητική ιεραρχία τόσο στο χώρο της εκπαίδευσης όσο και 
γενικότερα στο χώρο της απασχόλησης. Aυτό επιτυγχάνεται µε τη διαµερισµατο-
ποίηση του ιδιωτικού / οικογενειακού από το δηµόσιο τοµέα, την ιδεολογικοποίηση 
της ανωτερότητας του ανδρικού φύλου σε σχέση µε το γυναικείο και την παγίωση 
- διαιώνιση της κυριαρχίας των ανδρών στο δηµόσιο χώρο και ιδιαίτερα στα κέντρα 
λήψης αποφάσεων. Η Ch. Shakeshaft (1991:95) αναφέρει χαρακτηριστικά: «Έτσι, 
αυτή η ιδεολογία της πατριαρχίας που καταλήγει σε µια ανδροκεντρική δοµή της 
κοινωνίας είναι που εξηγεί γιατί οι άνδρες και όχι οι γυναίκες καταλαµβάνουν τις 
τυπικές ηγετικές θέσεις στο σχολείο και την κοινωνία».

Οι κοινωνικές αυτές επιλογές και πρακτικές δεν συµβαίνουν φυσικά τυχαία. 
Όπως τεκµηριώνεται πειστικά από τη µαρξιστική και τη ριζοσπαστική φεµινιστική 
προσέγγιση16 για την κοινωνική ανισότητα των φύλων ευρύτερα, οι συγκεκριµένες 
κοινωνικές επιλογές εξυπηρετούν τα οικονοµικά συµφέροντα του καπιταλιστικού 
τρόπου οργάνωσης της οικονοµίας και ευνοούν οικονοµικά αλλά και πολύπλευρα 
τους άνδρες ως κοινωνική οµάδα. Ωστόσο, µια εκτενής αναφορά στο ζήτηµα αυτό 
είναι πέρα από τα πλαίσια της εισήγησης αυτής.

Βασική παραδοχή των ερµηνευτικών αυτών προσεγγίσεων είναι ότι το εκπαιδευ-
τικό σύστηµα αποτελεί ένα µηχανισµό, που στα πλαίσια της σχετικής αυτονοµίας του 
και της ρητορικής του ουδετερότητας17 ως προς τον παράγοντα φύλο, αντανακλά, 
αναπαράγει και παγιοποιεί τις εξουσιαστικές σχέσεις ανάµεσα στους άνδρες και 
τις γυναίκες, δηλαδή την ανδρική ηγεµονία, όπως αναφέρει η M. Arnot18, ή άλλως 
ανδροκρατία. 

Έτσι, υιοθετώντας ως θεωρητική αφετηρία τις παραδοχές αυτές, εξετάζουν 
τους κοινωνικούς και ιδεολογικούς όρους, που συµβάλλουν στον αποκλεισµό των 
γυναικών από τη διοικητική ιεραρχία της εκπαίδευσης. Οι βασικότεροι και οι πιο συχνά 
αναφερόµενοι στη σχετική βιβλιογραφία όροι είναι ο καταµερισµός ρόλων στο χώρο 
της οικογένειας και η ίδια η δοµή και οργάνωση της διοίκησης της εκπαίδευσης.

2.1 Οικογενειακές υποχρεώσεις και φιλοδοξίες για διευθυντική θέση: 
      ένας δύσκολος συµβιβασµός

Όπως προκύπτει από εµπειρικά δεδοµένα από διάφορες δυτικές χώρες, οι 

16. Για µια παρουσίαση των θέσεων των φεµινιστικών αυτών προσεγγίσεων βλ. B. Δεληγιάννη-
Kουϊµτζή “Φεµινιστικές τάσεις στην κοινωνιολογία της εκπαίδευσης”, στο B. Δεληγιάννη-
Σ. Zιώγου (επιµ.) (1999), Eκπαίδευση και Φύλο, Θεσ/νίκη, εκδ. Bάνιας, σ. 23-40.

17. Για το ζήτηµα της ουδετερότητας του σχολείου ως προς τα φύλα και τη συµβολή του στην 
αναπαραγωγή των εξουσιαστικών σχέσεων ανάµεσα στα φύλα τόσο σε επίπεδο µαθητών 
όσο και σε επίπεδο εκπαιδευτικών βλ. Robertson H. J., 1995, ό.π.

18. Arnot M. (1982), “Male hegemony, social class and women’s education”, Journal of Educa-
tion, Vol. 164, no 1, pp. 64-89.



74 75

γυναίκες δεν υποβάλλουν καν αίτηση για επιλογή σε διευθυντική θέση. Ανάλογο 
φαινόµενο παρατηρείται και στην Ελλάδα. Μια απλουστευτική και εφησυχαστική 
προσπάθεια ερµηνείας, όπως εκείνες που κυριαρχούσαν µέχρι τα τέλη της δεκα-
ετίας του 1970, θα ήταν ότι οι γυναίκες δεν τρέφουν φιλοδοξίες για προαγωγή σε 
διοικητικές θέσεις. Ωστόσο, µια τέτοια εκδοχή δε φαίνεται να υποστηρίζεται από 
εµπειρικά δεδοµένα. Συγκεκριµένα, έχει διαπιστωθεί ότι οι γυναίκες εκπαιδευτικοί 
έχουν φιλοδοξίες, αλλά αναγκάζονται λόγω των οικογενειακών τους υποχρεώσεων 
να τις αναστείλουν, µέχρις ότου οι υποχρεώσεις αυτές αµβλυνθούν19. Είναι γεγονός 
ότι τα καθήκοντα και οι υποχρεώσεις της διευθυντικής θέσης απαιτούν παραµο-
νή στο σχολείο περισσότερες ώρες, αφιέρωση χρόνου πέραν του σχολικού για 
εκπροσώπηση του σχολείου σε διάφορες κοινωνικές εκδηλώσεις, για συµµετοχή 
σε επιτροπές και συµβούλια, για συνεργασία µε ανώτερα διοικητικά στελέχη ή το 
σύλλογο γονέων κ.λπ. Δεδοµένων λοιπόν των απαιτήσεων του ρόλου των γυναικών 
στον οικογενειακό χώρο, το να αποφεύγουν να επωµιστούν υποχρεώσεις πέραν 
του καθορισµένου ωραρίου εργασίας σηµατοδοτεί µάλλον µια υγιή και ορθολογική 
εκτίµηση τόσο του αντικειµενικού χρόνου όσο και των ορίων αντοχής τους και όχι 
έλλειψη φιλοδοξιών. Η Λ. Μουσούρου20 εξετάζοντας τις προοπτικές επαγγελµατικής 
εξέλιξης των γυναικών στην αγορά εργασίας γενικά υποστηρίζει ότι «ο γάµος και η 
µητρότητα συνδέονται µε τις µειωµένες επαγγελµατικές προοπτικές των γυναικών 
πολύ περισσότερο από το φύλο τους» (1993:113).

Η αναστολή των φιλοδοξιών δε σηµαίνει οπωσδήποτε και ακύρωσή τους, µια και, 
όπως ήδη αναφέρθηκε, εκδηλώνονται, µόλις µειωθούν οι υποχρεώσεις των γυναι-
κών στο χώρο της οικογένειας. Η επιλογή, άλλωστε, της αναστολής των φιλοδοξιών 
εξηγεί, ως ένα βαθµό, το γεγονός ότι οι γυναίκες διευθύντριες είναι µεγαλύτερες 
σε ηλικία συγκριτικά µε τους άνδρες21. 

Ακόµη, ο κοινωνικά προσδιορισµένος παραδοσιακός καταµερισµός ρόλων στο 
χώρο της οικογένειας, πέρα από το ότι επιδρά περιοριστικά στις ίδιες τις γυναίκες 
για προαγωγή σε διευθυντική θέση, φαίνεται ακόµη να συµβάλλει σε µια µεροληπτι-

19. Bλ. Grant R., 1987 και 1989, ό.π. Shakeshaft Ch., 1991, ό.π. Evetts J. (1987), Women in 
Primary Teaching· Career contexts and strategies, London, UNWIN HYMAN. Της ίδιας “The 
Internal Labour Market for Primary Teachers” στο Acker S. (ed), 1989, ό.π., pp. 187-202. 
Morris J., “Women and Educational Management: a Trinidad and Tobago perspective”, Brit-
ish Educational Research Journal, Vol. 19, no 4, 1993, pp. 343-356.

20. Μουσούρου Λ.Μ. (1993), Γυναίκα και Απασχόληση: Δέκα ζητήµατα, Gutenberg, Αθήνα.
21. Βλ. π.χ. Shakeshaft Ch, (1991), ό.π., όπου σκιαγραφείται το κοινωνικό και ατοµικό προ-

φίλ των γυναικών και των ανδρών σε διευθυντικές θέσεις. Eπίσης Tim Hill, “Primary 
Headteachers careers: a survey of Primary School heads with particular reference to wom-
en’s career trajectories”, British Educational Research Journal, vol. 20, no 2, 1994, pp. 
197-207. Schmuck P.A., “Women School Employees in the United States, στο Schmuck 
P.A. (ed) (1987), Women Educators Employees of Schools in Western Countries, State 
University of New York Press, pp. 75-97.



76 77

κή στάση των συµβουλίων επιλογής προς τις γυναίκες υποψήφιες. Όπως υποστη-
ρίζεται22, τα συµβούλια επιλογής, τα οποία απαρτίζονται φυσικά από άνδρες, δεν 
επιλέγουν τις γυναίκες υποψήφιες για διευθυντική θέση µε κριτήριο την ενδεχόµενη 
αδυναµία τους να ανταποκριθούν ικανοποιητικά στα καθήκοντά τους εξαιτίας των 
απαιτήσεων του ρόλου τους στην οικογένεια. Η συγκεκριµένη στάση των συµβουλί-
ων επιλογής, που εκδηλώνεται στις συνεντεύξεις κατά τη διαδικασία επιλογής, είναι 
φυσικά γνωστή στις γυναίκες εκπαιδευτικούς και αποτελεί ένα επιπρόσθετο λόγο 
διστακτικότητας εκδήλωσης ενδιαφέροντος µε το σκεπτικό ότι δε θα επιλεγούν. 
Δηλαδή, οι γυναίκες αποφασίζουν να µη δηµοσιοποιούν τις φιλοδοξίες τους για 
διευθυντική θέση, κάτω από την αντικειµενική απειλή µη επιλογής τους. 

Ωστόσο είναι γεγονός ότι οι γυναίκες εκπαιδευτικοί δεν είναι όλες έγγαµες. 
Εποµένως, παρότι οι οικογενειακές υποχρεώσεις των γυναικών φαίνεται να αποτε-
λούν ένα βασικό περιοριστικό παράγοντα, όµως δεν εξαντλούν και δεν ερµηνεύουν 
σφαιρικά το ζήτηµα που µας απασχολεί. Υπάρχει ένα ευρύ φάσµα παραµέτρων που 
συνδέονται µε τη δοµή και τη λειτουργία της διοίκησης του εκπαιδευτικού συστήµα-
τος και στο οποίο θα αναφερθούµε στη συνέχεια.

2.2 Δοµή και λειτουργία της διοίκησης του εκπαιδευτικού συστήµατος

2.2.1 H Διευθυντική θέση: καθήκοντα και αρµοδιότητες

Όπως υποστηρίζεται από σχετικές µελέτες τόσο στην Ελλάδα23 όσο και σε 
άλλες χώρες24, το περιεχόµενο των καθηκόντων και των αρµοδιοτήτων των διευθυ-
ντικών θέσεων είναι γραφειοκρατικό και τεχνικιστικό. Πέρα από αυτό, ανάµεσα στα 
καθήκοντα και τις αρµοδιότητες της διευθυντικής θέσης περιλαµβάνεται η άσκηση 
ελέγχου και εξουσίας τόσο σε σχέση µε το εκπαιδευτικό προσωπικό, όσο και µε 
τους µαθητές και τις µαθήτριες. Το γεγονός αυτό, όπως υποστηρίζεται, έχει ιδιαίτε-
ρες επιπτώσεις για τις γυναίκες για δύο κυρίως λόγους: 

α) Οι γυναίκες δεν έχουν την ευκαιρία µέσα από την κατανοµή εσωσχολικών 
δραστηριοτήτων να εξοικειωθούν µε τη γραφειοκρατία. Όπως αναφέρεται25, οι 
άνδρες διευθυντές ζητούν τη βοήθεια κυρίως των ανδρών υφισταµένων και όχι των 
γυναικών. Έτσι, οι γυναίκες αντιµετωπίζουν τη γραφειοκρατία ως κάτι το απόµακρο 

22. Bλ. Shakeshaft Ch., 1991, ό.π.
23. Bλ. Ανδρέου Απ. / Παπακωνσταντίνου Γ., 1994, ό.π. Παπαναούµ Z.Π., 1995, ό.π. Mιχαλα-

κόπουλος Γ., 1987, ό.π.
24. Bλ. Al-Khalifa El., “Management by Halves: Women teachers and school management”, 

στο De Lyon H / Migniuolo F.W. (1989), Women Teachers: Issues and Experiences, Milton 
Keynes, Open University Press, pp. 83-106.

25. Shakeshaft Ch.,1991, ό.π. όπου και εκτίθενται οι σχετικοί λόγοι.



76 77

και δύσκολο. Επιπλέον, έµµεσα µηνύµατα, που διαχέονται µέσα στο σχολικό περι-
βάλλον, καλλιεργούν την αντίληψη ότι οι γυναίκες εκπαιδευτικοί δεν είναι κατάλλη-
λες για τη διεκπεραίωση γραφειοκρατικών ζητηµάτων. 

β) Ο δεύτερος και πολύ πιο σηµαντικός λόγος είναι το ότι οι γυναίκες εκπαιδευ-
τικοί έχει διαπιστωθεί26 ότι ενδιαφέρονται για τη διδασκαλία στην τάξη και την επαφή 
µε τους µαθητές και τις µαθήτριες περισσότερο, παρά για τη διεκπεραίωση διοικη-
τικών και οργανωτικών ζητηµάτων. Έτσι, το ενδιαφέρον τους και οι φιλοδοξίες τους 
για επαγγελµατική ανάπτυξη προσανατολίζονται κυρίως στο να γίνουν περισσότερο 
αποτελεσµατικές στη διδασκαλία, παρά στο να ασκούν διοικητικά καθήκοντα, έλεγχο 
και εξουσία µέσα στη σχολική κοινότητα. Η διαφοροποίηση αυτή, ωστόσο, των γυ-
ναικών απέναντι στα διοικητικά καθήκοντα και τη διδασκαλία δεν οφείλεται φυσικά 
στη «βιολογικά προσδιορισµένη ιδιαίτερη γυναικεία φύση». Aντίθετα, προκύπτει ως 
άµεση συνέπεια του επαγγελµατικού προσανατολισµού των γυναικών από την παιδι-
κή τους ακόµη ηλικία27, ή µπορεί να συνδεθεί µε το κοινωνικά αποδεκτό στερεότυπο 
της θηλυκότητας, που δεν είναι συµβατό µε την άσκηση εξουσίας και ελέγχου, ή και 
τέλος είναι δυνατόν να αποδοθεί στο γεγονός ότι οι γυναίκες ιστορικά δεν ήλεγχαν 
τα κέντρα εξουσίας και δεν έχουν εξοικειωθεί µε την διαχείρισή της. Όπως επιση-
µαίνει η S. Acker (1989), η ιστορική αυτή αλήθεια, δηλαδή το ότι δεν ήλεγχαν την 
εξουσία, έχει οδηγήσει τις γυναίκες να αναζητούν άλλες µορφές επαγγελµατικής 
ικανοποίησης, όπως π.χ. την επαφή µε τους µαθητές και τις µαθήτριες, την συνερ-
γατικότητα και αλληλεγγύη µε τους και τις συναδέλφους κ.λπ.

Ωστόσο, επειδή η δοµή των δυτικών κοινωνιών είναι ιεραρχική και αξιολογούνται 
θετικότερα οι κοινωνικές θέσεις, που εξασφαλίζουν κοινωνικό γόητρο και κύρος, και 
επειδή η άσκηση διοικητικών καθηκόντων συναρτάται µε άσκηση εξουσίας και έχει 
καταχωρηθεί στην ανδρική σφαίρα, θεωρείται περισσότερο σηµαντική συγκριτικά 
µε τη διδασκαλία. Έτσι, οι εκπαιδευτικοί, συνήθως οι γυναίκες, που επιλέγουν να 
διδάσκουν και όχι να διοικούν, θεωρούνται απλά εργαζόµενες. Aντίθετα, εκείνοι συ-
νήθως οι άνδρες που επιδιώκουν και καταλαµβάνουν διοικητικές θέσεις θεωρούνται 
άτοµα καριέρας. 

2.2.2 H Διευθυντική θέση: ταύτιση µε το ανδρικό πρότυπο

Η διαχρονική κυριαρχία των ανδρών σε διοικητικές θέσεις, τόσο στο χώρο 
της εκπαίδευσης όσο και στον ευρύτερο χώρο της απασχόλησης, έχει συµβάλει 

26. Βλ. ενδεικτικά Grant R., 1989, ό.π. Al-Khalifa El, 1989, ό.π. και Robertson H. J., 1995, 
ό.π.

27. Όπως προκύπτει από µελέτες για τα σχολικά εγχειρίδια ή τα παιδικά βιβλία, το πιo σύνη-
θες επάγγελµα που φαίνεται να ασκούν οι γυναίκες ή να θέλουν να ασκήσουν τα µικρά 
κορίτσια είναι αυτό της δασκάλας. (Για τις σχετικές µελέτες βλ. υποσ. 8 και 9).



78 79

στην ταύτιση της διοίκησης µε το ανδρικό πρότυπο. Έχει διαµορφωθεί, δηλαδή, η 
αντίληψη-µύθος ότι για την αποτελεσµατική εκτέλεση των διοικητικών καθηκόντων 
απαιτούνται χαρακτηριστικά προσωπικότητας, που εµπεριέχονται στο ανδρικό 
στερεότυπο, όπως π.χ. ικανότητα επίλυσης προβλήµατος, ικανότητα επιβολής και 
ελέγχου, αποφασιστικότητα, αυταρχικότητα κ.λπ. Αναφερόµενη στο θέµα αυτό η 
Ch. Marshall28 γράφει: «τα χαρακτηριστικά της διευθυντικής θέσης και του ανδρικού 
στερεότυπου των φύλων συνδέονται τόσο στενά µεταξύ τους, ώστε να αποτελούν 
απλά διαφορετικές ονοµασίες της ίδιας έννοιας».

Είναι πιθανό, βέβαια, πολλοί από τους άνδρες διευθυντές να µη διαθέτουν τέ-
τοια χαρακτηριστικά. Ωστόσο η οριοθέτηση της συγκεκριµένης θέσης ως ανδρικής 
λειτουργεί, όπως αναφέρεται29, αποθαρρυντικά και αποτρεπτικά για πολλές γυναί-
κες εκπαιδευτικούς, εφόσον θεωρούν ότι θα αναγκαστούν να αναπτύξουν χαρακτη-
ριστικά τα οποία, είτε δε διαθέτουν είτε δεν αξιολογούν θετικά.

Ενώ η διαχρονική κυριαρχία30 των ανδρών σε διευθυντικές θέσεις λειτουργεί 
ενθαρρυντικά για τους άνδρες εκπαιδευτικούς να επιδιώκουν την προαγωγή στη 
θέση αυτή, αντίθετα, η µειωµένη παρουσία των γυναικών συµβάλλει στη συντήρη-
ση και αναπαραγωγή του status quo. Δηλαδή, στερεί την ευκαιρία στους άνδρες 
αλλά κυρίως στις γυναίκες εκπαιδευτικούς να εξοικειωθούν µε την παρουσία των 
γυναικών σε διευθυντική θέση και να την αποδέχονται ως κάτι το σύνηθες και όχι 
ως κάτι το εξαιρετικό. Στην αγγλοσαξονική βιβλιογραφία η έλλειψη µοντέλων ρόλου 
(role models) αναγνωρίζεται ως µία από τις βασικές παραµέτρους αποκλεισµού των 
γυναικών από τις διευθυντικές θέσεις.

Πέρα όµως από την έµµεση και συµβολική αυτή επίδραση που ασκεί ο αποκλει-
σµός των γυναικών από διοικητικές θέσεις, στη σχετική βιβλιογραφία επισηµαίνεται 
και µια πιο άµεση. Συγκεκριµένα, υποστηρίζεται ότι στερεί τις γυναίκες εκπαιδευ-
τικούς από τη δυνατότητα διασύνδεσης µε πρόσωπα εξουσίας του ίδιου φύλου και 
των θετικών επιπτώσεων που συνεπάγεται· δηλαδή, ενηµέρωση για τις προοπτικές 
προαγωγής και κυρίως ενίσχυση και ενθάρρυνση. Όπως προκύπτει από ερευνητικά 
δεδοµένα31, οι γυναίκες που κατέλαβαν διευθυντικές θέσεις είχαν ενισχυθεί και 

28. Όπως παρατίθεται στο Al-Khalifa El., 1989:87, ό.π.
29. Bλ. Al-Khalifa, El., 1989, ό.π.
30. Θα πρέπει να αναφέρουµε εδώ, ότι παρόλο που οι άντρες φαίνεται διαχρονικά να κατέχουν 

διευθυντικές θέσεις σε υψηλότερα ποσοστά συγκριτικά µε τις γυναίκες, ωστόσο όπως 
προκύπτει από µελέτες τόσο σε άλλες χώρες βλ. π.χ. Shakeshaft Ch., 1991, ό.π., και 
Acker S., 1989, ό.π., όσο και στην Eλλάδα βλ. Παπαναούµ Z., 1995:75, η παρουσία των 
γυναικών σε διευθυντικές θέσεις παρουσίαζε καλύτερη εικόνα σε προηγούµενα χρόνια. 
Σ’ αυτό συνέβαλαν ποικίλοι λόγοι όπως π.χ. το ότι στα σχολεία θηλέων σε διευθυντικές 
θέσεις ήταν κυρίως γυναίκες, το ότι σύµφωνα µε τις νέες θεσµικές ρυθµίσεις η άνοδος 
σε διευθυντική θέση γίνεται µε αίτηση των ενδιαφεροµένων και διαδικασία επιλογής και 
όχι κατά αρχαιότητα κτλ.

31. Bλ. Evetts J., 1987, ό.π. και 1989, ό.π. Grant R., 1987, ό.π. και 1989, ό.π. Shakesheft Ch., 
1991, ό.π. Al-Khalifa El., 1989, ό.π., Morris J., 1993, ό.π.



78 79

ενθαρρυνθεί από πρόσωπα εξουσίας, άνδρες αλλά κυρίως γυναίκες. Συγκεκριµέ-
να, διαπιστώθηκε ότι η ενίσχυση και η ενθάρρυνση, που παίρνουν οι γυναίκες από 
πρόσωπα σηµαντικά του ίδιου φύλου στον επαγγελµατικό τους χώρο, αποτελεί έναν 
από τους πιο σηµαντικούς παράγοντες για να υπερβούν τα ποικίλα εµπόδια και δι-
σταγµούς, που έχουν, για διεκδίκηση διευθυντικής θέσης. Έτσι, ο αποκλεισµός των 
γυναικών από διευθυντικές θέσεις συµβάλλει στην αυτοαναπαραγωγή του. 

Με βάση όσα αναφέραµε µέχρις εδώ σχετικά µε τα καθήκοντα και τις αρµο-
διότητες της διευθυντικής θέσης καθώς και τη διαχρονική κυριαρχία των ανδρών 
στις θέσεις αυτές, αναδεικνύεται ότι συµβάλλουν τόσο άµεσα όσο και έµµεσα στον 
αποκλεισµό των γυναικών.

2.2.3 Γυναίκες διευθύντριες και ιδιαίτερα προβλήµατα 
         στην άσκηση των καθηκόντων τους

Οι γυναίκες διευθύντριες, όπως έχει διαπιστωθεί32, αντιµετωπίζουν κάποια 
ιδιαίτερα προβλήµατα στην άσκηση των καθηκόντων τους, τα οποία φαίνεται να συµ-
βάλλουν στον αποκλεισµό τους από διευθυντικές θέσεις. Όπως ήδη αναφέρθηκε 
πιο πάνω, η διαχρονική κυριαρχία των ανδρών σε διευθυντικές θέσεις έχει οδηγήσει 
στην ταύτιση των απαιτήσεων του διευθυντικού ρόλου µε τα χαρακτηριστικά του 
ανδρικού προτύπου.

Έτσι, όπως υποστηρίζεται, οι γυναίκες διευθύντριες στην περίπτωση που δεν 
υιοθετούν ανδρικές πρακτικές στην άσκηση των καθηκόντων τους, δηλαδή δεν είναι 
αυταρχικές, επιβλητικές, αποφασιστικές κ.λ.π., αλλά υιοθετούν µια συνεργατική και 
µητρική αλληλεπίδραση µε το διδακτικό προσωπικό και τους µαθητές και τις µαθήτριες 
κρίνoνται συνήθως ως ανεπαρκείς και αναποτελεσµατικές. Αντίθετα, εάν υιοθετήσουν 
το ανδρικό πρότυπο, κρίνονται ως αυταρχικές, σκληρές, ως σιδηρές κυρίες, που έχουν 
αποποιηθεί κάθε ίχνος θηλυκότητας. Όποια επιλογή κι αν κάνουν οι γυναίκες διευθύ-
ντριες, θα µπορούσαµε να πούµε ότι έχει ανασταλτικές επιπτώσεις στις γυναίκες εκ-
παιδευτικούς, οι οποίες είναι φυσικό να µη θέλουν να αναλάβουν διευθυντική θέση και 
να θεωρηθούν ανεπαρκείς ή αντίθετα «σιδηρές» και «µη θηλυκές». Χαρακτηριστικές 
για το θέµα αυτό είναι οι απόψεις γυναικών διευθυντριών “...είναι σαν να βαδίζεις πάνω 
σε ένα τεντωµένο σχοινί, επειδή µερικά από τα χαρακτηριστικά που θεωρούνται αποδε-
κτά για τη διευθυντική θέση είναι ανδρικά, αποδεκτά για τους άνδρες και αξιολογούνται 
θετικά µόνο για τους άνδρες. Tα ίδια ακριβώς χαρακτηριστικά, όταν εκδηλώνονται από 
γυναίκες, αντιµετωπίζονται λιγότερο θετικά”. (A. Taylor, 1995: σ. 130).

32. Βλ. ενδεικτικά Burton L. “Management, Race and Gender: an unlikely alliance?”, British 
Educational Research Journal, vol. 19, no 3, 1993, pp. 275-290. Taylor A., “Glass Ceiling 
and Stone Walls: Employment equity for women in Ontario school boards” Gender and 
Education, Vol. 7, no 2, 1995, pp. 123-141. Shakeshaft Ch. 1991, ό.π.



80 81

Εκτός από το συγκεκριµένο δίληµµα και τις επιπτώσεις του, οι γυναίκες διευθύ-
ντριες, όπως υποστηρίζεται, δέχονται καθηµερινά προκλήσεις και έντονη αµφισβή-
τηση τόσο από τους µαθητές και τις µαθήτριες όσο και από το διδακτικό προσωπικό 
και ιδιαίτερα µάλιστα από τους άνδρες. Δε λείπει ακόµη η αµφισβήτηση και η απρο-
θυµία για συνεργασία µε άνδρες διευθυντές άλλων σχολείων. Χαρακτηριστική είναι 
η διαπίστωση της El. Al-Khalifa (1989:90): «Η δουλειά της διεύθυνσης είναι, λοιπόν, 
πολύ πιο δύσκολη για τις γυναίκες γενικά, εξαιτίας της αποµόνωσης και της ανάγκης 
να διαπραγµατεύονται την πορεία τους µέσω προκλήσεων αναφορικά µε το δικαίωµά 
τους να διευθύνουν». Οι αµφισβητήσεις και οι προκλήσεις αυτές, όπως υποστηρίζε-
ται33, δεν έχουν να κάνουν µε την αποτελεσµατικότητα των γυναικών διευθυντριών 
αλλά κυρίως µε τη δυσφορία που προκαλεί η παρουσία τους σε διευθυντική θέση, 
µια και ανατρέπει τις παραδοσιακές σχέσεις ανάµεσα σε άνδρες και γυναίκες.

Ακόµη, όπως δήλωσαν γυναίκες διευθύντριες34 σε συνεντεύξεις στα πλαίσια 
σχετικών ερευνών, παρακολουθούνται διαρκώς και ανελλιπώς από τους/τις υφιστα-
µένους µήπως υποπέσουν σε διοικητικά σφάλµατα, κρίνονται αυστηρά και χρειάζεται 
να καταβάλλουν πολύ µεγαλύτερη προσπάθεια από ό,τι οι άνδρες διευθυντές προ-
κειµένου να αποδείξουν ότι αξίζουν τη θέση που κατέχουν.

Έτσι πέρα από το ότι οι γυναίκες σε διευθυντικές θέσεις στα εκπαιδευτικά 
συστήµατα των δυτικών χωρών είναι ελάχιστες, τα ιδιαίτερα προβλήµατα που αντι-
µετωπίζουν στην άσκηση των καθηκόντων τους φαίνεται να αποτελούν µια σηµαντική 
παράµετρο αποκλεισµού άλλων γυναικών από τις θέσεις αυτές, επειδή εκτιµούν 
«ότι το κόστος είναι πολύ υψηλό».

2.2.4 Επαγγελµατικές νοοτροπίες των γυναικών διευθυντριών
         κατά την άσκηση των καθηκόντων τους

Παρά το σύνθετο πλέγµα υλικών και ιδεολογικών παραµέτρων που εµποδίζουν 
την πρόσβαση των γυναικών σε διοικητικές θέσεις στο εκπαιδευτικό σύστηµα, ωστό-
σο ένα µικρό έστω ποσοστό καταφέρνει να το ξεπεράσει. Και προκύπτει το ερώτηµα: 
Πώς ανταποκρίνονται οι γυναίκες στα καθήκοντα και στις απαιτήσεις µιας θέσης που 
διαχρονικά έχει οριοθετηθεί ως ανδρική;

Για την απάντηση του ερωτήµατος αυτού έχει διεξαχθεί εκτεταµένη έρευνα 
κυρίως στις ΗΠΑ αλλά και σε άλλες δυτικές χώρες35. Η επισκόπηση των σχετικών 
ερευνών αναδεικνύει ότι οι περισσότερες γυναίκες διευθύντριες έχουν την τάση να 

33. Bλ. Ortiz F.I. & Marshall Ch., “Women in Educational Administration”, στο Boyam W.J. (ed) (1998), 
Handbook of Research in Educational Administration, New York, Longman, pp. 123-141.

34. Βλ. Burtοn L., 1993, ό.π. Taylor A., 1995, ό.π. Powney J. / Weiner G., Outside the Norm: 
Equity and Management in Educational Institutions, South Bank Polytechnic: Deprt. of Edu-
cation, 1991 (E. C. Funded Project).

35. Για µια επισκόπηση των ερευνών αυτών και των ευρηµάτων τους βλ. ενδεικτ. Shakeshaft Ch., 
1991, ό.π. Hall V., “Women in Educational Management: a review of research in Britain”, στο 
Ouston J., 1993, ό.π., pp. 23-46. Riley K. (1994), Quality and Equality. Promoting opportunities 
in schools, London, Cassell, Ortiz F.I. and Marshall Ch., 1988, ό.π. Orga J. (ed), 1993, ό.π.



80 81

υιοθετούν έναν τρόπο άσκησης των καθηκόντων τους, που διαφοροποιείται σηµαντι-
κά από το κυρίαρχο αυστηρό, τυπικό και αυταρχικό πρότυπο. Οι πιο χαρακτηριστικές 
διαφοροποιήσεις αφορούν: τις διαδικασίες λήψης αποφάσεων, την επικοινωνία µε το 
διδακτικό προσωπικό και τους µαθητές και τις µαθήτριες, τον τρόπο που διαχειρί-
ζονται τις συγκρούσεις µε εκπαιδευτικούς ή µε τα παιδιά και τέλος τα ζητήµατα στα 
οποία δίνουν έµφαση. Αναλυτικότερα:

* αναφορικά µε τη διαδικασία λήψης αποφάσεων, διαπιστώθηκε ότι οι γυναίκες 
διευθύντριες τείνουν να ακολουθούν ένα δηµοκρατικό, συµµετοχικό και συνεργατικό 
τρόπο (J. Powney / G. Weiner, 1991, L. Burton, 1993).

* όσον αφορά την επικοινωνία µε το εκπαιδευτικό προσωπικό, διαπιστώθηκε 
ότι αυτή είναι φιλική, οικεία και ότι συχνά το εκπαιδευτικό προσωπικό προσφωνεί 
τις διευθύντριες µε το βαπτιστικό τους όνοµα36. Ακόµη, ότι εκδηλώνουν σεβασµό 
στην προσωπικότητα των εκπαιδευτικών καθώς και διάθεση να συζητήσουν και να 
κατανοήσουν τυχόν επαγγελµατικά ή προσωπικά τους ζητήµατα. Ανάλογο τρόπο 
επικοινωνίας έχουν και µε τους/τις µαθητές/τριες. 

* αναφορικά µε τον τρόπο, που διαχειρίζονται τις ποικίλες συγκρούσεις στο σχο-
λικό χώρο, υποστηρίζεται ότι οι περισσότερες διευθύντριες τείνουν να ελέγχουν το 
θυµό τους µε αποτέλεσµα να κατευνάζουν παρά να οξύνουν τη σύγκρουση (J. Orga, 
1993, ό.π., Ch. Shakeshaft, 1991, ό.π.).

* αναφορικά µε τα ζητήµατα στα οποία δίνουν µεγαλύτερη έµφαση και περισσό-
τερο ενδιαφέρον, αυτά είναι τα ζητήµατα που σχετίζονται µε την αποτελεσµατική δι-
εκπεραίωση της εκπαιδευτικής διαδικασίας, τις καλές σχέσεις µε τους γονείς, τους 
εκπαιδευτικούς και τα παιδιά. Δε δίνουν, ωστόσο, ανάλογη έµφαση σε διασυνδέσεις 
µε πρόσωπα ανώτερα στην διοικητική ιεραρχία της εκπαίδευσης, µε τοπικούς πα-
ράγοντες οικονοµικούς ή πολιτικούς και γενικά στην προβολή του σχολείου προς τα 
έξω µέσω διάφορων κοινωνικών εκδηλώσεων. (F. I. Ortiz & Ch. Marshall, 1988, ό.π. 
για επισκόπηση σχετικής έρευνας).

Διαφοροποιήσεις, ακόµη, προέκυψαν ανάµεσα σε άνδρες και γυναίκες σε 
διευθυντική θέση στην έρευνα της Z. Παπαναούµ. Συγκεκριµένα, διαπιστώθηκε 
ότι οι γυναίκες συγκριτικά µε τους άνδρες τείνουν να θεωρούν ότι ο καλός διευ-
θυντής και η καλή διευθύντρια πρέπει να ενδιαφέρεται για τη δηµιουργία καλού 
κλίµατος στο σχολείο. Διαπιστώθηκε επίσης ότι ασχολούνται περισσότερο µε το 
διδακτικό προσωπικό, τους γονείς και τα ατοµικά ή οικογενειακά προβλήµατα 
των µαθητών και των µαθητριών. Γενικά, διαπιστώθηκε ότι το φύλο φαίνεται να 
επηρεάζει την αντίληψη που έχουν για το ρόλο τους (στόχοι, αρµοδιότητες, αυτο-

36. Βλ. ενδεικτικά. Shakeshaft Ch. et al., “Gender and Supervision”, Theory into Practice XXX 
(2), 1991, pp.134-139. Pitner N.J., “Hormones and harems: Are the activities of superin-
tending different for a woman?”, στο Schmuck P.A et al. (eds) (1981), Educational policy 
and management sex differentials, N. York, Academic Press, pp. 273-295. Shakeshaft Ch., 
1991, ό.π. για επισκόπηση ερευνών.



82 83

νοµία) περισσότερο από όσο ο τύπος του σχολείου που υπηρετούν (Παπαναούµ, 
1995:113).

Με βάση τα παραπάνω, µπορούµε να υποστηρίξουµε ότι οι γυναίκες και οι άν-
δρες σε διευθυντικές θέσεις έχουν βέβαια θεσµικά τα ίδια καθήκοντα, αρµοδιότητες 
και εξουσία στο σχολικό χώρο. Ωστόσο, φαίνεται να διαγράφεται µια τάση διαφορε-
τικής εκτέλεσης των καθηκόντων και ιδιαίτερα διαφορετικού τρόπου διαχείρισης και 
άσκησης της εξουσίας. Οι διαφοροποιήσεις αυτές αποδίδονται και ερµηνεύονται και 
στην περίπτωση αυτή από τη σχετική βιβλιογραφία, ως συνέπεια του διαφορετικού 
τρόπου κοινωνικοποίησης των γυναικών και των ανδρών αλλά ιδιαίτερα ως συνέ-
πεια της περιορισµένης εξουσίας που έχουν οι γυναίκες διαχρονικά στα πλαίσια 
της πατριαρχικής κοινωνίας. Το γεγονός αυτό µειώνει τις πιθανότητες να κάνουν 
κατάχρηση της εξουσίας, όταν την έχουν.

Οφείλουµε βέβαια να αναφέρουµε ότι, όπως προκύπτει από τα ευρήµατα συ-
γκεκριµένων ερευνών, καθώς και από την επισκόπηση της σχετικής έρευνας37, οι 
διαφοροποιήσεις αυτές δεν αφορούν όλες γενικά τις γυναίκες διευθύντριες και δε 
σηµαίνει ότι οι γυναίκες διευθύντριες στο σύνολό τους ασκούν τα καθήκοντά τους 
µε περισσότερο δηµοκρατικό τρόπο από ό,τι οι άνδρες διευθυντές συνολικά. Αναφέ-
ρεται επίσης ότι οι γυναίκες διευθύντριες είναι δυνατόν να αποποιηθούν τον δηµο-
κρατικό τρόπο διεύθυνσης και να υιοθετήσουν το καθιερωµένο αυταρχικό πρότυπο, 
εάν διαπιστώσουν ότι ο δηµοκρατικός τρόπος δεν λειτουργεί.

Κρίνουµε ακόµη σκόπιµο να αναφέρουµε ότι οι διαφοροποιήσεις που υποστη-
ρίζονται από τη σχετική έρευνα προκύπτουν κυρίως από συνεντεύξεις µε γυναίκες 
διευθύντριες και όχι από παρατήρηση της συµπεριφοράς τους ή συνεντεύξεις µε 
υφισταµένους τους. Αυτό, θα µπορούσε ίσως να υποστηριχθεί, ότι καθιστά τα ευρή-
µατα των σχετικών ερευνών αµφισβητήσιµα. Ωστόσο, το γεγονός ότι η πλειοψηφία 
των γυναικών διευθυντριών από διάφορες δυτικές χώρες δηλώνει τις συγκεκριµέ-
νες διαφοροποιήσεις, µας οδηγεί στο να δεχτούµε τις διαπιστώσεις της σχετικής 
έρευνας τουλάχιστον ως ενδεικτικές.

Αξίζει επίσης να αναφερθεί ότι η θεωρία σχετικά µε τις παραµέτρους που συµ-
βάλλουν στον αποτελεσµατικό τρόπο διοίκησης, τόσο του χώρου της απασχόλησης 
γενικότερα όσο και ειδικότερα του σχολείου, φαίνεται να δέχεται και να προτείνει 
παραµέτρους, που χαρακτηρίζουν τον τρόπο, που φαίνεται να ασκεί τα καθήκοντά 
της η πλειοψηφία των γυναικών διευθυντριών38. Δηλαδή, δηµοκρατικό και συλλογικό 
τρόπο λήψης αποφάσεων, σεβασµό στην προσωπικότητα των υφισταµένων κ.λπ. 
Έτσι, ο αποκλεισµός των γυναικών από τη διοικητική ιεραρχία της εκπαίδευσης 
πέρα από το ότι συµβάλλει στην συντήρηση και στην αναπαραγωγή των εξουσια-
στικών σχέσεων ανάµεσα στα φύλα, παράλληλα, όπως ήδη αναφέρθηκε προηγου-
µένως, στερεί το σχολείο από τη δυνατότητα να αξιοποιήσει ένα διαφορετικό τρόπο 

37. Bλ. Powney J. / Weiner G., 1991, ό.π.. Hall V., 1993, ό.π.
38. Για το θέµα αυτό βλ. Riley Kh., 1994, ό.π. για τη σχετική βιβλιογραφία.



82 83

διεκπεραίωσης της διοικητικής διαδικασίας, ο οποίος φαίνεται να συµβάλλει στην 
αποτελεσµατικότερη λειτουργία του σχολείου. 

3. Ο αποκλεισµός των γυναικών εκπαιδευτικών από τη διοικητική ιεραρχία
     της εκπαίδευσης: Η ελληνική περίπτωση

Όσα αναφέρθηκαν σχετικά µε τις παραµέτρους που υποστηρίζεται ότι συµβάλ-
λουν στον αποκλεισµό των γυναικών εκπαιδευτικών από τη διοικητική ιεραρχία της 
εκπαίδευσης σε άλλες δυτικές χώρες υποθέτουµε ότι µε τις ενδεχόµενες διαφορο-
ποιήσεις ισχύουν και για την ελληνική πραγµατικότητα. Είναι επίσης ενδεχόµενο οι 
γυναίκες διευθύντριες στην Ελλάδα να υιοθετούν κατά την άσκηση των διοικητικών 
καθηκόντων τους τον τρόπο, που έχει επισηµανθεί από σχετικές έρευνες σε άλλες 
δυτικές χώρες, εφόσον οι λόγοι που συµβάλλουν σ’ αυτόν ισχύουν ως ένα µεγάλο 
βαθµό και για την ελληνική πραγµατικότητα. Τα περιορισµένα σχετικά εµπειρικά 
δεδοµένα που µας παρέχει η έρευνα της Παπαναούµ, της οποίας έρευνας, βέβαια, 
αντικειµενικός στόχος δεν ήταν η σύγκριση του τρόπου διεκπεραίωσης διευθυντι-
κών καθηκόντων ανάµεσα σε άντρες και γυναίκες, αποτελούν κάποιες ενδείξεις. 
Θεωρούµε ότι το ζήτηµα αυτό αξίζει να διερευνηθεί και ήδη στον τοµέα Παιδαγω-
γικής του Πανεπιστηµίου Ιωαννίνων διεξάγεται σχετική έρευνα, στο πλαίσιο του 
Προγράµµατος ΠΥΘΑΓΟΡΑΣ ΙΙ (ΕΠΕΑΕΚ) µε θέµα “Σταδιοδροµίες γυναικών στην 
εκπαίδευση: κοινωνικοί επικαθορισµοί και προσωπικές στρατηγικές”, η οποία όµως 
βρίσκεται στο στάδιο συλλογής δεδοµένων.

Ωστόσο, µπορούµε να προβούµε σε κάποιες πρώτες γενικές εκτιµήσεις για τον 
αποκλεισµό των γυναικών εκπαιδευτικών από τη διοικητική ιεραρχία της εκπαίδευ-
σης. Πέρα από τους παράγοντες που παραθέσαµε και που συνδέονται µε τον απο-
κλεισµό των γυναικών, για την ελληνική περίπτωση ειδικά έχουµε να επισηµάνουµε 
συµπληρωµατικά δύο επιπλέον παραµέτρους:

1. τον κυβερνητικό παρεµβατισµό και τον ασφυκτικό έλεγχο της διοίκησης των 
δηµόσιων υπηρεσιών γενικότερα και εποµένως και της εκπαίδευσης39,

2. τα κριτήρια επιλογής για διοικητική θέση που απαιτούνται σύµφωνα µε τις 
θεσµικές ρυθµίσεις που ισχύουν µετά το 1985.

Ο κυβερνητικός παρεµβατισµός και ο ασφυκτικός έλεγχος, που ασκείται στο 
σχολικό µηχανισµό, αποτελεί «κοινό τόπο» στην ελληνική πραγµατικότητα. Η 
πολιτική αυτή άλλωστε εξηγεί ως ένα µεγάλο βαθµό τον έντονο συγκεντρωτικό 
και γραφειοκρατικό χαρακτήρα του ελληνικού εκπαιδευτικού συστήµατος. Τα αξι-
οκρατικά κριτήρια, που προβλέπονται µε βάση τις ισχύουσες θεσµικές ρυθµίσεις, 
αντικειµενικά είναι πράγµατι αναγκαία και απαραίτητα για την κατάληψη διοικητικών 

39. Για το ζήτηµα αυτό βλ. Γιώργος Κ. Μύαρης, «Συµβολή στο διάλογο που δεν άρχισε» για τη 
«διοίκηση της εκπαίδευσης» Εφηµ. ΕΠΟΧΗ, Κυριακή 29 Μαΐου 1994.



84 85

θέσεων και τη θέση σχολικών συµβούλων. Θα µπορούσε, ωστόσο, να υποστηριχθεί 
ότι πίσω από τη ρητορική της αξιοκρατίας καλύπτονται, ως ένα µεγάλο βαθµό, κοµ-
µατικοί συσχετισµοί και ότι η επιλογή διοικητικών στελεχών γίνεται κυρίως µε βάση 
κοµµατικά κριτήρια. Ως µια έµµεση αλλά πολύ αποκαλυπτική ένδειξη θα µπορούσε 
να αναφερθεί η αλλαγή προσώπων στις Διευθύνσεις και στα Γραφεία Α΄/θµιας και 
Β΄/θµιας εκπαίδευσης κάθε φορά, που αλλάζει το κυβερνών κόµµα. 

Το γεγονός αυτό υποθέτουµε ότι είναι δυνατόν να συµβάλλει στον αποκλεισµό 
των γυναικών εκπαιδευτικών από τη διοίκηση της εκπαίδευσης, εφόσον γνωρίζου-
µε ότι ελάχιστο ποσοστό γυναικών αναµειγνύεται ενεργά στην πολιτική40. Έτσι, οι 
γυναίκες εκπαιδευτικοί έχουν ελάχιστες πιθανότητες να αποτελούν κοµµατικά 
στελέχη και να επιλέγονται σε θέσεις-κλειδιά για την υποστήριξη και τον έλεγχο της 
υλοποίησης της εκάστοτε εκπαιδευτικής πολιτικής. Ο κοµµατικός παρεµβατισµός εί-
ναι φυσικά γνωστός στις γυναίκες εκπαιδευτικούς και είναι δυνατόν, σε συνδυασµό 
µε όλες τις παραµέτρους που αναφέρθηκαν, να λειτουργεί περιοριστικά ακόµη και 
στο να εκδηλώνουν ενδιαφέρον για τις θέσεις αυτές.

Εκτός από το ζήτηµα αυτό, τα προβλεπόµενα απαιτούµενα προσόντα για επιλογή 
σε θέση στελέχους διοικητικής ή παιδαγωγικής ευθύνης είναι δυνατόν να συµβάλ-
λουν αυτά καθαυτά στον αποκλεισµό των γυναικών για τους εξής κυρίως λόγους. Οι 
περισσότερες γυναίκες εκπαιδευτικοί, ιδιαίτερα µάλιστα οι έγγαµες, έχουν ελάχι-
στες δυνατότητες να διαθέτουν µεταπτυχιακούς τίτλους σπουδών ή µετεκπαίδευση 
ή δεύτερο πτυχίο, δεδοµένων των υποχρεώσεων, που επιβάλλει ο καταµερισµός 
ρόλων στο χώρο της οικογένειας. Σε συνδυασµό µε αυτό, το γεγονός ότι σχολές 
µετεκπαίδευσης των εκπαιδευτικών λειτουργούσαν µέχρι πολύ πρόσφατα µόνο στην 
Αθήνα περιόριζε σε µεγάλο βαθµό τη δυνατότητα των γυναικών εκπαιδευτικών, που 
διαµένουν εκτός λεκανοπεδίου Aττικής, να αποκτήσουν τέτοιους τίτλους.

Ωστόσο, ο πιο βασικός και ουσιαστικός λόγος για την απροθυµία των γυναικών 
εκπαιδευτικών να επιδιώκουν να αποκτήσουν τους προαπαιτούµενους τίτλους απο-
τελεί το ότι και στην Ελλάδα, όπως είδαµε να υποστηρίζεται και για άλλες δυτικές 
χώρες, οι διοικητικές θέσεις θεωρούνται αρµοδιότητα των ανδρών. Το γεγονός 
αυτό, σε συνδυασµό µε όλα όσα αναφέρθηκαν, συµβάλλει έµµεσα, ώστε οι γυναί-
κες εκπαιδευτικοί να µην επιδιώκουν να αποκτήσουν τα απαιτούµενα προσόντα για 
διεκδίκηση διοικητικών θέσεων. Η Λ. Μουσούρου (1993:119) αναφερόµενη στις έµ-
µεσες επιπτώσεις που έχει το γεγονός ότι η επαγγελµατική σταδιοδροµία θεωρείται 
ανδρική υπόθεση υποστηρίζει: “Η «καταδίκη» αυτή αφενός µειώνει τα προσόντα και 
τις φιλοδοξίες των γυναικών, που βλέπουν ότι δεν ωφελεί να προσπαθούν και να 
θέλουν, και έτσι παραιτούνται από την επιδίωξη ενηµέρωσης, παύουν να είναι δη-
µιουργικές, αδρανούν και εντέλει αδιαφορούν και αφετέρου λειτουργεί ενισχυτικά 
της αποθάρρυνσης για την απόκτηση προσόντων και την καλλιέργεια φιλοδοξιών... 

40. Βλ. Παντελίδου-Μαλούτα M. (1992), Γυναίκες και Πολιτική, Aθήνα, εκδ. Gutenberg. 



84 85

Βέβαια, η παραίτηση, η έλλειψη δηµιουργικότητας, η αδράνεια, η αδιαφορία µετα-
τρέπονται από αποτέλεσµα της καταδίκης των γυναικών αυτών σε επαγγελµατική 
στασιµότητα στο κύριο «επιχείρηµα» υπέρ της στασιµότητας αυτής”.

Αντί Επιλόγου

Στη µελέτη αυτή προσπαθήσαµε να αναδείξουµε ότι ο αποκλεισµός των γυναι-
κών εκπαιδευτικών από διοικητικές θέσεις του εκπαιδευτικού συστήµατος συνιστά 
πρόβληµα µε πολλές προεκτάσεις και πολλούς/πολλές αποδέκτες.

Προσπαθήσαµε, επίσης, να επισηµάνουµε µερικά από τα βασικά αίτια, τα οποία 
σύµφωνα µε τη σχετική θεωρητική µελέτη και εµπειρική έρευνα, συµβάλλουν στο 
φαινόµενο του συγκεκριµένου είδους αποκλεισµού.

Συνοπτικά και επιγραµµατικά τα βασικά αυτά αίτια, όπως αναφέρθηκε, είναι οι 
υποχρεώσεις των γυναικών στα πλαίσια του κοινωνικά προσδιορισµένου παραδοσι-
ακού και στερεότυπου καταµερισµού ρόλων στο χώρο της οικογένειας· η ιδεολογική 
ταύτιση των διοικητικών θέσεων µε το ανδρικό πρότυπο και οι ποικίλες επιπτώσεις, 
που έχουν στις πρακτικές άσκησης των καθηκόντων, στο δίκτυο επαγγελµατικών 
διασυνδέσεων όπου παρέχεται πληροφοριοδότηση, ενίσχυση και ενθάρρυνση. Δε-
δοµένων όλων αυτών καθώς και των εµπειρικών ενδείξεων που διαθέτουµε σχετικά 
µε τις διαφορετικές πρακτικές που υιοθετούν οι γυναίκες διευθύντριες στην άσκηση 
των καθηκόντων τους και τη συµβολή των πρακτικών αυτών στην αποτελεσµατικότε-
ρη λειτουργία του σχολείου, προκύπτει επιτακτικά η ανάγκη σχεδιασµού και δροµο-
λόγησης µέτρων που είναι δυνατόν να συµβάλλουν στην άµβλυνση   τ ο υ   φ α ι ν ο 
µ έ ν ο υ   τ ο υ   α π ο κ λ ε ι σ µ ο ύ.

Οφείλουµε να καταστήσουµε σαφές ότι οι όποιες παρεµβάσεις δεν τοποθε-
τούνται σε ένα πλαίσιο επίθεσης ή εκδικητικότητας προς το φύλο των προνοµίων, 
δηλαδή το ανδρικό, αλλά σε ένα πλαίσιο ισόρροπης και αρµονικής συνύπαρξης των 
ανδρών και των γυναικών στα πλαίσια µιας δηµοκρατικής και δίκαιης προς όλα τα 
µέλη της κοινωνίας. 

Μοχλό αλλά και χώρο παρέµβασης είναι δυνατό να αποτελέσουν όλα τα σχολεία 
της γενικής εκπαίδευσης, καθώς και οι πανεπιστηµιακές σχολές, ιδιαίτερα µάλιστα 
οι σχολές βασικής κατάρτισης εκπαιδευτικών. Η πρόταση για σύνδεση των παρεµ-
βάσεων µε το σχολικό µηχανισµό στηρίζεται στο γεγονός ότι τα σχολεία αποτελούν 
χώρους συγκέντρωσης και µαζικής διαπαιδαγώγησης των παιδιών, ιδιαίτερα µάλιστα 
κατά τα κρίσιµα χρόνια δροµολόγησης των επαγγελµατικών επιλογών και µελλοντι-
κών φιλοδοξιών καριέρας. Κυρίως, όµως, στο γεγονός ότι το σχολείο µε ποικίλα 
µέσα και πρακτικές µεταβιβάζει, αναπαράγει και συντηρεί ένα πλέγµα στερεοτυ-
πικών αντιλήψεων, στάσεων, αναπαραστάσεων και συµπεριφορών για τα φύλα, οι 
οποίες οριοθετούν και προσδιορίζουν τόσο τις επαγγελµατικές επιλογές όσο και τις 
φιλοδοξίες σταδιοδροµίας (καριέρας).



86 87

Από τη στιγµή που δεχόµαστε ότι ο σχολικός µηχανισµός συµβάλλει στην ανα-
παραγωγή των συγκεκριµένων αντιλήψεων, στάσεων κλπ., γίνεται αποδεκτό ότι στα 
πλαίσια της σχετικής αυτονοµίας του είναι δυνατόν να αποτελέσει µια τοµή στη 
συντήρηση και στην εδραίωση των εξουσιαστικών σχέσεων των φύλων. Η αποτίµηση 
των αποτελεσµάτων των θεσµικών ρυθµίσεων για ισότητα ευκαιριών ως προς τον 
παράγοντα φύλο στο χώρο της εκπαίδευσης αναδεικνύει, νοµίζουµε, ότι τα θεσµικά 
µέτρα καίτοι προαπαιτούµενο, ωστόσο, αν δε συνοδευτούν µε τις κατάλληλες πρα-
κτικές στήριξης, οδηγούν σε επιφανειακά θετικά αποτελέσµατα. 

Οι πρακτικές στήριξης και πλαισίωσης των θεσµικών µερών είναι δυνατό να 
αναζητηθούν και να συνδεθούν µε την αναµόρφωση του αναλυτικού προγράµµατος, 
του περιεχοµένου των σχολικών εγχειριδίων, του καταµερισµού εργασίας ανάµεσα 
στους και στις εκπαιδευτικούς και κυρίως µε το σχεδιασµό και την υλοποίηση προ-
γραµµάτων επιµόρφωσης και ευαισθητοποίησης των εκπαιδευτικών σε θέµατα που 
σχετίζονται µε τα φύλα. Στο πλαίσιο τέτοιων επιµορφωτικών προγραµµάτων ενδεί-
κνυται η προσφορά θεωρητικής και εµπειρικής γνώσης αναφορικά µε τα βαθύτερα 
κοινωνικοοικονοµικά προσδιοριστικά αίτια των εξουσιαστικών σχέσεων των φύλων 
και τις πρακτικές, µέσω των οποίων οι διάφοροι φορείς κοινωνικοποίησης, ανάµεσα 
στους οποίους στρατηγική θέση έχει το σχολείο, συµβάλλουν στην αναπαραγωγή 
και στη συντήρησή τους. Μέσα από επιµορφωτικά προγράµµατα τέτοιου ή ανάλογου 
περιεχοµένου, οι εκπαιδευτικοί αποκτούν ή συµπληρώνουν τις γνώσεις τους σε ό,τι 
αφορά τον επιστηµονικό λόγο για τις εξουσιαστικές σχέσεις των φύλων. Κυρίως 
όµως, αποκτούν την απαραίτητη εκείνη τεχνογνωσία για να εντοπίζουν τις σχετικές 
µε τα φύλα πρακτικές ενός εκπαιδευτικού συστήµατος, του οποίου οι ίδιοι/ίδιες 
αποτελούν προϊόντα. Η απόκτηση µιας τέτοιας τεχνογνωσίας είναι δυνατό να αποβεί 
ιδιαίτερα χρήσιµη για τις γυναίκες εκπαιδευτικούς, οι οποίες έτσι θα βοηθηθούν να 
κατανοήσουν τα βαθύτερα κοινωνικοοικονοµικά αίτια που προσδιορίζουν την υποδε-
έστερη θέση τους στον εργασιακό τους χώρο και να αναπτύξουν τις απαιτούµενες 
αντιστάσεις τόσο προς όφελος των ίδιων όσο και προς όφελος των παιδιών που 
διαπαιδαγωγούν. 

Τα αποτελέσµατα τέτοιων επιµορφωτικών προγραµµάτων είναι δυνατό να απο-
βούν περισσότερο ανθεκτικά στις ακυρωτικές επιθέσεις του χρόνου και κυρίως 
των κοινωνικών αντιστάσεων και δυσκολιών στο βαθµό που θα θεσπιστούν και θα 
λειτουργήσουν υποστηρικτικές δοµές σε επίπεδο νοµαρχιών ή σε επίπεδο σχολι-
κών µονάδων που θα ενδυναµώνουν και θα στηρίζουν τις ατοµικές ή τις συλλογικές 
προσπάθειες των εκπαιδευτικών για µορφές παρέµβασης στο σχολείο, οι οποίες 
προάγουν την ουσιαστική ισότητα των φύλων.



86 87

ΜΕΡΟΣ ΙΙΙ

Σχολείο, Σχολική πράξη και Φύλο

H χρήση της γλώσσας και οι κυρίαρχες ιδέες: 
σχολιασµός της πεποίθησης για τη γλωσσική αλλαγή 

που «εµποδίζει» η ίδια η γλώσσα.∗

Άννα Φραγκουδάκη**

Θα αρχίσω µε µια επιστηµονική κοινοτοπία µε την οποία και θα τελειώσω. H 
τεράστια διαφορά σηµασίας (και µε τις δύο έννοιες της λέξης) που αποχτάει η ίδια 
επιστηµονική θέση στην αρχή και το τέλος ανασύρει στο φως µια µεγάλη και σχε-
τικά αόρατη κοινωνική αντίφαση. Η επιστηµονική αυτή πληροφορία είναι γενικότερα 
γνωστή, είναι επιπλέον τόσο πλατιά αποδεκτή που βάσιµα µπορεί κανείς να την ονο-
µάσει επιστηµονικό κοινό τόπο. Ωστόσο, ευθύς αµέσως µόλις αποπειραθεί να την 
εφαρµόσει στη γλωσσική πράξη, συµβαίνουν τα ακόλουθα δύο αξιοπερίεργα. Από τη 
µια και σαν από εξωγλωσσικό θαύµα η κοινότοπη πληροφορία αυτόµατα αποχτάει 
την αλλόκοτη µορφή προκλητικού και αθέµιτου νεωτερισµού, κι από την άλλη εξίσου 
αυτόµατα και αντίθετα µε κάθε λογική σκοντάφτει η επιστηµονική κοινοτοπία σε 
έντονα αναιρετικό αντίλογο µε συστηµατική παραποµπή στις γλωσσικές επιστήµες 
και τη χρήση επιστηµονικών επιχειρηµάτων. 

Ένα από τα αίτια αλλαγής των γλωσσών (περιγράφω την επιστηµονική κοι-
νοτοπία) είναι η εµφάνιση νέων ιδεών. Όλοι οι σηµαντικοί σταθµοί στην ιστορία 
των κοινωνιών, που έφεραν καινούρια συστήµατα ιδεών, επέφεραν πολύ µεγάλες 
αλλαγές στις γλώσσες. Είναι θεµελιακές οι αλλαγές στην ιταλική, τη γαλλική και 
τη ρωσική γλώσσα από την Αναγέννηση, το Διαφωτισµό καθώς και τις δύο µεγάλες 
στην ιστορία πολιτικές επαναστάσεις, µε τις νέες φιλοσοφικές και επιστηµονικές 
ιδέες, τις νέες κοινωνικές αξίες και τις καινούριες κοσµοαντιλήψεις, όπως τεκµη-
ριώνουν πολλές µελέτες. Eπίσης οι κοινωνικές αλλαγές επηρεάζουν ακόµα και την 

* Δηµοσίευση στο: Επιστηµονικό Συµπόσιο, Χρήσεις της Γλώσσας, (3-5 Δεκεµβρίου 2004), 
Εταιρεία Σπουδών Νεοελληνικού Πολιτισµού και Γενικής Παιδείας, (Ιδρυτής Σχολή Μωρα-
ΐτη), Αθήνα 2005, σελ. 235-248.

** Καθηγήτρια στο Τµήµα Εκπαίδευσης και Αγωγής Προσχολικής Ηλικίας του Εθνικού Καποδι-
στριακού Πανεπιστηµίου Αθηνών.



88 89

αλλαγή της φωνολογίας, όπως διαπιστώνουν εµπειρικές γλωσσολογικές έρευνες 
(π.χ. Labov 1986). H εναλλακτική χρήση γλωσσικών στοιχείων της επίσηµης ή της 
ανεπίσηµης καθηµερινής γλώσσας έχει και αυτή µελετηθεί. H χρήση της επίσηµης 
παράγει έµµεσα µηνύµατα που αρχίζουν από την απόδοση κοινωνικού κύρους στο 
χρήστη και φτάνουν έως µηνύµατα κοινωνικής προσαρµογής και σεβασµού των κυ-
ρίαρχων κανόνων, αξιών και ιεραρχιών (Σετάτος 1973). Παράλληλα, η συστηµατική 
χρήση γλωσσικών στοιχείων της ανεπίσηµης καθηµερινής γλώσσας µπορεί να µε-
ταδίδει το µήνυµα της αποδοχής αξιών αντίθετων από τις επίσηµες και κρατούσες 
(Trudgill 1972).

Oι κοινωνικές αλλαγές επηρεάζουν τη γλώσσα και τη χρήση της και το αντίστρο-
φο. H γαλλική παράδοση, προϊόν της αστικής κουλτούρας, περιέχει τον πληθυντικό 
ευγενείας µεταξύ οµιλητών µε στενές σχέσεις οικειότητας (χρήση του πληθυντικού 
τόσο άγνωστη στην ελληνική παράδοση, ώστε να είναι κωµική στα ελληνικά σε 
γαλλικές ερωτικές νουβέλες του µεσοπολέµου η φράση «Γερτρούδη, σας αγαπώ 
σαν τρελός»). Ο πληθυντικός οφειλόταν στο νόηµα του δεύτερου ενικού προσώπου 
που σήµαινε κατωτερότητα του συνοµιλητή, ενώ ο πληθυντικός έδειχνε σεβασµό 
στο συνοµιλητή. Tην παράδοση αυτή άλλαξε ριζικά ο Mάης του 1968, σε βαθµό που 
από τότε έως σήµερα η χρήση του ενικού δε σηµαίνει πια κατωτερότητα αλλά αλλη-
λεγγύη και φιλική πρόθεση, ενώ ο πληθυντικός δε σηµαίνει πια µόνο σεβασµό αλλά 
απόσταση και τυπικές σχέσεις (Brown και Gilman 1972). 

Η γλωσσική αλλαγή λοιπόν οφείλεται σε αλλαγές των ιδεών και επηρεάζουν 
οι αλλαγές της γλώσσας τις κοινωνικές ιδέες. Πράγµατι επιστηµονική κοινοτοπία, 
όπως όλοι και όλες αναγνωρίσατε, πληροφορία τόσο πασίγνωστη όσο και γενικότε-
ρα αποδεκτή. 

* * *
Έχουν περάσει τριάντα χρόνια από την πλούσια επιστηµονική παραγωγή για το 

σεξισµό που περιέχεται στην αγγλική ιδίως γλώσσα και αναπαράγει η χρήση της. 
Έχει µελετηθεί η γραµµατική όπου το αρσενικό περιέχει το θηλυκό και το αποσιωπά/
υποκαθιστά, τα αόριστα υποκείµενα που είναι αρσενικά, ο σεξισµός που περιέχουν 
τα λεξικά, που αναπαράγουν οι παραδοσιακοί προσδιορισµοί για το καθένα κοινωνι-
κό φύλο κ.ά.1 Oι περισσότερες από αυτές τις µελέτες τεκµηριώνουν ότι η σεξιστική 
γλώσσα περιορίζει τις δυνατότητες της κοινωνικής οµάδας των γυναικών και καθο-
ρίζει την κυριαρχική σχέση της κοινωνικής οµάδας των αντρών µαζί τους. 

Yπάρχουν άλλες τόσες µελέτες που θεωρητικοποιούν τη σηµασία της γλωσσικής 
αλλαγής µε στόχο τη δηµιουργία µη σεξιστικής γλώσσας και υποστηρίζουν ότι η εξου-
δετέρωση του σεξισµού στη γλώσσα είναι θεµελιώδης προϋπόθεση για την ισότητα 

1. H βιβλιογραφία είναι µεγάλη, βλ. ενδεικτικά το τεύχος 17, 1978 του International Journal 
of the Sociology of Language και Silberstein 1980 καθώς και Lakoff 1975, Spender 1981, 
Thorne, Kramarae και Henley 1983, Aebischer 1985, Cameron 1985 και 1998, Hill 1986, 
Penfield 1987.



88 89

των φύλων. Yπάρχουν επίσης από τη δεκαετία του 1970 πολλές απόπειρες κανονι-
στικής παρέµβασης και συγκεκριµένες προτάσεις αλλαγών για να µην αναπαράγεται 
ο σεξισµός µε τη γλώσσα. Πλήθος προτάσεις για να εντοπίζεται και να αποφεύγεται 
η σεξιστική συµπεριφορά στη γλώσσα, να µη χρησιµοποιούνται για τις γυναίκες 
προσδιορισµοί µη ανθρώπινοι (που τις περιγράφουν σαν αντικείµενα ή φαγώσιµα ή 
σαν ανήλικα), να µην αποσιωπάται το θηλυκό και να µην το υποκαθιστά το αρσενικό 
γένος, για να αλλάξουν οι λέξεις που έµµεσα περιγράφουν τους κοινωνικούς τίτλους 
των γυναικών είτε στο αρσενικό είτε σαν εξαίρεση ή υπεξαίρεση και άλλα πολλά (βλ. 
ενδεικτικά, Association for women 1975, Miller και Swift 1980, Wattman και Treichler 
1989). Mερικές αλλαγές έχουν αποδειχθεί πετυχηµένες και χρησιµοποιούνται ευρύ-
τερα έχοντας επηρεάσει την αγγλική γλώσσα, πολλές άλλες όχι. 

Έχουµε και στην Eλλάδα µια σχετικά φτωχή σε αυτό το γνωστικό πεδίο βιβλι-
ογραφία, από τη δεκαετία του 1990 ουσιαστικά, που παρουσιάζεται συνοπτικά στο 
πρόσφατο βιβλίο, Γλώσσα-Γένος-Φύλο, που επιµελείται η καθηγήτρια Kοινωνιο-
γλωσσολογίας Σούλα Παυλίδου, και περιέχει ενδιαφέροντα κείµενα στηριγµένα σε 
ερευνητικό υλικό. 

Yπάρχει τέλος και αποτελεί το κεντρικό θέµα της σύντοµης αυτής ανακοίνωσης 
η ιδιαίτερα ενδιαφέρουσα ανάλυση του ερωτήµατος, εάν η αλλαγή κοινωνικών ιδε-
ών θα φέρει την αλλαγή στη γλώσσα ή το αντίθετο. Tο ερώτηµα σχετίζεται µε την 
κανονιστική παρέµβαση των φεµινιστριών στην προσπάθεια αλλαγής της γλώσσας. 
Bασικό επιχείρηµα είναι η θέση ότι η γλώσσα δεν «αντανακλά» την κοινωνία, γιατί η 
γλώσσα είναι κοινωνικός θεσµός η ίδια, βαθιά αλληλένδετη µε την κουλτούρα, την 
κοινωνία και τις κοινωνικές σχέσεις κάθε είδους. Άρα «η αλλαγή στη γλωσσική πρα-
κτική δεν είναι απλή αντανάκλαση µιας θεµελιωδέστερης κοινωνικής αλλαγής, η ίδια 
η αλλαγή της γλωσσικής πρακτικής είναι κοινωνική αλλαγή» (Cameron 1990, 90).

* * *
H ελληνική σχετική βιβλιογραφία είναι λοιπόν φτωχή και ιδίως η κανονιστική 

παρέµβαση µε στόχο αλλαγές που έστω θα µειώσουν το σεξισµό που αναπαράγει 
καθηµερινά η χρήση της γλώσσας είναι τελείως ανύπαρκτη, ακόµα και η πιο µικρή 
απόπειρα αλλαγής να αναφέρεται το µισό του κόσµου για να µην το υποκαθιστά το 
αρσενικό (και να γράφουµε, οι φοιτητές και οι φοιτήτριες, οι Έλληνες και οι Ελληνί-
δες) ενοχλεί τους αναγνώστες, εκνευρίζει τους διορθωτές κειµένων, κατακρίνεται 
σαν ανόητη υπερβολή. 

Όλα τούτα συµβαίνουν, επειδή ο σεξισµός στη γλώσσα όπως και ο σεξισµός 
γενικά δεν έχει ακόµα γίνει στην ελληνική ιδίως κοινωνία επιστηµονικό αντικείµενο 
έγκυρο. Δε θεωρείται ζήτηµα εξίσου σοβαρό ή εξίσου «επιστηµονικό» µε την κοι-
νωνική ανισότητα που αφορά όλες τις άλλες ανθρώπινες οµάδες, π.χ. την ταξική 
ανισότητα ή το ρατσισµό, που απασχόλησαν κλασικούς των δύο περασµένων αιώνων 
και διασηµότητες του 20ού. Ακόµα και ανθρώπινες οµάδες ιδιαίτερα ολιγάριθµες, 
όπως είναι κάποιες µικρές και αποµονωµένες εθνότητες, που µελέτησαν ονοµαστοί 
ανθρωπολόγοι, ή περιθωριακές οµάδες στις βιοµηχανικές µεγαλουπόλεις, που 



90 91

µελετούν εξίσου ονοµαστοί κοινωνιολόγοι, θεωρούνται πολύ σοβαρά επιστηµονικά 
αντικείµενα. Η µελέτη της κάθε ανισότητας, η µελέτη των ιδεολογικών στερεοτύπων 
που αναπαράγουν προκαταλήψεις και των κοινωνικών µηχανισµών που διαιωνίζουν 
την καταπίεση και εκµετάλλευση σε βάρος τάξεων, εθνικών οµάδων ή διάφορων 
µειονοτήτων είναι µεγάλης επιστηµονικής σοβαρότητας και εγκυρότητας. Η µελέτη 
του σεξισµού δεν είναι. Και αυτό ισχύει ακόµα και σε πεδία όπου η ελληνική βιβλι-
ογραφία είναι σχετικά πλούσια και υψηλής επιστηµονικής ποιότητας, όπως στην 
ιστορία των γυναικών. Μολονότι αυτή η ελληνική, ιστορική φεµινιστική βιβλιογραφία 
είναι ιδιαίτερα ενδιαφέρουσα, ευρηµατική και παραγωγική νέας γνώσης, έχει πολύ 
λιγότερο κύρος από όσο επιστηµονικά της αξίζει και δεν είναι επαρκώς «γνωστή» 
ούτε καν στον κύκλο των ιστορικών. 

Η µελέτη του σεξισµού λοιπόν δεν είναι έγκυρο επιστηµονικό αντικείµενο. H πα-
ραπάνω βιβλιογραφία ωστόσο για το σεξισµό στη γλώσσα (τόσο η πλούσια διεθνής 
όσο και η φτωχότερη ελληνική) τεκµηριώνουν τις τεράστιες συνέπειες που έχει 
στην αναπαραγωγή της καταπίεσης και της εκµετάλλευσης της κοινωνικής οµάδας 
των γυναικών η χρήση της γλώσσας µε την καθηµερινή οµιλία, δηλαδή µε τρόπο 
έµµεσο και αόρατο, άρα πολύ δύσκολο να γίνει αντιληπτός, οπότε πολύ δύσκολο και 
ν’ αντιµετωπιστεί. 

Ο σεξισµός αφορά το µισό πληθυσµό του κόσµου. Θα αρκούσαν δηλαδή και µόνο 
οι αριθµοί για να θεωρείται αντικείµενο µεγάλης προτεραιότητας η ανισότητα που 
χωρίζει την κοινωνική πυραµίδα κάθετα στα δύο. Σε όλες τις κοινωνικές τάξεις και 
τα επιµέρους στρώµατα η κοινωνική οµάδα των αντρών καταπιέζει, εκµεταλλεύεται 
οικονοµικά, στερεί από προνόµια, υποτιµάει ιδεολογικά, εµποδίζει την ανάπτυξη 
ικανοτήτων και δηµιουργικότητας, αποκλείει από τη συµµετοχή στις αποφάσεις για 
τα κοινά την κοινωνική οµάδα των γυναικών. 

* * *
Θα µου επιτρέψετε τώρα να αναφερθώ σε µερικές προσωπικές αλλά καθηµε-

ρινές εµπειρίες, σχετικές µε τη χρήση της γλώσσας και τους κοινωνικούς µηχανι-
σµούς µε τους οποίους γίνεται αποδεκτή η υποτίµηση της κοινωνικής οµάδας των 
γυναικών. Ας αρχίσω µε την ανάµνηση µιας χαρακτηριστικής σκηνής στο Πανεπιστή-
µιο. Ήταν πια σεβαστή, µόλις προτού γίνει οµότιµη καθηγήτρια, η συνάδελφός µου 
κοινωνιολόγος και γνωστή σε όλους σας Mαρία Hλιού, όταν µια µέρα ακούγοντας τη 
συνήθη αποστροφή φοιτητών «Καληµέρα σας, κυρία Hλιού», «Φέραµε τις εργασίες, 
κυρία Hλιού», σε σύγκριση µε την πολύ διαφορετική και αναγνωριστική του κύρους 
του καθηγητικού τίτλου αποστροφή προς τον κατά πολύ νεότερο στην ηλικία επίκου-
ρο συνάδελφο δίπλα της, «Καληµέρα σας, κύριε Καθηγητά», «Φέραµε τις εργασίες, 
κύριε Καθηγητά», σχολίασε λέγοντας, «Ε, λοιπόν, ποτέ τόσα χρόνια, κανένας απο-
λύτως δε µε αποκάλεσε ‘κυρία Καθηγήτρια’».

Ακόµα σήµερα προσωπικά εξακολουθώ να προκαλώ χαµόγελα συµπαθούς 
κατανόησης σε γενικές συνελεύσεις στο Τµήµα µου και σε εκλεκτορικά σώµατα διά-
φορων Πανεπιστηµίων, επειδή επιµένω να επισηµαίνω ότι δεν είναι λέκτορας αλλά 



90 91

λεκτόρισσα η Mαρία Παπαδοπούλου, δεν είναι υποψήφια για αναπληρωτής καθηγη-
τής αλλά για αναπληρώτρια καθηγήτρια η Eλένη Παπαδάκη. Το κωµικοτραγικό είναι 
ότι έχω συχνά ακούσει (όλοι και όλες στο πανεπιστήµιο έχουν ακούσει εκατοντάδες 
φορές) τον διορθωτικό αντίλογο για το γένος της πανεπιστηµιακής βαθµίδας της 
ίδιας. Tο επιχείρηµα είναι ότι σωστά πρέπει να αποκαλούµε την κα Tάδε επίκουρη 
καθηγήτρια (συνηθέστερα επίκουρο καθηγήτρια) αλλά η θέση «είναι θέση επίκου-
ρου καθηγητή». Μολονότι σηµασιολογικά κωµική, αυτή η απόδοση γένους στη θέση 
είναι σχεδόν τραγική ως προς τα πολλά λανθάνοντα µηνύµατα που παράγει για 
χρόνια η επανάληψη από τόσους πολλούς σοβαρούς ανθρώπους της βεβαιότητας, 
που επιπλέον εκφράζουν πάντοτε µε αφοπλιστική ειλικρίνεια, ότι «η θέση» είναι 
γένους αρσενικού. Eυτυχώς, χάρη στην παλαιότητα του (άλλωστε ως γνωστόν «ται-
ριαστού στις γυναίκες») καθηγητικού επαγγέλµατος στο γυµνάσιο, δεν έχουµε καµία 
γυναίκα στο πανεπιστήµιο που να αποκαλείται ή να υπογράφει Kαθηγητής, όµως 
τόσο η θέση όσο και ο τίτλος «Λέκτωρ» ή «Λέκτορας» είναι αποκλειστικά γένους 
αρσενικού. Eκτός του αυτονόητου (ή φυσικού) γένους της… θέσης, σχεδόν όλες οι 
λεκτόρισσες υπογράφουν είτε Mαρία Παπαδοπούλου, Λέκτωρ είτε Eλένη Παπαδάκη, 
Λέκτορας, κι έχω ακούσει συχνά την κριτική «Λεκτόρισσα» δεν είναι ωραίο, δεν το 
δέχεται η γλώσσα, δεν το θέλει το γλωσσικό αίσθηµα. 

* * *
Tο 1989 είχα δηµοσιεύσει στο φεµινιστικό περιοδικό Δίνη τρία µικρά άρθρα µε 

αντικείµενο το σεξισµό στην ελληνική γλώσσα, τα µόνα που έγραψα στη ζωή µου για 
το θέµα. Tο ένα αναδείκνυε το ιδεολογικά τερατώδες στις ευρωπαϊκές γλώσσες 
φαινόµενο η λέξη άνθρωπος να σηµαίνει τον άντρα, µε την επιπλέον εθνική µας 
γλωσσική ιδιαιτερότητα, σε αντίθεση µε τις άλλες ευρωπαϊκές γλώσσες, να διαθέ-
τουµε στην ελληνική από την πιο µακρινή αρχαιότητα δύο σηµαίνοντα ξεχωριστά σε 
σχέση µε το αγγλικό man και το γερµανικό Man, το γαλλικό homme, το ιταλικό uomo, 
το ισπανικό hombre… Δε θα σας περιγράψω τα άρθρα, θα αναφέρω µόνο ότι το τρίτο 
από αυτά αµφισβητούσε την τρέχουσα και ακόµα σήµερα κοινά αποδεκτή πεποίθηση 
ότι είναι «φυσικά» αρσενικοί οι επαγγελµατικοί προσδιορισµοί και οι τίτλοι εξουσίας, 
επειδή η γλώσσα ή το γλωσσικό αίσθηµα «αρνούνται» τη διαµόρφωση του θηλυκού, 
και αναδείκνυε ότι είναι οι ιδέες και όχι η γλώσσα που εµποδίζουν τη δηµιουργία και 
τη χρήση της θηλυκής εκδοχής ορισµένων λέξεων. Υποστήριζε ότι η ιδεολογία που 
αποδίδει ανωτερότητα στο ένα κοινωνικό φύλο και η ασυνείδητη τάση υπεράσπισης 
των προνοµίων που παρέχει αυτή η ανωτερότητα είναι τα µόνα αίτια που κάνουν τους 
κοινωνικούς ρόλους και τίτλους να ακούγονται σαν εξαίρεση ή υπεξαίρεση «γυναίκα 
υπουργός» ή «γυναίκα γιατρός» (σε ένα περιοδικό από τα ένθετα σε εφηµερίδα µε-
γάλης κυκλοφορίας διάβασα πρόσφατα ότι η Oλυµπιακή Aεροπορία καµαρώνει που 
έχει σήµερα στο ιπτάµενο προσωπικό της µία «γυναίκα αεροπόρο»).

Στο παλιό εκείνο άρθρο µε περιεχόµενο τα ιδεολογικά αίτια της αδυναµίας 
να γίνει αποδεκτή η θηλυκή µορφή ορισµένων και µόνο προσδιορισµών, έκανα το 
κανονιστικό ατόπηµα να υποδείξω (αντλώντας τα πιο πολλά παραδείγµατα από τη 



92 93

δουλειά των παλιών δηµοτικιστών της Θεσσαλονίκης ή κατασκευάζοντας παραδείγ-
µατα ανάλογα µε τις προτάσεις που περιέχει αυτή η δηµοτικιστική βιβλιογραφία) 
ότι βεβαίως µπορούν και µάλιστα πολύ εύκολα να διαµορφωθούν θηλυκά, Γιατρέσα, 
Πρυτάνισσα, Δικηγορέσα, Προεδρέσα, Kοσµητόρισσα, Συγγράφισσα, Yπουργέσα, 
Bουλεύτρια… 

Mα «δε λέγεται» το συγγράφισσα, αντείπε σχεδόν το σύνολο των ολίγων που 
διάβασαν το άρθρο, µα «είναι άσχηµο ακουστικά», µα «είναι γλωσσικό τέρας», µα 
«δεν το θέλει η γλώσσα», και δεν κατάφερα να πείσω (όπως για πολλά άλλα στην 
επιστηµονική µου ζωή δεν κατάφερα να πείσω) ότι τα σχόλια που περιγράφουν τη 
λέξη «άσχηµη» ή λεκτικό «τέρας» σηµαίνουν τη µη αποδοχή της θηλυκής µορφής 
από τους χρήστες, εξαιτίας των κυρίαρχων στην κοινωνία ιδεών, ούτε κατάφερα 
να πείσω ότι η γλώσσα δεν έχει η ίδια καµιά ευθύνη για τη µη αποδοχή της λέξης 
συγγράφισσα, η γλώσσα δεν «προέβαλε» ποτέ καµιά «αντίρρηση» µε ανάλογα γενι-
κευµένης χρήσης, όπως βασίλισσα, άρα δεν υπάρχει κανένας γλωσσικός λόγος να 
µη «θέλει» η ίδια η γλώσσα τη… συγγράφισσα.

* * *
Στο πρόσφατο βιβλίο, Γλώσσα-Γένος-Φύλο, που ανέφερα προηγουµένως, εισα-

γωγικό κείµενο, που συνοψίζει τη διεθνή και ελληνική βιβλιογραφία για το σεξισµό 
στη γλώσσα, περιέχει µε βάση τα αποτελέσµατα έρευνας σχετικής µε τη χρήση της 
ελληνικής γλώσσας µια υποσηµείωση µε το ακόλουθο περιεχόµενο. 

«H άποψη της Φραγκουδάκη ότι τα θηλυκά επαγγελµατικά της δηµοτικής, π.χ. 
δικηγορέσα, υπουργέσα, βουλεύτρια κ.λπ., δεν έχουν καθιερωθεί, γιατί συνιστούν 
‘λέξεις ενάντιες στην τάξη του κόσµου’ είναι µερικώς σωστή, γιατί παραβλέπει 
παράγοντες όπως το γλωσσικό αίσθηµα, που αποδέχεται πιο εύκολα π.χ. τα δευτε-
ρόκλιτα η δικηγόρος, η υπουργός…» (57).

Eίχα πράγµατι γράψει σε εκείνο το µικρό άρθρο ότι δε φταίει η (κατά όλα τα 
άλλα δηµιουργικότατη) ελληνική γλώσσα. Kαι για να αναδείξω ότι µοναδική αιτία 
του φαινοµένου είναι οι κυρίαρχες ιδέες, είχα πράγµατι ονοµάσει αυτά τα ακατα-
νόµαστα θηλυκά (δικηγορέσα, υπουργέσα, βουλεύτρια) «λέξεις ενάντιες στην τάξη 
του κόσµου». Eπιπλέον, παίζοντας µε τις λέξεις και για να υπονοηθεί ότι καθόλου 
δεν είναι υπεύθυνο το γλωσσικό αίσθηµα, καθώς η ευρύτητα ή στενότητα αποδοχής 
νεολογισµών που το χαρακτηρίζει είναι ανάλογη µε τα παραπληρωµατικά νοήµατα 
που παράγουν οι λέξεις, τιτλοφορούσα το άρθρο εκείνο «Γιατί δεν υπάρχουν βου-
λεύτριες, παρά µόνο χορεύτριες;». 

Tο γλωσσικό αίσθηµα λοιπόν, σύµφωνα µε την έρευνα, αποδέχεται «πιο εύκο-
λα» τα δευτερόκλιτα θηλυκά η δικηγόρος, η υπουργός. Tα αποδέχεται πράγµατι, όχι 
όµως για «γλωσσικούς» λόγους, όχι επειδή είναι δευτερόκλιτα, όχι δηλαδή επειδή 
ηχούν πιο οικεία στο «γλωσσικό αίσθηµα» από τους προκλητικούς νεολογισµούς 
δικηγορέσα, υπουργέσα. 

Eίναι µακρόχρονη η προσπάθεια των παλιών δηµοτικιστών της Θεσσαλονίκης να 
αναδείξουν ότι ακριβώς αντίθετα µε το πιο πάνω παράθεµα τα αρνείται τα δευτερό-



92 93

κλιτα θηλυκά σε -ος το γλωσσικό αίσθηµα ολόκληρης της νεολληνικής. Aυτό φαίνε-
ται και από τη χρήση τους. Eυρύτερα χρησιµοποιούνται σαν λέξεις άκλιτες («στην 
οδός τάδε» λένε όλοι οι ταξιτζήδες της χώρας, «τα µωσαϊκά της Πάφος» λένε όλοι 
σχεδόν οι Kύπριοι). H κατάληξη -ος είναι στη σύγχρονη ελληνική γλώσσα τόσο φυ-
σικά αρσενική, που στις λαϊκές ποικιλίες το γλωσσικό ακριβώς αίσθηµα µετατρέπει 
αυτά τα δευτερόκλιτα σε αρσενικά («ο άµµος», «ο ψήφος»). Tέλος, το ίδιο ακριβώς 
δείχνει η µεγάλη συχνότητα του φαινοµένου να παραβιάζουν οι µορφωµένοι οµιλητές 
τη συµφωνία των όρων µε αυτά τα δευτερόκλιτα και να λένε συστηµατικά (συχνά 
αυτοδιορθωνόµενοι αλλά εξίσου συχνά µη συνειδητοποιώντας το λάθος) «οι τοπικοί 
διάλεκτοι» ή «οι πολυσύχναστοι λεωφόροι» και πολλά παρόµοια. Όχι, το γλωσσικό 
αίσθηµα δεν τα «αποδέχεται» καθόλου τα θηλυκά σε -ος.

Kαι όµως είναι σωστή η αναφορά ότι αποδέχονται οι χρήστες πολύ πιο «εύκολα» 
τα θηλυκά η δικηγόρος, η υπουργός. Aποδέχονται πολύ πιο εύκολα την αρσενική 
εκδοχή των επαγγελµατικών προσδιορισµών και των τίτλων εξουσίας, πράγµατι. H 
λέξη δικηγορέσα δεν γίνεται αποδεκτή (πράγµατι), δεν ακούγεται καλά (πράγµατι), 
«δε λέγεται» (πράγµατι), δεν τη θέλουν ούτε οι «γυναίκες δικηγόροι» (ήµαρτον).

Eίναι εξίσου σωστό ότι γίνεται «πιο εύκολα» αποδεκτός ο αρσενικός προσδιο-
ρισµός για το θηλυκό υποκείµενο συγγραφέας. Tα αίτια όµως δεν είναι γλωσσικά. 
Aν ευθυνόταν το γλωσσικό αίσθηµα, θα ήταν ανερµήνευτο πώς και γιατί στην ιστο-
ρία της γλώσσας δεν «έδειξε» το γλωσσικό αίσθηµα καµιά παρόµοια «ευκολία» να 
επιµείνει στο αρσενικό, ώστε να «αποδεχτεί» και να διαιωνίσει εκδοχές, όπως η 
βασιλέας, η µάγειρας, η φονέας, αντίθετα δεν είχε την παραµικρή δυσκολία να 
κάνει αποδεκτά τα βασίλισσα, µαγείρισσα, φόνισσα. Eίναι σωστή η αναφορά στη 
µεγάλη δυσκολία και αντίσταση να γίνει αποδεκτή η λέξη βουλεύτρια. Aν ευθυνόταν 
το γλωσσικό αίσθηµα, θα ήταν αξιοπερίεργο να δέχεται τόσο αρµονικά και φυσικά 
το χορεύτρια, σαν να ήταν η αναλογία κάτι σαν νεωτερικό παράδοξο που προκαλεί 
«γλωσσική» απέχθεια. 

Eίναι πράγµατι µεγάλη η δυσκολία να γίνουν αποδεκτά στη χρήση ορισµένα 
θηλυκά. Γλωσσικό αίτιο ωστόσο δεν υπάρχει κανένα. Aν λειτουργούσε το γλωσσικό 
αίσθηµα, δε θα υπήρχε καµία απολύτως δυσκολία µε τη λέξη π.χ. συγγράφισσα, 
που θα γινόταν αυθόρµητα αποδεκτή µε ασυνείδητη ευκολία και φυσικότητα και 
καθόλου δε θα ακουγόταν προκλητικός νεωτερισµός, τόσο ενοχλητικός στο αυτί. Aν 
λειτουργούσε το γλωσσικό αίσθηµα, θα γινόταν το ακριβώς αντίθετο, ο αρσενικός 
προσδιορισµός θα ήταν εκείνος που δε θα γινόταν αποδεκτός στη χρήση. Tο γλωσ-
σικό αίσθηµα από µόνο του θα οδηγούσε αυτόµατα τον κάθε φυσικό οµιλητή της 
ελληνικής να αναγνωρίσει ασυναίσθητα και αυθόρµητα ότι είναι «λάθος», ότι πάσχει 
γλωσσικά, και άρα ότι δε λέγεται ο γλωσσικά ανοικονόµητος κλιτικός γλωσσοδέτης, 
η καλή συγγραφEAΣ - της καλής συγγραφEA. 

Για την αδυναµία κατασκευής ορισµένων και µόνο θηλυκών δεν ευθύνεται το 
«γλωσσικό» αίσθηµα, που διαµορφώνουν κανόνες γλωσσικοί. Eυθύνεται το νόηµα 
των λέξεων που στη θηλυκή τους µορφή νοµιµοποιούν την κατοχή από τις γυναίκες 



94 95

επαγγελµατικών ιδιοτήτων µε κύρος και τίτλων εξουσίας. H δυσκολία άλλωστε κα-
τασκευής του θηλυκού στην ιστορική εξέλιξη της γλώσσας δεν έτυχε ποτέ να αφορά 
γυναικείες κοινωνικές ιδιότητες ταιριαστές µε την ταξινόµηση των φύλων, όπως 
αγρότισσα, υπηρέτρια, νοσοκόµα, καθαρίστρια, ζητιάνα, τηλεφωνήτρια, µοδίστρα, 
πωλήτρια, νοικοκυρά, µαγείρισσα, εργάτρια, ράφτρα, τραγουδίστρια, κεντήστρα, 
κοµµώτρια, πλύστρα, δασκάλα… H δυσκολία εµφανίζεται πάντα στις ιδιότητες 
που δεν είναι για τις γυναίκες κοινωνικά αποδεκτές, όπως γιατρέσα, δικηγορέσα, 
µηχανική, τοπογράφισσα, αεροπόρισσα, χειρουργέσα, οικονοµολόγισσα, υδραυλική, 
ηλεκτρολόγισσα, οδηγήτρια [αυτοκινήτου], αστυνόµισσα, πυροσβέστρια, γυναικολό-
γισσα, τραπεζήτρια, χρηµατίστρια, εργολάβισσα, επιστηµόνισσα... και εµφανίζεται 
επίσης σε όλους τους τίτλους εξουσίας όπου πάλι το θηλυκό «ακούγεται» στρεβλό 
και ανώµαλο, όµως η «ανωµαλία» δεν ανήκει στις λέξεις αλλά στα νοήµατα. «Aνώ-
µαλα» στην ακοή των χρηστών δεν είναι τα σηµαίνοντα αλλά τα σηµαινόµενα, Yπουρ-
γέσα, Bουλεύτρια, Προεδρέσα, Διοικήτρια είναι σηµασίες αντίθετες µε την τάξη του 
κόσµου. Aντιστέκονται οι οµιλητές στην κατασκευή τέτοιου είδους λέξεων, γιατί η 
χρήση τους θα παρήγαγε ισχυρά µηνύµατα νοµιµοποίησης της θηλυκής εκδοχής των 
τίτλων εξουσίας. Aντιστέκονται αποκλειστικά και µόνο, επειδή υπερασπίζονται (συ-
χνά ασυνείδητα) την τάξη των πραγµάτων, την ταξινόµηση των κοινωνικών φύλων, µε 
τρόπο έµµεσο και αόρατο, άρα πολύ δύσκολο να γίνει αντιληπτός.

* * *
O Max Weinreich, κοινωνιογλωσσολόγος Γερµανός και Eβραίος, αναφέρει η 

βιβλιογραφία ότι κάπου γύρω στο µεσοπόλεµο διατύπωσε προφορικά και άλλοι κα-
τέγραψαν τον ακόλουθο αποκαλυπτικό ορισµό για τη διαφορά νοήµατος στις συνώ-
νυµες λέξεις γλώσσα και διάλεκτος, «Γλώσσα είναι µια διάλεκτος που διαθέτει αε-
ροπορία, πεζικό και ναυτικό». H αδυναµία που αποδίδεται στην ελληνική γλώσσα να 
κατασκευάσει θηλυκά που υπερβαίνουν το σεξισµό τον εγγεγραµµένο στη γλώσσα 
είναι αντίστοιχη. H αδυναµία δεν είναι της γλώσσας, είναι ασυνείδητη αντίσταση των 
χρηστών της γλώσσας, η χρήση εµποδίζει να διαµορφωθούν οι λέξεις οι «ενάντιες 
στην πατριαρχική τάξη του κόσµου». 

Eδώ όµως καταληκτικά προβάλλει ένα µεγάλης σηµασίας ζήτηµα. Eίναι δεδοµέ-
νη η σχέση της γλώσσας µε τις κοινωνικές ιδέες και τα κοινωνικά συµφέροντα, όπως 
από καιρό τεκµηρίωσε η κοινωνιογλωσσολογία, π.χ. «οι κοινωνικές και πολιτικές 
συνθήκες της σύγχρονης ζωής ευνοούν τη δηµιουργία νέων γλωσσικών συµβόλων 
που µπορούν να χρησιµεύσουν ως ενοποιητικό στοιχείο στην αναγνώριση κοινών 
συµφερόντων από επιµέρους κοινωνικές οµάδες» (Gumperz 1982, 7). Tο ζήτηµα 
έχει και θεωρητική διάσταση, όπως πάλι λέει η κοινωνιογλωσσολογία, «Mια γενική 
θεωρία της αλληλενέργειας της γλώσσας µε την κοινωνική ζωή πρέπει να περιέ-
χει τις πολλαπλές σχέσεις ανάµεσα στα γλωσσικά µέσα και το κοινωνικό νόηµα» 
(Hymes 1986, 39).

Tις γλωσσικές επιλογές του κάθε οµιλητή καθορίζουν παράγοντες εξίσου γλωσ-
σικοί και εξωγλωσσικοί. H ελευθερία του οµιλητή είναι συγχρόνως περιορισµένη και 



94 95

µεγάλη. Tον περιορίζουν οι κανόνες της γλώσσας και η συνοχή του λόγου, παράλλη-
λα όµως έχει µεγάλη ελευθερία επιλογής σε όλα τα επίπεδα, ας µείνουµε εδώ στην 
αποδοχή και χρήση ή την αποφυγή ορισµένων νεολογισµών, δηλαδή των θηλυκών 
προσδιορισµών µε κοινωνικό κύρος. Eίναι ευρύτερης και καθοριστικής ιδεολογικής 
σηµασίας η παρέµβαση που διευκολύνει την αποδοχή ή την αποφυγή νεολογισµών 
νοµιµοποιητικών του δικαιώµατος των γυναικών στην άσκηση επαγγελµάτων κύρους 
και στην κατοχή τίτλων εξουσίας. Aκόµα καθοριστικότερης σηµασίας είναι η επιπλέ-
ον παρέµβαση που ευνοεί την αποφυγή αυτών των νεολογισµών µε την καταφυγή 
στη γλωσσική επιστήµη, υποστηρίζοντας ότι η χρήση τους είναι αντίθετη µε τη 
γλώσσα ή µε το γλωσσικό αίσθηµα.

Aλλάζει τη γλώσσα η αλλαγή των ιδεών αλλά και η αλλαγή της γλώσσας επιδρά 
διαµορφωτικά στις ιδέες. O λόγος είναι πράξη, όπως πρωτοείπε ο John Austin. O 
λόγος επιδρά στον κάθε συνοµιλητή όσο και στον εκάστοτε ποµπό του, καθώς οµι-
λώντας οι άνθρωποι αλλάζουν τις κοινωνικές σχέσεις µεταξύ τους και µεταµορφώ-
νουν τον κόσµο. Όπως ανέφερα παραπάνω σε παράθεµα, «η αλλαγή στη γλωσσική 
πρακτική δεν είναι απλή αντανάκλαση µιας θεµελιωδέστερης κοινωνικής αλλαγής, 
η ίδια η αλλαγή της γλωσσικής πρακτικής είναι κοινωνική αλλαγή». Eίναι πράγµατι 
µεγάλης κοινωνικής σηµασίας και αναµφίβολα άξιο επιστηµονικής προσοχής και 
µελέτης το ζήτηµα: η ίδια η γλωσσική αλλαγή είναι κοινωνική αλλαγή.

BIΒΛΙΟΓΡΑΦΙΑ

Παυλίδου, Θεοδοσία-Σούλα, (Eπιµ.), (2002), Γλώσσα-Γένος-Φύλο, Παρατηρητής, 
Θεσσαλονίκη.

Σετάτος, Mιχάλης, (1973), “Φαινοµενολογία της καθαρεύουσας”, Eπιστηµονική 
Eπετηρίδα Φιλοσοφικής Σχολής, Πανεπιστήµιο Θεσσαλονίκης, 43-80.

Φραγκουδάκη, Άννα, (1989), “Γλώσσα λανθάνουσα 3”, Δίνη, 4, 42-4.
Aebischer, Verena, (1985), Les femmes et le langage: Représentations sociales d’ une 

différence, PUF, Παρίσι. 
Association for women in psychology ad hoc committee on sexist language, (1975), 

Help stamp out sexism: change the language, APA Monitor, 6, No. 11.
Brown, Roger και Gilman, Albert, “The pronouns of power and solidarity”, στο Giglioli, 

Pier-Paolo, Ed., (1972), Language and social context, Penguin, Λονδίνο.
Cameron, Deborah, (1985), Feminism and linguistic theory, MacMillan, Λονδίνο. 
Cameron, Deborah, “Demythologizing sociolinguistics: Why language does not reflect 

society”, στο Joseph, J. E. και Taylor, T. J., (Eds), (1990), Ideologies of Language, 
Routledge, Λονδίνο. 

Cameron, Deborah, (1998), The feminist critique of language: a reader, Routledge, 
Λονδίνο-Nέα Yόρκη. 



96 97

Gumpertz, John J., (Ed.), (1982), Language and social identity, Cambridge Univ. 
Press.

Hill, Alette Olin, (1986), Mother tongue, father time: A decade of linguistic revolt, 
Indiana Univ. Press.

Hymes, Dell, “Models of interaction of language and social life”, στο Gumperz, J. 
J., Hymes D., (Eds), (1972), Directions in sociolinguistics: the ethnography of 
communication, Holt, Rinehart & Wilson, Νέα Υόρκη.

Labov, William, 1986 (1965), “On the mechanism of linguistic change”, στο Gumpertz, 
J. J. και Hymes, D., (Eds), (1972), Directions in sociolinguistics… (όπως αµέσως 
παραπάνω). 

Lakoff, Robin, (1975), Language and woman’s place, Harper & Row, Νέα Υόρκη 
(Πρωτοδηµοσιευµένο στο περιοδικό Language in Society, 2, 1973). 

Miller, Casey, Swift, Kate, (1980), The handbook of nonsexist writing: for writers, 
editors and speakers, Lippincott & Crowell, Νέα Υόρκη.

Penfield, Joyce, (Ed.), (1987), Women and language in transition, State Univ. of New 
York Press. 

Silberstein, Sandra, (1980), “Bibliography: women and language”, Michigan 
Occasional Papers in Women Studies, No 12, Univ. of Michigan. 

Spender, Dale, (1981), Man made language, Routledge & Kegan Paul, Λονδίνο.
Thorne, Barrie, Kramarae, Cheris, Henley, Nancy, (Eds), (1983), Language, gender 

and society, Newbury House Pub., Κέιµπριτζ.
Trudgill, Peter, (1972), “Sex, covert prestige and linguistic change in British English of 

Norwich”, Language in Society, 1, 179-95.
Wattman, Francine Frank, Treichler, Paula A., (1989), Language, gender and 

professional writing: theoretical approaches and guidelines for nonsexist usage, 
The Modern Language Association of America, Νέα Υόρκη. 



96 97

Φύλο και Μαθηµατικά: εκπαιδευτικές ανισότητες
και Παιδαγωγική της ισότιµης συµµετοχής*

Τρέσσου-Μυλωνά Ευαγγελία**

Εισαγωγή

Μια συζήτηση µε θέµα το φύλο και τα µαθηµατικά έχει νόηµα από τη στιγµή που 
παρατηρούνται κατά φύλο διαφορές στα µαθηµατικά, ως προς την επίδοση, τις στά-
σεις και τις επιλογές, και καταγράφονται διακρίσεις και αποκλεισµοί από ευκαιρίες 
για σταδιοδροµία σε τοµείς που απαιτούν µαθηµατικές γνώσεις.

Το θέµα φύλο και µαθηµατικά µε ενδιαφέρει προσωπικά ως µαθηµατικό και 
µέλος της εκπαιδευτικής κοινότητας, αλλά κυρίως ως µέλος µιας οµάδας ειδικών 
επιστηµόνων και παιδαγωγών που αρνούνται οποιαδήποτε διάκριση και αποκλεισµό 
στο χώρο της εκπαίδευσης, άρα και διακρίσεις και αποκλεισµούς µε βάση το φύλο, 
και εργάζονται εδώ και χρόνια εναντίον του κοινωνικού αποκλεισµού. Με ενδιαφέρει 
από τη στιγµή που µια οµάδα παιδιών που έχει σήµερα περιορισµένη συµµετοχή σε 
κάποιους τοµείς της εκπαίδευσης έχει πολλές πιθανότητες αργότερα να έχει µη-
δενική συµµετοχή σε ορισµένους επαγγελµατικούς χώρους και να αποκλεισθεί από 
κάποια κοινωνικά αγαθά. Θεωρώ ότι το θέµα φύλο και µαθηµατικά δεν αφορά µόνο 
τα κορίτσια, αλλά κορίτσια και αγόρια που αποτελούν µια εκπαιδευτική µειονότητα 
(Τρέσσου-Μυλωνά, 1995), επειδή για κάποιους λόγους και µε κάποιους τρόπους 
αποκλείονται από µαθηµατικές γνώσεις και από επαγγελµατικές ευκαιρίες που 
εξασφαλίζουν οι µαθηµατικές γνώσεις.

Κεντρικά σηµεία της συζήτησης που ακολουθεί στην παρούσα εργασία, σηµεία 
από τα οποία ξεκινάει χωρίς να τα διαπραγµατεύεται, αποτελούν δύο παραδοχές:

* Εισήγηση σε Διεθνές Συνέδριο στη Θεσσαλονίκη. Δηµοσιεύτηκε στο: Β. Δεληγιάννη-Σ. 
Ζιώγου (επιµ.) (1997), Φύλο και Σχολική Πράξη (σ. 227-257) Θεσσαλονίκη: Βάνιας.

** Αναπληρώτρια Καθηγήτρια στο Παιδαγωγικό Τµήµα Δηµοτικής Εκπαίδευσης του Αριστοτέ-
λειου Πανεπιστηµίου Θεσσαλονίκης.



98 99

1η ΠΑΡΑΔΟΧΗ: «Δεν υπάρχουν φυσικά ή διανοητικά εµπόδια στη συµµετοχή των 
γυναικών στα µαθηµατικά»1.

2η ΠΑΡΑΔΟΧΗ: «Τα µαθηµατικά είναι ένα δηµιούργηµα κοινωνιοπολιτισµι-
κό»2.

Κορίτσια και µαθηµατικά: Επιδόσεις και επιλογές

Σύµφωνα µε σχετικές έρευνες (Macoby & Jacklin, 1974, Aiken, 1976, Benbow & 
Stanley, 1980, Hanna et al., 1990), παρατηρούνται διαφορές των δύο φύλων ως προς 
την επίδοσή τους στα µαθηµατικά. Η προσοχή που έχει δοθεί και η συζήτηση που 
έχει αναπτυχθεί γύρω από αυτές τις διαφορές µοιάζει δυσανάλογα µεγάλη προς το 
µέγεθος των διαφορών οι οποίες µε τα χρόνια φαίνεται ότι τείνουν να εξαφανισθούν. 
Σύµφωνα µε την έκθεση της Hanna (1989), στη Διεθνή Αξιολόγηση της Επίδοσης 
(International Evaluation of Achievement) σε 20 χώρες οι διαφορές στα αποτελέ-
σµατα µεταξύ χωρών είναι πολύ σοβαρότερες από τις διαφορές στα αποτελέσµατα 
µεταξύ των δύο φύλων.

Σύµφωνα µε στοιχεία ερευνών που διεξήχθησαν σε διάφορες χώρες (Rossi3, 
1972 - USA, Kelly, 1974 - Australia, Keeves & Read, 1974 - England, αναφέρεται 
στο Fennema, 1985, 305), φαίνεται ότι, αν και τα τελευταία χρόνια τα ποσοστά 
συµµετοχής των κοριτσιών σε σχολικές κατευθύνσεις που έχουν κύριο αντικείµενο 
τα µαθηµατικά και σε σταδιοδροµίες που σχετίζονται άµεσα µε µαθηµατικά, έχουν 
σηµειώσει αύξηση4, παραµένουν ακόµη µικρά. Αυτή η έστω και µικρή αύξηση φαίνε-
ται ακόµη µικρότερη, αν συγκριθεί µε την αύξηση των ποσοστών συµµετοχής των 
γυναικών σε επαγγέλµατα που θεωρούνται παραδοσιακά ανδρικές περιοχές χωρίς 

1. Η ίδια παραδοχή απετέλεσε την αφετηρία του Συνεδρίου που οργάνωσε η Διεθνής Επιτροπή 
για τη Διδασκαλία των Μαθηµατικών στη Σουηδία τον Οκτώβρη του 1993.

2. «Τα µαθηµατικά είναι κοινωνιοπολιτισµικό κατασκεύασµα» ήταν το ένα από τα δύο 
αξιώµατα µε τα οποία άρχισε τη συζήτηση η L. Burton στο πάνελ του Συνεδρίου που 
οργάνωσε το 1993 η ICMI (Διεθνής Επιτροπή για τη Διδασκαλία των Μαθηµατικών) στη 
Σουηδία.

3. Σύµφωνα µε τη Rossi, ενώ η αύξηση του αριθµού των γυναικών που επέλεξαν επαγγέλµατα 
που απαιτούν υψηλού επιπέδου γνώσεις στα µαθηµατικά ήταν της τάξης του 210%, η αντί-
στοιχη αύξηση που σηµειώθηκε για τους άνδρες ήταν της τάξης του 428% µε αποτέλεσµα 
το ποσοστό των γυναικών µαθηµατικών να µειωθεί από 38% το 1950 σε 26% το 1960.

4. Η αύξηση αυτή θα µπορούσε να είναι ικανοποιητική, αν δε συγκρινόταν µε την κατά πολύ 
θεαµατικότερη αύξηση των ποσοστών συµµετοχής των κοριτσιών σε τοµείς όπως η Νοµική 
ή η Ιατρική ή µε την εξίσου θεαµατική αύξηση της συµµετοχής των αγοριών σε τοµείς της 
τριτοβάθµιας εκπαίδευσης και σε σταδιοδροµίες που απαιτούν αυξηµένες γνώσεις στα 
µαθηµατικά.



98 99

όµως να απαιτούν ιδιαίτερες µαθηµατικές γνώσεις (Hanna5, G., & Nyhof - Young, J., 
1995) ή τελικά ακυρώνεται από τη σηµαντικά µεγαλύτερη αύξηση των αντίστοιχων 
ποσοστών για τα αγόρια.

Το γεγονός ότι οι κατά φύλο διαφορές σε επίδοση, όταν εµφανίζονται, είναι 
µικρές, σε σχέση µε το γεγονός ότι ο αριθµός των κοριτσιών που επιλέγουν στα-
διοδροµίες που έχουν άµεση σχέση µε τα µαθηµατικά παραµένει περιορισµένος, 
είναι µια ένδειξη ότι οι διαφορές σε επίδοση από µόνες τους δε δικαιολογούν τη 
µη επιλογή επαγγελµάτων σχετικών µε τα µαθηµατικά (Hanna, 1995). Αν, λοιπόν, 
σύµφωνα µε την αρχική µας παραδοχή, δεν υπάρχουν φυσικά ή διανοητικά εµπόδια 
για τη συµµετοχή των γυναικών στα µαθηµατικά και αν οι κατά φύλο διαφορές σε 
επίδοση δεν είναι τόσο µεγάλες, ώστε να δικαιολογούν τη µικρή συµµετοχή των 
κοριτσιών σε γνωστικούς και σε επαγγελµατικούς τοµείς που έχουν άµεση σχέση µε 
τα µαθηµατικά, τότε θα πρέπει να υπάρχουν διάφοροι εσωτερικοί και εξωτερικοί πα-
ράγοντες που επιδρούν στη σχέση των κοριτσιών µε τα µαθηµατικά, επηρεάζουν τη 
στάση τους απέναντι στο γνωστικό αντικείµενο, διαµορφώνουν τις αντιλήψεις τους 
για τη µελλοντική τους σταδιοδροµία και είναι υπεύθυνοι για την παρατηρούµενη 
υπο-εκπροσώπησή τους σε συγκεκριµένες σχολικές κατευθύνσεις.

Οι µύθοι γύρω από την ίδια την επιστηµονική περιοχή, το περιεχόµενο, ο χαρα-
κτήρας και ο τρόπος µε τον οποίο διδάσκεται το σχολικό µάθηµα, οι αντιλήψεις του 
εκπαιδευτικού και η αλληλεπίδραση του µε τα δύο φύλα, τα σχολικά εγχειρίδια των 
µαθηµατικών ως εικονογράφηση και περιεχόµενο προβληµάτων, είναι µια κατηγορία 
παραγόντων που συντελούν στη διαµόρφωση ενός µεγάλου µέρους της εικόνας που 
έχουν τα κορίτσια για τα µαθηµατικά.

Ο κοινωνικός περίγυρος και το πολιτισµικό περιβάλλον, οι αντιλήψεις των γο-
νέων για τα µαθηµατικά και τους ρόλους των φύλων, η ενθάρρυνση και η στήριξη 
που δίνουν στα κορίτσια τους για παραπέρα µελέτη των µαθηµατικών, είναι µια άλλη 
οµάδα παραγόντων που, σε συνδυασµό µε τους πρώτους, συµπληρώνουν την εικόνα 
των κοριτσιών για τα µαθηµατικά.

Οι διάφοροι εξωτερικοί παράγοντες συντελούν µε τη σειρά τους στη διαµόρφω-
ση του εσωτερικού συστήµατος αντιλήψεων των κοριτσιών γύρω από αυτά τα ίδια, 
τις ικανότητες τους, τις δυνατότητες και τις προοπτικές που µπορεί να έχει η ενα-

5. Σύµφωνα µε στοιχεία που δίνει η Hanna για τον Καναδά, ενώ ο αριθµός των γυναικών που 
παρακολουθούν σήµερα πανεπιστηµιακές σπουδές δεν έχει προηγούµενο, οι γυναίκες 
υπερεκπροσωπούνται στις ανθρωπιστικές σπουδές, ενώ υποεκπροσωπούνται στους 
τοµείς των µαθηµατικών και των φυσικών επιστηµών. Έτσι, αν και το ποσοστό των προ-
πτυχιακών φοιτητριών στα µαθηµατικά και τις φυσικές επιστήµες αυξήθηκε από 19,4% σε 
28,5% µεταξύ 1971-87, το ποσοστό αυτό είναι πολύ µικρή πρόοδος σ’ αυτούς τους τοµείς, 
αν συγκριθεί µε την πρόοδο που έκαναν οι γυναίκες σε άλλους παραδοσιακά ανδρικούς 
τοµείς σταδιοδροµίας όπως η Νοµική, όπου τα ποσοστά αυξήθηκαν από 9,4% σε 46,7% και 
η Ιατρική, όπου το ποσοστό από 12,8% ανέβηκε στο 41,7%.



100 101

σχόληση τους µε τα µαθηµατικά. Έτσι, τα πρότυπα συµπεριφοράς που εκδηλώνουν 
τα κορίτσια όσον αφορά τις εκπαιδευτικές και τις επαγγελµατικές επιλογές τους 
είναι µάλλον προϊόν των εκπαιδευτικών και κοινωνικών δοµών, τις οποίες βιώνουν, 
παρά αποτέλεσµα ικανοτήτων.

Έργο και υποχρέωση των µελών της εκπαιδευτικής κοινότητας, και µάλιστα 
εκείνης που διαµορφώνει τους αυριανούς εκπαιδευτικούς, είναι η υπέρβαση πα-
ραδοσιακών διακρίσεων και η ισότιµη συµµετοχή όλων των παιδιών, αγοριών και 
κοριτσιών, πλούσιων και φτωχών, γηγενών και µεταναστών, στο κοινωνικό αγαθό 
που λέγεται εκπαίδευση (Τρέσσου-Μυλωνά, 1995). Προϋπόθεση για την καταπολέ-
µηση κάθε είδους αποκλεισµού, εκπαιδευτικού, επαγγελµατικού, κοινωνικού, είναι 
η αλλαγή αντιλήψεων και στάσεων. Προς αυτήν την κατεύθυνση, για να σταµατήσει 
δηλαδή ο αποκλεισµός οµάδων παιδιών, κοριτσιών κυρίως, από κάποιες περιοχές 
της εκπαίδευσης, στη συγκεκριµένη περίπτωση τα µαθηµατικά, και από σχετικές 
µε τα µαθηµατικά σταδιοδροµίες, χρειάζεται µια ολόπλευρη αντιµετώπιση στο χώρο 
της εκπαίδευσης που θα αναζητά και θα εντοπίζει τις αντιλήψεις και τις στάσεις που 
πρέπει να αλλάξουν και θα συζητά και θα προτείνει γι’ αυτό το σκοπό παιδαγωγικές 
προσεγγίσεις άλλες από τις παραδοσιακές.

Φύλο και µαθηµατικά: Μύθοι και προκαταλήψεις

Τα Μαθηµατικά, ως επιστηµονική περιοχή και ως αντικείµενο διδασκαλίας, έχουν 
περιβληθεί µε διάφορους µύθους. Οι µύθοι γύρω από τα µαθηµατικά, οι κοινωνικές 
και πολιτισµικές προκαταλήψεις σχετικά µε τα στερεότυπα των ρόλων του φύλου 
δηµιουργούν και ενισχύουν αντιλήψεις σχετικές µε το φύλο και τα µαθηµατικά.

-Το µήνυµα ότι τα µαθηµατικά είναι δύσκολα και ότι είναι µια γνωστική περιοχή 
για άνδρες διαπερνά την κοινωνία, δηµιουργεί κοινές πανίσχυρες αντιλήψεις και 
διαµορφώνει συµπεριφορές. Ο µύθος αυτός συνδέει το παρόν µε το παρελθόν ιστο-
ρικά, κοινωνιολογικά, πολιτισµικά6. Στο πρόσφατο παρελθόν, η ευρέως διαδεδοµένη 
άποψη ότι το άγχος που προκαλούν τα µαθηµατικά στα κορίτσια είναι δυσανάλογα 
µεγάλο συγκρινόµενο µε τα οφέλη που προκύπτουν από την ενασχόλησή τους µε 
αυτό το γνωστικό αντικείµενο7, οδήγησε τους ειδικούς να προτείνουν διαφορετικά 

6. Η Shuard αναφέρει (Shuard, 1982: 273) το παράδειγµα ενός πατέρα που το 1860 πήρε τις 
κόρες του από το κολέγιο στο οποίο φοιτούσαν, διαµαρτυρόµενος για το πρόγραµµα των 
µαθηµατικών του σχολείου, το οποίο θεωρούσε άκρως ικανοποιητικό για σπουδές τραπεζί-
τη, αλλά τελείως ασύµβατο µε το µέλλον των κοριτσιών του.

7. Σύµφωνα µε τη Shuard (Shuard, 1982: 275), οι υπεύθυνοι για το εκπαιδευτικά προγράµµατα 
στην Αγγλία µέχρι το 1937 θεωρούσαν αυτονόητο ότι το πρόγραµµα µαθηµατικών της δευ-
τεροβάθµιας εκπαίδευσης έπρεπε να είναι διαφορετικό για τα δύο φύλα, τα οποία αν και 
όµοια από διανοητική άποψη είχαν τελείως διαφορετικά ενδιαφέροντα.



100 101

προγράµµατα µαθηµατικών για κορίτσια και αγόρια, ώστε να ανταποκρίνονται στα 
διαφορετικά τους ενδιαφέροντα. Το είδος δηλαδή και η έκταση των µαθηµάτων που 
παρακολουθούσαν τα παιδιά καθοριζόταν µε βάση τις αντιλήψεις γονέων και εκπαι-
δευτικών για τα ενδιαφέροντα των µαθητών και των µαθητριών. Στη συγκεκριµένη 
δηλαδή περίπτωση, αποδίδονται σε µαθητές και µαθήτριες διαφορετικά ενδιαφέρο-
ντα, τα οποία όµως είναι κοινά για όλα τα µέλη της οµάδας του ίδιου φύλου και λει-
τουργούν ως καθοριστικός παράγοντας για την οργάνωση του σχολικού αναλυτικού 
προγράµµατος και την επιλογή της σταδιοδροµίας.

Αν δεχόµαστε ότι οι άνθρωποι µέσα από τις εµπειρίες τους δοµούν τις δικές 
τους υποκειµενικές ερµηνείες για τα πράγµατα, οι οποίες τελικά µέσα από την 
κοινωνική αλληλεπίδραση καταλήγουν σε µια γνώση που είναι κοινά αποδεκτή, τότε 
εκπαιδευτικοί, γονείς και τα ίδια τα κορίτσια στο κοινωνικό, πολιτισµικό και εκπαι-
δευτικό περιβάλλον στο οποίο ζουν και από το οποίο αντλούν τις εµπειρίες τους, δι-
αµορφώνουν τις στάσεις τους έτσι ώστε τελικά να ενεργούν σύµφωνα µε τις επικρα-
τούσες αντιλήψεις. Έτσι, τα κορίτσια αναπτύσσουν την προσωπική τους στάση, που 
τελικά συµπίπτει µε την κοινή αντίληψη για το περιεχόµενο, την ωφελιµιστική αξία 
που έχουν για το φύλο τους αλλά και το «φύλο» των ίδιων των µαθηµατικών, και τε-
λικά αποκλείουν τα µαθηµατικά από τις εκπαιδευτικές και επαγγελµατικές επιλογές 
τους. Ακόµη και στην περίπτωση που κάποια κορίτσια, µε πολύ καλές επιδόσεις στα 
σχολικά µαθηµατικά, τολµήσουν να τα επιλέξουν ως γνωστική περιοχή για παραπέρα 
µελέτη και επαγγελµατική σταδιοδροµία, θα βρίσκονται συνεχώς αντιµέτωπα µε την 
αντίληψη ότι τα µαθηµατικά είναι ανδρική περιοχή. Θα πρέπει, αρνούµενα αυτή την 
κοινή αντίληψη και απορρίπτοντας στέρεες προκαταλήψεις, κάθε φορά να δίνουν µια 
µάχη προκειµένου να πείσουν για το αντίθετο.

-Το µήνυµα ότι τα µαθηµατικά είναι µια επιστηµονική περιοχή που απαιτεί 
σοβαρή συναισθηµατική και διανοητική αφοσίωση από όσους και όσες ασχολού-
νται µε τη µελέτη τους εκπέµπεται από τα µέσα ενηµέρωσης, µεταφέρεται από 
το εκπαιδευτικό σύστηµα, διαχέεται στην κοινωνία και φαίνεται ότι λειτουργεί ως 
παράγοντας αποκλεισµού των κοριτσιών από σχετικές µε µαθηµατικά σπουδές και 
σταδιοδροµίες.

Τα µέσα µαζικής ενηµέρωσης, αλλά και τα σχολικά εγχειρίδια, προβάλλουν 
συχνά, σε διαφορετικές περιπτώσεις και συµφραζόµενα, τα γυναικεία ή ανδρικά χα-
ρακτηριστικά κάποιων επαγγελµάτων. Κανένα µέσο επικοινωνίας δεν προβάλλει την 
εικόνα ενός µαθηµατικού που, µετά τη δουλειά του ή αφού κλείσει τον υπολογιστή 
του, ασχολείται µε την τακτοποίηση του σπιτιού και την περιποίηση των παιδιών του. 
Άνδρες, που ασχολούνται µόνον µε την επιστήµη τους προσπαθώντας να λύσουν 
δύσκολα προβλήµατα, αποκοµµένοι από την καθηµερινή πραγµατικότητα και τις κοι-
νοτυπίες της, είναι η συνήθης εικόνα επιστηµόνων που ασχολούνται µε τα µαθηµατι-
κά. Αυτή η εικόνα του επιστήµονα µαθηµατικού λειτουργεί για τα κορίτσια, αυριανές 
συζύγους και µητέρες, ως ανασταλτικός παράγοντας στην επιλογή των µαθηµατικών 
ως γνωστικού αντικειµένου παραπέρα µελέτης στο σχολείο και στις σπουδές τους 



102 103

αργότερα. Ακόµη και στην περίπτωση που κάποια κορίτσια ακολουθήσουν µε επι-
τυχία µαθηµατικές σπουδές και σταδιοδροµία, θα πρέπει να αγωνίζονται συνεχώς 
να καταρρίψουν τη συµβατική γνώση και να αποδείξουν ότι µπορεί κανείς, χωρίς να 
χάσει την επιστηµονική του σοβαρότητα και αξία, να συνδυάσει την ενασχόληση του 
µε τα µαθηµατικά µε την ανθρώπινη συµµετοχή στις καθηµερινές κοινοτυπίες, τις 
υποχρεώσεις και τις δραστηριότητες της οικογένειας. Χρειάζεται συνεχής αγώνας 
προκειµένου να αποδείξουν ότι η παράδοση είναι ανατρέψιµη και ότι η επιστηµονική 
τους δουλειά και αξιόλογη είναι και συµβατή µε τα καθήκοντα που έχουν επωµισθεί 
ως µητέρες και σύζυγοι. Χρειάζεται επίσης ιδιαίτερη προσπάθεια, ώστε, έχοντας 
επιλέξει παραδοσιακά ανδρικές σταδιοδροµίες, να µην υιοθετήσουν παράλληλα και 
τις στάσεις και συµπεριφορές που παραδοσιακά ταυτίζονται µε τις συγκεκριµένες 
περιοχές.

-Ο µύθος ότι τα µαθηµατικά είναι παγκόσµια, αφηρηµένα, ουδέτερα και αντικει-
µενικά είναι η κοινωνική περιγραφή των µαθηµατικών και η δηµόσια εικόνα τους. 
Αλλά τα µαθηµατικά είναι ένα ανθρώπινο, κοινωνιοπολιτισµικό κατασκεύασµα. Σε 
διαφορετικές χρονικές περιόδους, διαφορετικές κοινωνικές συνθήκες και διαφο-
ρετικούς πολιτισµούς έχουν δηµιουργηθεί διαφορετικά µαθηµατικά. Τα µαθηµατικά 
δηµιουργούνται και εξελίσσονται µέσα σε ένα σύστηµα αξιών και αναγκών καθηµερι-
νής ζωής. Αλλάζουν και εξελίσσονται στο χρόνο και στο χώρο, καθώς διαφορετικές 
κοινωνίες, που ζουν σε διαφορετικούς χώρους και κοινωνιοπολιτισµικές συνθήκες, 
αλλάζουν και εξελίσσονται. Τα µαθηµατικά, λοιπόν, δεν είναι µόνο αφηρηµένα, 
απρόσωπα και αντικειµενικά. Είναι και συγκεκριµένα και ως τέτοια έχουν αξία για 
τους συγκεκριµένους πληθυσµούς από τους οποίους δηµιουργούνται και τους 
οποίους εξυπηρετούν. Κάποια µαθηµατικά είναι σηµαντικά για έναν πληθυσµό και 
κάποια άλλα για άλλον. Ποιοι και πώς έχουν συµφωνήσει ότι κάποιες περιοχές των 
µαθηµατικών, οι έννοιες χώρου για παράδειγµα, όπου τα αγόρια τα καταφέρνουν 
καλύτερα από τα κορίτσια, έχουν µεγαλύτερη αξία από άλλες, όπως οι αριθµητικές 
πράξεις στις οποίες τα κορίτσια τα πάνε καλύτερα από τα αγόρια; Πώς µπορούµε να 
αποδείξουµε ότι οι µαθηµατικές εµπειρίες µιας οµάδας παιδιών είναι κατώτερες ή 
πιο πρωτόγονες από τις µαθηµατικές γνώσεις που έχει δοµήσει µια άλλη οµάδα; «Αν 
τα µαθηµατικά είναι ένα προϊόν από διαφορετικούς χώρους και χρόνους, τότε πρέ-
πει να είµαστε σε θέση να φανταζόµαστε και να βρίσκουµε διαφορετικά µαθηµατικά» 
(Burton, 1995, 379). Η πιστότητα και ακρίβεια της εικόνας αυτής των µαθηµατικών 
δεν έχει αµφισβητηθεί σθεναρά έως σήµερα. Λειτουργεί λοιπόν για τα κορίτσια, που 
συνήθως σκέφτονται τα µαθηµατικά σε συγκεκριµένα συµφραζόµενα, ως παράγο-
ντας που αποκλείει την πρόσβασή τους σε γνωστικές περιοχές και σταδιοδροµίες 
που έχουν σχέση µε τα µαθηµατικά. Όσα κορίτσια καταφέρουν παρόλα αυτά να 
προχωρήσουν, θα πρέπει συνεχώς να αποδεικνύουν ότι τα συναισθήµατά τους και 
οι προσωπικές τους εµπειρίες και αξία έχουν και συµβατά είναι προς τα µαθηµατικά 
ως γνωστική περιοχή και σταδιοδροµία.

Οι µύθοι γύρω από τα ίδια τα µαθηµατικά και η δηµόσια εικόνα όσων ασχολού-



102 103

νται µε τα µαθηµατικά συντελούν στην ανάπτυξη ή την ενίσχυση κοινωνικών και 
πολιτισµικών προκαταλήψεων και στη διαµόρφωση παιδαγωγικών µοντέλων. Οι προ-
καταλήψεις σε συνδυασµό µε τους µύθους δηµιουργούν ή ενισχύουν µηχανισµούς 
αποκλεισµού των γυναικών από γνωστικούς και επαγγελµατικούς χώρους που σχε-
τίζονται άµεσα µε τα µαθηµατικά.

Οι γονείς, ακόµη και αυτοί που έχουν αποδεχτεί ότι τα κορίτσια µπορούν και 
είναι καλό να σπουδάζουν, θεωρούν ότι µια καλή δουλειά είναι περισσότερο απα-
ραίτητη για τα αγόρια, που τελικά θα είναι υπεύθυνα για την οικονοµική στήριξη της 
οικογένειας, παρά για τα κορίτσια.

Οι εκπαιδευτικοί έχουν µεγαλύτερες προσδοκίες και απαιτήσεις από τα αγόρια 
παρά από τα κορίτσια σε τοµείς όπως τα µαθηµατικά και ενθαρρύνουν περισσότερα 
αγόρια παρά κορίτσια να επιλέξουν δέσµες µαθηµάτων που θα οδηγήσουν αργότερα 
σε επαγγελµατικούς χώρους µε αυξηµένες απαιτήσεις σε µαθηµατικές γνώσεις.

Οι εργοδότες προτιµούν να προσλαµβάνουν άνδρες σε θέση στελεχών παρά 
γυναίκες µε τα ίδια ή περισσότερα προσόντα. Η µητρότητα είναι για τις γυναίκες 
ένας παράγοντας αποκλεισµού από θέσεις εργασίας µε κύρος.

Οι ανάγκες της οικονοµίας και οι απαιτήσεις του κόσµου της εργασίας επηρεά-
ζουν το εκπαιδευτικό σύστηµα και διαµορφώνουν παιδαγωγικά και διδακτικά µοντέ-
λα. Στο σχολείο µεταφέρονται µε αυτονόητο τρόπο και διαιωνίζονται δόγµατα που 
εµφανίστηκαν στο χώρο της εργασίας και αποδείχθηκαν ιδιαίτερα λειτουργικά (Τσιά-
καλος, Κογκίδου, Τρέσσου, 1994). Η προτίµηση των εργοδοτών να έχουν άνδρες σε 
θέσεις εργασίας µε αυξηµένες απαιτήσεις σε µαθηµατικές και τεχνολογικές γνώ-
σεις επηρεάζει το εκπαιδευτικό σύστηµα, διαµορφώνει παιδαγωγικές προσεγγίσεις 
και δηµιουργεί στάσεις σε εκπαιδευτικούς, σε µαθητές και σε µαθήτριες.

Μύθοι γύρω από τα µαθηµατικά, κοινωνικά στερεότυπα για τους ρόλους του φύ-
λου τους και πολιτισµικές προκαταλήψεις επηρεάζουν τα κορίτσια και δηµιουργούν 
αντιλήψεις που τα αποθαρρύνουν από την ενασχόλησή τους µε την συγκεκριµένη 
επιστηµονική περιοχή.

Μύθοι και προκαταλήψεις µπορούν να καταρρεύσουν, αν αµφισβητηθούν. Για 
να φτάσει κάποιος ή κάποια στο στάδιο να αµφισβητήσει ισχυρά στερεότυπα και να 
επιχειρήσει έναν κοινωνικό µετασχηµατισµό, πρέπει πρώτα να συνειδητοποιήσει την 
καταπίεση ή τον αποκλεισµό που υφίσταται, να θελήσει να τον σταµατήσει και να 
έχει την απαραίτητη πληροφόρηση και τη γνώση για να το επιχειρήσει. Προς αυτήν 
την κατεύθυνση µπορεί να βοηθήσει το σχολείο, επιχειρώντας αλλαγές στις παιδα-
γωγικές προσεγγίσεις που εφαρµόζονται σήµερα. Επιχειρώντας αλλαγές στην «παι-
δαγωγική που δίνει έµφαση στο αποτέλεσµα, προβάλλει και υπερτονίζει την απόλυτη 
εξάρτηση του µαθητή και της µαθήτριας από τον ειδικό, ενώ ταυτόχρονα αποδυνα-
µώνει το ρόλο των παιδιών, καθώς δεν αφήνει περιθώρια, δε δηµιουργεί ευκαιρίες 
για ενεργητική συµµετοχή τους στη µάθηση και τα αποκλείει από την εµπειρία της 
ανακάλυψης και διαµόρφωσης των µαθηµατικών ιδεών. Μια τέτοια παιδαγωγική, που 
αδιαφορεί για το πλαίσιο, τα ιστορικά, πολιτισµικά και κοινωνικά συµφραζόµενα µέσα 



104 105

στα οποία τα µαθηµατικά δηµιουργήθηκαν, προβάλλει εσφαλµένες αντιλήψεις για 
την ίδια τη φύση των µαθηµατικών». (Τρέσσου, 1994, 192).

Προκειµένου να πάψουν οι διακρίσεις σε βάρος µιας µεγάλης µερίδας παιδιών, 
κυρίως κοριτσιών, όσον αφορά τη µαθηµατική παιδεία, χρειάζεται µια παιδαγωγική 
που περιλαµβάνει όλους και όλες, ανεξάρτητα από το φύλο, το χρώµα, την καταγω-
γή, τη µητρική γλώσσα, παίρνει υπόψη της την πολυπλοκότητα των διαφορετικών 
µορφών µε τις οποίες εκδηλώνονται οι διακρίσεις εναντίον κάποιων παιδιών, και 
σχεδιάζει το περιεχόµενο της µαθηµατικής παιδείας στηριζόµενη στις αρχές της 
ισότιµης συµµετοχής παίρνοντας υπόψη της και τη γυναικεία οπτική.

Φεµινιστική παιδαγωγική

Δε θα επιχειρήσω να δώσω έναν ορισµό για τη φεµινιστική παιδαγωγική. Η έκ-
φραση «φεµινιστική παιδαγωγική» άλλωστε δεν σηµαίνει απολύτως το ίδιο πράγµα 
για όσους και όσες έχουν κοινό στόχο τον κοινωνικό µετασχηµατισµό που εξασφα-
λίζει την ισότιµη συµµετοχή των γυναικών σε κοινωνικά αγαθά όπως η εκπαίδευση 
και η εργασία.

Η φεµινιστική παιδαγωγική «είναι µια θεωρία σχετικά µε τις διαδικασίες διδα-
σκαλίας και µάθησης που καθοδηγούν την επιλογή των πρακτικών που ακολουθού-
νται στην τάξη παρέχοντας κριτήρια για την αξιολόγηση εκπαιδευτικών στρατηγικών 
και τεχνικών ως προς τους επιθυµητούς στόχους ή ως προς τα αποτελέσµατα µιας 
σειράς µαθηµάτων. Αυτά τα κριτήρια αξιολόγησης αφορούν σε µια κοινότητα ατόµων 
που βρίσκονται σε διαδικασία µάθησης και εξουσιοδοτούνται να ενεργούν µε υπευ-
θυνότητα ο ένας απέναντι στον άλλο και απέναντι στο αντικείµενο µάθησης και να 
εφαρµόζουν αυτή τη γνώση στην κοινωνική δράση» (Shrewsbury, 1993, 8).

Η φεµινιστική παιδαγωγική έχει κάποια οράµατα, ξεκινάει µε οράµατα. Οραµατί-
ζεται την εκπαίδευση έτσι όπως θα µπορούσε να είναι αλλά δεν είναι και προσπαθεί 
µέσα από διάφορες συµµετοχικές, δηµοκρατικές διαδικασίες και πρακτικές να 
επιτύχει εκείνους τους µετασχηµατισµούς που θα φέρουν το όραµα πιο κοντά στην 
πραγµατικότητα.

Οραµατίζεται ένα µαθησιακό περιβάλλον στο οποίο εκπαιδευτικοί, µαθητές και 
µαθήτριες λειτουργούν όχι ως αντικείµενα, αλλά ως υποκείµενα, τα οποία βρίσκο-
νται σε µια συνεχή στοχαστική διαδικασία µε τους εαυτούς τους, µε τους άλλους και 
µε το αντικείµενο µάθησης.

Οραµατίζεται µια δραστήρια τάξη, η οποία δεν απαρτίζεται απλά από µαθητές, 
µαθήτριες και εκπαιδευτικούς, αλλά είναι µια κοινότητα ατόµων που συνδέονται 
µεταξύ τους µε ένα δίκτυο σχέσεων, που ενδιαφέρονται ο ένας για τον άλλον, που 
αναγνωρίζουν και σέβονται τη διαφορετικότητα, που χρησιµοποιούν, στηρίζονται και 
κερδίζουν ο ένας από τις εµπειρίες του άλλου. Με βάση τις εµπειρίες τους και 
διατηρώντας σταθερή την αίσθηση ότι λειτουργούν ως υποκείµενα, τα µέλη της 



104 105

κοινότητας µπορούν, µέσα από διαλεκτική συζήτηση που στοχεύει στην αµοιβαία 
διερεύνηση και ερµηνεία των διαφορετικών εµπειριών, µέσα από συνεχείς αµφι-
σβητήσεις ισχυρών αντιλήψεων και αυτονόητων, να ενσωµατώσουν τις καινούριες 
γνώσεις και να τροποποιήσουν τις παλιές αντιλήψεις. «Η κριτική σκέψη, τότε, δεν 
είναι µια αφηρηµένη ανάλυση αλλά µια στοχαστική διαδικασία γερά θεµελιωµένη 
στις καθηµερινές εµπειρίες» (Shrewsbury, 1993, 9).

Η φεµινιστική παιδαγωγική «δίνει ιδιαίτερη σηµασία στη διαφορά, θέτει υπό 
αµφισβήτηση ισχυρισµούς για καθολικές αλήθειες και επιχειρεί να δηµιουργήσει 
κοινωνικό µετασχηµατισµό σε έναν κόσµο µεταβαλλόµενων και αβέβαιων νοηµάτων» 
(Weiler, 1994, 12). Στο χώρο της εκπαίδευσης αυτές οι µεταβολές παρατηρούνται 
τόσο στη θεωρία όσο και στην πράξη. Έτσι, όσον αφορά τη θεωρία, αµφισβητείται 
µε συνεχώς µεγαλύτερη ένταση η παγκοσµιότητα και η καθολική ισχύς αληθειών 
ενώ, όσον αφορά την πράξη, ισχύουσες απόψεις περί µάθησης και διδασκαλίας είναι 
επίσης υπό συνεχή αµφισβήτηση. Η αµφισβήτηση αφορά στις παραδοσιακές θεωρίες 
και πρακτικές αλλά και στις νεώτερες παιδαγωγικές, όπως η παιδαγωγική της απε-
λευθέρωσης ή κριτική παιδαγωγική, που αναπτύχθηκε τις δεκαετίες του ’60 και ’70 
µε βασικότερο θεωρητικό εκφραστή της τον Paulo Freire (1972).

Όσες και όσοι υποστηρίζουν µια παιδαγωγική που παίρνει υπόψη της και εφαρ-
µόζει και τη γυναικεία οπτική, κινούνται στο θεωρητικό πλαίσιο της κριτικής παιδα-
γωγικής, µιλούν για κοινωνική δικαιοσύνη και οραµατίζονται κοινωνικές αλλαγές. 
Θεωρούν τις προσωπικές εµπειρίες και τη συνειδητοποίηση της καταπίεσης και του 
αποκλεισµού ως πρωταρχικής σηµασίας παράγοντες ενός κοινωνικού µετασχηµατι-
σµού, αλλά αµφισβητούν τους ισχυρισµούς της κριτικής παιδαγωγικής περί παγκό-
σµιων αληθειών και συλλογικών εµπειριών.

Όσες και όσοι υποστηρίζουν µια φεµινιστική παιδαγωγική, έχουν συνήθως διαπι-
στώσει, µέσα από προσωπικές τους εµπειρίες, τη δυσκολία να εφαρµοστούν σε µια 
πληθώρα περιπτώσεων της εκπαιδευτικής πράξης οι αρχές της κλασσικής κριτικής 
παιδαγωγικής και προτείνουν κάποιες θεωρητικές και πρακτικές κατευθύνσεις που 
µπορεί να συντελέσουν στον εµπλουτισµό και στην αναδιατύπωση των στόχων και 
των οραµατισµών της κριτικής παιδαγωγικής για την κοινωνική δικαιοσύνη. Η παιδα-
γωγική που περικλείει και προάγει τη γυναικεία οπτική στηρίζεται σε µερικές υπο-
θέσεις ως προς τις έννοιες της δύναµης, της γνώσης και της διαφοράς. Με βάση 
αυτές τις υποθέσεις διαµορφώνεται το όραµα για το ρόλο και τη δικαιοδοσία του 
εκπαιδευτικού, σχεδιάζεται το περιβάλλον µάθησης και επιλέγονται οι διδακτικές 
προσεγγίσεις.

Στις παραδοσιακές παιδαγωγικές προσεγγίσεις η έννοια της δύναµης παραπέ-
µπει σε σχέσεις εξάρτησης, εξουσίας, κυριαρχίας. Στην παιδαγωγική µε γυναικεία 
διάσταση, δύναµη σηµαίνει ενεργητικότητα, δράση, ικανότητα. Η φεµινιστική παιδα-
γωγική αναγνωρίζει την εξουσία του εκπαιδευτικού που επιβάλλεται από το ιεραρχι-
κά δοµηµένο εκπαιδευτικό σύστηµα - ο εκπαιδευτικός βαθµολογεί, είναι υπεύθυνος 
για την επιλογή διδακτικών/µαθησιακών διαδικασιών που θα οδηγήσουν στην εκπλή-



106 107

ρωση των στόχων του Αναλυτικού προγράµµατος - αλλά βλέπει τον εκπαιδευτικό να 
χρησιµοποιεί αυτή τη δύναµη για να κάνει τα ίδια τα παιδιά δυνατά. Αναγνωρίζονται 
δηλαδή οι γνώσεις και η πείρα του εκπαιδευτικού αλλά χρησιµοποιούνται από κοινού 
µε τα παιδιά προκειµένου να αυξηθεί η δύναµη όλων των µελών της µικρής κοινό-
τητας της σχολικής τάξης και όχι να περιοριστεί η δύναµη κάποιου ή κάποιων από 
τα µέλη της. Με αυτή την έννοια η δύναµη και η εξουσία παίρνουν τη µορφή µιας 
δηµιουργικής δραστηριότητας, η οποία εξασφαλίζει την αυτονοµία κάθε µέλους 
αλλά και την αµοιβαιότητα µεταξύ των µελών της κοινότητας της σχολικής τάξης. 
Προκειµένου να επιτευχθεί αυτή η ενδυνάµωση όλων των µελών της κοινότητας, η 
φεµινιστική παιδαγωγική προτείνει διάφορες στρατηγικές οι οποίες επιτρέπουν στα 
µέλη της κοινότητας να γίνουν αυτά τα ίδια θεωρητικοί και να αναζητήσουν, να ανα-
λύσουν, να µοιραστούν µε άλλους τις προσωπικές τους εµπειρίες αλλά να προχω-
ρήσουν και πέρα από αυτό ερευνώντας τις δυνάµεις εκείνες που στάθηκαν οι αιτίες 
για τη δηµιουργία αυτών των εµπειριών. Έτσι, εφαρµόζονται στρατηγικές οι οποίες 
εξασφαλίζουν τις ευκαιρίες σε κορίτσια αλλά και σε αγόρια να µιλήσουν, να αµφισβη-
τήσουν, να διαπραγµατευθούν, να σχεδιάσουν, να πάρουν αποφάσεις. Δηµιουργείται 
το κατάλληλο µαθησιακό περιβάλλον, ώστε να ενθαρρυνθεί ή να αυξηθεί η αυτοε-
κτίµηση µαθητών και µαθητριών. Αναπτύσσεται ένα δίκτυο σχέσεων που επιτρέπει 
στα παιδιά να λειτουργούν ανεξάρτητα, ως άτοµα, αλλά και συλλογικά, ως µέλη µιας 
κοινότητας στην οποία η αυτονοµία, ο σεβασµός στη διαφορά, η συνεργασία µεταξύ 
των µελών της οµάδας παίρνουν τη θέση της καταπίεσης και του συναγωνισµού που 
επικρατούν σε ιεραρχικά δοµηµένες κοινότητες. Μέσα από την ανάλυση των προσω-
πικών τους εµπειριών µαθητές και µαθήτριες αλλά και εκπαιδευτικοί θα µπορέσουν 
να κατανοήσουν τη δύναµη που έχουν ως γνώστες και δηµιουργοί του κόσµου. Αυτή 
η γνώση της δύναµής τους µπορεί να αποτελέσει τη βάση για πολιτικές πράξεις, τη 
βάση για κοινωνική αλλαγή.

Η φεµινιστική παιδαγωγική αναγνωρίζει τα συναισθήµατα και τις εµπειρίες ως 
πηγές αντιθετικής γνώσης. «Τόσο τα συναισθήµατα, όσο και οι εµπειρίες εκλαµβά-
νονται ως ένα είδος ‘εσωτερικής γνώσης’, που έχει διαµορφωθεί από την κοινωνία, 
αλλά που ταυτόχρονα περιέχει µια αντιθετική ποιότητα. Τα συναισθήµατα θεωρού-
νται οδηγός για µια βαθύτερη αλήθεια από εκείνη της αφηρηµένης λογικής. Η εµπει-
ρία, που ερµηνεύεται µέσα από ιδεολογικά κατασκευασµένες κατηγορίες, µπορεί 
επίσης να είναι η βάση µιας αντίθεσης σε κυρίαρχους συνδυασµούς αλήθειας, αν 
αυτό που προκύπτει ως εµπειρία είναι αντίθετο από αυτό που έχει εκτεθεί και έχει 
γίνει αποδεκτό ως ‘αληθές’» (Weiler, 1994, 27).

Η φεµινιστική παιδαγωγική αναγνωρίζει ότι τα συναισθήµατα είναι κοινωνικά 
δοµηµένα αλλά ωστόσο θεωρεί ότι τα άτοµα δεν είναι απόλυτα διαµορφωµένα από 
την κυρίαρχη ιδεολογία και γλώσσα. Διατηρούν την ικανότητα να αµφισβητούν τους 
τρόπους µε τους οποίους µαθαίνουν και αισθάνονται. Η φεµινιστική παιδαγωγική 
αποδέχεται την ανάλυση και τη λογική ως πηγές γνώσης αλλά αµφισβητεί ότι µε τη 
χρήση µόνον των αφηρηµένων µεθόδων της ανάλυσης µπορούµε να φτάσουµε και 



106 107

να κατανοήσουµε τις δυνάµεις που διαµορφώνουν τη ζωή µας. Η λογική σκέψη δεν 
αποκλείει το συναίσθηµα ούτε το συναίσθηµα είναι ασύµβατο µε τη λογική. Είναι 
θέµα επιλογής του τρόπου που θα χρησιµοποιήσει κανείς ή των συνδυασµών που 
θα κάνει προκειµένου να προσεγγίσει τη γνώση. Όπως τα συναισθήµατα, έτσι και οι 
εµπειρίες είναι κοινωνικά δοµηµένες, υπό την έννοια ότι τις κατανοούµε και µιλούµε 
γι’ αυτές µε όρους και ιδέες που µας παρέχονται από την κυρίαρχη ιδεολογία και 
γλώσσα. Ωστόσο οι εµπειρίες, όπως και τα συναισθήµατα, είναι µια πηγή γνώσης η 
οποία µας βοηθάει να προσδιορίσουµε τις διαδικασίες που συνετέλεσαν στη διαµόρ-
φωση της προσωπικότητας µας και µπορούν να λειτουργήσουν ως η βάση πολιτικών 
πράξεων, καθώς οποιαδήποτε θεωρητική υπόθεση δοκιµάζεται και συγκρίνεται ως 
προς τη βιωµένη εµπειρία. Οι διδακτικές προσεγγίσεις που επιλέγονται και το µα-
θησιακό περιβάλλον που δηµιουργείται στο πλαίσιο της φεµινιστικής παιδαγωγικής 
διαµορφώνονται έτσι, ώστε να λαµβάνεται υπόψη και να χρησιµοποιείται η εµπειρία 
διδασκόντων και διδασκόµενων και οι γνώσεις να εντάσσονται σε συγκεκριµένα 
συµφραζόµενα, να κάνουν νόηµα στα παιδιά και να είναι ορατή κάποια χρησιµότητά 
τους στην καθηµερινή ζωή.

Η φεµινιστική παιδαγωγική αµφισβητεί την έννοια της συλλογικής εµπειρίας 
και προάγει την ιδέα της διαφορετικότητας των εµπειριών. Παρόλο δηλαδή που η 
υπόθεση της εµπειρίας ως πηγής γνώσης συνεχίζει να είναι ισχυρή, αµφισβητείται 
ωστόσο από τις θεωρητικούς του µεταµοντέρνου φεµινιστικού κινήµατος η έννοια 
της συλλογικής µνήµης, της ενιαίας γυναικείας εµπειρίας. Υποστηρίζεται δηλαδή ότι 
δεν υπάρχει µια ενιαία εµπειρία για όλες τις γυναίκες αλλά υπάρχουν πολλά διαφο-
ρετικά στρώµατα εµπειριών, συχνά αντιφατικών εµπειριών της ίδιας γυναίκας αλλά 
και συγκρουόµενων εµπειριών διαφορετικών γυναικών, και προτείνεται, µέσα από 
την αποδοχή της διαφοράς, η δηµιουργία ενός συνασπισµού µε κοινούς στόχους. 
Με την έννοια αυτή θα µπορούσαµε να πούµε ότι στην ίδια σχολική τάξη οι µαθητές 
και οι µαθήτριες δεν έχουν την ίδια συλλογική εµπειρία ως µέλη της ίδιας µικρής 
σχολικής κοινότητας, αλλά ο κάθε ένας και η κάθε µια έχει προσωπικές εµπειρίες 
που αναγνωρίζονται ως ισότιµες. Όλες αυτές αξίζει να αναλυθούν, µε κοινό στόχο 
το µετασχηµατισµό της κατάστασης στη σχολική τάξη, στη µικρή εκπαιδευτική κοινό-
τητα και µε απώτερο στόχο τον κοινωνικό µετασχηµατισµό.

Από τη φεµινιστική παιδαγωγική στην παιδαγωγική της ισότιµης συµµετοχής

Η αλλαγή αντιλήψεων και στάσεων είναι απαραίτητη προϋπόθεση, αν πρόθεσή 
µας είναι να δηµιουργήσουµε το κατάλληλο περιβάλλον, ώστε όλα τα παιδιά να 
αισθανθούν ικανά να ασχοληθούν µε τα µαθηµατικά και να νιώσουν δηµιουργικά 
από τη συµµετοχή τους σε µαθηµατικές δραστηριότητες, αν στόχος µας είναι να 
απαλλάξουµε τα µαθηµατικά από προκαταλήψεις και στερεότυπα έτσι, ώστε όλα τα 
παιδιά να συµµετέχουν ισότιµα στη µαθηµατική παιδεία.



108 109

Επιδίωξη της παιδαγωγικής της ισότιµης συµµετοχής δεν είναι να εξασφαλίσει 
για τα κορίτσια παρόµοιες εκπαιδευτικές ευκαιρίες και υποστηρικτικά περιβάλλοντα 
µε αυτά που ισχύουν ήδη για τα αγόρια. Στόχος δηλαδή δεν είναι να δηµιουργήσει 
για τα κορίτσια ένα µαθησιακό περιβάλλον, µε την ίδια λογική, τους ίδιους κανόνες, 
τις ίδιες πρακτικές οι οποίες χρησιµοποιήθηκαν και µε τις οποίες λειτούργησαν τα 
µαθησιακά περιβάλλοντα µέχρι σήµερα, πρακτικές οι οποίες συνέβαλαν στην αρνη-
τική διαφοροποίηση των κοριτσιών. Μια τέτοια αντιµετώπιση θα σήµαινε άλλωστε ότι 
θεωρείται ορθός ο τρόπος µε τον οποίο οργανώνεται σήµερα το µαθησιακό περιβάλ-
λον για τα µαθηµατικά, ότι γίνεται αποδεκτή ως απολύτως ορθή η µαθηµατική παι-
δεία που σχεδιάζεται από άνδρες για άνδρες. Μια τέτοια όµως επαγωγή είναι επι-
κίνδυνη για τους άνδρες, για τις γυναίκες και για τη µαθηµατική επιστήµη (Harding, 
1991, 30). Στόχος της παιδαγωγικής της ισότιµης συµµετοχής είναι, µέσα από τη 
χρήση πρακτικών συµφιλίωσης, να αλλάξει τη δηµόσια εικόνα για τα µαθηµατικά η 
οποία δηµιουργήθηκε µε σκοπούς και πρακτικές επιβλαβείς για τις επιστηµονικές 
δραστηριότητες. Επιχειρεί να γεφυρώσει το χάσµα ανάµεσα στο δηµόσιο, δηλαδή 
το αντικειµενικό, ορθολογικό, ουδέτερο και παγκόσµιο, που συνήθως ταυτίζεται µε 
το ανδρικό, και στο ιδιωτικό, δηλαδή το υποκειµενικό, συναισθηµατικά φορτισµένο, 
συγκεκριµένο, που ταυτίζεται σχεδόν πάντα µε το γυναικείο, αναγνωρίζοντας στο 
δεύτερο την ίδια αξία µε το πρώτο.

Οι υποθέσεις της φεµινιστικής παιδαγωγικής όσον αφορά τις έννοιες της δύνα-
µης, της γνώσης και της διαφοράς σε συνδυασµό µε τις πρακτικές µη αρνητικών δι-
ακρίσεων στην τάξη συµβάλλουν στην ανάπτυξη παιδαγωγικών ισότιµης συµµετοχής 
στη µαθηµατική παιδεία. Πιο συγκεκριµένα συµβάλλουν:

α. Στον προσδιορισµό και την ανάλυση των υφιστάµενων δοµών καταπίεσης στο 
µαθησιακό περιβάλλον, στη συνειδητοποίηση του αποκλεισµού που υφίστανται από 
τα µαθηµατικά ως γνωστικό αντικείµενο και ως σταδιοδροµία κάποια µέλη της κοινό-
τητας της σχολικής τάξης και στην αλλαγή της υφιστάµενης κατάστασης µέσα από 
την αλλαγή του περιβάλλοντος µάθησης.

Η φεµινιστική παιδαγωγική, µέσα από την αµφισβήτηση αληθειών που θεωρού-
νται διαχρονικές, δηµιουργεί τις προϋποθέσεις για αµφισβήτηση των υφιστάµενων 
δοµών στη µαθηµατική παιδεία. Ο εκπαιδευτικός που υποστηρίζει τις αρχές µιας 
συµµετοχικής παιδαγωγικής

-περνάει ο ίδιος από µια διαδικασία αυτογνωσίας, αναλύει τις προσδοκίες του, 
τη συµπεριφορά του και τη στάση του απέναντι σε αγόρια και κορίτσια της τάξης του 
την ώρα των µαθηµατικών και πάνω απ’ όλα είναι διατεθειµένος και αγωνίζεται να 
αλλάξει,

-δίνει το δικαίωµα στα παιδιά να µιλήσουν για τις δικές τους εµπειρίες και αντι-
λήψεις, να τις συζητήσουν και να τις αναλύσουν, να συνειδητοποιήσουν τις πιέσεις 
που ασκούν αυτά τα ίδια και τον τρόπο µε τον οποίο τις ασκούν σε συµµαθητές και 
συµµαθήτριες αλλά και τις πιέσεις που τους ασκούνται και τον τρόπο µε τον οποίο 
τους ασκούνται από γονείς, εκπαιδευτικό σύστηµα και κοινωνικό περίγυρο, πιέσεις 



108 109

που τελικά διαµορφώνουν τις σχέσεις και τις στάσεις τους καθώς και τις προσδοκί-
ες που έχουν τα ίδια για τους εαυτούς τους αλλά και για τους άλλους όσον αφορά 
στα µαθηµατικά,

-ενθαρρύνει την ανάπτυξη τόσο της προσωπικής όσο και της ακαδηµαϊκής µά-
θησης, τις οποίες θεωρεί συµπληρωµατικές. Συζητάει από κοινού µε τα παιδιά τα 
στερεότυπα και τις αξίες που προβάλλονται από τα µέσα µαζικής ενηµέρωσης και 
αναλύουν από κοινού τους λόγους για τους οποίους προβάλλονται αυτές οι αξίες 
και τους σκοπούς για τους οποίους ενισχύονται αυτά τα στερεότυπα. Μέσα από τη 
συζήτηση, ανάλυση και αµφισβήτηση κυρίαρχων αξιών εκπαιδευτικοί και µαθητές 
και µαθήτριες έρχονται σε σύγκρουση µε τους ίδιους τους εαυτούς τους, καθώς 
όλοι και όλες υπάρχουµε ιστορικά, αλλά και σε σχέση µε τους άλλους, αφού όλοι 
και όλες έχουµε διαφορετικές εµπειρίες και αντιλήψεις. Περνούν από διαδικασίες 
συνειδητοποίησης και αποδοχής της διαφορετικότητας και όλοι και όλες παίρνουν 
το κουράγιο και διεκδικούν το δικαίωµα να µιλήσουν για τις εµπειρίες, τους φόβους 
και τα ζητήµατα που τους απασχολούν σε ότι αφορά τη σχέση τους µε τα µαθηµατικά. 
Έτσι, τελικά όλοι και όλες αγωνίζονται µε στόχο τον εκπαιδευτικό µετασχηµατισµό 
που θα εξασφαλίζει περιβάλλοντα και συνθήκες διδασκαλίας και µάθησης των µαθη-
µατικών, όπου όλοι και όλες θα συµµετέχουν ισότιµα, όπου θα αναγνωρίζεται η ίδια 
αξία σε εµπειρίες αγοριών και κοριτσιών, και οι προσδοκίες δε θα διαφοροποιούνται 
ανάλογα µε το φύλο, την καταγωγή, την κοινωνική τάξη από την οποία προέρχονται 
µαθητές και µαθήτριες.

β. Στην αποµυθοποίηση των µαθηµατικών και την αµφισβήτηση των αντιλήψεων 
που επικρατούν σχετικά µε τον κοινωνικό και πολιτικό τους χαρακτήρα.

Αν τα µαθηµατικά είναι προϊόν του ανθρώπινου πολιτισµού, αν µέχρι σήµερα ήταν 
άνδρες που σχεδίαζαν τα αναλυτικά προγράµµατα και αποφάσιζαν τους τρόπους και 
τα µέσα διδασκαλίας των µαθηµατικών, αυτό εξηγεί τον αποκλεισµό των γυναικών 
από το σχεδιασµό και πιθανόν και από το περιεχόµενο των αναλυτικών προγραµ-
µάτων. Στη σχολική τάξη που εφαρµόζονται οι αρχές της ισότιµης συµµετοχής στη 
µαθησιακή διαδικασία, τα Αναλυτικά προγράµµατα σχεδιάζονται έτσι, ώστε να

-συµπεριλαµβάνουν τις γυναίκες στην αρχαία και νεότερη ιστορία των µαθηµα-
τικών, τοποθετούν τα µαθηµατικά στα ιστορικά πλαίσια στα οποία εµφανίστηκαν και 
αναπτύχθηκαν, αναφέρονται στα µαθηµατικά που αναπτύχθηκαν από άλλους λαούς, 
πότε και πώς εµφανίστηκαν, ποιες ανάγκες εξυπηρετούσαν, πώς επηρέασαν τα 
παγκόσµια µαθηµατικά

-περιέχουν δραστηριότητες που ανταποκρίνονται στις εµπειρίες και στα εν-
διαφέροντα όλων των µαθητών και µαθητριών. Αυτό σηµαίνει ότι παίρνουν υπόψη 
τους τα κοινωνικά δοµηµένα ενδιαφέροντα και βιώµατα κοριτσιών και αγοριών όχι 
για να τα ενισχύσουν και να επιτείνουν τη διαφορά αλλά για να δηµιουργήσουν µια 
περιοχή ασφάλειας και βεβαιότητας για κάθε διαφορετικό πληθυσµό η οποία θα 
ενταχθεί στην κοινή για όλους περιοχή. Αν για παράδειγµα ο τρόπος µε τον οποίο 
έχουν ανατραφεί και η εκπαίδευση από την οποία έχουν περάσει κορίτσια και αγόρια 



110 111

µέχρι τώρα έχει στρέψει τις ευαισθησίες και τα ενδιαφέροντα των κοριτσιών σε 
κοινωνικά ζητήµατα περισσότερο από τα προβλήµατα και τις εξελίξεις της φυσικής, 
ζητήµατα τα οποία συνήθως προκαλούν το ενδιαφέρον των αγοριών, τότε στα Ανα-
λυτικά προγράµµατα των µαθηµατικών υπάρχουν δραστηριότητες που αφορούν και 
αναφέρονται και στις δύο περιοχές. Αυτό δε σηµαίνει ότι µε τις δραστηριότητες που 
αφορούν στις κοινωνικές ανισότητες θα ασχολούνται τα κορίτσια και µε τις δραστη-
ριότητες που το περιεχόµενο τους αφορά σε προβλήµατα φυσικής θα ασχολούνται 
τα αγόρια. Μαθητές και µαθήτριες µέσα από διαδικασίες επίλυσης προβληµάτων 
ή ερευνητική δουλειά ασχολούνται και µε τις πρώτες και µε τις δεύτερες έτσι, 
ώστε αγόρια και κορίτσια να διευρύνουν τα ενδιαφέροντα τους και να ωφεληθούν 
αντλώντας πληροφορίες και γνώσεις από περιοχές διαφορετικών επιστηµονικών και 
κοινωνικών ενδιαφερόντων. Να διαπιστώσουν τις εφαρµογές των µαθηµατικών και 
τη χρησιµότητά τους προκειµένου να µελετήσουν σχέσεις, να συνδυάσουν δεδοµένα 
και να παρουσιάσουν αποτελέσµατα ερευνών σε διαφορετικές γνωστικές περιοχές. 
Τα µαθηµατικά παύουν να είναι αφηρηµένα και ουδέτερα και αποκτούν πρακτικό 
ενδιαφέρον. Αφήνουν περιθώρια για συζήτηση, περιλαµβάνουν καταστάσεις σε συµ-
φραζόµενα της καθηµερινής ζωής, αφορούν σε διαδικασίες µάλλον παρά σε αποτε-
λέσµατα, δίνουν έµφαση σε διαπραγµατεύσεις και όχι σε κανόνες, ενθαρρύνουν την 
αναλυτική σκέψη χωρίς να αποκλείουν το συναίσθηµα.

γ. Στην αµφισβήτηση κυρίαρχων αντιλήψεων για το ρόλο και την εξουσία του 
εκπαιδευτικού, τη µάθηση και τη διδασκαλία των µαθηµατικών, το ρόλο και τη δύναµη 
των µαθητών και µαθητριών.

Στα τυπικά σχολικά περιβάλλοντα ο εκπαιδευτικός αντλεί δύναµη και εξουσία 
από το ιεραρχικά δοµηµένο εκπαιδευτικό σύστηµα από τη στιγµή που αναλαµβάνει 
την εκπλήρωση των εκπαιδευτικών στόχων, είναι υπεύθυνος για τις γνώσεις των 
παιδιών, αξιολογεί την επίδοσή τους. Επιπλέον οι µύθοι γύρω από τα µαθηµατικά 
προβάλλουν µια εικόνα ενός γνωστικού αντικειµένου ιδιαίτερα δύσκολου, που 
απαιτεί έντονη διανοητική προσπάθεια και ιδιαίτερες ικανότητες και γνώσεις από 
όποιον ή όποια το διδάσκει. Σε τυπικά σχολικά περιβάλλοντα, δηλαδή, η θεσµικά 
επιβαλλόµενη δύναµη του εκπαιδευτικού ενισχύεται από την ιστορικά επιβαλλόµενη 
δύναµη του συγκεκριµένου µαθήµατος έτσι, ώστε η δύναµη του εκπαιδευτικού που 
διδάσκει µαθηµατικά είναι απόλυτη και αναντίρρητη. Την ώρα των µαθηµατικών δεν 
υπάρχει διαλεκτική σχέση µεταξύ εκπαιδευτικού, µαθητών και µαθητριών, από τη 
στιγµή που ο εκπαιδευτικός αρνείται την εκπαίδευση και τη γνώση ως µια συνεχή 
διαδικασία αναζήτησης.

Η παιδαγωγική της ισότιµης συµµετοχής, που παίρνει υπόψη της τις αρχές της 
φεµινιστικής παιδαγωγικής, δεν αρνείται τη θεσµική εξουσία του εκπαιδευτικού. Ο 
εκπαιδευτικός έχει και διεκδικεί εξουσία αλλά δεν έχει και δε διεκδικεί αυταρχι-
κότητα. Αποδέχεται τη θεσµική του δύναµη προκειµένου να τη χρησιµοποιήσει όχι 
για να καταπιέσει αλλά για να αποκαλύψει στα παιδιά τη δική τους δύναµη έτσι, 
ώστε εκπαιδευτικός και µαθητές, µαθήτριες, από κοινού ως γνώστες και οι δύο του 



110 111

κόσµου να εργαστούν για να αλλάξει ο τρόπος που τα µαθηµατικά διδάσκονται στη 
σχολική τάξη. Ο εκπαιδευτικός χρησιµοποιεί τη δύναµη που του δίνεται και αυτή που 
έχει από τις γνώσεις και τις εµπειρίες του για να ενθαρρύνει την ανάπτυξη νέων 
µορφών σχέσεων διδάσκοντα - διδασκοµένων και νέων σχέσεων των δύο τους µε το 
γνωστικό αντικείµενο. Σ’ αυτό το νέο σύστηµα σχέσεων, µαθητές και µαθήτριες δεν 
είναι αντικείµενα αλλά υποκείµενα της εκπαιδευτικής διαδικασίας, παίρνουν ενεργό 
µέρος στη µάθηση και τη διδασκαλία, έχουν το δικό τους απόθεµα γνώσεων και 
εµπειριών, συζητούν, διαπραγµατεύονται, διατυπώνουν άποψη, δρουν, διαµορφώ-
νουν, δεν προσαρµόζονται στην εκπαιδευτική πράξη. Αυτό σηµαίνει για παράδειγµα 
ότι παιδαγωγικό µοντέλο της ισότιµης συµµετοχής και µετωπική διδασκαλία των 
µαθηµατικών δεν είναι συµβατά. Στο παιδαγωγικό µοντέλο της ισότιµης συµµετοχής, 
τα µαθηµατικά εξετάζονται µέσα στα ιστορικά, κοινωνικά και πολιτισµικά συµφραζό-
µενα στα οποία δηµιουργήθηκαν, τα µαθηµατικά είναι µια πρόκληση, µια δηµιουργική 
ερευνητική διαδικασία, µια συνεχής διαπραγµάτευση, κατά την οποία µαθητές και 
µαθήτριες συνεργάζονται, δεν συναγωνίζονται, αγόρια και κορίτσια µοιράζονται τις 
σκέψεις τους και τις µαθηµατικές τους γνώσεις, µιλούν για τις διαδικασίες που 
ακολούθησαν στη λύση ενός προβλήµατος, έχουν τις ευκαιρίες και τους δίνονται 
οι δυνατότητες να διαπιστώσουν ότι για τα περισσότερα προβλήµατα δεν υπάρχει 
µόνον µία λύση ούτε µία µόνον προσέγγιση της λύσης.

Η παιδαγωγική της ισότιµης συµµετοχής δεν επιτρέπει στην ώρα των µαθη-
µατικών αρνητικές διακρίσεις που επιχειρούνται ή ενθαρρύνονται µε τη χρήση 
γλωσσικών τύπων που αποκλείουν µια µεγάλη κατηγορία µαθητών ή µαθητριών, µε 
τη χρήση υλικού που προβάλλει ή ενισχύει κοινωνικά και πολιτισµικά στερεότυπα για 
τους ρόλους των φύλων ή τους ρόλους µειονοτήτων του µαθητικού πληθυσµού, µε 
την οργάνωση δραστηριοτήτων που παίρνουν υπόψη τους και απευθύνονται σε µία 
µερίδα µαθητών ή µαθητριών µόνον.

Τα µαθηµατικά ήταν, είναι και απ’ ότι φαίνεται θα συνεχίσουν να είναι και στο 
µέλλον µια επιστηµονική περιοχή άκρως σηµαντική, ενδιαφέρουσα και χρήσιµη που 
οδηγεί σε επαγγέλµατα µε κύρος. Με αυτά τα χαρακτηριστικά τα µαθηµατικά θα 
διατηρήσουν την ανδρική τους ταυτότητα, θα συνεχίσουν δηλαδή να θεωρούνται µια 
καθαρά ανδρική περιοχή και οι άνδρες θα αγωνίζονται να διατηρήσουν την κυριαρ-
χία τους, εκτός αν κάποια άλλη επιστηµονική περιοχή φανεί ότι έχει περισσότερες 
επαγγελµατικές προοπτικές. Από τη στιγµή που οι κοινωνικές δοµές συνεχίζουν να 
οργανώνονται µε βάση αυτονόητα αυτού του είδους, τα εκπαιδευτικά συστήµατα θα 
εξακολουθήσουν να λειτουργούν µε τρόπο που θα τροφοδοτούν και θα ενισχύουν 
αυτού του είδους τις κοινωνικές προκαταλήψεις και φυσικά οι γυναίκες θα συνε-
χίζουν να αποκλείονται από αυτές τις επιστηµονικές και επαγγελµατικές περιοχές 
που οι άνδρες δεν έχουν κανένα λόγο να θέλουν να χάσουν ή να µοιραστούν.

Αν λοιπόν δεν είµαστε διατεθειµένοι και διατεθειµένες να ανεχθούµε άλλο 
αυτήν την κατάσταση και εφόσον πιστεύουµε ότι η παιδαγωγική που παίρνει υπόψη 
της τη γυναικεία οπτική µπορεί να συµβάλει στην ανατροπή της ισχύουσας πραγµα-



112 113

τικότητας µένει σε εµάς όλους και όλες να αγωνιστούµε, ξεκινώντας από το χώρο 
της δουλειάς µας, για την πραγµατοποίηση του εκπαιδευτικού µετασχηµατισµού που 
θα εξασφαλίζει ισότιµη συµµετοχή στη µαθηµατική παιδεία.

ΒΙΒΛΙΟΓΡΑΦΙΑ

Aiken, L.R. (1976). «Update on Attitudes and Other Affective Variables in Learning 
Mathematics». Review of Educational Research, 46, 293-311.

Benbow, C.P. & Stanley, J.C. (1980). «Sex Differences in Mathematical Ability: Fact or 
Artifact?» Science, 222, 1029-1031.

Fennema, E. (1985). «Explaining Sex-Related Differences in Mathematics: Theoretical 
Models». Educational Studies in Mathematics, 16, 303-320.

Freire, P. (1972). Pedagogy of the Oppressed. England, Penguin Books.
Grevoholm, B., Hanna, G. (eds). (1995). Gender and Mathematics Education. 

Sweden, Lund University.
Hanna, G. (1989). «Mathematical Achievement of Girls and Boys in Grade 8: Results 

from Twenty Countries». Educational Studies in Mathematics, 20, 225-232.
Hanna, G., Kundiger, E., & Larouche, C. (1990). «Mathematical Achievement of Grade 

12 Girls in Fifteen Countries». In Burton, L. (ed) Gender and Mathematics: An 
International Perspective. Strand, Cassell.

Hanna, G., & Nyhof - Young, J. (1995). «An ICMI Study on Gender and Mathematics 
Education: Key Issues and Questions». In Grevholm, B., Hanna, G., (eds). Gender 
and Mathematics Education. Sweden, Lund University.

Harding, S. (1991). Whose Science? Whose Knowledge? England, Open University.
Maccoby, E. & Jacklin, C. (1974) The Psychology of Sex Differences. Stanford, CA: 

Stanford University Press.
Rogers, P. (1990). «Thoughts on Power and Pedagogy». In Burton, L. (ed). Gender 

and Mathematics. An International Perspective. Strand, U.K., Cassell.
Shrewsbury, C. (1993). «What is Feminist Pedagogy?» Woman’s Studies Quarterly, 

3 & 4, 8-15.
Shuard, H. B. (1982). Differences in Mathematical Performance Between Girls 

and Boys, In Mathematics Counts. Report of the Committee on Inquiry into 
the Teaching of Mathematics in Schools under the Chairmanship of Dr. W.H. 
Cockcroft. 

Τρέσσου - Μυλωνά, Ε. (1995). «Πρακτικές που Προάγουν την Ισότιµη Συµµετοχή των 
Κοριτσιών στη Μαθηµατική Παιδεία». Στο: Εκπαίδευση και Ισότητα Ευκαιριών. 
Πρακτικά Συνεδρίου. Αθήνα, Υπουργείο Προεδρίας της Κυβέρνησης: Γενική 
Γραµµατεία Ισότητας.

Τσιάκαλος, Γ., Κογκίδου, Δ., Τρέσσου - Μυλωνά, Ε. (1994). «Σύνδεση Εκπαίδευσης 



112 113

και Παραγωγής: Από την αναγνώριση της αναγκαιότητας στην ανάπτυξη της 
τεχνογνωσίας». Υπό έκδοση στο Χ. Κοσµίδου-Hardy. Επένδυση στον άνθρωπο - 
Επαγγελµατικός Προσανατολισµός για την Εκπαίδευση και την Εργασία, Αθήνα, 
Άλφα.

Weiler, K. (1994). «Freire and a Feminist Pedagogy of Difference». In P. McLaren and 
C. Lankshear (eds). Politics of Liberation: Paths from Freire, London, Routledge.

ΑΛΛΕΣ ΠΗΓΕΣ

Burton, L. (ed) (1986). Girls into Mathematics Can Go. England, Cassell.
Burton, L. (1987). «Women and Mathematics: Is There an Intersection?» IOWME 

Newsletter, 3 (1), 4-7.
Burton, L. (ed) (1990). Gender and Mathematics: An International Perspective. 

Strand, U.K., Cassell.
Code, L. (1983). «Taking Subjectivity into Account». In Alcoff, L. and Potter, E. (eds). 

Feminist Epistemologies. New York, Routledge.
Dunn, K. (1993). «Feminist Teaching: Who Are Your Students?» Women’s Studies 

Quarterly, 3 & 4, 39-45.
Eddowes, M. (1983). Humble pi: The Mathematics Education of Girls. York. U.K. 

Longman for Schools Council.
Halpen, D. (1986). Sex Differences in Cognitive Abilities. USA, Lawrence Erlbaum.
Laird, Susan (1988), «Reforming “Woman’s True Profession”. A case for “Feminist 

Pedagogy”. In Teacher Education?» Harvard Educational Review, 58 (4), 449-
463.London, HMSO.

Solar, C. (1995). «From a Feminist to an Inclusive Pedagogy in Mathematics». In 
Grevoholm, B. Hanna, G. (eds). Gender and Mathematics Education. Sweden, 
Lund University.

Walden, R. & Walkerdine, V. (1985). Girls and Mathematics: From Primary to 
Secondary Schooling. London: Institute of Education, University of London.

Walkerdine, V. (1988). The Mastery of Reason. London, Routledge



114 115



114 115

Επιλογές σπουδών για την Ανώτατη Εκπαίδευση
και ανισότητα των φύλων*

Ελένη Σιάνου - Κύργιου**

Περίληψη

Η σχέση ανάµεσα στην εκπαίδευση και τα φύλα εξακολουθεί να προσελκύει το 
ενδιαφέρον των ερευνών, παρά τις τεράστιες προόδους που έχουν συντελεστεί 
κατά τις τελευταίες δεκαετίες. Τα ευρήµατά τους δείχνουν ότι η σχέση αυτή πα-
ραµένει προβληµατική και έχει ως συνέπεια τη συντήρηση των ανισοτήτων µεταξύ 
των φύλων όχι µόνο στην εκπαίδευση αλλά και στην αγορά εργασίας. Ένας από τους 
σηµαντικότερους παράγοντες της συντήρησης των ανισοτήτων είναι η επίδραση του 
φύλου στις επιλογές σπουδών κατά την κρίσιµη φάση της µετάβασης από τη Δευ-
τεροβάθµια στην Ανώτατη Εκπαίδευση που οριοθετούν, σε µεγάλο βαθµό, τις µε-
τέπειτα ακαδηµαϊκές και επαγγελµατικές διαδροµές. Στο ζήτηµα της επιλογής των 
σπουδών επικεντρώνεται η παρούσα µελέτη, η οποία βασίζεται στα ευρήµατα µιας 
έρευνας που πραγµατοποιήθηκε σε ένα δείγµα υποψηφίων για την εισαγωγή στην 
Ανώτατη Εκπαίδευση. Η έρευνα αποκαλύπτει ότι υπάρχουν σηµαντικές διαφορές 
µεταξύ των φύλων στις επιλογές σπουδών, οι οποίες δεν µπορούν να γίνουν κατα-
νοητές, αν αποµονωθούν από το ευρύτερο κοινωνικό πλαίσιο και το ισχύον σύστηµα 
αξιών που επηρεάζει τις αποφάσεις των υποψηφίων. Η διεύρυνση της συµµετοχής 
στην Ανώτατη Εκπαίδευση συνεισφέρει στην προώθηση της ισότητας των φύλων µε 
ποσοτικούς όρους, δεν είναι όµως επαρκής παράγοντας για να µειώσει τις ανισότη-
τες µε ποιοτικούς όρους. 

* Δηµοσιεύεται για πρώτη φορά.
** Αναπληρώτρια καθηγήτρια στο τµήµα Φιλοσοφίας Παιδαγωγικής και Ψυχολογίας του Πανε-

πιστηµίου Ιωαννίνων.



116 117

Εισαγωγή

Είναι µεγάλος ο αριθµός των εµπειρικών ερευνών και των θεωρητικών µελετών 
διεθνώς που εξετάζουν τα ζητήµατα που σχετίζονται µε τις ανισότητες των φύλων 
στην εκπαίδευση. Από την ανασκόπηση της βιβλιογραφίας διαπιστώνεται ότι εκδη-
λώνεται ιδιαίτερο ενδιαφέρον για τη διερεύνηση των ζητηµάτων που σχετίζονται 
µε τις ανισότητες των φύλων κατά τη πρόσβαση και τη συµµετοχή στην Ανώτατη 
Εκπαίδευση. Το ενδιαφέρον αυτό µπορεί να ερµηνευθεί, αν ληφθεί υπόψη ότι η δι-
εύρυνση της πρόσβασης και της συµµετοχής στην Ανώτατη Εκπαίδευση συνδέεται, 
από τη ρητορική, µε την προώθηση της ισότητας των ευκαιριών. Οι ανισότητες στην 
πρόσβαση και τη συµµετοχή στην Ανώτατη Εκπαίδευση είναι σηµαντικοί παράγοντες 
που επηρεάζουν, σε µεγάλο βαθµό, την ποιότητα των εµπειριών από τις σπουδές, τη 
µετάβαση στην αγορά εργασίας και τις ευκαιρίες απασχόλησης, ειδικά σε επαγγέλ-
µατα που υπόσχονται υλικά και συµβολικά οφέλη, προοπτικές καριέρας. 

Τα ευρήµατα των σχετικών ερευνών καταλήγουν σε ορισµένες κοινές διαπιστώ-
σεις. Τις τελευταίες δεκαετίες συντελούνται βαθιές αλλαγές σε σχέση µε τις εκπαι-
δευτικές εµπειρίες των γυναικών. Ο παράγοντας φύλο δεν επηρεάζει τις επιδόσεις 
στην εκπαίδευση, αφού οι µαθήτριες έχουν συχνότερα από τους µαθητές υψηλές 
επιδόσεις κατά την κρίσιµη φάση της µετάβασης στην Ανώτατη Εκπαίδευση. Εφόσον 
η επίδοση είναι βασικό κριτήριο για την πρόσβαση στην Ανώτατη Εκπαίδευση εκπρο-
σωπούνται τελικά στο σύνολο του φοιτητικού πληθυσµού µε υψηλότερα ποσοστά. 
Με ποσοτικούς όρους, συνεπώς, έχει επιτευχθεί η ισότητα των φύλων ως προς την 
πρόσβαση και τη συµµετοχή στην Ανώτατη Εκπαίδευση.

Δε συµβαίνει όµως το ίδιο, όταν εξετάζεται το ζήτηµα της πρόσβασης και της 
συµµετοχής στην Ανώτατη Εκπαίδευση µε ποιοτικούς όρους. Διαπιστώνεται, δηλα-
δή, ότι ο παράγοντας φύλο εξακολουθεί να ασκεί επίδραση στις επιλογές των σπου-
δών. Οι µαθήτριες εξακολουθούν να επιλέγουν συχνότερα επιστηµονικούς κλάδους 
και αντικείµενα σπουδών που οδηγούν στα λεγόµενα «γυναικεία» επαγγέλµατα, τα 
οποία θεωρούνται κατάλληλα για να συµφιλιώσουν στο µέλλον τις απαιτήσεις της 
εργασίας και της οικογένειας. Το γεγονός αυτό έχει ως συνέπεια η εκπροσώπηση 
των φύλων στις Σχολές και τα Τµήµατα που οδηγούν σε επαγγέλµατα, τα οποία κατά 
την παραδοσιακή αντίληψη θεωρούνται «αντρικά», να παραµένει άνιση. 

Τα παραπάνω ευρήµατα οδηγούν στο συµπέρασµα ότι οι ανισότητες των φύλων 
εξακολουθούν να υφίστανται στις υψηλότερες βαθµίδες της εκπαίδευσης. Παρότι 
έχουν εξαλειφθεί οι άµεσες µορφές διάκρισης και αναπαραγωγής των ανισοτήτων 
µεταξύ των φύλων στην εκπαίδευση, επιβιώνουν κάποιες έµµεσες µορφές. Αυτές 
ενεργοποιούνται µέσω του «κρυφού αναλυτικού προγράµµατος» και, γενικότερα του 
εκπαιδευτικού περιβάλλοντος που, σε συνδυασµό µε το οικογενειακό και το κοινω-
νικό, θέτουν εµπόδια και καλλιεργούν στην κρίσιµη φάση της επιλογής σπουδών 
τάσεις αυτοαποκλεισµού που νοµιµοποιούν την ανισότητα των φύλων. Δείχνουν ότι 
το πλαίσιο, εντός του οποίου οι µαθητές και οι µαθήτριες λαµβάνουν τις αποφάσεις 



116 117

για τις επιλογές σπουδών είναι διαφορετικό. Τα κορίτσια αποφασίζουν σε ένα πλαί-
σιο µε πιο στενά όρια, µικρότερο βαθµό ελευθερίας, υπόκεινται σε µεγαλύτερους 
περιορισµούς και πιέσεις (Power και άλλοι, 2003). 

Δύο είναι τα κύρια συµπέρασµα που συνάγονται από την προηγηθείσα συνοπτική 
παρουσίαση.

Πρώτον, εξακολουθεί να υπάρχει πρόβληµα, παρά τις ευρείες δηµόσιες συζη-
τήσεις και τις δράσεις για την προώθηση της ισότητας των φύλων. Οι πατριαρχικές 
αξίες και οι παραδοσιακές απόψεις για τις βιολογικές διαφορές µεταξύ των φύλων 
και τη σηµασία τους στον καταµερισµό της εργασίας επιβιώνουν και έχουν αντα-
νάκλαση στις εκπαιδευτικές και επαγγελµατικές διαδροµές των φύλων. Έρευνες 
µάλιστα έχουν δείξει ότι η επιβίωση και η επίδραση των πατριαρχικών αυτών αξιών 
είναι συχνότερη στις γυναίκες από τα χαµηλότερα, παρά από τα ανώτερα κοινωνικά 
στρώµατα. Οι δύο αυτοί παράγοντες, φύλο και κοινωνική τάξη, λειτουργούν σωρευτι-
κά και τις οδηγούν σε µειονεκτικότερη ακόµη θέση στην εκπαίδευση και στην αγορά 
εργασίας (Mahony και Zmroczek, 1997). 

Δεύτερον, η πρόοδος που έχει συντελεστεί κατά τις τελευταίες δεκαετίες, σε 
σχέση µε την προώθηση της ισότητας των φύλων, και η υπεροχή των κοριτσιών στις 
σχολικές επιδόσεις δεν είναι επαρκείς παράγοντες για να εξαλειφθούν οι ανισότη-
τες στην Ανώτατη Εκπαίδευση. Παρότι η διεύρυνση της Ανώτατης Εκπαίδευσης πα-
ρείχε περισσότερες ευκαιρίες πρόσβασης και η εκπροσώπηση των γυναικών είναι 
υψηλή, οι ανισότητες των φύλων συντηρούνται. Η διαφορά σε σχέση µε το παρελθόν 
είναι ότι η αναπαραγωγή των ανισοτήτων δεν έχει πλέον ποσοτικές, αλλά ποιοτικές 
διαστάσεις. Σε αυτή, την αναπαραγωγή δηλαδή, παίζουν σηµαντικό ρόλο οι επιλογές 
σπουδών που έχουν µείζονα σηµασία, επειδή συντηρούν το χάσµα ως προς τα προ-
σόντα, από τα οποία εξαρτάται η µετάβαση στην αγορά εργασίας και η εξασφάλιση 
απασχόλησης. Οφείλονται, επίσης, τα υψηλότερα από τους άντρες ποσοστά της 
ανεργίας, της ετεροαπασχόλησης ή της υποαπασχόλησης των γυναικών, της άνισης 
συµµετοχής τους στις πιο προνοµιούχες απασχολήσεις και στις υψηλές θέσεις στην 
ιεραρχία των επαγγελµάτων καριέρας(Reay και άλλοι, 2005). 

Με βάση τα παραπάνω δύο συµπεράσµατα ισχύει η άποψη ότι η συµµετοχή των 
γυναικών στην Ανώτατη Εκπαίδευση, η οποία προωθήθηκε για να διευκολυνθεί η 
ευελιξία στην αγορά εργασίας και για να αντιµετωπισθούν οι ανάγκες στην αγορά 
εργασίας και οι διακυµάνσεις των αναπτυγµένων οικονοµιών, είναι υψηλή µε ποσο-
τικούς όρους. Με ποιοτικούς όµως όρους υπάρχουν διαφορές και ανισότητες που 
µαρτυρούν ότι η πρόσβαση και η συµµετοχή στην Ανώτατη Εκπαίδευση επηρεάζεται 
από τις διακρίσεις των φύλων. Η θεαµατική αύξηση της συµµετοχής των γυναικών 
στην Ανώτατη Εκπαίδευση, κατά τις τελευταίες δεκαετίες, είναι τεκµήριο προόδου 
και µείωσης του χάσµατος µεταξύ των φύλων, αλλά συγκαλύπτει τις διακρίσεις και 
τις ανισότητες ως προς τα αντικείµενα σπουδών, τα προσόντα, τις απασχολήσεις 
σε θέσεις κλειδιά και τη συµµετοχή στην άσκηση της πολιτικής εξουσίας (Arnot και 
άλλοι, 1999). 



118 119

Επιλογές σπουδών και ανισότητα των φύλων

Στην Ελλάδα παρατηρείται µια σηµαντική αύξηση των εισακτέων στην Ανώτατη 
Εκπαίδευση µετά τη µεταρρύθµιση του 1997. Αυτή εντάσσεται στο πλαίσιο της πο-
λιτικής για τη διεύρυνση της πρόσβασης και της συµµετοχής, µε στόχο να ενισχυθεί 
η συµβολή της στην προώθηση της οικονοµικής ανάπτυξης και της ισότητας των 
ευκαιριών (ΥΠΕΠΘ, 1997). 

Σύµφωνα µε τα επίσηµα στατιστικά στοιχεία, το 1975 οι εισακτέοι ήταν 19.691. 
Από αυτούς οι 15.642 εισάγονταν στα πανεπιστήµια και οι 4.049 στα τεχνολογικά 
ιδρύµατα. Η αύξηση είναι µικρή, αλλά σταθερή τα επόµενα χρόνια και κορυφώνεται 
µετά τη µεταρρύθµιση του 1997. Το 2001 ο αριθµός των εισακτέων τετραπλασιά-
ζεται και φθάνει τις 82.150, η αύξηση στα πανεπιστήµια προσεγγίζει το 270%, ενώ 
στα τεχνολογικά ιδρύµατα υπερβαίνει το 1000%. Στο Διάγραµµα 1 απεικονίζεται µε 
σαφήνεια η εξέλιξη αυτή, από το 1997 έως το 2003, και φαίνεται ότι για πρώτη φορά 
ο αριθµός των εισακτέων στα τεχνολογικά ιδρύµατα είναι µεγαλύτερος αυτών που 
εισάγονται στα πανεπιστήµια.

Διάγραµµα 1. Κατανοµή των εισακτέων στα ΑΕΙ και ΤΕΙ (1975-2003)

Πηγή: ΥΠΕΠΘ

Η αύξηση των εισακτέων έχει ως συνέπεια τη διεύρυνση της συµµετοχής στην 
Ανώτατη Εκπαίδευση που παρέχει τη δυνατότητα σε µεγαλύτερο αριθµό υποψηφίων 
να φοιτήσουν σε αυτή, ακόµη και από κοινωνικές τάξεις ή µειονεκτούσες κοινωνικές 
οµάδες που στο παρελθόν ήταν αποκλεισµένες. Δε συνεπάγεται όµως την άµβλυν-



118 119

ση των ανισοτήτων µεταξύ των κοινωνικών τάξεων και των φύλων που εξακολουθούν 
να αναπαράγονται, µε διαφορετικούς όµως από το παρελθόν τρόπους και µορφές. 
Ένας παράγοντας που συµβάλλει στην αναπαραγωγή τους είναι οι επιλογές σπου-
δών (Σιάνου- Κύργιου, 2006). 

Τις τελευταίες δεκαετίες δηµοσιοποιούνται πολλές µελέτες στην Ελλάδα που 
εξετάζουν τα ζητήµατα των ανισοτήτων µεταξύ των φύλων από ποικίλες πλευρές, 
όπως είναι οι πολιτικές για την ισότητα των φύλων (Στρατηγάκη,2003), η επίδραση 
του φύλου στην εκπαίδευση και η συµβολή της εκπαίδευσης στην ανισότητα των 
φύλων (Δεληγιάννη και Ζιώγου, 1999), η χαµηλή εκπροσώπηση των γυναικών 
εκπαιδευτικών στις διοικητικές θέσεις (Μαραγκουδάκη, 2002). Υπάρχει, όµως, 
συγκριτικά µε τις άλλες δυτικοευρωπαϊκές χώρες, εµπειρικό έλλειµµα για τη σχέση 
µεταξύ φύλου και επιλογής σπουδών κατά τη µετάβαση από τη Δευτεροβάθµια στην 
Ανώτατη Εκπαίδευση. Η επιλογή σπουδών, όµως, µετά τη διεύρυνση της συµµετο-
χής στην Ανώτατη Εκπαίδευση, έχει ιδιαίτερη σηµασία και καθίσταται δύσκολη και 
κρίσιµη υπόθεση. Αυτό συµβαίνει για δύο κυρίως λόγους. Ο πρώτος είναι ότι η επέ-
κταση της Ανώτατης Εκπαίδευσης µεγαλώνει το εύρος των πιθανών επιλογών και, 
ταυτόχρονα, συνοδεύεται από την ενδυνάµωση της ακαδηµαϊκής ιεράρχησης των 
ιδρυµάτων, µε συνέπεια να προσφέρει περισσότερες, αλλά άνισες ευκαιρίες επιλο-
γής σπουδών. Ο δεύτερος είναι ότι η διεύρυνση της συµµετοχής έχει ως συνέπεια 
τον πληθωρισµό των πτυχιούχων που αντιµετωπίζουν προβλήµατα κατά τη µετάβαση 
στην αγορά εργασίας. 

Σε αυτό το συγκεκριµένο πλαίσιο, η επίδραση του φύλου στην επιλογή σπουδών 
προσλαµβάνει διαφορετικές διαστάσεις, γιατί οριοθετεί τις ακαδηµαϊκές διαδρο-
µές και τις επαγγελµατικές διεξόδους, από τις οποίες εξαρτώνται οι ευκαιρίες 
απασχόλησης και οι προοπτικές καριέρας σε µια εξαιρετικά ανταγωνιστική αγορά 
εργασίας. Όσο µεγαλώνει ο ανταγωνισµός στην αγορά εργασίας, τόσο δυσκολότερη 
καθίσταται η απασχόληση της γυναίκας. Τούτο αποτυπώνεται στα επίσηµα στοιχεία 
που αποκαλύπτουν ότι η διαφορά στην απασχόληση ανάµεσα στα φύλα µειώνεται 
διαχρονικά, αλλά παραµένει σηµαντική, αφού τα ποσοστά των ανέργων γυναικών 
είναι πολύ υψηλότερα από τα αντίστοιχα των ανδρών. 

Σε σχέση µε το ζήτηµα της επίδρασης του φύλου στην αγορά εργασίας υπάρχει 
πληθώρα εµπειρικών δεδοµένων και στατιστικών στοιχείων που τεκµηριώνουν την 
άποψη ότι, παρά τη θεσµική κατοχύρωση της ισότητας, οι γυναίκες εξακολουθούν 
να βρίσκονται σε µειονεκτική θέση. Εκπροσωπούνται µε µικρότερο από τους άντρες 
ποσοστό στο σύνολο του εργατικού δυναµικού, απασχολούνται συχνότερα σε εργα-
σίες µε χαµηλές αποδοχές και κύρος, περιορισµένες προοπτικές καριέρας. Όπως 
φαίνεται στον Πίνακα 2, πλήττονται σε µεγαλύτερο βαθµό από την ανεργία, ανεξάρ-
τητα από το επίπεδο των σπουδών τους, ακόµη και όταν έχουν πραγµατοποιήσει 
µεταπτυχιακές σπουδές και έχουν αυξηµένα προσόντα. Η διαφορά στα ποσοστά 
ανεργίας των γυναικών σε σύγκριση µε τους άντρες που κατέχουν µεταπτυχιακό 
τίτλο σπουδών υπερβαίνει τις δύο εκατοστιαίες µονάδες, ενώ στην περίπτωση των 



120 121

αποφοίτων τριτοβάθµιας εκπαίδευσης τις επτά ποσοστιαίες µονάδες. Πέραν των 
διαφορών αυτών, ένα µικρό ποσοστό γυναικών κατέχει υψηλές θέσεις στη διοικητική 
ιεραρχία του δηµόσιου τοµέα και των επιχειρήσεων, παρακάµπτει τα εµπόδια που 
συναντά στην καριέρα της και συµµετέχει στα κέντρα λήψης αποφάσεων. Η µειονε-
κτική θέση των γυναικών στην αγορά εργασίας οφείλεται στη σωρευτική επίδραση 
ενός συνόλου παραγόντων, µεταξύ των οποίων οι επιλογές των σπουδών παίζουν, 
για προφανείς λόγους, σηµαντικό ρόλο.

Πίνακας 2
Η ανεργία κατά φύλο και επίπεδο εκπαίδευσης*

  Γ΄ Τρίµηνο 2004   Γ΄ Τρίµηνο 2005

Επίπεδο εκπαίδευσης Άρρενες Θήλεις Σύνολο Άρρενες Θήλεις Σύνολο

Διδακτορικό ή Μετα-      
πτυχιακός τίτλος 6,4%   8,4%   7,2% 5,8% 10,9%   7,9%

Τριτοβάθµια
Εκπαίδευση** 5,1% 12,0%   8,4% 4,7% 11,0%   7,7%

Πτυχίο Ανώτερης
Τεχ. Επ. Εκπαίδευσης 6,6% 18,2% 12,2% 7,0% 17,8% 12,4%

Απολυτήριο Μέσης
Εκπαίδευσης 6,6% 18,5% 11,4% 6,8% 17,9% 11,1%

Απολυτήριο 3-ταξιας
Μέσης Εκπαίδευσης 6,8% 18,4% 10,3% 6,9% 16,3%   9,7%

Απολυτήριο Δηµοτικού 5,4% 12,5%   8,0% 4,5% 11,6%   7,2%

Μερικές τάξεις
Δηµοτικού 5,6%   6,3%   5,9% 4,0%   7,1%    5,3%

Δεν πήγε καθόλου
σχολείο 9,0% 14,0% 11,6% 6,9% 14,3% 10,4%

Σύνολο 6,1% 15,8% 10,1% 6,0% 15,0%    9,7%

  * Τα στοιχεία θα πρέπει να θεωρούνται ενδεικτικά
** Περιλαµβάνονται και οι µη απόφοιτοι µε τουλάχιστον ένα χρόνο φοίτησης

Πηγή: ΕΣΥΕ

Στο ζήτηµα της επιλογής σπουδών αναφέρονται τα εµπειρικά ευρήµατα που πα-
ρουσιάζονται στη συνέχεια και προέρχονται από µια έρευνα που πραγµατοποιήθηκε 



120 121

σε υποψηφίους και υποψήφιες για την εισαγωγή στην Ανώτατη Εκπαίδευση. Σκοπός 
της έρευνας ήταν να δοθεί απάντηση στο ερώτηµα, αν και σε ποιο βαθµό το φύλο και 
το οικονοµικό και κοινωνικό υπόβαθρο επηρεάζουν τις επιδόσεις και τις επιλογές 
κατά την κρίσιµη φάση της µετάβασης από τη Δευτεροβάθµια στην Ανώτατη Εκπαί-
δευση, όπως και τις προσδοκίες τους από τη φοίτηση σε αυτή. Στην έρευνα συµµε-
τείχαν 329 υποψήφιοι από σχολεία του Ν. Ιωαννίνων και του Ν. Αττικής. Από αυτούς 
το 42,5% ήταν αγόρια και το 57,5% κορίτσια και προέρχονται στην πλειοψηφία τους 
από οικογένειες που εντάσσονται στα µεσαία κοινωνικά στρώµατα.

Τα ευρήµατα δείχνουν ότι οι επιδόσεις των υποψηφίων επηρεάζονται από το 
οικονοµικό και κοινωνικό υπόβαθρο, αλλά δεν επηρεάζονται από το φύλο. Από τις 
συσχετίσεις των απαντήσεων για το βαθµό απολυτηρίου και τη γενική βαθµολογία 
πρόσβασης µε την ανεξάρτητη µεταβλητή του φύλου διαπιστώθηκε ότι είναι µικρές 
οι διαφορές στις κατανοµές των ποσοστών. Οι µαθήτριες µάλιστα υπερέχουν στις 
επιδόσεις από τις αντίστοιχες των µαθητών. 

Πιο συγκεκριµένα, στην κατηγορία µε βαθµό απολυτηρίου από το ενιαίο λύκειο 
16,1 έως 18 οι µαθήτριες εκπροσωπούνται µε ποσοστό 21,5% έναντι του 18,2% 
των µαθητών και στην κατηγορία από 18,1 έως 20 µε ποσοστό 14% έναντι του 16% 
αντίστοιχα. Παρόµοιες είναι οι διαφορές και στη γενική βαθµολογία πρόσβασης, από 
την οποία εξαρτάται η πρόσβαση και η κατανοµή στην Ανώτατη Εκπαίδευση. Γενική 
βαθµολογία πρόσβασης από 16,1 έως 20 έχει το 34,5% των µαθητριών έναντι του 
29,7% των µαθητών. Τα στοιχεία αυτά αποκαλύπτουν ότι οι µαθήτριες βρίσκονται σε 
πλεονεκτική θέση. Εφόσον η επίδοση είναι το µοναδικό κριτήριο για την πρόσβαση 
στην Ανώτατη Εκπαίδευση και οι υποψήφιες υπερέχουν, ως προς αυτή, έχουν και 
τη δυνατότητα να αποφασίσουν για τις επιλογές τους πιο ελεύθερα και από ένα 
ευρύτερο φάσµα αντικειµένων σπουδών. Μπορούν, δηλαδή, να αξιοποιήσουν τις 
διευρυµένες ευκαιρίες πρόσβασης που η αύξηση των εισακτέων συνεπάγεται και να 
εισαχθούν στις Σχολές και στα Τµήµατα που παρουσιάζουν ζήτηση και έχουν υψηλές 
βάσεις εισαγωγής, υπόσχονται καλύτερες επαγγελµατικές προοπτικές. 

Ωστόσο, ο παράγοντας φύλο φαίνεται ότι µεσολαβεί και επηρεάζει τις αντι-
λήψεις για τη φοίτηση στην Ανώτατη Εκπαίδευση και τις επιλογές σπουδών. Από 
τα δεδοµένα, τα οποία προέκυψαν µετά την επεξεργασία των απαντήσεων σε µια 
σειρά ερωτήσεων, σκοπός των οποίων ήταν να διερευνηθεί πόσο σηµαντικοί ήταν 
ορισµένοι λόγοι στην απόφαση να συνεχίσουν τις σπουδές τους στην Ανώτατη 
Εκπαίδευση και να ανιχνευθούν οι προσδοκίες τους, προκύπτουν ενδείξεις ότι 
υπάρχουν διαφορές µεταξύ των φύλων. Τα κορίτσια θεωρούν, σε µεγαλύτερο βαθµό 
από τα αγόρια, ως πολύ σηµαντικό λόγο στην απόφαση να συνεχίσουν τις σπουδές 
τους στην Ανώτατη Εκπαίδευση το ενδιαφέρον για να σπουδάσουν ένα συγκεκριµένο 
αντικείµενο, 67,2% έναντι 48,5% αντίστοιχα. Θεωρούν, επίσης, συχνότερα από τα 
αγόρια, ως πιο σηµαντικό λόγο την επιθυµία τους να ασχοληθούν στο µέλλον µε 
ένα συγκεκριµένο επάγγελµα, 66% έναντι 56,8%, ή ένα επάγγελµα που θα έχει 
κοινωνικό κύρος, 35,9% έναντι 27,3%. Τα αγόρια, αντίθετα, θεωρούν σε µεγαλύτερο 



122 123

βαθµό σηµαντικούς τους οικονοµικούς λόγους, να βρουν ευκολότερα απασχόληση, 
67,7% έναντι του 62% των κοριτσιών ή να ασκήσουν ένα επάγγελµα που θα τους 
προσφέρει υψηλές απολαβές 56,5% έναντι 45,3% των κοριτσιών. Προκύπτουν, 
δηλαδή, ενδείξεις ότι τα κορίτσια επενδύουν σε µεγαλύτερο βαθµό από τα αγόρια 
στις σπουδές τους, αφού προσδοκούν συχνότερα να καλλιεργήσουν τις ικανότητες 
και τις δεξιότητες, αλλά και να αποκτήσουν ευρύτερες γνώσεις, να ενισχύσουν το 
µορφωτικό τους κεφάλαιο. Τα αγόρια προσδοκούν, στο διάστηµα των σπουδών τους, 
να κάνουν νέες γνωριµίες και να αποκτήσουν φίλους, να περάσουν, γενικότερα, µια 
ευχάριστη περίοδο στη ζωή τους. 

Η επίδραση του φύλου είναι µεγαλύτερη στην επιλογή σπουδών και παρέχει εν-
δείξεις ότι το χάσµα στο επίπεδο αυτό, παρά τις προόδους, συντηρείται. Το συµπέ-
ρασµα τούτο συνάγεται από τα δεδοµένα σχετικά µε τις επιλογές της κατεύθυνσης 
στο λύκειο, του επιστηµονικού πεδίου, του Ιδρύµατος και του Τµήµατος ή της Σχολής 
και για τους λόγους, στους οποίους τις αποδίδουν. 

Η πρώτη επιλογή, που υποχρεούνται να κάνουν οι µαθητές και οι µαθήτριες 
είναι της κατεύθυνσης στη δευτέρα τάξη του ενιαίου λυκείου. Πρόκειται για µια 
σχετικά πρώιµη, αλλά κρίσιµη επιλογή, από την οποία εξαρτώνται σε µεγάλο βαθµό 
οι µετέπειτα επιλογές, οι οποίες οδηγούν σε διαφορετικές ακαδηµαϊκές και επαγ-
γελµατικές διαδροµές. Η κατανοµή του συνόλου των υποψηφίων του δείγµατος είναι 
σχεδόν ισοµερής στις τρεις κατευθύνσεις, 35,2% στη θεωρητική, 32,1% στη θετική 
και 32,7% στην τεχνολογική. Η κατανοµή όµως µε βάση το φύλο παρουσιάζει απο-
κλίσεις. Τα κορίτσια επιλέγουν συχνότερα από τα αγόρια τη θεωρητική κατεύθυνση, 
αφού το ποσοστό, µε το οποίο εκπροσωπούνται είναι σχεδόν πενταπλάσιο των 
αγοριών. Καλύπτει το 50,5% του συνόλου τους, έναντι του 14,6% των αγοριών. Στην 
τεχνολογική κατεύθυνση παρατηρείται το αντίθετο, δηλαδή τα αγόρια εκπροσωπού-
νται µε ένα υψηλό ποσοστό που καλύπτει το 50,4%, έναντι του 19,6% των κοριτσιών. 
Μικρότερη διαφορά παρουσιάζουν τα ποσοστά στη θετική κατεύθυνση, στην οποία 
όµως και πάλι τα αγόρια εκπροσωπούνται µε υψηλότερο ποσοστό, 35%, έναντι του 
29,9% των κοριτσιών. 

Ανάλογες είναι οι διαφορές µεταξύ των φύλων σε σχέση µε το επιστηµονικό 
πεδίο πρώτης επιλογής που έχει µεγαλύτερη σηµασία, αφού το κάθε ένα περιλαµ-
βάνει ορισµένες σχολές και τµήµατα, τα οποία προσφέρουν αντικείµενα σπουδών 
από συγκεκριµένους επιστηµονικούς κλάδους: το 1ο από τις ανθρωπιστικές, τις 
νοµικές και τις κοινωνικές επιστήµες, το 2ο από τις θετικές επιστήµες, το 3ο από 
τις επιστήµες υγείας, το 4ο από τις τεχνολογικές επιστήµες και το 5ο από τις επι-
στήµες οικονοµίας και διοίκησης. Το ποσοστό των κοριτσιών που δήλωσαν πρώτη 
επιλογή το 1ο επιστηµονικό πεδίο είναι τετραπλάσιο των αγοριών, 35,8% και 9,3% 
αντίστοιχα. Αντίθετα, διπλάσιο το ποσοστό αγοριών που δήλωσαν πρώτη επιλογή το 
2ο επιστηµονικό πεδίο, 16,3% έναντι του 7,9% των κοριτσιών. Στο 3ο πεδίο των επι-
στηµών της Υγείας, που περιλαµβάνει και πολλά αντικείµενα σπουδών που οδηγούν 
στα λεγόµενα παραϊατρικά επαγγέλµατα, το ποσοστό των κοριτσιών είναι µεγαλύτε-



122 123

ρο 11,5%, έναντι του 8,5% των αγοριών που επιθυµούν, κυρίως, να εισαχθούν στις 
ιατρικές σχολές. Στο 4ο πεδίο των τεχνολογικών επιστηµών που περιλαµβάνει πολλά 
αντικείµενα σπουδών, τα οποία οδηγούν σε σύγχρονα επαγγέλµατα σχετιζόµενα µε 
τις νέες τεχνολογίες το ποσοστό των αγοριών είναι διπλάσιο από των κοριτσιών, 
38,8% και 19,4% αντίστοιχα. Μικρές είναι οι διαφορές στο 5ο πεδίο των επιστηµών 
της οικονοµίας και της διοίκησης, 27,1% και 25,5% που οδηγούν σε επαγγέλµατα 
του τοµέα της παροχής υπηρεσιών.

Το φύλο ασκεί επίδραση και στην επιλογή του Ιδρύµατος που έχει άµεση σχέση 
µε το Τµήµα ή τη Σχολή, στην οποία αποφασίζουν να φοιτήσουν και βρίσκεται σε 
αυτό. Το ποσοστό των αγοριών που δήλωσαν πρώτη επιλογή το Εθνικό Μετσόβιο 
Πολυτεχνείο είναι διπλάσιο από των κοριτσιών και σχετίζεται, προφανώς, µε την επι-
θυµία τους να γίνουν µηχανικοί. Το ίδιο παρατηρείται και για το Δηµοκρίτειο Πανε-
πιστήµιο Θράκης, όπως επίσης και για τα Τεχνολογικά Ιδρύµατα της Αθήνας και της 
Ηπείρου. Αντίθετα, το µεγαλύτερο ποσοστό των κοριτσιών δήλωσε πρώτη επιλογή 
το Εθνικό Καποδιστριακό Πανεπιστήµιο Αθηνών και το Αριστοτέλειο Πανεπιστήµιο 
Θεσσαλονίκης. Σχετίζεται, όπως δηλώνουν τα ίδια, µε την επιθυµία τους να γίνουν 
εκπαιδευτικοί, να ασκήσουν ένα επάγγελµα που τους προσφέρει την ασφάλεια του 
δηµοσίου τοµέα και ελεύθερο χρόνο για να ανταποκριθούν στις οικογενειακές υπο-
χρεώσεις τους. 

Μια αξιοσηµείωτη διαφορά παρατηρείται ανάµεσα στα φύλα σε σχέση µε τους 
λόγους που θεωρούν πιο σηµαντικούς στην απόφαση για την επιλογή του Ιδρύµατος. 
Τα αγόρια δήλωσαν συχνότερα, ως πιο σηµαντικούς λόγους, την ακαδηµαϊκή φήµη 
του ιδρύµατος, όπως επίσης και τη φήµη του για τις παροχές στους φοιτητές που 
συνδέεται µε το κόστος των σπουδών. Τα κορίτσια δήλωσαν συχνότερα ως πιο ση-
µαντικούς λόγους τη φήµη ότι η πόλη, στην οποία βρίσκεται το Ίδρυµα, προσφέρει 
καλή φοιτητική ζωή, την επιθυµία να ζήσουν τη φοιτητική ζωή σε µια µεγάλη πόλη ή 
στον τόπο µόνιµης κατοικίας τους.

Μεγαλύτερη είναι η επίδραση του φύλου στην επιλογή του Τµήµατος ή της Σχο-
λής που σχετίζεται άµεσα µε το αντικείµενο των σπουδών και στους λόγους που την 
αποδίδουν. Είναι διπλάσιο σχεδόν το ποσοστό αγοριών που δήλωσαν πρώτη επιλογή 
κάποιο από τα Τµήµατα µε αντικείµενο σπουδών σχετικό µε την επιστήµη των Η/Υ, 
16,5% έναντι του 9,8% των κοριτσιών. Επίσης, είναι δεκαπλάσιο το ποσοστό των 
αγοριών που δήλωσαν τα Τµήµατα των Μηχανικών, 12,2% έναντι του 1,8% των 
κοριτσιών, µε εξαίρεση τις Σχολές Αρχιτεκτόνων και τα Τµήµατα Τοπογράφων Μη-
χανικών που τα ποσοστά είναι παρόµοια. Αντίθετα, τα κορίτσια δείχνουν προτίµηση 
για τα Τµήµατα µε αντικείµενα σπουδών των θεωρητικών επιστηµών που οδηγούν 
στα λεγόµενα ‘γυναικεία’ επαγγέλµατα. Το 13,4% των κοριτσιών δήλωσαν πρώτη 
επιλογή τα Τµήµατα των Φιλοσοφικών Σχολών, έναντι του 0,9% των αγοριών, και το 
6,1% τα Τµήµατα Φιλολογίας Ξένων γλωσσών, έναντι του 1,7% των αγοριών, το 9,1% 
τα Τµήµατα της Νοµικής, των ΜΜΕ, των Κοινωνικών και Πολιτικών Επιστηµών, έναντι 
του 0,9% των αγοριών. 



124 125

Οι διαφορές στις επιλογές του Τµήµατος ή της Σχολής έχουν µεγαλύτερο ενδι-
αφέρον, αν συνδεθούν µε αυτές που εντοπίζονται στους λόγους που θεωρούν, ως 
τους πιο σηµαντικούς, στη λήψη της απόφασής τους. Δείχνουν ότι τα αγόρια έχουν 
πιο σαφείς επαγγελµατικές φιλοδοξίες και αποφασίζουν, συχνότερα από τα κορί-
τσια, για τις επιλογές των σπουδών µε οικονοµικά κριτήρια, να εξασφαλίσουν, δη-
λαδή, µια καλή εργασία και να κερδίσουν περισσότερα χρήµατα. Δήλωσαν σε µεγα-
λύτερα ποσοστά, ως πιο σηµαντικούς λόγους, τις επαγγελµατικές προοπτικές που 
πιστεύουν ότι προσφέρουν οι σπουδές στο Τµήµα ή στη Σχολή πρώτης επιλογής, την 
επιθυµία να εξειδικευθούν σε ένα σύγχρονο επιστηµονικό κλάδο και να ασκήσουν 
στο µέλλον ένα επάγγελµα µε υψηλές απολαβές και κοινωνικό κύρος. Τα κορίτσια, 
αντίθετα, δήλωσαν, συχνότερα από τα αγόρια, ότι το κριτήριο ήταν η επιθυµία τους 
να µείνουν στον τόπο µόνιµης κατοικίας ή το ενδιαφέρον να αποκτήσουν γνώσεις για 
ένα συγκεκριµένο επιστηµονικό αντικείµενο ή την επιθυµία τους να ασκήσουν ένα 
επάγγελµα µε κοινωνικό κύρος. 

Τα δεδοµένα αυτά παρέχουν ενδείξεις ότι υπάρχουν διαφορές στην επιλογή 
σπουδών ανάµεσα στα φύλα. Το πλαίσιο, εντός του οποίου λαµβάνουν τις αποφάσεις 
είναι σε µεγάλο βαθµό επηρεασµένο από τις πατριαρχικές αξίες και τα πολιτισµικά 
στερεότυπα σχετικά µε τη θέση των γυναικών στην κοινωνία που συντηρούν τη διά-
κριση των φύλων. Τα κορίτσια παρότι υπερέχουν των αγοριών στην επίδοση, κάνουν 
επιλογές που δείχνουν ότι αντιµετωπίζουν, όπως διαπιστώνεται και από τις έρευ-
νες σε άλλες χώρες, ιδιαίτερες δυσκολίες και εµπόδια (Leathwood και ‘O Connel, 
2003). Επιλέγουν συχνότερα αντικείµενα σπουδών των θεωρητικών επιστηµών, ενώ 
τα αγόρια των τεχνολογικών και των θετικών επιστηµών που προσφέρουν πτυχία 
µε µεγαλύτερη ανταλλακτική αξία στην αγορά εργασίας, ευκαιρίες πρόσβασης σε 
προνοµιούχα επαγγέλµατα. Τα κριτήρια, µε βάση τα οποία αποφασίζουν έχουν σχέση 
µε το µελλοντικό τους ρόλο ως συζύγου και µητέρας που επηρεάζει την εργασία των 
γυναικών και την κοινωνική τους κινητικότητα. 

Συµπέρασµα

Από το σχολιασµό των ευρηµάτων της έρευνας προκύπτουν ενδείξεις ότι η 
σχέση µεταξύ φύλου και εκπαίδευσης παραµένει προβληµατική. Το φύλο δεν επη-
ρεάζει τις επιδόσεις, αλλά τις επιλογές των σπουδών κατά τη µετάβαση από τη 
Δευτεροβάθµια στην Ανώτατη Εκπαίδευση, από τις οποίες εξαρτάται η ποιότητα των 
εµπειριών από τις σπουδές, η αξία του πτυχίου και τα οφέλη στη µελλοντική εργα-
σιακή ζωή. Η επίδραση του φύλου στις επιλογές σπουδών παρέχει ενδείξεις ότι τα 
κορίτσια δεν αποφασίζουν ελεύθερα, αλλά υπόκεινται σε µεγαλύτερες πιέσεις και 
περιορισµούς. Κατά συνέπεια, παρά τις προόδους, που έχουν συντελεστεί, ως προς 
τη συµµετοχή στην Ανώτατη Εκπαίδευση, οι ανισότητες των φύλων συντηρούνται, 
µέσα από έµµεσες µορφές διάκρισης, από το συµβολισµό της «διαφοράς» που 



124 125

ενεργοποιούν τάσεις αυτοαποκλεισµού και τις νοµιµοποιούν. 
Η συντήρηση των ανισοτήτων δείχνει ότι τα κορίτσια δεν επωφελούνται στον ίδιο 

βαθµό µε τα αγόρια από τη διεύρυνση της συµµετοχής στην Ανώτατη Εκπαίδευση, 
µε ποιοτικούς όρους. Επιλέγουν σπουδές που συντηρούν τη µειονεκτική τους θέση 
στην αγορά εργασίας, αν λάβουµε υπόψη την άτυπη ιεράρχηση µεταξύ των αντικει-
µένων σπουδών, τις ευκαιρίες που προσφέρουν τα πτυχία τα σχετιζόµενα µε τις 
τεχνολογικές και τις θετικές επιστήµες και τις εξελίξεις στη δοµή της απασχόλησης 
και στην αγορά εργασίας. Μας επιτρέπει να υποθέσουµε ότι µεγάλος αριθµός γυ-
ναικών θα εξακολουθήσει και στο µέλλον να απασχολείται σε εργασίες µε χαµηλούς 
µισθούς, ανασφάλεια και µειωµένα οφέλη. Θα παραµείνουν λίγες οι οικονοµικά δρα-
στήριες και ανεξάρτητες επαγγελµατικά γυναίκες που θα απασχολούνται σε προνο-
µιούχα επαγγέλµατα, τα οποία προσφέρουν υλικά και συµβολικά οφέλη, προοπτικές 
καριέρας, αυξάνουν τις πιθανότητες να βελτιώσουν τις συνθήκες της προσωπικής 
του ζωής. Θα παραµείνουν, επίσης, λίγες οι γυναίκες που θα κατέχουν θέσεις ισχύ-
ος στα κέντρα λήψης αποφάσεων των µεγάλων οργανισµών και της πολιτικής ζωής. 

Η «τύχη», µε άλλα λόγια, θα εξακολουθήσει να είναι µε το µέρος των αν-
δρών…

ΒΙΒΛΙΟΓΡΑΦΙΑ

Arnot, M. M.E. David & G. Weiner (1999) Closing the Gender Gap: Post War Education 
and Social Change, Cambridge: Polity Press.

Brown, P. (1997) ‘Cultural Capital and Social Exclusion: Some Observations on Recent 
Trends in Education, Employment, and the Labour Market’ στο A. H. 

Halsey, H. Lauder, P. Brown and A. Stuart Wells, Education, Culture, Economy,  
Society, London: Oxford University Press, pp. 736-749.

Brown, P. & R. Scase (1994) Higher Education and Corporate Realities: Class, Culture 
and the Decline of Graduate Careers, London: UCL Press.

Δεληγιάννη, Β. και Σ. Ζιώγου (επ.) (1999), Εκπαίδευση και Φύλο. Ιστορική διάσταση 
και σύγχρονος προβληµατισµός, Θεσσαλονίκη: Εκδόσεις Βάνιας.

Lauder, H. (2001) ‘Innovation, Skill Diffusion, and Social Exclusion’ στο P. Brown, A. 
Green & H. Lauder, Globalization, Competitiveness, and Skill Formation, Oxford: 
Oxford University Press, p. 166.

Leathwood, C. και Ρ. ‘O Connel (2003) ‘It’s a struggle: the construction of the ‘new’  
student’ in higher education’ Journal Education Policy, 18, 597-615.

Mahony, P. & C. Zmroczek (eds) (1997) Class Matters. ‘Working Class’ Women’s.  
Perspectives on Social Class, London: Taylor & Francis.

Μαραγκουδάκη, Ε. (2002) ‘Ο παράγοντας Φύλο στη Δευτεροβάθµια και Τριτοβάθµια  
Εκπαίδευση: όψεις συνέχειας και µεταβολής’ στο Β. Δεληγιάννη, Σ. Ζιώγου, Λ.  



126 127

Φρόση (επιµ.), Φύλο και Εκπαιδευτική Πραγµατικότητα στην Ελλάδα: Προωθώντας  
Παρεµβάσεις για την Ισότητα των Φύλων στο Ελληνικό Εκπαιδευτικό Σύστηµα,  
Αθήνα: ΚΕΘΙ (αδηµοσίευτη µελέτη).

Power, S., T. Edwards, G. Whitty, V. Wigfall (2003) Education and Middle Class,  
Buckingham-Philadelphia, Open University Press.

Reay, D., M.E. David & S. Ball (2005) Degrees of Choice. Social class, race and  
gender in higher education, Stoke on Trent, UK and Sterling, USA: Trentham  
Books.

Σιάνου – Κύργιου, Ε. (2006) Εκπαίδευση και Κοινωνικές Ανισότητες. Η µετάβαση 
από  τη Δευτεροβάθµια στην Ανώτατη Εκπαίδευση (1997-2004), Αθήνα: Με-
ταίχµιο.

Στρατηγάκη Μ. (2003) «Πολιτικές για την ισότητα των φύλων στην Ευρωπαϊκή Ένω-
ση. Συµπτώσεις και αντιφάσεις στην πορεία της Ευρωπαϊκής Ενοποίησης», στο 
Ρ. Παναγιωτοπούλου, Σ. Κονιόρδος και Λ. Μαράτου - Αλιπράντη (επιµ), Παγκο-
σµιοποίηση και Σύγχρονη Κοινωνία, εκδόσεις ΕΚΚΕ. 

ΥΠΕΠΘ (2001) Αντιµετώπιση του χάσµατος δεξιοτήτων στην πληροφορική και τις 
τεχνολογίες. Δράσεις για την τριτοβάθµια εκπαίδευση. Επιτροπή στρατηγικής 
για την πληροφορική στην Εκπαίδευση. Εισήγηση Νο 1, 

http://www.ebusinessforum.gr/content/downloads/YPEPTH-XasmaDexiothtwn-
ProgPlhroforikhs.pdf 



126 127

Το σχολείο «χτίστης και χαλαστής» του στερεότυπου του φύλου

Φρειδερίκου Αλ. / Φολερού Φ.∗

Το άρθρο που ακολουθεί επικεντρώνεται αφενός στους διαφορετικούς τρόπους 
µε τους οποίους αγόρια και κορίτσια εκδηλώνουν την ταυτότητα του φύλου τους παί-
ζοντας στην αυλή του Δηµοτικού Σχολείου, και αφετέρου στον τρόπο µε τον οποίο 
το σχολείο διαχειρίζεται αυτή τη διαφορετικότητα. Παράλληλα παρουσιάζεται ένα 
παράδειγµα ανατρεπτικού χειρισµού αυτής της διαφορετικότητας όπως το καταγρά-
ψαµε στο πλαίσιο της διδακτικής πράξης. 

Το άρθρο στο µεγαλύτερο µέρος του αντλεί από το υλικό του βιβλίου Τα κορί-
τσια παίζουν (Φρειδερίκου & Φολερού 2004), το οποίο µελετά πώς εκφράζονται οι 
κοινωνικοί ρόλοι των φύλων στο παιχνίδι µαθητριών και µαθητών στο Δηµοτικό Σχο-
λείο. Η έρευνα πραγµατοποιήθηκε επί δύο σχολικές χρονιές (1997-99) σε δηµόσια 
δηµοτικά σχολεία της Αττικής, σε παιδιά 8-11 ετών, µε την τεχνική της επιτόπιας 
παρατήρησης, κατά τη διάρκεια του διαλείµµατος.

Η έννοια του κοινωνικού φύλου

Το κίνηµα χειραφέτησης των γυναικών σχετίζεται µε θεωρητικές προσεγγίσεις 
οι απαρχές των οποίων ανιχνεύονται στα τέλη της δεκαετίας του 1990. Τότε αρχί-
ζει η ανάλυση του ως τότε αδιερεύνητου γυναικείου κόσµου, που τόσο άλλαξε την 
προοπτική υπό την οποία προσεγγίζονται τα φαινόµενα στο χώρο της κοινωνίας και 
των επιστηµών. Οι παραδοσιακές ταξινοµήσεις αντιµετωπίζουν τα δύο φύλα άνισα, 
εξαιτίας της βιολογικής τους διαφοράς. Έκτοτε όµως το «βιολογικό φύλο» (sex) 
χάνει όλο και περισσότερο την αυτονόητη αξία του ως ερµηνευτικό εργαλείο. Η 
νέα προσέγγιση του φύλου παραµερίζει τα βιολογικά και εστιάζει στα πολιτισµικά 
δεδοµένα για να αποδώσει την ιστορική και κοινωνική διάσταση στη «γυναικεία» 
και στην «ανδρική» συµπεριφορά. Έτσι προκύπτει η έννοια του «κοινωνικού φύλου» 

* Φρειδερίκου Αλεξάνδρα, Ερευνήτρια, Κοινωνιολόγος της Εκπαίδευσης
   Φολερού Φανή, Ερευνήτρια, Κοινωνιολόγος της Εκπαίδευσης. 



128 129

(gender, σε αντιδιαστολή προς το sex), η οποία ανοίγει ευρύτερο ερµηνευτικό πεδίο 
για την κατανόηση του κοινωνικού προσανατολισµού των φύλων. Εάν το βιολογικό 
φύλο καθορίζεται από τη φύση, ο «ανδρισµός» και η «θηλυκότητα» - οι τρόποι µε 
τους οποίους υπάρχει το κάθε φύλο χωριστά και σε σχέση µε το άλλο - αποτελούν 
κοινωνικές κατασκευές, οι οποίες καθορίζονται ιστορικά. 

Η νέα αυτή έννοια, δηλαδή το κοινωνικό φύλο ως αναλυτική κατηγορία, δίνει 
τη δυνατότητα να επιχειρηθούν νέες προσεγγίσεις των σχέσεων εξουσίας και 
αποκτά ιδιαίτερη σηµασία στις µελέτες για την κοινωνική επίδραση της έµφυ-
λης διαφοράς. Μέσα σ’ αυτό το πλαίσιο η ανάλυση της ασυµµετρίας των φύλων 
καταδεικνύει ότι η ιεράρχησή τους δεν έχει σχέση µε τη βιολογία ούτε είναι 
αναπόφευκτη. 

Η έννοια «κοινωνικό φύλο» - σήµερα τείνει να αποκαλείται απλώς «φύλο» 
(gender) - αποτυπώνεται και εκφράζεται στην ταυτότητα κοριτσιών και αγοριών, αν-
δρών και γυναικών. Η ταυτότητα του φύλου, η σταθερότερη από όλες τις ταυτότητες 
και ίσως η σηµαντικότερη απ’ όλες τις κατηγορίες στις οποίες το παιδί κατατάσσει 
τον εαυτό του, συγκροτείται από νωρίς. Πρόκειται για µια διαδικασία κοινωνικοποίη-
σης, την οποία διεκπεραιώνουν πρωτίστως, συνειδητά και ασύνειδα ως κατ’ εξοχήν 
πολιτισµικοί διαµεσολαβητές, οι γονείς, το ευρύτερο κοινωνικό περιβάλλον και το 
σχολείο, µε συγκεκριµένες πρακτικές ασύµµετρης διαπαιδαγώγησης, που παράγει 
διαφοροποιηµένες ταυτότητες. Εκεί συνδέονται τα βιολογικά χαρακτηριστικά µε στε-
ρεοτυπικές συµπεριφορές του φύλου – και αντιστρόφως – και χτίζεται µε βάση αυτή 
η έννοια του «ανήκειν» του προσώπου στην έµφυλη συλλογικότητά του.

Η έµφυλη αυτή ταυτότητα διαµορφώνεται ως ωρίµανση εν χρόνω, ως ίζηµα από 
αλλεπάλληλες προσχώσεις µιας διαλεκτικής διαδικασίας εισροών από το περιβάλ-
λον και απαντητικών αντιδράσεων από το υποκείµενο. Τι αναµένεται από ένα αγόρι 
ή ένα κορίτσι να εκφράσει µε τη γλώσσα, µε το σώµα ή τη συµπεριφορά του είναι 
µέρος ενός προγενέστερού του κώδικα που αποτελεί κοινωνικό κεκτηµένο και µε-
ταβιβάζεται στην ταυτότητά του. Αυτή η διαφοροποίηση στις ταυτότητες δεν εσωτε-
ρικεύεται παρατακτικά (ως «διαφορετικός» – «διαφορετική») αλλά υποτακτικά (ως 
«ανεξάρτητος» – «εξαρτηµένη»). Η ταυτότητα των αγοριών σχηµατίζεται µε σηµεία 
αναφοράς την καριέρα και τον προσανατολισµό προς την κοινωνία (δηµόσιο βίο), 
ενώ η ταυτότητα των κοριτσιών µε αναφορά στην οικογένεια και τον ιδιωτικό χώρο 
(Παπαταξιάρχης & Παραδέλλης 1992).

Παρά την κατανόηση του κοινωνικού φύλου (gender) ως βασικό στοιχείο ανάλυ-
σης, τη σταδιακή επικράτηση της έννοιάς του και την ιδεολογική και θεσµική πρόοδο 
που έχει επιτευχθεί σχετικά, αγόρια και κορίτσια µαθαίνουν ακόµη και σήµερα να 
αξιολογούν τους ρόλους και τις συµπεριφορές τους εγγράφοντας στην ταυτότητά 
τους εν τέλει την κοινωνική τους αξιολόγηση ως βιολογική διαφοροποίηση. Η υπο-
κειµενικότητα λοιπόν των παιδιών, ο ψυχισµός τους, η διάνοιά τους, η σωµατική τους 
έκφραση εξακολουθούν να επηρεάζονται από αµάλγαµα αξιών και δεοντολογιών 
σύµφωνα µε την παραδοσιακή ιεράρχηση των φύλων. 



128 129

Το κοινωνικό φύλο στο σχολείο 

Τις τελευταίες δεκαετίες ο χώρος της εκπαίδευσης αποτελεί για την κοινωνι-
ολογία κυρίαρχο θεσµικό πεδίο όπου µελετάται η συµβολική κατασκευή του φύλου. 
Υπό το πρίσµα αυτό έχει δηµοσιευθεί πλήθος εργασιών, τόσο θεωρητικών όσο και 
σε επίπεδο εµπειρικής έρευνας κατά κανόνα από γυναίκες αγγλοσαξονικής προ-
έλευσης, οι οποίες τονίζουν ότι το σχολείο, ακόµη και στην εποχή µας, συµβάλλει 
σηµαντικά στη διατήρηση των στερεοτύπων που αφορούν τη θηλυκότητα και τον 
ανδρισµό. (Sutherland 1981, Stanworth 1983, Αrnot 1986, Delamont 1990).

Η προσέγγιση και η διδασκαλία των γνωστικών του αντικειµένων παράγεται µέσα 
σ’ ένα εννοιολογικό περιβάλλον όπου οι άνδρες ασκούν πραγµατική ή συµβολική 
εξουσία στις γυναίκες (Spender 1985, Abbott & Wallace 1990). Τα κριτήρια για την 
αξιολόγηση της γνώσης και για τα σχολικά βιβλία εξακολουθούν να διαµορφώνονται 
σύµφωνα µε την παραδοσιακή ιεράρχηση των φύλων, κυρίως επειδή η έρευνα του 
χώρου αυτού από τη σκοπιά του φύλου είναι σχετικά πρόσφατη. Όλο το ιδεολογικό 
περιεχόµενο της εκπαίδευσης είναι διαποτισµένο από τις «ανδρικές» ποιότητες της 
ευθύτητας, της ικανότητας, της υπευθυνότητας, της επάρκειας, ενώ αντιδιαµετρικά 
σηµειώνεται το θετικό και αρνητικό πρόσωπο της γυναικείας καρτερικότητας, της 
ευγένειας, της παθητικότητας, αλλά και των ακραίων εκδηλώσεων πάθους που τρο-
φοδοτούνται από τη «φυσική αδυναµία» του φύλου. Δεν υπάρχει περιοχή της σχολι-
κής γνώσης και δράσης που να µην είναι εκτεθειµένη στην ασυµµετρία των φύλων. 
Όλη η εκπαιδευτική διαδικασία διατρέχεται απ’ αυτήν. Στο επίπεδο της γλώσσας, 
της λογοτεχνίας αλλά ακόµα και των θετικών µαθηµάτων, αντιθετικές δυάδες αρσε-
νικού - θηλυκού υφέρπουν στη διδασκαλία. Πάνω σε πλήθος έµφυλες συµβολικές 
αντιθέσεις χτίζεται στο σχολείο η ιδεολογία της διαφοράς, που εδραιώνει και την 
ιεράρχηση ανώτερος - κατώτερη (Delamont, ό.π.).

Όσον αφορά στο σχολικό θεσµό στην Ελλάδα, οι περιορισµένες σε αριθµό 
έρευνες υπό τη σκοπιά του φύλου δείχνουν ότι τα κορίτσια και τα αγόρια δεν αντι-
µετωπίζονται ως κοινωνικά ισότιµες προσωπικότητες.1 Η παραδοσιακή ιδεολογία 
της «ανδροκεντρικής» παραγωγής γνωστικών και κοινωνικών µοντέλων παραµένει 
ισχυρή και γερά ριζωµένη και στην ελληνική εκπαίδευση, µεταφέροντας στερεοτυ-
πικές αναπαραστάσεις των φύλων στην καθηµερινή σχολική πράξη. Η ανάλυση του 
περιεχοµένου των αναγνωστικών του δηµοτικού έχει δείξει ότι τα κείµενα που ανα-
φέρονται στα κορίτσια ανταποκρίνονται απολύτως στις αξιολογικές προδιαγραφές 
της πατριαρχικής αντίληψης για το φύλο τους (Φραγκουδάκη 1979, Νίλσεν 1980, 
Δεληγιάννη & Ζιώγου 1993, Φρειδερίκου 1995). Με τις διακρίσεις που υποβάλλει το 

1. Στο θεσµικό πλαίσιο που διέπει τη λειτουργία του Δηµοτικού Σχολείου διατυπώνεται η 
ανάγκη να απαλειφθούν οι διακρίσεις ανάµεσα στα φύλα. Σκοπός της πρωτοβάθµιας και της 
δευτεροβάθµιας εκπαίδευσης ορίζεται η ολοκλήρωση της προσωπικότητας των µαθητών 
«ανεξάρτητα από φύλο και καταγωγή» (Ν. 1566/85).



130 131

περιεχόµενο της εκπαίδευσης, καθορίζοντας ποιότητες κατά φύλο, αναπαράγει την 
ιεράρχηση στην ταυτότητα των µαθητριών και των µαθητών.

Στις αίθουσες διδασκαλίας των ελληνικών δηµοτικών σχολείων φαίνεται ότι 
τα παραδοσιακά σχήµατα είναι ανθεκτικά τόσο στις αντιλήψεις που καθορίζουν 
τις σχέσεις δασκάλων-µαθητών και µαθητριών στην τάξη, όσο και στις προσδοκίες 
των δασκάλων από το φύλο των παιδιών, στις συµπεριφορές που έµµεσα αυτοί ενι-
σχύουν, στους τοµείς ενδιαφερόντων που ενθαρρύνουν. Διαφορετικές κατά φύλα 
συµπεριφορές που σχετίζονται µε τη διδακτική πράξη εκδηλώνονται και θεωρούνται 
«φυσικές» µέσα στις σχολικές τάξεις: τα αγόρια εκφράζονται πιο ελεύθερα, διακό-
πτουν το µάθηµα, διατυπώνουν αντιρρήσεις και συχνά µονοπωλούν το λόγο. Αυτό 
γίνεται ανεκτό κι από τους δασκάλους και των δύο φύλων (Αλτάνη 1993).

Το κοινωνικό φύλο στο παιχνίδι 

Η αυλή του Δηµοτικού Σχολείου αναδεικνύεται τόπος ιδιαίτερα αποκαλυπτικός 
των διαδικασιών που συγκροτούν ψυχοκοινωνικά την ταυτότητα των µαθητών. Κυρί-
ως διότι στην αυλή, παρά τον έλεγχο της επιτήρησης που υφίστανται τα παιδιά κατά 
τη διάρκεια του διαλείµµατος, µπορούν παίζοντας να εκφράζονται µε µεγαλύτερη 
ελευθερία απ’ ό,τι στη σχολική τάξη. 

Τα κορίτσια και τα αγόρια των 6-12 ετών αρθρώνουν παίζοντας τον δικό τους 
λόγο και διαχειρίζονται µε τρόπους χαρακτηριστικούς του φύλου τις απαιτήσεις και τις 
προσδοκίες του συστήµατος. Με την έννοια αυτή το παιχνίδι στην αυλή του σχολείου 
δείχνει µε ποιον τρόπο κορίτσια και αγόρια έχουν εσωτερικεύσει από το σχολείο και το 
περιβάλλον τους διαφορετικούς κοινωνικούς ρόλους που απαιτούνται και αναµένονται 
για το κάθε φύλο. Δείχνει πώς, την ώρα του διαλείµµατος εκδηλώνουν συµπεριφορές, 
ενδιαφέροντα και προκαταλήψεις τυπικές του κάθε φύλου χωριστά και πώς σχηµατί-
ζουν, παίζοντας, το ατοµικό αίσθηµα ότι ανήκουν στην αρσενική ή θηλυκή κατηγορία 
του φύλου, η οποία αποτελεί το βασικότερο στοιχείο της ταυτότητάς τους. 

Πριν προχωρήσουµε, πρέπει να σηµειώσουµε ότι η έρευνα πεδίου στο χώρο 
του σχολείου επανειληµµένα έχει διαπιστώσει ότι τα παιδιά χωρίζονται κατά φύλα, 
όταν παίζουν στην αυλή. Οι οµόφυλες συγκεντρώσεις στο παιχνίδι αποκαλούνται 
φαινόµενο «οικουµενικό» και «σταθερό», το οποίο εντοπίζεται ιδιαίτερα σε παιδιά 
ίδιας ηλικίας παρά σε παιδιά διαφορετικών ηλικιών. Με τους συνοµηλίκους και τις 
συνοµήλικες τα παιδιά µοιράζονται ασφαλέστερα τα χαρακτηριστικά του φύλου 
και τις προτιµήσεις τους, ώστε µέσα από την οµοιότητα να προσδιορίζουν και να 
επιβεβαιώνουν την ταυτότητά τους. Στο παιχνίδι της σχολικής αυλής ο κατά φύλο 
διαχωρισµός αφορµάται από διεργασίες µη συνειδητές µέσα στο πλέγµα των κοι-
νωνικών και πολιτισµικών καταναγκασµών, και όχι από ανατοµικές ή βιολογικές 
αναγκαιότητες και προσδιορισµούς (Μaccoby & Jacklin 1987). Το αµιγές των φύλων 
στο παιχνίδι οφείλεται επίσης στο αυστηρότερο περιβάλλον του σχολικού χώρου, 



130 131

όπου το «άδηλο αναλυτικό πρόγραµµα»2 Επιβάλλει ισχυρές διακρίσεις στα φύλα. 
Επιβάλλει επίσης την τυπική κατάταξη των παιδιών σε ηλικίες, τη διαρκή παρουσία 
της εξουσίας και στη διαρκή αξιολόγηση της συµπεριφοράς µαθητών και µαθητριών 
(Whiting & Edwards 1988, Dinnerstein 1977, Johnson 1988, Vaughan, Colvin, Azria, 
Caya, & Krzysik 2001). 

Ο έµφυλος διαχωρισµός ισχύει πάντοτε στο παιχνίδι της αυλής του σχολείου, 
ενώ σε άλλα περιβάλλοντα, όπως η γειτονιά και το σπίτι, παρατηρούνται και εξαι-
ρέσεις (βλ. τη µελέτη της Κλειώς Γκουγκουλή (2004) για τις σχέσεις αγοριών και 
κοριτσιών στην κοινότητα της Παλαιάς Φώκαιας Αττικής). 

Έµφυλη χωροταξία

Aς εστιάσουµε λοιπόν τώρα στις οµόφυλες συγκεντρώσεις των παιδιών την 
ώρα του διαλείµµατος στη σχολική αυλή, εκεί όπου πραγµατοποιήσαµε κι εµείς την 
παρατήρησή µας.

Ο χώρος οριοθετείται από τα αγόρια, που διεκδικούν ως περιοχή του παιχνιδιού 
τους το κέντρο. Συχνά, εξάλλου, η ίδια η αρχιτεκτονική του αύλειου χώρου, µε την 
µπασκέτα σε περίοπτη θέση, προδιαγράφει την «αρσενική» χρήση του. Η κατάκτηση 
του κέντρου της αυλής από τα αγόρια είναι διαδικασία γρήγορη, αυθαίρετη και σχε-
δόν φυσική. Η περιχαράκωσή του γίνεται µε αντικείµενα αλλά και µε φαντασιακές 
οριοθετήσεις, ενώ περιφρουρείται µε επιθετικές συµπεριφορές, που κατά κύριο 
λόγο αποσκοπούν στον αποκλεισµό των κοριτσιών: σύνορα νοητά ή σηµειωµένα 
µε πουλόβερ και τσάντες στο έδαφος δηλώνουν απαγόρευση διέλευσης για τα 
κορίτσια. Κύκλοι µε κιµωλία σηµατοδοτούν τα φαντασιακά δεσµωτήρια, όπου θα 
εγκλειστεί η ανεπιθύµητη που θα τολµήσει να πλησιάσει το κέντρο. Η προσπάθεια 
των αγοριών να αποκλείσουν τα κορίτσια από τα παιχνίδια του κέντρου, κυρίως 
το ποδόσφαιρο, είναι συνεχής και επίµονη. Τα αγόρια διεκδικούν την εστία τους 
µε πείσµα. Καταγράψαµε διάφορες µεθόδους αποποµπής των κοριτσιών από το 
παιχνίδι που εκτυλίσσεται εκεί. Η συνηθέστερη είναι τα αγόρια να µονοπωλούν µε 
επιδεξιότητα τη µπάλα, στέλνοντάς την από παίκτη σε παίκτη, αποκλείοντας έτσι τα 
κορίτσια, τα οποία αποθαρρύνονται και αποχωρούν. Άλλοτε, τα αγόρια καταφεύγουν 
στην υποτίµηση και τον εµπαιγµό ή την ειρωνεία: «Τι θέλεις εδώ, αφού έχεις µεσά-
νυχτα από µπάλα;», «Διώξτε το ανώµαλο».

Οι αντιπαραθέσεις των φύλων για τη χρήση του χώρου (εκατέρωθεν σφοδρές 
και επίµονες), όσο περιορίζονται σε λεκτικό επίπεδο, έχουν συνήθως «ισόπαλη» 
έκβαση. Κάποτε όµως εξελίσσονται σε βίαιες σωµατικές συµπλοκές, µε σπρωξιές, 
κλωτσιές και µπουνιές, οι οποίες σχεδόν πάντα οδηγούν τα κορίτσια σε υποχώρηση.

2. Άδηλο πρόγραµµα: µη καταγεγραµµένη, ωστόσο αναµενόµενη και δεσµευτική συµπεριφορά 
µέσα στο σχολείο.



132 133

Τα αγόρια εξωθούν τις αντίπαλες στο περιθώριο της αυλής, «αποδεικνύοντας» την 
«αδυναµία» τους να αντεπεξέλθουν στη σωµατική βία, και έτσι κατορθώνουν να παρα-
µένουν κυρίαρχοι του κέντρου. Με την επιβολή της δύναµής τους, εγκαθίστανται στο 
χώρο που παρέχει τις προϋποθέσεις για ελεύθερη δράση, εκεί που τους κατευθύνει η 
επιθυµία τους, δηλαδή στο κέντρο της αυλής. Τα κορίτσια υποχωρούν και αναγκάζονται 
να στριµώχνονται στα άκρα της, περιορίζοντας το χώρο της δράσης τους. Η περιφέρεια 
αντιστοιχεί στο στενό πλαίσιο ελευθερίας όπου εξωθούνται τα κορίτσια. Κατ’ αυτή την 
έννοια το κέντρο και η περιφέρεια παρέχουν µια τοπογραφική αποτύπωση της αντιπα-
λότητας των φύλων, αποτύπωση η οποία µεταφέρεται και στις κοινωνικές σχέσεις. Τα 
πουλόβερ, που οριοθετούν τα τέρµατα, σηµειώνουν τον κεντρικό χώρο ως «φυσικό» 
και ορατό σε όλους και σε όλες. Είναι λανθάνον σύµβολο της αυτονοµίας των αγοριών 
από τη µια µεριά και του περιορισµού των κοριτσιών από την άλλη. Τέτοια λανθάνοντα 
σύµβολα, διαφεύγουν της προσοχής και διατηρούν την ισχύ τους µέσα στο σχολείο. 

Την ώρα του παιχνιδιού ακούει κανείς µαθήτριες και µαθητές να χρησιµοποιούν 
διαφορετικούς όρους για τις συγκεντρώσεις τους. Αναφέρονται συστηµατικά στον όρο 
«οµάδα» για τις συγκεντρώσεις των αγοριών και «παρέα» για εκείνες των κοριτσιών. 

Διαπιστώσαµε γρήγορα ότι η «οµάδα» είναι εµφανώς περισσότερο κινητική από 
την «παρέα». Τα αγόρια παίζουν ποδόσφαιρο και µπάσκετ ή τρέχουν αδιάκοπα και 
µε ένταση. Κοκκινίζουν, ιδρώνουν, λαχανιάζουν. Διασχίζουν τρέχοντας όλο το µήκος 
και το πλάτος της αυλής. Περνούν µε ελιγµούς και ποδοβολητά µέσα από τις παρέες 
των κοριτσιών. Εκφράζουν φωναχτά και άµεσα τις φαντασιακές ταυτίσεις τους: «Είµαι 
τούρµπο», «Πετάω σα Φάντοµ», «Είµαι Πόρσε», ποικίλες φαντασιακές προβολές που 
συστοιχούν µε τη φύση του παιχνιδιού και την αρρενωπότητα, όπως συµβολίζεται στις 
παραδοσιακές αναπαραστάσεις του φύλου τους. Τους ελκύουν ιδιαίτερα οι χώροι που 
το σχολείο απαγορεύει. Σκαρφαλώνουν πάνω σε πεζούλια και σε κάγκελα. Παραβι-
άζουν τις πόρτες στις τουαλέτες, βρέχουν ο ένας τον άλλο µε το νερό στις βρύσες 
και ανταγωνίζονται στις σκάλες ποιος θα πηδήσει τα πιο πολλά σκαλιά. Επιχειρούν το 
«δύσκολο» και το «απαγορευµένο», όπως αφηγούνται οι δάσκαλοι και οι δασκάλες. 
Τους βλέπουµε να διεκδικούν µεγαλύτερο ζωτικό χώρο στο παιχνίδι για να διατηρούν 
καθώς τρέχουν σωµατική απόσταση από τον συµπαίκτη τους, εκτός όταν, µαλώνοντας, 
έρχονται στα χέρια. Γενικά τα αγόρια δίνουν την εντύπωση ότι κινούνται αυτόνοµα και 
ότι προβάλλουν την ατοµικότητά τους, ακόµη και όταν συγκροτούν οµάδες. Φαίνονται 
συνεπείς µε τα στερεότυπα που καθορίζουν την εκκολαπτόµενη αρρενωπότητά τους.

Η «οµάδα» των αγοριών αποτελεί µια σαφή και επιδεικτικά προβεβληµένη 
συσπείρωση. Συγκροτείται µε αναφορά σε καθορισµένη κάθε φορά δραστηριότητα, 
επιδίωξη ή στόχο και µε κριτήριο την ικανότητα ή την επίδοση των µελών της σε 
συγκεκριµένα παιχνίδια («Πάρε το Γιώργο που παίζει καλά», «Δεν τρέχεις, δεν 
παίζεις», «Φέρε τον Μάνθο στο µπάσκετ που είναι ψηλός»). Ο αριθµός των µελών 
της οµάδας προσδιορίζεται από τους ίδιους τους κανόνες του παιχνιδιού. Αφού δο-
κιµαστεί στην πράξη, η οµάδα συχνά παγιώνεται και διαρκεί στο χρόνο. Η συνοχή της 
στηρίζεται κυρίως στην κοινή επιδίωξη, δηλαδή τη νίκη επί των αντιπάλων.



132 133

Η παρατήρηση έδειξε ότι οι δραστηριότητες της οµάδας συνήθως συντονίζο-
νται και ελέγχονται από ένα συγκεκριµένο αγόρι, τον αρχηγό της, που έχει και την 
αποφασιστική επιλογή και ως προς το ποιοι θα συµµετάσχουν και ως προς το ποιοι 
κανόνες θα ισχύσουν στο παιχνίδι. Μερικές φορές, ο αρχηγός επιτρέπει υπέρβαση 
του θεσµοθετηµένου αριθµού των παικτών, για να χωρέσει και άλλους, κυρίως 
φίλους ή µαθητές άλλων τάξεων µε ιδιαίτερες δεξιότητες. Την αρµοδιότητα αυτή 
κρατά αποκλειστικά για τον εαυτό του. («Εγώ κανονίζω ποιοι παίζουν»). Ο αρχηγός 
απαιτεί και χαίρει υπακοής, αλλά και µπορεί να χάσει την ισχύ του αν µεταβληθούν 
κάποιες παράµετροι, όπως λ.χ. αν αναδειχθεί ένα άλλο αγόρι ικανότερος παίκτης. 
Τα αγόρια είναι άτεγκτα όσον αφορά στην έµφυλη καθαρότητα του παιχνιδιού τους 
και δείχνουν επικριτική στάση προς τον συµµαθητή τους που τυχόν προτείνει να 
παίξει µε την οµάδα ένα κορίτσι.

Η πιο προσφιλής δραστηριότητα της οµάδας είναι το οργανωµένο παιχνίδι και 
συγκεκριµένα το ποδόσφαιρο και το µπάσκετ. Κατά τη διάρκεια του παιχνιδιού τα 
µέλη της επιδεικνύουν αλληλεγγύη και συλλογικό πνεύµα, αλλά και τάσεις αυτοπρο-
βολής και επικράτησης. Η διάθεση που ενώνει τα αγόρια είναι εµφανώς αµοιβαία 
συντροφική αλλά διατηρεί συναισθηµατική ουδετερότητα µε εξαίρεση τους πανηγυ-
ρισµούς για τις εύστοχες ενέργειες. Τότε τα αγόρια επιδοκιµάζουν µε πάθος τις κα-
λές επιδόσεις, παροτρύνουν τους συµπαίκτες τους να προβάλουν τη δύναµη και τις 
δεξιότητές τους, αλλά και ενθουσιάζονται µε τις προσωπικές τους επιτυχίες. Όταν 
προκύπτει νέο παιχνίδι, του οποίου οι απαιτήσεις υπαγορεύουν νέους συνδυασµούς 
παικτών, δεν δεσµεύονται υποχρεωτικά από τις υπάρχουσες φιλικές σχέσεις. 

Ο γλωσσικός κώδικας που χρησιµοποιεί η οµάδα διαφοροποιείται ανάλογα µε 
τον αποδέκτη. Ως προς τους συµπαίκτες, χρησιµοποιείται ένα εγκωµιαστικό λεξι-
λόγιο («Έσκισες», «Είσαι φίνος, ρε τούρµπο!»), το οποίο αίρει τον αποδέκτη του 
πάνω από συγκρίσεις. Ως προς τις άλλες οµάδες αγοριών, η διατύπωση µπορεί να 
είναι είτε ανταγωνιστική και επιθετική είτε υποτιµητική και περιφρονητική («Θα σας 
σκίσουµε», «Θα φάτε χώµα», «Δεν µετράτε»). Προς τα κορίτσια, οι προσφωνήσεις 
τους είναι απορριπτικές, σκωπτικές, συχνά σεξιστικές: («Εξαφανίσου», «Δεν αξίζεις 
µία», «Θα σου τραβήξω το βρακί», «Σκέτη µπουτίκ είσαι»). 

Τα αγόρια εκδηλώνουν δυνατά και άµεσα τόσο τις µεταξύ τους αντιθέσεις όσο κι 
εκείνες µε τα κορίτσια ή τις τυχόν διαφωνίες τους µε τους δασκάλους ή επιτηρητές 
του παιχνιδιού. Με επιθετικότητα ή προκλητικότητα, δοκιµάζουν τις δυνάµεις τους 
σ’ ένα είδος αναµέτρησης µε το θεσµό3 ο οποίος απαγορεύει εκδηλώσεις βίας. 

3. Η συµπεριφορά αυτή φαίνεται να εξυπηρετεί και άλλες ανάγκες. Όπως τονίζει η Elizabeth 
Badinter (1994), “Οι κάθε είδους οµάδες, συµµορίες και παρέες των προέφηβων αγοριών 
δεν εκφράζουν τόσο ένα ένστικτο µαζικής συµπεριφοράς, µια ιδιότητα του φύλου τους, όσο 
την ανάγκη αποκοπής τους από τη γυναικεία οικογενειακή κουλτούρα, προκειµένου να δη-
µιουργήσουν µιαν άλλη, ανδρική. Με τους οµοφύλους του ο προέφηβος κερδίζει τα γαλόνια 
του αρσενικού” (σ. 124-125). 



134 135

Η αντίφαση όµως της θεσµικής απαγόρευσης της βίας, αφενός, και του στερεοτύ-
που της «ανάγκης των αγοριών για εκτόνωση», όπως συχνά αναφέρεται από τους 
δασκάλους και τις δασκάλες, καθιστά ανεκτή την επιθετικότητα µέσα στο πλαίσιο 
του παιχνιδιού τους.

Συνοπτικά, από το πεδίο των παρατηρήσεών µας διακρίναµε δύο άξονες, πάνω 
στους οποίους συγκροτείται η ψυχοκοινωνική ταυτότητα των αγοριών. Ο πρώτος 
αφορά τους οµοφύλους και ο δεύτερος τη σχέση µε τα κορίτσια. Στις σχέσεις µε 
τους οµοφύλους, εντοπίζεται ανταγωνιστικότητα, οργάνωση, οµαδικότητα, καθορι-
σµός των στόχων και επιδίωξη της επιτυχίας, παράλληλα µε τη φιλία, την αλληλεγ-
γύη και το οµαδικό πνεύµα. Στις σχέσεις µε το άλλο φύλο, εντοπίζεται ανθεκτική η 
παραδοσιακή νοοτροπία και εκφράζεται σταθερά το γεγονός ότι η ασυµµετρία-ανι-
σότητα εσωτερικεύεται ως συστατικό αρρενωπότητας. 

Απέναντι σ’ αυτές τις συµπεριφορές των αγοριών, τα κορίτσια διαφοροποιού-
νται, τουλάχιστον στα σηµεία. Οι συνδυασµοί των κοριτσιών παρουσιάζουν µεγαλύτε-
ρη σταθερότητα σε σχέση µε εκείνους των αγοριών, που τείνουν να συγκροτούνται 
αλλά και να διαλύονται πιο εύκολα. Διαπιστώνουµε ότι οι µικρές παρέες των κορι-
τσιών διαρκούν στο χρόνο και η σύνθεσή τους παραµένει αµετάβλητη. Οι παρατηρή-
σεις αυτές επιβεβαιώνονται στο χώρο του σχολείου. Όπως αφηγούνται δάσκαλοι και 
δασκάλες, οι παρέες αυτές σχηµατίζονται στο νηπιαγωγείο και διατηρούνται σχεδόν 
πάντα έως το τέλος του δηµοτικού. 

Βλέπουµε τα κορίτσια να παραµένουν στην περιφέρεια της αυλής, ενώ όταν 
αποφασίζουν να τη διασχίσουν, το κάνουν κατά τρόπο συντεταγµένο: κινούνται πα-
ραµένοντας η µία κοντά στην άλλη. Σταµατούν για να συζητήσουν ή να ασχοληθούν 
µε ήπιες δράσεις, κάνουν βόλτες δυο-δυο ή τρεις-τρεις συντροφικά, συνήθως πια-
σµένες χέρι-χέρι ή αγκαλιασµένες. 

Σε σχέση µε τα αγόρια, διαχειρίζονται ένα πλεονέκτηµα: ξέρουν τους κανόνες 
των οµαδικών παιχνιδιών και συχνά παίζουν και παιχνίδια των αγοριών. Αντίθετα, τα 
αγόρια αποκλείουν τα παιχνίδι των κοριτσιών: «Δεν ξέρω τι παιχνίδι είναι οι ‘ψείρες’. 
Αν παίξω αυτή την αηδία, µετά οι άλλοι θα µε λένε ψειρούλα».

Τα κορίτσια για τα δικά τους παιχνίδια χρησιµοποιούν τον όρο «παρέα». Η χρήση 
του όρου «οµάδα» συνδέεται µε συγκεκριµένες ποιότητες παιχνιδιού (κανόνες, 
ανταγωνιστικότητα, νίκη-ήττα). Λένε «οµάδα» µόνο περιστασιακά, όταν θέλουν να 
αναφερθούν σε αθλήµατα ή παιχνίδια ανταγωνιστικού χαρακτήρα. «Κάναµε µια οµά-
δα για να παίξουµε µπάσκετ», «Ο κύριος µας χώρισε σε οµάδες». Ο όρος «παρέα» 
δηλώνει κάτι χαλαρό και οικείο. Χρησιµοποιείται για να φανερώσει αφενός τη σχέση 
µε τη φίλη («Είναι η κολλητή µου, η παρέα µου») ή τη συναναστροφή χωρίς συγκεκρι-
µένο στόχο («Κάνουµε παρέα») και αφετέρου την κουβέντα, το παιχνίδι και εν γένει 
τις δραστηριότητες κοριτσιών «µαζί». Συχνά συνοδεύεται από προσδιορισµούς που 
δείχνουν συναισθηµατική εγγύτητα («Η παρέα µας» «Είµαστε παρέα cool»).

Η παρέα συγκροτείται από «κολλητές» οµήλικες φίλες, δυάδες ή τριάδες ποτέ 
περισσότερες από τέσσερα κορίτσια µαζί, µε κύριο χαρακτηριστικό τη σταθερότητα 



134 135

του σχήµατος. Εάν λ.χ. στην αρχή του διαλείµµατος δούµε περισσότερα κορίτσια να 
συµµετέχουν στην παρέα που παίζει κυνηγητό, µετά από µερικά λεπτά ο αριθµός 
τους µπορεί να έχει διπλασιαστεί ή ελαττωθεί. Με το τέλος του παιχνιδιού, όµως, 
τα κορίτσια κατά κανόνα επανέρχονται στην κλειστή συλλογικότητα της δυάδας ή 
της τριάδας. 

Διαπιστώνουµε ότι οι µικρές παρέες των κοριτσιών διαρκούν στο χρόνο και η 
σύνθεσή τους παραµένει αµετάβλητη. Τα κορίτσια που διαµορφώνουν τις δυάδες 
ή τις τριάδες, δένονται µεταξύ τους µε σταθερούς δεσµούς φιλίας. Η σχέση των 
µελών γίνεται αµέσως εµφανής από τον τρόπο που κινούνται στο χώρο της αυλής. 
Κρατιούνται χέρι-χέρι, τρέχουν σε απόσταση αναπνοής µεταξύ τους, σταµατούν και 
ξεκινούν όλες µαζί, επιδιώκουν τη φυσική επαφή, συχνά αγκαλιάζονται, µιµούνται η 
µία τις κινήσεις και τις εκφράσεις της άλλης.

Συχνά, τα κορίτσια, όταν αναφέρονται σε κάποιο µέλος της παρέας τους, το 
συνοδεύουν από τη γενική του ονόµατος ενός ή περισσότερων από τα υπόλοιπα 
µέλη της: «Η Μιχαλίτσα της Ρένας και της Όλγας γελούσε στο µάθηµα», «Η κυρία 
έβαλε τον Πολύδωρα κοντά στη Μαρία της Μυρτώς», «Η Ελένη της Έφης είναι άρ-
ρωστη». Τέτοιες γενικές προσδιοριστικές της ιδιότητας, αφθονούν στις αφηγήσεις 
των µαθητριών και αποδεικνύουν ότι οι µικρές παρέες είναι αναγνωρίσιµες από το 
κοινωνικό τους περιβάλλον. 

Κάτω από τις πιο ποικιλόµορφες συνθήκες βρίσκουν αφορµές για παιχνίδια αυ-
τοσχέδια, στιγµιαία ή µικρής διάρκειας, που εναλλάσσονται µε τα ήδη γνωστά, όπως 
το «σχοινάκι», το «λάστιχο» ή το «κουτσό». Παίζουν σε κύκλους ή παρατάσσονται 
οι µεν απέναντι στις δε και επινοούν παιχνίδια µε µιµήσεις και λόγια («αγάλµατα», 
«λουλούδια»). Πολλά από αυτά δεν είναι σαφή, όπως εκείνα των αγοριών. Συνήθως 
ο αριθµός των κοριτσιών που συµµετέχουν σ’ ένα παιχνίδι της αυλής είναι πολύ 
µικρότερος από αυτόν των αγοριών για το ίδιο παιχνίδι. Είναι ζωτικής σηµασίας ότι 
τα κορίτσια παίζουν σε δυάδες και τριάδες, γιατί στη δυναµική των µικρών σχηµάτων 
αποφεύγεται η σύγκρουση και ο ανταγωνισµός, ενώ υπάρχει ισχυρή ανταπόκριση 
στις ατοµικές ανάγκες των µελών για την επιβίωση του σχήµατος. «Παίζουµε ακρι-
βώς το ίδιο», λένε δύο φίλες µε διαφορετική φυσική αντοχή που παίζουν σχοινάκι. 
«Εγώ πηδάω 100 και η Λένα 50», αφηγείται η ικανότερη, «Τα δικά της όµως τα 
µετράµε διπλά».

Τα κορίτσια πολύ συχνά µεταµορφώνουν το περιβάλλον της σχολικής αυλής και 
υιοθετούν διαφορετικές ταυτότητες. Έτσι δύο πλακάκια στην αυλή σηµαδεµένα µε 
κιµωλία µεταµορφώνονται σε «γραφείο», «τάξη», «καθιστικό», «µαγαζί» ή «σκηνή 
θεάτρου», και τα κορίτσια παίζουν τις «υπαλλήλους», τις «δασκάλες», τις «µα-
µάδες» τις «κοµµώτριες» ή τις «τραγουδίστριες». Οι ρόλοι αυτοί αναπαρίστανται 
πειστικά και αντικατοπτρίζουν συνήθως τις παραδοσιακές αντιλήψεις για τα φύλα. 
Επειδή όµως πρόκειται για παιχνίδια που στηρίζονται και στη φαντασία, προσφέρουν 
επιπλέον τη δυνατότητα ανατροπής των στερεοτύπων «Σήµερα δε θα της βάψω 
αλλά θα της κάψω τα µαλλιά».



136 137

Η ανατρεπτικότητα αυτή εκδηλώνεται και σε λιγότερο στερεοτυπικές ταυτίσεις, 
σε πολλά φαντασιακά παιχνίδια. Λ.χ. µια νεραντζιά στην αυλή µεταµορφώνεται σε 
«Όλυµπο» και επιτρέπει στα κορίτσια να διηγηθούν η µια στην άλλη δύσκολες συν-
θήκες αναρρίχησης, να µοιραστούν µεταξύ τους ρόλους θάρρους και να υπερβούν 
παραδοσιακές αναπαραστάσεις του φύλου. Ωστόσο, η «ορειβασία» στον Όλυµπο 
της νεραντζιάς επιβάλλει και κυριολεκτική αναρρίχηση, συνεπώς και παράβαση της 
απαγόρευσης του σχολείου: «σε κανένα παιδί δεν επιτρέπεται ν’ ανέβει σε δέντρο». 
Έτσι, η ήπια συµπεριφορά που προσδοκεί το περιβάλλον από τα κορίτσια υποχωρεί 
στις ίδιες τις αναθέσεις του παιχνιδιού τους. Τα κορίτσια αναµετρώνται µε το κοινω-
νικό τους περιβάλλον, εισδύουν στο χώρο των απαγορεύσεων και δοκιµάζουν για τη 
µελλοντική τους ταυτότητα ρόλους ενεργού υποκειµένου.

Τέλος, σε κάποια άλλα παιχνίδια τα ίδια τα κορίτσια ως «χώρες φτιαγµένες 
από νερό», ως «δάσος που απλώνεται όπου εκείνο θέλει», ως «πυρκαγιά που 
αναβοσβήνει» ή ακόµη ως «αστροναύτισσα που φέρνει δηλητήριο από τον Άρη» και 
«ολυµπιονίκης που αναµετρήθηκε µόνο µε γίγαντες», φεύγουν έξω από τα θεµατικά 
όρια του παιχνιδιού τους και µέσω της φαντασίας, προχωρούν ακόµη περισσότερο: 
αναπλάθουν τον κόσµο που τις περιβάλλει ορίζοντας, όπως εκείνες επιθυµούν, το 
φυσικό και το κοινωνικό. Ο πλήρης αυτός έλεγχος του περιεχοµένου του παιχνιδιού 
συνεπάγεται τη µέγιστη αποµάκρυνση από τους ρόλους που ανατίθενται παραδοσι-
ακά στα φύλα. 

Συνοπτικά, η παρατήρηση µας παραδίδει ότι τα κορίτσια υπάρχουν σε στενή δι-
απροσωπική σχέση «εν σχέσει» µε τις φίλες τους. Στην ταυτότητά τους εγγράφεται 
η συνύπαρξη και η φροντίδα της µιας για τις άλλες. Τόπο αυτής της συµπεριφοράς 
αποτελεί η παρέα. Μέσα στην ασφάλεια της παρέας αναλαµβάνουν ρόλους δύνα-
µης, επινοούν τρόπους ανατροπής των προσδοκιών του συστήµατος για παραδο-
σιακή συµπεριφορά ασκώντας την αµφισβήτηση των κοινωνικών περιορισµών και 
φαντασιώνονται ρόλους οι οποίοι, δυνάµει, θα εξισορροπήσουν την ασυµµετρία των 
φύλων.

Τα φύλα και οι δάσκαλοι

Επιχειρηµατολογήσαµε για τον ισχυρό ρόλο που παίζει το σχολείο στην παγίωση 
του κοινωνικού φύλου. Οι δάσκαλοι και οι δασκάλες σ’ αυτό το πλαίσιο αποτελούν 
υποχρεωτικά τον θεσµικό εκφραστή των απαιτήσεων του συστήµατος. Οι αφηγήσεις 
λοιπόν των δασκάλων ως προς τη στάση και τη συµπεριφορά τους απέναντι στα 
φύλα αποτέλεσαν πολύτιµο υλικό για την έρευνά µας.

Στις αφηγήσεις φάνηκε η βαθιά πεποίθηση των δασκάλων ότι αγόρια και κορίτσια 
έχουν διαφορετικά χαρακτηριστικά, τα οποία επιβάλλει η βιολογία, άρα και ανόµοιες 
ιδιότητες. «Τα αγόρια είναι σκληρά», «Η φύση τους απαιτεί δυνατά παιχνίδια», «Έ-
χουν ανάγκη από απλοχωριά για να εκτονωθούν».



136 137

Στα αγόρια αναγνωρίζεται το δικαίωµα η οµάδα τους να διεκδικεί την αυλή ακόµα 
και παραβαίνοντας τις εντολές του σχολείου («Τα αγόρια κάνουν επίδειξη επανα-
στατικής συµπεριφοράς απέναντί µου», «Πες του να µην…. αυτός θα το κάνει», «αν 
απαγορεύσω…. θα περάσει»). Ο δάσκαλος παραχωρεί στα αγόρια την απλοχωριά, 
γιατί θεωρεί τη σωµατική εκτόνωση ως ιδιαίτερη βιολογική τους ανάγκη: ο µεγάλος 
χώρος είναι απαραίτητος προκειµένου να εκφραστεί και να ενισχυθεί η αρρενωπό-
τητά τους.

Από την άλλη µεριά, το στερεότυπο του «αδύνατου» φύλου ωθεί δασκάλους και 
δασκάλες να δέχονται τις ποιότητες µε τις οποίες έχει «προικίσει» τα κορίτσια η πα-
ραδοσιακή τους εικόνα. Έτσι οι µαθήτριες παίζουν σε δυάδες και τριάδες «γιατί είναι 
πιστές και αφοσιωµένες στη φιλία τους», «χαριτωµένες», «ήρεµες», «φλύαρες». 
Μέσα στο ίδιο πνεύµα εκφράζεται και η ανάγκη υπερπροστασίας των κοριτσιών. Τα 
κορίτσια «πρέπει να παίζουν τα δικά τους ήσυχα παιχνίδια» και να «αφήνουν τη µπάλα 
στ’ αγόρια». Με παραγγέλµατα του τύπου «όχι κλωτσιές», «όχι µατωµένα γόνατα», 
«όχι µπουνιές» το σχολείο αποδίδει στο σώµα των κοριτσιών τα θεωρούµενα ως επι-
θυµητά χαρακτηριστικά του κοινωνικού τους φύλου. Οι συστάσεις, που απευθύνονται 
από δασκάλους και δασκάλες στα κορίτσια, διατυπώνονται µε όρους που υποδηλώ-
νουν ότι το µέτρο των φύλων καθορίζεται µε βάση τη συµπεριφορά των αγοριών και 
εφαρµόζεται εξ αντιθέτου στα κορίτσια. Η επιταγή για ήπια δράση του σώµατός τους 
λειτουργεί σταδιακά ως νόρµα θηλυκότητας και ο αποκλεισµός τους από το κέντρο 
της αυλής ή την έντονη σωµατική δράση συνειδητοποιείται ως φυσικός.

Εµπειρικός αναπροσανατολισµός

Στις µεταβολές που υφίσταται το ελληνικό σχολείο, ως συνέπεια των γενικότε-
ρων κοινωνικών ανακατατάξεων, είδαµε ότι εκφράζεται η ανάγκη όλο και περισσό-
τερων εκπαιδευτικών να στηρίξουν όσα παιδιά µειονεκτούν οικονοµικά, πολιτιστικά 
και κοινωνικά (Φρειδερίκου & Φολερού 1991). Ωστόσο, φάνηκε πως οι δάσκαλοι και 
οι δασκάλες παρά τη φροντίδα που δείχνουν και στα δύο φύλα, δεν είναι επαρκώς 
εξοπλισµένοι, ώστε να αντιµετωπίζουν και την ασυµµετρία των φύλων ως καίριο 
πολιτικό ζήτηµα που απαιτεί επίσης ειδική προσοχή.

Θεωρούµε χρήσιµο να παραθέσουµε εδώ ως αντιπροσωπευτικές τις απόψεις 
και τις εµπειρίες ενός δασκάλου µε οκταετή υπηρεσία στην πρωτοβάθµια εκπαίδευ-
ση, στου οποίου την αφήγηση διακρίναµε ιδιαίτερη ευαισθησία απέναντι στο ζήτηµα 
του κοινωνικού φύλου.

«Λέµε πάντα για την αδυναµία των κοριτσιών, για όλα εκείνα τα χαρακτηριστικά 
που η φύση εγγράφει στο φύλο τους. Η φιλαρέσκεια λ.χ. θεωρείται το κατεξοχήν 
γυναικείο χαρακτηριστικό. Κάποια στιγµή όµως βρέθηκα στην ανάγκη να καταλάβω 
την περίεργη αλλαγή της φύσης. Παρατηρούσα στις τάξεις µου όλο και περισσότε-
ρα αγόρια ντυµένα µε φανταχτερά µπλουζάκια, παράξενα κουρέµατα και ζελέ στα 



138 139

µαλλιά. Η µεγάλη έκπληξη ήρθε από τον Αντώνη, ένα µελαχρινό παιδί, που ένα πρωί 
µπήκε στην τάξη ολόξανθος. Δεν πίστευα στα µάτια µου, όταν είδα τη ζήλια όλων 
των παιδιών. Όλοι φιλάρεσκοι;

Σιγά σιγά κατάλαβα ότι, αν τα κορίτσια είναι φιλάρεσκα, άλλο τόσο µπορεί να 
είναι και τ’ αγόρια. Αν τα κορίτσια είναι «τρυφερά», το ίδιο µπορεί να είναι και 
τ’ αγόρια. Εάν τα κορίτσια «κλαίνε», µπορεί και τα αγόρια να θέλουν συχνά να 
κλάψουν. Εάν πάλι τα αγόρια είναι «άγρια», «βίαια», «θυµωµένα», και τα κορίτσια 
µπορεί να βγάζουν µε το ίδιο σθένος το θυµό, την αγριάδα και την επιθετικότητά 
τους. Οι µελλοντικοί ρόλοι που θ΄ αναλάβουν τα παιδιά µου στην κοινωνία δεν πρέ-
πει να ξεχωρίζουν ανάλογα µε το φύλο. Κατάλαβα ότι τα φύλα δεν είναι ίδια από τη 
φύση, αλλά η φύση δεν έχει βάλει αξιολογική σειρά στις διαφορές. Πολιτισµός είναι 
το να αίρεις από τους βιολογικούς διαχωρισµούς τις αξιολογικές τους συνέπειες. 
Οι βιολογικές διαφορές δεν έχουν σχέση µε την αξιοσύνη και την αξιοπρέπεια των 
ανθρώπων».

Μέσα από τις καθηµερινές εµπειρίες, χωρίς θεωρητική συνδροµή, ο 
δάσκαλος/η δασκάλα αναθεωρεί τα πρότυπα που έχουν παγιώσει οι αγκυλώσεις 
του συστήµατος. Καταλαβαίνει ότι η ισότητα των φύλων επιτυγχάνεται µε απλούς 
και άµεσους τρόπους. Παρατηρώντας τα παιδιά στην τάξη και στο παιχνίδι στην 
αυλή του σχολείου συµπεραίνει ότι οι σωµατικές και ψυχικές τους ανάγκες δεν 
διαφέρουν. Θεωρεί ότι θα επιτελέσει παιδαγωγικότερα την αποστολή του/της, 
αν εστιάσει στις ανάγκες κάθε µαθητή και µαθήτριας ατοµικά παρά συλλογικά, 
µε κριτήριο το φύλο. 

Πώς όµως οι απόψεις του εφαρµόζονται µέσα σε ένα σύστηµα όπου το διδακτικό 
πρόγραµµα τον εκθέτει συνεχώς στην ιεράρχηση των φύλων; 

Την ενθαρρυντική απάντηση την ανακαλύπτει ο ίδιος/η ίδια. Οι λύσεις που δίνει 
την ώρα του µαθήµατος είναι απλές και φέρνουν χαρά και ευχαρίστηση σε όλα τα 
παιδιά της τάξης. Μας έδειξε το 2ο τεύχος του αναγνωστικού «Η γλώσσα µου» της Γ΄ 
τάξης. Για παράδειγµα, µας διάβασε το ποίηµα «Το αγγονάκι του τσαγκάρη» (σ. 78).

- Παππού, µου δίνεις λίγο σπάγκο;
- Φεύγα, παιδάκι µου, απ΄ τον πάγκο.
- Τι έχεις, παππούλη, εκεί στο γόνα
και το τρυπάς µε τη βελόνα; 
- Δε σ΄ αγαπώ σταλιά, κουκούτσι.
- Δώσ΄ µου να ράψω ένα παπούτσι.
- Να µεγαλώσεις να σου δώσω.
- Τώρα, παππού!
- Θα σε µαλώσω! 
[...]

Κι ύστερα µας το ξαναδιάβασε αλλιώς: όπου το κείµενο είχε «παππού», εκείνος 
διάβαζε «γιαγιά».



138 139

- Γιαγιά, µου δίνεις λίγο σπάγκο;
- Φεύγα, παιδάκι µου, απ΄ τον πάγκο.
- Τι έχεις, γιαγιούλα, εκεί στο γόνα
και το τρυπάς µε τη βελόνα;
- Δε σ΄ αγαπώ σταλιά, κουκούτσι.
- Δώσ΄ µου να ράψω ένα παπούτσι.
- Να µεγαλώσεις να σου δώσω.
- Τώρα, γιαγιά!
 - Θα σε µαλώσω! 

Αυτή η ανάγνωση προκαλεί ακράτητα γέλια στην τάξη. Και έτσι, σιγά σιγά, κάθε 
φορά που τα κείµενα του σχολικού βιβλίου τον ενοχλούν, γιατί υποβαθµίζουν ή εξαί-
ρουν υπερβολικά ένα από τα δύο φύλα, τα ξαναδιαβάζει αλλάζοντας το γένος των 
κύριων και βασικών προτύπων: 

«‘Ο Αντρέας που έφυγε µια άγρια νύχτα του χειµώνα για να βρει γιατρό για τον 
πατέρα του και πολέµησε µε τα άγρια στοιχεία της φύσης, [Δ΄ τάξη, 1ο τεύχος, σ. 
72]’ διαβάστηκε από τα παιδιά της τάξης µου βάζοντας ο καθένας και η καθεµιά 
τον εαυτό του στη θέση του Αντρέα. Και έτσι, µια άγρια νύχτα του χειµώνα όλα 
τα κορίτσια της τάξης µου πάλεψαν µε τ’ άγρια στοιχεία της φύσης ψάχνοντας για 
γιατρό. Και σ’ ένα άλλο κείµενο που η Φωτεινούλα φοβάται να κατέβει στο υπόγειο, 
γιατί είναι σκοτεινά, τα αγόρια της τάξης µου φοβήθηκαν και εκείνα να κατέβουν στο 
σκοτάδι [Β΄ τάξη 1ο τεύχος, σ. 64]».

Ο δάσκαλος που παίζει µε την έκπληξη και την ανατροπή, που βγάζει τα παιδιά 
από τις στερεοτυπικές αναπαραστάσεις των φύλων και τα ξυπνάει από τον καθη-
µερινό σχολικό εφησυχασµό, κάνει, πράγµατι, όπως µας είπε ο ίδιος, κάτι απλό. 
Αλλάζει το γένος σε κάθε ιστορία των αναγνωστικών και µαζί αλλάζει τη νοοτροπία 
των µαθητών και των µαθητριών του. Κάθε παιδί µαθαίνει τον Άλλο και την Άλλη, 
κάθε παιδί ανακαλύπτει και ταυτίζεται µε συναισθήµατα και καταστάσεις που δεν 
έχει σκεφτεί ότι µπορεί να είναι και δικά του.

Και έτσι, τώρα: 
«Πότε µένει στο σπίτι ο Γιάννης να προσέξει το µωρό, γιατί η µαµά εργάζεται, 

και βγαίνει η Ελένη να παίξει µε την παρέα της στο δρόµο και, πότε, προσέχει η 
Ελένη το µωρό, γιατί ο µπαµπάς εργάζεται, και βγαίνει στο δρόµο ο Γιάννης. Όλοι και 
όλες µπορούµε να είµαστε νοικοκύρηδες ή νοικοκυρές, γενναίοι ή δειλοί, σκληροί ή 
τρυφεροί. Όλοι φοβούνται, όλοι χαίρονται κρυώνουν ή πεινάνε».

Και κλείνοντας:
«Δεν υπάρχει απαγορευµένο για το ένα ή το άλλο φύλο ούτε επιτρεπτό για το 

ένα µόνο ή το άλλο φύλο τουλάχιστον µέσα στην τάξη µου».



140 141

Συνοψίζοντας

Από τα παραπάνω φάνηκε ότι τα κορίτσια στο παιχνίδι τους υιοθετούν και ρό-
λους προοδευτικούς αλλά δεν ενθαρρύνονται από το γενικότερο περιβάλλον των 
σχολείων προς ελεύθερες και αυθεντικές επιλογές. Από την άλλη, τα αγόρια είναι 
ικανοποιηµένα από τους παραδοσιακούς ρόλους κύρους και ισχύος που αναλαµβά-
νουν, και τους οποίους το σχολικό σύστηµα ενθαρρύνει και ενισχύει.

Η πλειονότητα των δασκάλων δεν διαθέτει τα µέσα που µπορεί να οδηγήσουν 
στην ισοτιµία των φύλων, αφού δεν υπάρχει περιοχή στο εκπαιδευτικό σύστηµα που 
να µην επιβάλλει τα στερεότυπα της καθηµερινότητας. Ωστόσο, επεµβαίνοντας 
στα περιθώρια δράσης που επιτρέπει ο θεσµός, κάποιοι δάσκαλοι προσπαθούν 
να συστείλουν τα στερεότυπα που τους επιβάλλονται και να συµβάλλουν µε αυτόν 
τον τρόπο στη διαδικασία της ισόρροπης κοινωνικοποίησης των µαθητών και των 
µαθητριών τους.

Έτσι, η εξαγγελία της ισότητας όλων των µαθητών ανεξάρτητα (και) από το φύλο 
τους, εκφράζει µεν µια βασική εκπαιδευτική επιλογή που εναρµονίζεται µε τις αρχές 
του δηµοκρατικού και φιλελεύθερου πολιτεύµατος, ωστόσο, η επιλογή αυτή δεν υπο-
στηρίζεται από πρακτικά µέτρα που θα µπορούσαν να αντιστρέψουν την ιδεολογική 
επιβολή των διακριτών και άνισων κοινωνικών ρόλων. Η πικρή πείρα από την ανεπάρ-
κεια του εκπαιδευτικού θεσµού να προάγει τα δικαιώµατα των κοριτσιών επιβεβαιώ-
νει την απόσταση µεταξύ της διακήρυξης αρχών και της πρακτικής (µη) εφαρµογής 
τους. Στις περισσότερες περιπτώσεις αναπτύσσεται µια, περισσότερο ή λιγότερο, 
επιτυχηµένη εκπαιδευτική πολιτική, χωρίς αντίστοιχη υποδοχή της, µε αποτέλεσµα 
το έλλειµµα της σχετικής «παιδείας του φύλου», της καλλιέργειας, δηλαδή, ενός 
πνεύµατος που θα επέτρεπε την παράκαµψη προκαταλήψεων και ιδεολογηµάτων.

Ο εκπαιδευτικός θεσµός δεν κατόρθωσε να εµπνεύσει τη ριζικά διαφορετική νέα 
αντίληψη για την πραγµατική ισότητα των φύλων. Και τούτο, γιατί δεν φρόντισε ή δε 
θέλησε ή, ακόµα χειρότερα, δε στοχάστηκε ότι έπρεπε πρωταρχικά να εφοδιάσει 
τους δασκάλους και τις δασκάλες µε τις γνώσεις και τα παιδαγωγικά µέσα που θα 
µπορούσαν αποτελεσµατικά να µετατρέψουν την ευχή σε πραγµατικότητα.

ΒΙΒΛΙΟΓΡΑΦΙΑ

Abbot, P. & Wallace, C. (1990). An Introduction to Sociology: Feminist Perspectives. 
London: Routledge.

Aλτάνη, K. (1993). “Αµφισβήτηση της “εξουσίας” και της ικανότητας του δασκάλου 
µέσα στην τάξη: υπάρχει διαφορά ανάµεσα στους µαθητές και στις µαθήτριες;”. 
Στο B. Δεληγιάννη & Σ. Ζιώγου, (επιµ.). (1999), Εκπαίδευση και φύλο. Θεσσα-
λονίκη: Βάνιας.



140 141

Arnot, M. (1986). “State educational policy and girls’ educational experience”. Στο V. 
Beechey & E. Whitelegg (επιµ.). Women in Britain Today. Milton Keynes: Open 
University Press. 

Badinter, E. (1994). XY: H ανδρική ταυτότητα. Μετάφραση Μανίνα Τερζίδου. Αθήνα: 
Kάτοπτρον (γαλλικό πρωτότυπο 1992).

Γκουγκουλή, K. (2003). The material culture of children’s play: space, toys and the 
commoditization of childhood in a Greek community, σσ. 63-110, Λονδίνο: Αδη-
µοσίευτη Διδακτορική Διατριβή.

Delamont, S. (1990). Sex Roles and the School. London: Routledge.
Δεληγιάννη, B. & Ζιώγου, Σ. (1993). Εκπαίδευση και φύλο. Θεσσαλονίκη: Βάνιας. 
Dinnerstein, M. (1977). The Mermaid and the Minotaur: Sexual Arrangement and 

Human Malaise. New York: Harper & Row.
Johnson, M. (1988). Strong Mothers, Weak Wives. Berkeley: University of California 

Press.
Maccoby, E. E. & Jacklin, C. N. (1987). “Gender segregation in childhood”. Στο E. H. 

Reese, (επιµ.), Advances in childhood development and behavior, τόµ. 20. New 
York: Academic Press, pp. 239-287. 

Νίλσεν, Μ. (1980). Η οικογένεια στα αναγνωστικά του Δηµοτικού. Αθήνα: Κέδρος.
Παπαταξιάρχης, Ε. & Παραδέλλης, Θ. (1992) (επιµ.). Ταυτότητες και φύλο στη σύγ-

χρονη Ελλάδα. Αθήνα: Καστανιώτης.
Spender, D. (1980). Man Made Language. London: Routledge.
Stanworth, M. (1983). Gender and Schooling: A Study of Sexual Division in the 

Classroom, New York: Hutchinson. 
Σταυρακάκης, Γ. (1996). “Η κατασκευή της φύσης και η φύση της κατασκευής”. Στο 

Π. Πούλος, (επιµ.). Περί κατασκευής. Αθήνα: Ε.Μ.Ε.Α., σ. 141-152.
Sutherland, M. B. (1981). Sex Bias in Education. Oxford: Basil Blackwell.
Vaughn, B. E., Colvin, T. N., Azria, M. R., Caya, L. & Krzysik, L. (2001). “Dyadic 

analyses of friendship in a sample of preschool-aged children attending 
Headstart”. Child Develompment 72, 862-878.

Whiting, B. B. & Edwards, C. P. (1988). Children of Different Worlds. Cambridge, 
Mass.: Harvard University Press.

Φραγκουδάκη, Α. (1979). Τα αναγνωστικά του δηµοτικού σχολείου. Aθήνα: Θεµέ-
λιο.

Φρειδερίκου, Α. (1995). Η Τζένη πίσω από το τζάµι. Aθήνα: Ελληνικά Γράµµατα.
Φρειδερίκου, Α. & Φολερού, Φ. (1991). Οι δάσκαλοι του δηµοτικού σχολείου: µια 

κοινωνιολογική προσέγγιση. Αθήνα: Υψιλον.
Φρειδερίκου, Α. & Φολερού, Φ. (2004). Τα κορίτσια παίζουν. Αναπαραστάσεις του 

φύλου στην αυλή του δηµοτικού σχολείου. Αθήνα: Ελληνικά Γράµµατα.



142 143



142 143



144


