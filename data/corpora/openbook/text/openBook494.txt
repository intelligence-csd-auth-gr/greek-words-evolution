




















































ο ανάποδος καθρέφτης






ο ανάποδος καθρέφτης



ο ανάποδος καθρέφτης
Χριστίνα Σουλελέ

ISBN: 978-618-5348-05-2
© τοβιβλίο
Αθήνα, 2019

εκδοτική επιμέλεια: Δήμος Χλωπτσιούδης
επιμέλεια εξώφυλλου: Κώστας Θερμογιάννης
e-mail: ekdoseis@tovivlio.net

[Αναφορά προέλευσης,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων “ο ανάποδος καθρέφτης“ διανέ-

μεται ελεύθερα στο διαδίκτυο με άδεια Creative Com-
mons. Η αναφορά του ονόματος της συγγραφέως και του
ιστότοπου τοβιβλίο.net είναι υποχρεωτική και το έργο δια-
τίθεται μόνο για μη εμπορική χρήση. 

Επιτρέπεται ελεύθερα η αναδημοσίευση διηγημάτων και
η αποσπασματική παρουσίαση της συλλογής με την προ-
ϋπόθεση αναφοράς προέλευσης και δημιουργών.



5

Χριστίνα Σουλελέ
ISBN: 978-618-5348-05-2

ο ανάποδος
καθρέφτης



Χριστίνα Σουλελέ

6



7

στην Κέλλυ μου



Χριστίνα Σουλελέ

8



9

ΠΕΡΙΕΧΟΜΕΝΑ
Ο ανάποδος καθρέφτης

Όνειρα σε χειμερία νάρκη
Σαμίρ

Με μυρωδιά λεμονανθών και γεύση από λουκούμι
Μπόνους

Πανελλήνιες αγωνίες
Κράτα τον παππού ζωντανό

Στο αναβόσβημα του φάρου
Ψάρια είδα στον ύπνο μου, λαχτάρα θα πάρω

Αλάθητο ένστικτο
Μπουφ και… φτου ξελευτερία

Το Ασπρονήσι
Το φάντασμα

Με τα μάτια της Μελιώς
Χάσαμε τη διαδρομή

Στα μονοπάτια των θεών
Απ’ την αψάδα του έρωτα στη γλύκα της αγάπης

Πάνω στη ζάλη του πεντοζάλη
Κάθε φέτα από καρπούζι

Το χαμόγελο του Παβαρότι
Καρυοθραύστης

Τα σπίτια τα στολίζει η αγάπη
Από έκπληξη σε έκπληξη

Όταν το σύμπαν έχει κέφια
Σε έναν άλλο πλανήτη
Halloween (Χάλοουιν)

Με μια φουφού στην πλατεία Συντάγματος

11
16
20
25
32
37
42
46
55
61
67
71
75
81
85
89
94
99
105
110
115
122
127
131
136
144
150



Χριστίνα Σουλελέ

10



Ο ανάποδος καθρέφτης

Γεννήθηκα Αύγουστο μήνα και είχε ανάποδο και-ρό. Έβρεχε, φυσούσε, κατακλυσμός. Ένας ανε-μοστρόβιλος είχε αναποδογυρίσει αυτοκίνητα.
Δέντρα βρέθηκαν το άλλο πρωί ανάποδα πάνω στις στέ-
γες των σπιτιών. Είχαν έρθει τα πάνω κάτω.

Μέρα που βρήκα να γεννηθώ! Κι ενώ στην οικογένεια
περίμεναν το ταξί που θα ερχόταν από λεπτό σε λεπτό
για να τους πάει στο μαιευτήριο, η θεία Σάντη –Κυριακή
κατά το ελληνικόν–, άρτι αφιχθείσα από το Αμέρικα,
είχε ανοίξει κάτι χάρτες και μελετούσε.

«Είναι ανάδρομος ο Ερμής!», είπε δυνατά.
«Τι έπαθε ο Ερμής;», φώναξε ο πατέρας νομίζοντας

πως έλεγε για τον ταξιτζή που είχε το ίδιο όνομα.
Απάντηση δεν πήρε γιατί το κουδούνι χτύπησε και

σε λίγη ώρα βρέθηκαν στο μαιευτήριο. Κι ενώ περίμεναν
να ακούσουν το ευτυχές γεγονός από κάποια νοσοκόμα,
βγήκε ο γιατρός καταϊδρωμένος και είπε: «Το μωρό δεν
έχει πάρει θέση. Έρχεται ανάποδα. Κατεβαίνει με τα
πόδια». Τη μάνα μου την παίδεψα και παρ’ όλες τις φι-
λότιμες προσπάθειες του γιατρού έκανα θεαματική εμ-
φάνιση στο θέατρο του κόσμου παρουσιάζοντας πρώτα
τα πόδια μου. Και σα να μην έφτανε αυτό, όταν ήρθαν
όλοι να με δουν, αντίκρισαν ένα μωρό που πάνω στο
φαλακρό του το κεφάλι υπήρχε μονάχα μια άσπρη τούφα
μαλλιών. Αυτή η κάτασπρη τούφα μαύριζε καθώς μεγά-

11



λωνα. Ανάποδα πράγματα αυτά.
Αυτός ο ανάποδος ερχομός διέγραψε τη μοίρα μου.

Όταν ήμουν μικρή και μ’ έπιαναν τα πείσματά μου, όπως
όλα τα παιδιά, πότε με φώναζαν «αγύριστο κεφάλι», και
πότε «ανάποδη». Ώρες ώρες σκέφτομαι πως αν ζούσα
σε φυλή Ινδιάνων, το όνομά μου θα ήταν «το αγύριστο
κεφάλι».

Πες πες, δεν θέλει και πολλά ένα μικρό παιδί, το πί-
στεψα πως είμαι ανάποδη. Και άλλες φορές γι’ αστεία
και άλλες για να τους πάω κόντρα, τα έκανα όλα ανάποδα.
Καθόμουν μπροστά στον καθρέφτη και έβλεπα τον εαυτό
μου να περπατά ανάποδα, να φορά ανάποδα τις κάλτσες,
ανάποδα τα ρούχα. Τα παπούτσια μόνο μια φορά τα
φόρεσα ανάποδα και αφού κατέληξα με τρία ράμματα
στο σαγόνι είπα να μην το ξανακάνω. «Ο ανάποδος κα-
θρέφτης». Έτσι ονόμασα το δικό μου, μυστικό, παιχνίδι.
Περνούσα ώρες μπροστά του. Μου άρεσε. Είχε πλάκα
γιατί τα έβλεπα όλα διαφορετικά από τους άλλους.

Στο δημοτικό ανακάλυψα πως μπορώ να διαβάζω και
τα βιβλία ανάποδα. Είχαμε θρησκευτικά και η δασκάλα
μάς μιλούσε για τους Πρωτόπλαστους και τον διωγμό
τους από τον Παράδεισο. Σήκωσα το χέρι και τη ρώτησα
γιατί ονόμαζε τον Θεό φιλεύσπλαχνο, αφού φέρθηκε
τόσο άκαρδα στα παιδιά του. Με τρεις ξυλιές σε κάθε
παλάμη και με τον εξάψαλμο από τη μάνα μου έμαθα
πως κάποιες σκέψεις έπρεπε να τις κρατάω μέσα μου.
Το έμαθα αλλά δεν το εφάρμοσα ποτέ. Και συνέχισα να
διαβάζω τα βιβλία ανάποδα. Στο γυμνάσιο είχα την τύχη
να έχω φιλόλογο κάποιον που του άρεσε να διαβάζει τα
βιβλία ανάποδα. Χαιρόμουν να τον ακούω και να λέω
τη γνώμη μου ελεύθερα. Όταν πέρασε λίγος καιρός του

Χριστίνα Σουλελέ

12



εκμυστηρεύτηκα κάποιες σκέψεις.
«Μικρή μου, τα βιβλία τα διαβάζουν ανάποδα οι ποι-

ητές και οι επαναστάτες», μου είπε.
Για πρώτη φορά ένιωσα σπουδαία. Ποίημα δεν κα-

τάφερα να γράψω ποτέ και όσο για επαναστάσεις, δεν έ-
χω παράπονο, έκανα πολλές, μικρές και καθημερινές, α-
πό αυτές που δεν γράφονται στα κιτάπια της ιστορίας.
Πολλές φορές κοιτούσα ανάποδα τον εαυτό μου, μα και
τους άλλους. Κι εκεί με περίμεναν πολλές δυσάρεστες
αλλά και αναπάντεχα ευχάριστες εκπλήξεις.

Αργότερα γνώρισα πολλούς που κοιτούσαν τα πάντα
από την ανάποδη πλευρά κι αρχίσαμε να ανακαλύπτουμε
μαζί μια διαφορετική θέαση του κόσμου. Ο ανάποδος
καθρέφτης έγινε παιχνίδι ομαδικό, αλλά αυτά που κοι-
τούσαμε μόνο χαρά δεν μας έδιναν. Έτσι, όταν κοιτού-
σαμε ανάποδα τη φανταχτερή βιτρίνα του κόσμου, βλέ-
παμε τη θλιβερή του όψη. Πίσω από ειδυλλιακά
τουριστικά θέρετρα, επίγειους παράδεισους για λίγους,
ανακαλύπταμε ψάθινες καλύβες βουτηγμένες στη λάσπη.
Πίσω από τεράστιες πισίνες βλέπαμε μικρά παιδιά με
τουμπανιασμένες κοιλιές να κρατούν στα χέρια τους
σκουριασμένα τενεκεδάκια ψάχνοντας μια στάλα νερό.
Πίσω από πολυτελή αυτοκίνητα βλέπαμε σκούνες φορ-
τωμένες με όνειρα που διεκδικούσαν μια θέση στον πα-
ράδεισο, ανθρώπινες ψυχές να παλεύουν με τον θάνατο
προσπαθώντας να κερδίσουν τη μάχη της ζωής. Μικρές
ιστορίες καλά κρυμμένες στα κρησφύγετα της συνειδητής
αδιαφορίας.

Είδαμε όμως και την ομορφιά της ζωής πίσω από τα
ασήμαντα και ταπεινά. Κάναμε όνειρα που ξεπέρασαν
τα όρια του ατομικού και πέρασαν σε πλαίσια συλλογικά.

ο ανάποδος καθρέφτης

13



Μας είπαν ρομαντικούς, ονειροπόλους. Τι τιμή ήταν
αυτή!

Τελικά ποιος ορίζει τι είναι ανάποδο και τι όχι; Έχει
πει κανείς ανάποδο το νυχτολούλουδο που χαμογελά
στη σελήνη και μαραζώνει στο πρώτο φως της αυγής;
Και γιατί να λένε ανάποδους ή ρομαντικούς αυτούς που
βλέπουν την πραγματική όψη του κόσμου και ονειρεύο-
νται να την αλλάξουν και ρεαλιστές αυτούς που προτιμούν
να βλέπουν την πανάκριβη βιτρίνα του; Ανάποδη, μια
φορά, δεν με ξαναείπαν. 

Σήμερα έχω γενέθλια. Ανάποδα γυρίζει κι ο χρόνος
κι ανακαλύπτει μεγάλες αλήθειες. Όπως κάθε πρωί, ξύ-
πνησα, ετοιμάστηκα και κοιτάχτηκα στον καθρέφτη. Δεν
ξέρω γιατί, αλλά παρατήρησα πιο προσεκτικά το πρό-
σωπό μου. Ίσως γιατί οι ρυτίδες στα μάτια και στο μέ-
τωπο μου φάνηκαν πιο έντονες. Η μόδα της εποχής επι-
βάλλει μπότοξ, μια μεσοθεραπεία, έστω ένα υαλουρονικό,
βρε αδερφέ, και μάλιστα επειγόντως. Τις κοιτάζω όμως
και βλέπω πως αυτές οι ρυτίδες είναι οι πηγές της δικής
μου ιστορίας.

Μαζί τους μεγάλωσα. Οι αδιάψευστοι μάρτυρες πως
έζησα τη ζωή μου με χαρές και λύπες, φόβους κι αγωνίες,
με πάθη και λάθη. Διαγράφεις τόσο εύκολα την ιστορία
σου; Είναι σα να διαγράφεις τη ζωή σου. Και τι θα μείνει
αν τις σβήσω; Ένα λευκό, ατσαλάκωτο χαρτί χωρίς γρα-
ψίματα και μουτζούρες, χωρίς ερωτηματικά και θαυμα-
στικά. Τι ενδιαφέρον μπορεί να έχει ένα λευκό ατσαλά-
κωτο χαρτί στα χέρια αυτού που το κρατάει; Έχει σβήσει
κανείς από το πρόσωπο της ιστορίας αυτά που άφησαν,
όχι απλά σημάδια αλλά ανεπανόρθωτες ουλές; Ποιο νυ-

Χριστίνα Σουλελέ

14



στέρι έχει βρεθεί να διαγράψει το Άουσβιτς και το Ντα-
χάου, τη Μακρόνησο, τη Γυάρο και τη Σπιναλόγκα;
Κανένα!

ο ανάποδος καθρέφτης

15



Όνειρα σε χειμερία νάρκη

ΗΑντιγόνη τράβηξε την κουρτίνα και κοίταξετο δέντρο που βρισκόταν στην αυλή. Τα πουλιάπου κάθονταν πάνω του, με τα φτερά διπλω-
μένα, της θύμισαν τα δικά της όνειρα. Είχαν μείνει ακι-
νητοποιημένα κι αυτά από κάποιο χιονιά, που δεν τον
είχε λογαριάσει.

Ξάπλωσε στο κρεβάτι. Κοίταξε την αφίσα που ήταν
κολλημένη στην πόρτα, δώρο της Άννας, παιδικής της
φίλης. Follow your dreams έγραφε κι αυτό το σύνθημα.
Ήταν ο άνεμος που την ξεσήκωνε κάθε φορά που τα μά-
τια έκλειναν πάνω στα βιβλία, κάθε φορά που μια απο-
τυχία την έκανε να απογοητεύεται. 

Σπούδασε αρχιτεκτονική∙ αυτό που ονειρευόταν από
μικρή. Έμαθε τρεις ξένες γλώσσες και συνέχισε με με-
ταπτυχιακό. Κάθε όνειρο κι ένα πέταγμα. Κάθε πέταγμα
και μια κορφή. Και ήρθε ο καιρός για το επόμενο πέ-
ταγμα σε πιο ψηλή κορφή. Πριν προλάβει ν’ ανοίξει τα
φτερά της, πλάκωσε ο χειμώνας. Ένας χειμώνας βαρύς
που βρήκε τα όνειρα απροετοίμαστα. Δεν το έβαζε κάτω.
Έφευγε νωρίς το πρωί γεμάτη ελπίδες και γύριζε σπίτι
με τα πόδια βαριά. Ευτυχώς που είχε κι ένα σπίτι. Ευτυ-
χία και δυστυχία συνάμα. Δεν ονειρεύτηκε έτσι τη ζωή
της. Με το αγόρι της, τον Γιώργο, είχαν σχεδιάσει να
βρουν δουλειά κι ένα σπίτι, να μένουν μαζί. Έκλαψε για
τα όνειρα και θύμωσε με τον χιονιά. Της τ’ άρπαξε, μέσα
από τον κόρφο όπου τα ζέσταινε με τη φλόγα των νεανι-

16



κών της χρόνων, για να τα πάει λάφυρο στο παλάτι του
νικητής, τροπαιοφόρος.

Στο σπίτι τα έβγαζαν δύσκολα πέρα με την αναπηρική
σύνταξη του πατέρα της. Έψαξε και για άλλες δουλειές,
που καμιά σχέση δεν είχαν με αυτό που σπούδασε. Αν
ήθελε όμως να διατηρήσει κάποια ψήγματα αξιοπρέπειας,
που ένιωθε πως χάνονταν κάθε φορά που ζητούσε χαρ-
τζιλίκι από τους γονείς της, έπρεπε να τις κάνει. Δεν
υπήρχαν όμως ούτε κι αυτές. Μια φορά δούλεψε σε κα-
φετέρια κι αυτό ήταν όλο. Δούλευε από το απόγευμα ως
αργά το βράδυ. Γύριζε σπίτι κατάκοπη κι έπεφτε για
ύπνο. Κι ο ύπνος γινόταν φυγή από μια πραγματικότητα
που δεν τη διάλεξε κι ούτε της άρεσε. Σε δυο βδομάδες
την έδιωξαν για να πάρουν άλλη στη θέση της. Βολική
τακτική με πρόσχημα την οικονομική κρίση. Κι αν της
άρεσε.

Δεν είχε κουράγιο ούτε να ονειρευτεί πια. Έβλεπε τα
όνειρά της να την εγκαταλείπουν∙ καθόλου όνειρα ίσον
θάνατος. Ευτυχώς, είχε τον Γιώργο και την Άννα να μοι-
ράζεται τις σκέψεις της. Άνεργοι κι αυτοί. Ίδια όνειρα,
ίδιες αγωνίες, ίδιες απογοητεύσεις. Τα όνειρα μιας γενιάς
σε χειμερία νάρκη.

Γυρίζοντας μια μέρα σπίτι, βρήκε τους γονείς της να
την περιμένουν για να της ανακοινώσουν κάτι, που ούτε
χαρά της έφερε, ούτε λύπη. Μονάχα έναν προβληματι-
σμό κι ένα δίλημμα. Ο θείος της, αδερφός του πατέρα
της, μετανάστης στη Γερμανία δεκαετίες πριν, ζήτησε
από κάποιον πελάτη του στο μαγαζί και φίλο να προσ-
λάβει την Αντιγόνη στο αρχιτεκτονικό του γραφείο.
Έμαθε πως έψαχνε για βοηθούς. Εκείνος δέχτηκε να
την πάρει δοκιμαστικά στην αρχή. Το μόνο που έπρεπε

ο ανάποδος καθρέφτης

17



να κάνει, ήταν να στείλει ένα βιογραφικό. Οι γονείς της
την προέτρεψαν να φύγει, αν κι εκείνη έβλεπε τον πόνο
στα μάτια τους. Δεν μπορούσαν όμως να βλέπουν ένα
κορίτσι γελαστό, που ήταν παλιά, να μαραζώνει. Μπήκε
στο δωμάτιό της και ξάπλωσε στο κρεβάτι. Κοίταξε την
αφίσα απέναντί της.

«Ακολούθα τα όνειρά σου... Ακολούθα τα όνειρά
σου», επαναλάμβανε φωναχτά. Τα όνειρα εμείς τα ακο-
λουθούμε, σκέφτηκε. Κι αν τα όνειρά μου βρίσκονται
στη Γερμανία, εκεί πρέπει να τα ακολουθήσω. Αυτά
όριζε η λογική. Η καρδιά όμως επαναστατούσε. Σκέψεις
και συγκρουόμενα αισθήματα στροβιλίζονταν σα μελίσσι
στο μυαλό της. Σε ποια ζυγαριά να μπουν όλα αυτά και
ποια απόφαση να πάρει. Η ελπίδα έμοιαζε φλόγα στο
καντήλι που τρεμόπαιζε, κάθε φορά που ο φόβος για το
άγνωστο έμπαινε από το ανοιχτό παράθυρο. Ήταν και
αυτές οι ιστορίες με τις οποίες μεγάλωσε από μικρή.
Πρόσφυγες οι παππούδες της από τη Σμύρνη, μετανά-
στες οι θείοι της. Ο ξεριζωμός, σα γονίδιο, περνούσε
από γενιά σε γενιά κι έφτασε ως την ίδια.

Την άλλη μέρα συναντήθηκε με τον Γιώργο και την
Άννα που τη βοήθησαν να αποφασίσει.

«Τέτοιες ευκαιρίες δεν τις αφήνεις», της είπαν και, για
να χρυσώσουν το χάπι, της ανέθεσαν να έχει τα μάτια
της ανοιχτά και για κείνους. Το είχαν πάρει απόφαση να
φύγουν. Το βιογραφικό στάλθηκε και η απάντηση ήταν
θετική. Ήταν η μοναδική διέξοδος από το τέλμα που
είχε πέσει.

Σε μια βδομάδα βρισκόταν στο αεροδρόμιο. Κρα-
τούσε στα χέρια της το εισιτήριο Κοίταξε μπροστά και
είδε ελπίδα αλλά και φόβο για το άγνωστο. Σε λίγο έμ-

Χριστίνα Σουλελέ

18



παινε άνοιξη. Τα πρώτα χελιδόνια είχαν αρχίσει να παίρ-
νουν τον δρόμο της επιστροφής. Η Αντιγόνη ανέβηκε
στο αεροπλάνο αγκαλιά με τα τσακισμένα της όνειρα.
Κάποια άλλη άνοιξη θα τους ζέσταινε τα φτερά για να
γυρίσουν πίσω.

ο ανάποδος καθρέφτης

19



Σαμίρ

Μ’ ένα ζευγάρι πολυφορεμένα παπούτσια, πουέπλεαν στα πόδια του σαν μπαταρισμένες βάρ-κες, έκανε κάθε μέρα την ίδια διαδρομή, από
τον καταυλισμό που ζούσε με τη μάνα και τ’ αδέλφια
του ως το γήπεδο της διπλανής συνοικίας. Διέσχιζε την
απόσταση γενναία, μόνο, ολομόναχο δέκα χρονών παι-
δάκι, αψηφώντας τους κινδύνους που ελλόχευαν τριγύρω
του και τα περίεργα βλέμματα που ήταν στραμμένα
επάνω του. «Να προσέχεις. Να ’χεις τα μάτια σου ανοι-
χτά», του έλεγαν. Εκείνος όμως τους κινδύνους τους α-
ψηφούσε, αφού είχε ήδη γνωρίσει εκείνον που χάραξε
στην ψυχή του ανεξίτηλα τα σημάδια του τρόμου. 

Στο στέρνο του κολλημένη μια μπάλα πολύχρωμη.
Γλυκόπικρη μνήμη από παιχνίδι αμέριμνο στις αλάνες
της πατρίδας του και πολύτιμο δώρο, χαρισμένο από
τον πατέρα του λίγο πριν χαθεί σε κάποια ανήλεη μάχη.
Η αφιέρωση που ήταν γραμμένη πάνω της στα αραβικά
έμοιαζε με σφραγίδα αγάπης: «Βάλε φτερά στα όνειρά
σου». Κάθε λέξη ευχή και πρόσταγμα να τον συντροφεύει
στην οδύσσεια και την ορφάνια του. 

Έκανε όνειρα ο Σαμίρ, όπως όλα τα παιδιά. Το με-
γαλύτερο, το ωραιότερο, το ζωγράφιζε παίρνοντας χρώ-
ματα από την παλέτα της ψυχής του. Ήθελε να γίνει πο-
δοσφαιριστής, να ταξιδέψει και να γνωρίσει τόπους και
ανθρώπους κι όσο έπαιζε, η μπάλα γινόταν υδρόγειος
στα πόδια του. Τη στριφογύριζε επιδέξια, την κλωτσούσε

20



με σθένος, την ακινητοποιούσε με την ελευθερία που
του έδινε το δικαίωμα στο όνειρο. Φεύγοντας κυνηγη-
μένος από την πατρίδα του, το στρίμωξε βιαστικά σε έ-
να σακίδιο μα εκείνο αντιστεκόταν. Μεγάλο το όνειρο
και το σακίδιο μικρό, πώς να χωρούσε. Πλάνταζε και α-
σφυκτιούσε. Συμβιβάστηκε μόνο μπροστά στις εικόνες
του μακελειού που αντίκρισε στους δρόμους της πόλης
του. Μαζεύτηκε. Συρρικνώθηκε. Μεταμορφώθηκε και
πήρε το σχήμα των γεγονότων που ζούσε. Σφουγγάρι
έγινε που ρούφηξε την αλμύρα από τα δάκρυα των αν-
θρώπων και από το αλάτι της θάλασσας και πότισε στα-
γόνα σταγόνα το αβέβαιο μέλλον του. Έβγαλε το κεφάλι
και ανάσανε μόνο όταν αντίκρισε ελεύθερο ουρανό.

Κρατώντας την μπάλα σφιχτά στην αγκαλιά του,
έφτασε στο γήπεδο την ώρα που άρχιζε η προπόνηση
των συνομηλίκων του. Ήταν περιφραγμένο με συρματό-
πλεγμα και η πόρτα του κλεισμένη μ’ ένα χοντρό λου-
κέτο. Συνηθισμένος ο Σαμίρ στα συρματοπλέγματα.
Μαθημένο και το όνειρο να βγάζει φτερά, να γλιστράει
από το διάτρητο υλικό και να μπλέκεται αόρατα με ό,τι
αγαπούσε. Ώρες ξεροστάλιαζε έξω από το γήπεδο, μέχρι
που μια μέρα έγινε αντιληπτός από τον προπονητή της
ομάδας.

«Πώς σε λένε;», τον πλησίασε και τον ρώτησε. Δεν
κατάλαβε ο Σαμίρ, δεν είχε προλάβει να μάθει τη γλώσσα
κι έμεινε να τον κοιτά με μάτια περίεργα. 

«Άγγελος», του είπε εκείνος, γυρίζοντας τον δείκτη
του χεριού του προς το στέρνο του. 

«Σαμίρ», απάντησε θαρρετά. Το μάτι του προπονητή
έπεσε κατευθείαν στην αφιέρωση της μπάλας και κατά-
λαβε πως για τον μικρό ήταν ένα πολύτιμο σεντούκι με

ο ανάποδος καθρέφτης

21



ζαχαρωτά και σπαράγματα. Άνοιξε την πόρτα και του
έκανε νόημα να περάσει. Του μικρού Σαμίρ του φάνηκε
πως άνοιξε μια τεράστια αγκαλιά για να τον υποδεχθεί
και να τον οδηγήσει ένα βήμα πιο κοντά σε ό,τι είχε
στερηθεί για μήνες. Σπίθες πέταξαν τα μάτια του. Ήλιοι
άστραψαν στο πρόσωπό του μπροστά στα χαμόγελα.
Φτερά φύτρωσαν στους ώμους του στο παίξιμο της μπά-
λας και η κινούμενη αφιέρωση γινόταν καύσιμο που εκτό-
ξευε το όνειρό του στα ύψη. Το τέλος του αγώνα σήμανε
για τον Σαμίρ την έναρξη των προπονήσεων και η
μπλούζα με το λογότυπο της ομάδας που του χάρισαν,
επισφράγισε την υπόσχεση που αντάλλαξαν για την επό-
μενη μέρα. 

«Αύριο», του είπαν με τη γλώσσα του σώματος.
«Αύριο», επανέλαβε κι εκείνος με σπαστά ελληνικά κι

ένα τεράστιο χαμόγελο φώτισε το μελαμψό του πρό-
σωπο. Έφυγε τρέχοντας για να προλάβει να πει στη μάνα
του τα νέα και κάθε τόσο επαναλάμβανε την πρώτη λέξη
που έμαθε για να είναι σίγουρος πως δεν θα την ξεχνούσε. 

Το αύριο ήρθε μαζί με ένα σκούρο σύννεφο να το
σκιάζει. Κόκκινο πανί έγινε ο μικρός πρόσφυγας μπροστά
στους δέκα περίπου νοματαίους, που στέκονταν έξω από
το γήπεδο κρατώντας τα παιδιά τους σφιχτά από το χέρι
κι έμοιαζαν αναστατωμένοι. Ο πιο γεροδεμένος, με τη
γαλανόλευκη στους ώμους, μόλις τον είδε τον άρπαξε
από την μπλούζα και τον έσπρωξε μακριά, σα να πετούσε
μια τρίχα από το ζυμάρι. Το παραλήρημά του κινητο-
ποιούσε τη βουβή ομήγυρη, που έβαζε πλάτη στη βία
με τη σιωπηλή της συμπαράσταση.

Φοβήθηκε ο Σαμίρ. Ξύπνησαν οι δαίμονες του πα-
ρελθόντος και η πληγή, που ήταν ακόμη ανοιχτή, κακο-

Χριστίνα Σουλελέ

22



φόρμισε. Το έβαλε στα πόδια κι από πίσω ο Άγγελος να
τον κυνηγάει. Τον έπιασε, τον γύρισε πίσω και μ’ ένα
αποφασιστικό γρέζι στη φωνή, σχεδόν ούρλιαξε μπροστά
στα μούτρα των μεγάλων, πως αυτό που γινόταν ήταν
άδικο, απάνθρωπο και δεν θα το επέτρεπε. Χρησιμο-
ποίησε τη λέξη «άνανδρα» κοιτώντας τους έναν έναν στα
μάτια, που μεμιάς στράφηκαν στο έδαφος. Η λέξη έπεσε
σαν πέτρα πάνω στον νταή που έγρουξε σαν τσοπανό-
σκυλο, αφού τον χτύπησε εκεί που πονούσε πιο πολύ∙
στον ανδρισμό του. Μεμιάς έσμιξε φρύδια, έτριξε δόντια,
φούσκωσε το στήθος για να δείξει τη ρώμη του. Οι υπό-
λοιποι, χαλάρωσαν τα χέρια κι άφησαν τα παιδιά τους
να τρέξουν στο γήπεδο. Έστριψαν να φύγουν με κατε-
βασμένο κεφάλι, ίσως από ντροπή, ίσως επειδή δεν έβρι-
σκαν επιχειρήματα να δικαιολογήσουν τη στάση τους,
ίσως επειδή κατάλαβαν πως εκείνος δεν ήταν γονιός αλλά
ένας φασίστας, από αυτούς που υποκινούν και ως αυτό-
κλητοι προστάτες ξεφυτρώνουν με τέτοιες ρατσιστικές
πρακτικές. Έμεινε πίσω ο "πατριώτης", που στο πρόσωπο
του μικρού Σαμίρ είδε τον μεγαλύτερο εχθρό του. Όταν
κατάλαβε πως έμεινε μόνος, έφυγε κι εκείνος εκτοξεύο-
ντας απειλές.

Μούδιασαν τα παιδιά μπροστά στις άγνωρες σκηνές,
ενώ ο Σαμίρ έτρεμε σα φύλλο. Στη θέα τους ο Άγγελος
πείσμωσε κι έβαλε στοίχημα με τον εαυτό του να κρα-
τήσει την ψυχούλα τους ανόθευτη από μίσος, προκατά-
ληψη, ξενοφοβία. Αν το κέρδιζε, αυτή θα ήταν και η με-
γαλύτερη επιτυχία του, πιο μεγάλη κι από το να τους
μάθει να στέλνουν την μπάλα στα δίχτυα. 

Τρεις φορές την εβδομάδα ο Σαμίρ έκανε την ίδια
διαδρομή, με τα συναισθήματά του να εναλλάσσονται

ο ανάποδος καθρέφτης

23



από τη χαρά στον φόβο και το αντίστροφο. Μέσα στον
χώρο του γηπέδου ένιωθε ασφάλεια. Όταν έφευγε από
κει, το έβαζε στα πόδια κρατώντας την μπάλα σα φυλαχτό
στο στήθος που χτυπούσε άτακτα. Άντεχε όμως και υπέ-
μενε για χάρη του ονείρου του που έβγαζε φτερά και
τον σήκωνε πιο ψηλά απ’ ό,τι φοβόταν. Μέσα σε λίγους
μήνες ωρίμασε απότομα και καταλάβαινε πως είχε πολλά
χιλιόμετρα ακόμη να διανύσει και αναρίθμητα προσκόμ-
ματα να γκρεμίσει, ώσπου να αντικρίσει το αύριο έτσι
όπως εκείνος το ονειρευόταν. 

Χριστίνα Σουλελέ

24



Με μυρωδιά λεμονανθών
και γεύση από λουκούμι

Όταν βγήκε από το κτίριο της εταιρείας ήτανήδη απόγευμα. Αν και άνοιξη το σκοτάδι είχεαρχίσει να απλώνει τα δίχτυα του από νωρίς,
παγιδεύοντας το λιγοστό φως του ήλιου που σπάνια ξε-
μύτιζε εκείνες τις μέρες.

Σήκωσε το κεφάλι και κοίταξε τον ουρανό. Ήταν
μουντός, με μαύρα σύννεφα που το πήγαιναν για βροχή
κι η ατμόσφαιρα υγρή και κρύα. Σήκωσε τα πέτα της
καπαρντίνας της, τύλιξε καλά το κασκόλ γύρω από τον
λαιμό κι αντί να πάρει το λεωφορείο για να πάει σπίτι
της, όπως έκανε κάθε μέρα, έστριψε σ’ ένα στενό δρομάκι.
Εκείνη την ημέρα είχε μια ανεξήγητη βαρυθυμία, λες κι
η διάθεσή της είχε πάρει κάτι από την κατήφεια του και-
ρού. Ένα απότομα φρενάρισμα ακούστηκε όταν περ-
νούσε στο απέναντι πεζοδρόμιο και είδε ξαφνιασμένη
ένα αυτοκίνητο σταματημένο ακριβώς δίπλα της. Κάτι
φώναξε ο οδηγός, δεν έδωσε σημασία και συνέχισε να
περπατά κάτω από τις πρώτες χοντρές ψιχάλες της βρο-
χής. Τα βήματά της την οδήγησαν στο καφενεδάκι του
Στράτου, του συγχωριανού της. Δυο χρόνια ξενιτεμένη,
πάντα εκεί κατέφευγε όταν είχε ανάγκη από τη συντροφιά
κάποιου δικού της ανθρώπου.

«Καλώς το Ελενάκι! Μαύρα μάτια κάναμε να σε
δούμε», της είπε σαν την είδε ξαφνικά μπροστά του και
τράβηξε την καρέκλα για να της προσφέρει θέση.

25



«Δουλειά, Στράτο μου, πολλή δουλειά. Πού να βρω
χρόνο;», του είπε κακόκεφα, την ώρα που ακουμπούσε
στο τραπέζι τον καπνό και τα φίλτρα. Ο άντρας έβγαλε
από την τσέπη έναν αναπτήρα και της άναψε το τσιγάρο.
Παρατηρούσε τα χέρια της να ψάχνουν με νευρικές κι-
νήσεις μέσα στο χάος της τσάντας της.

«Τι σε βασανίζει, κούκλα μου; Βλέπω σκιές στα μάτια
σου», τη ρώτησε με περισσή έγνοια κι ακούμπησε το
χέρι του πάνω στο δικό της.

«Ούτε ξέρω κι εγώ τι έχω σήμερα. Κουρασμένη είμαι,
είναι κι αυτός ο καιρός που δεν με αφήνει να σηκώσω
κεφάλι», είπε και ρούφηξε αχόρταγα τον καπνό, αφή-
νοντας μαζί με τα δαχτυλίδια του κι ένα κομμάτι βάρους
από τα μέσα της να διαλυθεί στην ατμόσφαιρα.

«Ακόμη να τον συνηθίσεις; Αλλά τι λέω. Εδώ δεν τον
συνήθισα εγώ, τόσα χρόνια τώρα. Κάτσε, πάω να φτιάξω
τα καφεδάκια μας κι έρχομαι να τα πούμε».

Πριν αποσώσει την κουβέντα του, σηκώθηκε και πήγε
στην κουζίνα γυρίζοντας λίγο αργότερα με δυο ελληνι-
κούς κι ένα πιατάκι με δυο λουκούμια.

«Τι βλέπω; Κερνάει και λουκούμι το μαγαζί σήμερα;»
τον ρώτησε μ’ ένα, παράταιρο με τη διάθεσή της, παι-
χνίδισμα στη φωνή. 

«Το απαιτεί η μέρα».
Τον κοίταξε με απορία.
«Μεγάλη Παρασκευή σήμερα, το ξέχασες; Αυτή την

ώρα οι χωριανοί θα βρίσκονται στο μοναστήρι», είπε
και κοίταξε το ρολόι με τα πρεσβυωπικά μάτια του. 

«Μεγάλη Παρασκευή» επανέλαβε η Έλενα κι οι καμπά-
νες της καρδιάς της άρχισαν να χτυπούν πένθιμα. Την
ώρα που ακουμπούσε τα χείλη στο φλιτζάνι, μια μυρωδιά

Χριστίνα Σουλελέ

26



λεμονανθού γαργάλισε την όσφρησή της και γύρισε το
βλέμμα της τριγύρω. Πίσω από το θαμπωμένο, από
χνώτα και καπνούς, τζάμι του παραθύρου αντίκρισε μια
συστάδα από ψιλόλιγνες λεύκες, που λικνίζονταν που λι-
κνίζονταν με το φύσημα του ανέμου. Πουθενά λεμονό-
δεντρο κι όμως η έντονη λουλουδάτη ευωδιά ήταν πα-
ρούσα, για να μην την αφήσει μονάχη μια τέτοια μέρα.
Ήπιε μια γουλιά καφέ και τράβηξε δυνατές τζούρες από
το τσιγάρο. Οι τουλούπες του καπνού, που ξετυλίγονταν
μπροστά στα μάτια της, δημιουργούσαν σύννεφα που
έκρυβαν το υπαρκτό τοπίο κι εκείνη το καταλάβαινε και
επιστράτευε τη νικοτίνη για να δημιουργήσει στον χώρο
ένα άλλο σκηνικό.

«Συνέχισε εσύ τον καφέ σου, μέχρι να ετοιμάσω μεζέ
και ούζο. Δεν θα τη βγάλουμε δα με καφέ μονάχα μέρα
που είναι», της είπε o Στράτος και μπήκε στην κουζίνα.

Η Έλενα καμιά άλλη εποχή δεν αγαπούσε τόσο όσο
την άνοιξη, καμιά άλλη γιορτή δεν περίμενε τόσο όσο
το Πάσχα. Πάντα, όταν βρισκόταν στην πατρίδα, αυτές
τις γιορτινές μέρες τις περνούσε με την οικογένειά της
στο χωριό του πατέρα της. Μικρό το χωριό, σκαλωμένο
στις υπώρειες ενός βουνού, ξεμύτιζε παιχνιδιάρικα ανά-
μεσα από τις ανθισμένες λεμονοπορτοκαλιές και νερα-
ντζιές και τους καλωσόριζε με χρώματα της άνοιξης και
μυρωδιές λεμονανθών. Όταν βρισκόταν εκεί τα παιδικά
της μάτια γίνονταν σφουγγάρια που ρουφούσαν αχόρταγα
τις εικόνες της φύσης κι η μνήμη της χωράφι νιόσπαρτο
που ποτιζόταν με τα αρώματα των εσπεριδοειδών. Μυ-
ρωδιές ανεξίτηλες απλώνονταν μέσα της και γέμιζαν τους
πόρους του κορμιού της τόσο βαθιά, που ούτε η ξενιτιά
κατάφερε να ξεθυμάνει.

ο ανάποδος καθρέφτης

27



Σε κείνον τον μικρό τόπο, κάθε μέρα της Μεγάλης
Εβδομάδας είχε το δικό της χρώμα και κάθε στιγμή
ήταν ξεχωριστή. Η Έλενα όμως είχε μια ιδιαίτερη αδυ-
ναμία στη Μεγάλη Παρασκευή. Εκείνη την ημέρα όλη
η οικογένεια αλλά και πολλοί χωριανοί έμπαιναν στα
αυτοκίνητα και πήγαιναν στο μοναστήρι του Αϊ Νικόλα
για την Αποκαθήλωση. Όλοι εκτός από τη γιαγιά της
που είχε κάνει τάμα να ανεβαίνει με τα πόδια.

Μια χρονιά, που θα ’ταν δεν θα ’ταν δέκα χρόνων,
παρακάλεσε τους γονείς της να την αφήσουν να πάει με
τα πόδια στο μοναστήρι μαζί με τη γιαγιά. Χίλια παρα-
κάλια έκανε η μικρή και χίλιες νουθεσίες δέχτηκε από
τους γονείς της, πριν της το επιτρέψουν. «Θα είσαι ήσυχη
στο δρόμο» της είπε η μητέρα της όταν την ετοίμαζε κι
εκείνη το υποσχέθηκε. Μα όταν πήραν τον δρόμο του
βουνού, ο παιδικός της αυθορμητισμός άλλα την ορμή-
νεψε. Τα λιγνά της ποδαράκια, σαν του αγριοκάτσικου,
πηδούσαν από δω κι από κει, κάνοντας τη γιαγιά να τρέ-
χει ξωπίσω της λαχανιασμένη. Πού και πού σταματούσαν
κι έκοβαν λογιών λογιών αγριολούλουδα από τις κατα-
πράσινες πλαγιές και τότε μόνο η γιαγιά κατάφερνε να
πάρει μια ανάσα.

«Έτσι, να σε βλέπω να χαμογελάς, κορίτσι μου», της
είπε ο Στράτος. Ακούμπησε δυο ποτηράκια ούζου στο
τραπέζι, κάμποσα μικρά πιάτα με νηστίσιμους μεζέδες
και κάθισε δίπλα της. Σήκωσαν τα ποτήρια, τα τσούγκρι-
σαν κι άρχισαν τις κουβέντες, με την Έλενα να θυμάται
και να αφηγείται, μεγαλόφωνα πια, τη συνέχεια της ιστο-
ρίας που είχε αφήσει μισοτελειωμένη στη σκέψη της.

Με το ένα χέρι να κρατάει τη γιαγιά και το άλλο το
πολύχρωμο μπουκέτο, μπήκαν στον προαύλιο χώρο του

Χριστίνα Σουλελέ

28



μοναστηριού. Μυρωδιές πιπεράτες μα και γλυκές, από
την πληθώρα των λουλουδιών που ήταν φυτεμένα σε
χρωματιστούς τενεκέδες, της έδιναν την εντύπωση πως
βρισκόταν σε κάμπο λουλουδιασμένο. Τριαντάφυλλα,
γαρίφαλα, βιολέτες και μοσχομπίζελα έφτιαχναν ένα
χαρμάνι από θεσπέσιο άρωμα, ενώ τα κατάλευκα πεζού-
λια της αυλής πρόσθεταν στο νοικοκυρεμένο περιβάλλον
την μυρωδιά του ασβέστη και της πάστρας. Έντομα και
μικρά πουλιά, μελίφθογγοι μελωδοί της φύσης, πετάριζαν
χαρούμενα κι έγραφαν ύμνους για την άνοιξη πάνω στα
πέταλα των λουλουδιών. Από το βάθος της αυλής, ακού-
γονταν οι γλυκόλαλες μοναχές που έψελναν το μοιρολόι
της Παναγιάς και η γιαγιά με την εγγονή τις ακολούθη-
σαν, μπαίνοντας σιωπηρά στον ναό. Κερί, λιβάνι και
μύρο πλανιόταν στην ατμόσφαιρα, ενώ στα βουβά πρό-
σωπα των ανθρώπων ήταν ζωγραφισμένες η συγκίνηση
και η κατάνυξη. Αταίριαστη η χαρά της φύσης μ’ εκείνον
τον θρήνο, ξαφνική και η συναισθηματική μετάβαση για
την Έλενα που κοιτούσε τριγύρω σαστισμένη. Χαρά και
λύπη, ζωή και θάνατος, θρήνος και τραγούδι έμοιαζαν
να παραμερίζουν τις αντιθέσεις τους και να φιλιώνουν,
πάνω στον ανθοστόλιστο Επιτάφιο.

Μόλις τελείωσε η Ακολουθία, όλοι κατευθύνθηκαν
προς το αρχονταρίκι και κάθισαν πάνω στους ξύλινους
σκαλιστούς καναπέδες, τους στολισμένους με χειροποί-
ητα υφαντά. Τα έντονα χρώματά τους είχαν τυπωθεί στη
μνήμη της, όπως και τα σχέδια που είχαν υφάνει με δε-
ξιοτεχνία στους αργαλειούς επιδέξια χέρια. Παγώνια,
λουλούδια, πουλιά σε κόκκινες, πορτοκαλί και φούξια
αποχρώσεις, πρόσθεταν στον ήδη φιλόξενο χώρο μια
νότα ζεστασιάς. Οι μοναχές, χαμογελαστές και ευπρο-

ο ανάποδος καθρέφτης

29



σήγορες, πήγαιναν κι έρχονταν με τους δίσκους φορτω-
μένους με καφέ, νερό και λουκούμια. Για την Έλενα
εκείνη η στιγμή ήταν η πιο ιερή. Αν της άρεσε να πηγαίνει
στο μοναστήρι, αν περίμενε πώς και πώς να έρθει η Μ.
Παρασκευή, ήταν για κείνα τα λουκούμια που είχαν
γεύση τριαντάφυλλου και που, όπως έλεγε, πιο εύγευστα
λουκούμια δεν είχε φάει πουθενά αλλού. Η φαντασία
της τα ήθελε να φτιάχνονται από τα ροδοπέταλα των
τριανταφυλλιών του μοναστηριού και να σμίγουν με τα
υπόλοιπα αρώματα του χώρου, γι’ αυτό και τα έβρισκε
τόσο ξεχωριστά. Η ματιά της ακολούθησε λαίμαργα
τους δίσκους με τα μικρά γλυκόμελα και στη θέα τους
οι παιδικές της αισθήσεις λίγωσαν. Όταν μια νεαρή μο-
ναχή ήρθε μπροστά της με τον δίσκο, άπλωσε ντροπαλά
το χεράκι της και πήρε ένα από αυτά. Τα τρυφερά ακρο-
δάχτυλά της βούλιαξαν στην λευκή και ρόδινη σάρκα
του, που άφησε πάνω τους ένα λεπτό στρώμα άχνης. Το
έβαλε αμέσως στο στόμα κι έκλεισε τα μάτια, καθώς
ένιωσε αμέτρητα τριαντάφυλλα να ανθίζουν και να σκορ-
πούν τα άλικα πέταλά τους, ραντίζοντας τη γεύση της με
φίνο άρωμα. Ποτέ δεν έτρωγε μόνο ένα και πάντα έφευγε
από το μοναστήρι μ’ ένα κουτάκι λουκούμια, δώρο των
καλογριών στη μικρή επισκέπτρια που τα λάτρευε.

Όσο θυμόταν, η όψη της γλύκαινε κι ο Στράτος, χα-
μογελούσε κι όλο την τσίγκλιζε με ερωτήσεις, για να θυ-
μηθεί το ένα ή το άλλο. 

Είχε βραδιάσει για τα καλά και η βροχή είχε σταμα-
τήσει από ώρα, αφήνοντας μονάχα τη μυρωδιά των σά-
πιων φύλλων να αιωρείται στην ατμόσφαιρα.

«Να ’σαι καλά, Στράτο μου. Με την παρέα σου η
ώρα πέρασε ευχάριστα», του είπε η κοπέλα και σηκώθηκε

Χριστίνα Σουλελέ

30



να φύγει.
«Το λουκούμι σου δεν θα το φας; Το άφησες μισοφα-

γωμένο».
«Ας το σου λέω, άγευστο είναι. Θα μείνω με τη γεύση

του ούζου και της κουβέντας μας».
Φόρεσε την καπαρντίνα της, τυλίχτηκε καλά με το

κασκόλ, τον χαιρέτησε και βγήκε από το καφενείο. Στά-
θηκε μόνο για μια στιγμή μπροστά από την ανοιχτή
πόρτα, πήρε βαθιά ανάσα σαν κάτι να έψαχνε με την ό-
σφρηση κι αφού δεν το βρήκε συνέχισε το δρόμο της. 

ο ανάποδος καθρέφτης

31



Μπόνους 

ΗΦανή δεν πίστευε στην τύχη της! Να βρει δου-λειά, πάνω στο αντικείμενο που είχε σπουδάσεικαι μάλιστα σε εποχή που οι περισσότεροι
νέοι ήταν άνεργοι ή έκαναν δουλειές του ποδαριού, ούτε
στα πιο αισιόδοξα όνειρά της. Έκλεισε το τηλέφωνο και
η φωνή της γραμματέως, που είχε ανακοινώσει πριν λίγο
την πρόσληψή της στο κέντρο διατροφής, ηχούσε στα
αυτιά της σα βελόνα από πικάπ. «Αύριο το πρωί στις εν-
νέα» της είχε πει. «Αύριο το πρωί στις εννέα» επαναλάμ-
βανε η κοπέλα και με χορευτικές φιγούρες έφερε πάνω
κάτω τη μικρή της γκαρσονιέρα, που ξαφνικά έγινε πιο
φωτεινή κι ας είχε για θέα τον ακάλυπτο. Πήρε τηλέφωνο
τους γονείς της στο χωριό, τους φίλους της, όλοι της ευ-
χήθηκαν καλή σταδιοδρομία. 

Την επόμενη μέρα σηκώθηκε αξημέρωτα. Ξύπνησε,
που λέει ο λόγος. Μάτι δεν έκλεισε από τη χαρά και την
αγωνία της. Ανησυχούσε μήπως δε χτυπήσει το ξυπνη-
τήρι, μήπως δεν προλάβει το λεωφορείο, όλα τα «μήπως»
σφήνωσαν στο κεφάλι της εκείνο το βράδυ. Τίποτα από
αυτά δεν έγινε. Και το ξυπνητήρι χτύπησε στην ώρα του
και το λεωφορείο πρόλαβε και έφτασε μισή ώρα νωρίτερα
στο ραντεβού. Όσο περίμενε στο σαλόνι, ανίχνευε τον
χώρο και προσπαθούσε να τον οικειοποιηθεί με τα μάτια.
Τα λιτά εργονομικά έπιπλα, ο αισθαντικός φωτισμός,
ένας όμορφος πίνακας ζωγραφικής, η απαλή μουσική
που απλωνόταν αρμονικά στην αίθουσα και τα χαμογε-

32



λαστά πρόσωπα των υπαλλήλων, την ταξίδευαν νοερά
στο εργασιακό της περιβάλλον. Το φανταζόταν λαμπρό
αλλά στο άκουσμα των μηνιαίων απολαβών, από τον δι-
ευθυντή αργότερα, άρχισε να χλομιάζει. «Όσα δικαιούται
ένας νέος κάτω από εικοσιπέντε χρόνων. Κάτω από πεντα-
κόσια ευρώ» της είπε αυτολεξεί. Ξαφνιάστηκε, δεν το
περίμενε. Ο νους της, σαν κομπιουτεράκι, άρχισε να
κάνει υπολογισμούς. Τόσα έσοδα, τόσα έξοδα, ευτυχώς
δεν έχω ενοίκιο να πληρώνω, ας είναι καλά οι γονείς μου
που αγόρασαν την γκαρσονιέρα, σκέφτηκε και υπέγραψε
τη σύμβαση. Τη δουλειά της την αγαπούσε, την έκανε
με κέφι και το μόνο αγκάθι ήταν το οικονομικό.

«Να δω πώς θα μαζέψω χρήματα για το μεταπτυ-
χιακό» έλεγε και ξαναέλεγε στους φίλους της, πάνω σε
κουβέντες για σχέδια μελλοντικά.

Καλοκαίρι έπιασε δουλειά κι ήταν φθινόπωρο, Νο-
έμβρης στα τελειώματά του. Την τελευταία μέρα του
είχε κάθε λόγο να είναι χαρούμενη. Εκτός από το μισθό,
ο διευθυντής έταξε σε όλους τους εργαζόμενους ένα μπό-
νους για τον στόχο που έπιασαν σαν εταιρεία. Ανάσα
για όλους, ανακούφιση και για τη Φανή που άρχισε να
κάνει σχέδια. Η διάθεσή της όμως δεν ήταν καλή. Το
έριχνε στον βροχερό καιρό και δεν έβλεπε την ώρα να
σχολάσει και να βγει μια βόλτα στα μαγαζιά που είχαν
φορέσει τα γιορτινά τους. Με το μπόνους που θα έπαιρνε,
θα έκανε ένα δώρο στον εαυτό της. 

Στο τέλος της βάρδιας, ο διευθυντής πέρασε από το
γραφείο της κρατώντας ένα μπλοκάκι κι άρχισε να φυλ-
λομετρά. «Κουπόνια, για να ψωνίζεις σε αλυσίδες τροφί-
μων» της είπε και της το έδωσε στα χέρια. Η κοπέλα το
κοιτούσε και δεν πίστευε στα μάτια της. «Αυτό είναι το

ο ανάποδος καθρέφτης

33



μπόνους; Τι να τα κάνω τα κουπόνια; Χρήματα χρει-
άζομαι», διαμαρτυρήθηκε αλλά το μόνο που κατάφερε
να εισπράξει ήταν μια κουβέντα κατανόησης κι ένα φιλικό
χτύπημα στην πλάτη. «Σε καταλαβαίνω αλλά δεν μπορώ
να κάνω κάτι άλλο», έτσι της είπε με μειλίχιο ύφος αλλά
κοφτό, δίνοντάς της ταυτόχρονα να καταλάβει πως η
κουβέντα έληξε. 

Βγήκε από το γραφείο της θυμωμένη κι έτρεξε στην
έξοδο. Άνοιξε την ομπρέλα και περπατούσε βιαστικά
στο πεζοδρόμιο. Κάποιος βγήκε από ένα μαγαζί και τη
χαιρέτησε, σημασία δεν έδωσε, ακόμη και τον κιθαρίστα
του δρόμου που κάθε φορά στεκόταν να τον ακούσει,
τον προσπέρασε αδιάφορα. Στον νου της σαν τα φαντά-
σματα ξεπηδούσαν οι αφαιρέσεις, αφού οι άλλες πράξεις
είχαν εκτοπιστεί ακούσια από το νου. Η πρόσθεση ήταν
λησμονημένη από καιρό, ο πολλαπλασιασμός ουτοπικός
κι η διαίρεση ανάλγητη. Επέστρεψε στην γκαρσονιέρα
της αργά και δεν την αναγνώρισε. Της φάνηκε άδεια και
μουντή, σα να είχαν μετακομίσει όλα τα χρώματα. «Πώς
γίνεται να είναι όλα τόσο ρευστά, σχήματα, χρώματα,
συναισθήματα; Να ρέουν ακατάπαυστα και να αλλοι-
ώνονται, μεταμορφώνοντας από τη μια στιγμή στην άλλη
τα όνειρα σε εφιάλτες;» αναρωτήθηκε το άλλοτε ανέμελο
κορίτσι. 

Ξάπλωσε στον καναπέ. Τυλίχτηκε καλά με μια κου-
βέρτα και μαζεύτηκε σαν το έμβρυο στην εσωτερική του
γωνία. Σε αυτή τη στάση έμεινε όλο το βράδυ, με τις
σκέψεις να στήνουν χορό στον άυπνο νου της. Το ξημέ-
ρωμα την βρήκε κουρασμένη πριν ακόμη πάει για δου-
λειά κι όσο σκεφτόταν πως την περίμενε μια μέρα κατά-
φορτη με ραντεβού, απελπιζόταν. 

Χριστίνα Σουλελέ

34



Σηκώθηκε βαρύθυμη από το κρεβάτι κι άνοιξε την
ντουλάπα. Ξεκρέμασε ένα μαύρο φόρεμα. Το κοίταξε
καλά και το πέταξε πάνω στο κρεβάτι σαν κάτι μιαρό.
Άνω κάτω έκανε συρτάρια και κρεμάστρες ώσπου να
καταλήξει σε ένα κόκκινο μπλουζοφόρεμα. «Μάταιη
προσπάθεια» μονολόγησε, την ώρα που στεκόταν μπρο-
στά στο καθρέπτη και το κοιτούσε φορεμένο, ψηλαφί-
ζοντας ταυτόχρονα τους μαύρους κύκλους κάτω από τα
μάτια της. 

Άκεφη και υποτονική έφτασε στη δουλειά και πήγε
κατευθείαν στην κουζίνα για καφέ. «Το μόνο που εύχομαι
σήμερα, είναι να μη μου τύχει περίεργος πελάτης γιατί
θα ξεσπάσω πάνω του» είπε στη συνάδελφό της όταν τη
ρώτησε τι έχει. Με την κούπα με τον διπλό καφέ, μπήκε
στο γραφείο της κοιτώντας ταυτόχρονα τη λίστα με τα
ραντεβού. Για καλή της τύχη, η πρώτη πελάτισσα έτυχε
να είναι και η αγαπημένη της. 

Η πόρτα χτύπησε. Μια μεσόκοπη γυναίκα εμφανί-
στηκε χαμογελαστή, την καλημέρισε εγκάρδια και της
πρόσφερε ένα τριαντάφυλλο κατακόκκινο. «Όμορφο και
δροσερό σαν τη Φανή, σκέφτηκα όταν το είδα ανθισμένο
στη γλάστρα μου και τι σύμπτωση! Ταιριάζει με το πλε-
κτό σου φόρεμα», της είπε με φωνή ζεστή, γεμάτη τρυ-
φεράδα. 

Η Φανή το κράτησε στα χέρια και το βλέμμα της ε-
στίασε στις σταγόνες που ’χαν κολλήσει στα πέταλά του.
«Πόσο πείσμα έχει για να ανθίσει κόντρα στη βροχή!
Ίσως είναι αυτό που το κάνει να δείχνει τόσο ξεχωριστό»
σιγομουρμούρισε. Όσο το κοιτούσε, το άλικό του χρώμα
την έκανε να θυμηθεί τα λόγια του πατέρα της όταν την
έβλεπε στενοχωρημένη. «Τα χρώματα δεν χάνονται, Φα-

ο ανάποδος καθρέφτης

35



νούλα μου, μόνο κρύβονται κι εμφανίζονται σε χρόνο
ανύποπτο φτάνει να είσαι έτοιμη να τα δεις». Χαμογέ-
λασε. Το πλησίασε στο πρόσωπό της κι αφέθηκε στο
εκλεπτυσμένο του άρωμα. 

«Αυτό κι αν είναι μπόνους», στράφηκε και είπε στην
κυρία που την κοίταξε παραξενεμένη. 

Χριστίνα Σουλελέ

36



Πανελλήνιες αγωνίες
15 Μαΐου 2016
Αγαπημένο μου ημερολόγιο,

Σήμερα κλείνω τα δεκαοκτώ. Λένε πως ο χρόνοςκυλάει σα νερό. Στη δική μου περίπτωση, πέ-ρασε σαν αστραπή και βρέθηκα από τη νηπιακή
ηλικία κατευθείαν στην ενήλικη, με όλο το ενδιάμεσο
διάστημα να κυλάει ανάμεσα σε σχολεία, φροντιστήρια,
διάβασμα, εξετάσεις. 

«Να ’χα τα χρόνια σου, κόρη μου», μου είπε η γιαγιά
που ήρθε να μου ευχηθεί.

«Και τι θα τα έκανες, γιαγιά; Ρώτα κι εμένα! Θα διά-
βαζες είκοσι ώρες το εικοσιτετράωρο, θα αγωνιούσες,
θα αγχωνόσουν, γιατί από αυτές τις εξετάσεις θα κρινόταν
το μέλλον σου, έτσι δεν λέτε όλοι; Κοίτα τους μαύρους
κύκλους κάτω από τα μάτια μου και κοίτα το δικό σου
μάγουλο που είναι φράπα από την ξεκούραση».

Σε όλους φάνηκε αστείο κι έβαλαν τα γέλια, λες και
το είπα για να τους διασκεδάσω.

«Έλα, μην αγχώνεσαι», συμπλήρωσε η μητέρα, «όλα
θα πάνε καλά».

«Πού το ξέρεις;»
«Το ξέρω».
Αν με εκνευρίζει κάτι στους μεγάλους, είναι που τα

ξέρουν όλα και δίνουν συμβουλές, που οι ίδιοι δεν μπο-
ρούν να εφαρμόσουν. Άκου να μην αγχώνομαι! Και μου
το λέει αυτό η ίδια μου η μάνα, που από το άγχος της

37



φέτος άρχισε να παίρνει ηρεμιστικά, ενώ ο πατέρας μου
έχει φτάσει να καπνίζει δυο πακέτα τσιγάρα την ημέρα.
Άλλη συζήτηση δεν έχουμε πια στο σπίτι, μόνο τις πα-
νελλήνιες. Εδώ και μερικούς μήνες άρχισα να βγάζω
κόκκινα σημάδια σε όλο μου το σώμα. Κάναμε εξετάσεις,
άγχος είπε ο γιατρός κι η μητέρα έσπευσε, από μόνη
της, στο φαρμακείο να μου πάρει χάπια βαλεριάνας. Δεν
με βοήθησαν καθόλου και περιμένω τώρα να τελειώσουν
οι πανελλήνιες, για να δω το δέρμα μου να επιστρέφει
στο φυσιολογικό του χρώμα. 

Τους τελευταίους μήνες, είμαι ερωτευμένη μ’ έναν
συμμαθητή μου, αλλά ο έρωτας στα χρόνια των Πανελ-
ληνίων εξετάσεων έχει απαγορευτεί με νόμο. Λένε πως
όποιος τον παραβεί, τιμωρείται με βέβαιη αποτυχία στις
εξετάσεις. Άντε να το εξηγήσεις αυτό στην καρδιά που
έχει τους δικούς της νόμους. Πώς στενοχωριέμαι, όταν
βλέπω αυτή την επαναστάτρια να λουφάζει σε μια γωνιά,
από τον φόβο που της προκαλεί η λογική. Ώρες ώρες
νιώθω πως έχω μόνο ένα τεράστιο κεφάλι. Ούτε χέρια,
ούτε πόδια, ούτε ζωτικά όργανα. Ένα κεφάλι γεμάτο
γνώσεις, που δεν ξέρω ποιες από αυτές είναι χρήσιμες
και ποιες άχρηστες.

Αύριο είναι η μεγάλη μέρα∙ για αυτήν ετοιμαζόμουν
όλη μου τη ζωή. Σαν άλογο κούρσας νιώθω. Ασήκωτο
αυτό το βάρος και δεν ξέρω αν θα τα καταφέρω. Νιώθω
πως με μια αποτυχία, θα καταρρεύσει ο κόσμος.

Πριν πάω στην πρώτη δημοτικού, είχα μάθει να δια-
βάζω, να γράφω, να υπολογίζω. Αργότερα, οι γονείς μου
αποφάσισαν πως ήμουν έτοιμη να αρχίσω να μαθαίνω
αγγλικά, αργότερα γαλλικά και γερμανικά, να συμμετέχω
σε αθλητικές δραστηριότητες. Ο χρόνος για ελεύθερο

Χριστίνα Σουλελέ

38



παιχνίδι, για μιας ώρας περισσότερο ύπνο ή έστω για
λίγο χαζολόγημα, κρίθηκε ένοχος. Το δικαστήριο απο-
φάσισε δώδεκα χρόνια φυλάκιση, σε δραστηριότητες με
αυστηρά και άκαμπτα πλαίσια, χωρίς αναστολή. Σε όλα
ήμουν καλή. Κάθε φορά που έπαιρνα βαθμούς, είχαμε
γιορτή. Τώρα που το σκέφτομαι, συνειδητοποιώ, πως η
ευτυχία στο σπίτι μας ήταν πάντα άρρηκτα δεμένη με
τους βαθμούς και τις δικές μου επιτυχίες. Όλοι είχαν
μεγάλες προσδοκίες από μένα, γονείς, δάσκαλοι, καθη-
γητές∙ κι εγώ ένιωθα πως δεν είχα δικαίωμα να τεμπε-
λιάσω, να αφεθώ, για να μην τους απογοητεύσω. Απ’
όταν ήμουν μικρή, μου φόρεσαν ένα όνειρο χωρίς να με
ρωτήσουν. Αλλά τώρα μεγάλωσα και με στενεύει∙ δεν
κουμπώνει.

Το τεστ του επαγγελματικού προσανατολισμού που
έκανα πέρυσι, έδειξε πως έχω καλλιτεχνικές τάσεις. Δεν
ξέρεις τι σου γίνεται, άκου καλλιτεχνικές τάσεις! φώναζε
ο πατέρας στην καθηγήτρια που μου έκανε το τεστ και
μου έπεσαν τα μούτρα. Κι όμως το τεστ δεν έκανε λάθος,
έτσι ήταν τα πράγματα. Το ήξερα κι εγώ, το ήξερε κι ο
πατέρας μου, γι’ αυτό φώναξε για να το ξορκίσει. Από
τη στιγμή που έπιασα στα χέρια μου μια φωτογραφική
μηχανή, πριν δυο χρόνια, πού με έχανες, πού με έβρισκες
έξω από το σπίτι να φωτογραφίζω γωνιές της πόλης.
Όταν δε επισκέφτηκα μια έκθεση φωτογραφίας και ανα-
κάλυψα πως η φωτογραφία δεν είναι απλά μια απεικόνιση
αντικειμένων αλλά μια τέχνη μέσω της οποίας ο κόσμος
αποκτά άλλη υπόσταση, τότε άρχισα να ονειρεύομαι, να
ρίχνω φως και να φωτογραφίζω το δικό μου μέλλον από
τη δική μου οπτική γωνία. Η πρώτη σχολή που θα δη-
λώσω, θα είναι Φωτογραφίας και Οπτικοακουστικών

ο ανάποδος καθρέφτης

39



Μέσων είπα στους γονείς μου. Η ματιά που μου έριξε η
μητέρα μου ούτε σε ταινία θρίλερ, ενώ είδα τον πατέρα
μου να αλλάζει δέκα χρώματα, μέχρι που σταθεροποι-
ήθηκε στο κόκκινο της φωτιάς. Φωνάξαμε τον φαρμα-
κοποιό και του πήρε την πίεση∙ 22 παρακαλώ! Φοβήθηκα
πολύ και δεν τόλμησα να ξαναφέρω την κουβέντα σε
αυτό το θέμα. Έκρυψα τις επιθυμίες μου σ’ ένα ντουλάπι
και φύλαξα το κλειδί στο μέρος της καρδιάς μου, για να
μην μπορεί κανείς να μου το πάρει. Κάθε τόσο άνοιγα
το ντουλαπάκι κι έβγαζα το όνειρο στον ήλιο για να μη
μαραθεί.

Οι γονείς μου είχαν άλλα όνειρα για μένα∙ να σπου-
δάσω οικονομικά. Συζητάω με τους φίλους μου και πάντα
λέμε, πως δεν μπορούμε να καταλάβουμε τους γονείς
μας. Λένε πως νοιάζονται για το καλό μας, πως μας αγα-
πούν. Αλλά πώς γίνεται να αγαπάς κάποιον και να του
στερείς την ελευθερία να αποφασίζει για το μέλλον του,
να τον υποτιμάς κάνοντάς τον να πιστεύει πως δεν είναι
ώριμος να αποφασίσει μόνος του, να του υπαγορεύεις
τα δικά σου θέλω και πολλές φορές τα δικά σου ανεκ-
πλήρωτα όνειρα; Περίεργη αυτή η αγάπη, αποπνικτική,
εγωιστική. 

Κι αυτή η ευχή που τους έδιναν όλοι σήμερα: «Να
την δείτε, όπως επιθυμείτε». Hello!!! Είμαι κι εγώ εδώ!
Με βλέπετε; Με ακούτε; Με αισθάνεστε; Η δική μου
επιθυμία δεν μετράει; Τα δικά μου θέλω είναι δευτε-
ρεύοντα;

Την τελευταία μέρα ένας καθηγητής μας είπε κάτι
που έμεινε χαραγμένο στο μυαλό μου. Ενήλικος δεν
είναι αυτός που γίνεται δεκαοκτώ ετών, αλλά αυτός που
αποφασίζει μόνος για τη ζωής του, αναλαμβάνοντας την

Χριστίνα Σουλελέ

40



ευθύνη των δικών του επιλογών. Οι άλλοι σας παίρνουν
στα σοβαρά, όταν βλέπουν πως είστε σίγουροι για τις
επιλογές σας. Όταν τους αποδεικνύετε πως είστε ώριμοι
να αποφασίζετε, πως ξέρετε ακριβώς τι θέλετε. Οι γονείς
σας αγωνιούν και προσπαθούν να καλύψουν το κενό που
εσείς αφήνετε. Κάποιες φορές το κάνουν με λάθος τρόπο.
Όλοι κάνουν λάθη. Εσείς όμως που τώρα ενηλικιώνεστε,
πάρτε τη ζωή σας στα χέρια σας. Ακούστε την καρδιά
σας, αυτή ξέρει καλύτερα τις ανάγκες σας και τα θέλω
σας, σεβαστείτε πρώτοι εσείς τα όνειρά σας και θα δείτε
πως και οι άλλοι θα τα σεβαστούν. 

Αυτό σκοπεύω κι εγώ να κάνω. Να ακούσω την καρ-
δούλα μου. Αρκετά την παραμέλησα. Κάποια στιγμή
πρέπει να αποκτήσει και το σώμα μου τις πραγματικές
του διαστάσεις, για να ταιριάξει στο όνειρο που έραψα
μονάχη. 

«Κι αν δεν πήρες τα μέτρα σωστά;» θα με ρωτήσεις
αγαπημένο μου ημερολόγιο. Αποκλείεται. Το ξέρω. Το
νιώθω. Τα μέτρα είναι ολόσωστα. Οι λεπτομέρειες όμως,
το πώς θα το στολίσω, τι κλωστές θα χρησιμοποιήσω, τι
κουμπιά θα του προσθέσω, είναι κάτι με το οποίο θα
ασχοληθώ αργότερα.

«Γιατί όχι τώρα;» θα με ρωτήσεις. Είμαι κουρασμένη,
αγχωμένη. Ό,τι διάβαζα τόσο καιρό, τα έχω ξεχάσει ό-
λα. Σε αφήνω τώρα κι ό,τι σου έγραψα, ό,τι υπόσχεση έ-
δωσα στον εαυτό μου, θέλω να μου τα θυμίσεις τη στιγμή
που θα συμπληρώνω το μηχανογραφικό. Φοβάμαι μή-
πως χαθώ, παρασυρθώ κι αφήσω το όνειρό μου μισοτε-
λειωμένο ή χειρότερα μήπως βρεθώ ντυμένη με όνειρο
ξένο. 

ο ανάποδος καθρέφτης

41



Κράτα τον παππού ζωντανό

Μετά την τελετή ξέκοψε από τον κόσμο. Λόγιαπαρηγοριάς, κουβέντες χιλιοειπωμένες πουλέγονται τυπικά, δεν ήθελε ν’ ακούσει. Ήθελε
να μείνει μόνος, να φέρει στον νου τον παππού του και
να φυλάξει σαν ιερό κειμήλιο όσα άκουσε, όσα είδε και
όσα έμαθε από εκείνον. Και δεν ήταν λίγα. Μια ολό-
κληρη ιστορία κουβαλούσε και μια απάντηση σε όσα η
παιδική περιέργεια αναζητούσε.

Σα φύλλο αποσπάστηκε από το δέντρο των συγγενών
και φίλων και κίνησε να περπατά μονάχος στους δρόμους
της παλιάς πόλης. Πέρασε από το λιμάνι και στάθηκε να
κοιτά τον φάρο. Τύλιξε το κασκόλ γύρω από τον λαιμό
του και φόρεσε τον σκούφο που κρατούσε στα χέρια. Α-
πό τα μάτια του κυλούσαν δάκρυα, που γίνονταν ένα με
τις σταγόνες της βροχής. Έστριψε να φύγει. Χάθηκε στα
σοκάκια κι έφτασε στην Πύλη της Άμμου. Εκεί καθόταν
με τον παππού του, τον Μανιό, όταν ήταν μικρός∙ αγνά-
ντευαν το πέλαγο και τον άκουγε ν’ αναστοράται περι-
πέτειες από τα ταξίδια που έκανε σαν ήταν ναυτικός.

Ο Μανιός όταν ήταν νέος, αμούστακο παλικάρι
ακόμα, μπάρκαρε. Πέντε χρόνια ταξίδεψε γνώρισε αντά-
ρες και μπουνάτσες, ένιωσε στο πετσί του την αρμύρα
της θάλασσας. Γιόμισε εικόνες από τόπους που ούτε η
φαντασία του έβανε. Και όταν κουράστηκε, γύρισε στο
κέντρο του δικού του κόσμου. Στην Κρήτη και την Μα-
ριώ. Στη στάνη του και τη ζωή του βουνού. Παντρεύτη-

42



καν κι απέκτησαν παιδιά κι αγγόνια. Το μικρότερο γεν-
νήθηκε λίγους μήνες μετά το «φευγιό» της Μαριώς και
του έδωσαν το όνομα του παππού. Μανώλη τον βάφτι-
σαν.

Κάθε Σάββατο, όταν μεγάλωσε λιγάκι, τον έπαιρνε
μαζί του στα Χανιά για να πουλήσει τα σφαχτά του. Σαν
τέλειωνε τις δουλειές, πήγαιναν στην Πύλη της Άμμου.
Κάθονταν εκεί, αγνάντευαν τη θάλασσα και ο παππούς
του έλεγε ιστορίες.

Μια μέρα τον ρώτησε ο Μανωλιός πού πήγε η γιαγιά
του η Μαριώ.

«Εκειά», του είπε. «Την πήρε ο Χάρος και την πήγε
εκειά» και του έδειξε με το ροζιασμένο χέρι του απέναντι
τη γραμμή του ορίζοντα. Το σημείο που σμίγει το φως
του ήλιου με το σκοτάδι του βυθού.

«Ποιος είναι ο Χάρος, παππού;»
«Ο Χάρος είναι ένα νταβραντισμένο παλικάρι, μαθές.

Άλλες φορές είναι ήσυχος κι άλλες άγριος σαν τη φουρ-
τουνιασμένη θάλασσα. Γλυκοκοιτάζει τη ζωή που είναι
κοπελιά μαριόλα και πλανεύτρα. Μα αν την πιάσουν τα
νεύρα της άντε να τα βγάλεις πέρα μαζί της, αν δεν ξέρεις
να την κουλαντρίσεις. Τη ζωή, όπως και τη γυναίκα, Μα-
νωλιό μου, δεν πρέπει να τη φοβηθείς για θα σου πάρει
τον αέρα. Μήτε να την αγριέψεις. Χαμόγελα θέλουν και
οι δυο και μια καλή κουβέντα. Αυτό να το θυμάσαι. Ζω-
ή και θάνατος πάνε μαζί. Να ιδείς που αυτοί οι δυο δεν
μπορούν να ζήσουν χώρια. Εκείνη ντύνεται, στολίζεται
και τον προκαλεί. Κι όταν εκείνος πάει να την πιάσει,
εκείνη του κρύβεται και του ξεφεύγει. Μια και δυο και
τρεις, κάποια στιγμή την πιάνει και την κάνει δικιά του
για πάντα. Εκείνη το ξέρει πως αργά ή γρήγορα θα γένει

ο ανάποδος καθρέφτης

43



το δικό του. Γι’ αυτό προετοιμάζεται. Θέλει μπροστά
του να παρουσιαστεί όμορφη και όχι κακομοίρα. Παι-
χνίδια του έρωτα είναι τούτα μαθές. Ίντα θα ’τανε η ζωή
χωρίς τον θάνατο; Μονότονη, κουραστική. Κι ούτε θα
είχε λόγο να στολίζεται. Μα κι εκείνος δεν θα υπήρχε
χωρίς τη ζωή».

«Τι ωραία που τα παρουσίαζε τότε ο παππούς. Δεν
μου είπε όμως, πως κάποια παιχνίδια δεν φέρνουν τη
χαρά αλλά τον πόνο», μονολόγησε.

Ένα τρέμουλο τον διαπέρασε κι έτριψε τις παλάμες.
Κίνησε να φύγει. Ο νους του βρέθηκε πίσω στο σπίτι
που, μια μέρα πριν, είχαν τη γιορτή του παππού. Ανή-
μερα Χριστούγεννα. Παιδιά, αγγόνια, σύντεκνοι, φίλοι
και συγγενείς μαζεύτηκαν για να τον τιμήσουν. Και τον
τίμησαν όπως του έπρεπε. Με χορό, τραγούδι, φαγητό
και ρακή. Ο παππούς, λεβεντάνθρωπος μέχρι τα γερά-
ματά του, σηκώθηκε και χόρεψε έναν πεντοζάλη. Τα πό-
δια ήταν βαριά, με δυσκολία τα έσερνε, μα η ψυχή παι-
δούλα. Κάθισε αποκαμωμένος και κοιτούσε παιδιά κι
αγγόνια να χορεύουν και χαμογελούσε.

Γύρω στα ξημερώματα σήκωσε το ποτήρι με τη ρακή
και φώναξε «Σήμερα είμαι ο πιο ευτυχισμένος άνθρωπος.
Έχω κοντά μου τους αγαπημένους μου, τον θάνατο δεν
τον φοβούμαι. Ας κοπιάσει όποτε θέλει. Σαν τον δω να
έρχεται, θα τον φωνάξω και θα του πω. Κάτσε, επαέ κου-
ζουλέ, να σου βάλω μια ρακή, να φέρουμε και μια γυρο-
βολιά και μετά κάμε ό,τι θες. Μα να το ξέρεις. Η ζωή
με γλέντησε όσο ήμουν νέος, τη γλέντησα κι εγώ και σε
σένα θε να παραδώσει γέρο κι ανήμπορο. Χαμένος βγή-
κες μπουνταλά» κι έβαλε κάτι γέλια τρανταχτά.

«Σιγά μη γλίτωσε ο Χάρος με μια ρακή μονάχα»,

Χριστίνα Σουλελέ

44



σκέφτηκε δυνατόφωνα ο Μανωλιός κι γέλασε. Σαν να
ήταν εκεί και να τον έβλεπε. Βάλε μια για τη Μαριώ
μου, άλλη μια για τον πατέρα μου, άλλη μια για την
αδερφή μου που χάθηκε νέα, για όλο το σόι που χάθηκε
θα ήπιαν εκείνο το βράδυ. Μάρτυρας η μποτίλια, άδεια
πάνω στο τραπέζι. Μετά σήκωσε τον Χάρο να χορέψει
πεντοζάλη και πάνω στη ζάλη του παππού, ο Χάρος
μπήκε μπροστάρης και τον πήγε εκειά. Την άλλη μέρα
βρήκαν τον Μανιό πεσμένο έξω. Όλα έγιναν όπως τα
ψυχανεμίστηκε. Το φως της αυλής το είχε αφήσει αναμ-
μένο.

Κράτα τον παππού ζωντανό. Ο παππούς δεν ήταν
εκείνο το σώμα το φθαρτό, το πολυφορεμένο που βρέ-
θηκε πεσμένο στο μπεντένι. Εκείνο ήταν δανεικό που
έπρεπε να επιστραφεί. Ο παππούς ήταν η ζωή που έφυγε
παίρνοντας μαζί της τα πιο ακριβά ψιμύθια. Εκείνα που
κένταγε χρόνο με τον χρόνο και στόλιζε με περίσσια
ομορφιά την ψυχή του. Ήταν το φως που άφησε αναμ-
μένο στην αυλή για να βρίσκεις το χαμόγελο, Μανωλιό,
σαν χάνεται μες στα σκοτάδια, μονολόγησε. Είχε φτάσει
πάλι στο λιμάνι. Το κρύο μαλάκωσε. Η θάλασσα ημέ-
ρεψε. Κάθισε και κοίταξε τον φάρο. Το φως του αναμ-
μένο. Χαμογέλασε και συνέχισε. 

ο ανάποδος καθρέφτης

45



Στο αναβόσβημα του φάρου

Με συντροφιά την αναμμένη ξυλόσομπα και μεμια κούπα καφέ στα χέρια, καθόταν δίπλαστο παράθυρο του σπιτιού του και κοιτούσε
τον πέτρινο φάρο. Στο ρυθμικό του αναβόσβημα με-
τρούσε τα λεπτά, τις ώρες και τα χρόνια, που έμενε ξά-
γρυπνος για να κρυφακούει τις μυστικές συνομιλίες της
θάλασσας με τους ανέμους και στο γαλήνιο φως του
άκουε τους παλμούς της καρδιάς του να αράζουν σε
απάνεμο αγκυροβόλι, ακόμη κι όταν οι βαθύσκιωτες
κραυγές της νύχτας πάλευαν να τους ξεστρατίσουν.

Κάποτε ήταν φαροφύλακας κι έτσι τον αποκαλούσαν
όλοι. Το πραγματικό του όνομα, Πετρής, επισκιάστηκε
από το φως του γίγαντα, που κοντά σ’ αυτόν η ζωή του
κυλούσε πότε ατάραχα, πότε φουρτουνιασμένα. Ποτέ
δεν τον λογάριασε για δουλειά. Πιο πολύ τον ένιωθε για
σύντροφο και συνοδοιπόρο. Τα χρόνια που περνούσαν
ανάμεσα σε όστριες και τραμουντάνες, σε γραίγους και
γαρμπήδες, τους έβρισκαν και τους άφηναν μαζί, ακοί-
μητους φρουρούς του πελάγους, να ανάβουν και να σβή-
νουν ταυτόχρονα στο γύρισμα της μέρας και να φωτίζουν
με ασφάλεια τη ρότα των ναυτικών. Η σχέση τους σμι-
λεύτηκε από τις κυκλοθυμίες του καιρού και στέριωσε
στην ακρώρεια του βράχου, πάνω στο άνυδρο και πε-
τρώδες τοπίο.

Ένα αστραπόβροντο τάραξε συθέμελα το σπίτι κι η
φωτιά κούρνιασε φοβισμένη σε μια μικρή φλογίτσα. Την

46



κοίταξε που τρεμόπαιζε και σηκώθηκε να της ρίξει ένα
κούτσουρο για να ζωντανέψει, αφού εκείνο το βράδυ η
υγρασία μέσα στο σπίτι τού περόνιαζε τα κόκαλα.
Άπλωσε τα σκελετωμένα χέρια του να πυρωθούν και τρί-
βοντας τις παλάμες, γύρισε πίσω στο μετερίζι του, στην
πολυθρόνα δίπλα στο παράθυρο.

Το τζάμι θόλωσε από τα χνώτα και την υγρασία και
το σκούπισε με το μανίκι του, για να διαβάσει καλύτερα
τα σημάδια του καιρού, μα εκείνα φάνταζαν δυσανάγνω-
στα, καθώς τα πηχτά, μαύρα σύννεφα μπερδεύονταν με
τη σκοτεινή ματιά της νύχτας κι εκτόξευαν απειλές.

Οι κόρες των ματιών του μεγάλωσαν, στ’ αυτιά του
μπερδεύτηκαν οι ήχοι των ανέμων, η όσφρησή του ανί-
χνευσε μπουρίνι και στο δέρμα του ένιωσε την ανατριχίλα
που προηγείται μιας θεομηνίας. Την ήξερε αυτή την αί-
σθηση, την είχε νιώσει πολλές φορές σε νύχτες ακόρεστες
από θυμό. Πάντα, ο καιρός του έστελνε το φιρμάνι του
σε σκούρο πάπυρο κι εκείνος διάβαζε προσεκτικά τα
μαντάτα, τα καλά κρυμμένα στις προθέσεις των ανέμων,
στη μυρωδιά της θάλασσας, στα σινιάλα του ουρανού.
Αγρίμι είχε γίνει που οσφραινόταν τις απειλές, λες και ο
χρόνος κρατούσε ακόνι και τρόχιζε καλά τις αισθήσεις
του, που ποτέ δεν λάθευαν.

Ένας κεραυνός χαράκωσε τον ουρανό κι η νύχτα έγινε
μέρα, φανερώνοντας το αγριεμένο πρόσωπο της θάλασ-
σας που μούγκριζε. Τα μανιασμένα κύματα αφροσπούσαν
σαν ξερατά πάνω στον φάρο, μα εκείνος πάλευε να κρα-
τηθεί όρθιος.

Άφησε την κούπα με τον καφέ στο ξύλινο τραπεζάκι
δίπλα του κι έκανε να σηκωθεί. Τα κόκαλά του, οξειδω-
μένα από τα χρόνια και την αρμύρα, έτριξαν μα δεν τα

ο ανάποδος καθρέφτης

47



λογάριασε. Φόρεσε τη νιτσεράδα του και βγήκε έξω.
Ξεκρέμασε τη λάμπα που ήταν καρφωμένη στον τοίχο
της αυλής και κοίταξε κατά το πέλαγο. Δεν μπορούσε
να διακρίνει τίποτα. Βροντές, αστραπές, μπουμπουνητά∙
μια θάλασσα μέγαιρα. Στο πυκνό σκοτάδι της νύχτας,
μόνο τον φάρο ξεχώριζε επιβλητικό και αισιόδοξο να
στέλνει σήματα ελπίδας και αποφασιστικότητας. Τον
ηλιακό μηχανισμό που τον είχε αντικαταστήσει μετά
την συνταξιοδότησή του, δεν τον καλοέβλεπε, δεν του
γέμιζε το μάτι. «Μηχάνημα του διαβόλου» τον αποκα-
λούσε και παρόλο που το φως ακτινοβολούσε αδιάλειπτα,
η καχυποψία πως κάτι δεν θα πήγαινε καλά και θα χα-
λούσε, δεν τον άφηνε να ησυχάσει κι ας τον διαβεβαίωναν
οι υπεύθυνοι για το αντίθετο. Αναγκάστηκε να μπει βια-
στικά στο σπίτι, όταν αέρας και βροχή τού ράπισαν το
πρόσωπο.

Η νύχτα αποδείχτηκε δύστοκη και τα ουρλιαχτά της
γέννας της δεν τον άφησαν να κλείσει μάτι. Κοντά στα
ξημερώματα, από τη μήτρα της ξεπήδησε μια ροδο-
κόκκινη ανατολή κρατώντας γλαροπούλι για λευκή ση-
μαία. Άλλες μέρες θα πήγαινε να ξεκουραστεί, να διώξει
από πάνω του τα μιάσματα της νύχτας αλλά εκείνο το
πρωινό, αν και ένιωθε τα βλέφαρα βαριά και το κορμί
μολύβι, το σπίτι δεν τον χωρούσε. Βγήκε και περπάτησε
ως την ακρογιαλιά, αφήνοντας τα βήματά του να τον
οδηγήσουν, αργά αργά, προς τον φάρο.

Τον πλησίασε και στάθηκε μπροστά του. Με τις πα-
λάμες άγγιξε την πέτρινη σάρκα του και ψηλάφισε το
κάθε της χιλιοστό, που ήταν γεμάτο εκδορές και ουλές
από τα νεροφαγώματα της θάλασσας και το μένος των
ανέμων. Στο φως της μέρας, πρόσεξε καλύτερα τα χέρια

Χριστίνα Σουλελέ

48



του. Ένα μάτσο δάχτυλα γεμάτα κάλους και νεύρα,
δέρμα και κόκαλα, αργασμένα από την αλμύρα και τον
αέρα, είχαν γίνει ένα με την πέτρα του. Φοβήθηκε κι
έστριψε να φύγει, μα ένας μαγνήτης τον τράβηξε και τον
άφησε κολλημένο πάνω του. Νικητήριο το αγκάλιασμα,
απόρροια μιας σχέσης σφυρηλατημένης από αγωνίες και
μύχιους φόβους, τους έδενε με μια ήρεμη δύναμη που
σάλευε ανάμεσά τους, σαν το κυματάκι που γλιστρούσε
λυτρωτικά στα πόδια τους. Σήκωσε το κεφάλι και τον
κοίταξε. Όρθιος και υπερήφανος είχε σφαλίσει τα βλέ-
φαρα και λιαζόταν κάτω από τον ήλιο, που όσο δυνάμωνε
τον τροφοδοτούσε με φως.

Δεν άντεξε, απόκαμε. Με την πλάτη γυρισμένη στον
τοίχο, σύρθηκε προς τα κάτω και ξάπλωσε στη βάση
του. Δεν του έκανε καρδιά να πάει σπίτι και να τον αφή-
σει. Μαζί πέρασαν την αδυσώπητη νύχτα∙ μαζί του ήθελε
να μοιραστεί και την ηλιόλουστη μέρα. Έμεινε δίπλα
στον φίλο του, τον σύντροφό του, να κάνουν μαζί τον
απολογισμό της βραδιάς και να κρυφακούνε παρέα τα
επόμενα σχέδια της θάλασσας, που τα σιγομουρμούριζε
μέσα στη ζάλη της.

Ανάμεσα απ’ τα μισάνοιχτα βλέφαρα κοιτούσε τη θά-
λασσα. Έμοιαζε ήρεμη αλλά ήταν ακόμη ανακατεμένη.
Στην προσπάθειά της να κατευνάσει τον θυμό της, ξέ-
βραζε σκουπίδια και θαλασσόξυλα στην ακτή, σα να
ήθελε να ξεφορτωθεί ό,τι την βάραινε. Την καταλάβαινε.
Κάπως έτσι ένιωθε κι εκείνος. Προσπάθησε να κλείσει
τα μάτια, να χαλαρώσει, αλλά δεν τα κατάφερε.

Σειρήνες ακούστηκαν από στεριά και θάλασσα και
τάραξαν την ηρεμία του τοπίου που πάσχιζε να ισορρο-
πήσει. Με όση δύναμη τού είχε απομείνει, σηκώθηκε

ο ανάποδος καθρέφτης

49



και κοίταξε τριγύρω. Στο απέναντι ακροβράχι, είδε πε-
ριπολικά και ανθρώπους της αστυνομίας και του λιμενι-
κού που βρίσκονταν σε αναβρασμό. Κατάλαβε πως η
άτεγκτη νύχτα δεν θα δήλωνε εύκολα παραίτηση, χωρίς
να αφήσει πίσω της τα ίχνη του θυμού της και κατευθύν-
θηκε ασθμαίνοντας προς το σημείο. Οι χτύποι της καρ-
διάς του αντάριασαν από το τρεχαλητό αλλά και από τη
θέα πέντε γεροδεμένων παλικαριών, που ανέβαιναν με
δυσκολία τους βράχους, μεταφέροντας ένα άψυχο σώμα
τυλιγμένο σε καρό μάλλινη κουβέρτα.

Έκανε κάποια βήματα μπροστά, όσα του επέτρεψαν
και, μέχρι να το ακουμπήσουν στο χώμα και να το κλεί-
σουν στην ειδική θήκη, κατάφερε να δει. Ήταν ένας άν-
δρας νεαρός σε ηλικία. Τα μακριά μαλλιά του είχαν κολ-
λήσει στους κροτάφους, αφήνοντας το ωχρό του πρόσωπο
ακάλυπτο. Μπερδεμένα με αρμύρα και φύκια, είχαν απο-
τυπωμένη πάνω τους τη σφραγίδα της μάχης με τη θά-
λασσα. Ανατρίχιασε σύγκορμος και όσο τον κοιτούσε
ταξίδεψε στον χρόνο.

Πάλευε με τα στοιχεία της φύσης, ένα ανοιξιάτικο
δειλινό, που αναποφάσιστα παρέπαιαν ανάμεσα σε ανέ-
μους αντίθετους. Τριάντα χρόνων πάνω κάτω, δεν είχε
πολύ καιρό στην υπηρεσία του φάρου. Καθόταν στον
εξώστη του και μόλις είδε τη μελανιασμένη γραμμή του
ορίζοντα να τον προειδοποιεί για τους κινδύνους που
ελλόχευε η νύχτα, δεν έχασε καιρό. Ανέβηκε στον κλωβό
του πύργου και αφού εφοδίασε τη λάμπα με καύσιμο,
κατέβηκε την πέτρινη φιδογυριστή σκάλα για να σφαλίσει
και την είσοδο. Με τη θάλασσα δεν έπαιζε. Την ώρα
που τοποθετούσε τη σιδερένια βέργα στους πύρους αρι-
στερά και δεξιά της πόρτας, ο μεντεσές έτριξε κι ένας

Χριστίνα Σουλελέ

50



αντάρτης άνεμος τον έσπρωξε με δύναμη προς τα μέσα.
Το ανεμοβρόχι χτύπησε βίαια τα βλέφαρά του που πε-
τάρισαν ξαφνιασμένα. Απ’ τη μισάνοιχτη πόρτα ίσα που
πρόλαβε να διακρίνει μια βάρκα που πάλευε με τα κύ-
ματα και μια ανθρώπινη φιγούρα που προσπαθούσε να
την κουμαντάρει. Ο αγώνας έμοιαζε άνισος και οδηγούσε
κατευθείαν στα βράχια.

Άρπαξε τη νιτσεράδα του, που ήταν πεταμένη όπως
όπως πάνω στο ντιβάνι και πετάχτηκε έξω. Σαν το θεριό
χίμηξε μέσα στο νερό, τράβηξε τη βάρκα από το σχοινί
και με δυσκολία απέσπασε την κοπέλα που βρισκόταν
επάνω. Το βρεγμένο λουλουδάτο της φόρεμα είχε κολ-
λήσει στο σώμα της που έτρεμε και τα μακριά, μαύρα
της μαλλιά έγλειφαν τους κροτάφους, αφήνοντας δυο
μάτια αμυγδαλωτά να τον κοιτάζουν τρομαγμένα. Ήταν
αμίλητη. Μες στην ταραχή της, δυο κουβέντες κατάφερε
μόνο να ψελλίσει, πως η θάλασσα την παρέσυρε. Ο φα-
ροφύλακας έβγαλε τη νιτσεράδα, την τύλιξε με αυτή και
την συνόδευσε στο εσωτερικό του φάρου.

Όσο η νύχτα προχωρούσε, ένας αγώνας διεξαγόταν
ανάμεσα σε ουρανό και θάλασσα. Τα κύματα σηκώνονταν
θεριά και με τις αφρισμένες γλώσσες τους χτυπούσαν
πάνω στα τζάμια, που έτριζαν από οργή. Εκείνος κοι-
τούσε με αγωνία κατά το πέλαγο, μην τυχόν και φανεί
καράβι. Πού και πού έριχνε κλεφτές ματιές στην κοπέλα,
που καθόταν κουκουβισμένη σε μια γωνιά, ασάλευτη και
σιωπηλή. Πονούσε η ψυχή του έτσι όπως την έβλεπε να
κάθεται ακίνητη, με τις παλάμες κολλημένες στα αυτιά
για να κρατάει μακριά τους απειλητικούς ήχους αλλά
και τον φόβο που της προκαλούσε η παρουσία του κοντά
της.

ο ανάποδος καθρέφτης

51



«Μη φοβάσαι, κοπέλα μου, εδώ είσαι ασφαλής» της
είπε για να την καθησυχάσει και κατέβηκε στην κουζίνα,
για να γυρίσει μετά από λίγο με δυο φλιτζάνια αχνιστό
τσάι. Το ένα το άφησε μπροστά της. Εκείνη σα να μην
είδε, σα να μην άκουσε, παρέμεινε κουλουριασμένη στη
γωνιά της, αμίλητη και βουβή, αφήνοντας πού και πού
να της ξεφεύγει ένα σιγανό κλαψούρισμα.

Τρεις μέρες και τρεις νύχτες πάλευε ο φάρος με τα
κύματα κι οι δυο άνθρωποι με τους φόβους τους. Η τέ-
ταρτη μέρα ξημέρωσε χαρά Θεού. Απ’ τα τζάμια έμπαι-
νε το ειρηνοποιό φως του ήλιου και φώτιζε το πέλαγο
και τις βραχονησίδες του.

«Ο καιρός ξάνοιξε. Μπορείς να...» έκανε να της πει,
μα πριν ολοκληρώσει την κουβέντα του, εκείνη έφυγε
και ούτε γύρισε να τον κοιτάξει. Όταν είδε τη θάλασσα
κάλμα, αναθάρρεψε. Η βάρκα της όμως ήταν άφαντη.
Πουθενά δεν άφηνε σημάδι, σημείο ζωής. Ούτε κουπί,
ούτε σανίδι μαρτυρούσαν την παρουσία της. Την έπιασε
πανικός όταν κατάλαβε πως η λιμασμένη θάλασσα τη
ρούφηξε μες στον θυμό της. Ο μοναδικός τρόπος που
υπήρχε πια να φύγει από κείνο το μέρος, ήταν να τη συ-
νοδέψει ο φαροφύλακας στο σπίτι της κι αυτό θα γινόταν
το απόγευμα, που θα ερχόταν ο συνάδελφός του για να
τον αντικαταστήσει. Έτσι κι έγινε.

Πέρασε μια βδομάδα από τότε. Για μέρες επικρα-
τούσε νηνεμία κι η θάλασσα είχε ξεθυμάνει. Εκείνος από
το πρωί καθόταν στον εξώστη και κοιτούσε τα γραμμένα
του καιρού. Το μεσημέρι έφυγε για λίγο, ίσα να κατεβεί
στην κουζίνα για να ετοιμάσει το φαγητό του, όταν ένα
σιγανό χτύπημα ακούστηκε στην πόρτα. Την άνοιξε και
την είδε αναπάντεχα μπροστά του. Τα καλοχτενισμένα

Χριστίνα Σουλελέ

52



μαλλιά τής χάιδευαν γλυκά το πρόσωπο και τα καστανά
της μάτια έμοιαζαν με ήλιο μετά από συννεφιά. Έτεινε
το χέρι της να τον χαιρετίσει και τα βλέμματά τους έσμι-
ξαν. Ένα «ευχαριστώ» βγήκε από τα χείλη της κι ο χτύπος
στην καρδιά του πετάρισε σα θαλασσοπούλι πάνω από
τον αφρό της θάλασσας. Φίλιωσαν τα θεριά μέσα τους,
όπως φίλιωσε η θάλασσα με τους ανέμους και μόνο ένα
ατίθασο αεράκι παρέμεινε, για να φουντώνει εκείνη τη
σπίθα που θα τους κρατούσε κοντά. Από τότε μαζί πο-
ρεύτηκαν στη ζωή, δυο φάροι που αναβόσβηναν ρυθμικά
ο ένας για τον άλλον. Ο ένας άναβε το βράδυ κι ο άλλος
το πρωί, κρατώντας ζωντανό το φως του σπιτικού τους,
που ήταν χτισμένο απέναντι από τον φάρο. Μοναχικό,
απομονωμένο από τον υπόλοιπο κόσμο, ακουμπισμένο
στην αγκαλιά του απάνεμου όρμου, είχε για συντροφιά
τα θαλασσοπούλια που του έφερναν νέα από στεριά και
θάλασσα. 

Οι σειρήνες άρχισαν ξανά να ουρλιάζουν, την ώρα
που απομάκρυναν το άψυχο σώμα.

«Την τελευταία λέξη θα την πει ο ιατροδικαστής» α-
πάντησε ο αστυνομικός, στην ερώτηση που του έκανε ο
φαροφύλακας, εάν ήταν αυτοχειρία ή κακός υπολογισμός
των καιρικών φαινομένων.

«Τι σημασία έχει πια. Ένας άνθρωπος χάθηκε. Ίσως...
ίσως αν υπήρχε φαροφύλακας, να ζούσε ο κακορίζικος»
μονολόγησε κουνώντας με λύπη το κεφάλι.

Αέρας και θάλασσα είχαν πια σωπάσει εντελώς, σα
να κρατούσαν σιγή σεβασμού για τον άτυχο άντρα. Ο
ήλιος που δυνάμωνε και η σιωπή της μέρας, του θύμισαν
πως ήταν ώρα να γυρίσει σπίτι του. Ο άλλος ο φάρος,
εκείνος της ζωής του, θα είχε ξυπνήσει και θα ήταν έτοι-

ο ανάποδος καθρέφτης

53



μος να πιάσει βάρδια.

Χριστίνα Σουλελέ

54



Ψάρια είδα στον ύπνο μου,
λαχτάρα θα πάρω

Το μαχαίρι έγδερνε νευρικά το σώμα του ψαριούκαι τα λέπια πετάγονταν άτακτα σε όλο τον χώρο.Δεκάρα δεν έδινε η κυρα-Καλή ούτε για το ψάρι,
ούτε για την καθαριότητα. Μηχανικά γίνονταν οι κινήσεις
της που άφηναν τις σκέψεις, σαν τα λέπια κι αυτές, να ξε-
κολλούν από τη μνήμη και να ακουμπούν σε ενθύμια
αγαπημένα. Πίσω από το τραβηγμένο κουρτινάκι της
κουζίνας, η ματιά της γλιστρούσε σε μια ψάθινη καλα-
θούνα, σε μια μπλε νιτσεράδα και σ’ ένα ζευγάρι μαύρες
γαλότσες, όλα σύνεργα της δουλειάς του συγχωρεμένου
του άντρα της.

Από το ίδιο παράθυρο κάποτε, τον κοιτούσε να επι-
στρέφει αξημέρωτα στο σπίτι όταν γύριζε από το ψάρεμα.
Πλενόταν στη γούρνα της αυλής, φορούσε καθαρή αλ-
λαξιά κι έπειτα κάθονταν οι δυο τους στην αυλή, κάτω
από την κρεβατίνα με τους λαχταριστούς σιδερίτες και
πίνοντας τα καφεδάκια τους έπιαναν κουβέντα για τα
απλά, τα καθημερινά. Περνούσαν έτσι κάμποση ώρα και
μετά ο καθένας καταπιανόταν με τις δικές του δουλειές.
Εκείνη πάστρευε το σπίτι και τις αυλές κι εκείνος περι-
ποιόταν το μικρό τους μποστάνι, καθάριζε τα ψάρια κι
άναβε την ψησταριά. Ίδια ιεροτελεστία χειμώνα καλο-
καίρι, αφού το ψάρι δεν έλειπε ποτέ από το τραπέζι τους.
Μόνο ψάρια ήθελε να τρώει ο συγχωρεμένος κάθε μέρα,
μέχρι που στο τέλος τον έφαγαν εκείνα. Πάνω σ’ ένα

55



φαγοπότι ένα κόκκαλο τού κάθισε στον λαιμό και "ταξί-
δεψε". Από τότε είχε να φάει ψάρι η κυρα-Καλή. Καθετί
από τη θάλασσα το είχε εξορίσει από την κουζίνα της.
Πού και πού, έριχνε κλεφτές ματιές από το παράθυρο
μην τύχει και φανεί το παλικάρι της ο Αλεξανδρής που
ήρθε πρωί πρωί, της άφησε τρεις τσιπούρες και ξανακα-
τέβηκε στο λιμάνι να πουλήσει τις υπόλοιπες. Ήταν η
πρώτη του ψαριά από τη στιγμή που επέστρεψε από την
πόλη στην οποία σπούδαζε, για διακοπές στο νησί, και
αποφάσισε να καταπιαστεί με την ψαρότρατα του πατέρα
του για να βγάζει τα έξοδα των σπουδών του. Για χάρη
του και μόνο εκείνη την ημέρα, η κυρα-Καλή έκανε την
καρδιά της πέτρα.

Όταν τελείωσε το καθάρισμα, βγήκε στην αυλή και
άναψε την ψησταριά. Τα ψάρια ολόφρεσκα, λαχταριστά,
τοποθετήθηκαν προσεκτικά στην πυρακτωμένη σχάρα
κι η μυρωδιά τους τύλιγε την ατμόσφαιρα με θάλασσα
και ιώδιο. Ψημένα πια, τα έβαλε σε μια πορσελάνινη
σκαλιστή πιατέλα, ζωγραφισμένη με μπλε και λιλά λου-
λουδάκια και τα άφησε πάνω στο τραπέζι της κουζίνας,
σκεπασμένα μ’ ένα λευκό τούλι.

Ήταν κουρασμένη. Ο πόνος που την έπιανε συχνά
στα κόκκαλα είχε γίνει αφόρητος. Με το ένα χέρι να
κρατάει τη μέση της έκανε μια γύρα στο σπίτι, έκλεισε
πόρτες και παράθυρα και ξάπλωσε αποκαμωμένη στο
κρεβάτι. Ο ύπνος ήρθε αθόρυβα και μέσα από τα άχρονα
μονοπάτια του την οδήγησε στον αγαπημένο της σύζυγο.
Λαχτάρισε σαν τον είδε, όμορφο, γεροδεμένο, μ’ ένα
χαμόγελο φωτεινό σαν τον ήλιο κάτω από τα παχιά του
μουστάκια κι έτρεξε κοντά του με απλωμένα χέρια. Δεν
πρόλαβε να τον αγκαλιάσει, να τον χαρεί, να πει δυο

Χριστίνα Σουλελέ

56



κουβέντες μαζί του, δυο ψάρια ολοζώντανα μπήκαν ανά-
μεσά τους και τους χώρισαν. Έλεγαν λόγια ακατάληπτα.
Γελούσαν και χόρευαν κι ύστερα τον τύλιξαν με τα πτε-
ρύγιά τους και τον παρέσυραν μαζί τους στον βυθό.

Ξύπνησε απότομα όταν άκουσε την πόρτα ν’ ανοίγει
και το βαρύ πάτημα του Αλεξανδρή πάνω στις ξύλινες
σανίδες. Ανακάθισε στο κρεβάτι κι άρχισε να σταυρο-
κοπιέται. «Ψάρια είδα στον ύπνο μου, λαχτάρα θα πάρω»
μονολόγησε. Έστρωσε βιαστικά τα μαλλιά με τα χέρια
και πήγε γρήγορα στην κουζίνα. Η ματιά της έπεσε κα-
τευθείαν στο τραπέζι με την άδεια πιατέλα και το πετα-
μένο τούλι στο πάτωμα. Με βλέμμα ανήσυχο κοίταξε
τριγύρω κι όταν βεβαιώθηκε πως τα πορτοπαράθυρα
ήταν σφαλιστά, ο νους της στράφηκε σ’ ένα υπερφυσικό
σενάριο, όπως έκανε κάθε φορά που δεν μπορούσε να
εξηγήσει κάτι με τη λογική.

«Τι λες, μάνα! Αν είναι δυνατόν να πιστεύεις σε τέτοια
πράγματα! Άκου ήρθε η ψυχή του πατέρα και τα έφαγε!»
της φώναζε το αγόρι και με ένα θυμωμένο χτύπημα στην
κάσα της πόρτας, που τράνταξε όλο το σπίτι, γύριζε από
δωμάτιο σε δωμάτιο κι έλεγχε πόρτες και παράθυρα.

Πράγματι, όλα ήταν κλειστά όπως τον είχε διαβεβαι-
ώσει, εκτός από το παράθυρο της κουζίνας που πίσω
από το κουρτινάκι του έχασκε μισάνοιχτο. Έτοιμος ήταν
να της το φωνάξει και να ανατρέψει τις έμμονες ιδέες
της, αλλά συγκρατήθηκε στη θέα της Τιτίκας, της γάτας
του, που καθόταν στην αυλή και με την τραχιά της
γλώσσα έγλειφε την τεράστια κοιλιά της. Τα λαγγεμένα
μάτια της μαρτυρούσαν ηδονή. Ο υπόκωφος ήχος που
σιγόβραζε στο σώμα της και το γαλαντόμο γουργουρητό
της δήλωναν ευδαιμονία. Τα διάβασε καλά αυτά τα ση-

ο ανάποδος καθρέφτης

57



μάδια και βεβαιώθηκε πως δεν ήταν απλά χορτασμένη
αλλά κι ευχαριστημένη μετά από λουκούλλειο γεύμα.
Γύρισε, κοίταξε τη μητέρα του που έκλαιγε και βρέθηκε
μεταξύ σφύρας και άκμονος. Να της πει την αλήθεια ή
να την αφήνει να πλέει στην ονειροφαντασία της;

Το πρώτο σενάριο το απέκλεισε διότι φοβήθηκε για
την τύχη της Τιτίκας. Η κυρα-Καλή ποτέ δεν την είδε
με καλό μάτι. Τις γάτες τις μισούσε. Για χάρη του την
ανεχόταν, θέτοντάς της τον απαράβατο όρο να μην περ-
νάει το κατώφλι του σπιτιού. Ένα λάστιχο ποτίσματος,
απλωμένο σε όλο το μήκος της αυλής, της υπενθύμιζε τι
την περίμενε, αν έκανε του κεφαλιού της. Περιοριστικός
όρος σε γάτα. Αυτό κι αν ήταν ουτοπία! Η αλήθεια είναι
πως το ζωντανό έδειχνε αυτοσυγκράτηση, αλλά η μυρω-
διά των φρεσκοψημένων ψαριών ήταν επόμενο να της
ξυπνήσει αρχέγονα ένστικτα.

Το παλικάρι απέρριψε αμέσως και το δεύτερο σενάριο,
έπρεπε όμως να βρει μια λύση που θα εξασφάλιζε την
ψυχική ηρεμία της γυναίκας και τη σωματική ακεραι-
ότητα της γάτας. Μέσα στην ανεμοδούρα του, αναθυ-
μήθηκε ένα περιστατικό από τα παιδικάτα του, όταν
ήταν ακόμη σχολιαρούδι. Κρατούσε το χέρι της μάνας
του και περνούσαν από την προβλήτα, όταν από μακριά
διέκρινε τη φιγούρα του πατέρα του πάνω στην ψαρό-
τρατα να επιστρέφει από το πέλαγο. Λίγο πριν πιάσει λι-
μάνι και ρίξει το σχοινί στη δέστρα, τον είδαν να κάθεται
με στιβαρή κορμοστασιά στην πλώρη και να πετάει
μικρά ψαράκια στις αμέτρητες γάτες, που περίμεναν με
λαχτάρα να πάρουν το συνηθισμένο, πρωινό τους μεζε-
δάκι. Έπεσαν με τα μούτρα οι άμοιρες πάνω στους θα-
λασσινούς μεζέδες κι όταν χόρτασαν, σκόρπισαν αφή-

Χριστίνα Σουλελέ

58



νοντας μια μικρή γκριζωπή γατούλα να τρίβεται στα πό-
δια του Αλεξανδρή. Εκείνος την πήρε στην αγκαλιά του
και ζητούσε επίμονα να την πάρει στο σπίτι. Παρά τις
αντιρρήσεις της μάνας του έγινε το δικό του. Τη φώναζε
Τιτίκα και από τότε έγιναν αχώριστοι. Έφευγε από το
νησί για τις σπουδές του κι επέστρεφε με τη γάτα παρα-
μάσχαλα και η κυρα-Καλή που τον περίμενε πώς και
πώς, μόλις έβλεπε τον Βελζεβούλη, έτσι αποκαλούσε τη
γάτα, στην αγκαλιά του μοναχογιού της γύριζε το μάτι
της ανάποδα.

«Μάνα, εγώ έδωσα τα ψάρια στην Τιτίκα. Το ίδιο δεν
θα έκανε κι ο πατέρας αν ζούσε; Θυμάσαι πόσο την αγα-
πούσε; Ξέχασα, βλέπεις, να σου πω να μην τα ψήσεις. Ο
φίλος μου, ο Φώντας, έβγαλε σήμερα από τη θάλασσα
κάτι σαλάχια σπαρταριστά και σε σκέφτηκα. Πήγαινε
να ντυθείς. Θα πάμε στην ταβέρνα του να φάμε». Αυτά
της είπε και ανέλαβε όλη την ευθύνη.

Εκείνη μόλις άκουσε πως οι λαχταριστές τσιπούρες,
που καθάρισε με τα χεράκια της κι έψησε με πόνο στη
μέση, έγιναν γεύμα για τον Βελζεβούλη, άλλαξε δέκα
χρώματα. Λύγισαν τα γόνατά της και κάθισε σε μια κα-
ρέκλα. «Το όνειρο βγήκε αληθινό. Ψάρια είδα στον ύπνο
μου, λαχτάρα πήρα» έλεγε με ξέπνοη φωνή κι έκανε
αέρα με τα χέρια, ενώ ο Αλεξανδρής τής έριχνε νερό
στο πρόσωπο. Μισή ώρα έκανε να έρθει στα συγκαλά
της και όταν ηρέμησε λίγο, σηκώθηκε με κάτωχρη όψη
κι ετοιμάστηκε. Όταν βγήκαν από το σπίτι, η Τιτίκα συ-
νέχιζε την ατελεύτητη πάστρα της κι η γυναίκα, τάχα
μου κατά λάθος, της πάτησε την ουρά. Αμέσως, δυο ορ-
γίλα βλέμματα διασταυρώθηκαν σαν διάπυρα ξίφη και
τσουρούφλισαν τον Αλεξανδρή που βρέθηκε ανάμεσα.

ο ανάποδος καθρέφτης

59



Τις κοίταξε και τις δυο προσεκτικά. Το βλέμμα της Τι-
τίκας έκρυβε και μια ικανοποίηση. Της μάνας του, μια
προειδοποίηση: «Δεν θα μου τη γλιτώσεις, Βελζεβούλη.
Τη λαχτάρα που μου έδωσες, θα την πληρώσεις».

Η γάτα, λες κι έδωσε τόπο στην οργή, αργοσάλεψε
και βαριά βαριά πήγε και ξάπλωσε ανάμεσα στις γαλότσες
πάνω στη βεράντα. Τα μισόκλειστά της βλέφαρα μαρ-
τυρούσαν τη χαύνωση στην οποία είχε περιέλθει κι άφη-
ναν δυο γκρίζες σχισμές να κοιτούν με επιμονή τη γυ-
ναίκα που είχε μείνει σαν στήλη άλατος να τα παρατηρεί.
Γνώριμα της φάνηκαν. Ήταν τα ίδια γκρίζα μάτια που
κάποτε, όταν την κοιτούσαν, διάβαζε μέσα τους όλα όσα
είχαν να της πουν. Φλύαρα κι αυτά ξεχείλιζαν από λόγια
ανείπωτα, έτσι της φάνηκε. Πλησίασε και άπλωσε το
χέρι της πάνω στη βελούδινη γούνα της γάτας που δέ-
χτηκε νωχελικά το χάδι και δεν αντέδρασε, αφού η βα-
ρυστομαχιά την καθήλωσε σε υποταγή.

«Τι έπαθες, μάνα;» τη ρώτησε ο Αλεξανδρής, όταν
παρατήρησε τη φευγάτη ματιά της κι έγινε μάρτυρας
μιας πρωτόγνωρης εικόνας τρυφερότητας ανάμεσα στα
δυο θηλυκά.

Έτοιμη ήταν να του πει τις σκέψεις της, αλλά σαν
είδε το βλοσυρό του βλέμμα, άλλαξε γνώμη. Έβαλε το
κεφάλι κάτω και βγήκε από την αυλή, με τη βεβαιότητα
πως εκείνα τα μάτια κάτι ήθελαν να της πουν. Ο Αλε-
ξανδρής ήταν πια σίγουρος πως ο νους της βάδιζε σε
νοσηρά μονοπάτια που θα τους οδηγούσαν σε περιπέτειες
κι από τα οποία μόνο η Τιτίκα έμελλε να βγει κερδι-
σμένη.

Χριστίνα Σουλελέ

60



Αλάθητο ένστικτο

Με σβέλτες και σπιρτόζικες κινήσεις που τηνέκαναν να μοιάζει με αερικό, πηγαινοερχόταναπό την ντουλάπα στο κρεβάτι κρατώντας στα
δόντια, πότε μια μπλούζα, πότε ένα παντελόνι, πότε ένα
εσώρουχο και τα έσερνε μέχρι τις ανοιχτές βαλίτσες.

«Νανού, κάτσε κάτω!», της φώναζε αυστηρά η Κλέλια,
που έβλεπε τα φρεσκοσιδερωμένα ρούχα της να μετα-
τρέπονται σε σφουγγαρόπανα. Η Νανού απτόητη, έκανε
αυτό που της υπαγόρευε το σκυλίσιο ένστικτό της, αφού
το να λογαριάζεται ως ισότιμο μέλος του σπιτιού ήταν
αδιαπραγμάτευτη συνθήκη γι’ αυτήν. Είχε βέβαια και
την αβάντα του Γιώργου που την έκανε χάζι, καθώς την
κοιτούσε να κουνάει την ουρά σαν σημαία και άκουγε
τις πατούσες της να συνθέτουν στα πλακάκια τον ήχο
της χαράς της.

Όταν καταλάβαινε πως ξεπερνούσε τα όρια και το
ζευγάρι θύμωνε μαζί της, άρχιζε τα τσαλίμια και τις γα-
λιφιές και σαν αστραπή ορμούσε στην αγκαλιά τους,
αφήνοντας με την υγρή της γλώσσα τα σημάδια της αγά-
πης της πάνω στο πρόσωπό τους. Έλιωναν κι οι δυο, κα-
θώς την έβλεπαν να βιώνει την ετοιμασία του ταξιδιού
με την ίδια χαρά που είχαν και κείνοι. Και πώς να μην
είχαν! Χρόνια είχαν να πάνε διακοπές, αφού οικονομικοί
λόγοι τους στερούσαν τη δυνατότητα να απολαμβάνουν
μικρές πολυτέλειες. Κι όμως αυτή η ολιγοήμερη ψυχική
ανάταση, που τη λαχταρούσαν σαν ένα φιλί ζωής και την

61



προετοίμαζαν με πολλές στερήσεις και οικονομίες, λίγο
έλειψε να τιναχτεί στον αέρα. Αφορμή το λάπτοπ, που η
θέα του μέσα στη βαλίτσα του Γιώργου πυροδότησε
έναν ακόμη καυγά, από κείνους τους ομηρικούς που ξε-
σπούσαν κάθε φορά που εκείνος περνούσε ώρες ατελεί-
ωτες μπροστά του, αδιαφορώντας για οτιδήποτε συνέ-
βαινε τριγύρω του. Όλοι οι προηγούμενοι διαπληκτισμοί
όμως ωχριούσαν μπροστά στον τσακωμό εκείνης της
ημέρας και στο τελεσίγραφο, που σαν ύστατο χαρτί πέ-
ταξε η κοπέλα και δεν άφηνε περιθώρια διαπραγμάτευ-
σης.

«Ή με μένα θα πας διακοπές ή με το λάπτοπ. Απο-
φάσισε», του είπε στακάτα και μ’ ένα βλέμμα κοφτερό
του έδωσε να καταλάβει πως δεν αστειευόταν. Εκείνος
για να μην ρίξει κι άλλο λάδι στη φωτιά, προσπάθησε να
καταπιεί τον θυμό του που του ’χε κάτσει σαν κουκούτσι
στον λαιμό, έβγαλε το λάπτοπ από τη βαλίτσα και το
πέταξε πάνω στο κρεβάτι, κάνοντας τη Νανού να λου-
φάξει κάτω από τα κλινοσκεπάσματα από τον φόβο της.

Η επόμενη μέρα τους βρήκε μουτρωμένους να φτά-
νουν στο νησί αλλά, κάτι η ηρεμία του τοπίου, κάτι η
Νανού που με τα παιχνίδια της λειτουργούσε ως κατα-
λύτης στις διενέξεις τους, ήρθαν και χαλάρωσαν και σιγά
σιγά μπήκαν στο κλίμα των διακοπών. Μπάνια, παιχνίδια
στη θάλασσα και πολύωρες βόλτες στις γαλανόλευκες
γωνιές του νησιού, κάτω από τον καυτό ήλιο που πύρωνε
τα νοτισμένα από στερήσεις κορμιά τους, ήταν γι’ αυτούς
ξεχασμένες απολαύσεις που τις ρουφούσαν και τις γεύο-
νταν με τη λαχτάρα του διψασμένου. Οι μέρες κύλησαν
ξέγνοιαστα και το τελευταίο πρωινό, η κοπέλα συνόδευσε
το σκυλάκι στην προγραμματισμένη του βόλτα αφού ο

Χριστίνα Σουλελέ

62



σύντροφός της, που συνήθιζε να το κάνει, δυσκολευόταν
να ξυπνήσει.

Ο ήλιος ξεμύτιζε δειλά όταν βρέθηκαν να διασχίζουν
τα λιθόστρωτα στενορύμια του νησιού. Με τη Νανού να
προπορεύεται με τη σιγουριά που της έδινε ο γνώριμος
δρόμος, σταμάτησαν στην αυλή μιας καφετέριας την
ώρα που ο ιδιοκτήτης πότιζε τα βασιλικά και τα διο-
σμαρίνια στις αλτάνες. Ένα ανεπαίσθητο αεράκι αναρί-
γησε και ράντισε την ατμόσφαιρα με σύμμικτες ευωδιές,
τη στιγμή που η σκυλίτσα ξέφυγε από το λουράκι που
την κρατούσε χαλαρά και μ’ ένα εναέριο λάκτισμα πέ-
ρασε ξυστά από τα αρωματικά φυτά και βρέθηκε γρα-
πωμένη από το μπατζάκι του. Εκείνος παράτησε το λά-
στιχο και της χάιδεψε τα αυτιά με λατρεία, αφήνοντας
την κοπέλα άναυδη με την οικειότητα που είχε αναπτυχ-
θεί μεταξύ τους.

«Από πού τον ξέρει και είναι τόσο διαχυτική μαζί
του; Κι εκείνος; Μοιάζει να την γνωρίζει καλά», αναρω-
τήθηκε σμίγοντας τα φρύδια με καχυποψία.

«Είσαι η Κλέλια, έτσι δεν είναι; Να, εδώ με το κορίτσι
και τον Γιώργο τα λέμε κάθε πρωί, μέχρι να ετοιμαστεί
το καφεδάκι του», της είπε χαμογελαστά και έτεινε το
χέρι του για να την χαιρετήσει. Στα χείλη της κοπέλας
σχηματίστηκε ένα προσποιητό μειδίαμα και τον κοίταξε
ξαφνιασμένη, αφού ο σύντροφός της δεν της είχε μιλήσει
γι’ αυτόν. Όσο το χέρι της κρεμόταν από το δικό του
σαν σπασμένο κλαρί, με την κόχη του ματιού της διέσχιζε
τον όμορφα διακοσμημένο χώρο στο εσωτερικό της κα-
φετέριας. Απ’ άκρη σ’ άκρη τον ανίχνευσε κι αφού προ-
σπέρασε όλα τα φινετσάτα αντικείμενα, πήγε και κόλλησε
πάνω στο ένα, το μοναδικό, εκείνο που αποτελούσε την

ο ανάποδος καθρέφτης

63



πέτρα του σκανδάλου στη σχέση της. Ένα λάπτοπ βρι-
σκόταν σε περίοπτη θέση πάνω στον μπουφέ, ενεργο-
ποιημένο κι έτοιμο να προσφέρει τη συντροφιά του σε
όποιον την αποζητούσε.

Μεμιάς, αμέτρητες φαρμακερές ακίδες πέρασαν
μπροστά από τα μάτια της και σαν βέλη καρφώθηκαν
στο μέρος της καρδιάς, όταν φαντάστηκε τον σύντροφό
της να κάθεται μπροστά στην οθόνη παίζοντας άπληστα
τα παιχνίδια που του άρεσαν και τη Νανού να μπαινο-
βγαίνει στη θάλασσα ολομόναχη, αναζητώντας στα κύ-
ματα τη συντροφιά που της έλειπε.

«Γι’ αυτό προθυμοποιήθηκε να βγάζει εκείνος βόλτα
τη Νανού κι όχι για να κοιμάμαι εγώ λίγο παραπάνω,
όπως με παραμύθιαζε. Ο κύριος άφηνε επιδεικτικά και
το κινητό του πάνω στο κομοδίνο, για ξεκάρφωμα» μο-
νολόγησε, γελώντας μάλλον, για την ευπιστία που επέ-
δειξε. Με τα δυο χέρια αγκάλιασε τους γυμνούς της
ώμους σα να κρύωνε κι η εικόνα έμοιαζε παράταιρη για
μια μέρα ζεστή και υγρή, όπως ήταν εκείνη.

Η Νανού είχε ήδη μπει στη θάλασσα και τα γαβγί-
σματά της, που χαλούσαν τον κόσμο, την έβγαλαν από
τις σκέψεις της. Φόρεσε τα σκούρα της γυαλιά και με
γοργά βήματα κατευθύνθηκε προς τη μεριά της. Πριν
προλάβει να την πλησιάσει, εκείνη μ’ ένα σάλτο βγήκε
από το νερό και πέρασε ξυστά δίπλα της. Η κοπέλα
έμεινε κυριολεκτικά στα κρύα του λουτρού, όταν είδε
την αναδυόμενη Νανού να την προσπερνά με άφατη
αδιαφορία και να καταλήγει στην αγκαλιά του Γιώργου
που είχε κάνει την εμφάνισή του αναπάντεχα.

«Έφυγες χωρίς να σε καταλάβω, κορίτσι μου» της
είπε εκείνος και με μια ευθύβολη ρίψη πέταξε το μπαλάκι

Χριστίνα Σουλελέ

64



στη θάλασσα, για να αρχίσει μεταξύ τους ένα παιχνίδι
που έμοιαζε οικείο και στους δυο. Το μαρτυρούσε η
γλώσσα του σώματός τους και η ετοιμότητά τους ν’ αντα-
ποκρίνονται στις κινήσεις εκατέρωθεν με περισσή ευκο-
λία.

Η αρχική της υποψία θόλωσε μπρος στη θέα εκείνου
του εύγλωττου παιχνιδιού και κοιτώντας πότε προς την
πλευρά της καφετέριας και πότε προς την πλευρά της
Νανούς, προσπαθούσε να συμμαζέψει τις σκέψεις της,
να τις βάλει σε μια τάξη και να τιθασεύσει τη φρενήρη
φαντασία της που, όπως φαινόταν, της είχε παίξει παι-
χνίδια, αφού είχε αντλήσει υλικό από τον πρότερο βίο
του Γιώργου που δεν ήταν άμεμπτος και άσπιλος.

«Αν η σκηνή δεν επαναλαμβανόταν κάθε πρωί και αν
δεν είχε ενταχθεί στην καθημερινή της ρουτίνα, σίγουρα
η Νανού θα έδειχνε περισσότερο επιφυλακτική» αναλο-
γίστηκε η κοπέλα που είχε μάθει να τη διαβάζει σαν
ανοιχτό βιβλίο και με αυτή τη διαπίστωση παρόπλισε
τις υποψίες της.

Μια θύελλα από δροσάτες πιτσιλιές νερού ράντισαν
το πρόσωπό της κι έστρεψε απότομα το κεφάλι προς τη
μεριά που πήγαζαν. Το στιλπνό κορμί της σκυλίτσας
που στραφτάλιζε κάτω από το φως του ήλιου και τους
ιριδισμούς της θάλασσας, καθώς και τα λαχανιασμένα
γρυλίσματά της που μπερδεύονταν με τα τρανταχτά
γέλια του Γιώργου, άρχισαν να γλυκαίνουν τις πικρόχολες
σκέψεις που την ταλάνισαν. Μεμιάς η καρδιά της άνοιξε,
σαν διψασμένο λουλούδι, στο άγγιγμα του νερού, για να
δεχτεί την πρόσκληση που ερχόταν από τους αγαπημέ-
νους της.

Το αλάθητο ένστικτο της Νανούς την οδηγούσε προς

ο ανάποδος καθρέφτης

65



τη θάλασσα κι εκείνη το ακολούθησε, αφού ποτέ δεν
την είχε απογοητεύσει. Μ’ ένα αίσθημα ενοχής, για τις
ανίερες σκέψεις που έκανε, μπήκε στη θάλασσα αποφα-
σισμένη να μοιραστεί τη χαρά του παιχνιδιού με τον
σύντροφό της και την τετράποδη φίλη της, απολαμβά-
νοντας τις λίγες στιγμές που τους απέμεναν στο νησί με
την ανεμελιά που τους άξιζαν. 

Χριστίνα Σουλελέ

66



Μπουφ και... φτου ξελευτερία

ΗΜυρτώ τέλειωσε τις δουλειές της και, όπωςκάθε βράδυ τέτοια ώρα, ετοιμάστηκε να βγειστη βεράντα. Αρχή του καλοκαιριού κι ο και-
ρός γλυκός. Τα παιδιά έπαιζαν ήσυχα λίγο πιο πέρα. Ο
Νίκος, ο άντρας της, από στιγμή σε στιγμή θα γύριζε
από τη δουλειά και θα κάθονταν μαζί να πουν τα νέα της
ημέρας. Από παιδιά ήταν μαζί στα παιχνίδια, στο σχο-
λείο, στις χαρές, στις λύπες.

Πήρε ένα ποτήρι κόκκινο κρασί, αυτό που της άρεσε
πάντα να πίνει, και κάθισε στην πολυθρόνα. «Λυτρωτική
αυτή η ώρα. Η δική μου ώρα» μονολόγησε κι ακούμπησε
το ποτήρι στα χείλη. Ήπιε μια δυο γουλιές και χαλάρωσε.
Ένα αεράκι την τύλιξε με άρωμα από αγιόκλημα και η
μνήμη την οδήγησε σε μονοπάτια ξεχασμένα, τόσο μα-
κρινά και συνάμα κοντινά.

Η ματιά της έπεσε απέναντι στο ερειπωμένο σπίτι,
εκεί που άλλοτε ήταν το σπίτι της γιαγιάς Αμαλίας. Έτσι
την έλεγαν τη γυναίκα που ζούσε εκεί. Γλυκιά, καλοσυ-
νάτη. Δεν ήταν μεγάλη σε ηλικία, αλλά στα μάτια των
παιδιών οι ηλικίες αποκτούν άλλη διάσταση. Ίσως ήταν
και το τσεμπέρι που φορούσε πάντα στο κεφάλι. Της
πρόσδιδε χρόνια και την έκανε να φαίνεται μεγαλύτερη
απ’ ό,τι ήταν. Στον κήπο της, στην μπροστινή πλευρά
του σπιτιού, μαζεύονταν τα παιδιά της γειτονιάς, μαζί
και η Μυρτώ κι ο Νίκος κι έπαιζαν ως αργά το βράδυ.
Αριστερά από την αυλόπορτα υπήρχε ένα αγιόκλημα.

67



Τόπος μάζωξης των γυναικών, τόπος αφήγησης παρα-
μυθιών σαν τέλειωνε το παιχνίδι.

Τίποτα δεν θύμιζε πια εκείνο το σπίτι με τα μπλε
πορτοπαράθυρα και τα ασβεστωμένα πεζούλια. Τη γιαγιά
Αμαλία την πήραν τα παιδιά της στην Αμερική και το
σπίτι έμεινε ανυπεράσπιστο στον χρόνο∙ ένα άδειο κου-
φάρι, με τα πορτοπαράθυρα να χάσκουν ξεχαρβαλωμένα.
Το αγιόκλημα ξεράθηκε. Μα αυτή η μυρωδιά πάντα
εκεί. Να επιμένει.

Η Μυρτώ αντίκριζε τα χαλάσματα κάθε μέρα. Τι την
έπιασε απόψε και ξαναγύρισε πίσω στον χρόνο; Ίσως η
μυρωδιά από το αγιόκλημα. Ίσως η εκκωφαντική σιωπή.
Πού πήγαν οι φωνές των παιδιών; Τα παραμύθια των
γιαγιάδων; Στ’ αυτιά της έφτασαν ήχοι γνώριμοι. Μπουφ!
Η αγαπημένη λέξη των παιδικών της χρόνων. Η λέξη
που σηματοδοτούσε την έναρξη της χαράς, της ξεκού-
ρασης, της φυγής από το άγχος των μαθημάτων.

Μπουφ! Νάτη πάλι. Κι αυτή τη φορά με συνοδεία...
άμπε μπα μπλομ... ο Καρακατσάνης μπήκε στο τηγάνι,
άκατα μάκατα, τσακωμοί αν κάποιος έκανε ζαβολιά στο
μέτρημα κι έπειτα γέλια, φωνές και φτου ξελευτερία!

Ο Νίκος άνοιξε την πόρτα, ακούμπησε τα κλειδιά
στο τραπέζι και κάθισε δίπλα της όσο πιο αθόρυβα μπο-
ρούσε. Πρώτη φορά την έβλεπε αμίλητη με το βλέμμα
καρφωμένο στα απέναντι χαλάσματα. Το τρίξιμο της
πολυθρόνας τον πρόδωσε. Γύρισε και τον κοίταξε. Ακού-
μπησε το κεφάλι στον ώμο του κι έβγαλε από το ντουλάπι
του χρόνου τα χρώματα, τα αρώματα, τα ακούσματα
και τις εικόνες μιας άλλης εποχής. Θυμήθηκαν μαζί το
κυνηγητό ανάμεσα στα δέντρα, το κρυφτό πίσω από τις
μάντρες, τα μήλα μπροστά από την αυλόπορτα αλλά

Χριστίνα Σουλελέ

68



και τα κεράσματα της γιαγιάς Αμαλίας. Μια φέτα ψωμί
αλειμμένη με λάδι και ζάχαρη κι ένα ποτήρι νερό ήταν
αρκετά για να τυλίξουν με μεγαλύτερη γλύκα τη θύμηση
των παιδικών τους χρόνων.

Η φωνή της κόρης τους διέκοψε το ταξίδι στον χρόνο
και τους επανέφερε στην πραγματικότητα.

«Ναι! Νίκησα!» φώναζε.
Γύρισαν και την κοίταξαν. Κρατούσε στα χέρια της

το τάμπλετ. Με μάτια καρφωμένα στην οθόνη και με
χέρια που άπληστα ακολουθούσαν κάτι να κινείται, ζούσε
το δικό της όνειρο.

«Μα τι παιχνίδι είναι τούτο; Υπάρχει παιχνίδι χωρίς
φίλους, χωρίς γέλια και φωνές, χωρίς τσακωμούς, χωρίς
αναψοκοκκίνισμα στα μάγουλα, χωρίς γραντζουνιές στα
γόνατα; Και το μπουφ πού πήγε; Δεν μπορεί να χάθηκε.
Σίγουρα είναι κρυμμένο εκεί, ανάμεσα στα χαλάσματα
και περιμένει κάποιες παιδικές φωνές για να βγει και να
φωνάξει φτου ξελευτερία», μονολόγησε η Μυρτώ.

«Μπα σε καλό σου, Μυρτώ. Τι σε έπιασε απόψε; Τι
σου φταίει το παιχνίδι των παιδιών; Πάρ’ το απόφαση.
Οι εποχές αλλάζουν, το ίδιο και τα παιχνίδια. Μου φαί-
νεται πως άρχισες να γερνάς», της είπε πειραχτικά ο Νί-
κος και την τσίμπησε στο μάγουλο.

«Τα παιχνίδια μπορεί να αλλάζουν. Όχι όμως και οι
ανάγκες των παιδιών», γύρισε και του είπε κοφτά.

Ήπιε την τελευταία γουλιά κι άφησε το ποτήρι στο
τραπέζι. Είχε πάρει την απόφαση να γνωρίσει στα παιδιά
της το μπουφ! Ήταν σίγουρη πως αν το γνώριζαν, θα το
έκρυβαν βαθιά μες στην καρδιά τους κι ακόμη κι αν το
τύλιγε ο χρόνος με τη λήθη του, εκείνο θα έβρισκε μια
χαραμάδα για να βγει. Αλλά κι αν το έβρισκαν παλιο-

ο ανάποδος καθρέφτης

69



μοδίτικο, άξιζε να το γνωρίσουν και μετά ας αποφάσιζαν.
Το μόνο που χρειαζόταν ήταν να γίνει η αρχή. Και η
Μυρτώ αποφασιστική και πεισματάρα καθώς ήταν, είχε
πάρει την απόφασή της. Κι αυτή την απόφαση έπρεπε
να την τυλίξει με μυστήριο και φαντασία για να δώσει
κίνητρο στα παιδιά να ανακαλύψουν μόνα τους τα αρα-
χνιασμένα μονοπάτια που θα τα οδηγούσαν σε αυτή τη
μαγική λέξη. Ήξερε πως τα παιδιά από τη φύση τους
ήταν έτοιμα να δεχτούν αυτή την πρόσκληση και πρό-
κληση μαζί.

Το ίδιο εκείνο βράδυ, εκεί απέναντι στα χαλάσματα,
θα έψαχναν το μπουφ. Θα καλούσαν κι άλλα παιδιά.
Εκείνα που βρίσκονταν στα σπίτια τους αναζητώντας τη
φυγή μέσα από τα δικά τους μοναχικά παιχνίδια. Ήταν
πιο απλό απ’ ότι περίμενε. Το μπουφ βγήκε από τα ερεί-
πια, ταξίδεψε σε άλλο χρόνο, έπιασε από το χέρι τα παι-
διά και τα οδήγησε στην πραγματική χαρά του παιχνι-
διού. Έδωσε χρώμα στα μάγουλά τους, ήχο στη φωνή
τους, συντροφικότητα στα παιχνίδια τους. Τα χαλάσματα
απέκτησαν ζωή κι η γειτονιά γέμισε φωνές.

Κι αυτή η μυρωδιά από το αγιόκλημα πάντα εκεί.
Να επιμένει και να φωνάζει μαζί με τα παιδιά: Μπουφ
και... φτου ξελευτερία! 

Χριστίνα Σουλελέ

70



Το Ασπρονήσι

Κοιτάζει τη θάλασσα να αλλάζει σχήματα, χρώ-ματα και μορφές∙ να λικνίζεται και να παρα-δέρνει σ’ έναν ερωτικό χορό αγκαλιά με το
μελτέμι∙ να τινάζεται και να σπάει σε χίλια κομμάτια.
Με το πινέλο ανακατεύει το μπλε με το λευκό και στον
καμβά αποτυπώνεται το πάθος της θάλασσας και του
μελτεμιού. Μια λευκή δαντέλα γίνεται όμηρος και μάρ-
τυρας της πολιορκίας και του έρωτα. Είναι το Ασπρονήσι.
Το νησί του, που σαν ρουφήχτρα τον τραβάει και τον
γυρίζει πίσω στον χρόνο, τότε που θα ’ταν οκτώ χρονών
περίπου. Μισός αιώνας πέρασε.

Πρώτη μέρα στο σχολείο και η δασκάλα ζήτησε από
τους μαθητές να ζωγραφίσουν τον τόπο τους. Ο Κων-
σταντής πήρε έναν μπλε μαρκαδόρο και γέμισε με χρώμα
το χαρτί, αφήνοντας μονάχα ένα λευκό κενό, όμοιο με
δαντέλα.

«Είναι το νησί μου», είπε δείχνοντας τη ζωγραφιά σε
όλη την τάξη.

«Πώς το λένε το νησί σου;», τον ρώτησε η δασκάλα.
Δεν ήξερε να απαντήσει. Ντράπηκε.
«Άσπρο νησί», ψέλλισε.
«Ασπρονήσι;»
«Ναι, Ασπρονήσι», είπε θαρρετά και το νησί του απέ-

κτησε όνομα. Η ζωγραφιά στόλισε τον τοίχο της τάξης
ανάμεσα σε άλλες και κάθε φορά που βαριόταν, κοιτούσε
προς το μέρος της και ταξίδευε. 

71



7.30 το πρωί και το πλοίο αποχαιρέτησε το λιμάνι.
Ο Κωνσταντής ανέβηκε νωρίς πάνω στο κατάστρωμα.
Πάντα εκεί του άρεσε να ταξιδεύει. Ήθελε να νιώθει την
αρμύρα της θάλασσας, το δροσερό αεράκι και την ελευ-
θερία που του έδινε ο ουρανός. Πιάστηκε από την κου-
παστή και ακολουθούσε με τα μάτια το μονοπάτι της
θάλασσας. Τα κύματα όμοια με δάφνες πανηγύριζαν τον
νόστο του ξενιτεμένου. Η λαχτάρα της προσμονής, για
ένα ταξίδι σε έναν τόπο που ήταν συνυφασμένος με τις
παιδικές αναμνήσεις, μόνο χαρά τον γέμιζε.

Αγόρασε έναν καφέ και δυο κουλούρια. Ο καφές ήταν
γι’ αυτόν και τα κουλούρια για τους γλάρους. Πάντα α-
γόραζε κουλούρια για τους γλάρους. Δεν ήταν απλά μια
συνήθεια, αλλά ένα φίλεμα στους συνταξιδιώτες του. Του
άρεσε να βλέπει το άνοιγμα και το ζύγιασμα των φτερών
τους και τη ζεστασιά με την οποία αγκάλιαζαν τον ου-
ρανό. Σαν τη μέλισσα που μαζεύει το νέκταρ, μάζευε ει-
κόνες. Από μικρός ήθελε να γίνει ζωγράφος. Πού να το
ακούσει ο πατέρας του. Οικονομικά σπούδασε και δού-
λευε σε μια μεγάλη εταιρία. Ήταν η δουλειά που ικανο-
ποιούσε τις ανάγκες της καθημερινότητας. Τον ελεύθερο
χρόνο όμως κλεινόταν στο εργαστήρι και ανάμεσα στις
μπογιές, τα πινέλα και τους καμβάδες γέμιζε με χρώματα
τα θέλω της ψυχής του.

Κάθισε στο παγκάκι του πλοίου και άρχισε να κάνει
σχέδια. Όταν φτάσει, την ώρα του δειλινού, θα περάσει
πρώτα από το καφενείο για να βρει τον Γιώργη και τον
Αναστάση, φιλαράκια από τα παλιά. Θα πουν παλιά και
νέα και θα πιουν ουζάκι με μεζέδες, από κείνους που
κερνά η θάλασσα. Αυτό το καφενεδάκι, με τους άσπρους
τοίχους και τις γαλάζιες καρέκλες, είναι το αραξοβόλι

Χριστίνα Σουλελέ

72



της σκέψης του κάθε φορά που η καθημερινότητα πέφτει
σε τρικυμία. Την επομένη, πρωί πρωί, θα ανεβεί στον
λόφο έχοντας για συντροφιά το θυμάρι, τη ρίγανη και
τον ασφόδελο και θα κοιτά το νησί από ψηλά. Δεν είναι
δα και μεγάλο. Μοιάζει σαν κάποιο αόρατο χέρι να το
έχει ακουμπήσει τρυφερά εκεί, για να το προσέχουν τα
κύματα και οι αγέρηδες του Αιγαίου. Μετά, θα κατηφο-
ρίσει στα σοκάκια ανάμεσα σε κατάλευκα σπιτάκια, με
αυλές γεμάτες βουκαμβίλιες και θα μοιραστεί καλημέρες
και χαμόγελα με μυρωδιά δυόσμου και βασιλικού. Τα
μεσημέρια, την ώρα που η φύση λιώνει στο καυτό φιλί
του ήλιου, εκείνος θα καθίσει στη βεράντα και θα ζω-
γραφίσει τη θάλασσα να χουζουρεύει πάνω στην αιώρα
της και να νανουρίζεται από το τραγούδι του τζίτζικα
και το μουρμούρισμα του φλοίσβου. Του αρέσει αυτή η
ώρα. Είναι η ώρα που τα πάντα σωπαίνουν για ν’ ακουστεί
το γέλιο από τη χαρά της πεταλούδας, ο ενθουσιασμός
από τη δημιουργία της μέλισσας και το παραμιλητό από
το μοναχικό σούρσιμο της σαύρας. Τα βράδια, με τη
βάρκα των φίλων του θα ανοιχτούν στο πέλαγο και κάτω
από τα μισόκλειστα βλέφαρα του φεγγαριού, θα ρίξουν
τα δίχτυα τους.

Το πλοίο άρχισε να κουνάει. Οι σκέψεις έγιναν πουλιά
και σκόρπησαν. Το πάθος της θάλασσας και του μελτε-
μιού φούντωσε κι ο ουρανός σκούρο σεντόνι πάνω στα
γυμνά κορμιά τους. Ζαλισμένο το πλοίο έπιασε λιμάνι
στο μεγάλο νησί κι ο Κωνσταντής φουρτουνιασμένος έ-
τρεξε να βγάλει εισιτήριο για το πλοιάριο που θα τον
πάει στο νησί του.

«Το πλοίο θα μείνει δεμένο για σήμερα και βλέπουμε»,
του είπε ο καπετάνιος.

ο ανάποδος καθρέφτης

73



Απογοητεύτηκε, αλλά δεν ήταν κάτι ασυνήθιστο. Ο
θεός Αίολος όταν έπινε κάνα ποτηράκι παραπάνω ερχό-
ταν σε μεγάλα κέφια και παράσερνε και το Ασπρονήσι
στο μεθύσι του. Κι εκείνο άλλο που δεν ήθελε! Πώς να
περάσει ο καιρός στη μέση του πελάγους, χωρίς παιχνίδια
και λίγο πείραγμα. Το Ασπρονήσι είχε μάθει να ζει μόνο
και να παλεύει με τα κύματα, αλλά ήταν μαθημένος κι
αυτός από σχέδια που δεν έριξαν άγκυρα σε κάποιο λι-
μάνι.

Έψαξε και βρήκε ξενοδοχείο, με δωμάτιο που έβλεπε
στη θάλασσα, μέχρι να κοπάσει ο άνεμος. Έστησε το
καβαλέτο δίπλα στο παράθυρο κι άρχισε να κάνει αυτό
που έκανε πάντα σε τέτοιες στιγμές. Να ζωγραφίζει, με
τα μάτια της ψυχής, εικόνες που ήταν χαραγμένες μέσα
του. 

Κάθεται τώρα μπροστά από τον πίνακά του, τον κοι-
τάζει και βάζει τα γέλια. Τόσα χρόνια ζωγραφίζει, με
πάμπολλες τεχνοτροπίες έχει πειραματιστεί. Κι αυτός ο
πίνακας είναι ίδιος κι απαράλλαχτος με την παιδική του
ζωγραφιά. Κοιτάζει μια τη θάλασσα και μια την λευκή
δαντέλα. Η τελευταία, του φαίνεται πως του κλείνει το
μάτι και του χαμογελά. Να κάνει λάθος; Μπα! Την έχει
μάθει τόσα χρόνια. Είναι αυτή που πάντα τον παίρνει
από το χέρι και τον οδηγεί σε απάνεμα λιμάνια, κάθε
φορά που ο άνεμος τού βγάζει απαγορευτικό.

Χριστίνα Σουλελέ

74



Το φάντασμα

Μικρές εστίες φωτιάς ήταν απλωμένες στην πλα-τεία του χωριού και χάιδευαν λάγνα τη νύχτα.Με τις πύρινες γλώσσες τους καταβρόχθιζαν
λαίμαργα κλωνάρια ρίγανης αλλά και μαγιάτικα στεφάνια,
απελευθερώνοντας στην ατμόσφαιρα αρώματα καλοκαι-
ρινά. Μοσχομύρισε ο τόπος από τα θυμιατά της φύσης
και κοινώνησε μια ανείπωτη χαρά, στον ερχομό των επι-
σκεπτών που ήρθαν από τα γύρω χωριά και τις πόλεις,
για να γιορτάσουν το έθιμο του Κλήδονα.

Η βραδιά ήταν ήσυχη, ζεστή, μ’ ένα φεγγάρι ολό-
γιομο. Κάτω από το άγρυπνο βλέμμα του, το χωριό ξα-
νάνιωνε απ’ τα γέλια νεαρών κοριτσιών και αγοριών που
πηδούσαν αγκαλιασμένα πάνω από τις φωτιές. Με φιλή-
δονες ματιές που άγγιζαν τις σπίθες του έρωτα και με
κορμιά που σκιρτούσαν στη φλόγα του πόθου, ξυπνούσαν
το έθιμο που είχε μείνει κοιμισμένο στο σεντούκι του
χρόνου, κάτι λιγότερο από έναν αιώνα. Οι μεγαλύτεροι
σιγοντάριζαν με τραγούδια τον ξέφρενο χορό τους, ενώ
οι νεότεροι γύριζαν από τραπέζι σε τραπέζι και κερνού-
σαν εδέσματα της τοπικής κουζίνας. Εκείνο το βράδυ,
άνθρωποι και φύση βρίσκονταν σε μια χαρούμενη κίνηση.
Μέχρι κι οι αεικίνητες νυχτοπεταλούδες φτεροκοπούσαν
χαρούμενες γύρω από τις φλόγες, ενώ ο γερο-πλάτανος
έσμιγε το μονοφώνι του γρύλου με τις νότες από τα η-
χεία, που ήταν κρεμασμένα επάνω του, συμμετέχοντας
κι αυτός στη σύνθεση του ύμνου για την ακμή του θέ-

75



ρους.
Οι μόνες σιωπηλές νότες σε αυτό το σκηνικό, ήταν

μια κουκουβάγια που είχε λουφάξει στο κλαδάκι της, τα
παιδιά που έπαιζαν σε μια άκρη της πλατείας με τα κι-
νητά τους τηλέφωνα και η εκατοχρονίτισσα γιαγιά Νί-
καινα. Η τελευταία, καθόταν σε μια καρέκλα δίπλα στον
ροζιασμένο κορμό του πλάτανου και με τα θαμπά της
μάτια, που έμοιαζαν να τα έχουνε ρουφήξει οι αιώνες,
κοιτούσε τριγύρω αδιάφορα.

Το γλέντι είχε ανάψει για τα καλά, όταν δυο λέξεις
ξεχασμένες κύλησαν από στόμα σε στόμα κι έφεραν με-
γάλη αναστάτωση. «Το φάντασμα!» φώναζαν τα παιδιά,
που ξαφνικά ξεσηκώθηκαν κι έτρεχαν αναψοκοκκινισμένα
πάνω κάτω στην πλατεία. «Το φάντασμα!» επαναλάμβα-
ναν κι οι μεγάλοι, που κοιτούσαν σαστισμένοι μια αλλό-
κοτη μορφή να αργοσαλεύει πάνω στην μάντρα του νε-
κροταφείου, στην απέναντι πλαγιά του βουνού. Είχε μια
όψη τρομακτική, κάτι ανάμεσα σε ανθρώπινο κρανίο και
μυθικό ζώο και οι δυνατές κραυγές της, τύλιγαν το χωριό
με μια ατμόσφαιρα μυστηρίου.

Η μουσική σταμάτησε. Τα τραγούδια σώπασαν. Οι
χοροί πάγωσαν.

Το χωριό βουβάθηκε.
Η γιαγιά, που μέχρι εκείνη τη στιγμή καθόταν ατά-

ραχη, άρχισε να ανασαλεύεται, όταν από τα κούτσουρα
της μνήμης ξεκόρμισαν ατίθασα οι σπίθες και αχνοφώ-
τισαν αλαργινές εικόνες, που είχαν μείνει παγωμένες στον
χρόνο. Οι θύμησες ενός λησμονημένου παιχνιδιού και
μιας ξεθωριασμένης ομάδας παιδιών, την ταξίδεψαν κά-
που εννέα δεκαετίες πίσω, παραμονή του Κλήδονα και
τότε.

Χριστίνα Σουλελέ

76



Απόγευμα ήταν, θυμόταν πως ο ήλιος δεν είχε ακόμη
βασιλέψει. Ενώ οι μεγάλοι προετοιμάζονταν για το γλέντι,
όλα τα παιδιά είχαν μαζευτεί σε μια αλάνα κι έπαιζαν με
τα αυτοσχέδια παιχνίδια τους. Έτοιμα παιχνίδια δεν
υπήρχαν τότε. Στην καλύτερη περίπτωση, έπαιζαν με
μπάλες πλεγμένες από φθαρμένα νήματα ή με κούκλες
από κουρελάκια. Για την ποικιλία, χρησιμοποιούσαν ό,τι
τους προσέφερε το περιβάλλον, έμψυχο ή άψυχο, όπως
εκείνη η χελώνα που έτυχε να περάσει από μπροστά
τους και πυροδότησε τη φαντασία τους.

Αμέσως άρχισαν μυστικές συνεννοήσεις, επιστρατεύ-
τηκαν χρήσιμα αντικείμενα από σπίτια και κατώγια και
το σχέδιο, που έμελλε να αφήσει το δακτυλικό του απο-
τύπωμα στο χωριό, οργανώθηκε στην εντέλεια και επι-
σφραγίστηκε μ’ έναν όρκο σιωπής, που έδεσε τα παιδιά
με ένα επτασφράγιστο μυστικό. Το πιο μεγαλόσωμο,
αφού έβαψε το πρόσωπό του με καρβουνόσκονη, αφή-
νοντας ακάλυπτα μόνο τα μάτια και το στόμα, κόλλησε
με αλευρόκολλα δυο χοντρά κεριά πάνω στο καβούκι
της χελώνας, πήρε μαζί του ένα μεγάλο χωνί, δυο καπά-
κια από τεντζερέδια, έναν καθρέπτη και κίνησε για το
βουνό.

Είχε βραδιάσει πια, όταν στην πλατεία το γλέντι είχε
φτάσει στο απόγειό του. Η χαρά ήταν ορατή στα πρό-
σωπα των ανθρώπων που χόρευαν, τραγουδούσαν και πη-
δούσαν πάνω από τις φωτιές. Ξάφνου ένας ήχος απόκο-
σμος έσκισε, σα σιδερένια λάμα, το σκοτάδι κι η ηχώ του
ταξίδεψε ανάμεσα από το διάσελο, για να φτάσει στο
χωριό ακόμη πιο βροντερή.

Η μουσική σταμάτησε απότομα. Τα παιδιά έτρεχαν
από δω κι από κει αλαλάζοντας: «Ένα φάντασμα!». Όλοι

ο ανάποδος καθρέφτης

77



έστρεψαν το βλέμμα προς το βουνό και αντίκρισαν μια
μορφή, ανατριχιαστικά τρομακτική, να αργοσέρνεται
πάνω στην μάντρα του νεκροταφείου και να πετάει φλό-
γες. Τη συνόδευε μια λάμψη, που έσμιγε με το φως του
φεγγαριού και δημιουργούσε αναλαμπές, κάνοντας τη
μορφή να παίρνει τεράστιες διαστάσεις. Τα κορμιά των
ανθρώπων μυρμήγκιασαν από τον πανικό. Φωνές, τσιρί-
δες, κλάματα τάραξαν την ησυχία της νύχτας και έντρο-
μες οι γυναίκες μάζεψαν τα παιδιά στην αγκαλιά τους.
Τα σκυλιά αλυχτούσαν κι έτρεχαν να κρυφτούν. Μια
κουκουβάγια, που καθόταν ασάλευτη στην πυκνή φυλ-
λωσιά του νιόφυτου πλάτανου, πετάρισε με δύναμη και
χάθηκε σα να την κατάπιε το φεγγάρι που, γκαστρωμένο
και τότε, κυοφορούσε μυστήρια. Όσο περνούσε η ώρα,
η μορφή και η φωνή του θέριευαν, σαν να τρέφονταν
από τον φόβο και την αγωνία των ανθρώπων. Ο παπα-
Γιώργης έκανε τον σταυρό του κι έτρεξε στην εκκλησιά
να πάρει το θυμιατό, ψελλίζοντας προσευχές. Οι άντρες
άναψαν τους πυρσούς και ξεκίνησαν για το βουνό, αλλά
πριν προλάβουν να φτάσουν, οι φλόγες γιγαντώθηκαν
και μια μεγάλη πυρκαγιά ξέσπασε στη θέση τους. Αν
δεν κινητοποιούνταν εγκαίρως, άνθρωποι και σπίτια θα
γίνονταν βορά στις ορέξεις της, όπως εκείνα τα ελαι-
όδεντρα που δεν κατάφεραν να σώσουν.

Το κυριακάτικο πρωινό που ξημέρωσε βρήκε τους
κατοίκους άυπνους, με τις σκέψεις στοιχειωμένες από
την παρουσία του φαντάσματος. Με το πρώτο χτύπημα
της καμπάνας έτρεξαν στην εκκλησιά. Ο παπα-Γιώργης,
που από την αρχή δεν είδε με καλό μάτι το έθιμο, μετά
τη λειτουργία εξαπέλυσε μύδρους και προειδοποίησε
τους χωριανούς πως το κακό θα γινόταν ακόμη μεγαλύ-

Χριστίνα Σουλελέ

78



τερο, αν συνέχιζαν να γιορτάζουν τον άγιο, προστάτη
του χωριού τους, με έθιμα παγανιστικά. Οι κάτοικοι φο-
βήθηκαν και από τότε, έθιμο και φάντασμα κοιμήθηκαν
στην αγκαλιά του χρόνου. Τα παιδιά δεν αποκάλυψαν
ποτέ το μυστικό τους, πιστά στον όρκο και με τον φόβο
της τιμωρίας που τα περίμενε.

Αναστέναξε η γιαγιά Νίκαινα, καθώς θυμόταν τα παλιά
και τα μάγουλά της πύρωσαν, μπορεί από τη ζέστα, μπο-
ρεί κι από την συγκίνηση. Χρόνια είχε να νιώσει τέτοιο
συναίσθημα. Ήταν παγωμένο κι αυτό μαζί με τόσα άλλα
στο κερωμένο της πρόσωπο, που χρειάστηκε η φωτιά
της μνήμης να το λιώσει, για να γλιστρήσει ζεστό στα
αυλάκια των ρυτίδων της.

«Το φάντασμα!». «Το φάντασμα!». Οι λέξεις που έφτα-
ναν στα αυτιά της όλο και πιο δυνατά, την επανέφεραν
βίαια στο παρόν και κοίταξε γύρω της σαστισμένα. Όλοι
είχαν στραφεί στην πλαγιά του βουνού και κοιτούσαν
εκστασιασμένοι. Κάποιοι έκαναν τον σταυρό τους, άλλοι
γελούσαν κι άλλοι τραβούσαν φωτογραφίες και βίντεο.
Οι περισσότεροι κατάλαβαν πως ήταν το φάντασμα που
ξύπνησε από αιώνιο λήθαργο αλλά αυτή τη φορά, εξα-
γνισμένο και ακίνδυνο, δεν προκάλεσε τον τρόμο τον
αλλοτινό. Οι χωριανοί από τη μια κοιτάζονταν μεταξύ
τους με απορία, αφού κάτι τέτοιο δεν το είχαν προγραμ-
ματίσει, ενώ από την άλλη άρχισαν να μετρούν τα κέρδη
τους, καθώς έβλεπαν τους επισκέπτες να διασκεδάζουν
με το αναπάντεχο δρώμενο.

Όταν το φάντασμα εξαφανίστηκε και ο θόρυβος κα-
ταλάγιασε, το γλέντι επέστρεψε στον κανονικό του ρυθμό.
Τα παιδιά ξέπνοα από τις φωνές και το τρεχαλητό, πλη-
σίασαν τη γιαγιά Νίκαινα με μια πονηράδα στο βλέμμα.

ο ανάποδος καθρέφτης

79



«Τι λες, γιαγιά, τα καταφέραμε;» τη ρώτησε ένας πι-
τσιρίκος και της έκλεισε το μάτι συνωμοτικά. Εκείνη
τον λοξοκοίταξε με καχυποψία και μόλις κατάλαβε το
υπονοούμενο στα λόγια του, τα μάτια της μεγάλωσαν
από την έκπληξη. Βρέθηκε απροετοίμαστη γιατί, όταν
την προηγούμενη μέρα τους αποκάλυπτε ένα μυστικό
χρόνων, δεν είχε φανταστεί πως θα άνοιγαν διάπλατα τ’
αυτιά τους και θα κατέγραφαν αχόρταγα κάθε της περι-
γραφή, μπαίνοντας στη διαδικασία να δώσουν πνοή σε
ένα παιχνίδι παλαιικό και ξεχασμένο.

Τα κοιτούσε ένα ένα επίμονα κι ενώ εκείνα περίμεναν
την επιδοκιμασία της, άρχισε να γελάει έτσι όπως δεν
είχε γελάσει εδώ και χρόνια. Όσοι κάθονταν δίπλα της,
ξαφνιάστηκαν. Μέχρι κι η κουκουβάγια αλαφιάστηκε και
χτύπησε με δύναμη τις φτερούγες της, σα να διεκδικούσε
το μερίδιό της από τη χαρά της γιορτής. 

Χριστίνα Σουλελέ

80



Με τα μάτια της Μελιώς

«Καλώς το κορίτσι μας!» ακούστηκαν φωνέςαπό το καφενείο, την ώρα που η Μελιώ έ-στριβε στο δρόμο.
«Έλα να σε τρατάρουμε, κοκόνα μου» της φώναξε ο

κυρ-Φώτης, ο καφετζής, και πήρε το λάστιχο για να της
γεμίσει το μπολάκι με καθαρό νερό.

Εκείνη κορδώθηκε και κούνησε την ουρά της, κρα-
τώντας το ένα της ποδαράκι όρθιο, όχι από νάζι αλλά
επειδή έτσι το αποφάσισε η φύση. Της άρεσαν τα γλυ-
κόλογα, τα χάδια και τα φιλέματα. Κάθισε στα πισινά
της πόδια, τους κοίταξε έναν έναν, γρύλισε χαρούμενα
κι έσκυψε στο πιατάκι για να βρέξει τη γλώσσα της. Με
ευχαρίστηση δέχτηκε τον μεζέ από τα χέρια κάποιου
θαμώνα, έκανε μια τούμπα ανάσκελα για να του δείξει
την ευγνωμοσύνη της και κατηφόρισε προς το λιμάνι.

«Γεια σου, Μελιώ» άκουσε κάποιον να τη φωνάζει και
ένιωσε να της χαϊδεύουν τα αυτιά.

Από τότε που έκλεισε το σχολείο στο ακριτικό νησί
και τα παιδιά αναγκάζονταν να πηγαίνουν σχολείο στο
κοντινότερο, η Μελιώ τα συνόδευε δυο φορές την ημέρα,
προς και από το λιμάνι. Εκεί τα αποχαιρετούσε, εκεί τα
υποδεχόταν κι εκείνη γινόταν μια λευκή κουκίδα στην
άκρη της προβλήτας, που πότε μεγάλωνε, πότε μίκραινε,
πότε φωτιζόταν, πότε σκοτείνιαζε. Ο αέρας σφύριζε δαι-
μονισμένα εκείνο το μεσημέρι. Όταν έφτασε στην προ-
βλήτα, βρήκε μια γωνιά, έβαλε τα μπροστινά της πόδια

81



για προσκεφάλι και κουλουριάστηκε. Πάντα αυτό έκανε
όταν φυσούσε∙ τον αέρα τον έτρεμε.

Βράδυ ήταν και με δυνατό αέρα όταν, μηνών ακόμη,
βρέθηκε πεταμένη στο μουράγιο. Για το κουτσό της πο-
δαράκι, κάποιοι την κατέταξαν στα άχρηστα της ζωής.
Μέτρησαν τη ζωή της με τα δικά τους μίζερα μέτρα κι
έκριναν πως δεν είχε δικαίωμα να βρει ένα σπίτι και μια
συντροφιά. Τα βράδια, το αλύχτισμά της μπερδευόταν
με τις ριπές του κρύου αέρα που έσχιζαν το σκοτάδι.
Γυρνούσε άσκοπα για μέρες, ψάχνοντας να βρει ένα ξε-
ροκόμματο, μέχρι που ένα πρωί το κλάμα ενός μωρού
την οδήγησε έξω από κάποιο ανοιχτό παράθυρο. Με
μεγάλη δυσκολία πήδηξε και βρέθηκε μέσα στην κούνια,
αγκαλιά με το μωρό.

Κάθε φορά που ακουμπούσε την υγρή της μουσούδα
στον λαιμό του, το κλάμα σταματούσε. Τι κι αν την έδιω-
χναν οι γονείς της Ελπίδας, τι κι αν της έκλειναν τις πόρ-
τες, εκείνη έβρισκε τρόπο να μπαίνει. Μέχρι που μια
μέρα μπήκε και δεν ξαναβγήκε, ούτε από το σπίτι τους,
ούτε από την καρδιά τους.

Ήταν όμορφη η άτιμη∙ λευκή, με γκρίζα μπαλώματα
στη ράχη και πλούσιο τρίχωμα. Γύρω από τα μεγάλα
και μελιά της μάτια, είχε μια καφέ σκιά που έμοιαζε με
μάσκα, γι’ αυτό τη φώναζαν Μελιώ.

Η Μελιώ και η Ελπίδα ήταν αχώριστο δίδυμο. Μαζί
μεγάλωσαν κι η μια συμπλήρωνε την άλλη. Το κορίτσι
με τα μάτια της Μελιώς γνώρισε τον κόσμο, αφού από
τότε που γεννήθηκε, έμελλε να μη δει ποτέ το φως του
ήλιου. Κοντά της έμαθε να προσανατολίζεται στα σοκά-
κια και με σύμμαχο την εξυπνάδα της, που της υπαγόρευε
να μετράει τα βήματα, γνώρισε το νησί σπιθαμή προς

Χριστίνα Σουλελέ

82



σπιθαμή. Άγγιζε, μύριζε, άκουγε κι έβλεπε με τον δικό
της τρόπο. Γευόταν τις στιγμές και συνέδεε τα συναι-
σθήματα, με τα ερεθίσματα που δεχόταν από το περι-
βάλλον, δίπλα στη σκυλίτσα της. Έτσι, η χαρά ήταν γι’
αυτήν η δροσιά της θάλασσας, σαν κολυμπούσε πάνω
στη ράχη της Μελιώς κι η θλίψη, ο ήχος του πλοίου που
τη χώριζε από την τετράποδη φίλη της. Αλλά κι η Μελιώ
δεν πήγαινε πίσω. Οσμιζόταν κάθε αλλαγή διάθεσης του
κοριτσιού, κάθε κρυφή χαρά ή πόνο κι είχε τον τρόπο
της να τη χαλαρώνει.

«Έξυπνο σκυλί, τι θα έκανα χωρίς εσένα;», της έλεγε
και της χάιδευε το κορμί.

Δεν ήταν μόνες. Μια μεγάλη παρέα ήταν με τα άλλα
παιδιά, που απολάμβαναν τη συντροφιά και των δυο.
Καθόταν στην αυλή του σχολείου κι όταν χτυπούσε το
κουδούνι, έτρεχαν όλα κοντά της για να παίξουν. Τι κυ-
νηγητό, τι κρυφτό, τις καλύτερες κρυψώνες ξετρύπωνε η
Μελιώ κι αν πεις για ποδόσφαιρο, πάντα στη θέση του
τερματοφύλακα έβγαζε την ομάδα της ασπροπρόσωπη.

Όταν έκλεισε το σχολείο, η Μελιώ μαράζωσε. Τα
πρωινά της ορφάνεψαν. Πήγαινε κι ερχόταν, χωρίς να
τρώει, χωρίς να πίνει. 

Το σφύριγμα του πλοίου την ξεσήκωσε. Στερεώθηκε
στα μπροστινά της πόδια, τεντώθηκε, κούνησε την ουρά,
καθώς έβλεπε το πλοίο να μπαίνει στο λιμάνι και γαύγισε
χαρούμενα. Περίμενε την Ελπίδα να κατέβει, να της
χαϊδέψει τον λαιμό και να της δώσει και ένα φίλεμα,
όπως έκανε κάθε μέρα. Το πλοίο έδεσε. Η Ελπίδα κα-
τέβηκε αγκαλιασμένη με τον Πέτρο.

Η Μελιώ κάθισε στα πισινά της πόδια και κοίταξε
σαστισμένη. Γρύλισε παραπονεμένα στην αρχή και μετά

ο ανάποδος καθρέφτης

83



όρμησε, μπαίνοντας ανάμεσά τους για να τους χωρίσει.
Το κορίτσι, που ήξερε να τη διαβάζει σαν ανοιχτό βιβλίο,
κατάλαβε πως ζήλεψε.

«Κουτό σκυλί, πίστεψες ότι θα σε ξεχνούσα; Αλλά
πώς να το κάνουμε, βρε Μελιώ, δεν μπορείς να τα ξέρεις
όλα. Εσύ με έμαθες τι θα πει φιλία, ήρθε ο καιρός όμως
να γευτώ, να μυρίσω, να αισθανθώ και τον έρωτα. Τι ξέ-
ρεις εσύ από έρωτα; Πες μου» της είπε και της έβαλε
ένα κοκαλάκι στο στόμα.

Η Μελιώ γύρισε και την κοίταξε με κείνα τα μεγάλα
μάτια, τα μελιά, σα να συμφωνούσε, σα να συμμεριζόταν
τα λόγια της κι ας μην καταλάβαινε. Με την ουρά σηκω-
μένη, σημαία που κυμάτιζε στον ρυθμό του ανέμου, ανη-
φόρισε το σοκάκι πάντα μπροστά απ’ όλους, όπως έκανε
κάθε μεσημέρι. Εκείνη ακριβώς τη στιγμή, η μέρα της
ξεκινούσε με την αγαπημένη της συντροφιά. 

Χριστίνα Σουλελέ

84



Χάσαμε τη διαδρομή

«Σαν βγεις στον πηγαιμό για την Ιθάκη να εύχεσαινα είναι μακρύς ο δρόμος...» Κρατώ στα χέριατους αγαπημένους στίχους του Καβάφη και
χάνομαι στις διαδρομές τους, την ώρα που το αεροπλάνο
είναι έτοιμο να απογειωθεί. Περίεργο δεν είναι να επιλέγω
το ταχύτερο συγκοινωνιακό μέσο για ένα ταξίδι αναψυ-
χής, διαβάζοντας στίχους που εξυμνούν την ομορφιά της
διαδρομής; Δεν βιάζομαι να φτάσω κι όμως τρέχω να
προλάβω. Κοιτάζω συνεχώς το ρολόι. Σε μισή ώρα θα
είμαι Θεσσαλονίκη. Σε μισή ώρα, το πολύ σε τρία τέ-
ταρτα, όχι αργότερα. Το παιχνίδι με τον χρόνο, μου έ-
γινε συνήθεια.

Η ηλικιωμένη κυρία που κάθεται δίπλα μου, ανοίγει
την τσάντα της και βγάζει ένα πακέτο μπισκότα. Μου
προσφέρει. Απλώνω το χέρι και χωρίς να το καταλάβω,
πιάνω τη χειρολαβή του τρένου. Ανεβαίνω στο βαγόνι
και κάθομαι δίπλα στο παράθυρο. Το τρένο σφυρίζει
και κυλάει πάνω στις ράγες αργόσυρτα, νωχελικά, χωρίς
να βιάζεται. Ξέρει πως θα φτάσει στον προορισμό του
και είναι αποφασισμένο να χαρεί τη διαδρομή. Τα τοπία
περνούν άλλοτε αργά και άλλοτε πιο γρήγορα, το ένα
διαφορετικό από το άλλο. Κόβει ταχύτητα. Σταθμός
Τιθορέας. Ένας πετρόχτιστος σταθμός προβάλλει, από
τους πολλούς που είναι φτιαγμένοι με μεράκι και αγάπη
για το μέσο που φέρνει σε επαφή τον έναν τόπο με τον
άλλο. Άλλοι ανεβαίνουν και άλλοι κατεβαίνουν. Για κά-

85



ποιους το ταξίδι είναι σύντομο. Για άλλους έχει συνέχεια.
Φιλιά, αγκαλιές συνάντησης και αποχαιρετισμού στον
σταθμό. Μια νεαρή κοπέλα, στην ηλικία μου, ανεβαίνει
και κάθεται δίπλα μου. Συμέλα τη λένε, είναι φοιτήτρια
και μου φαίνεται συμπαθητική. Πιάνουμε την κουβέντα
και η ώρα περνάει ευχάριστα.

Η αεροσυνοδός με ρωτάει αν θέλω καφέ ή χυμό. Η
ματιά μου πιάνει φευγαλέα την ηλικιωμένη κυρία στα
δεξιά που κοιμάται, τον κύριο στα αριστερά που διαβάζει
εφημερίδα και τους υπόλοιπους επιβάτες που κοιτούν
μπροστά τους αμίλητοι.

–Καφέ, παρακαλώ...
Παίρνω το πλαστικό κυπελάκι του καφέ από το κυλι-

κείο του τρένου και γυρίζω στο κάθισμά μου. Δυο παιδιά
από το απέναντι κάθισμα σηκώνονται και τρέχουν από
δω κι από κει. Τσιρίζουν και ζητάνε κι άλλο σουβλάκι κι
άλλο αναψυκτικό. Οι γονείς δυσανασχετούν και τα μα-
λώνουν. Πιο πέρα, μια κοπέλα διαβάζει ένα περιοδικό
κι ο νεαρός που κάθεται δίπλα της, δεν λέει να πάρει τα
μάτια του από πάνω της. Ανοίγει ένα πακέτο με μπι-
σκότα. Της προσφέρει κι εκείνη του χαμογελά. Πιάνουν
την κουβέντα και φαίνεται πως το απολαμβάνουν. Δυο
ηλικιωμένοι άντρες κάθονται πλάι πλάι. Δεν γνωρίζονται,
έχουν όμως ανάγκη από επικοινωνία. Πόσο φλύαρη μπο-
ρεί να γίνει η γλώσσα του σώματος! Με αφορμή τους
τίτλους μιας εφημερίδας αρχίζουν πολιτική συζήτηση.
Ο ένας καραμανλικός κι ο άλλος παπανδρεϊκός. Ο κα-
θένας προσπαθεί, άλλοτε με επιχειρήματα κι άλλοτε με
την ένταση της φωνής, να επιβάλει στον άλλον την άποψή
του. Αρχές της δεκαετίας του ’80, παραμονές των εκλο-
γών και τέτοιου είδους συζητήσεις δίνουν και παίρνουν.

Χριστίνα Σουλελέ

86



Έρωτας, πολιτική, μικρές καθημερινές στιγμές, όλα
στοιβαγμένα σε ένα μικρό βαγόνι. Μια μικρή κοινωνία
που ταξιδεύει από τον έναν σταθμό στον άλλον και προ-
σπαθεί να αξιοποιήσει τη διαδρομή.

Το τρένο περνάει μέσα από στοές και φιδοσέρνεται
στην κατάφυτη πλαγιά της Οίτης. Η άγρια ομορφιά της
φύσης με το αεράκι του βουνού και το κάλεσμα του πο-
ταμού κάτω από το φαράγγι, μπαίνουν από το ανοιχτό
παράθυρο σαν φίλεμα της φύσης στο πολύωρο ταξίδι
μας.

Σταθμός Λιανοκλάδι. Η κοπέλα ετοιμάζεται κι ο νε-
αρός τη βοηθάει να κατεβάσει τη βαλίτσα της. Εκεί,
στην άκρη της αποβάθρας, της χαϊδεύει τα μαλλιά και
της αφήνει ένα σημείωμα στο χέρι. Ίσως το τηλέφωνό
του. Άραγε θα ξανασμίξουν ή το τέλος της διαδρομής
θα είναι και το τέλος της σύντομης σχέσης τους; Τι ση-
μασία έχει. Φτάνει που συναντήθηκαν για μια στιγμή,
ένιωσαν το καρδιοχτύπι, τις γεμάτες υποσχέσεις βλέμ-
ματα.

Ο σταθμάρχης κάνει σινιάλο και ο συρμός ξεκινά.
Το σφύριγμά του υπόσχεται νέες εμπειρίες. Ο θεσσαλικός
κάμπος απλώνεται μπροστά μας σαν πίνακας ζωγραφικής.
Οι εργάτες που μαζεύουν βαμβάκι, βρίσκουν την ευκαι-
ρία να πάρουν μιαν ανάσα και μας χαιρετούν. Βγάζουμε
τα κεφάλια από τα παράθυρα και ανταποδίδουμε. Δεν
τους ξέρουμε, δεν μας ξέρουν. Μια φευγαλέα συνάντηση
είναι, η εικόνα τους όμως μια θύμηση νωπή.

Ετοιμαζόμαστε για προσγείωση. Η αεροσυνοδός πλη-
σιάζει την κυρία δίπλα μου, την ακουμπά απαλά στον
ώμο και την ξυπνά. Της ζητά ευγενικά να δέσει τη ζώνη
της.

ο ανάποδος καθρέφτης

87



«Φτάσαμε κιόλας;»
«Φτάσαμε κιόλας.»
Ένα ταξίδι αστραπή ήταν, μικρότερο από μια ανά-

μνηση, λιγότερο από ένα πρωτοΰπνι. Ένα ταξίδι με αρχή
και τέλος. Χάσαμε τη διαδρομή γιατί φοβηθήκαμε τους
Λαιστρυγόνες της πολύωρης παραμονής μας στο βαγόνι,
τους Κύκλωπες της φλύαρης πολυκοσμίας και ίσως κά-
ποιο μικρό και θυμωμένο Ποσειδώνα που τρέχει και
τσιρίζει. Ο χρόνος μάς κυνήγησε κι εμείς τρέξαμε ξέ-
πνοοι να φτάσουμε πρώτοι στο τέρμα. Μέσα στο τρε-
χαλητό μας προσπεράσαμε τα τοπία, τις στιγμές, τις
συγκινήσεις. Το καταλάβαμε στο τέλος.

Σηκώνομαι από τη θέση μου και κατεβαίνω. Το τρένο
σφυρίζει, γλιστράει πάνω στις ράγες και χάνεται στη
στροφή. Δεν βιάζεται. Ετοιμάζεται για τον τελευταίο
του σταθμό και είναι έτοιμο να απολαύσει την ύστατη
διαδρομή του. Από το ανοιχτό παράθυρο, ξεπηδούν οι
στίχοι του ποιητή κι αφήνουν το αεράκι να τους ταξιδέ-
ψει...

Η Συμέλα με περιμένει στην έξοδο του αεροδρομίου.
Φοράει ένα τζιν παντελόνι κι έχει τα μαλλιά πιασμένα
αλογοουρά, ίδια όπως την πρωτογνώρισα. Αγκαλιαζό-
μαστε και με ρωτά πώς ήταν το ταξίδι. Απλώνω το χέρι
μου και πιάνω στον αέρα έναν στίχο, τον τελευταίο που
βγήκε. Τον κρατώ απαλά στη χούφτα μου και τον αφήνω
να πετάξει, λίγο αλλαγμένο, δίνοντάς του τη μορφή της
δικής μου εμπειρίας.

«Ξεκούραστο», της απαντώ, «μα τα ωραία τα ταξίδια
τα έδωσε το τρένο. Χωρίς αυτά δεν θα σε γνώριζα».

Χριστίνα Σουλελέ

88



Στα μονοπάτια των θεών

Περπατούσε και οι παντόφλες της χάιδευαν τοξύλινο πάτωμα, αφήνοντας τον ήχο μιας ακού-σιας παραίτησης, μαζί μ’ ένα παράπονο για
τον χρόνο που κύλησε. Τον τελευταίο καιρό με δυσκολία
έσερνε τα πόδια της, που αρνούνταν να την υπακούσουν
σαν να της κάκιωναν για τα καψόνια που τους έκανε, εδώ
και χρόνια.

«Ρημάδια, ούτε ως την αυλή δεν μ’ αφήνετε πια να
βγω», τους φώναζε και τα χτυπούσε με την παλάμη.

Ο νους της έπεφτε συχνά σε λήθη, εκείνα όμως είχαν
μνήμη ελέφαντα. Θυμούνταν, κατέγραφαν, υπέμεναν και
χρόνια την προειδοποιούσαν. Α! Όλα κι όλα! Καμπα-
νάκια τής χτυπούσαν. Έκανε όμως την κουφή κατά πώς
τη βόλευε. Επιλεκτική η ακοή της, λειτουργούσε άψογα
μόνο στα καλέσματα της καρδιάς, που διψούσε για πε-
ριπέτεια. Εκείνα αντιδρούσαν συνεχώς με μικρές ανυ-
πακοές κι όταν έφτασε το πλήρωμα του χρόνου επανα-
στάτησαν. Νισάφι πια! Στο τέλος τα ’μπηξαν κι έκαναν
τα κουφά. Γεροντικά τούτα τα καμώματα.

Με δυσκολία έφτασε ως τη βιβλιοθήκη και από το
συρτάρι τράβηξε με προσοχή ένα άλμπουμ. Κάθισε στην
πολυθρόνα κρατώντας το σφιχτά, σαν να κρατούσε ένα
πολύτιμο αντικείμενο που φοβόταν μην το χάσει. Μήπως
δεν ήταν! Ένα κομμάτι της ζωής της ήταν φυλαγμένο
εκεί, το πιο όμορφο, το πιο ανέμελο. Κοίταξε το ξύλινο
εξώφυλλο, που πάνω ήταν ζωγραφισμένο στο χέρι το

89



εκκλησάκι του προφήτη Ηλία, ένα μικρό εκκλησάκι που
στέκει αγέρωχο πάνω σε μια κορφή του Ολύμπου, απέ-
ναντι από τον "θρόνο του Δία". Ορειβάτες το έφτιαξαν
για ν’ ανάβει ένα κερί, όποιος σκόπευε ν’ ανέβει στην
πιο ψηλή, την πιο επικίνδυνη κορφή, τον Μύτικα. Εκεί
παντρεύτηκε με τον Κωστή της κι έζησε μαζί του μια
όμορφη ζωή. Μούσα του την έλεγε, γιατί είχε το όνομα
της Ουρανίας, της έγραφε στίχους και την ανέβαζε στα
ουράνια.

Χάιδεψε το άλμπουμ τρυφερά. Πρώτη φορά βρήκε
το κουράγιο να το ανοίξει, από τότε που "έφυγε" ο αγα-
πημένος. Έβγαλε τα γυαλάκια της, τα σκούπισε με την
ανάστροφη της μπλούζας για να βλέπει ξεκάθαρα στιγμές
που ο χρόνος τις θάμπωσε κι άφησε τις αναμνήσεις να
την οδηγήσουν στα μονοπάτια των θεών.

Ήταν χρόνια πριν, όταν η Ουρανία και ο Κωστής ξε-
κίνησαν απ’ το Λιτόχωρο μαζί με την παρέα τους για
τον Όλυμπο. Άφησαν τα αυτοκίνητά τους στην Γκορτσιά1
και με σακίδια στον ώμο, ακολούθησαν το ελατόφυτο
μονοπάτι. Οι αχτίνες του ήλιου μπαινόβγαιναν παιχνι-
διάρικα στα κλαδιά και τα κελαηδίσματα των πουλιών
τούς καλωσόριζαν. Τα κουδουνίσματα των μουλαριών
που προχωρούσαν παράλληλα, έδιναν μια γιορταστική
ατμόσφαιρα σ’ αυτή την ανάβαση κι έκαναν τη διαδρομή
πιο ευχάριστη ακόμη κι όταν τα έλατα χάθηκαν για να
εμφανιστούν τα ανθισμένα ρόμπολα2, κάτω απ’ την αλ-
πική τη ζώνη. Μεσημεράκι θα ήταν πια όταν η ομίχλη
τούς αγκάλιασε, λες και ήθελε να τους προστατέψει από

Χριστίνα Σουλελέ

90

________________________
1 Γκορτσιά: Από την τοποθεσία αυτή ξεκινάει ένα μονοπάτι, που οδηγεί
στο Οροπέδιο των Μουσών στον Όλυμπο.
2 ρόμπολο: Είδος πεύκου, που συναντάμε σε μεγάλα υψόμετρο.



τη θέα των γκρεμών ή από την ζηλιάρικη ματιά της
Ήρας, που έβλεπε γυναίκες να καταφθάνουν στον θρόνο
του αγαπημένου της.

Αργά το μεσημέρι έφτασαν στο οροπέδιο των Μου-
σών. Οι μούσες τρυφερές στην ψυχή, γνήσιες καλλιτέ-
χνιδες, καλωσόρισαν τους οδοιπόρους με τραγούδια και
μουσικές και φύλαξαν την πιο περιζήτητη γωνιά του
Ολύμπου για τους μελλόνυμφους. Ευάερη, ευήλια και
με θέα πανοραμική. Στη μύτη ενός βράχου, εκεί που η
ζωή απέχει από τον θάνατο ένα λάθος βήμα κι ο αέρας
της ελευθερίας ενώνεται με το χάος της αβύσσου, έστησαν
τη σκηνή τους. Έναν κύκλο έκαναν γύρω τους οι αγέρω-
χες κορφές, την ώρα που ένας αετός φτερούγιζε ανιχνευ-
τικά ολόγυρά τους, φύλακας και σκοπός των απάτητων
λημεριών του.

Νωρίς το απόγευμα, η γαμήλια πομπή κίνησε για το
εκκλησάκι κι έφτασε ορειβατώντας ως εκεί. Μπροστά η
νύφη, στηριγμένη στο μπράτσο του γαμπρού, κρατούσε
δυο λευκά αγριολούλουδα, πίσω ο κουμπάρος και πιο
πίσω οι συνορειβάτες τους. Στην είσοδο περίμενε ο παπ-
πάς και οι γονείς τους που ανέβηκαν με τα μουλάρια.
Τα πάντα ήταν λιτά, απόλυτα ταιριασμένα με το τοπίο
και η τελετή κατανυκτική.

–Στέφεται ο δούλος του Θεού Κωνσταντίνος τη δούλη
του Θεού Ουρανία...

Ομίχλη σκέπασε την κορυφή και θάμπωσε τα γέρικα
μάτια της. Μια σταγόνα βροχής κύλησε στο μάγουλό
της. Από συγκίνηση, από γέλιο, μπορεί και τα δυο. Ποιος
έχει δει νύφη με αρβύλες και δεν έχει βάλει τα γέλια! Αμ
κι οι γονείς τους, αναμαλλιασμένοι και κάτωχροι ήταν
από την πολύωρη ανάβαση. Στέκονταν με τα χείλη σφιγ-

ο ανάποδος καθρέφτης

91



μένα κι όπως έμαθε αργότερα, από τη μια βλαστημούσαν
από μέσα τους για τούτο χουνέρι, ενώ από την άλλη
σταυροκοπιούνταν κι έλεγαν κι ένα «Θε μου, ’σχώρα
μας, μέρα που είναι».

Είχε αρχίσει να πέφτει το σκοτάδι, όταν ο Δίας έστειλε
ως γαμήλιο δώρο στους νεόνυμφους έναν αφέγγαρο ου-
ρανό γεμάτο αστέρια να φωτίζει τη νύχτα του υμεναίου,
την ώρα που ο Σείριος και ο Βέγας3 γίνονταν μάρτυρες
ενός έρωτα που κράτησε κοντά πενήντα χρόνια.

Έβγαλε τα γυαλάκια της, τα ξανασκούπισε και άφησε
να της ξεφύγει ένα αχ! μακρόσυρτο, παραπονιάρικο. Σαν
παραφωνία στην ανάμνηση του ερωτικού τραγουδιού
της νύχτας, ακούστηκε η φωνή της εγγονής της, που στε-
κόταν μπροστά της.

«Γιαγιά, φεύγω, θα χρειαστείς κάτι;»
«Σύρε στο καλό, κόρη μου», της είπε χωρίς να την

κοιτάξει, ενώ η σκέψη της σεργιάνιζε ακόμη κάτω από τ’
αστέρια.

Μόλις έμεινε μόνη, η καρδιά της σκίρτησε. Μια βόλτα
ως τον κήπο, τίποτε άλλο δεν ήθελε. Να στρέψει το
βλέμμα απέναντι στο βουνό, να προσποιηθεί πως βρί-
σκεται πάνω στην πιο ψηλή κορυφή, πως τα πόδια της
καμώνονται και άλλη μια φορά θα την υπακούσουν. Στε-
ρεώθηκε στη μαγκούρα της και ακουμπώντας τοίχο τοίχο
κατάφερε ν’ ανοίξει την πόρτα. Το φως του ήλιου τής
έδωσε θάρρος. Κατέβηκε το πρώτο σκαλοπάτι, μετά το
δεύτερο. Στάθηκε και κοίταξε γύρω τις αγέρωχες, αγέ-
ραστες κορφές. Πήρε μια βαθιά ανάσα και άφησε το αε-
ράκι που ερχόταν από το βουνό, να γεμίσει τα πνευμόνια

Χριστίνα Σουλελέ

92

________________________
3 Σείριος και Βέγας: Πρόκειται για αστέρια. Ο Σείριος είναι το λαμπρό-
τερο αστέρι στον νυχτερινό ουρανό.



της χαρά.
Ένα σκαλοπάτι ήθελε ακόμα για να πατήσει στην

αυλή. Σε εκείνο το μετέωρο βήμα, τα μάτια θόλωσαν,
τα πόδια λύγισαν κι έκαναν το μοιραίο λάθος που δεν
είχαν κάνει ποτέ στα βουνά.

Μια στιγμή χρειάστηκε μόνο για να περάσει από την
ανημποριά στην ελευθερία. Το μόνο που ένιωσε ήταν
ένα ανθισμένο ρόμπολο μπροστά στα μάτια της και δυο
κλωνιά λευκά αγριολούλουδα στα δάχτυλά της. Από μα-
κριά είδε τον Κωστή της να στέκεται όμορφος, χαμογε-
λαστός και να της απλώνει το χέρι για να την ανεβάσει
για τελευταία φορά στα ουράνια. Τα πόδια της έβγαλαν
φτερά και πέταξαν κοντά του. Αλήθεια, σε ποιο ντουλάπι
τα είχε κρυμμένα και μόλις είδαν τον αγαπημένο της
αναθάρρησαν κι έτρεξαν, παραβγαίνοντας την καρδιά
στο τρέξιμο; Πόση λαχτάρα και πόση προσμονή έκρυβε
αυτό το πέταγμα! Δεν ήταν μόνη σ’ αυτή τη διαδρομή.
Οι μελωδίες των μουσών έφταναν στ’ αυτιά της, ενώ ο
Σείριος κι ο Βέγας άναβαν λυχναράκια στον δρόμο της.

Όλα γύρω ήταν ήρεμα και γαλήνια. Μόνο ένας αετός
αφτέρουγος καθόταν στο ακροβράχι του κι έψαχνε τα
φτερά του.

ο ανάποδος καθρέφτης

93



Απ’ την αψάδα του έρωτα
στη γλύκα της αγάπης

«Γιαγιά, κλαις;»«Μπα σε καλό σου, παιδάκι μου! Με βλέπειςνα κλαίω;»
«Μα αφού τρέχουν δάκρυα από τα μάτια σου.»
«Με καίει η αψάδα των κρεμμυδιών.»
«Τότε γιατί τα αγαπάς;»
Αυτός ο διάλογος επαναλαμβανόταν κάθε φορά που

η γιαγιά καθάριζε κρεμμυδάκια. Η μικρή Λουκία δεν
μπορούσε να καταλάβει πώς η γιαγιά της μπορούσε να
τα αγαπάει, αφού αυτά την έκαναν να κλαίει. Γιατί αυτό
συνέβαινε. Η γιαγιά, από όλα τα λαχανικά που είχε στο
μποστάνι της, στα φρέσκα κρεμμυδάκια είχε ιδιαίτερη
αδυναμία. Η Λουκία το έβλεπε στον τρόπο που τα κρα-
τούσε σφιχτά στην παλάμη της και τα χάιδευε προσεκτικά
κάτω από το τρεχούμενο νερό, καθώς και στην απόλαυση
που ζωγραφιζόταν στο πρόσωπό της, τη στιγμή που μα-
σουλούσε τα φρέσκα φυλλαράκια τους. Ερχόταν όμως
εκείνο το μαχαίρι που ανέτρεπε την τάξη. Από τα δικά
της χέρια το αγαπημένο λαχανικό γινόταν κομμάτια και
το σκηνικό μπερδευόταν πάλι στο μυαλό της.

«Αφού τα αγαπάς, γιατί τα κόβεις με το μαχαίρι;»
«Αν δεν τα ψιλοκόψω, πώς θα τα βάλω στην κατσα-

ρόλα;»
«Μα πονάνε...»
«Πώς το ξέρεις, βρε μπελά; Σου παραπονέθηκαν

94



ποτέ;»
Μπελά την έλεγε, γιατί ήταν όλο ερωτήσεις. Ένα γιατί

ήταν μόνιμα κολλημένο στα χείλη της κι ένα μα, όταν
δεν την ικανοποιούσαν οι απαντήσεις.

Στην παιδική της όμως ψυχή τα πάντα ήταν απλά.
Αγάπη σήμαινε ευτυχία. Γέλια και χαρές. Ένα ήσυχο
κύμα, σαν χάδι, στην αμμουδιά της καρδιάς, ένας ήλιος
ζεστός που αγκαλιάζει το κορμί μετά το πρωινό πούσι.
Όχι κλάματα και πόνος. Ύστερα γινόταν το θαύμα. Μέσα
στο μικρό κουζινάκι η γιαγιά φάνταζε με μάγισσα που
έκανε τα μαγικά της, για να μετουσιώσει το κλάμα σε
νοστιμιά, σίγουρη πως η κάθαρση, ακόμη και στη μα-
γειρική, προϋποθέτει έναν πόνο για να λειτουργήσει λυ-
τρωτικά. Μυημένη στη μαγεία της τέχνης της, ήξερε
πως εκείνο το αψύ λαχανικό με τη βαριά μυρωδιά, χρει-
αζόταν ένα μαγικό φίλτρο βασισμένο στο λαδάκι για να
μεταμορφωθεί σε ένα γλυκό έδεσμα, που σκόρπιζε αρώ-
ματα και μοίραζε τη γλύκα της γεύσης σε κάθε φαγητό.

Όσο περνούσαν τα χρόνια, τα φρέσκα κρεμμυδάκια
γίνονταν στα χέρια της βάλσαμο όχι μόνο για τον ουρα-
νίσκο, αλλά και για κάθε πονεμένο μέλος του σώματος,
αφού τα καταπλάσματα που έφτιαχνε με αυτό θεράπευαν
από πόνους στα κόκαλα ως πονόκοιλο και πονοκέφαλο.
Γρήγορα το ταπεινό λαχανικό μετατράπηκε από ένα
απλό γαστριμαργικό έδεσμα σε φαρμακευτικό σκεύασμα
και από μια συνηθισμένη λέξη σε έναν κρίκο στην αλυ-
σίδα του λεξιλογίου της.

«Έτσι και σας πιάσω, θα σας κάνω με τα κρεμμυδά-
κια», έλεγε συχνά στις γάτες, που η πείνα τις έκανε να
τρυπώνουν στην κουζίνα κι η μικρή Λουκία, από φόβο
μην τις δει μαγειρεμένες στην κατσαρόλα, έμπαινε στη

ο ανάποδος καθρέφτης

95



μέση και τις έδιωχνε. Όσο για τον παππού, ούτε κι
εκείνος γλίτωνε από τις παροιμιώδεις φράσεις της. Αντι-
δρώντας στην επιμονή της να του αλείφει την άγονη από
τρίχες κεφαλή με ένα ενισχυμένο κατάπλασμα, έτρεχε
γύρω γύρω από το τραπέζι και την πείραζε που δεν μπο-
ρούσε να τον πιάσει.

«Του γέρου τα παιχνίδια σαν νερόβραστα κρεμμύδια»,
του έλεγε με περιπαιχτικό ύφος, ενώ κατά βάθος χαιρόταν
με εκείνα τα μικρά πειράγματα, που πρόσθεταν το αλα-
τοπίπερο στη σχέση τους.

Πέρασαν τα χρόνια και η Λουκία μεγάλωσε, παντρεύ-
τηκε, έκανε παιδιά. Δέκα χρόνια γνωριμίας συμπλήρωνε
με τον άντρα της και επέλεξε να μαγειρέψει κάτι αγαπη-
μένο για την επέτειό τους, που θα τη γιόρταζαν οικογε-
νειακά. Το τετράδιο, με τις παραδοσιακές συνταγές τής
γιαγιάς, ήταν ανοιγμένο στη σελίδα που έγραφε «Αρνάκι
φρικασέ».

Πάνω στο τραπέζι ήταν αραδιασμένα όλα τα υλικά
και τα κρεμμυδάκια σε αφθονία. Όσο τα κρατούσε στα
χέρια της για να τα ψιλοκόψει, περνούσαν απ’ τον νου
της οι πρώτες στιγμές γνωριμίας μαζί του. Το πρώτο
σφιχταγκάλιασμα, που σαν μαχαίρι της έκοβε την ανα-
πνοή σε μικρές μικρές ανάσες, τα κλάματα από τα χτυ-
ποκάρδια που νότιζαν τα μάτια της. Κι ύστερα η σχέση,
που πέρασε από σαράντα κύματα για να έρθει ο χρόνος
με το λαδάκι της αγάπης να τη γλυκάνει. Έντονα τα παι-
δικά βιώματα μέσα στα αρώματα και τις μυρωδιές της
μικρής κουζίνας, άφησαν το νέκταρ τους στις κυψέλες
της ψυχής, για να έρθει εκείνος σαν τη μέλισσα να το
τρυγήσει και μαζί να φτιάξουν το μέλι της σχέσης τους,
βάλσαμο και γιατρικό για τις πληγές που, κατά καιρούς,

Χριστίνα Σουλελέ

96



άνοιγε ο χρόνος και τους πονούσε.
Σαν την Πυθία που ζαλιζόταν από τις μυρωδιές τής

δάφνης κι έβλεπε οράματα, έτσι κι η Λουκία, μέσα απ’
τους ατμούς της κουζίνας της, είδε αγαπημένες μορφές
να ξεπηδούν και να μένουν παγωμένες σε κείνη τη στιγμή
του χρόνου, που η γιαγιά με τον παππού έτρεχαν γύρω
από το τραπέζι κι εκείνος την πείραζε και γελούσε.

«Ρυτίδες στο πρόσωπο, σακούλες στο σώμα κι ένα
παιχνίδι ανάμεσα να νοστιμίζει τις στιγμές. Ο χρόνος
μπορεί να αφαίρεσε την αψάδα του έρωτα, μπορεί να
στέγνωσε τα μάτια από τα δάκρυα του πόθου και να
στέρησε τα μάγουλα από το αναψοκοκκίνισμα της νεα-
νικής έξαψης, είναι όμως ο ίδιος που πρόσφερε τη διάρ-
κεια στη σχέση. Κάτι πήρε, κάτι πρόσθεσε, έτσι πάνε
αυτά. Η γλύκα της συντροφικότητας, το άχνισμα στο
τσουκάλι του χρόνου χρειάζεται για να νοστιμίσει και
το λάδι της κατανόησης για να μελώσει», σκεφτόταν η
Λουκία.

«Το φαγητό δεν θέλει βιασύνες, μόνο υπομονή και
μπόλικο λαδάκι. Πώς αλλιώς θα γλυκάνει, μάτια μου;»
έλεγε η γιαγιά στην εγγονή της, την ώρα που της άλειφε
μια φέτα φρεσκοψημένο ψωμί με μια γενναία δόση από
τσιγαρισμένο κρεμμυδάκι επάνω. Τη νοστιμιά του δεν
την ξέχασε ποτέ, όπως και τις κουβέντες της.

«Πόσο δίκιο είχες, γιαγιά. Απλά τα μυστικά της επι-
τυχίας σου κι ας μαγείρευες σε μαυρισμένο τσουκάλι.
Εμείς τώρα τι κάνουμε; Εξορίζουμε το λάδι, ας είναι
καλά τα αντικολλητικά σκεύη και στριμώχνουμε τον
χρόνο σε χύτρες ταχύτητας, αφήνοντας τα υλικά να πα-
λεύουν μόνα για να βγάλουν τα αρώματά τους. Νοστιμίζει
όμως έτσι το φαγητό;» αναρωτήθηκε η Λουκία την ώρα

ο ανάποδος καθρέφτης

97



που έριχνε το κρεμμυδάκι στην κατσαρόλα με μπόλικο
λάδι επάνω. Τι κι αν ήταν αντικολλητική; Το φαγητό
χρειαζόταν το λαδάκι του για να ’ρθει να γλυκάνει και
τον χρόνο του, για να ορίσει πότε έπρεπε να κατεβεί
από τη φωτιά, έτσι ώστε να μη μοιάζει ούτε σαν αποκαΐδι
αλλά ούτε και σαν νερόβραστο κρεμμύδι.

Χριστίνα Σουλελέ

98



Πάνω στη ζάλη του πεντοζάλη

Μια χρυσόξανθη ηλιαχτίδα ξεπήδησε δειλά πίσωαπό το βουνό, αφήνοντας τις υπόλοιπες μι-σοκοιμισμένες στο ρόδινο σεντόνι του ορί-
ζοντα. Συνωμότησε με τον νοτιά και μαζί πρόσφεραν το
πιο ζεστό καλωσόρισμα στο πλοίο, που ανυποψίαστο
έδενε στο λιμάνι της Σούδας. Κουρασμένο άνοιξε την
μπουκαπόρτα του και ξέβρασε με ορμή το ανθρώπινο
ποτάμι, λες και είχε μπουχτίσει από την ολονύχτια πα-
ρουσία του.

Η Χρύσα και η Μαρία μόλις βγήκαν από το πλοίο
κατευθύνθηκαν με το αυτοκίνητο προς το χωριό, όταν
άρχισαν να αχνοφαίνονται τα Λευκά Όρη, μ’ έναν αγου-
ροξυπνημένο ήλιο να απολαμβάνει, πάνω τους, το μερα-
κλίδικο καφέ του. Η Χρύσα, που καταγόταν από το νησί,
σαν τα είδε να ξεπροβάλουν επιβλητικά και αγέρωχα,
καταδεκτικά και υπερήφανα, άγρια μα και φιλόξενα,
άνοιξε το παράθυρο για να μπει το αεράκι και να φέρει
μαζί του εικόνες νοσταλγικές και αγαπημένες. Η χαμο-
γελαστή μορφή του παππού της ξεπήδησε μέσα από το
μητάτο4, κρατώντας τρυφερά στα τραχιά χέρια του ένα
ποτήρι πρόβειο φρεσκοαρμεγμένο γάλα, ως καλωσόρι-
σμα της θύμησης σε έναν τόπο που ήταν άρρηκτα συν-
δεδεμένο με τα παιδικά της χρόνια.

99

________________________
4 ένα μικρό κτίσμα, φτιαγμένο από ξερολιθιά, που στις μέρες μας χρησι-
μοποιείται ως κατάλυμα του βοσκού, ενώ παλαιότερα ως και ως τυροκο-
μείο.



Τα τοπία που εναλλάσσονταν αναμόχλευαν ιστορίες,
που τις διηγούταν με χαρά στη Μαρία, αλλά εκείνη ση-
μασία δεν έδινε. «Παιδί της πόλης εγώ. Τι με νοιάζουν
όλα αυτά τα βουκολικά. Αλλεργία μου φέρνουν» σκε-
φτόταν κι έξυνε τον καρπό του χεριού της, στο σημείο
που την τσίμπησε κουνούπι. Όσο έβλεπε τη διαδρομή
να ξεφεύγει από τα παραθαλάσσια μέρη και να χάνεται
ανάμεσα σε χαρουπιές και ελιές, τόσο μετάνιωνε για την
απόφασή της να δεχτεί την πρόσκληση της φίλης της
και να επισκεφθεί το νησί. «Αλλού έπρεπε να είμαι τώρα.
Σε ένα πεντάστερο ξενοδοχείο, να πίνω τον καφέ μου
δίπλα στην πολυτελή πισίνα. Αυτές είναι διακοπές. Μπο-
ρεί η οικονομική κρίση να με πέταξε από τον θρόνο με
γδούπο δυνατό που τάραξε το είναι μου, δεν θα με κάνει
όμως να αλλάξω και την άποψη μου γι’ αυτές. Διακοπές
σημαίνει τουριστικά θέρετρα και πολυτελή ξενοδοχεία,
τέρμα και τελεία. Να δω τώρα, τι δικαιολογία θα βρω
για να γυρίσω πίσω στον Πειραιά.» 

Έφτασαν στο χωριό την ώρα που χτυπούσαν οι κα-
μπάνες. Ανήμερα της Παναγίας κι απ’ άκρη σ’ άκρη ήταν
ντυμένο με τα καλά του. Ασπρισμένα πεζούλια, λουλου-
δάτες αυλές και μια μέρα καθάρια και ηλιόλουστη. Δεν
πρόλαβαν να ξεκλειδώσουν την πόρτα του σπιτιού και
δέχτηκαν τα καλωσορίσματα του Μανώλη του γείτονα,
που έσπευσε να τις καλέσει στο μεσημεριανό γλέντι στο
σπίτι του. Η Χρύσα, που γνώριζε καλά τα ήθη του τόπου,
δέχτηκε αμέσως αφήνοντας τη Μαρία κατσούφα να θρη-
νεί τα ναυαγισμένα της σχέδια. «Πάει το μπάνιο στη θά-
λασσα και η ηλιοθεραπεία» κι έβγαλε έναν αναστεναγμό
όλο παράπονο.

Σαν μεσημέριασε, ο φλογοβόλος ήλιος έκανε τις κο-

Χριστίνα Σουλελέ

100



πέλες να περάσουν βιαστικά το κατώφλι της αυλής του
Μανώλη. Μια πυκνόφυλλη κληματαριά, όμοια με απόρ-
θητο φρούριο φτιαγμένο για ν’ αποκρούει τις επιδρομές
του ήλιου, τις υποδέχτηκε, ενώ τα πυρόξανθα σταφύλια
της κρέμονταν με τη λαχτάρα του τρύγου. Πολύς κόσμος
ήταν μαζεμένος εκεί. Ένας ηλικιωμένος καθόταν σ’ ένα
μπεντένι5, ντυμένος με την παραδοσιακή φορεσιά και στή-
ριζε το κεφάλι του σε μια σκαλιστή κατσούνα6. Η Μαρία
κοίταξε τριγύρω ανιχνευτικά.

«Αγρίμια κι αγριμάκια μου», μονολόγησε βλέποντας
άντρες ντυμένους στα μαύρα, με γένια και μεγάλα μου-
στάκια να τραγουδάνε ένα λυπητερό τραγούδι. «Σε μνη-
μόσυνο ήρθαμε;», ρώτησε τη Χρύσα.

«Πώς σου πέρασε αυτό από τον νου;»
«Φοράνε μαύρα ρούχα και λένε μοιρολόγια».
Η Χρύσα έβαλε τα γέλια κι έπιασε να της εξηγεί πως

αυτά τα τραγούδια λέγονται ριζίτικα και πως η παράδοση
ορίζει οι άντρες να φοράνε μαύρα ρούχα, κυρίως σε επί-
σημες στιγμές.

«Καλώς τις κοπελιές, καθίστε κοντά μας», ακούστηκαν
φωνές φιλόξενες με μια προφορά που έμοιαζε με τρα-
γούδι.

Ένα κύκλο έκαναν τα τραπέζια, τα στρωμένα με κα-
τάλευκα τραπεζομάντηλα. Οι κοπέλες βρήκαν μια θέση
και κάθισαν ανάμεσα στους φιλόξενους ανθρώπους. Όλων
των ειδών τα φαγητά πέρασαν από μπροστά τους, εδέ-
σματα εκλεκτά, μαγειρεμένα σύμφωνα με τις επιταγές
της κρητικής γαστρονομίας. Η τσικουδιά έρεε στα πο-
τήρια. Ένα ποτήρι ήρθε σαν κέρασμα και μετά άλλο κι

ο ανάποδος καθρέφτης

101

________________________
5 μπεντένι: τσιμεντένιο πεζούλι.
6 κατσούνα: η κρητική μαγκούρα.



άλλο. Με κάθε γουλιά που έπινε η Μαρία, έβλεπε τα πά-
ντα γύρω με ματιά γενναιόδωρη. Μισοζαλισμένη κι από
ντροπή να αρνηθεί τα υπόλοιπα κεράσματα, κερνούσε
κρυφά τη διπλανή γλάστρα. Ένα παράουρο7 αεράκι φύ-
σηξε κι ένας μεθυσμένος βασιλικός σφύριξε την έναρξη
του γλεντιού.

Τα δοξάρια άρχισαν να χαϊδεύουν απαλά τις λύρες.
Νεαρά παλικάρια πιάστηκαν από τους ώμους∙ αετοί που
άνοιξαν τις φτερούγες τους ν’ αγκαλιάσουν τον ουρανό
κι άρχισαν να χορεύουν υπερήφανα, λεβέντικα, με όλο
τους το κορμί να δηλώνει την ανυποταξία της ύπαρξής
τους. Χτυπούσαν τα πόδια δυνατά στη γη, έκαναν πήδους
στον αέρα και η αυλή σειόταν από τους χτύπους των πο-
διών τους. Οι λύρες πήραν φωτιά και συναγωνίζονταν σε
γρηγοράδα εκείνη του τζίτζικα, που εκείνο το μεσημέρι
είχε φτάσει στο απόγειο του ερωτικού του κρεσέντο.

«Πεντοζάλης λέγεται ο χορός», είπε η Χρύσα σαν
είδε τη Μαρία να κοιτά εκστασιασμένη.

Μπροστάρης στον χορό ο Μανούσος, ένα όμορφο
κοπέλι, ψηλό, μελαχρινό, λεβέντης, με μάτια γαλανά,
καταγάλανα, όμοια με το χρώμα της θάλασσας σαν ημε-
ρεύει. Πηδούσε στον αέρα κι όταν πατούσε στη γη, λες
και γινόταν σεισμός. Ένας σεισμός, που έκανε την καρδιά
της Μαρίας να χοροπηδάει χαρούμενα.

Πάνω στη ζάλη του Πεντοζάλη οι ματιές τους δια-
σταυρώθηκαν. Έμοιαζαν με δυο θάλασσες που έσμιξαν
σε ωκεανό. Σαν τέλειωσε ο χορός, αναψοκοκκινισμένος
ο Μανούσος πήρε μια καρέκλα κι έκατσε ανάμεσα στα
κορίτσια. Γέμισε τα ποτήρια τους και τις καλωσόρισε
ευγενικά, πιάνοντας κουβέντα με τη Χρύσα, που τη γνώ-

Χριστίνα Σουλελέ

102

________________________
7 παράουρο: τρελό, παλαβό.



ριζε από μικρή.
«Μανούσο, πότε θα πάμε στο μητάτο; Το έχω νο-

σταλγήσει το μέρος», είπε η Χρύσα ανυπόμονη από δίψα
να επισκεφτεί τον πατρογονικό τόπο.

«Αύριο θα πάω να φροντίσω τα οζά8. Θα σηκωθούμε
όμως αχάραμα, αλλιώς από δουλειά πράμα δεν θα κά-
μουμε», είπε ο Μανούσος και η ματιά του στράφηκε στη
Μαρία.

«Η Μαρία δεν ξέρω αν...»
Δεν πρόλαβε να αποσώσει την κουβέντα της κι άκουσε

τη φίλη της να δηλώνει, ετοιμόλογα, την ανυπομονησία
της να επισκεφθεί το μέρος για το οποίο τόσα είχε ακού-
σει.

Η Χρύσα γύρισε και την κοίταξε με έκπληξη. Μόνο
αυτό δεν περίμενε να ακούσει. Μήπως το περίμενε η Μα-
ρία; Αναρωτιόταν κι η ίδια με τον εαυτό της. Πού να το
φανταζόταν ότι ο έρωτας θα ήταν τόσο ανατρεπτικός
και ζαβολιάρης. Εκεί που τον περίμενε να αναδυθεί μέσα
από μια πολυτελή πισίνα, κρατώντας στο χέρι ένα κο-
κτέιλ, εκείνος βγήκε από την κάψα του χορού, κρατώντας
τσικουδοπότηρο. Έβγαλε το βελάκι του, που ήταν ποτι-
σμένο με τσικουδιά και τη μέθυσε, αλειμμένο με μέλι
θυμαρίσιο και τη γλύκανε. Παραδόθηκε αμαχητί.

Γέμισε το ποτήρι της με τσικουδιά και την ήπιε μο-
νορούφι. Μέσα από τη ζάλη που της άφησε, είδε τα πά-
ντα καθαρά, λες και το οινόπνευμα που κυλούσε στα σω-
θικά της ξέπλυνε ό,τι θεωρούσε μέχρι εκείνη τη στιγμή
σημαντικό. Η καταγάλανη ματιά του Μανούσου έγινε ο
βατήρας, που από κει θα βουτούσε στα βαθιά κι αχαρ-
τογράφητα νερά των συναισθημάτων της, χωρίς να λο-

ο ανάποδος καθρέφτης

103

________________________
8 οζά: ζώα.



γαριάζει ύφαλους και ξέρες, χωρίς να νοιάζεται για τ’
απόνερα που θα άφηναν τα θέλω της προηγούμενης ζωής
της.

Ένας από μηχανής θεός αποδείχτηκε ο έρωτας, που
ήρθε την κατάλληλη στιγμή για να σώσει τις ολιγοήμερες
διακοπές της. Κρατούσε με ευλάβεια το χρυσό δισκο-
πότηρο, για να τη μεταλάβει με τα εράσμια μυστήριά
του και τις πρόσφερε κρυμμένα αντίδωρα, που έμελλε η
ίδια να ανακαλύψει πίσω από τα φιλόξενα πρόσωπα των
ανθρώπων και των ζωντανών παραδόσεων του τόπου.
Εκείνη ζαλισμένη, γονάτισε μπροστά του και προσευ-
χήθηκε στη χάρη του. Εγγυήσεις δεν ζήτησε κι ούτε θα
της έδινε.

Απέσπασε μόνο από αυτόν την υπόσχεση πως οι δια-
κοπές της σε αυτό το μικρό χωριό, το σκαλωμένο στα
ριζά του βουνού, το μυρωμένο από τα ενδημικά θυμιά-
ματα, θα είχαν ένα άρωμα αλλιώτικο. Απ’ αυτά τα γνήσια,
τα αυθεντικά, που δεν ξεθυμαίνουν εύκολα και αφήνουν
στις αισθήσεις τη θύμησή τους, ακόμη κι όταν εξατμι-
στούν.

Χριστίνα Σουλελέ

104



Κάθε φέτα από καρπούζι

«Όλα τα πετσοκόψανε, παιδί μου, το καρ-πούζι θα αφήνανε ολόκληρο;» ακούγεταιδίπλα μου η φωνή ενός ηλικιωμένου. Δεν
έχω καταλάβει πόση ώρα κάθομαι απέναντι από το ψυ-
γείο του σούπερ μάρκετ και κοιτώ το μισό καρπούζι.
Παράξενο μου φαίνεται, έτσι όπως το βλέπω τυλιγμένο
με μια διάφανη μεμβράνη, να φιγουράρει λες και είναι
μουσειακό είδος. Να στέκει λειψό και μίζερο και να γί-
νεται η υποχρεωτική επιλογή του κουτσουρεμένου μι-
σθού. Κάποιοι να μπορούν να το αγοράσουν, κάποιοι
άλλοι όχι.

Με πονάει να το βλέπω έτσι. Κάθε φέτα που λείπει το
αφήνει μισό, σα να στερεί από το αύριο τις αναμνήσεις
του τώρα. Τις αφήνει άνυδρες, θαμπές και ξινισμένες,
σαν το καρπούζι το κομμένο που μένει έξω από το ψυ-
γείο.

Αυτό το φρούτο το έχω συνδέσει με την αφθονία. Με
ταξίδια κι εκδρομές. Μπολιασμένο με το μικρόβιο του
ταξιδευτή, γυρίζει πόλεις και χωριά, υπόσχεται απολαύ-
σεις. Περνά από τις γειτονιές, μαζεύονται οι γείτονες
κοντά του και να οι κουβέντες και τα αστεία! Χαιρετάει
η τροφαντή του σάρκα με έναν ήχο υπόκωφο το άγγιγμα
της παλάμης του κάθε αγοραστή. Γελάει η σκληρή του
η φλούδα με το χορταστικό τρίξιμο στην επαφή με το
μαχαίρι. Τρέχουν οι ζουμεροί χυμοί του πάνω σε μου-
τράκια παιδικά και τα κουκούτσια του γίνονται αφορμή

105



για παιχνίδια ξέγνοιαστα.
«Άκου να πουλιέται με τη φέτα το καρπούζι! Τι να

σου κάνει, μωρέ, μια φέτα; Χορταίνεις με μια φέτα μο-
νάχα; Νερό είναι. Μέχρι να τη βάλεις στο στόμα σου
διαλύθηκε», θυμάμαι τον πατέρα μου να λέει και να ξα-
ναλέει, όταν γυρίζαμε από ταξίδι στη Μακεδονία. Από
έναν Άγγλο τουρίστα είχε ακούσει πως το συγκεκριμένο
φρούτο πουλιόταν στην πατρίδα του με τη φέτα. Πού να
το χωνέψει αυτό ο πατέρας. 

Κάθε φέτα του ξυπνάει καλοκαίρια και αφήνει τους
ζαχαρωμένους χυμούς να κυλούν και να χαϊδεύουν ηδο-
νικά τις στιγμές. Όσο να πεις μια γλύκα τη χρειάζονται
κι αυτές, για να φωλιάσουν στο σεντούκι του χρόνου
όμορφα φτιασιδωμένες και από κει, να στάζουν σταγόνα
σταγόνα τη δροσιά τους στις θύμησες. Και τι θύμησες!

Αύγουστος ήταν, το θυμάμαι σα να ’ναι τώρα, όταν
ξεκινήσαμε για το ταξίδι στην Κεντρική Μακεδονία.
Στην οικογένειά μου είχαμε κολλήσει το μικρόβιο του
ταξιδευτή ποιος ξέρει από ποιον κι έτσι ταξίδια κι εκ-
δρομές δεν μας έλειπαν. Τα οικονομικά μας πενιχρά.
Από ανέσεις, τίποτα σπουδαίο. Ένα φιατάκι είχαμε όλο
κι όλο και με αυτό οργώναμε την Ελλάδα. Την ηπειρω-
τική, αφού ο πατέρας ούτε ήθελε να ακούσει για τη νη-
σιωτική. Η ιδέα ότι εξαρτιόταν από ένα πλοίο που θα
του όριζε τη διάρκεια παραμονής του στο μέρος, του
προκαλούσε πανικό. Ξεκινούσαμε λοιπόν για μέρη άγνω-
στα κι όπου μέρα μας, όπου νύχτα μας. 

Σε αυτά τα ταξίδια είχαμε ανακαλύψει τα ωραιότερα
ξενοδοχεία. Ξενοδοχείο «Η Αμμουδιά», «Η Ελιά», «Ο
Πλάτανος». Όλα ευάερα, ευήλια και πλήρως εναρμονι-
σμένα με το περιβάλλον. Το πρωί μάς ξυπνούσε ο ήλιος

Χριστίνα Σουλελέ

106



και το βράδυ μάς κοίμιζαν τ’ αστέρια. Και τι αστέρια!
Ξαπλώναμε ανάσκελα και τα κοιτούσαμε, κάνοντας τα
πιο όμορφα ταξίδια ανάμεσα στους άλλους γαλαξίες,
νιώθοντας ταυτόχρονα προνομιούχοι γι’ αυτή την πολυ-
τέλεια. Τι να λέμε, ξενοδοχεία πολλών αστέρων όχι ψέ-
ματα. Τώρα καταλαβαίνω πως όποιος έχει μάθει από
μικρός να στροβιλίζεται στη μαγεία των αμέτρητων αστε-
ριών, μίζερος του φαίνεται στη μετέπειτα ζωή του ο χο-
ρός με πέντε αστέρια μόνο. Αυτό είναι νόμος, αν και οι
νόμοι συχνά έχουν και τα παραθυράκια τους. 

Το πρώτο του πρωινό μας βρήκε να φορτώνουμε το
αυτοκίνητό μας με αποσκευές και προμήθειες σε τροφές.
Αν είχε φωνή το έρμο, ποιος ξέρει τι θα μας έσουρνε
έτσι που το είχαμε καταντήσει σαν παραγεμισμένο
ντολμά. Το πορτ-μπαγκάζ ασφυκτιούσε, η οροφή θαρρείς
και βούλιαζε από τα αμέτρητα σακίδια πάνω στη μεταλ-
λική του σχάρα και σα να μην έφταναν αυτά, είχαμε και
δυο μεγάλα καρπούζια στα πόδια μας. Τα καρπούζια ή-
ταν η αγαπημένη και μόνιμη συντροφιά μας στα ταξίδια,
αφού παντού βρίσκαμε πηγές και τρεχούμενα νερά που
τα κρατούσαν δροσερά. Το φιατάκι μας παρά το φόρ-
τωμα αποδείχτηκε "μουλάρι" και όχι μόνο δεν παρα-
πονέθηκε αλλά αντιθέτως, μια μέρα μας οδήγησε και
στον Παράδεισο. Οι ταμπέλες βέβαια τον ανέφεραν ως
Άγιο Νικόλαο της Νάουσας, απόδειξη ότι κι αυτές μπο-
ρούν να γίνουν πεζές καμιά φορά. 

Ήταν ένα ειδυλλιακό μέρος, κατάφυτο από αιωνόβια
και δροσερά πλατάνια. Μαζί με το ποτάμι που κυλούσε
πλούσιο και γάργαρο, σχημάτιζαν μια δροσερή αγκαλιά
από αυτές που μόνο η φύση μπορεί να χαρίσει. Το νερό
του παγωμένο. Λίγο να ακουμπούσαμε τα πόδια κι νιώ-

ο ανάποδος καθρέφτης

107



θαμε αμέτρητες βελόνες να τα κεντούν κοντά κοντά. 
Τριγύρω οι σκηνές έμοιαζαν με πολύχρωμα λουλού-

δια∙ είχαν ανοίξει τα πέταλά τους για να υποδεχτούν
τους τουρίστες από κάθε γωνιά της Ευρώπης. Τακτο-
ποιηθήκαμε κι εμείς στο ξενοδοχείο «Το Ποτάμι» όσο
καλύτερα γινόταν, πιάνοντας τη "σουίτα". Βρισκόταν σ’
ένα τρίγωνο στεριάς∙ τα νερά του ποταμού σχημάτιζαν
ένα μικρό δέλτα, όπου τρία πλατάνια διασταύρωναν τα
κλαδιά τους, προσφέροντάς μας την καλύτερη σκιά. Το
πρώτο πράγμα που έκανε ο πατέρας ήταν να ρίξει τα
καρπούζια στο ποτάμι για να είναι δροσερά. Όσο η μη-
τέρα ετοίμαζε το φαγητό, τα παιδιά τρέχαμε από δω κι
από κει φορώντας ένα βρακί μονάχα και κάναμε παρέα
με τα υπόλοιπα παιδάκια που δεν ήξεραν γρι ελληνικά
κι εμείς ούτε λέξη από τη γλώσσα τους. Τα παιδιά όμως
πάντα βρίσκουν τον τρόπο. 

Φάγαμε και όταν ήρθε η ώρα για το φρούτο, ο πα-
τέρας έκοψε το καρπούζι σε φέτες και πρόσφερε και
στους άλλους κατασκηνωτές. Για τους μεγάλους έγιναν
συνώνυμες με τη φιλοξενία∙ για τα παιδιά με το παιχνίδι∙
ένα παιχνίδι απλό κι εμπνευσμένο από την ανάγκη μας
για συναναστροφή. Λίγα κουκούτσια απ’ το καρπούζι,
σημείο εκκίνησης το στόμα μας και στόχος ο κορμός ε-
νός γέρικου πλάτανου, ήταν αρκετά για να αξιοποιήσουμε
με τον καλύτερο τρόπο κάτι που όποιος δεν διαθέτει
φαντασία το θεωρεί άχρηστο. 

Το κέρασμα έγινε αφορμή να γνωριστούμε καλύτερα
με τους γείτονές μας. Λίγα ελληνικά από δω, λίγα αγγλικά
από κει, λίγο η γλώσσα του σώματος, συνεννοηθήκαμε.
Είχαν κολλήσει κι αυτοί το μικρόβιο του ταξιδευτή,
μόνο που το δικό τους τούς οδηγούσε και πέρα από τα

Χριστίνα Σουλελέ

108



σύνορα της χώρας τους. Στην Ελλάδα έρχονταν συχνά,
γιατί τους άρεσε ο τόπος και οι άνθρωποι. Λίγες μέρες
μείναμε σε κείνον τον επίγειο παράδεισο κι όταν φύγαμε,
αφήσαμε το άλλο καρπούζι μέσα στο ποτάμι, δώρο
στους γείτονές μας για να το ευχαριστηθούν, να το χορ-
τάσουν. Ο επόμενος προορισμός μας εξάλλου ήταν η
Ηλεία, η ιδιαίτερη πατρίδα των γονιών μου, με τον ατέ-
λειωτο κάμπο και την αφθονία όλων των φρούτων και
ιδιαίτερα των καρπουζιών. Άλλα παιχνίδια μας περίμεναν
εκεί, άλλα κεράσματα, άλλες απολαύσεις με αυτόν τον
ζουμερό καρπό της φύσης.

Ταξιδεύαμε πια πιο ανάλαφροι, απαλλαγμένοι από
κάμποσο βάρος. Ο πατέρας όμως δεν μπορούσε με τί-
ποτα να χωνέψει με τίποτα πως το καρπούζι σε κείνη τη
χώρα πουλιόταν με τη φέτα. 

«Δίκιο έχεις. Τι να σου κάνει; Να φάει η οικογένειά
σου, εσύ ή να φιλέψεις και κάποιον;» ακούω πάλι δίπλα
μου τη φωνή του ηλικιωμένου να κάνει διάλογο με τις
σκέψεις μου. 

Σκέφτομαι πως κι εκείνα τα χρόνια ήταν δύσκολα.
Φτωχικά. Όταν όμως τα κοιτάζω από μια απόσταση, κα-
ταλαβαίνω πως ο χρόνος έχει τη μοναδική ικανότητα να
ξεθωριάζει καθετί στενάχωρο, να λειαίνει τις τραχιές γω-
νίες του και να τονίζει με φωτεινά χρώματα τις στιγμές
που συνδέονται με ιδιαίτερα γεγονότα, με γιορτές ή δια-
κοπές. Στην τελευταία λέξη ο νους ακουμπάει πάντα
στον Αύγουστο και σε κάμπους κατάμεστους από την πα-
ρουσία του φρούτου.

ο ανάποδος καθρέφτης

109



Το χαμόγελο του Παβαρότι

Άνοιξε τα μάτια όσο το σκοτάδι ήταν ακόμη πυ-κνό. Ρολόι δεν χρειάστηκε να κοιτάξει. Ήξερε.Ήταν 6.30 ακριβώς. Η ώρα που πάντοτε ξυ-
πνούσε. Σηκώθηκε και πήγε κατευθείαν στο παράθυρο.
Άνοιξε τα ξύλινα παντζούρια κι ένα αεράκι φθινοπωρινό,
δροσερό, καθάριο, φερμένο από τα στήθη του βουνού,
του χάιδεψε τα μάγουλα. Το πρωινό πούσι καλημέριζε
το χωριό, αφήνοντας τη λίμνη και το δάσος να κοιμούνται
σκεπασμένα με πάπλωμα πουπουλένιο, ζεστό, αφράτο.
Τι όνειρο να έβλεπαν άραγε; Σε ποια παραμύθια περι-
διάβαινε το όνειρό τους; Με ποια μυθικά πλάσματα α-
γκαλιάζονταν αποβραδίς; Με ποια τραγούδια τούς να-
νούριζαν οι νεράιδες, που με ξέπλεκα μαλλιά τραγου-
δούσαν γυμνόστηθες; Η φύση, από το διάφανο χνώτο
της ομίχλης και κάτω, έμοιαζε με μυστική πολιτεία που
ξυπνούσε τα βράδια και ζούσε κρυφά τον έρωτα. Μόνο
οι κορφές των ελάτων και οι ψηλές κορφές των βουνών
προεξείχαν∙ φύλακες που στέκονταν πιστά στο μετερίζι
τους για να προστατέψουν από τα αδιάκριτα βλέμματα
τις προσωπικές στιγμές. 

«Άτιμη συνήθεια το πρωινό ξύπνημα, φιλαράκο» σι-
γοψιθύρισε στον Παβαρότι που ήταν δεμένος στον κορμό
ενός κέδρου και γκάριζε. Ο γάιδαρος άνοιξε το στόμα,
αφήνοντας δυο σειρές θεόστραβα δόντια να κάνουν πα-
νηγυρικά την εμφάνισή τους, κάτι που εκείνος το ερμή-
νευε σα χαμόγελο. Άδικο πράγμα για έναν καλλιτέχνη

110



να ταυτίζεται το όνομά του με γάιδαρο, μα σάμπως είναι
το μόνο άδικο σε αυτό τον κόσμο; Τον ονόμασαν όμως
έτσι τα εγγόνια του γιατί, μαθημένα στους θορύβους της
πόλης, η φωνή του γαϊδάρου έφτανε ξένη στα αυτιά τους
και η στεντόρεια φωνή του χαλούσε τη γλύκα του άγου-
ρου ύπνου τους. Αλλά κι αυτός ο άτιμος λες κι ήταν προ-
γραμματισμένος από τη γέννησή του να γκαρίζει κάθε
πρωί την ίδια ώρα. Λεπτό δεν έχανε. 

Έκλεισε το παράθυρο και πήγε κατευθείαν στην κου-
ζίνα. Έβαλε νερό στο μπρίκι. Άλλη συνήθεια κι αυτή.
Χρόνια τώρα η ίδια δουλειά. Κάποτε καφές, τώρα τσάι.
Συμβουλή γιατρού. Κομμένος ο καφές, κομμένα τα τσι-
γάρα. Κι εκείνος που είχε εξάρτηση και από τα δυο, κό-
ντεψε να πεθάνει από την έλλειψη. Τον καφέ τον έκοψε
μαχαίρι. Το τσιγάρο σιγά σιγά, ώσπου έμεινε μ’ ένα μόνο
μετά το φαγητό. «Για την ιεροτελεστία» έλεγε στη γυναίκα
του κι εκείνη τον κοιτούσε με λοξή ματιά. Άνοιξε την
πόρτα και πήγε κι έκατσε στην αγαπημένη του γωνιά,
κάτω από τη μηλιά που βρισκόταν στην άκρη της αυλής,
σε μια προεξοχή που σχημάτιζε μπαλκόνι. Η λίμνη άρ-
χισε να ξυπνά, να χασμουριέται, να τεντώνει τα χέρια της
και να μαζεύει προσεκτικά το ανάριο πάπλωμα μην τυχόν
και το τσαλακώσει. Αναδύθηκε ξεκούραστη, καθάρια,
πανέμορφη. Τα πουλιά την καλημέρισαν, τα δέντρα της
χαμογέλασαν, οι πλαγιές τη μύρωσαν με αρώματα αιθέ-
ρια. 

«Πώς τα φέρνει όμως η ζωή! Από δω το πάει, από ’κει
το πάει, πάντα το δικό της γίνεται. Σαν τη γυναίκα κι αυ-
τή» σκεφτόταν κι έστρεψε το βλέμμα στη γυναίκα του,
που μόλις είχε εμφανιστεί κρατώντας μια κούπα με αχνι-
στό καφέ. 

ο ανάποδος καθρέφτης

111



Πού να το φανταζόταν, όταν χρόνια πριν είχε επιλέξει
να περπατήσει σε άλλα μονοπάτια. Ανάλωσε τις ώρες
του, ξόδεψε τη ζωή του στο κυνήγι της καριέρας. Με το
άλλοθι μιας καλύτερης ποιότητας ζωής που θα εξασφα-
λιζόταν όπως πίστευε μόνο με το χρήμα, έτρεχε ξέπνοος
να κατακτήσει την κορυφή της ιεραρχίας. Ώρες ολό-
κληρες κλεισμένος σε κτίρια άχρωμα και άοσμα, σφούγ-
γιζε τον ιδρώτα του σε κάθε σκαλί που ανέβαινε κι έστυβε
τις μέρες του, μέχρι που τις άφησε στεγνές από χαρά,
στέρφες από απόλαυση. Όσο εκείνος έτρεχε τόσο η καρ-
διά του έμενε πίσω. Του φώναζε να σταματήσει, λαχά-
νιαζε, σημασία δεν της έδινε. Ώσπου δεν άντεξε. Έμφρα-
γμα είπαν οι γιατροί, από θαύμα γλίτωσε. Τα χρειάστηκε. 

Πήρε μια μεγάλη άδεια και ήρθε σ’ αυτό το ορεινό
χωριό, το χωριό του, που είχε να πατήσει πάνω από δε-
καπέντε χρόνια. Εδώ γνώρισε την ηρεμία κι έμαθε να
ξεχωρίζει την ομορφιά από την ασχήμια, το απλό από
το σύνθετο. Συνήθισαν τα μάτια του τα γήινα χρώματα
και μια και δυο το πήρε απόφαση να παραιτηθεί από
την εταιρεία. Άφησε κινητά και ακίνητα στα παιδιά του
κι έμεινε μ’ ένα μικρό σπιτάκι, τη συντροφιά της γυναίκας
του, των συγχωριανών του και το χαμόγελο του Παβα-
ρότι. «Δεν τα λες και λίγα» σκεφτόταν πολλές φορές και
με βαθιές ανάσες γέμιζε το είναι του από τα αρώματα
και τη φρεσκάδα του βουνού.

Ένα δυνατό γκάρισμα τον έβγαλε από τις σκέψεις
του. Ο γείτονας, τραβώντας τον Παβαρότι από το σκοινί,
πέρασε από μπροστά του πηγαίνοντας προς το βουνό
για ξύλα. Στάθηκε, τον καλημέρισε και είπαν δυο κου-
βέντες όσο ο γάιδαρος άφηνε το δωράκι του έξω από
την αυλή. Μια τούρτα καβαλίνα χορταστική, που έκανε

Χριστίνα Σουλελέ

112



τη γυναίκα του να σιχτιρίζει κάθε πρωί για τις βρωμιές
που έπρεπε να μαζεύει. 

«Τα βλέπεις, γυναίκα; Μια ζωή με μια τσάντα γεμάτη
χάπια κυκλοφορούσα. Χάπια για το έντερο, χάπια για
την κύστη, για το άγχος, για το πάθος, την κατάθλιψη,
το στομάχι, χάπια για την καρδιά. Χάπια, χάπια, χάπια.
Όσο στέρευε το σώμα μου από χαρά τόσο γέμιζε με
κείνους τους διαόλους τα δηλητήρια που έριχνα μέσα
μου. Έρχεται που λες η στιγμή, όπως τώρα καλή ώρα,
που ένας γάιδαρος ακυρώνει την προηγούμενη ζωή μου
και μου μαθαίνει από την αρχή πως είναι να λειτουργεί
φυσιολογικά το σώμα μου. Σκατά στα μούτρα σου και
στην καριέρα σου, μου λέει κάθε πρωί που αφήνει τις α-
καθαρσίες του περνώντας από μπροστά μου. Είναι η
στιγμή που μου σκάει και το χαμόγελο. Ειρωνεία να το
πεις; Καλημέρισμα να το πεις; Όπως και να το ερμηνεύ-
σεις τούτο το χαμόγελο έχει τον συμβολισμό του και
ξέρεις κάτι; Μου αρέσει έστω κι αν μου το χαρίζει γάιδα-
ρος» της είπε και τα μάτια του έκρυβαν όλα τα χαμόγελα
του κόσμου. 

Εκείνη κουνούσε το κεφάλι κοροϊδευτικά. Κοιτούσε
μια αυτόν και μια τον Παβαρότι που είχε σταθεί έξω
από την αυλή και με ξαλαφρωμένο έντερο ήταν στραμ-
μένος προς το μέρος του. Είχε ανοίξει το στόμα σε όλο
το μήκος και το πλάτος του, έτσι που έμοιαζε με ξεχει-
λωμένη μπουγάδα άτσαλα απλωμένη πάνω στα σχοινιά.
Το σαρκώδες πανωχείλι του είχε ανασηκωθεί κι αν κά-
ποιος διέθετε μια καλοπροαίρετη φαντασία θα το ερμή-
νευε και ως χαμόγελο. 

Η γυναικεία όμως ματιά, αν και αγουροξυπνημένη,
έβλεπε και ξεχώριζε. Το βλέμμα του γαϊδάρου άλλα

ο ανάποδος καθρέφτης

113



πρόδιδε. Στη μηλιά ήταν καρφωμένο και τα χείλη του
ανοιγόκλειναν από λαχτάρα για τα κατακόκκινα μήλα
που κρέμονταν από τα κλαδιά της. Μια φορά έτυχε να
τον φιλέψει κι από τότε εκείνος διεκδικούσε το κέρασμά
του με τον μοναδικό τρόπο που ήξερε. Να το πει στον
άντρα της; Ούτε λόγος! Ήταν ικανός να κόψει όλα τα
μήλα για να μην κακοκαρδίσει τον φίλο του. Τον άφηνε
λοιπόν να πιστεύει πως ο γάιδαρος του χαμογελά, αφού
αυτό τον έκανε χαρούμενο. 

«Με πιστεύεις τώρα;» τη ρώτησε δείχνοντας τον γάι-
δαρο που είχε στυλώσει τα πόδια και τον κοιτούσε με
ανοιχτό στόμα.

«Σε πιστεύω, καρδιά μου, σε πιστεύω. Μην το λες
όμως παραέξω. Ο γάιδαρος δεν χαμογελά σε όλους και
θα ζηλέψουν. Εδώ ο τόπος είναι μικρός. Θα αργήσουν
νομίζεις να σου κρεμάσουν κουδούνια», του απάντησε
και σηκώθηκε βιαστικά από την καρέκλα ανασηκώνοντας
την ποδιά της. Καλού κακού έπρεπε να μαζέψει τα μήλα
για τις πεντανόστιμες μηλόπιτες που έφτιαχνε και πρό-
σφερε στους γείτονές της, όταν κάθε απόγευμα αντάλ-
λασσαν επισκέψεις. Δεν τα έκοψε όλα. Κάποια τα άφησε
πάνω στο δέντρο για την ομορφιά αλλά και για το χα-
μόγελο του Παβαρότι.

Χριστίνα Σουλελέ

114



Καρυοθραύστης

Ηξαφνική μπόρα βρήκε την Αργυρώ απροετοί-μαστη κι όταν μπήκε στο σπίτι έσταζε από τηνκορυφή ως τα νύχια. Πέταξε την τσάντα και τα
κλειδιά όπως όπως πάνω στο τραπέζι και τίναξε τα μαλλιά
της από τις αμέτρητες σταγόνες που είχαν σκαλώσει
πάνω τους. Ένα κίτρινο φύλλο μπερδεύτηκε στα δάχτυλά
της και προσπάθησε να το βγάλει, μα εκείνο αντιστεκό-
ταν, διεκδικώντας πεισματικά την παραμονή του πάνω
στις χρυσόξανθες μπούκλες της. Έτρεξε ως τον καθρέφτη
για να το εντοπίσει και είδε πίσω από το είδωλό της,
πάνω στο μικρό τραπεζάκι του καθιστικού, έναν καρυο-
θραύστη από κείνους τους παλιούς, τους μεγάλους, τους
φτιαγμένους από μασίφ σίδερο.

«Άλλο πάλι και τούτο!» σιγομουρμούρισε και κοίταξε
γύρω της. Φώναξε το όνομα της ξαδέλφης της με την
οποία συγκατοικούσαν, αλλά απάντηση δεν πήρε. Γύρισε
το βλέμμα πάλι επάνω του και όσο τον κοιτούσε, κομ-
μάτια από το παρελθόν της πετάγονταν ασύντακτα από
το συρτάρι της μνήμης κι ένα ένα έπαιρνε τη θέση του,
ολοκληρώνοντας μια εικόνα ξεχασμένη στο παζλ του
νου. Θυμήθηκε. «Μα αυτός δεν είναι ένας οποιοσδήποτε
καρυοθραύστης. Έχει τη δική του πονεμένη ιστορία»
σιγομουρμούρισε. 

Άπλωσε τα χέρια και άγγιξε κάθε του γωνία και κάθε
του καμπύλη, σα να ήθελε να ανασύρει τα ενθύμια που
έφερνε μαζί του. Όσο τα χέρια ψηλάφιζαν, η ματιά της

115



ξεστράτισε κι ακούμπησε στο γυάλινο βάζο που βρισκό-
ταν δίπλα του. Μέσα από το διάφανο υλικό του, φαινόταν
καθαρά το γλυκό καρυδάκι, καταπράσινο και τροφαντό,
που κολυμπούσε στο σιρόπι του. Άφησε τον καρυοθραύ-
στη, έπιασε με τα δυο χέρια το βάζο και μόλις έκανε να
το ανοίξει, η μυρωδιά του γαρύφαλλου πετάχτηκε από
μέσα και την παρέσυρε σε δρόμους που οδηγούσαν σε
βουνά, σε πλαγιές κατάφυτες από καρυδιές, σε σοκάκια
στρωμένα με πεσμένους καρπούς και κίτρινα φύλλα. Την
προσγείωσε στο χωριό της, ένα μικρό χωριό πάνω στις
πλαγιές του Πάρνωνα, που από μικρή συνήθιζε να το
ονομάζει το χωριό του φθινοπώρου, γιατί της άρεσε να
το βλέπει ντυμένο με τα χρώματα της εποχής που αγα-
πούσε. 

Απόγευμα ήταν. Η ώρα που ο ήχος από το σπάσιμο
των καρυδιών μπερδευόταν γλυκά με τις τσιρίδες των
παιδιών και τις κουβέντες των μεγάλων. Η ώρα που το
χω-ριό έμοιαζε με τεράστια κυψέλη, που το μελίσσι της
δούλευε ασταμάτητα πάνω στον καρπό με τον οποίο το
ευλόγησε η φύση. Νέοι, μεσήλικες και παιδιά, καθισμένοι
στα ασπρισμένα πεζούλια των αυλών, προσπαθούσαν να
σπάσουν το σκληρό περίβλημα των καρυδιών και να
βγάλουν από μέσα άθικτη τη σάρκα, με πέτρες, σφυριά
ή ό,τι άλλο εργαλείο είχαν διαθέσιμο. Δύσκολη δουλειά,
όχι ψέματα. Δάχτυλα πληγιασμένα, χέρια πονεμένα, πό-
δια πιασμένα από το γονάτισμα, ήταν το αποτέλεσμα
του αγώνα που έδιναν για ώρες ολόκληρες. Ανάμεσά
τους είδε τη θεία της τη Γιαννούλα, την αδελφή του πα-
τέρα της, αφράτη και με ροδοκόκκινα μάγουλα, να κά-
θεται σε μια καρέκλα στη μέση της αυλής και να κάνει
την ίδια δουλειά αλλά με τις παλάμες της. Έβαζε ανάμεσά

Χριστίνα Σουλελέ

116



τους δυο δυο τα καρύδια και μ’ ένα «τσακ» τ’ άνοιγε στη
μέση.

«Ε, Χαρίλαε! Να προσέχεις το κεφάλι σου! Η γυναίκα
σου, καθώς φαίνεται, έχει γερό χέρι!», ακούστηκε ξαφνικά
η φωνή ενός ηλικιωμένου κι όλοι έβαλαν τα γέλια.

«Όσο σκληρή είναι με τα καρύδια, άλλο τόσο τρυφερή
είναι με την κεφαλή του αντρός της», απάντησε εκείνος
και τα γέλια αντικαταστάθηκαν από επιφωνήματα έκ-
πληξης. 

Έπιασε να σουρουπώνει. Ένα αεράκι βροχοφόρο κα-
τέβαινε από τις πλαγιές του βουνού και συνόδευε μια φι-
γούρα κοντακιανή, που γοργοπόδαρα κατευθυνόταν προς
το σπίτι τους. Όσο πλησίαζε, αναγνώριζε τη φιγούρα του
πατέρα της που κρατούσε στα χέρια ένα μεγάλο κουτί και
που όταν έφτασε στο σπίτι, το πρόσφερε με χαρά στην
αδελφή του.

«Αυτό είναι για σένα. Κατέβηκα στην πόλη για ψώνια
και όταν το είδα σε σκέφτηκα», της είπε με χαρά.

«Τι διάολος είναι τούτος;» μονολόγησε η Γιαννούλα
σαν το άνοιξε και στο πρόσωπό της ζωγραφίστηκε μια
τέτοια ξινίλα, που ούτε δέκα στημένα λεμόνια δεν θα
έδιναν.

«Είναι καρυοθραύστης, εργαλείο για να σπας πιο εύ-
κολα τα καρύδια» της απάντησε μουδιασμένος.

Εκείνη έσμιξε τα φρύδια και κοίταξε το αντικείμενο
με τέτοιο φθόνο, λες και είχε απέναντί της τον πιο σκληρό
ανταγωνιστή, που θα της έπαιρνε τη δουλειά. Σε άλλη
περίπτωση, θα τον πετούσε στα σκουπίδια αλλά ας όψεται
η αδυναμία που είχε στον αδελφό της και δεν ήθελε να
τον κακοκαρδίσει. Εκτός αυτού, έπρεπε να κάνει κι επί-
δειξη του δώρου στους συγχωριανούς της, που άλλο

ο ανάποδος καθρέφτης

117



όμοιό του δεν είχαν ξαναδεί. Σαν παγώνι που φουσκώνει
από υπερηφάνεια βγήκε στην αυλή κι άρχισε να χρησι-
μοποιεί τον καρυοθραύστη μπρος στα έκπληκτα μάτια
των γειτόνων της.

Με αργές κινήσεις έβαλε το καρύδι στο στόμιό του
αλλά πριν προλάβει να τραβήξει το χέρι της, πίεσε βια-
στικά τον μοχλό. Μια φωνή σπαρακτική διέσχισε το χω-
ριό και όλοι έτρεξαν κοντά της για να διαπιστώσουν πως,
αντί για το καρύδι, ήταν σπασμένο το δάχτυλο. Πριν
την μεταφέρουν στο ιατρικό κέντρο σε ημιλιπόθυμη κα-
τάσταση, κατάφερε να δώσει εντολή να εξαφανίσουν τον
καρυοθραύστη, να μην τον ξαναδεί. Μια γειτόνισσα τον
πήρε και τον άφησε σε μια γωνιά του κατωγιού.

Εκείνο το βράδυ έμεινε ξάγρυπνη. Σαν να μην της
έφτανε ο πόνος, είχε και την έγνοια για τις δουλειές που
θα έμεναν πίσω, ενώ η κοσμοχαλασιά από τα αστραπό-
βροντα μπερδευόταν με το ροχαλητό του Χαρίλαου και
μ’ έναν αλλόκοτο θόρυβο που ερχόταν από το υπόγειο.
Πρωί πρωί την άλλη μέρα, κατέβηκε να δει τι συνέβη κι
αντίκρισε σκόρπια τσόφλια από καρύδια στο πάτωμα κι
ένα σακί που έχασκε άδειο. Μια δυνατή βροντή ακού-
στηκε και τα μηνίγγια της χτύπησαν απελπισμένα. Έπιασε
το κεφάλι της και δικαιολογημένα έριξε το ανάθεμα
πάνω στους ποντικούς, που συχνά πυκνά επισκέπτονταν
τον χώρο. Αμέσως, επιστράτευσε όσες ποντικοπαγίδες
είχε, τις τοποθέτησε σε διάφορες μεριές του χώρου και
μία την έβαλε μέσα σε ένα σακί με καρύδια για να είναι
πιο ήσυχη. 

Το βράδυ, γύρω στα μεσάνυχτα, ο ίδιος γνώριμος
ήχος ανέβαινε από κάτω, πολλαπλασιασμένος σε μικρό-
τερα χτυπήματα. Γέλασε χαιρέκακα. Τράβηξε με δύναμη

Χριστίνα Σουλελέ

118



την κουβέρτα, που την είχε πάρει όλη ο Χαρίλαος προς
το μέρος του και γύρισε το πλευρό της ήσυχη. Πριν
προλάβει όμως να κλείσει τα μάτια, μια διαπεραστική
κραυγή έσκισε τη σιωπή της νύχτας και την ανατρίχιασε
σύγκορμη. Αυτή δεν ήταν φωνή πληγωμένου ποντικού
αλλά θεριού. Από τον φόβο της έμπηξε δυνατή φωνή κι
αμέσως πετάχτηκε από το κρεβάτι και βγήκε στο χαγιάτι
αναμαλλιασμένη. Ρώτησε φωναχτά ποιος ήταν στο κατώι
κι αφού δεν πήρε απάντηση, άρχισε να κατεβαίνει τα
σκαλιά με τέτοια βιασύνη, που τα περιττά κιλά της πη-
γαινοέρχονταν τρεμουλιαστά σαν τούρτα από ζελέ. Από
πίσω της ο Χαρίλαος, φορώντας κι αυτός μια άσπρη νυ-
χτικιά κι έναν μάλλινο σκούφο και πιο πίσω η Αργυρώ
μαζί με τη μαμά της και την ξαδέλφη της την Κατερι-
νούλα, έτρεχαν όλοι μαζί αλλά χωρίς να ξέρουν τον
λόγο. Η Γιαννούλα με την ψυχή στο στόμα στάθηκε
μπροστά στην πόρτα, πήρε μια βαθιά ανάσα και την
έσπρωξε με δύναμη για να αντικρίσει αντί για παγιδευ-
μένο ποντικό τον αδελφό της πιασμένο στη φάκα.

Η Αργυρώ, κάπου ανάμεσα στη γλύκα που της άφηνε
το γλυκό καρυδάκι που είχε βάλει στο στόμα της και
στη θέα του καρυοθραύστη, θυμήθηκε το κλάμα που
έριξε όταν είδε τον πατέρα της σε αυτήν την κατάσταση
αλλά και το παράπονο που έκανε εκείνος στην αδελφή
του.

«Να βοηθήσω ήθελα και βρήκα τον μπελά μου. Είσαι
βλέπεις περήφανη κι ακατάδεκτη κι είπα να σε βοηθήσω
στα κρυφά» της είπε, όταν γύρισε από το ιατρικό κέντρο
με σπασμένο δάχτυλο.

Το ίδιο κιόλας απόγευμα όλοι οι γείτονες μαζεύτηκαν
στην αυλή τους. Άφησαν για λίγο τις δικές τους δουλειές

ο ανάποδος καθρέφτης

119



και κρατώντας ο καθένας από ένα εργαλείο στα χέρια,
έτρεξαν να συνδράμουν την οικογένεια που βρισκόταν
σε ανάγκη. Με γέλια, χωρατά, πειράγματα, με μερικά
ποτηράκια τσίπουρου και μεζέ, το σπάσιμο των καρυδιών
έγινε γιορτή, που μόνο ο καιρός θα μπορούσε να τη χα-
λάσει. Μαύρα σύννεφα άρχισαν να σκουραίνουν τον ήδη
σκοτεινιασμένο ουρανό κι ένα δυνατό αστραπόβροντο
έκανε τη νύχτα μέρα. Οι άνθρωποι κλείστηκαν βιαστικά
στα σπίτια τους, αφού πρώτα πρόλαβαν να πετάξουν
έναν σπόρο στο μουσκεμένο χώμα. Οι εποχές άλλαζαν.
Τα σύννεφα τον πότιζαν, ο ήλιος τον πύρωνε, τα χιόνια
τον θέριευαν. Άπλωσε ρίζες, πέταξε κλώνους και όταν
δυνάμωσε άρχισε να καρπίζει.

Ο κεραυνός που έπεσε μαζί με τον ήχο από το δυνατό
κλείσιμο της πόρτας, τάραξαν συθέμελα το σπίτι και διέ-
κοψαν απότομα το ταξίδι της Αργυρώς στον χωροχρόνο.
Η ξαδέλφη της η Κατερίνα που μπήκε βιαστικά, την
βρήκε να κρατάει το γυάλινο βάζο και να χαϊδεύει την
αυτοκόλλητη ετικέτα του που έγραφε: «Συνεταιρισμός ο
Καρυοθραύστης».

«Το ’παν και το ’καναν. Το θυμάμαι σαν να ’ταν τώρα
κι ας πέρασαν χρόνια. Ήταν εκείνο το απόγευμα, που
δυο σπασμένα δάχτυλα έδωσαν την έμπνευση κι έριξαν
τον σπόρο για τη δημιουργία του συνεταιρισμού. Ποι-
ανού ιδέα ήταν το όνομα;», τη ρώτησε η Αργυρώ σαν
την είδε μπροστά της.

«Δεν θα το πιστέψεις! Της μάνας μου.»
«Της Γιαννούλας;»
«Έχω άλλη μάνα; Και να την έβλεπες τι καμάρι που

είχε! Για πότε τον ξετρύπωσε από το κατώι, για πότε
μου τον έδωσε να τον πάω στον τεχνίτη να τον γυαλίσει

Χριστίνα Σουλελέ

120



και να τον επιδιορθώσει, ούτε που το κατάλαβα. Θέλει,
λέει, να πάρει τη θέση που του αξίζει στον συνεταιρισμό
και στη λαογραφική ιστορία του χωριού».

«Για την ίδια Γιαννούλα λέμε τώρα; Αυτή που δεν
ήθελε ούτε να τον βλέπει; Που πρώτα τον χλεύασε κι
ύστερα τον άφησε να αραχνιάζει ανάμεσα σε άλλα άχρη-
στα αντικείμενα; Αυτή η Γιαννούλα θέλει τώρα να τον
υποδεχτεί με τιμές ήρωα και να του δώσει και παρά-
σημο;»

«Αυτή.»
«Βρε πώς αλλάζουν οι άνθρωποι! Για λίγη δόξα προ-

σκυνάνε εκεί που έφτυναν», αναστέναξε η Αργυρώ κου-
νώντας με νόημα το κεφάλι.

Η βροχή σταμάτησε. Ο ουρανός ξαστέρωσε. Η μέρα
ξάνοιξε. Μόνο κάτι χοντρές ψιχάλες κι ένα κίτρινο φύλλο
είχαν κολλήσει πάνω στο τζάμι και κοιτούσαν απ’ έξω
αδιάκριτα, λες και ήθελαν να τρυπώσουν σ’ ένα σκηνικό
που τους ταίριαζε περισσότερο.

ο ανάποδος καθρέφτης

121



Τα σπίτια τα στολίζει η αγάπη

Παραμονή Χριστουγέννων και η Νέλλη με τηΜαρώ κρατώντας τριγωνάκια στα χέρια, βγή-καν στους δρόμους για να πουν τα κάλαντα,
αψηφώντας το τσουχτερό κρύο. Σε πείσμα των καιρών
που θέλει τον φόβο να αφήνει τους δρόμους γυμνούς
από παιδικές φωνές και τις γειτονιές ορφανές από χαρ-
μόσυνους ήχους, εκείνες αποφάσισαν να τηρήσουν το
έθιμο, δίνοντας υπόσχεση στους γονείς τους πως δεν θα
απομακρυνθούν από τη γειτονιά.

Όμως κάτι η παιδική ανεμελιά που δεν λογαριάζει
φόβο, κάτι η χαρά της μέρας, τις παρέσυραν σε γειτονιές
πιο μακρινές και τις οδήγησαν σ’ ένα χαμηλό σπιτάκι.
Η λαχτάρα να πουν τα κάλαντα σε ένα ακόμη σπίτι οδή-
γησε το χέρι της Νέλλης στο κουδούνι. Τρεις φορές το
χτύπησε και το τελευταίο ακούστηκε μακρόσυρτα. Η
πόρτα του σπιτιού άνοιξε ταυτόχρονα με το χαμόγελο
της γριούλας που εμφανίστηκε μπροστά τους.

«Να τα πούμε;»
«Να τα πείτε, να τα πείτε. Περάστε μέσα μην κρυώ-

νετε», είπε καλοσυνάτα, ενώ η τρυφεράδα στη φωνή φα-
νέρωνε την ανείπωτη χαρά της από την πρωινή επίσκεψη.
Αμέσως τα τριγωνάκια μπλέχτηκαν στα τρυφερά δάχτυλα
των κοριτσιών και οι μεταλλικοί ήχοι ενώθηκαν με τις
γλυκές φωνές τους. Εξαίσια η μελωδία από τούτο το
πάντρεμα και οι χαρμόσυνοι ήχοι πλημμύρισαν κάθε
γωνιά του σπιτιού.

122



Καλήν ημέραν άρχοντες...
Η γιαγιά τις άφησε να πουν τα κάλαντα ως το τέλος,

λες και ήθελε να γεμίσει κάθε γωνιά του σπιτιού από νό-
τες χαράς, για να έχει απόθεμα και στις μοναχικές της
στιγμές. Όση ώρα τα κορίτσια έλεγαν τα κάλαντα, έρι-
χναν κλεφτές ματιές στον χώρο. Σίγουρα τούτο το σπίτι
δεν ήταν σαν τα άλλα που επισκέφτηκαν εκείνη την η-
μέρα, τα στολισμένα με τα τεράστια χριστουγεννιάτικα
δέντρα, τις φανταχτερές μπάλες και τα πολύχρωμα λα-
μπιόνια. Αυτό δεν είχε ούτε ένα δεντράκι ή γιρλάντα,
έστω ένα αγγελάκι κολλημένο στο τζάμι. Αναρωτήθηκαν
σιωπηλά πώς ήταν να ζει κανείς μέσα σε ένα σπίτι που
του έλειπαν τα Χριστούγεννα.

Την ώρα που τελείωσαν, η γιαγιά τούς έδωσε τα χρή-
ματα και η Μαρώ, που ήταν πιο μικρή και αυθόρμητη,
ρώτησε το όνομά της.

«Με λένε Κατερίνα», της είπε.
«Καλά Χριστούγεννα, γιαγιά Κατερίνα» ακούστηκαν

οι φωνές των κοριτσιών σαν χορωδία, την ώρα που έβγαι-
ναν από το σπίτι.

Θα είχε φτάσει πια μεσημέρι, όταν αποφάσισαν να
μην χτυπήσουν άλλο κουδούνι. Σε αρκετά σπίτια είχαν
πάει. Άλλα άνοιγαν εγκάρδια τις πόρτες τους, σαν τα
τριαντάφυλλα στο πρώτο κάλεσμα της άνοιξης, ενώ κά-
ποια άλλα έμεναν σφαλιστά και μουτρωμένα, σαν τα
μπουμπούκια που τα είχε μαλωμένα ο χιονιάς. Το σπιτάκι
της γιαγιάς ανήκε στα πρώτα κι ας έμοιαζε παράταιρο
με τις γιορτές.

Όση ώρα υπολόγιζαν τις εισπράξεις τους, μια σκέψη
πέρασε από τον νου της Νέλλης που τη μοιράστηκε με
τη Μαρώ. Με έναν παιδικό αυθορμητισμό που δεν χω-

ο ανάποδος καθρέφτης

123



ρούσε δεύτερες σκέψεις, η απόφαση πάρθηκε αυτοστιγ-
μεί. Η γιαγιά Κατερίνα τους έκανε ένα δώρο, σίγουρα
από το υστέρημά της κι αυτές με τη σειρά τους ένιωσαν
την ανάγκη να ανταποδώσουν. Έβαλαν τα χρήματα στις
τσέπες και ούτε για μια στιγμή δεν μπήκαν σε δίλημμα
για το δώρο που θα της έπαιρναν. Ένα μικρό δεντράκι,
λίγα στολίδια και φωτάκια, ήταν αρκετά για να προσθέ-
σουν μια γιορτινή νότα στο άδειο σπίτι. Τα είχαν όλα
κανονισμένα. Πού θα το έστηναν, πώς θα κρεμούσαν τα
στολίδια, πόσο όμορφο θα ήταν όταν θα άναβαν τα λα-
μπάκια.

Έφτασαν στο σπίτι της γιαγιάς τρέχοντας και χτύπη-
σαν το κουδούνι. Καμιά απάντηση. Ξαναχτύπησαν. Όταν
η υπομονή τους εξαντλήθηκε, άρχισαν να χτυπούν την
πόρτα με τα χέρια και να φωνάζουν το όνομά της. Μια
γειτόνισσα εμφανίστηκε στο διπλανό μπαλκόνι και τους
είπε πως η γιαγιά Κατερίνα δεν ήταν στο σπίτι, πως
ήρθαν τα παιδιά και τα εγγόνια της και την πήραν, για
να περάσει μαζί τους τις γιορτές.

Μόνο αυτό δεν περίμεναν να ακούσουν. Η χαρά δια-
δέχτηκε την απογοήτευση. Με το κεφάλι σκυφτό και
κατεβασμένους τους ώμους, πήραν τον δρόμο για τα
σπίτια τους. Η Μαρώ με το που μπήκε στο σπίτι, έπεσε
στον καναπέ κι έβαλε τα κλάματα και δεν θα σταματούσε,
αν δεν ένιωθε δυο τρυφερά χέρια να τυλίγονται γύρω
της. Σήκωσε το κεφάλι και το σκυθρωπό της πρόσωπο
έλαμψε.

«Γιαγιά μου, γιαγιάκα μου» φώναξε σαν είδε τη γιαγιά
της τη Μαρία να στέκει εκεί δίπλα της.

Με τα γεγονότα της ημέρας, είχε ξεχάσει πως θα ερ-
χόταν από το χωριό, για να περάσουν όλοι μαζί τις γιορ-

Χριστίνα Σουλελέ

124



τές. Η λυτρωτική αγκαλιά τύλιξε το σώμα της σαν το
νερό της βροχής που κυλά και καθαρίζει αφήνοντας την
ατμόσφαιρα καθαρή. Όσο έμεινε κουρνιασμένη εκεί,
από τον νου της πέρασαν εικόνες πολλές.

Άλλες φορές μπερδεύονταν μεταξύ τους, άλλες χώρι-
ζαν και άλλες συμπλήρωναν η μια την άλλη. Οι μορφές
των δυο γιαγιάδων εναλλάσσονταν, σαν τα φωτάκια στο
χριστουγεννιάτικο δέντρο που άναβαν κι έσβηναν, έσβη-
ναν κι άναβαν μέχρι που ο σκηνοθέτης νους, άφησε το
φως του προβολέα του να πέσει πλέριο πάνω στη γιαγιά
Κατερίνα. Η σκηνή που καθόταν μαζί με τα εγγόνια της
δίπλα στο χριστουγεννιάτικο δέντρο και αφηγούνταν
ιστορίες και παραμύθια, φωτίστηκε κι έμεινε παγωμένη
στον χωροχρόνο του νου της, τόσο όσο χρειαζόταν για
να αναδειχθεί η ομορφιά της στιγμής.

Μετά άφησε το φως του προβολέα αρκετά χαμηλω-
μένο, για να τονίσει το σκοτεινό περίγραμμα μιας γρι-
ούλας μονάχης, μέσα σε ένα άδειο αλλά στολισμένο
σπίτι και ξανάναψε για να φωτίσει τη δεύτερη σκηνή.
Όλη η οικογένεια ήταν καθισμένη γύρω από το γιορτινό
τραπέζι, το ομορφοστολισμένο με καλό σερβίτσιο και
κατάλευκο τραπεζομάντιλο και γεμάτο από λογιών λο-
γιών φαγητά και γλυκά, σαν αυτά που ετοίμαζε η μαμά
της από το πρωί. Όλοι μιλούσαν, γελούσαν, σήκωναν τα
ποτήρια για να ανταλλάξουν ευχές κι ανάμεσά τους η
γιαγιά Κατερίνα που, με ένα πρόσωπο φωτεινό σαν από
φως κλεμμένο από τη λάμψη του δέντρου, έμοιαζε ν’
απολαμβάνει τη σκηνή.

Η εναλλαγή των εικόνων απλώθηκε σα βάλσαμο στην
παιδική ψυχούλα της Μαρώς, που ζώντας ανάμεσα σε
ανθρώπους που την αγαπούσαν, δεν ήξερε πώς ήταν να

ο ανάποδος καθρέφτης

125



περνά κανείς μόνος τις γιορτές. Ένιωσε ένα πιο σφιχτό
άγγιγμα κι ο προβολέας στράφηκε στο πρόσωπο της
γιαγιάς Μαρίας. Χαρούμενο και αυτό.

«Γιαγιά, ξέρεις τι κατάλαβα;» είπε με ύφος περισπού-
δαστο και σίγουρο για τη διαπίστωση. Κατάλαβα πως
τα σπίτια τα στολίζει μόνο η αγάπη.

«Έτσι είναι, κοριτσάκι μου» απάντησε εκείνη και της
έγνεψε καταφατικά, ενώ με την άκρη της παλάμης της
σκούπισε ένα δάκρυ, που είχε μείνει πεισματικά σκαλω-
μένο πάνω στο παιδικό μάγουλο.

Χριστίνα Σουλελέ

126



Από έκπληξη σε έκπληξη

Μια ανάσα πριν από την εκπνοή του παλαιούχρόνου, όλες οι ετοιμασίες για την υποδοχήτου νέου έτους είχαν ολοκληρωθεί. Η τοπο-
θέτηση των δώρων κάτω από το φωτοστόλιστο δέντρο
και η ενίσχυση της φωτιάς, στην ήδη αναμμένη ξυλό-
σομπα, με λίγα ξύλα ακόμη, χάραξαν σπίθες ικανοποί-
ησης στα πρόσωπα των οικοδεσποτών. Τα αρώματα της
κανέλας και του πορτοκαλιού από τη βασιλόπιτα, που
ψηνόταν στον φούρνο, ενώνονταν με τη γλυκιά ζεστασιά
της ατμόσφαιρας κι έβαζαν σε πειρασμό τις αισθήσεις.
Πάντα, σύμφωνα με την οικογενειακή παράδοση, την
ετοίμαζε η Καλλιόπη και τη διακοσμούσε ο Αποστόλης,
που είχε να καυχιέται για το έργο του. Φέτος όμως,
μπροστά στα παιδιά και τα εγγόνια του, με περισσή
χαρά, έκανε λόγο για μια βασιλόπιτα έκπληξη.

«Βασιλόπιτα έκπληξη;», φώναξαν τα μικρά με την
έξαψη αποτυπωμένη στα πρόσωπά τους. Η γιορτινή δια-
κόσμηση όμως του σπιτιού δεν ήταν αρκετή για ν’ αλλάξει
τη διάθεση της οικογένειας, που άλλοι κάθονταν μπροστά
στην τηλεόραση κι ένιωθαν πλήξη βλέποντας πολυκαι-
ρισμένες εκπομπές κι άλλοι με το κινητό στο χέρι πλοη-
γούνταν βαριεστημένα στο διαδίκτυο. Ένα «ουφ! Ας
φύγει αυτή η χρονιά, να πάει και να μην ξαναγυρίσει»,
έβγαινε συχνά πυκνά από τα στόματά τους. Η μοναδική
χαρούμενη νότα σε αυτό το σκηνικό ήταν ο Αποστόλης
με τα εγγόνια του, που με τα παιχνίδια, τα γέλια και τις

127



φωνές τους έσπαγαν τη μονοτονία της βραδιάς. Όμως κι
αυτό ακόμη οι μεγάλοι το έβλεπαν με καχυποψία και το
αντιμετώπιζαν με σκεπτικισμό.

Τα τελευταία χρόνια η συμπεριφορά του είχε προ-
βληματίσει την οικογένεια. Δεν ήταν γκρινιάρης, μουρ-
μούρης, κακότροπος, μίζερος κι εσωστρεφής. Πάντα
τον έβλεπαν χαμογελαστό κι ευγενικό με όλους. Όμως,
αυτό το στοιχείο του χαρακτήρα του, που κάποτε τους
χαροποιούσε, τα τελευταία χρόνια δημιουργούσε ανη-
συχία κι εκνευρισμό.

«Πού τη βρίσκεις την όρεξη για καλαμπούρια, άν-
θρωπέ μου», του φώναζε συχνά η Καλλιόπη. «Δεν βλέ-
πεις; Δεν ακούς τι γίνεται γύρω μας;»

«Και βλέπω και ακούω. Αλλά να καθόμαστε να ανα-
μασάμε τη μιζέρια μας, αποτέλεσμα δεν φέρνουμε. Η
μιζέρια γεννά μιζέρια. Δεν βλέπεις που έγινε ιός κολλη-
τικός και αθεράπευτος και μας άφησε ψυχικά άρρωστους
και ανήμπορους να αντιδράσουμε; Να μου το θυμηθείς.
Εδώ είσαι κι εδώ είμαι. Αν δεν βρούμε τη λύση στο
εμείς, τότε το εγώ συνεχώς θα μυξοκλαίει», της έλεγε ή-
ρεμα.

Κατά βάθος η Καλλιόπη ήξερε πως μόνο απαθής δεν
ήταν ο Αποστόλης. Πίσω από το προσωπείο της ανεμε-
λιάς και της αίσθησης του χιούμορ έκρυβε μια ευαίσθητη
ψυχή που πονούσε με το άδικο. Το καταλάβαινε κάθε
φορά που της μιλούσε για την «ομορφιά της αλληλεγγύης
και τη δύναμη του μαζί». Το έβλεπε βαθιά στα μάτια
του, τη στιγμή που επέστρεφε από τις πολύωρες δρα-
στηριότητές του στο πλευρό των αστέγων, δίπλα σε άνερ-
γους, πλάι στους πρόσφυγες. Το ήξερε. Κι ας τον πείραζε.
Κι ας τον έλεγε πότε αναίσθητο και πότε επαναστάτη

Χριστίνα Σουλελέ

128



ποπολάρο. Και για το καλό της μέρας είπαν να μην το
ξεχάσουν ούτε την παραμονή της Πρωτοχρονιάς. Δέκα
λεπτά πριν την αλλαγή του χρόνου ο Αποστόλης εμφα-
νίστηκε μπροστά σε όλους, χαμογελαστός κι ευδιάθετος
κρατώντας τη μεγάλη πιατέλα με τη βασιλόπιτα.

«Πού την πας, Αποστόλη, τη βασιλόπιτα; Ο χρόνος
δεν άλλαξε ακόμη», είπε νευριασμένα η Καλλιόπη, όταν
είδε πως αυτή δεν ήταν η βασιλόπιτα που έφτιαξε με τα
χεράκια της. 

«Πατέρα, έπρεπε να σχηματίσεις το 2017. Αυτός είναι
ο νέος χρόνος», του είπε η κόρη του, με έκδηλη ανησυχία
στη φωνή της.

«Τι λες, παιδί μου! Εμείς αντί να ξαποστείλουμε τον
παλιό τον χρόνο, ρίχνοντας αλάτι ξοπίσω του, του φτιά-
ξαμε και γλυκό», ξεσπάθωσε η Καλλιόπη. «Τον καινούριο
χρόνο θα υποδεχτούμε, άνθρωπέ μου, τι δεν καταλα-
βαίνεις; Να τον γλυκάνουμε πρέπει, για να είναι καλός
μαζί μας».

«Μπα, μήπως να υπογράψουμε και συμβόλαιο μαζί
του που θα τον δεσμεύει ότι θα μοιράζει μόνο καλοσύνες;
Αν ναι, πες το και σε μένα να χαρώ», απάντησε με παι-
γνιώδη διάθεση ο Αποστόλης και συνέχισε. «Τώρα, ήρθε
η ώρα να ευχαριστήσουμε τον παλιό τον χρόνο, για όλα
αυτά που μας πρόσφερε γενναιόδωρα. Για τα μικρά και
καθημερινά μας δεδομένα, που τα άφησε ανέγγιχτα και
αμόλυντα και χάρη σε αυτά είμαστε ενωμένοι απόψε».

Συνηθισμένοι από την κακή διάθεση, λόγω οικονο-
μικών κυρίως προβλημάτων, δε φαντάστηκαν πως η λο-
γομαχία ήταν σκηνοθετημένη για να ελαφρύνει η ατμό-
σφαιρα με μια μικρή δόση θεάτρου. Όταν το κατάλαβαν,
ο Αποστόλης ζήτησε από όλους να βρουν «έναν καλό

ο ανάποδος καθρέφτης

129



λόγο» για να αφήσουν «ένα ευχαριστώ στον παλιό τον
χρόνο». Παιδί στην ψυχή έπαιζε ομαδικά. Έπιασε τα
χέρια όλων και τα ένωσε σε κύκλο. Όλες οι όμορφες
στιγμές της χρονιάς, κύλησαν από χέρι σε χέρι, από
στόμα σε στόμα και πήγαν και φώλιασαν στο συρταράκι
της καρδιάς, όπου μένουν φυλαγμένα μόνο τα πολύτιμα.

Τα πρώτα πυροτεχνήματα άρχισαν να πέφτουν βροχή.
Απ’ το φωταγωγημένο μπαλκόνι του ουρανού, ο νέος
χρόνος έκανε την εμφάνισή του θριαμβευτικά πιστός
στον ρόλο του και μοίραζε ελπίδες και όνειρα. Η ευχή
για καλή χρονιά, ταξίδευε από χείλη σε χείλη κι ένωσε
την οικογένεια με αγκαλιές και φιλιά. Μια εντυπωσιακή
βασιλόπιτα με ένα στολισμένο 2017 επάνω παρουσιά-
στηκε πάνω στο τραπέζι και μοίρασε επιφωνήματα ανα-
κούφισης σε όλους, που για μια στιγμή πίστεψαν πως το
έθιμο θα έμενε λειψό.

«Θα έχει και φλουρί;», ρώτησε ο μικρός εγγονός.
«Ναι! Και σε όποιον πέσει, θα έχει ένα δώρο έκπληξη

από τη γιαγιά και μένα!» φώναξε ο Αποστόλης κι ο εν-
θουσιώδης τόνος της φωνής του ξεσήκωσε για άλλη μια
φορά τα παιδιά, ενώ οι μεγάλοι κοιτάχτηκαν καχύπο-
πτα.

«Κι άλλη έκπληξη;» αναρωτήθηκαν.
«Αν μη τι άλλο σε αυτό το σπίτι και σ’ αυτόν τον

τόπο, δεν λείπουν οι εκπλήξεις. Κάθε μέρα που ξημε-
ρώνει, μας περιμένει κι από μια. Έτσι, για να μην πλήτ-
τουμε», είπε η Καλλιόπη την ώρα που μοίραζε στα πια-
τάκια του γλυκού τα αφράτα κι ευωδιαστά κομμάτια της
βασιλόπιτα.

Χριστίνα Σουλελέ

130



Όταν το σύμπαν έχει κέφια

Ηκαλή ημέρα από το πρωί φαίνεται, λέει η πα-ροιμία κι αν κρίνω από την έναρξη της δικήςμου, το τέλος της μόνο καλό δεν προοιωνιζό-
ταν. Είναι κάτι μέρες, βρε παιδί μου, που λες ότι το
σύμπαν συνωμοτεί για να σου τις χαλάσει κι ας μας πα-
ραμύθιαζε τόσα χρόνια ο Κοέλιο με τις θεωρίες του.
Σύμπαν είναι θα μου πεις, ό,τι θέλει κάνει. Πότε συνω-
μοτεί για το καλό, πότε για το κακό, έτσι για την ποικιλία.
Αντίρρηση καμιά αλλά τουλάχιστον ας προειδοποιούσε,
για να συντονιζόμαστε κι εμείς με τα κέφια του. 

Για να μην μακρηγορώ, σήμερα ξύπνησα αξημέρωτα
όταν θυμήθηκα πως είχα να πληρώσω λογαριασμούς. Κά-
ποιοι επρόκειτο να λήξουν σύντομα, κάποιοι άλλοι ίσως
να είχαν βγει ληξιπρόθεσμοι. Τον τελευταίο καιρό, μου
συμβαίνει συχνά να ξεχνάω κυρίως λογαριασμούς κι αυτό
δεν ξέρω πώς να το ερμηνεύσω. Επιλεκτική μνήμη που
στέλνει στο ασυνείδητο ό,τι θέλει να ξεχάσει ή γενικότερη
αμνησία που έρχεται με τα χρόνια. Κρατάω την πρώτη
εκδοχή, γιατί με συμφέρει. Σηκώθηκα λοιπόν βιαστικά
από το κρεβάτι και όση ώρα ετοιμαζόταν ο καφές, έκανα
γρήγορα τις πληρωμές μου ηλεκτρονικά κι ετοιμάστηκα
για τη δουλειά. Μεγάλη εφεύρεση οι συναλλαγές με το
απλό πάτημα των πλήκτρων, γλιτώνεις’τις πολύωρες ανα-
μονές στις τράπεζες.

Μπήκα βιαστικά στο αυτοκίνητο και περνώντας έξω
από το υποκατάστημα της τράπεζας, είδα την Μαρία,

131



την υπάλληλο, που έμπαινε στο κτίριο. Της κορνάρισα
μα δεν με άκουσε. Δούλευε στην τράπεζα, από την οποία
γινόταν η μισθοδοσία μου και την γνώρισα πριν από
πολλά χρόνια. Πρωτοδιόριστη κι εκείνη τότε και μάλιστα
μικρομάνα. Κάθε φορά που πήγαινα, τη ρωτούσα για
τον γιο της κι εκείνη μου έλεγε τα νέα του, πώς μεγάλωνε,
πώς περπάτησε, πώς πήγε νηπιαγωγείο, δημοτικό, γυ-
μνάσιο, λύκειο, πανεπιστήμιο. Φαντάρο δεν τον πρό-
λαβα, γιατί στο μεταξύ όλα έγιναν ηλεκτρονικά κι έτσι
την έχασα. Μπήκε ανάμεσά μας η τεχνολογία κι έβαλε
φρένο στις καλημέρες και τις κουβέντες μας. Μελαγχό-
λησα.

Άνοιξα το ραδιόφωνο, για να ξεχαστώ με την αγαπη-
μένη μου πρωινή εκπομπή. Οι φωνές των δυο παρου-
σιαστών με το χιούμορ και τις ατάκες τους μου έφτιαξαν
την διάθεση, αλλά το σύμπαν είπαμε είχε άλλα σχέδια.
Ανάμεσα σε τραγούδια και μουσικές, μετέδωσαν και την
είδηση πως σε κάποιες πόλεις της Ελλάδας είχαν αρχίσει
να κυκλοφορούν λεωφορεία χωρίς οδηγό. «Άλλο πάλι
και τούτο! Λεωφορείο χωρίς οδηγό;» αναφώνησα και
φρενάρισα απότομα, για να μου έρθει από το μπροστινό
αυτοκίνητο μια μούντζα ξεγυρισμένη. Σε άλλη περίπτωση
θα θύμωνα αλλά εκείνη τη στιγμή το μυαλό μου ήταν
κολλημένο στην εικόνα ενός επιβατικού οχήματος, που
σταματάει και ξεκινάει με ακρίβεια δευτερολέπτου, που
κλείνει και ανοίγει τις πόρτες του αυτόματα, σύμφωνα
με τις ρυθμίσεις του. Καμιά ανοχή, καμιά εξαίρεση, ούτε
καν στον παππού και τη γιαγιά που δεν πρόλαβαν να
τρέξουν ως την στάση, όπως έκαναν πολλές φορές οι
οδηγοί με κίνδυνο να βρουν και τον μπελά τους. Πόσες
φορές ο άνθρωπος-οδηγός παράκαμψε τους κανόνες,

Χριστίνα Σουλελέ

132



γιατί μπήκε στη θέση του επιβάτη, τον ένιωσε, τον συ-
μπόνεσε, συμμερίστηκε την κούρασή του, την παγωνιά
που ένιωθε στο ξεροβόρι ή τον ιδρώτα στο κατακαλό-
καιρο. Αυτός, ο άνθρωπος-εργαζόμενος, παρακάμπτεται
πια με συνοπτικές διαδικασίες. Νευρίασα.

Δεν ήθελα να ακούσω άλλο. Άλλαξα σταθμό. «Μαμά,
γερνάω» άκουσα την Τσανακλίδου να τραγουδάει μέσα
από την συχνότητα και ταυτίστηκα μαζί της. Οι καιροί
αλλάζουν, η τεχνολογία τρέχει κι εγώ κατάντησα σαν
εκείνους τους γέρους που, πάντα σε κάθε εποχή, έλεγαν
πως τα χρόνια που πέρασαν ήταν τα καλύτερα, ίσως γιατί
τα πόδια τους δεν τους βαστούσαν να τρέξουν στα μελ-
λοντικά, που έρχονταν γρήγορα. Δεύτερο απότομο φρε-
νάρισμα μπροστά στο κόκκινο φανάρι, που το αντιλή-
φθηκα τελευταία στιγμή, δεύτερη μούντζα από τον οδηγό
πίσω μου. Νάτο! Αν τα αυτοκίνητα είχαν αυτόματους
μηχανισμούς και ειδικούς αισθητήρες, που θα λειτουρ-
γούσαν απερίσπαστοι από σκέψεις και συναισθήματα,
δεν θα συνέβαιναν αυτά. «Ο άνθρωπος όμως τι θα απο-
γίνει; Θα βγει στην απόσυρση, έτσι για τιμωρία, επειδή
έχει μυαλό και καρδιά;», αναρωτήθηκα.

Έκλεισα προβληματισμένη το ραδιόφωνο και προ-
σπάθησα να συγκεντρωθώ στο τιμόνι. Με τα μάτια μου
έκανα μια γύρα δεξιά κι αριστερά του δρόμου. Άνθρωποι
βιαστικοί, αμίλητοι, σαν κουρδισμένοι, περπατούσαν δί-
πλα από άλλους, που στέκονταν ακίνητοι και σχημάτιζαν
μια ουρά στο πεζοδρόμιο. Κρατούσαν στα χέρια μπου-
κάλια κι έπαιρναν γάλα από το αυτόματο μηχάνημα.
«Ε, όχι και γάλα από μηχάνημα», σκέφτηκα κι άκουσα
κόρνες να σφυρίζουν πίσω μου. Το φανάρι είχε ανάψει
και μέχρι να βάλω πρώτη και να ξεκινήσω, άκουσα τον

ο ανάποδος καθρέφτης

133



εξάψαλμο από τους άλλους οδηγούς που βιάζονταν. Το
μυαλό μου άρχισε πάλι να γυρίζει σβούρα και θυμήθηκα
τη φωνή του κυρ-Θανάση, του γαλατά. Παλιά, κάθε πρωί
περνούσε από τη γειτονιά και φώναζε «γάααλααα», με
εκείνο το «α» τραβηγμένο για να ακούγεται και βγαίναμε
με τις μανάδες μας κρατώντας ένα γυάλινο μπουκάλι.
Όσο το γέμιζε από την τσίγκινη καρδάρα του πιάναμε
την κουβέντα. Δικός μας άνθρωπος είχε γίνει ο κυρ-Θα-
νάσης, που αν καμιά φορά δεν εμφανιζόταν άδειαζε η
γειτονιά.

Φανάρια, μποτιλιαρίσματα, έργα στους δρόμους, με
άνθρωπο δεν μίλησα κι όμως έφτασα στη δουλειά με εί-
κοσι λεπτά καθυστέρηση. Όταν μπήκα στο μαγαζί, είχα
να αντιμετωπίσω και το αφεντικό. Ήταν ο πρώτος άν-
θρωπος που συνάντησα σήμερα, κι αυτός μουτρωμένος.
«Τι έγινε; Γιατί άργησες; Δεν μπορούσες να ειδοποιήσεις;
Γιατί τα έχουμε τα κινητά;» με ρωτούσε χωρίς να περι-
μένει απάντηση και με κοιτούσε συνοφρυωμένος, κάτω
από τα πρεσβυωπικά γυαλιά του. Τι να του πω. Το ’ριξα
στην πλάκα. «Το σύμπαν φταίει», του είπα με παιγνιώδη
διάθεση αλλά φαίνεται πως δεν το ’πιασε το αστείο, γιατί
με αγριοκοίταξε.

Πήγα κατευθείαν στο πόστο μου, πίσω από το ταμείο,
σαν τη βρεγμένη γάτα. Είπα μια καλημέρα στους συνα-
δέλφους μου, μα δεν μου απάντησαν. Τους είχε απορ-
ροφήσει η οθόνη του υπολογιστή τους. Ενεργοποίησα
κι εγώ τον δικό μου και μέχρι να ανοίξει μπήκα από το
κινητό στο facebook να βρω έναν άνθρωπο, να πω μια
καλημέρα, να κάνω ένα αστείο, να πετάξω μια εξυπνάδα,
να χαλαρώσω. Πολυκοσμία εκεί μέσα. Ώπα! Πρώτο μή-
νυμα, δεύτερο μήνυμα, τρίτο μήνυμα, βροχή τα μηνύ-

Χριστίνα Σουλελέ

134



ματα στο messenger. O Λευτέρης, ο συνάδελφός μου,
αυτός που κάθεται απέναντί μου χωρίς να με κοιτάει,
αυτός που σκύβει το κεφάλι του όταν με βλέπει, μου
έστειλε ερωτικά μηνύματα χθες βράδυ. Ξαφνιάστηκα.
«Ρε Λευτέρη, τι μου έστειλες!», έβαλα μια φωνή και όλοι
γύρισαν προς το μέρος μου. Ο Λευτέρης είχε κρυφτεί
πίσω από τον υπολογιστή του, κατακόκκινος από ντροπή
και είχε γουρλώσει τα μάτια, σα να με εκλιπαρούσε να
μην προδώσω το μυστικό του. Έμοιαζε να τον έχει κα-
ταπιεί το μηχάνημα. Σάμπως δεν τον είχε καταπιεί;
Όλους μας είχε καταπιεί. Παντού μηχανήματα, άνθρω-
πος πουθενά. Ένιωσα ένα σφίξιμο στον λαιμό. Έβγαλα
το κασκόλ μου. Πνιγόμουν.

«Στο εξωτερικό άρχισε να λειτουργεί το πρώτο σού-
περ μάρκετ χωρίς υπαλλήλους. Μπαίνεις, ψωνίζεις, πλη-
ρώνεις στα αυτόματα μηχανήματα, ανοίγουν οι μπάρες
και φεύγεις», η είδηση ενός μεγάλου μπλογκ έσκασε στα
μούτρα μου σαν σφαλιάρα. Εκείνη τη στιγμή ένιωσα ένα
τεράστιο πλοκάμι να βγαίνει από την οθόνη του υπολο-
γιστή και να τυλίγεται γύρω από τον λαιμό μου. Η ανάσα
μου κόπηκε, τα μάτια μου πετάχτηκαν, το κορμί μου
παρέλυσε. Είχα βγει έξω από το σώμα μου, όταν το είδα
να μου βγάζει την καρδιά και να την κάνει κομμάτια, να
τρώει άπληστα χαρές, λύπες, όλα μου τα συναισθήματα
κι ύστερα να πετάει το σαρκίο μου παράμερα.

Πώς βρέθηκα στο νοσοκομείο σε έναν θάλαμο με
μηχανήματα, ακινητοποιημένη και συνδεδεμένη με κα-
λώδια, ούτε που κατάλαβα. Είχε ησυχία. Το μηχάνημα
δίπλα μου έβγαζε ήχους σταθερούς, ομοιογενείς, που
μπερδεύονταν με τους ήχους της καρδιάς μου. Δεν το
φοβήθηκα, ίσως επειδή γύρω μου υπήρχαν γιατροί και

ο ανάποδος καθρέφτης

135



νοσοκόμες. Πήγαιναν, έρχονταν, το παρακολουθούσαν,
με παρακολουθούσαν, με ρωτούσαν αν νιώθω καλά, πέ-
ταγαν και κανένα αστείο. Δεν διέγνωσαν κάτι παθολογικό,
έντονο στρες είπαν και μου συνέστησαν ξεκούραση. Το
πλοκάμι, που ήταν μπερδεμένο στον λαιμό μου, άρχισε
να υποχωρεί. Ετοιμάστηκα να φύγω. Έξω από το νοσο-
κομείο με περίμενε το αφεντικό.

«Τώρα, τι θα μου πεις, πως φταίει το σύμπαν που
είσαι εδώ;», με ρώτησε χαμογελώντας.

«Αν σου πω πως φταίει το σύμπαν αφεντικούλη, θα
με πιστέψεις;» του απάντησα με σοβαρό ύφος, που τον
έκανε να με κοιτάξει περίεργα.

«Ο γιατρός είπε πως χρειάζεσαι ξεκούραση και σου
έγραψε τρεις μέρες άδεια. Πάρε και δύο από μένα και
προσπάθησε να ξεκουραστείς».

Πέντε μέρες! Πόσες φορές τον τελευταίο καιρό τον
είχα παρακαλέσει να μου δώσει την άδεια που μου χρω-
στούσε από την προηγούμενη χρονιά αλλά χωρίς απο-
τέλεσμα. Τον άρπαξα και τον έσφιξα στην αγκαλιά μου.
Αγάπησα και το σύμπαν που είχε συνωμοτήσει για την
άδεια.

Ένα κουδούνισμα έντονο, μακροσκελές, εκνευριστικό,
ανυπόφορο αντήχησε και πετάχτηκα σαν ελατήριο από
το κρεβάτι. Όνειρο ήταν. Κρατούσα το μαξιλάρι αγκαλιά
και το σεντόνι είχε τυλιχτεί γύρω από τον λαιμό μου.
Είχα γίνει μούσκεμα από τον ιδρώτα. Κοίταξα το ρολόι.
6.30 ακριβώς. Η ώρα που έπρεπε να σηκωθώ. Σίγουρα
η μέρα μου θα ξεκινούσε, όπως την είχα ονειρευτεί. Οι
λογαριασμοί στο κομοδίνο μού το επιβεβαίωναν. Αν θα
τελείωνε όμως με πενθήμερη άδεια ή με καθόλου άδεια
ή χειρότερα με άδεια διαρκείας, μόνο το σύμπαν ήταν

Χριστίνα Σουλελέ

136



σε θέση να γνωρίζει κι αυτό τελευταία όλο εκπλήξεις
μού επιφυλάσσει.

ο ανάποδος καθρέφτης

137



Σε έναν άλλο πλανήτη

Αυτά που θα σας διηγηθώ, μου τα διηγήθηκε κιεμένα ο φίλος μου ο Αρίστος την ώρα που πί-ναμε τα κρασάκια μας. Ουδεμία σχέση έχουν
με τη φαντασία και είναι όλα πέρα για πέρα αληθινά,
ακόμη και τα πρόσωπα. Συμβαίνουν όμως «σε έναν άλλο
πλανήτη, μακριά από μας, φτου κακά και ξορκισμένος
με τον απήγανο» που λέει κι εκείνος γελώντας. Έχει κι
ένα περίεργο όνομα που συνεχώς το ξεχνάω. Φα...φες...
Τέλος πάντων, η ουσία είναι πως σε κείνον τον πλανήτη
πηγαίνεις με όλα τα έξοδα πληρωμένα, δώρο του κυρίου
Μαρκ του ζάπλουτου ιδιοκτήτη του.

Εκατομμύρια άνθρωποι, σου λέει, συρρέουν κάθε
μέρα εκεί. Άπλετο χρόνο να ’χει κανείς και όρεξη για
ταξίδια κι ο Αρίστος τα είχε και τα δυο. Όταν πριν από
χρόνια συνταξιοδοτήθηκε, έπαιρνε τη βαλίτσα του και
χανόταν πότε κάνοντας dolce vita σε μέρη κοσμοπολί-
τικα, πότε ζώντας σαν τον πρωτόγονο σε ζούγκλες και
καλύβες του Αμαζονίου. Έλα όμως που ήρθε η οικονο-
μική κρίση και έβαλε χέρι και στη σύνταξή του και τότε
πού χρήματα για ταξίδια. Άντε καμιά βόλτα στο κέντρο
της πόλης για καφεδάκι με φίλους καρδιακούς κι ύστερα
πάλι σπίτι να παίζει δηλωτή με τη μοναξιά του. Είδε κι
απόειδε κι έτσι ένα βράδυ σκέφτηκε μωρέ, δεν πάω; Τι
έχω να χάσω και μ’ ένα κλικ βρέθηκε σε έναν κόσμο
άγνωρο. Τι άγνωρο δηλαδή, οι περισσότεροι φίλοι και
γνωστοί του εκεί μέσα σύχναζαν.

138



«Βρε, καλώς τον Αρίστο» από δω, «βρε καλώς τον
Αρίστο» από κει, χαιρετούρες, φιλιά, αγκαλιές. «Εδώ
μέσα είστε, ρε αλάνια, και σας έχασα;» τους ρώτησε με
έκπληξη. Τους ρώτησε, που λέει ο λόγος! Λαλιά δεν
έβγαινε από το στόμα τους, αφού όλα "λέγονταν" με
γραπτά μηνύματα και τα συναισθήματα εκφράζονταν με
κάρτες που είχαν πάνω φατσούλες χαρούμενες, λυπημέ-
νες, θυμωμένες κι έναν αντίχειρα σηκωμένο. Δώρο κι
αυτές του κυρίου Μαρκ για να προστατεύει τους ενοίκους
από τους περιττούς θορύβους και την οχλαγωγία.

Φιλοξενία όχι ψέματα! Όλα τα είχε σκεφτεί ο άνθρωπος.
Πάνω στην ώρα, ήρθε και το ποτό του καλωσορί-

σματος. Τι τιμή ήταν αυτή και τι ποτό θεσπέσιο! Σκέτο
ναρκωτικό. Έπινε, έπινε κι όλα γύρω του φάνταζαν
όμορφα, τα χαμόγελα φωτεινά, τα πρόσωπα χαμογελα-
στά, οι ματιές ξεκούραστες. Πού εκείνες οι φάτσες οι μί-
ζερες, οι κακοτυχιασμένες που συναντούσε στον τόπο
του. Ευφράνθηκε η ψυχούλα του Αρίστου κι άρχισε τις
βόλτες στα δαιδαλώδη μονοπάτια του πλανήτη. Στην
αρχή τα έχασε. Δεν ήξερε πού να πάει, ποιον να χαιρε-
τήσει, πού να πρωτοσταθεί. Κοιτούσε γύρω του και νό-
μιζε πως βρισκόταν σε ένα από κείνα τα πολύχρωμα πα-
ζάρια της ανατολής τα γεμάτα εικόνες, χρωματιστές,
ασπρόμαυρες, vintage. Έλειπαν μόνο τα βαριά, τα πι-
περάτα αρώματα που γαργαλούσαν γλυκά τις αισθήσεις
του αλλά δεν βαριέσαι, ποιος τα έχει όλα σε αυτή τη
ζωή.

Σε κείνον τον πλανήτη δεν υπήρχαν πάγκοι παρά
μόνο τοίχοι, που ο καθένας είχε τη δική του ιστορία,
την ιστορία του ανθρώπου που κρεμούσε πάνω του ό,τι
διέθετε. Άλλος το σπίτι του με σύσσωμη την οικογένεια

ο ανάποδος καθρέφτης

139



συν τα κατοικίδια, άλλος την ομορφιά του, άλλος το χι-
ούμορ του, άλλος τη σοφία του. «Για περάστε! Για πε-
ράστε! Αγοράστε και θαυμάστε!» φώναζαν όλοι, σαν τον
Νίκο Ρίζο στην ελληνική ταινία, κι έτρεχαν από τοίχο
σε τοίχο, γιατί σ’ εκείνον τον πλανήτη είχαν καταργηθεί
τα κτητικά «μου, σου, του, σας, τους», είχαν γίνει όλα
«ΜΑΣ» και βρίσκονταν σε κοινή θέα.

Μόλις μαθεύτηκε πως ο Αρίστος έφτασε, γνωστοί και
άγνωστοι έσπευσαν να τον υποδεχθούν. Πρώτος και κα-
λύτερος ο γείτονάς του ο Άδωνης, το ομορφόπαιδο με
το λάγνο βλέμμα και τις πεντακόσιες γυναίκες που τον
ακολουθούσαν πιστά, από πίσω κι η γυναίκα του που τις
κοιτούσε κι έτρωγε τα λυσσακά της από τη ζήλεια. Μετά,
η Μαρία η άσχημη, που έγινε όμορφη. Πόσο την είχε
ωφελήσει το κλίμα! Τρόμαξε να τη γνωρίσει. «Μαρία,
είσαι μια κούκλα! Αυτός ο πλανήτης σού πάει γάντι. Κά-
τσε εδώ και μην το κουνάς ρούπι!» της φώναζε και της
έστελνε καρδούλες, καθώς έτρεχε να κρυφτεί από τη
Μελπομένη, την ξαδέλφη του την κουτσομπόλα.

«Αρίστο! Ε! Αρίστο!»
Φτου! Τον είδε. Σιγά μη γλίτωνε από το μάτι της.
«Θέλω να γίνουμε φίλοι» του είπε κι εκείνος δέχτηκε

για να μην τον πιάσει στο στόμα της. Από κοντά κι ο
Γιώργος, ο άντρας της ο ξερόλας, που είχε άποψη επί
παντός επιστητού. Ρήτορας, σοφός κι επαναστάτης, δια-
σκεδαστής, κριτής και τιμητής των πάντων κι όταν ξέμενε
από ιδέες έπαιρνε μερικές από τις έτοιμες, από αυτές
που ο κύριος Μαρκ άφηνε να κυκλοφορούν εδώ κι εκεί
για να μη νιώθει κανείς άχρηστος.

Τον Θεόκλητο τον ανακάλυψε τυχαία! Μοναχικός κι
ονειροπόλος, κοιτούσε μόνο τον δικό του τοίχο και κρε-

Χριστίνα Σουλελέ

140



μούσε στίχους. Ο Αρίστος περνούσε συχνά από κει, τους
διάβαζε και γλυκαινόταν το μέσα του, ώσπου μια μέρα
μετακόμισε στον διπλανό τοίχο ένα ουρί του παραδείσου,
μια νεαρή κούκλα που έδειχνε τα κάλλη της και όλο τον
σκουντούσε για να την ακολουθήσει. Ξαφνιάστηκε ο
Αρίστος και δεν ήξερε πού να κοιτάξει και τι να θαυμάσει.
Τα εμπνευσμένα ποιήματα του Θεόκλητου, τα σμιλευ-
μένα με το καλέμι της ψυχής του ή τα καλοσμιλεμένο
κορμί της νεαρής που ήταν σκέτο ποίημα! Καρδούλες
στον Θεόκλητο, πολλά «ουάου!» στην κούκλα.

Άδικο Θεόκλητε, πολύ άδικο αυτό για σένα, αλλά έχει κι ο
Αρίστος τις αδυναμίες του.

Στην αρχή απλά κοιτούσε. Όσο περνούσε όμως ο
καιρός άρχισε κι αυτός να κρεμάει το κατιτίς του. Τι
άλλο είχε; Φωτογραφίες από τα ταξίδια του. Πολλές
φωτογραφίες από καταρράκτες, παραμυθένιες λίμνες και
ποτάμια, εξωτικά ζώα και πουλιά, φίδια περασμένα σαν
περιδέραια στον λαιμό, μαϊμούδες κρεμασμένες σαν πα-
σμίνες στους ώμους και αναβάσεις σε απάτητες βουνο-
κορφές. Ουάου, χειροκροτήματα, φιλιά, εγκωμιαστικά
σχόλια κι ο Αρίστος πότε ένιωθε σαν μαθητούδι που η
δασκάλα του κολλούσε αυτοκολλητάκια στο τετράδιο
για να τον επιβραβεύσει, πότε σαν παγώνι που φούσκωνε
από υπερηφάνεια. Όσο μπόι τού έλειπε το πήρε διπλάσιο
και τριπλάσιο.

«Σε έχασα, Αρίστο, έτσι κάνουν οι φίλοι; Μήπως
έχεις κάτι μαζί μου;» τον ρώτησα πριν από μήνες που
πίναμε τα καφεδάκια μας.

«Τι να έχω, φίλε μου; Έχω μπλέξει με δουλειές», μου
απάντησε σχεδόν αδιάφορα, κάπου ανάμεσα στη selfie
που τραβούσε και στην προσπάθεια που έκανε να συν-

ο ανάποδος καθρέφτης

141



δεθεί με τους φίλους του στον άλλον πλανήτη, για να
τους ενημερώσει που βρισκόταν.

Αυτό κράτησε καιρό. Τι καιρό, χρόνια. Ώσπου μια
μέρα λέει, εκεί που περιδιάβαινε και χάζευε τοίχους, ε-
ντελώς ξαφνικά οι τοίχοι άρχισαν να λιώνουν, να γίνονται
θάλασσα απύθμενη που παρέσυρε τον πλανήτη στον
βυθό της. Όσο βούλιαζε, τον είδε να μαζεύει, να μικραί-
νει, να συρρικνώνεται, να γίνεται ένα στρείδι κλειστό. Το
λυπήθηκε έτσι όπως ανοιγόκλεινε σε επανάληψη το
όστρακό του και φώναζε «Εδώ είμαι! Ακούστε με! Προ-
σέξτε με! Υπάρχω!»

Πάντα υπερβολικός σε όλα του. Το «παν μέτρον άριστον»
πέρασε και δεν ακούμπησε από τον Αρίστο, που κυκλοφορεί
με μεγεθυντικό φακό και όλα τα μεγαλοποιεί. Τώρα θα πει
πως μέσα στο στρείδι βρισκόταν κι εκείνος και πως ένιωσε να
πνίγεται.

«Το κοίταξα καλύτερα. Είδα μέσα του τον Άδωνη,
την Μαρία, την Μελπομένη, τον Γιώργο και τον Θεό-
κλητο, να σμίγουν και να γίνονται... εγώ. Ένιωσα να πνί-
γομαι μέσα στο όστρακό μου!»

Σας το ’πα! Πάλι καλά που δεν έγινε και ουρί του Παρα-
δείσου.

Τρόμαξε. Τραβήχτηκε. Άρχισε να κολυμπά προς τα
πάνω μέχρι που βγήκε στην ακτή της πραγματική του
ζωής, της όμορφης, της άσχημης, της δοτικής, της μίζε-
ρης, της αληθινής. Έφυγε τρέχοντας, γυρίζοντας μόνο
μια στιγμή για να κοιτάξει κάποιους ανθρώπους που
άφησε πίσω και τους είχε εκτιμήσει βαθιά. «Θα συνα-
ντηθούμε από αυτή τη μεριά και θα μιλάμε χωρίς φα-
τσούλες και σηκωμένους αντίχειρες» τους φώναξε, ση-
κώνοντας το μεσαίο δάχτυλο του χεριού του προς την

Χριστίνα Σουλελέ

142



πλευρά του κυρίου Μαρκ που έτρεχε ξοπίσω του και
φώναζε «Στάσου!» 

«Αυτές ήταν οι δουλειές που μου έλεγες, Αρίστο;»
«Ναι. Έκανα σοβαρή κοινωνιολογική έρευνα, πάνω

στα μέσα αντικοινωνικής δικτύωσης» είπε με σκεπτικι-
σμό.

«Δεν θα ξαναφύγεις, έτσι δεν είναι;»
«Ποτέ. Never. Jamais...»
«Φτάνει, κατάλαβα!»
Αυτός είναι ο Αρίστος. Τα ταξίδια τα αγαπάει, αλλά ακόμη

και στα λιμάνια στέκεται με σηκωμένη άγκυρα. Σαν καράβι ξυ-
λάρμενο πλέει στην υδρόγειο, μα πάντα επιστρέφει στον τόπο
και τους φίλους του κρατώντας ένα ενθύμιο για τον καθένα.
Ταξιδιάρη τον λέω εγώ, συλλέκτη εμπειριών αποκαλεί εκείνος
τον εαυτό του.

«Αρίστο, με άδειες τσέπες γύρισες αυτή τη φορά. Δω-
ρεάν το ταξίδι αλλά εσύ πιο φτωχός μου φαίνεσαι».

«Ένας συλλέκτης εμπειριών δεν γυρίζει ποτέ φτωχός
από κανένα ταξίδι», είπε και μου έκλεισε το μάτι. Σήκωσα
τον αντίχειρά μου, δηλώνοντας πως συμφωνώ.

«Μήπως θα βγάλεις και καμιά κάρτα με χαμογελαστή
φατσούλα;» ρώτησε χαριτολογώντας όσο τσουγκρίζαμε
τα ποτηράκια μας, απαλλαγμένοι κι οι δυο από την
έγνοια των selfies και του check-in.

ο ανάποδος καθρέφτης

143



Halloween (Χάλοουιν)

Ξαφνικά ανακαλύψαμε το Χάλοουιν κι οι κολο-κύθες την τύχη τους. Από κει που λιάζοντανστα αλώνια και προορίζονταν για έδεσμα γλυκό
ή αλμυρό, βρέθηκαν στα σαλόνια αναβαθμισμένες σε
έργα τέχνης γλυπτικής, ζωγραφικής και θεάτρου. 

Δεν ξέρω τι είναι το Χάλοουιν κι από πού μας ήρθε,
εμένα πάντως που διατηρώ μανάβικο στην πιο εύπορη
γειτονιά της πόλης δεν το κρύβω πως με βόλεψε. Εδώ οι
άνθρωποι έχουν τον τρόπο τους και αφήνουν χρήμα με
τις αγορές τους, αλλά κι εγώ φροντίζω να έχω στο μαγαζί
μου πρώτο πράγμα, από τα πιο συνηθισμένα μέχρι τα
πιο εξεζητημένα και εξωτικά φρούτα και λαχανικά.
Μάνγκο, καρύδες, αβοκάντο, κινέζικα μπρόκολα, φύκια
από την Ισλανδία και τι τιμή για τις ολοστρόγγυλες κο-
λοκύθες να φιγουράρουν ανάμεσά τους. Οι άλλες δεν
έχουν καμιά πέραση τέτοιες μέρες κι όσο βλέπω εκείνη
τη μακρύλαιμη μέσα στο τελάρο καίγεται η ψυχή μου.
«Κακομοίρα μου, δεν έχεις καμιά ελπίδα να πουληθείς»,
της ψιθυρίζω καθώς τη βλέπω να μαραίνεται και να στα-
φιδιάζει, μέρα με τη μέρα. Κι όμως, δεν μου το βγάζετε
από το μυαλό πως σε μια τέτοια κολοκύθα οφείλει την
έμπνευσή του το ξενόφερτο έθιμο και θα δικαιολογήσετε
κι εσείς αυτή την πεποίθηση όταν σας διηγηθώ μια ιστο-
ρία, που είναι πέρα μα πέρα αληθινή. Εκεί να δείτε φα-
ντασία κι έμπνευση! Πηγαία, αυθεντική, μοναδική, σαν
αυτή που χαρακτηρίζει τα παιδιά όταν τα αφήσεις ελεύ-

144



θερα να ακούσουν τα κελεύσματα της παιδικότητάς τους. 
Ήταν αρχές του προηγούμενου αιώνα σε ένα ορεινό

χωριό της Πελοποννήσου. Η γιαγιά μου ήταν τότε δέκα
χρόνων και φοιτούσε σε ένα από κείνα τα σχολεία με τις
πολυπληθείς αίθουσες, τους αυστηρούς δασκάλους με
τις βέργες και τις τιμωρίες. Ο δικός της δάσκαλος δεν
ήταν απλά αυστηρός αλλά κακός και μοχθηρός. Πώς
αλλιώς να χαρακτηρίσεις έναν άνθρωπο, κυρίως παιδα-
γωγό, που είχε γίνει ο φόβος κι ο τρόμος των μαθητών.
Αυτό το μαρτυρούσαν οι φρεσκοκομμένες βέργες που
στοιβάζονταν κάθε πρωί πάνω στην έδρα, μετά από εντο-
λή του. Λυγερόκλωνες και χλωρές, για να τσούζουν πιο
πολύ όταν προσγειώνονταν πάνω στα ευαίσθητα χέρια
τους. 

Μέχρι το τέλος της ημέρας βρίσκονταν όλες σπα-
σμένες στο πάτωμα, τα παιδικά χέρια χαρακωμένα από
τις βιτσιές και τα μάτια τους κατακόκκινα από το κλάμα.
Σε ποιον να διαμαρτυρηθούν, σε ποιον να πουν τον πόνο
τους, αφού και οι γονείς τους όχι μόνο συμφωνούσαν με
την ιδιότυπη μέθοδο του δασκάλου αλλά την υιοθετούσαν
και στο σπίτι. «Αν δεν φάει ξύλο το παιδί, άνθρωπος δεν
γίνεται» έλεγαν κι έτσι εφάρμοζαν μια παιδαγωγική που
στηριζόταν σε μια δική τους θεωρία∙ τη θεωρία μοντεβάρα,
αφού η μοντεσσόρι είχε να διανύσει πολλά χιλιόμετρα
ακόμη μέχρι να φτάσει σε κείνο το χωριό. 

Μια, δυο, τρεις, τα παιδιά δεν άντεξαν και αποφάσισαν
να πάρουν εκδίκηση για τη μάνητα του δασκάλου, που
όταν τα χτυπούσε έμοιαζε σαν αφιονισμένος.

Ένα κυριακάτικο πρωινό μετά την εκκλησία, που
έπρεπε οπωσδήποτε να πάνε για μεταλαβιά αλλιώς τα
περίμενε τιμωρία, μαζεύτηκαν σε μια αλάνα και κάτω

ο ανάποδος καθρέφτης

145



από τον τεράστιο κορμό μιας αιωνόβιας μουριάς, εξύ-
φαναν αρχικά ένα ευφάνταστο σχέδιο κι ύστερα συγκέ-
ντρωσαν τα υλικά που χρειάζονταν, από νεροκολοκύθες
με ψηλό λαιμό, μέχρι ασβέστη, κεριά και μαχαίρια. Τους
πήρε μεσημέρι μέχρι να αφαιρέσουν τις σάρκες από τις
κολοκύθες και να δημιουργήσουν ανοίγματα για μάτια,
μύτη και στόμα αλλά τα κατάφεραν. Μετά τις έβαψαν
με ασβέστη και κόλλησαν στο εσωτερικό τους κεριά,
που θα τα άναβαν κατά το σούρουπο. Ήξεραν πως ο δά-
σκαλος κάθε βράδυ πήγαινε στο καφενείο, έπινε τα κρα-
σάκια του κι έπαιζε κολιτσίνα με τους άλλους χωρικούς.
Όταν έχανε, έπινε κάτι παραπάνω και γύριζε στο σπίτι
του υπό την επήρεια της μέθης. Αν ήταν τυχερά κι ο δά-
σκαλος άτυχος στο παιχνίδι, θα έβαζαν σε εφαρμογή το
σχέδιό τους το ίδιο κιόλας βράδυ. Έκρυψαν τις κολοκύ-
θες πίσω από θάμνους και ξερολιθιές και πήγαν σπίτια
τους, για να επιστρέψουν πάλι το βράδυ. 

Είχε πέσει για τα καλά το σκοτάδι όταν είδαν τη μι-
σητή φιγούρα του δασκάλου να ανεβαίνει το στενοσό-
κακο τρέκλα δίπλα και κατάλαβαν πως ήρθε η στιγμή
να δράσουν. Άναψαν τα κεριά και ανέβηκαν με τις νερο-
κολοκύθες πάνω στα δέντρα που βρίσκονταν κατά μήκος
του δρόμου. Αμέτρητα μικρά φωτάκια ξεμύτιζαν από
τα αδέξια σμιλευμένα ανοίγματά τους κι έπαιρναν μια
όψη τρομακτική, δημιουργώντας φωτοσκιάσεις και στα
διπλανά κλαδιά. Στη θέα τους ο δάσκαλος τα έχασε.
Στάθηκε για μια στιγμή, έβγαλε τα γυαλιά του, τα σκού-
πισε και όταν κατάλαβε πως δεν ήταν οφθαλμαπάτη,
έφυγε τρέχοντας ξεχνώντας και το μεθύσι του και το
κουτσό του το ποδάρι, που τον οδήγησε πίσω στο καφε-
νείο χωρίς μαγκούρα.

Χριστίνα Σουλελέ

146



Στο άκουσμα της περιγραφής του περιστατικού όλοι
έβαλαν τα γέλια. Πώς να πιστέψουν ένα μεθύστακα που
έβλεπε φαντάσματα. Από την επόμενη μέρα έγινε ο πε-
ρίγελος του χωριού. Ψίθυροι, κουτσομπολιά, εξορκισμοί
από τον παππά, επιτιμητικά βλέμματα από τους γονείς
που είχαν αρχίσει να αμφιβάλλουν για το ποιόν του. 

Μια μέρα δεν εμφανίστηκε στο σχολείο. Ήταν άρ-
ρωστος βαριά. Πνευμονία διέγνωσε ο γιατρός και τον
συμβούλεψε να μείνει σπίτι για πολλές μέρες. Όσο χλό-
μιαζε ο δάσκαλος από την ασθένεια, τόσο ρόδιζαν τα
μάγουλα των παιδιών και μαλάκωναν οι κάλοι στις πα-
λάμες τους. 

Ήταν τέλη του Οκτώβρη, όταν οι καμπάνες χτύπησαν
πένθιμα και η είδηση έκανε τον γύρο του χωριού. Πέθανε
ο δάσκαλος! Χαράς ευαγγέλια για τα παιδιά. Η κηδεία
έγινε με όλες τις τιμές και οι γυναίκες του χωριού κάθε
πρωί αναλάμβαναν το χρέος να του ανάβουν το καντήλι,
που το έβρισκαν συνεχώς σβηστό, αφού ο τάφος του
βρισκόταν στη βορεινή πλευρά του νεκροταφείου, εκεί
που φύσαγε τρελό αγιάζι. Τα παιδιά, στις μεταξύ τους
κουβέντες, τον φαντάζονταν να κρατά μια βέργα και να
την ανεβοκατεβάζει στα χέρια των μικρών αγγέλων που
έκλαιγαν και τα δάκρυά τους έπεφταν πάνω στη φλόγα
και την έσβηναν. 

Ωστόσο, ήξεραν πως το καντήλι του νεκρού έπρεπε
να μένει πάντα αναμμένο. Οι πληγές στα χέρια τους
είχαν αρχίσει να κλείνουν και ψυχή τους, που είχε μείνει
αμόλευτη από κακία, τους οδήγησε να αναλάβουν πρω-
τοβουλία. Πάνω στο σαρανταήμερο, εμφανίστηκαν στον
τάφο κρατώντας τις ίδιες κολοκύθες που είχαν φιλοτε-
χνήσει για να τον φοβίσουν. Τα καντήλια που τοποθετή-

ο ανάποδος καθρέφτης

147



θηκαν μέσα, προστάτευαν το αναμμένο φιτίλι από τον
αέρα κι έτσι η φλόγα έμενε άσβεστη. Το μνήμα του ήταν
το πιο φωτεινό από όλα αλλά και το πιο τρομακτικό,
έτσι όπως έβγαινε το φως διαθλασμένο από τα κακο-
φτιαγμένα ανοίγματά του. 

«Ακόμη και από τον τάφο του έσπερνε τον τρόμο ο
σκατόψυχος», μου είπε κάποτε η γιαγιά μου καθώς μου
διηγούταν την ιστορία, τρίβοντας συγχρόνως τις παλάμες
της. Πάντα όταν μιλούσε για κείνον έτριβε τις παλάμες
της, λες και στη θύμησή του ένιωθε πάνω τους τις επώ-
δυνες χαρακιές.

Σε ανάμνηση λοιπόν εκείνης της ιστορίας, φέρνω
πάντα στο μαγαζί μου μια κολοκύθα με ψηλό λαιμό κι
ας μένει παραπονεμένη στην άκρη του πάγκου. Όσο το
σκέφτομαι, πιστεύω πως αυτή η ιστορία θα μπορούσε
να ήταν αφορμή για ένα έθιμο που οι ρίζες του θα απο-
τελούσαν και πηγές της ιστορίας. Το έθιμο της κολοκύθας
και μάλιστα, θα μπορούσε να γιορτάζεται στα σχολεία
με δρώμενα θεατρικά, μεταμφιέσεις και κατασκευές, για
να θυμίζει άλλες σχολικές εποχές. Αυτό ναι, θα ήταν ένα
έθιμο πραγματικού τρόμου, όχι δανεικές απομιμήσεις.
Τώρα θα μου πείτε σιγά μη φορέσουμε και τσεμπέρι και
πάμε με τη στάμνα στη βρύση για νερό. Ενώ το Χάλο-
ουιν είναι πιο trendy, πιο in, πιο ουάου.

«Ουάου! Αυτή είναι τέλεια!» ακούω μια φωνή δίπλα
μου και βλέπω την κυρία Μάρση, Μαρουλία τη βάφτισαν,
να δείχνει μια κολοκύθα στρογγυλή. 

«Για κολοκυθόπιτα, κυρία Μαρου... Μάρση;» το σώνω
γρήγορα πριν πάθει εγκεφαλικό. 

«Για το Χάλοουιν, κυρ-Αναστάση», μου απαντάει με
χαρά αλλά και με την πρέπουσα προφορά. 

Χριστίνα Σουλελέ

148



«Ξέρεις κυρία Μάρση, αυτές τις κολοκύθες τις διάλεξα
μία μία για να είναι κατάλληλες για το έθιμο.»

«Τι μου λες!»
«Αμέ!» της απαντώ, που ξέρω να πουλάω εκτός από

είδη μαναβικής και μόστρα. 
«Τελικά θα πάρω τρεις. Θα χαρούν περισσότερο τα

εγγόνια μου.» 
«Και πολύ καλά θα κάνεις. Γλυπτά θα γίνουν στα

χέρια τους», της απαντώ την ώρα που τις τοποθετώ σε
χάρτινες σακούλες. 

«Πού να βρουν χρόνο τα πουλάκια μου. Σχολείο,
διάβασμα, γυμναστήριο, ξένες γλώσσες. Μόνη μου θα
τις ανοίξω και με πονάν τα χέρια μου αυτές τις μέρες.» 

«Δεν πειράζει, κυρία Μάρση. Φτάνει να χαρούν τα
παιδιά. Χαλάλι τους!»

«Έτσι όπως τα λες, κυρ-Αναστάση μου. Καλό Χάλο-
ουιν!» μου εύχεται την ώρα που βγαίνει από το μανά-
βικο.

«Καλό Χάλοουιν!» αντεύχομαι χαμογελαστά και μου
φάνηκε σα να άκουσα τη γιαγιά μου να κρυφογελάει
πίσω από τη μακρύλαιμη κολοκύθα και να λέει με περι-
παικτικό ύφος «Χάλοουιν και στα μούτρα σας!»

ο ανάποδος καθρέφτης

149



Με μια φουφού στην πλατεία
Συντάγματος
Πλατεία Συντάγματος, Δεκέμβριος 2017.

Τριανταπέντε χρόνια τώρα, η πλατεία Συντάγμα-τος είναι το στέκι μου, το σπίτι μου, η γωνιάμου. Οι εποχές που διαδέχονταν η μια την άλλη
μ’ έβρισκαν πάντα στο κέντρο της, σκυμμένο πάνω από
τη φουφού μου πότε να ψήνω κάστανα και πότε καλα-
μπόκια. Κάθε χωνάκι από ζεστά κάστανα, κάθε χαρτάκι
τυλιγμένο γύρω από ένα μοσχοβολιστό καλαμπόκι, ήταν
κι ένας οβολός στο πορτοφόλι μου. Από αυτή τη δουλειά
έζησα, δημιούργησα οικογένεια, μεγάλωσα τα παιδιά
μου, τα σπούδασα, τα πάντρεψα και ακόμη τα βοηθάω.
Τη δουλειά μου την αγάπησα. Δεν ήταν μόνο το μερο-
κάματο που έβγαινε. Ήταν η αίσθηση πως ήμουν ζωντανό
μέλος αυτής της μεγαλούπολης. Μέρος της καθημερι-
νότητας της δικής της και των άλλων. Κομμάτι της ιστο-
ρίας που περνούσε από μπροστά μου ζωντανή, ολοζώ-
ντανη και την έβλεπα πότε να σπαρταρά και πότε να
κοιμάται. Με τις μικρές και τις μεγάλες της στιγμές, με
αυτές που θα μείνουν στα σεντούκια της ως πολύτιμη
παρακαταθήκη και με αυτές που θα τις τυλίξει ο χρόνος
με τη λήθη του ως ασήμαντες, μικρές.

Την πρώτη μέρα που έπιασα δουλειά, ήταν Δεκέμβρης
του ’82. Τη θυμάμαι σαν να ’ταν τώρα. Έκανε ψοφόκρυο.
Έστησα τη φουφού μου και χαράκωνα κάστανα για να
τα βάλω στη φωτιά, όταν είδα κάποιον να έρχεται προς

150



το μέρος μου. Με καλωσόρισε. Γείτονας είμαι. Απέναντι
είναι το βιβλιοπωλείο μου, είπε κι έδειξε το μαγαζί του,
στην απέναντι γωνιά της πλατείας. Πολλά θα δεις, πολλά
θ’ ακούσεις σ’ αυτήν εδώ την πλατεία. Φύλαξέ τα όλα
εδώ, συνέχισε κι έβγαλε ένα μπλοκάκι από την τσέπη
και μου το χάρισε. Γίναμε φίλοι, τα λέγαμε συχνά και
στα μικρά διαλείμματα της δουλειάς, έκανα ό,τι μου
είχε πει. Παρατηρούσα και κατέγραφα καθετί που κι-
νούσε το ενδιαφέρον μου.

Το μπλοκάκι με τα χρόνια έγινε ημερολόγιο με χο-
ντρό εξώφυλλο και στη συνέχεια πολλά ημερολόγια, α-
φού η συνήθειά μου να γράφω περιστασιακά έγινε μόνιμη
ανάγκη. Εκεί φύλαγα μικρές στιγμές και τις έβαζα σε
σειρά, τις μελετούσα και διάβαζα την κάθε εποχή από
την καλή της και την ανάποδη. Έχω καταγράψει τα πάντα
σε αυτό, με ημερομηνίες, καιρικά φαινόμενα, πολιτικά
σκηνικά. Με εποχές που άλλαζαν, με ιδέες που μετα-
βάλλονταν, που συμβιβάζονταν, που βολεύονταν ή που
δεν βολεύονταν.

Και τι δεν είδα σ’ αυτά τα τριανταπέντε χρόνια. Είδα
την Αθήνα να μεταμορφώνεται, να αλλάζει φορεσιές και
μορφές. Πότε να πάλλεται και πότε να ησυχάζει. Πότε
να φωνάζει και πότε να σωπαίνει. Πότε να μένει στάσιμη,
πότε να κάνει βήματα μπρος και πότε πίσω. Πόλη κυ-
κλοθυμική κι απρόβλεπτη, μα πάνω από όλα πόλη ζωντα-
νή. Από το σημείο που βρισκόμουν, μπορούσα να αφου-
γκράζομαι τους χτύπους της καρδιάς της. Άκουγα το
γέλιο της, το κλάμα, τις φωνές της, τις αγωνίες και τους
φόβους της και γινόμουν συμμέτοχος σε κάθε συναί-
σθημά της.

Εδώ, στη μέση της πλατείας, είδα να στήνονται εξέ-

ο ανάποδος καθρέφτης

151



δρες κι εξέδρες, άκουσα να εκφωνούνται λόγοι και λόγοι
από υποψήφιους σωτήρες της χώρας, που μιλούσαν για
τα ωραία, τα μεγάλα, τα ιδανικά. Για έναν κόσμο πιο δί-
καιο, για ένα κράτος που θα τους αγκαλιάζει όλους, για
μια υγεία, για μια παιδεία προς όφελος των πολιτών, για
μια εργασία δικαίωμα όλων. Η πλατεία σειόταν από τις
φωνές και τα χειροκροτήματα κι έλαμπε από τα βεγγα-
λικά, όπως και τα πρόσωπα των ανθρώπων από την ελ-
πίδα. Ύστερα, περνούσαν απέναντι στην Βουλή, μια λε-
ωφόρος δρόμος κι όλα γύριζαν ανάποδα∙ ιδέες, λόγια,
υποσχέσεις. Όταν αποκτούσαν εξουσία, τους έβλεπα να
βολεύονται και να βουλιάζουν στις ψηλές τους καρέκλες,
μαζί με τα γεμάτα υποκρισία λόγια τους. Από κοντά οι
κόλακες και οι παρατρεχάμενοί τους να παπαγαλίζουν
τα λόγια τους για να πείθουν τους αδαείς. Πόσο μικροί
φάνταζαν στα μάτια μου. Γρήγορα κατάλαβα πως οι ψη-
λές καρέκλες αναδεικνύουν το πραγματικό μπόι των αν-
θρώπων. Τους μικρούς τους δείχνουν ακόμη μικρότε-
ρους. 

Σκάνδαλα, μίζες, κακοδιαχείριση κι οι οικονομικές
κρίσεις που διαδέχονταν η μια την άλλη έφεραν μνημόνια
μαζί με αρρυθμίες, ταχυπαλμίες, ανακοπές. Είδα την
Αθήνα να μεταμορφώνεται σε μάνα-ζητιάνα και να κά-
θεται με απλωμένο χέρι να διακονεύει ψίχουλα για τους
αμέτρητους αστέγους που κρατούσε στην αγκαλιά της∙
να κλαίει μπροστά στα λουκέτα, να πλέκει μοιρολόγια
μπροστά στις θηλιές. Θρήνησα μαζί της, ένιωσα τον
πόνο της. Βίωσα την απουσία ανθρώπων που περνούσαν
από μπροστά μου για να πάνε στις δουλειές τους, μου
έλειψε ο ήχος από τα ρολά των καταστημάτων που ανέ-
βαιναν κάθε πρωί και οι καλημέρες μπροστά στις ανοι-

Χριστίνα Σουλελέ

152



χτές πόρτες. Ακολούθησαν λουκέτα με χιλιάδες εργα-
ζομένους στον δρόμο. Οι άνθρωποι έγιναν αριθμοί στο
χρηματιστήριο του κέρδους, με τον δείκτη τιμών να βρί-
σκει τους φτωχούς φτωχότερους και τους πλούσιους
πλουσιότερους.

Έπαιρνα όμως θάρρος όταν έβλεπα αυτή την πόλη
να πεισμώνει, να μαζεύει τα κομμάτια της και να μετα-
μορφώνεται από συγκαταβατική σε επαναστάτρια∙ να
σηκώνεται από τη ρουτίνα της και να ξεχύνεται στους
δρόμους μαζί με χιλιάδες κόσμου, να φωνάζει, να διεκ-
δικεί, να θυμώνει∙ να σηκώνει τη γροθιά και να αγωνίζεται
για το αυτονόητο, για το δικαίωμα στην εργασία, σε παι-
δεία, υγεία. Κάθε δρόμος της και μια ιστορία. Κάθε
στενό και μια αγωνία. Ύστερα, την έβλεπα να πονά κάθε
που οι εξουσίες και οι παραεξουσίες ξεσπούσαν πάνω
της. Τη χτύπησαν, την έκαψαν, την κατέστρεψαν, μαζί κι
αυτούς που την συντρόφευαν. Θύμωσα. Η δημοκρατία
σε πλήρη καταστολή. Η υποκρισία σε επαγρύπνηση.
Στεφάνια, βαρύγδουποι λόγοι για εθνικές επετείους και
Πολυτεχνεία, ΜΑΤ, βία, καταστολή και δακρυγόνα.

Από κοντά της κι εγώ. Να τρέχω με την τροχήλατη
φουφού μου και να φωνάζω «Γιατί χτυπάτε ρε! Τι φοβά-
στε; Εμάς τους μεροκαματιάρηδες;» Τι ανόητος που
ήμουν! Λες και δεν ήξερα πως φοβόντουσαν εμάς και
τις φωνές μας, λες και δεν είχα καταλάβει πως οι φωνές,
όταν ενώνονται, ενοχλούν. Μετά έβλεπα εμάς τους με-
ροκαματιάρηδες να στρεφόμαστε ο ένας απέναντι στον
άλλον. Γινήκαμε χίλια κομμάτια. Το ατομικό συμφέρον
μπήκε πάνω από το συλλογικό. Ο φόβος της ανεργίας,
η ανασφάλεια και μια κρυφή ελπίδα που σιγόβραζε στους
πιο πολλούς, πως η φωτιά που έκαψε το σπίτι του γείτονα

ο ανάποδος καθρέφτης

153



δεν θα έφτανε στο δικό τους, έκαμψε τις συνειδήσεις κι
ο καθένας άρχισε να τραβάει τον δικό του μοναχικό
δρόμο. Τι να σου λέω. Οι κυβερνήσεις έστηναν γλέντι
πίσω από τη διχόνοια μας και τον ωχαδερφισμό μας κι
εμάς, μας πήρε ο διάολος, αλλά μυαλό δεν βάλαμε.

Πόσοι άνθρωποι πέρασαν από μπροστά μου. Άλλοι
έφευγαν, άλλοι έρχονταν κι άλλοι, αφού κατάφερναν να
βγουν ζωντανοί από τους υγρούς τους τάφους, κούρνιαζαν
σε αυτήν εδώ την πλατεία, αναζητώντας μια θέση στον
ήλιο της. Έβλεπα απλούς πολίτες να τους συμπαραστέ-
κονται, να προσπαθούν να τους ανακουφίσουν. Είδα την
ομορφιά της αλληλεγγύης, το μεγαλείο του «μαζί» που
δεν μοιράζει ελεημοσύνες, αλλά συμπονά και συμπάσχει,
προσφέροντας όχι από το περίσσευμα αλλά από το υστέ-
ρημά του.

Αγριευόμουν και οργιζόμουν όταν έβλεπα σκελετούς
να ανασταίνονται και να ξεπηδούν από τα πιο σκοτεινά
ντουλάπια της ιστορίας∙ φασίστες που έβγαζαν τα πιο
ζωώδη ένστικτά τους∙ χτυπούσαν, κλωτσούσαν, σκότωναν
όποιον έβρισκαν αντίθετο. Έβλεπα και άλλους, τάχα μου
νοικοκυραίους, που από τη μια κρατούσαν μικρά παιδιά
από τα χέρια ή έκαναν τον σταυρό τους έξω από εκκλη-
σίες κι από την άλλη έβγαζαν τον οχετό που ήταν κλει-
σμένος μέσα τους. Χλεύαζαν αυτούς που στα μάτια τους
ήταν χαραγμένη η φρίκη του πολέμου∙ τους λοιδορούσαν
κι ύστερα με κοιτούσαν, περιμένοντας πως θα με βρουν
συμπαραστάτη και μου έλεγαν «δεν είμαστε ρατσιστές
αλλά...» κι εκείνο το αλλά έκρυβε όλη την απανθρωπιά
του κόσμου. Με τα χρόνια κατάλαβα πως οι άνθρωποι
είναι οι καθρέπτες μας κι αντανακλούν ό,τι έχουμε στην
ψυχή μας, ανεξάρτητα από θρησκεία ή έθνος. Αγάπη

Χριστίνα Σουλελέ

154



έχουμε, βρωμιά έχουμε, αυτό θα δούμε κυρίως σε αυτούς
που δεν έχουν τίποτα να μας προσφέρουν.

Σήμερα είναι η τελευταία μέρα μου στη δουλειά. Η
τελευταία μέρα μου σε αυτή την πλατεία. Οι τελευταίες
ώρες μου σε αυτή την πόλη. Θα αποσυρθώ με μια πε-
τσοκομμένη σύνταξη, που δεν θα μου επιτρέπει ούτε ει-
σιτήριο να βγάζω για να την επισκέπτομαι. Θα την απο-
χαιρετήσω με αγάπη αλλά και με θλίψη, γιατί πίσω από
τους πολύβουους δρόμους της, αντικρίζω μια πόλη σιω-
πηλή. Απελπιστική η σιωπή της, σφιγμένα τα χείλη της,
μαραμένο το χαμόγελό της. Με κακοποιημένη γυναίκα
μοιάζει, που φώναξε, ούρλιαξε, αντιστάθηκε κι αφού δεν
την άκουσε κανείς, λύγισε κι έσκυψε το κεφάλι μοιρολα-
τρικά. Αυτές τις μέρες την βλέπω να αστράφτει μέσα
στα αμέτρητα λαμπιόνια της. Ντύθηκε, στολίστηκε και
περιφέρεται στα μάτια των περαστικών και όσων την
κοιτάζουν από μακριά, προσπαθώντας να αναστηθεί με
λίγες μέρες επίπλαστης ευτυχίας. Όταν όμως σβήσουν
τα φώτα, θα μείνει με τα σκονισμένα της ρούχα και τα
ξεφτισμένα κόκκινα νύχια, πολύβουη και καταθλιπτική.

Καθαρίζω την φουφού μου και νιώθω το βλέμμα της
να πέφτει επάνω μου αυστηρό. Το ξέρω αυτό το βλέμμα.
Σκύβει στο αυτί μου και μου ψιθυρίζει κάτι που ή δεν
μου το είχε ξαναπεί ή μου το φώναζε αλλά έκανα πως
δεν άκουγα. «Από πόλη ζωντανή έγινα ένα βιβλίο στα
χέρια σου, με τους μονολόγους μου, τους διαλόγους
μου, τα λόγια τα περαστικά, με τις λέξεις, τις προτάσεις,
τα σημεία στίξης. Χρόνια τώρα, με βλέπεις και κατα-
γράφεις αυτά που ζω κι αυτά που νιώθω. Τρυπώνεις στα
εισαγωγικά μου και ανακαλύπτεις, τις ομορφιές και τους
αγώνες μου, τις νίκες και τις ήττες μου. Γδέρνεις τα ερω-

ο ανάποδος καθρέφτης

155



τηματικά μου κι ανακαλύπτεις τις αγωνίες και τους φό-
βους μου. Χαϊδεύεις τα θαυμαστικά μου και φτάνεις σε
κείνες τις στιγμές που έγραφα κι εγώ μια τόση δα λε-
ξούλα, με δυο συλλαβές και τέσσερα γράμματα, ένα
"μαζί" που ένωνε κι έδινε ένταση και στη δική μου φωνή.
Το έχασα κι αυτό...»

Σταματάει απότομα και κοιτάζει γύρω της. Κόσμος
πολύς πηγαινοέρχεται. Άλλοι βιαστικοί πάνε στις δουλειές
τους, άλλοι χαλαροί βγαίνουν για ψώνια, άλλοι κάθονται
στις καφετέριες κι απολαμβάνουν το εθνικό ρόφημα, άλ-
λοι με απλωμένο χέρι ζητιανεύουν ψίχουλα κι εκείνη,
σιωπηλή κι ακίνητη, ψάχνει με τα μάτια εκείνο το μαζί
που δεν βολεύεται, που δεν προσκυνά, που δεν σωπαίνει
μπροστά στην όποια αδικία, ακόμη κι όταν αυτή βαπτί-
ζεται νόμος. Οι φθόγγοι του σκόρπισαν. Γυρίζουν από
δω κι από κει μονάχοι και ψάχνουν το δίκιο τους, που
βούλιαξε στην ασυνεννοησία, το βόλεμα και την απάθεια. 

Χριστίνα Σουλελέ

156



Η Χριστίνα Σουλελέ γεννήθηκε
στην Αθήνα το 1966. Σπούδασε
παιδαγωγικά, μετεκ-παιδεύτηκε στην
Ειδική Αγωγή και υπηρετεί, ως δα-
σκάλα ειδικής αγωγής στη δημόσια
εκπαίδευση. 

Αγαπά τα ταξίδια, την ορει-
βασία, το διάβασμα και το θέατρο.  

Από το 2014 δημοσιεύει στον
ιστότοπο τοβιβλίο.νετ και σε άλλες λογοτεχνικές ιστο-
σελίδες. Έχει βραβευτεί σε λογοτεχνικούς διαγωνισμούς.
Έλαβε:

-έπαινο παραμυθιού από τον 16ο Λογοτεχνικό Δια-
γωνισμό της Εταιρείας Τεχνών, Επιστήμης και Πολιτισμού
Κερατσινίου για το παραμύθι της »Ο Πλόκο του βυθού«.

-τρίτο βραβείο ποίησης, κατηγορία χαϊκού, στον Β’
Πανελλήνιο λογοτεχνικό διαγωνισμό των Πνευματικών
Οριζόντων,  Εφαλτήριο λόγου, τέχνης και πολιτισμού,
(2018).

-τρίτο βραβείο ποίησης, κατηγορία χαϊκού, στον Α’
Πανελλήνιο ποιητικό διαγωνισμό του περιοδικού Κέφαλος
(2018).

Διηγήματά της  έχουν συμπεριληφθεί σε συλλογικές
εκδόσεις των εκδόσεων τοβιβλίο: 

»Μια εικόνα…. Χίλιες λέξεις« (τόμ. β’, 2016),
»Ιστορίες Μπονσάι« (2016), »Τρενογραφίες« (2016),
»Μονόλογοι« (2016) και συμμετείχε στα καλλιτεχνικά
ημερολόγια 2015, 2016, 2017 των εκδόσεων τοβιβλίο
και και με ποιήματα χαϊκού στο ανθολόγιο ποίησης  των
Πνευματικών Οριζόντων (2015  και 2018) και στο ανθο-
λόγιο χαϊκού του Ελληνο-ιαπωνικού Συνδέσμου Φιλίας
(2016).



Χριστίνα Σουλελέ

158



159

Η ΣΥΛΛΟΓΗ ΔΙΗΓΗΜΑΤΩΝ “Ο ΑΝΑΠΟΔΟΣ
ΚΑΘΡΕΦΤΗΣ” ΤΗΣ ΧΡΙΣΤΙΝΑΣ ΣΟΥΛΕΛΕ
ΣΧΟΙΧΕΙΟΘΕΤΗΘΗΚΕ ΑΠΟ ΤΟΝ ΔΗΜΟ
ΧΛΩΠΤΣΙΟΥΔΗ ΓΙΑ ΛΟΓΑΡΙΑΣΜΟ ΤΩΝ

ΕΚΔΟΣΕΩΝ  ΤΟβΙβΛΙΟ.

ΤΗΝ ΕΚΔΟΣΗ ΕΠΙΜΕΛΗΘΗΚΕ 
Ο ΔΗΜΟΣ ΧΛΩΠΤΣΙΟΥΔΗΣ

ISBN: 978-618-5348-05-2



Χριστίνα Σουλελέ





Στην πρώτη της συλλογή διηγημάτων η Χριστινα 
Σουλελέ αναπλάθει την κοινωνική πραγματικότητα 
σε μία μυθοπλασία που δεν χάνει ούτε στιγμή την 
αποτύπωση της κοινωνικής πραγματικότητας. Οι 
χαρακτήρες της πλάθονται ως κοινωνικά υποκείμενα 
αναζητώνοντας τα όρια της χειραγώγησης από το 
πολιτισμικό και κοινωνικό περιβάλλον.

Tα διηγήματα της Σουλελέ δεν αναπαριστούν
τη ζωή. Την απομακρύνουν από τον χώρο της αυ-
τοματοποίησης και της απάθειας και με την έμφυλη
πένα της φέρει την ψυχολογία των ηρώων στο προ-
σκήνιο. Έτσι, δίχως να χάνει την ευαισθησία με
την οποία αγγίζει θέματα κοινωνικά, ιχνογραφεί
καθημερινούς ανθρώπους  ως αντιήρωες της ζωής,
που πασχίζουν να ελευθερωθούν από τα δεσμά
της.

Δήμος Χλωπτσιούδης


