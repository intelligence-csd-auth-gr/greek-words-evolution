









































[1]ΠΑΤΡΑ

ΑΣΚΗΣΕΙΣ  ΣΥΝΑΙΣΘΗΜΑΤΟΣ
ΓΙΑΝΝΗΣ   ΤΟΛΙΑΣ



[2] [3]

Ο Γιάννης Τόλιας γεννήθηκε
το 1956 στην Πάτρα.
Ζει και εργάζεται στην ίδια πόλη.
Έργα του έχουν δημοσιευτεί
σε λογοτεχνικά περιοδικά
και περιλαμβάνονται σε ανθολογίες.
Για τη συλλογή του Ονειρόδραμα
τιμήθηκε με το βραβείο ποίησης
από τη Στέγη Καλών Τεχνών
και Γραμμάτων για βιβλία
που εκδόθηκαν το 1984 στην επαρχία.
Οι «Ασκήσεις Συναισθήματος»
είναι η 8η συλλογή του.
Ποιήματά του έχουν μεταφραστεί
στα αγγλικά και τα γαλλικά.



[4] [5]



[6] [7]



[8] [9]



[10] [11]

ΟΠΩΣ  ΣΤΕΛΝΕΙΣ

Όπως στέλνεις
τον οδυρμό του φωτός
ως άλλη δύση

Διψώ
την αλμύρα των λέξεων
στην ανομολόγητη
συνομιλία των ματιών σου

Εσύ η στέρηση
κι εγώ ο μακρινός.

[11]



[12] [13]

ΧΟΡΟΣ  ΙΙ

Δαιμονικό
το στροβίλισμα
του κορμιού σου
 
Προσηλυτίζει το βλέμμα
 
Στην ακόλαστη
θρησκεία
του σώματος
 
Διψασμένη για λατρεία
Θεά
του σάρκινου κυματισμού
 
Ματαιώνεις
κάθε απόδραση της όρασης
από το αβάσταχτο

Αδυσώπητη
εισβάλλεις βαθιά
στις κρύπτες των στίχων
 
Επιβάλλοντας το επιτίμιο
 
Της λυσσασμένης λαχτάρας.

ΧΩΡΙΣ  ΜΙΑ  ΛΕΞΗ  ΣΥΝΑΝΤΗΣΗΣ

Γεράσαμε 

Μέσα στις εποχές 
και τα χρόνια

Χωρίς μια λέξη συνάντησης

Το θαύμα κι εγώ

Τα βράδια ξεσπάω
σε αναφιλητά νοσταλγίας
για όσα έζησα 
μόνο στα όνειρα

Κι όλες οι πολύτιμες
προφάσεις μου
για ό,τι δεν καταχτήθηκε
έχασαν πλέον την αιχμή τους

Ένοικος του μαρασμού
που σκοτώνει αργά
και με επιμέλεια 
κάθε ελπίδα.

Υπομένω τη δίκαιη
θηριωδία της μοναξιάς

Απαρηγόρητος του αναμενόμενου.

[13][12]



[14] [15]

ΛΑΧΤΑΡΑ

Κι αυτή ψιθύρισε:

Πώς να αρνηθώ
σ΄ αυτή τη λέξη
τη γεύση της στοργής

Στο μικρό
υγρό λάμδα της

Όταν ανάσκελα το ξαπλώνεις
πάνω στο χαρτί.

ΤΟ  ΑΛΙΚΟ  ΤΗΣ  ΑΠΟΥΣΙΑΣ

Της έγραψε:
 
Έτσι ξέρω να φέρνω
το ηλιοβασίλεμα
στα παράθυρά σου
 
Και χαράζοντας
το χέρι του
με το αμφίστομο των λέξεων

Σκόρπισε πάνω στα τζάμια
το άλικο της απουσίας.

[15][14]



[16] [17]

ΤΕΛΟΣ  ΕΠΟΧΩΝ

Όπου
περισσότερο
πονάω

Πάνω στο χαρτί

Εκεί παλεύεις
με τυφλή μανία
να με πυρπολήσεις

Ανήκουστη
η αγριότητά σου
κατά συρροή φόνισσες
οι λέξεις σου

Κι αν το αξίζω
είναι επειδή άργησα
να σου πω

Για τις λέαινες απουσίες σου

 

Πως εφορμούσαν
κατασπαράζοντας
σε στιγμές ανυποψίαστες

Τις ήμερες μέρες μου

Και γιατί
αυτή η πληγωμένη
επιθυμία

Δεν άντεξε

Από το χρόνο
και την απόσταση
κυνηγημένη

Έτσι λοιπόν
θα αφήσω την τέφρα μου
να πέφτει προστατευτικά

Πάνω στους στίχους

Για να μπορείς
με ένα απλό
φύσημα λήθης

Να με σκορπίζεις.

[17][16]



[18] [19]

ΒΡΑΔΥ  ΦΘΙΝΟΠΩΡΟΥ

Βράδυ φθινοπώρου
κι ούτε μια φιλόξενη γωνιά 
για να κρυφτείς

Πονάει
να σε διώχνει 
το ίδιο σου το σπίτι

Κάθε δωμάτιο 
και μια επικράτεια της λύπης

Πέφτει παγερή σκόνη απελπισίας 
πάνω στα έπιπλα

Κι ούτε ένα βήμα περαστικού 
σαν παρηγοριά
να αντηχεί από το παράθυρο
του υπογείου.

ΑΜΦΙΣΗΜΗ  ΤΟΥ  ΘΑΥΜΑΤΟΣ

Εσύ

Ο αντίλαλος αιθρίας
στην καταιγίδα της μνήμης

Η πραγμάτωση
των μυστικών επιθυμιών

Το αιφνίδιο παρόν
στην απουσία των ημερών

Είσαι

Ο θανάσιμος τραυματισμός
της προσμονής

Η πλεύση
αντίθετα στη ροή της γαλήνης

Το αληθινό όνειρο της μέρας
που αποστατεί στη νύχτα

Αμφίσημη συνοδός  του  θαύματος .

[19][18]



[20] [21]

ΣΕΠΤΕΜΒΡΙΟΣ

Από το ανοιχτό παράθυρο
φυσάει μέσα ο Σεπτέμβριος
και σβήνει
το λυχναράκι
του Καλοκαιριού 

Με τις πρώτες σταγόνες
ανοίγουν τις ομπρέλες τους
οι πυγολαμπίδες
και πλημμυρίζουν
τα μονοπάτια του κήπου

Στην ανεμόεσσα κόμη
της λύπης της
ακόμα και το δικό του χάδι
αποδημητικό.

ΦΘΙΝΟΠΩΡΙΝΗ  ΒΡΟΧΗ

Υγρή επίκληση

Να συρθεί 
το κοντύλι του φθινοπώρου
εξιστορώντας μνήμη 
πάνω στο μαυροπίνακα του ουρανού

Η βροχή με τη θλίψη
σε άμιλλα δακρύων

Ο καιρός μιας εποχής
που ο χρόνος 
σαν τιμωρία αναβιώνει.

Πικρή η ανταμοιβή
Το παράπονο των στίχων.

[21][20]



[22] [23]

 

Η ταπεινότητα
και η αίσθηση του αγνοημένου.

Οι μοναδικοί δρόμοι
που οδηγούν στη γνησιότητα της γραφής.

ΣΚΟΤΕΙΝΟ

Κανείς δεν μπόρεσε να ημερώσει
την άγρια στιγμή 

Τότε που οσμιζόταν 
πεινασμένο αρπακτικό
τους ήχους των βηματισμών

Κι όταν οι τρομεροί κυνόδοντες της όρασης
ξέσκιζαν με το βλέμμα
τις ανύποπτες σάρκες

ένιωθα μέσα μου να καταφεύγουν
τα θηριώδη λόγια του:

-Θα κόψω το κοπάδι σαν λύκος.

[23][22]



[24] [25]

ΤΕΛΕΥΤΑΙΕΣ  ΜΕΡΕΣ  ΤΗΣ  ΑΝΟΙΞΗΣ

Πότε επιτέλους θα κοπάσει αυτή η αντάρα της ανθοφορίας;
Τελευταίες μέρες της άνοιξης και ακόμα με χτυπούν 
τα κύματα των αρωμάτων.
Περιπλανώμενη γύρη αναμνήσεων που αναζητά
στέγη στις μέρες μου.

Με κούρασε αυτή η αγρύπνια της υποδοχής.
Γερμένο κάτω από το γέρικο πεύκο, εκεί με συναντά 
και με εξολοθρεύει το όνειρο της πραγματικότητας.

ΑΝΕΡΜΗΝΕΥΤΗ

Οι εποχές δε νοιάζονται για την παρουσία μας.
Έχουν το δικό τους ρυθμό δημιουργίας.
Παγερά αδιαφορούν για τα συναισθήματά μας.
Η άνοιξη είναι ανερμήνευτη.
Εμείς αυθαίρετα χρησιμοποιούμε το εξαίσιο σκηνικό της
για τα δικά μας, εφήμερα δράματα.

Πάντα θα είμαστε οι θεατές του οργασμού της.
Ανεπαρκείς των ημερών για να τον περιγράψουμε.

[25][24]



[26] [27]

ΑΝΟΙΞΙΑΤΙΚΗ  ΠΡΟΣΚΛΗΣΗ

Είναι άδικο· ένα ακόμα από τα πολλά της ζωής.
Χωρίς να φταις, να μην μπορείς να ανταποκριθείς
σε αυτήν την αβρή πρόσκληση του χρόνου.
Πώς να βαδίσεις σε αυτά τα ολάνθιστα μονοπάτια
της συνάντησης με τέτοια πένθιμη διάθεση;
Όταν μέσα από ολονύκτιες αγρύπνιες των επιθυμιών
κανένας θεός των εκπληρώσεων
δεν σε ελεεί ούτε με το ελάχιστο της αναμονής μιας ελπίδας.

Έτσι λοιπόν, η άνοιξη είναι εδώ·
κι εγώ παρών, διάχυτος στη λύπη.

Η  ΑΠΟΥΣΙΑ  ΕΙΝΑΙ  ΑΣΘΕΝΕΙΑ

Η απουσία είναι ασθένεια που οι περισσότεροι κάποτε
έχουμε νοσήσει από αυτή.
Το παράδοξο είναι ότι μερικές φορές 
αυτός που μας τη μεταδίδει είναι υγιής. 
Ακόμα και ο Χρόνος με τις δικές του παρεμβάσεις στη ζωή μας
προκαλεί αυτήν την αρρώστια. 
Νοσούμε από απουσία, σημαίνει ότι μέσα μας ο ξενιστής
-που ονομάζεται μνήμη-
τρέφεται από τις αντοχές του συναισθήματος. 

Η προσπάθεια της σκέψης να αναβιώσει 
τις μεγάλες στιγμές των απόντων
μέσα από μια θεατρική παράσταση των αισθήσεων. 

Παράσταση που συνεχώς αναβάλλεται από τη θλίψη,
διότι ο αναντικατάστατος συμπρωταγωνιστής μας
πάντα λείπει.

[27][26]



[28] [29]

Ύστερες  Σκέψεις  Απουσίας

Ι 
Πολλές φορές
η απουσία είναι μια σκληρή αλλά δίκαιη τιμωρία
για την ατολμία και τις παραλείψεις μας.

Ι Ι 
Τα διαστήματα απουσίας είναι ένα είδος περίθαλψης
των νοσούντων της έντονης παρουσίας του άλλου.
Μια περίοδος που ο ασθενής αναρρώνει
από το εμπύρετο εκ γενετής συναίσθημα.
Διαδικασία μιας βαθιάς ίασης
με θαυματουργό φάρμακο την απόσταση των πράξεων.

Ι Ι Ι
Κατακλυσμιαίες στιγμές του παρελθόντος.
Ένα αβάσταχτο μείγμα απώλειας και μοναξιάς
που περνάει στο αίμα.
Μόνο μια αυτοχειρία με την κάμα των λέξεων
μπορεί να τις εξιστορήσει.

ΣΚΕΨΗ  ΚΑΙ  ΠΡΑΞΗ

Η σκέψη είναι διαδικασία του μυαλού.
Επεξεργάζεται, συμπεραίνει και παίρνει αποφάσεις.
Αν έχει αρωγό και μια πλούσια φαντασία, τόσο το καλύτερο.
Η πράξη είναι η εφαρμογή, η υλοποίηση της σκέψης.
Είναι μια σκηνή της ζωής που συμμετέχουν
όλες οι αισθήσεις μας.
Γι’ αυτό και η εκτέλεση μιας πράξης είναι συγκλονιστική
από το ακαριαίο έως το αιώνιο της διάρκειάς της.
Κι αν τη σκέψη τρυφερά την αγκαλιάζει ο αθώος
ή ένοχος προσχεδιασμός, την παράτολμη πράξη την αποθεώνει 
η στιγμιαία επινόηση.

Άλλωστε, οι ανεξίτηλες στη μνήμη πράξεις 
είναι περισσότερο εκείνες
που αρνήθηκαν τη συμπόρευση με τη σκέψη
και αυτόνομα επιχείρησαν.

[29][28]



[30] [31]

ΑΛΗΘΙΝΗ  ΑΓΑΠΗ  -  ΓΝΗΣΙΟ  ΒΑΘΥ  ΜΙΣΟΣ

Στην αληθινή αγάπη η σκέψη ανήκει
και περιστρέφεται στον άλλον.
Η αφοσίωσή της εγγίζει τα όρια της αυτοκαταστροφής.
Το ίδιο συμβαίνει και στο γνήσιο, βαθύ μίσος.
Ταυτόχρονα και τα δυο κρύβουν μέσα τους 
τα αντίθετα αυτά συναισθήματα.
Η αγάπη για μελλοντική χρήση
και το μίσος για την απώλεια του παρελθόντος.
Έτσι, είναι άπονο να χωρίσεις τα δυο αδέλφια.

Όταν αγαπάς, ποτέ δε γυρίζεις να κοιτάξεις πίσω.
Όμως το μίσος αθόρυβα σε ακολουθεί σαν πιστό σκυλί,
επειδή γνωρίζει ότι κάποτε θα τραφεί
από το σώμα που θα νοσήσει τη φθορά της αγάπης.
Το ίδιο σχεδόν ισχύει και όταν μισείς
με τη διαφορά ότι γυρίζοντας πίσω
πικρά θα εννοήσεις την αιτία.

ΛΥΓΙΖΩ  ΑΠΟ  ΝΟΣΤΑΛΓΙΑ

Κι όμως υπάρχουν αυτοί οι σιωπηλοί αυτόπτες
των συγκλονισμών.
Άψυχα αντικείμενα, φυτά, δέντρα ή πετούμενα.
Όλο αυτό το σκηνικό που η επιθυμία κάποτε κατοίκησε.
Πάντα, σε κάτι που εμείς δε θα γνωρίζουμε, 
θα είναι χαραγμένη η θύμηση των αγγιγμάτων.

Να με πιστέψεις, που σου λέω πως όταν φυσάει 
ο άνεμος του φθινόπωρου ταξιδεύει τόσες εικόνες
επισκέπτριες από το παρελθόν,
που τα βράδια αποκαμωμένες κουρνιάζουν
πάνω στα εύθραυστα κλαδάκια της μνήμης.

Κάθε τόσο λοιπόν, λυγίζω από νοσταλγία
κι έτσι πενθώ με σιωπή το θέρος.

[31][30]



[32] [33]

Άτιτλα

Όποιος μάθει το βάθος να διαβάζει,
δε θα μείνει ποτέ μόνος.
Αυτό που ποτέ δεν μπορεί κανείς να σου κλέψει
είναι η γνώση και το συναίσθημα.

  

Το αγαπημένο παιδί της μνήμης είναι η αφή.
Είναι η αίσθηση που πιάνει από το χέρι τις άλλες τέσσερεις
και τις παραδίδει στις περιπτύξεις της ενθυμήσεως.
Αφή, η αίσθηση που περιεργάζεται
με τα ακροδάχτυλα το θαύμα.

  

Η παιδική ηλικία είναι μέσα μας
μια δεξαμενή αναμνήσεων εν υπνώσει.
Η πρωτόγνωρη μυρωδιά της θάλασσας και του χόρτου.
Ο ήχος της βροχής πάνω στον τσίγκο της αυλής.
Όσο γερνάς, τόσο πιο συχνά νιώθεις την ανάγκη
να ανοίγεις τους κρουνούς.

Πάντα κάποιο σύννεφο κρατάει πεισματικά
θέσεις επιβίβασης για τους ονειροπόλους.

 

Οι τύψεις είναι η συνεχής υπόμνηση όλων εκείνων 
που είναι αδύνατον να επανορθωθούν.
Ο πόνος μιας παλιάς αιτίας που ακόμα και ο χρόνος
δυσκολεύεται να απαλύνει.
Η αυτοτιμωρία που επιβάλλει η μνήμη.
Ειρκτή ζωής.
Έως το τέλος.

  

Ο τρόμος κτυπάει συνήθως την πόρτα εκείνων
που έχουν σαν πλούτο τους τη φαντασία.
Μόνο αυτός που φαντάζεται
το μέγεθος της απερήμωσής του
φανερώνει τα μονοπάτια του μυαλού στη φρίκη
για να περάσει και να τον συναντήσει.

[33][32]



[34] [35]

 

Δύσπεπτη τροφή του μυαλού η αμφιβολία·
εκτός των άλλων δημιουργεί δυσφαγία στη σκέψη.
Η πείνα όμως είναι ορμή.
Το αποτέλεσμα όπως πάντα,
η πικρή επίγευση.

 

Γιατί
μόνο στα όνειρα
μια τέτοια
γενναιόδωρη προσφορά.
Σε μια μίζερη ζωή
δώρο άλλη μια

Ι δανική.

ΑΝΕΜΟΣ

Όταν ο άνεμος πνέει, συλλέγει από ό,τι διασχίζει μηνύματα.
Μπορεί κάποιος να ισχυριστεί
ότι είναι ένας αόρατος ταχυδρόμος αισθήσεων.
Έτσι παραδίδει αρώματα από μακρινά λιβάδια.
Η ευελιξία του, χαρίζει κυματισμούς στην όραση.
Όταν τα δάχτυλά του πιέζουν τα πλήκτρα της φύσης,
δημιουργούν θροΐσματα.
Η αλμυρή του γεύση απλώνεται στα χείλη
προδίδοντας το πέρασμά του από τη θάλασσα.
Με το χάδι της αύρας στο πρόσωπο 
αποκαλύπτεται η τρυφερή του διάθεση.

Γι αυτό να είστε προσεχτικοί, όταν σας συναντά ο άνεμος.
Μη σας πλανέψει, γιατί περνώντας από μέσα σας,
μπορεί να αρπάξει κομμάτια των στιγμών σας.

Και τότε καμιά απεγνωσμένη εκπνοή 
δε θα μπορέσει να σας σώσει.

[35][34]



[36] [37]

ΚΑΡΑΒΟΣΚΥΛΑ

Στα παλιά χρόνια οι ναυτικοί πάνω στα καράβια τους
είχαν τα επονομαζόμενα Καραβόσκυλα.
Σκυλιά τα οποία είχαν εκπαιδευτεί
να οσμίζονται τις καταιγίδες.
Τα έτρεφαν με εκλεκτά ψάρια.
Όταν αυτά τα σκυλιά γερνούσαν,
τα άφηναν στη στεριά για να πεθάνουν
τουλάχιστον πάνω στο χώμα.
Έτσι, λίγο πριν το θάνατο, τριγύριζαν σαν Χασαπόσκυλα
κάτω από τα τραπέζια των πανηγυριών
και -ανεχόμενα τις κλωτσιές- άρπαζαν τα πεταμένα κόκαλα.

Αν μπορούσες να διαβάσεις τα λυπημένα τους μάτια,
θα έβλεπες ότι νοσταλγούσαν τις φουρτούνες.

ΦΤΕΡΟΥΓΕΣ

Δυστυχώς η φύση έχει στερήσει από τον άνθρωπο
το χάρισμα των φτερών
και κατά συνέπεια τη συναρπαστική περιπέτεια του πετάγματος.
Οι φτερούγες σαν όργανα πτήσης
περιπαίζουν τους νόμους της βαρύτητας
χαρίζοντας στην όραση τη θαυμαστή ευελιξία της ανύψωσης.
Οι ίδιες επιλέγουν με μια απλή κίνηση
πότε θα αποδράσουν από τον κίνδυνο ή την πλήξη.
Οι δυνατές υποστηρίζουν τις μακρές πορείες της αποδημίας.
Παρέχουν σε αυτούς που έχουν το προνόμιο της κατοχής
την εξερεύνηση και τη διαφορετική θέαση των πραγμάτων.
Κάποτε, εκεί που δεν το περιμένουμε,
αποκτούν φτερούγες παρηγορίας η σκέψη και η φαντασία.

Ίσως, ένα απότομο φτεροκόπημα πάνω στο χαρτί 
να είναι και η έμπνευση.
Ποιά άλλη ζεστασιά αγκαλιάς μπορεί να συγκριθεί 
με το προστατευτικό δίπλωμα μιας φτερούγας;

Τέλος, κάθε πτήση ενέχει και μια απρόσμενη πτώση
που πάντα θα θυμίζει τον τελικό προορισμό όλων.

[37][36]



[38] [39]

Η  ΦΥΣΗ  ΕΙΝΑΙ  ΕΝΑΣ  ΩΚΕΑΝΟΣ  ΜΝΗΜΗΣ

Η φύση είναι ένας ωκεανός μνήμης.
Φαινομενικά σιωπηλή αλλά πάντα πρόθυμη,
αν κάποιος το ζητήσει να του αφηγηθεί αναμνήσεις.
Άλλωστε, γι αυτό έχει χρώματα και αρώματα·
για να προκαλεί και να ερεθίζει αισθήσεις.
Τείνει ευήκοον ους στις επιθυμίες
και σε ανταμείβει με εικόνες παρελθόντος.

Η μόνη ατέλεια είναι ότι δε σου παρέχει
την προσδοκία της επεξεργασίας και της αναίρεσης
ακυρώνοντας έτσι την ελπίδα
μιας ενδεχόμενης επανόρθωσης.

ΛΥΣΙΠΟΝΟ  ΑΝΤΙΔΟΤΟ  ΑΦΗΣ

Στον έρωτα κάποιες φορές
η αναγκαιότητα της εξοντωτικής επιβολής της επιθυμίας
λειτουργεί σαν λυτρωτικός κατευνασμός του πάθους.
Εθίζονται οι αισθήσεις του άλλου στην οδύνη
κι έτσι η επιθυμία γίνεται βάναυσα ελκυστική.

Αισθαντικός ασθενής της στέρησης των αγγιγμάτων
που ζητά απεγνωσμένα το λυσίπονο αντίδοτο της αφής.

[39][38]



[40] [41]

ΧΡΟΝΟΣ  ΚΑΙ  ΕΠΟΧΕΣ

Ο χρόνος για να διδάξει και να μας συμφιλιώσει 
με την ιδέα του θανάτου 
επινόησε την παραβολή των εποχών.
Επίσης, με τη διαδοχή τους
διασκεδάζει κάποτε τη μονοτονία της νοσταλγίας μας.

Κι αν το καλοκαίρι είναι η απόλαυση,
το φθινόπωρο η προετοιμασία για τη διαδικασία της φθοράς
κι ο χειμώνας ο πρόσκαιρος θάνατος,
η άνοιξη είναι η ενθουσιώδης σιγουριά της αναγέννησης.

Όλες οι θρησκείες από αυτήν έχουν αντιγράψει
τη διαβεβαίωση της ανάστασης.

Η  ΜΟΝΑΔΙΚΗ  ΕΠΟΧΗ  ΤΩΝ  ΤΕΤΕΛΕΣΜΕΝΩΝ

Ο χρόνος είναι ένας κατά συρροή δολοφόνος των στιγμών.
Από τα μάτια μας αδιάφορα -τις περισσότερες φορές-
περνούν τα ειδεχθή εγκλήματά του.
Ασίγαστα από πάντα κι ατιμώρητα
απερημώνει τα γόνιμα λιβάδια της μνήμης.

Ο δημιουργός, ως ο μοναδικός αυτόπτης,
προσπαθεί με μια απεγνωσμένη αναπαράσταση
να διασώσει τις εντυπώσεις.

Όμως, στο παρελθόν δεν μπορεί κανείς να επιστρέψει 
και να κατοικήσει με ασφάλεια.
Οι εικόνες των περασμένων φυλλορροούν
μέσα στη μοναδική εποχή των τετελεσμένων·
αυτήν της λήθης.

[41][40]



[42] [43]

ΜΕΤΑΠΡΑΤΗΣ  ΧΡΟΝΟΣ

Η πράξη έχει παρελθόν, παρόν και μέλλον:

Η μνήμη που συχνά δικαιολογεί ή μεταποιεί·
οι τωρινές μέρες που επαίρονται
για την ένταση των στιγμών αγνοώντας τις συνέπειες·
το μέλλον που επιβραβεύει ή τιμωρεί με την επίγνωση.

Δύσκολος συνωστισμός της σκέψης.

Για όλα φυσικά φταίει ο μεταπράτης χρόνος.
Αυτός ο δίβουλος κριτής που πάντα μας χρεώνει
με την υπεραξία της ζωής των ημερών.

ΤΟΚΟΓΛΥΦΟΣ  ΧΡΟΝΟΣ

Οι εικόνες και ο λόγος, οι πολιορκητικές μηχανές.
Το ερωτικό σώμα, το κάστρο του άλλου
που η επιθυμία προσπαθεί να εκπορθήσει.
Οι φλεγόμενες αναμνήσεις της αφής
είναι τα λάφυρα που αρπάζει η μνήμη με την άλωση.

Από την αποταμίευση της θύμησης
πάντα απαιτεί το δικό του μερίδιο ο τοκογλύφος χρόνος.

[43][42]



[44] [45]

ΠΟΝΟΣ  ΚΑΙ  ΧΡΟΝΟΣ

Πολλά είναι τα εργαλεία της φθοράς
που χρησιμοποιεί ο χρόνος
για να καλλιεργήσει ενθύμηση στο σώμα και το μυαλό μας.
Με το άροτρο των πράξεων ανασκάπτει τις μέρες μας
αρχίζοντας τη σπορά.
Αμέσως μετά, χωρίς καμιά πρόφαση, αποσύρεται
αφήνοντας σε εμάς την ευθύνη
για τη διαδικασία της διάρκειας.

Συναισθηματικός πόνος είναι η πικρή συγκομιδή 
των ανεκπλήρωτων υποσχέσεων,
των λαθών και των τύψεων που παραμένει αδιάθετη.
Εξοντωτικό απόθεμα μνήμης .
Πόνος των αισθήσεων χωρίς επίλογο.

Στο διηνεκές.

ΕΠΙΤΗΔΕΙΟΣ  ΘΕΟΣ

Αυτός ο επιτήδειος θεός, ο Χρόνος, σε ορισμένους ανθρώπους
επιφυλάσσει και μια άλλη εποχή. 
Την εποχή της συντριβής. 
Αφανίζει από τη σκέψη κάθε ελπίδα, αποδακρύει το μέλλον
και προσφέρει στέγη σε ένα ζοφερό κι αδιέξοδο παρόν. 
Προτρέπει σε πράξεις αλληλοεξόντωσης ανθρώπων που κάποτε
ο ένας ζούσε μέσα στον άλλον. 

Βεβαίως, οι απόντες αγαπημένοι
είναι πάντοτε αθώοι για τον Χρόνο. 

Όμως στο φάκελο των ημερών, τον ανεπίδοτο,
θα υπάρχει το παράπονο μιας φράσης,
πικρά να υπενθυμίζει:

Αν όμως ό,τι έδινα ελάμβανα,
τότε γιατί η άνοιξη
δε συνέχισε μαζί σου για λίγο ακόμα;

[45][44]



[46] [47]

ΣΤΙΓΜΕΣ  ΕΡΩΤΑ  ΣΤΟ  ΧΡΟΝΟ

Στιγμές που επιχειρούν κυριαρχία μέσα στο χρόνο.
Όμως πάσχουν από άγνοια κινδύνου.
Οι ερωτικές ιαχές θριάμβου δεν τον τρομάζουν.
Ξεφυλλίζει τόσο γρήγορα το βιβλίο των ημερών
και τοποθετεί αυτός, όπου θέλει,
τον σελιδοδείκτη της αναμέτρησης.
Ούτε η πιο μαχητική ανάμνηση δεν μπορεί
να σταθεί ανίκητη μπροστά του.
Ξέρει αυτός να χειρίζεται επιδέξια
το πιο αποτελεσματικό όπλο του·
τη φθορά. 

Υ.Γ.
Έτσι λοιπόν, σε κάθε αναμέτρηση μαζί του
ας υπάρχει ένας αυτόπτης· τουλάχιστον να μαρτυρεί
τη γενναιότητα της πτώσης μας.

Η  ΑΛΗΘΕΙΑ

Η αλήθεια υπόκειται σε πλήθος υποκειμενικών ερμηνειών.
Εξαρτάται ο τρόπος που τη βλέπεις:

Ανώδυνα, εάν απλώς την κοιτάς· 
με μόχθο, αν την παρατηρείς·
σπανίως, όταν με σοφία την ερμηνεύεις 
και αιματηρά, όταν την εκπορθείς.

Ο δημιουργός με τη γραφίδα του διαρρηγνύει
το κέλυφος της αλήθειας.
Αποδομεί κάθε νόημά της.
Στέκεται αντιμέτωπος, γιατί παλεύει να αποδείξει
ότι δεν είναι άτρωτη.
Η κοινή αλήθεια στερεί από τον δημιουργό
το βασικό συστατικό συγκίνησης.

Τη φαντασία.

[47][46]



[48] [49]

ΨΕΜΑ

Η αλήθεια, σκληρή λέξη, τιμωρός
σου στερεί τη διαδικασία της λήθης
και σε καταδικάζει σε μια συνεχή και δια βίου
επώδυνη υπόμνηση.
Επιστρέφει την φθαρμένη πραγματικότητα
μιας εποχής περασμένης.
Απουσιολόγος αριστούχος του χρόνου, δε σου χαρίζει 
ούτε μια απουσία λησμονιάς.
Ω ψέμα εφήμερο, επινόηση και κρύπτη της φαντασίας.

Υ.Γ.
Η μυστική συνάντηση με το γοητευτικό ψέμα
είναι η ανομολόγητη αμαρτία της αλήθειας.

Η αλήθεια έχει πολλές όψεις και εκδοχές.
Διαλέγουμε όποια μας συμφέρει.
Το ψέμα όμως έχει μια και μόνη συναρπαστική εκδοχή.
Ένα περίτεχνο ψέμα διαθέτει θεατρικότητα.
Μια φτωχή εκδοχή της αλήθειας, θεατρινισμό.
Το ψέμα προσφέρει θαλπωρή.
Η αλήθεια, παγετώνα.
Το ψέμα κοχλάζει στην κόλαση της φαντασίας.
Λεπτοτέχνημα απάτης.
Μεταίχμιο ονειρικού με το γήινο, μπισκότο τραγανό
με παχιά στρώση σοκολάτας
ψημένο στο φούρνο της επινόησης.

Υ.Γ.
Μήπως και το όνειρο ψέμα της αλήθειας μας δεν είναι;

[49][48]



[50] [51]

Θέλει τέχνη και φαντασία το ψέμα.
Είναι φιλόξενο και ανοίγει διάπλατα την πόρτα του
σε κάθε χτύπημα.
Μου αρέσει να ζω την περιπέτεια ενός ψέματος
έχοντας την εκ των προτέρων γνώση.
Αγκαλιάζω τρυφερά τα ψέματα,
ιδίως αυτά που σου κλείνουν πονηρά το μάτι
και σου ζητούν να μην τ’ αποκαλύψεις.
Υπάρχουν ψέματα που σε προστατεύουν
από το ψύχος της πραγματικότητας
και σε σκεπάζουν στοργικά τη νύχτα.
Είναι γλυκό κουταλιού το ψέμα·
σ’ ένα ζεστό καλοκαιρινό απόγευμα,
είναι παγωτό σοκολάτα.

Υ.Γ.
Με διώχνει η υποκρισία, γιατί είναι ένα κουραστικό
ψέμα διάρκειας.

Μου αρέσει πολύ το χειροποίητο ψέμα.
Αυτό που σε μια αδιόρατη γωνιά του γράφει Hand Made in Life.
Η συναρπαστική διαδικασία της σύλληψης
της κυοφορίας της γέννησης και τελικώς της δωρεάς.
Γιατί, όταν χαρίζεις ένα ψέμα,
είναι σαν να προσφέρεις ένα κομμάτι ζώντος εφήμερου ονείρου.
Τι μας αναγκάζει να επινοούμε ψεύδη;
Η απάντηση είναι εύκολη. Η ίδια η ζωή.
Η σκληρή της πραγματικότητα.
Πόσο δροσίζει τις μέρες μου, όταν φυσάει ο άνεμος
ενός γυναικείου ψέματος.
Αδύναμος της δυσπιστίας χάνομαι στον λαβύρινθο της σαγήνης του
και πιστεύω.

Υ.Γ.
Το ερωτικό ψέμα εκφέρεται μέσα από βρυχηθμούς ψιθύρων
και ηδύνει τον ωτακουστή μάρτυρα, το Χρόνο!

[51][50]



[52] [53]

ΜΟΝΟΠΡΑΚΤΟ

Πίσω από τους ώμους σου
Κρυφοκοίταζε ο κούκος του ρολογιού.

Φθινόπωρο
Έτος άγνωστο
Ώρα εσπερινή

Δώμα επαρχιακής πόλης

Αρκτικώς η ερωτική κλίνη
Στο μεσημβρινό τοίχο
κρεμασμένο παλιό εκκρεμές ρολόι

Ο άνδρας βαδίζει νευρικά
Απόσταση αναπνοής ως την εξώθυρα

Αδημονεί…

Ακούγεται χτύπημα συνθηματικό
ένοχο
Η πόρτα ανοίγει
Γυναίκα ακαθορίστου ηλικίας ντυμένη στα μαύρα

Πρώτα περνάει το άρωμά της κι ύστερα αυτή
Η πόρτα κλείνει προστατευτικά
Στέκονται στη μέση του δωματίου
Αμίλητοι

Αντιμέτωποι πόθοι
έτοιμοι για σύγκρουση εξοντωτική

Έκθαμβη παύση

Φυσάει ζοφώδης ο άνεμος στο δωμάτιο
Τα ρούχα τους ακατασχέτως φυλλοροούν

Από πού ξεσπάει ο στρόβιλος
που εκδύει τη γυναίκα
κανείς δε γνωρίζει
Η θυελλώδης αιτία που ο άνδρας απεκδύεται
των ιματίων του
κι αυτή ακαθόριστη

Ένα βήμα πριν τον γκρεμό της επιθυμίας
η γυναίκα ψιθυρίζει:

Κανείς αυτόπτης της πυρπόλησης των σωμάτων

Βγάζει τα δαχτυλίδια της
και τα αφήνει μέσα στο συρτάρι

Το φως συναισθανόμενο χαμηλώνει
Σώματα παράφορα περιπλεκόμενα
Πλημμυρίδα βρυχηθμών
Κεραύνια εισβολή

Κατάκαυση

Ατένισες ερωτική πυρπόληση, κρυπτόμενο πτηνό,

Αυτόπτης μοναδικός θα μαρτυρείς
μέχρι της συντέλειας του χρόνου.

[53][52]



[54] [55]

ΤΥΧΑΙΟ

Το τυχαίο μερικές φορές είναι η μίζερη
και συνήθως άκαιρη επανόρθωση του Χρόνου.
Και αυτή η αποκατάσταση
είναι ένα καλά σχεδιασμένο άλλοθι
που προβάλλει στην οθόνη της ζωής
για τους συγκεκριμένους θεατές της επιλογής του.

Σημείωση: Όπως είναι γνωστό ο Χρόνος είναι ανελέητος.
Δεν εγκαλείται να λογοδοτήσει, γι αυτό και δεν απολογείται·
επομένως, δεν τιμωρείται ποτέ για καμία παράλειψη.

Μπορεί όμως, κάποιος να ισχυριστεί ότι το τυχαίο 
είναι η διφορούμενη ευεργεσία των τύψεών του.

ΔΙΑΔΡΟΜΕΣ  ΣΚΙΡΤΗΜΑΤΩΝ

Πάντα είχα πρόβλημα κάθε πρωί.
Ξυπνούσα άνθρωπος μισός, επειδή ο άλλος μου εαυτός
κωλυσιεργούσε στο όνειρο.
Το ρολόι όμως της δουλειάς είναι αμείλικτο,
δεν νοιάζεται για τέτοιες λεπτομέρειες.
Μια ζωή κυνηγούσα τους δείκτες, εξάντλησα όλες τις δικαιολογίες.
Πώς να εξηγήσεις ότι αυτός που αργεί, δεν είμαι εγώ, αλλά ο άλλος.
Έτσι αποφάσισα να εκδικηθώ.
-Τα όνειρα του ύπνου και τα άλλα-
Κι αν αυτόν τον ελεούσε το σκοτάδι, εγώ συνήψα συμφωνία
με τα όνειρα του φωτός.
Με αυτόν τον τρόπο ζούσα το όνειρο στη διάρκεια της μέρας.
Τραβούσα λοιπόν, εκείνες τις βαριές,
τις αδιαφανείς κουρτίνες της φαντασίας
και φύτευα αμέτρητους σπόρους επιθυμίας.

Η μέρα όμως έχει άλλες απαιτήσεις,
όσο κι αν υποθάλπει αυτούς που νοσούν από όνειρα,
έρχεται η στιγμή που η πραγματικότητα των άλλων
είναι ασυγκράτητη και αδιάκριτη.
Με επισκέφτηκαν στιγμές,
όπου ήθελα να εξοντώσω τον ανυποψίαστο
που με μια απλή ερώτηση, μου σκότωνε το ονειρόδραμα.

Τώρα, απόμεινα ένας θλιβερός ιχνηλάτης,
ανίκανος να ακολουθήσω
τις μυστικές διαδρομές των σκιρτημάτων.

[55][54]



[56] [57]

ΕΛΚΥΣΤΙΚΗ  ΠΑΓΙΔΑ

Την εικόνα δεν πρέπει να την παρατηρείς σαν θεατής
αλλά με αυταπάρνηση να κατεβαίνεις
στην αρένα των εντυπώσεών της και να παλεύεις.
Να είσαι πάντα επιφυλακτικός για τις προθέσεις της,
ιδιαιτέρως όταν θρέφει μέσα της μνήμη.

Η ομορφιά είναι ελκυστική παγίδα για τις αισθήσεις,
πολυμήχανη και ευρηματική στην απατηλή σκηνοθεσία.

Η ανταπόδοση της ομορφιάς
είναι η έμπνευση της στιγμής,
η μελωδία του αυτοσχεδιασμού της όρασης.

ΣΙΩΠΗ

Η σιωπή κάποιου ως πράξη,
μπορεί να ερμηνευτεί ποικιλοτρόπως.
Άλλοι σωπαίνουν από σοφία, άλλοι από άγνοια,
ακόμα κι από εμπάθεια, αλαζονεία ή φθόνο.

Η σιωπή πολλές φορές είναι συνέπεια προς τον εαυτό μας.

Με το να επιχειρεί ο απρόσκλητος άλλος,
να σπάσει το σκληρό και αδιαφανές κέλυφος της σιωπής
για να μπορέσει να εκτιμήσει (με τι κέρδος άραγε;)
πρέπει να πληροί μια απαραίτητη προϋπόθεση,
να έχει πλουτίσει σε πείρα,
θητεύοντας κατά μεγάλα διαστήματα σε αυτή.

Με το να σωπαίνεις την εκφορά των συναισθημάτων σου
δεν σημαίνει απαραίτητα ότι δεν παρατηρείς,
ότι δε συγκλονίζεσαι από την επίσκεψη των παραστάσεων.

Η σιωπή για οποιοδήποτε λόγο είναι αναφαίρετο δικαίωμα.
Την ποιότητά της, μόνο ο χρόνος μπορεί να αναδείξει.

[57][56]



[58] [59]

ΑΥΣΤΗΡΑ  ΙΔΙΩΤΙΚΗ  ΥΠΟΘΕΣΗ

Έφτασα πρώτος στο χωριό. Χωριστές αφίξεις
για λόγους ευνόητους.
Όμορφο καλωσόρισμα η θωπεία της νυχτερινής ομίχλης
στο πρόσωπο.
Ανέβηκα βιαστικά τα σκαλοπάτια του πέτρινου σπιτιού.
Πάνω στα έπιπλα ο συνηθισμένος ένοικος της σκόνης.
Άναψα το τζάκι και κάθισα απέναντι παρακολουθώντας
την πύρινη οθόνη να προβάλει σκηνές ολοκαυτώματος.
Σκέφτηκα· κορμοί που κάποτε έδιναν άνθη και καρπούς,
τώρα, στην τελευταία προσφορά τους.

Το πρωί θα με συνοδεύσει στον περίπατο η απουσία σου.
Το φως πάντα θα μου στερεί τη χαρά να σου δείχνω
τα μικρά καθημερινά θαύματα της φύσης.

Το χτύπημα στην πόρτα σκέπασε βιαστικά τις σκέψεις μου.
Καθίσαμε απέναντι στη φωτιά.
Με ρώτησες αν είναι πιο δυνατή από αυτή που καίει μέσα μας.
Περισσότερο πειστική απάντηση από το φιλί μου, απάντησα,
δεν υπάρχει.
Σε κέρασα κόκκινο κρασί. Κάτι είπες για το χρώμα του πάθους.
Πρόσεξε μη μεθύσεις, είπα.
Πιο γλυκιά ζάλη από αυτήν των στιγμών μας,
απάντησες, δεν υπάρχει.

Το υπόλοιπο της νύχτας, αυστηρά ιδιωτική υπόθεση…

ΕΝΟΧΗ  ΑΝΑΜΝΗΣΗ

Η ένοχη ανάμνηση είναι εξοργιστικά συνεπής στην άφιξη.
Όταν την ανακαλούμε, κάθε παράσταση που δίνει
είναι πάντα πρεμιέρα.
Η αμαρτωλή ανάμνηση είναι μια αυστηρά προσωπική υπόθεση.
Η μοναδική θεατρίνα που δεν επιθυμεί ακροατήριο.
Επιζητά μόνο το χειροκρότημα του εαυτού μας.
Είναι ιεροσυλία, όταν προσπαθείς
να την περιγράψεις στους άλλους.
Γενναιόδωρη, σου επιτρέπει να αφαιρέσεις ή να προσθέσεις
στις πράξεις πάθους του παρελθόντος.

Ο εισαγγελέας της ηθικής προτείνει πάντα την ενοχή της,
όμως το αμιγές δικαστήριο του χρόνου
εκδίδει αθωωτική απόφαση,
επειδή το σώμα των ενόρκων είναι οι μνήμες της αφής.

[59][58]



[60] [61]

ΣΟΦΙΤΑ  ΕΞΟΧΙΚΟΥ

Σοφίτα εξοχικού. Από το δυτικό παράθυρο, αξόδευτη η θάλασσα.
Από την ανατολή, φθινοπωρινό τοπίο που καταλήγει στον κήπο.
Για να επιλέξεις αρκεί μια ελάχιστη διαδρομή βημάτων.
Αν είσαι ευγενής, πρέπει να ρωτήσεις αν σου επιτρέπεται 
από τις εικόνες η διάσχιση.
Συνήθως σε καταφατική απάντηση
η θάλασσα στιγμιαία αλλάζει χρώμα
και στην αντίθετη μεριά κάποιο σύννεφο γνέφει με συγκατάβαση.

Πιέζω τα πλήκτρα της αποφασιστικότητας και σκοτώνω
ό,τι με την παρουσία του εμποδίζει το ταξίδι.
Βεβαίως δε νιώθω τύψεις· άλλωστε έχω πολεμήσει στο παρελθόν
(με αρκετές απώλειες) για να κερδίσω το δικαίωμα της μόνωσης 
από τους ανθρώπους.

Παρέλειψα να αναφέρω ότι ποτέ δεν είχα σοφίτα και ότι όλα αυτά
μέσα από το νοικιασμένο υπόγειο της πόλης τα φαντάστηκα…

ΜΑΤΙΑ  ΚΑΙ  ΒΛΕΜΜΑ

Τα μάτια ανιχνεύουν την εικόνα και τις προθέσεις της.
Το βλέμμα προσωποποιεί τα άψυχα και αποθαυμάζει.

Η συνάντηση δυο βλεμμάτων είναι η σιωπηλή,
ένσπερμος συνομιλία.

Τα μάτια ξοδεύουν αλόγιστα τα αγαθά που προσφέρει η όραση.
Το βλέμμα όμως φειδωλό, παγώνει εξαίσια το χρόνο
και παραδίνεται σε μια ολοκληρωτική αφοσίωση.

[61][60]



[62] [63]

Η  ΑΝΑΜΝΗΣΗ  ΔΕΝ  ΣΚΟΤΩΝΕΙ  ΑΚΑΡΙΑΙΑ

Η ανάμνηση δεν σκοτώνει ακαριαία.
Είναι ένας πυροβολισμός που πριν καιρούς έχεις δεχτεί
και κάποιες φορές ίσως έχεις λησμονήσει.
Η σφαίρα όμως δεν ξεχνά, ακολουθεί πιστά την πορεία της
και διασχίζοντας τις στιγμές του παρόντος σε συναντά
άλλες φορές με γλυκό και άλλες με πικρό τραυματισμό.

Πέφτεις στο πάτωμα της ζωής πληγωμένος,
περιμένοντας το πέρασμα του χρόνου
πρόσκαιρα να σε θεραπεύσει 
μέχρι την επόμενη αναπόφευκτη βολή.

ΧΑΔΙ  ΣΤΑ  ΜΑΛΛΙΑ

Το χάδι είναι δημιουργία.
Εμπειρία τρυφερότητας.
Έχει το δικό του μυστικό ρυθμό.
Η ευλύγιστη κίνηση των δαχτύλων, 
επινόηση εμπνεόμενη από τις αισθήσεις.

Το χάδι το εξουσιάζει και το οδηγεί η έξαρση της στιγμής.
Όμως, όσο κι αν φαίνεται παράξενο,
οι διαθέσεις του χαδιού είναι υποσυνείδητα αρπακτικές.
Αποσπά την προσοχή με την επίσκεψη της περιπάθειας
κρύβοντας επιμελώς τα γαμψά νύχια της κυρίευσης.

Η κόμη, παρά τη φαινομενική ακινησία της,
μέσα της κρύβει κι αυτή επιθετικές ροές. 
Η διείσδυση όμως των δακτύλων, τις αναχαιτίζει.

Κάποτε το χάδι υπερβάλλοντας σε αγριότητα συναισθήματος
κατορθώνει και μεταλλάσσει τον πόνο σε ευχαρίστηση.

[63][62]



[64] [65]

ΧΕΡΙΑ

Έχουν και τα χέρια τον κυματισμό τους.
Οι ελιγμοί τους προδίδουν τις περισσότερες φορές
τις προθέσεις μας.
Μια θερμή χειραψία μεταδίδει σε εμάς ή στους άλλους 
κρυφά μηνύματα.
Ο δείκτης που τείνει κάποιος για να δείξει κάτι αξιοθαύμαστο,
μπορεί επίσης και να καταδώσει.
Από τη φορά του αντίχειρα οι Ρωμαίοι αυτοκράτορες
χάριζαν ή θέριζαν μια ζωή.
Τα δάχτυλα των χεριών, όταν ακουμπούν τα πλήκτρα
των μουσικών οργάνων, γεννούν μουσική,
όταν όμως θυμώσουν, συγκεντρώνονται στο βάθος της παλάμης
και εκτοξεύουν βίαιο κτύπημα.
Τα απελπισμένα χέρια αρπάζονται από τη σανίδα του ναυαγού,
τα φιλεύσπλαχνα ελεούν,
και τα αισθαντικά περιπλέκονται στα μαλλιά μιας γυναίκας.
Τα χέρια χαρίζουν πατρικό, φιλικό, ή ερωτικό χάδι.
Όταν οι παλάμες ενώνονται στην πηγή, μας ξεδιψούν.

Τα χέρια είναι πλασμένα για άμυνα ή επίθεση.
Είναι το πρώτο στήριγμα και στις δυο περιπτώσεις.
Τέλος, τα δάχτυλα είναι αυτά που αποτυπώνουν
πάνω στο χαρτί, ή αναπαριστούν με χρώματα 
τις γόνιμες δημιουργίες μας.

Ο  ΘΑΥΜΑΣΜΟΣ  ΔΕΝ  ΕΙΝΑΙ  ΠΡΟΝΟΜΙΟ

Ο θαυμασμός δεν είναι προνόμιο.
Αλλοίμονο αν ήταν, γιατί με ποια κριτήρια
και σε ποιους ανθρώπους θα παρείχετο αυτό το δικαίωμα;

Ο θαυμασμός είναι η «συντριπτική» ευχάριστη εντύπωση
που αποστέλλει άνθρωπος ή αντικείμενο
στις ευαίσθητες κεραίες των αισθήσεών μας.
Απρόοπτη θέαση, απρόβλεπτη σαν θαύμα.
Στις συνηθισμένες εικόνες της μέρας
εισβάλλει απότομα εκείνη η ξεχωριστή εικόνα,
επιβράβευση του χρόνου στην παρατηρητικότητά σου.

Όταν θαυμάζεις, συνάπτεις ανακωχή με τη λογική
αφήνοντας έτσι ασύδοτο το συναίσθημα να δράσει.
Κάποιες φορές αθέλητα στο αντικείμενο του θαυμασμού σου
προσθέτεις δικές σου παραλλαγές για να ενισχύσεις 
την ένταση της στιγμής.

Παγώνεις την εικόνα 
και παραδίνεσαι αφοπλισμένος στις διαθέσεις της.

[65][64]



[66] [67]

ΠΑΡΑΤΗΡΗΣΗ

Ι 
Βασικό συστατικό του θαυμασμού είναι η παρατήρηση.

Σαν λαγωνικό οσφραίνεσαι την εικόνα.
Την κυνηγάς ανελέητα και μόλις την πιάσεις,
την παραδίδεις στους δαίμονες της όρασης.
Καρφώνονται τότε, οι λόγχες των ματιών
και τη διαπερνούν με ηδυπάθεια.

Γιατί η εικόνα έχει σώμα και είναι πρόθυμη να θυσιαστεί.
Αρκεί ένα απαλό βύθισμα
με τους κυνόδοντες των αισθήσεων
και θα γευτείς όλα τα νοήματά της.

Τέλος, εναποθέτεις την εικόνα βαλσαμωμένη στη μνήμη.
Κάποιες φορές, στο πέρασμα του χρόνου,
την επισκέπτεσαι και θρηνείς το ανέφικτο της επαναφοράς.

Ι Ι 
Εικόνες υπάρχουν από πάντα
και θα συνεχίσουν να σχηματίζονται.
Αποτυπώνεις τη μνήμη των εικόνων με λέξεις.
Έχεις την ψευδαίσθηση ότι εσύ τις διαλέγεις,
αλλά συμβαίνει ακριβώς το αντίθετο.
Όσες ξόβεργες και να στήσεις, μόνο αν εκείνες θελήσουν,
θα παγιδευτούν στην πένα σου.
Κάποιες φορές σε εμπαίζουν και εκεί που πας να αρχίσεις,
με ένα φτερούγισμα δραπετεύουν αφήνοντας πίσω τους 
την πικρή γεύση της απώλειας.

Συλλέγεις τους κελαϊδισμούς μιας εικόνας.
Οφείλεις αμιγώς να τους αποτυπώσεις;
Είσαι υπόλογος, αν αλλάξεις μια νότα, αν ισχυριστείς 
ενώπιον του δικαστηρίου των αισθήσεων ότι φταίχτης
είναι ο εγωισμός σου που θέλησε να κλέψει
λίγο από τη δόξα της;

Άραγε, μια περιγραφή των εικόνων είναι συναρπαστική,
όταν επικοινωνεί με τους άλλους ή μόνο με τον εαυτό μας;

Εκεί που έχεις την απόλυτη εξουσία περιγραφής, 
είναι στις εικόνες των ονείρων
Η μοναδική αγωνία σου είναι πώς θα αντιμετωπίσεις 
τη λήθη και το συνεργό της, το πρωινό ονειροκτόνο φως.

[67][66]



[68] [69]

ΒΙΩΜΑ

Ι
Είναι τα βιώματα μικρές διάρκειες υποκειμενικής ζωής
μέσα στο χρόνο της μεγάλης, της πραγματικής ζωής;
Και γιατί κάποτε ο σκηνοθέτης χρόνος
διαλέγοντας ορισμένους απλούς θεατές των ημερών
τους εμπιστεύεται έναν πρωταγωνιστικό ρόλο;
Πόσο βαρύνει η ανταμοιβή πείρας και γνώσης
στo άλγος που φέρει η ανάμνηση των πράξεων;

Ι Ι
Το βίωμα είναι το αισθαντικό παιδί του παρελθόντος.
Είναι ετερόφωτο, αντλεί το φως του από τα αστέρια της μνήμης.
Εναπόκειται στη διακριτική της ευχέρεια 
να του επιτρέψει τη λάμψη της αναβίωσης.
Ο χρόνος είναι αδιάφορος για όλους.
Παρέχει μόνο το πεδίο της μάχης.
Εκεί που θα παλέψεις, αν αντέχεις, με τα θηρία των αισθήσεων.
Οι μικροί, υποκειμενικοί χρόνοι των βιωμάτων
μέσα στον άλλον, το μεγάλο χρόνο,
δημιουργούν την ψευδαίσθηση ενός θριάμβου
απέναντι στη φθορά.

Μιας σπαρακτικής νίκης.

   

Ι Ι Ι
Το βίωμα είναι αμετάκλητο παρελθόν.
Είναι δυνατόν ο δημιουργός να επινοήσει ένα βίωμα;
Βεβαίως, αν κατέχει την τέχνη της επινόησης αναμνήσεων.
Την εργολαβία την αναλαμβάνει η φαντασία
στηρίζοντας το οικοδόμημα πάνω στα συμπαγή θεμέλια
εφευρετικών συναισθησιών.

Ως πρώτος ένοικος του επινοημένου βιώματος,
ο ποιητής οφείλει ερμητικά να κλείσει τα παράθυρα και τις πόρτες,
για να προστατευθεί από την εισβολή της πραγματικότητας.
Αθέατος στο σκοτάδι παρακολουθεί τη συναρπαστική συνάντηση 
της αλήθειας με τη γοητευτική φαντασίωση.
Ποτέ δεν ξέρεις τι έζησες πραγματικά ή τι ήθελες να είχες ζήσει.

Μεταλλάσσεις το ίδιο σου το παρελθόν,
για να σε υποδεχτεί ένα δικό σου, αποπλανημένο μέλλον.
Παραδομένο επιτέλους στις επιθυμίες σου.

[69][68]



[70] [71]

ΑΣΚΗΣΕΙΣ  ΣΥΝΑΙΣΘΗΜΑΤΟΣ

Όταν συναντάς ανθρώπους,
υπάρχουν διάφοροι τρόποι να συστηθείς.
Ο συνηθέστερος είναι αυτός της χειραψίας, που εισάγει την αφή.
Στην πρώτη πρόσκρουση επαφής του άλλου,
επιχειρείς μια διστακτική προσέγγιση.
Χειραψίες συναντώνται όλων των ειδών: αδιάφορες, παγωμένες,
τυπικές, υποκριτικές, απόγνωσης, φιλικού καλέσματος
ή ερωτικής πρόσκλησης.

Δεύτερος τρόπος είναι τα λόγια που απευθύνεις,
όταν συναντάς κάποιον.
Η διάρκεια, η ένταση, η χροιά της φωνής
και η ποιότητα των λέξεων, εξαρτώνται από την εντύπωση
που αφήνει η στιγμιαία συνάντηση των χεριών.

Ένας τρίτος τρόπος, που είναι τόσο πολύπλοκος ώστε χρειάζεται 
να τον αποκωδικοποιήσεις, είναι η πράξη.
(πάντα με συγκινεί μια κίνηση ευγένειας
ή απροσποίητης καλοσύνης ενός άγνωστου).

Υπάρχει κι ένας ακόμα τρόπος.
Να συστηθείς αποτυπώνοντας τα συναισθήματά σου στο χαρτί.
Αυτός είναι ο τρόπος της γραφής.

  

Το ποίημα είναι η αισθαντική παλάμη που απλώνει ο δημιουργός
προς τον αναγνώστη.
Είναι τυχερός, όταν ο απέναντι άγνωστος κατέχει την τέχνη
μιας βαθιάς, δημιουργικής ανάγνωσης.
Δηλαδή, αναγνωρίζει, κατανοεί και στο τέλος επεξεργάζεται.

Επειδή η ποίηση πολλές φορές δρα συνειρμικά και υπαινίσσεται,
τα μηνύματα που μεταφέρει είναι κωδικοποιημένα.
Έτσι η ανάγνωση μετατρέπεται σε πολύπλοκη διαδικασία.
Παροτρύνει τον θεατή να εγκαταλείψει
τη βολική θέση του ακροατηρίου
και να εισβάλει στη σκηνή του δράματος.

Τα ποιήματα είναι εικόνες του παρελθόντος 
που ο χρόνος βύθισε σε κώμα 
και η επιτυχία της ανάνηψης σε μια σύντομη πραγματικότητα, 
εξαρτάται από τη δική μας επίμονη φροντίδα.

Να λοιπόν, πώς αναβιώνουν οι λέξεις και αναβλύζουν νοήματα
μέσα από τις επίπονες ασκήσεις συναισθήματος.

[71][70]



[72] [73]

ΩΘΗΣΗ  ΑΙΩΝΙΟΤΗΤΑΣ

Είναι η ποίηση μετρήσιμο μέγεθος;
Υπόκειται σε κανόνες ποιοτικούς και ποσοτικούς;
Τα όριά της είναι σταθερώς καθορισμένα
ή ελαστικά που ο καθένας τεντώνει κατά το δοκούν
επικαλούμενος υποκειμενικούς παράγοντες;
Είναι η ποίηση μια σύλληψη εικόνας των αισθήσεών μας
που τη μνήμη της προσπαθούμε να εμφανίσουμε 
στο σκοτεινό θάλαμο του χρόνου
με τα χημικά των λέξεων που ο καθένας διαθέτει;
Η δημοκρατική σκέψη δεν απαγορεύει σε κανέναν τη γραφή.
Όταν κάποιος γράφει, αδέξια ή επιδέξια,
αν δεν είναι η γραφή του κατάθεση της ψυχής του,
τουλάχιστον είναι κατάθεση του συναισθήματός του.
Το πώς προσλαμβάνει κάποιος την ποίηση
το διδάσκει συνεχώς η φύση
με τα αρώματα και τα χρώματα των λουλουδιών της.
Είναι τόση μεγάλη ποικιλία που κανείς δεν μπορεί να ισχυρισθεί
ότι αδυνατεί να επιλέξει.
Δηλαδή, αν εμένα μου αρέσει το άρωμα της μανόλιας
και η άοσμη ωραιότητα της τουλίπας,
πρέπει να αφανίσω τα άλλα άνθη
και να στραφώ εχθρικά σε εκείνους
που έχουν διαφορετικές επιλογές;

 

Έτσι κάθε ποίημα έχει τη διαφορετική, δική του αύρα.
Περνάει από την οθόνη των ματιών μας
κι αν μας τυλίξει με το άρωμά του
παγώνουμε την εικόνα και το αποθαυμάζουμε,
διαφορετικά το αφήνουμε να προσπεράσει.
Δυστυχώς, στο κονκλάβιο της ανάδειξης
και προώθησης ποιημάτων
συνέρχονται άνθρωποι που περνούν ποιητική κλιμακτήριο.
Εν ζωή ορισμένοι δημιουργοί και οι ισχυροί συνεργοί τους
σπρώχνουν τα ποιήματά τους πάνω σε αναπηρικά αμαξίδια
και τα προβάλλουν ως αισθαντικούς δρομείς
που κόβουν πρώτα το νήμα της νίκης.
Ποιας νίκης;
Πρόσκαιρα αυτοστέφονται με τον κότινο της ματαιοδοξίας
και εξερχόμενοι στο σαθρό ποιητικό εξώστη τους
χαιρετούν το ανύπαρκτο πλήθος των αναγνωστών.

Έλα όμως, που έρχεται ο Χρόνος,
πάντα αργοπορημένος αλλά δίκαιος κριτής,
κι όταν μοιραία θα έχουμε όλοι γίνει αστρική σκόνη
και τα ποιήματά μας ορφανά θα εκλιπαρούν τον άνεμό του
για να τα ταξιδέψει, αυτός και μόνον αυτός
θα επιλέξει σε ποια θα δώσει ώθηση αιωνιότητας.

[73][72]



[74] [75]

ΑΡΡΩΣΤΙΑ  ΤΗΣ  ΕΠΙΚΟΙΝΩΝΙΑΣ

Η ποίηση είναι ανάγκη εξομολόγησης.

Όσο πιο ώριμα σύντομη, τόσο διάφανη σε κατανόηση.
Ο πρώτος πνευματικός δέκτης είναι το κενό των ημερών
που συγκατανεύει και ενθαρρύνει,
χωρίς όμως ποτέ να δίνει άφεση.

Κλείνεις τότε ερμητικά τις λέξεις σε φιάλη διάσωσης
και την πετάς προς άγνωστο παραλήπτη 
στο μανιασμένο πέλαγος του χρόνου.

Κάποτε, τα δάχτυλα της ανάγνωσης
υποδέχονται την απρόσμενη άφιξη
αγνοώντας την ταραχώδη διαδρομή.
Έτσι αρχίζει η αρρώστια της επικοινωνίας με τους άλλους.

Υ.Γ.
Το ποίημα είναι το ναυαγισμένο πλοίο,
που τελευταίοι αντί να ποντιστούμε μαζί του στη σιωπή,
το εγκαταλείψαμε.

ΛΕΞΕΙΣ

Ι
Οι λέξεις, ιδιαιτέρως στην ερωτική ποίηση,
πρέπει να δρουν συνειρμικά, να υπαινίσσονται.
Γνωρίζουμε ότι δεν υπάρχουν χυδαίες λέξεις·
μόνο ο τρόπος που οι άνθρωποι τις εκφέρουν
τις καθιστούν χυδαίες.
Όμως, όταν αποτυπώνεις στο χαρτί την ερωτική παρόξυνση,
επιβάλλεται να είσαι προσεκτικός.

Ο υπαινιγμός είναι πιο ερεθιστικός, είναι μια άσκηση συναισθήματος
που η λύση της πρέπει να μένει στη σκέψη μας, αφανέρωτη.
Ο συνειρμός υποδαυλίζει την πυρά της μνήμης.
Ενθαρρύνει την πορεία προς το ολοκαύτωμα των αισθήσεων.

Υπάρχουν λέξεις που επισύρουν δυσάρεστους συνειρμούς.
Και φυσικά, μια άστοχη λέξη μπορεί να σκοτώσει ένα ωραίο ποίημα.
Δια ζώσης φωνής ίσως την προσπερνάμε,
στο γραπτό όμως είναι αλλιώς.

Μια λέξη όταν εκφέρεται στους κοινούς ανθρώπους,
την συλλαμβάνει μόνο η ακοή. (Οι ποιητές εξαιρούνται;)
Όταν όμως αποτυπώνεται, υπάρχει και η όραση
που της επιφυλάσσει μια πιο δυσάρεστη υποδοχή. 

[75][74]



[76] [77]

    

Ι Ι
Η κατά συρροή χρησιμοποίηση στη γραφή χυδαίων λέξεων
ή εκφράσεων, μερικές φορές μπορεί να ερμηνευτεί
σαν μια μορφή επιδειξιομανίας του δημιουργού.
Τηρουμένων των αναλογιών έχει σχεδόν τις ίδιες αιτίες
και επιδιώξεις με τη σεξουαλική παρέκκλιση. 

Επιχειρείται μια κυριαρχία στον ανυποψίαστο αναγνώστη
με την εύκολη παράθεση τέτοιων λέξεων
που δείχνει -τουλάχιστον- έλλειψη εφευρετικότητας.  

Ο αναγνώστης περιέρχεται σε μιαν ιδιότυπη ομηρεία
και μέχρι να αποφασίσει
αν θα μείνει στο κείμενο ή θα τραπεί σε φυγή,
έχει υποστεί την ταπείνωση της αισθητικής του.

    

Ι Ι Ι
Το αναγνωστικό κοινό δεν είναι ούτε φίλη, ούτε σύζυγος,
ούτε ερωμένη, για να γράψει κάποιος και να μιλήσει απροκάλυπτα.
Με τις παραπάνω υπάρχει ιδιαίτερη σχέση και η αντίδρασή τους 
πιθανόν να είναι η αναμενόμενη των μέτρων του καθενός.
Τον αναγνώστη όμως, δεν τον ξέρεις και περισσότερο δεν τον βλέπεις,
για να διαπιστώσεις αν συμφωνεί ή όχι.

Αυτές οι λέξεις, που βεβαίως είναι γνωστές σε όλους μας,
γίνονται αποδεκτές, όταν ειπωθούν στον κατάλληλο τόπο και χρόνο.
Κι αν σε ειδικές περιπτώσεις π.χ. στην ερωτική συνεύρεση,
αυτό εξάπτει και ερεθίζει, είσαι σίγουρος μόνο για τον εαυτό σου.
Καμιά λέξη δεν είναι χυδαία, έχω όμως το δικαίωμα να επιλέξω
από εκείνες που δηλώνουν το ίδιο πράγμα,
αυτήν που έχει μουσικότητα.

Υ.Γ.
Οι λέξεις που είναι προθέσεις τελέσεως και όχι το αμετάκλητο
της πράξης, πολλές φορές είναι ένα εύρημα για την αποφυγή της.
Οι λέξεις αποκτούν μνήμη, όταν έπονται εξιστορώντας τις πράξεις.

[77][76]



[78] [79]

ΠΡΟΣ  ΠΑΝΤΑ  ΑΠΟΔΕΚΤΗ   Εμού  μη  εξαιρουμένου

Είναι πνευματική ασθένεια η Αλαζονεία.

Δυστυχώς, στο δικό μας καθρέφτη δεν παρουσιάζει
κανένα παραμορφωτικό σύμπτωμα.
Μόνο στα μάτια των άλλων είναι ορατή η δυσμορφία.
Ιδιαιτέρως στους δημιουργούς, η ασθένεια έχει αποκτήσει
μορφή επιδημίας.
Το μικρόβιο το μεταδίδουν οι πλασματικές επιβραβεύσεις
για την ποιότητα και την αξία μιας συγκεκριμένης γραφής.

Οι Επηρμένοι δημιουργοί έχουν την πεποίθηση
ότι η πένα τους χαράζει 
λες και είναι από ανεκτίμητο διαμάντι
που θα ακτινοβολεί αιώνια.
Έτσι για να εισπράξουν άκοπη αναγνώριση,
δε δίνουν χρόνο ωρίμανσης στη γραφή τους.
Είναι θλιβερό να διαπιστώνεται πως δημιουργοί
οι όποιοι στο παρελθόν έχουν γράψει αξιόλογα,
τώρα, πάσχοντες από τη νόσο,
προσφέρουν μετριότατα γραπτά.

 

Αγνοούν ή στην καλύτερη περίπτωση εθελοτυφλούν ότι νοσούν, 
αποδεχόμενοι την απονομή ενός επαίνου που η αιτία του είναι 
είτε η κακώς εννοούμενη υποχρέωση,
είτε η απαίτηση της ανταπόδοσης.
Αν θέλει κάποιος να αποκτήσει ένα σίγουρο εχθρό, 
απλώς του αναφέρει ότι πάσχει από Έπαρση.
Ο υπερφίαλος είναι δύστροπος ασθενής.
Δεν πιστεύει κανέναν.
Όταν κάποιος του υποδείξει ότι το μοναδικό αντίδοτο
είναι η ταπεινότητα,
έχει την πεποίθηση ότι τον ζηλεύει ή τον φθονεί.
Ας γνωρίζουμε ότι η εκτίμηση που απευθύνεται στο πρόσωπό μας,
αξιολογείται από το ειδικό βάρος γνώσης και αίσθησης
που αντικειμενικά διαθέτει αυτός που την καταθέτει.
Όταν επιβραβεύεις κάτι που δεν αφήνει συγκλονιστική επίγευση 
στις αισθήσεις σου, απαξιώνεις τον ίδιο τον Λόγο
και δίνεις το δικαίωμα στους τρίτους παρατηρητές
με λύπη να το διαπιστώσουν.

Υ.Γ.
Η μόνη επιδίωξή του δημιουργού
από τη στιγμή που υπογράφει τον λόγο του
είναι να αποστείλει ένα βροντερό, πλην όμως ματαιόδοξο, «παρόν».
Δίνει ένα επιτήδειο στίγμα για να προσελκύσει και να παγιδεύσει.
Το λιγότερο που ζητάει απελπισμένα, είναι η επιβράβευση.

[79][78]



[80] [81]

ΑΥΘΑΙΡΕΤΟΣ  ΛΟΓΟΣ

Όσοι σήμερα χτίζουν τον αυθαίρετο λόγο τους 
με τα υλικά των δημοσίων σχέσεων,
σίγουρα στο μέλλον το δικαστήριο του χρόνου
θα αποφασίσει την άμεση κατεδάφισή του.

Όσοι σήμερα καταθέτουν με αλαζονεία 
στην τράπεζα της γραφής
προσδοκώντας υψηλό τόκο αναγνώρισης, 
αύριο θα χάσουν και το κεφάλαιό τους.

Όσους σωματοφύλακες κι αν προσλάβουν, 
χίλια μέτρα προστασίας κι αν πάρουν,
μέσα τους γνωρίζουν ότι ο χρόνος
ρυθμίζει αργά αλλά επιδέξια 
το ρολόι της απαξιωτικής έκρηξης.

ΤΕΧΝΗ

Η τέχνη αρχίζει από τη στιγμή που ο πρωτόγονος άνθρωπος
έδωσε σχήμα διαφορετικό σε μια πέτρα ή σε ένα ξύλο.
Ο αιώνιος ανυπέρβλητος τεχνίτης είναι η φύση.
Αυτή μας προσφέρει τις μαγικές εικόνες των τοπίων.
Είναι τόση η επιμονή της, που σμιλεύει ακόμα και τον βράχο 
με τον άνεμο.
Το βασικό συστατικό της τέχνης είναι το ταλέντο.
Αυτή η γενναιόδωρη δωρεά του χρόνου, που κανείς ακόμα 
δεν μπορεί να κατανοήσει την αιτία της.
Αυτός επιλέγει, προορίζει και παροτρύνει.
Επιδεξιότητα, που καλλιεργείται αναλόγως με τη θέληση
και τη δύναμη του καθενός.
Με το χάρισμα αυτό ο χρόνος επενδύει
σε συγκεκριμένους ανθρώπους.
Ο δημιουργός οφείλει να εξελίξει θετικά αυτή την προοπτική
διδασκόμενος από την ταπεινότητα της φύσης 
που δεν επαίρεται για τις εξαίσιες συνθέσεις της·
να παρακαλέσει το θεό Χρόνο να τον οπλίσει
με υπομονή και επιμονή.

Η γνήσια δημιουργία είναι μόχθος.
Η διαρκής αμφισβήτηση, η αμφιβολία,
η παντοτινή ευθύνη αποπεράτωσης του ημιτελούς.

Στην τέχνη είναι συμπτώματα μετριότητας,
η αλαζονεία της υπεροχής
και η βεβαιότητα της τελειότητας.

Η τέχνη με την άλωση της πραγματικότητας
χαρίζει σε όλους τα λάφυρα του καλλιεπούς διαφορετικού.

[81][80]



[82] [83]

ΒΙΒΛΙΑ

Τα βιβλία είναι τοπία εποχών μέσα στο χρόνο,
προσποιούμενα ακινησία.
Οι δημιουργοί τους έχουν υπάρξει σ’ αυτά πριν από εμάς.
Τοπία εποχών επί χάρτου που σου παρέχεται η δυνατότητα
να τα ξεφυλλίσεις και να προσπεράσεις μέρες,
μήνες, ακόμα και έτη.
Να βρεθείς ανάλογα με τη διάθεσή σου σε θάλασσες δακρύων
ή σε λειμώνες παράφορης χαράς.
Να γινόταν αυτό και στην πραγματική ζωή!
Από πού αρχίζει ο χρόνος του βιβλίου και πού τελειώνει,
είναι μέγα μυστήριο.
Οι σελίδες του, πεδιάδες σπαρμένες λεξόφυτα 
αναμένουν τους ποταμούς της ματιάς μας
για να τις διασχίσουν.
Το βιβλίο έχει κι αυτό σημεία του ορίζοντα.
Ο αναγνώστης είναι ο ανεμοδείκτης.
Αν ο άνεμος της ανάγνωσης που θα σηκωθεί
τον στρέψει και τον προσανατολίσει,
προς στον ερχόμενο συγκλονισμό των αισθήσεων,
αυτό εξαρτάται από τη μορφή της ποιότητας των λέξεων
και των νοημάτων.

Το βιβλίο είναι μια δωρεά στιγμών,
ένας μικρός χρόνος συναισθημάτων
που εκτυλίσσεται μέσα στα χέρια μας.

Η  ΠΟΙΗΣΗ  ΔΕΝ  ΕΙΝΑΙ  ΑΣΚΗΣΗ  ΕΠΙ  ΧΑΡΤΟΥ
ΕΙΝΑΙ  ΠΟΛΕΜΟΣ

Ο ποιητής,
-ιδιότητα που σου απονέμουν μόνο ο χρόνος και οι άλλοι- 
δεν είναι καμωμένος από όνειρο.
Απλός θηρευτής είναι, των εικόνων.
Κατέχει όμως την αυτοδίδακτη τέχνη της μετάφρασης
των στιγμών σε στίχους.
Είναι ο διάμεσος της εικόνας και των λέξεων
που είναι πρόθυμες να αποτυπωθούν.
Γιατί σ΄ εκείνον οι στίχοι υπαγορεύονται από τις εικόνες,
εν ζώντι ονείρω.

Αν δεν παλέψεις, αν δε ματώσεις, δε γράφεις.
Το ποίημα -από όπου και να το πιάσεις-
πρέπει να αιμορραγεί συναίσθημα.

[83][82]



[84] [85]

ΟΤΑΝ

Όταν ο Ποιητής δημιουργεί το ποίημα,
αποπειράται να μιμηθεί τον θεό.
Αυτός προστάζει τη γένεση,
αυτός εξουσιάζει και προδιαγράφει τη μοίρα των λέξεων.
«…τι δύναμη θα είχε ο Θεός χωρίς τους πιστούς του;» 
Έτσι λοιπόν, ο δημιουργός αυτάρεσκα επιζητά το έργο του
να λατρευτεί σε μια ιδιότυπη θρησκεία συναισθησιών.

Όποιος ισχυρίζεται ότι γράφει αποκλειστικά για τον εαυτό του, 
δεν είναι ειλικρινής.
Η εγωιστική ρίζα της γραφής είναι πολύ βαθιά 
και μόνον ο ίδιος μετά από μεγάλη προσπάθεια
μπορεί να την ξεριζώσει.

Ανιδιοτελής δημιουργός θα μπορούσε να είναι μόνον εκείνος
ο οποίος αποτυπώνει κι αποκρύβει το έργο του.
Δηλαδή, να παραμένει ανεπίσκεπτη η γραφή του.

Ο  ΘΡΗΝΟΣ  ΤΩΝ  ΜΕΛΛΟΘΑΝΑΤΩΝ

Αναγκαία η παιδοκτονία που με εντολή της φύσης
διαπράττουν τα δέντρα.
Τις περισσότερες φορές ο άνεμος γίνεται συναυτουργός.

Όταν τα αέρινα δάχτυλα 
χτυπούν με μανία τα πλήκτρα των φύλλων,
το θρόισμα δεν είναι πνοή, ούτε μουσική.

Είναι ο θρήνος των μελλοθάνατων.

Από όλες τις εξόδιες ακολουθίες της φύσης
η πιο θεαματική είναι αυτή των φύλλων.

[85][84]



[86] [87]

ΤΟΥ  ΔΡΟΜΟΥ

Είναι πρωί, περπατάς στο δρόμο 
με τις αισθήσεις σου ακόμα αγουροξυπνημένες.
Ξαφνικά, σε ένα κατάστημα απέναντί σου,
το εύκαμπτο σώμα μιας πωλήτριας που καθαρίζει 
τα τζάμια μιας προθήκης λυγίζει σαν τόξο 
και χωρίς να το γνωρίζει εκτοξεύει κατά πάνω σου
τα βέλη της επιθυμίας.
Τί μπορείς να κάνεις;
Παγώνοντας τις αισθήσεις σου να ρίξεις μια κλεφτή ματιά
και βιαστικά να αποχωρήσεις;
Να σταθείς έκθαμβος και να υποκύψεις
στο άδολο της παρατήρησης
αδιαφορώντας για όλες τις άλλες παραστάσεις της ζωής γύρω σου;
Ή κάτι περισσότερο, να απευθυνθείς σε αυτήν την πρωινή
θηλυκή ευεργεσία
και αγνά να καταθέσεις τις ευχαριστίες σου για τη δωρεά της;

Αισθήσεις που το χέρι τους δεν το κρατάει στοργικά η παρόρμηση,
είναι ευνουχισμένες.

ΕΧΑΝΑ  ΤΗΝ  ΨΥΧΗ  ΜΟΥ

Ξέρω τι θα μου πείτε.
Το μυαλό του άλλου ερωτευόμαστε, εκεί γεννιούνται οι πόθοι 
και οι επιθυμίες, τα μοιραία πάθη.
Ότι το κορμί είναι μια γέφυρα που πρέπει να τη διασχίσεις
για να φτάσεις εκεί.
Συμφωνώ σε όλα αυτά.
Το μυαλό, αυτός ο άπειρος μηχανισμός που παράγει ζωή.
Θα σας μιλήσω για την Β. που δε γνώριζε καθόλου από ποίηση.
Το ηλιοβασίλεμα την άφηνε αδιάφορη. 
Μισούσε το ροκ και άκουγε μόνο βαριά λαϊκά. 
Όταν όμως άφηνε με πάταγο το τελευταίο της ρούχο
να σφαδάζει πάνω στο πάτωμα.
-μέσα σε μια αιμορραγία όρασης-

Εγώ έχανα την ψυχή μου…

[87][86]



[88] [89]

ΤΟ  ΟΝΕΙΡΟ  ΕΙΝΑΙ  ΑΝΑΡΧΟ

Το όνειρο είναι άναρχο.
Πολλές φορές, η αήθης έκφραση της επιθυμίας.
Κανείς δε θα σε καταγγείλει για τις πράξεις του ονείρου·
γι΄ αυτό πάντα θα μένεις ατιμώρητος.
Εξαίσιος συνεργός του εγκλήματος ο εαυτός μας
που τηρεί υπό εχεμύθεια το κρυφό πάθος μας.

ΤΑ  ΠΙΟ  ΩΡΑΙΑ  ΤΑΞΙΔΙΑ

Τα πιο ωραία ταξίδια
είναι αυτά που δεν έχουν συγκεκριμένο προορισμό.
Εκείνα που με τον πλούτο της απόγνωσης
ταξιδεύεις χωρίς σκέψη επιστροφής. 

[89][88]



[90] [91]

ΠΕΡΙΕΧΟΜΕΝΑ



[92] [93]

Όπως στέλνεις  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 9
Χορός ΙΙ  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 10
Χωρίς μια λέξη συνάντησης  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 11
Λαχτάρα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 12
Το άλικο της απουσίας  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .13
Τέλος εποχών  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 14
Βράδυ φθινοπώρου  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 16
Αμφίσημη του θαύματος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 17
Φθινοπωρινή βροχή  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 18
Σεπτέμβριος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 19
Σκοτεινό  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .20
Τελευταίες μέρες της άνοιξης  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .22
Ανερμήνευτη  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .23
Ανοιξιάτικη πρόσκληση  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 24
Η απουσία είναι ασθένεια  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .25
Ύστερες σκέψεις απουσίας  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .26
Σκέψη και πράξη  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .27
Αληθινή αγάπη - Γνήσιο βαθύ μίσος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .28
Λυγίζω από νοσταλγία  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .29
Άτιτλα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .30
Άνεμος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 33
Καραβόσκυλα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .34
Φτερούγες  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .35
Η φύση είναι ένας ωκεανός μνήμης  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .36
Λυσίπονο αντίδοτο αφής  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .37
Χρόνος και εποχές .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .38
Η μοναδική εποχή των τετελεσμένων  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .39
Μεταπράτης χρόνος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 40
Τοκογλύφος χρόνος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 41
Πόνος και χρόνος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 42

[93]



[94] [95]

Επιτήδειος θεός  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .43
Στιγμές έρωτα στο χρόνο  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 44
Η αλήθεια  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 45
Ψέμα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 46
Μονόπρακτο  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .50
Τυχαίο  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .52
Διαδρομές σκιρτημάτων .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .53
Ελκυστική παγίδα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 54
Σιωπή  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .55
Αυστηρά ιδιωτική υπόθεση  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .56
Ένοχη ανάμνηση  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .57
Σοφίτα εξοχικού  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .58
Μάτια και βλέμμα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .59
Η ανάμνηση δεν σκοτώνει ακαριαία  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 60
Χάδι στα μαλλιά  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 61
Χέρια  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .62
Ο θαυμασμός δεν είναι προνόμιο  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .63
Παρατήρηση  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 64
Βίωμα  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 66
Ασκήσεις συναισθήματος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 68
Ώθηση αιωνιότητας .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .70
Αρρώστια της επικοινωνίας  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .72
Λέξεις  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .73
Προς πάντα αποδέκτη  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .76
Αυθαίρετος λόγος  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .78
Τέχνη  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .79
Βιβλία  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 80
Η ποίηση δεν είναι άσκηση επί χάρτου. Είναι πόλεμος .. . . . . . . . . . . . . . . . . . . . . 81
Όταν  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .82
Ο θρήνος των μελλοθανάτων  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .83

Του δρόμου  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 84
Έχανα την ψυχή μου  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .85
Το όνειρο είναι άναρχο  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 86
Τα πιο ωραία ταξίδια  . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .87

[95][94]



[96] [97]

ΤΟ ΒΙΒΛΙΟ ΤΟΥ ΓΙΑΝΝΗ ΤΟΛΙΑ
«ΑΣΚΗΣΕΙΣ ΣΥΝΑΙΣΘΗΜΑΤΟΣ»

ΤΥΠΩΘΗΚΕ ΤΟΝ ΝΟΕΜΒΡΙΟ ΤΟΥ 2013
ΣΤΗΝ ΠΑΤΡΑ

ΓΙΑ ΛΟΓΑΡΙΑΣΜΟ ΤΟΥ ΣΥΓΓΡΑΦΕΑ

Φιλολογική επιμέλεια: Μίνα Πετροπούλου



[98] [99]



[100]

Ο κάθε αναγνώστης αναλόγως με τα βιώματα, τη γνώση,
και το βαθμό ευαισθησίας του συναισθηματικού του δέκτη
προσλαμβάνει διαφορετικά τα νοήματα της γραφής.

Η ανάγνωση, όσο κι αν μερικοί πιστεύουν το αντίθετο,
είναι μια πολύπλοκη διαδικασία
που απαιτεί καλή διάθεση και το δικό της χρόνο.

Βασικό συστατικό επιτυχίας 
μιας βαθιάς, δημιουργικής ανάγνωσης
είναι η συνεχής προσπάθεια της εξιχνίασης.

Πάντα υπάρχει ένα ηθελημένο ίχνος 
που ο δημιουργός
επιτήδεια αφήνει μέσα στο κείμενο.

Μια λέξη καταδότης που αποκαλύπτει το κίνητρο.

ISBN  978-960-93-5458-5


