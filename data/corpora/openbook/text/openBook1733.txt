









































	 ΓΕΝΙΚΟ ΕΠΙΤΕΛΕΙΟ ΕΘΝΙΚΗΣ ΑΜΥΝΑΣ
 ΔΙΕΥΘΥΝΣΗ ΥΓΕΙΟΝΟΜΙΚΗΣ ΥΠΟΣΤΗΡΙΞΗΣ

ΕΓΧΕΙΡΙΔΙΟ

ΕΠΙ ΘΕΜΑΤΩΝ ΨΥΧΟΚΟΙΝΩΝΙΚΗΣ

ΜΕΡΙΜΝΑΣ ΠΡΟΣΩΠΙΚΟΥ

	 ΑΘΗΝΑ, ΟΚΤΩΒΡΙΟΣ 2008
 ΤΥΠΟΓΡΑΦΕΙΟ ΕΛΛΗΝΙΚΟΥ ΣΤΡΑΤΟΥ





 ΓΕΝ. ΕΠΙΤΕΛΕΙΟ ΕΘΝΙΚΗΣ ΑΜΥΝΑΣ
 ΔΝΣΗ ΥΓΕΙΟΝΟΜΙΚΗΣ ΥΠΟΣΤΗΡΙΞΗΣ
 ΤΜ. ΕΘΝ. ΥΓΕΙΟΝ. ΥΠΟΔ. & ΕΚΠ.
 Τηλέφ. 210-6574134
 Φ. 700/62/182886
 Σ.352
 Αθήνα, 2 Οκτ. 2008

ΑΠΟΦΑΣΗ

«Έγκριση Εγχειριδίου Επί Θεμάτων Ψυχοκοινωνικής Μέριμνας Προσωπικού»

Έχοντας υπόψη:

 α. Το άρθρο 12 παρ. 5 του Ν. 2292/95 «Οργάνωση και Λειτουργία Υπουργείου 
Εθνικής Άμυνας, διοίκηση και έλεγχος των Ένόπλων Δυνάμεων και άλλες διατάξεις» 
(ΦΕΚ 35/15-2-1995, τ.Α΄).

 β. Την υπ’ αριθμ. Φ. 071/3/157649/Σ.4003/27 Ιουν. 2003, Απόφαση Α/ΓΕΕΘΑ, 
«Κύρωση Κανονισμού Οργάνωσης και Λειτουργίας ΓΕΕΘΑ».

 γ. Την υπ’ αριθμ. Φ.010/9/163897/Σ.1258/12 Μαρ. 2002, Απόφαση ΥΕΘΑ 
«Μεταβίβαση Αρμοδιοτήτων Υπουργού Εθνικής Άμυνας στους Αρχηγούς ΓΕΕΘΑ, ΓΕΣ, 
ΓΕΝ, ΓΕΑ».

ΑΠΟΦΑΣΙΖΟΥΜΕ

 1. Κυρώνουμε το εγχειρίδιο «Επί Θεμάτων Ψυχοκοινωνικής Μέριμνας Προσωπι-
κού» του Γενικού Επιτελείου Εθνικής Άμυνας (ΓΕΕΘΑ) και θέτουμε αυτό σε εφαρμογή 
από της υπογραφής του.

 2. Η δαπάνη εκτύπωσης και βιβλιοδέτησης θα βαρύνει το ΓΕΕΘΑ.

 3. Η ΔΥΥ/ΓΕΕΘΑ να μεριμνήσει για την ορθή εκτύπωση.

 4. Προτεραιότητα εκτύπωσης Επείγον.

 5. Η Κεντρική Γραμματεία ΓΕΕΘΑ να προβεί στη διανομή του σύμφωνα με τον 
πίνακα αποδεκτών

 6. Το Τυπογραφείο Ελληνικού Στρατού να προβεί στην εκτύπωση 2500 αντιτύπων 
διαστάσεων 21x28 εκ. με ερυθρό μπριστόλ χαρτί.

  Στρατηγός Δημήτριος Γράψας
 Ακριβές Αντίγραφο Αρχηγός/ ΓΕΕΘΑ 

 Πλοίαρχος (ΥΙ) Β. Μενούτης ΠΝ
 Τμηματάρχης/ ΔΥΥ/ ΙΙΙ 



- 2 -
ΚΕΦΑΛΑΙΑ

“Α” Στρες – Επιχειρησιακό Στρες – Στρες Μάχης
“Β” Βία
“Γ” Αυτοκτονία
“Δ” Ουσιοεξάρτηση
“Ε” 24ωρη Γραμμή Ψυχολογικής Υποστήριξης Ενόπλων Δυνάμεων
“ΣΤ” Βιβλιογραφία



ΠΙΝΑΚΑΣ ΑΠΟΔΕΚΤΩΝ ΕΓΧΕΙΡΙΔΙΟΥ

Α/Α ΑΠΟΔΕΚΤΕΣ ΑΡΙΘΜΟΣΑΝΤΙΤΥΠΩΝ ΠΑΡΑΤΗΡΗΣΕΙΣ

1 

2

3
	

4

					

ΓΕΕΘΑ

ΓΕΣ

ΓΕΝ

ΓΕΑ

97

1453

450

500

1. Εσωτερική διανομή σε 
Μονάδες του ΓΕΕΘΑ με μέρι-
μνα της Κεντρικής Γραμματεί-
ας

2. Για Διοικητές και Ιατρούς 
Μονάδων με μέριμνα  Γενι-
κών Γραμματειών.

ΣΥΝΟΛΟ 2500





ΠΙΝΑΚΑΣ
ΚΑΤΑΧΩΡΗΣΕΩΣ ΤΡΟΠΟΠΟΙΗΤΙΚΩΝ ΔΙΑΤΑΓΩΝ

A/A
Tροπο-
ποίησης

Αριθμός και
Ημερ/νια Δγης
Τροποποίησης

Ημερομηνία
Καταχώρησης
Τροποποίησης

Καταχώρησε την τροποποίηση

Βαθμός Ονοματεπώνυμο Μονογραφή

Οδηγίες:

 1. Οι μεταβολές στο παρόν εγχειρίδιο επιιφέρονται μόνο κατόπιν διαταγής του 
ΓΕΕΘΑ/ΔΥΥ.

 2. Δίπλα στη θέση κάθε μεταβολής και στο περιθώριο της σελίδας του κειμένου, 
αναγράφεται το κεφάλαιο Τ και ο α/α της τροποποίησης (π.χ. Τ1, Τ2, Τ3 κοκ).

 3. Στον παραπάνω πίνακα καταχωρείται κάθε σχετική διαταγή για να επιβεβαιωθεί 
η εγγραφή της τροποποίησης





ΠΙΝΑΚΑΣ ΠΕΡΙΕΧΟΜΕΝΩΝ

ΚΕΦΑΛΑΙΟ Α

ΣΤΡΕΣ- ΕΠΙΧΕΙΡΗΣΙΑΚΟ ΣΤΡΕΣ- ΣΤΡΕΣ ΜΑΧΗΣ

 1. Γενικά  Σελίδα 1
 2. Σωματικοί και ψυχικοί παράγοντες στρες  3
 3. Συμπεριφορά στρες μάχης   5
 4. Συμπτώματα   7
 5. Απόδοση – επιπτώσεις  9
 6. Μέτρηση του στρες  11
 7. Πρόληψη και κύριες αρχές της Ψυχιατρικής του Μετώπου  13
 8. Αντιμετώπιση του καθημερινού στρες  17
 9. Διαχείριση εργασιακού στρες  19
 10. Αντιμετώπιση επιχειρησιακού στρες  20
 11. Αντιμετώπιση του στρες μάχης  22
 12. Έκχυση – εκτόνωση (Defusing)  24
 13. Ανασκόπηση (Debriefing)  25
 14. Ασκήσεις χαλάρωσης – αυτογενής εκπαίδευση  28

ΚΕΦΑΛΑΙΟ Β

ΒΙΑ

 1. Γενικά Σελίδα 33
 2.	 Θυμός  34
 3.	 Επιθετικότητα  35
 4.	 Συνιστώσες βίας  36
 5.	 Βία και ψυχικές διαταραχές  38
 6.	 Βία και στρατιωτικό περιβάλλον  38
 7.	 Συνήθη προβλήματα σχέσεων και συμπεριφοράς εγκλείστων  40
 8.	 Οδηγίες για την πρόληψη πιθανών βιαιοτήτων  41
 9.	 Πρόληψη – αντιμετώπιση επερχομένων βιαιοτήτων  42

ΚΕΦΑΛΑΙΟ Γ

ΑΥΤΟΚΤΟΝΙΑ

 1. Γενικά  Σελίδα 45
 2.	 Η κατάσταση στις Ελληνικές Ένοπλες Δυνάμεις  45
 3.	 Θεωρητικές προσεγγίσεις αυτοκαταστροφικής συμπεριφοράς   46
 4.	 Ροπές και στόχοι αποπειρών – αυτοκτονίας  47
 5.	 Παράγοντες κινδύνου   49



 6.	 Συνοπτική αναφορά στοιχείων αυτοκτονικού  52
 7.	 Τα δέκα μηνύματα μεγάλου κινδύνου  53
 8.	 Εντοπισμός αυτοκτονικού  54
 9.	 Παράγοντες αύξησης κινδύνου στο στρατιωτικό περιβάλλον  55
 10.	 Παράγοντες μείωσης κινδύνου στο στρατιωτικό περιβάλλον  55
 11.	 Η Διοίκηση στην πρόληψη  55
 12.	 Οι συνάδελφοι στην πρόληψη  56
 13.	 Μύθοι  56
 14.	 Προσέγγιση αυτοκτονικού  60
 15.	 Τα δέκα συνηθέστερα λάθη παρέμβασης θεραπευτών  61
 16.	 Έννοιες, στάσεις και βιώματα προς αποφυγή  64
 17.	 Παραπομπή αυτοκτονικού  65
 18.	 Ενέργειες επί αρνητισμού  65
 19.	 Ενέργειες μετά την αυτοκτονία στη Μονάδα  66

ΚΕΦΑΛΑΙΟ Δ

ΟΥΣΙΟΕΞΑΡΤΗΣΗ

 1. Γενικά Σελίδα 67
 2.	 Αιτιολογία  68
 3.	 Κατηγορίες παρανόμων εθιστικών ουσιών  70
 4.	 Συμπτώματα και σημεία από κατάχρηση ψυχοτρόπων ουσιών  70
 5.	 Επικίνδυνες συνέπειες   76
 6.	 Πρόληψη  77
 7.	 Εντοπισμός  78
 8.	 Προσέγγιση υπόπτων ή πιθανών χρηστών   79
 9.	 Αντιμετώπιση χρηστών εξαρτησιογόνων ουσιών  80

ΚΕΦΑΛΑΙΟ Ε

24ΩΡΗ ΓΡΑΜΜΗ ΨΥΧΟΛΟΓΙΚΗΣ ΥΠΟΣΤΗΡΙΞΗΣ ΕΝΟΠΛΩΝ ΔΥΝΑΜΕΩΝ

 1. Γενικά Σελίδα 83
 2.	 Τηλεφωνική Γραμμή Ψυχολογικής Υποστήριξης  83
 3.	 Πολιτική διαχείρισης και προβολή της Γραμμής  84
 4.	 Ψυχολογική Κρίση  85
 5.	 Χαρακτηριστικά Κρίσης  86
 6.	 Παρέμβαση στην Κρίση  87
 7.	 Στάδια τηλεφωνικών κλήσεων  88
 8.	 Κλήσεις από «δύσκολα περιστατικά»  90
 9.	 Καθήκοντα του προσωπικού της Τηλεφωνικής Γραμμής  92



ΚΕΦΑΛΑΙΟ ΣΤ

ΒΙΒΛΙΟΓΡΑΦΙΑ

 1. Στρατιωτικές Διαταγές – Αναφορές Σελίδα 95
 2.	 Ιστοσελίδες  99





ΚΕΦΑΛΑΙΟ Α

ΣΤΡΕΣ- ΕΠΙΧΕΙΡΗΣΙΑΚΟ ΣΤΡΕΣ- ΣΤΡΕΣ ΜΑΧΗΣ

 1. ΓΕΝΙΚΑ
 α. Στρες: Ονομάζεται το σύνολο των συναισθημάτων και η εσωτερική διαδικα-
σία προετοιμασίας για την αντιμετώπιση ενός ή περισσοτέρων παραγόντων στρες, οι 
οποίοι απειλούν την ομοιοστασία του οργανισμού. Κατ’ αυτήν ενεργοποιούνται τα φυσι-
ολογικά ανακλαστικά ετοιμότητας του οργανισμού για την αντιμετώπιση της κατάστασης, 
είτε με την εμπλοκή του οργανισμού, είτε με την φυγή (fight or flight situation). 

Μολονότι το στρες περιλαμβάνει την διέγερση του νευρικού συστήματος 
και κάποτε προκαλεί καταστάσεις άγχους δεν είναι συνώνυμο με τις προαναφερθείσες 
ψυχοφυσιολογικές αντιδράσεις. Ευοδώνει μάλιστα σωματικές και ψυχικές διαδικασίες, 
οι οποίες σε αρκετές περιπτώσεις καταστέλλουν φαινόμενα, όπως η υπερδιέγερση του 
νευρικού συστήματος και το άγχος. 

Το στρες συνεπάγεται ανάλογες συναισθηματικές επενδύσεις καθώς και 
αντιληπτικές - γνωστικές διαδικασίες, που χρησιμοποιούνται για την εκτίμηση μιας κατά-
στασης ως ασταθούς και απειλητικής ή όχι. 
 β. Θετικό Στρες – Eustress: Ονομάζεται το στρες που είναι απαραίτητο για την 
υγεία και ισορροπία του καθενός απέναντι στους παράγοντες στρες και προϋποτίθεται 
για τη βελτίωση της ανθεκτικότητας του ατόμου, που επιτυγχάνεται με τη βαθμιαία μεγα-
λύτερη έκθεση στους παράγοντες αυτούς.

Αυτή η έκθεση σε σωματικούς παράγοντες οφείλει να είναι επαρκής για την 
βελτίωση ανακλαστικών του στρες. Παραδείγματα αποτελούν ο εγκλιματισμός στη ζέστη, 
η αύξηση της μυϊκής ισχύος και ιδιαίτερα η περίοδος προπαίδευσης των στρατιωτικών.

Το θετικό στρες αναφέρεται πέραν των σωματικών και σε ψυχικούς παράγο-
ντες στρες, γνωστικούς και συναισθηματικούς. Η κατάλληλη έκθεση σ’ αυτούς θεωρείται, 
επίσης, αναγκαία για την αύξηση ανθεκτικότητας απέναντί τους. Όπως και στους σωματι-
κούς έτσι και στους ψυχικούς ισχύει κατά βάση η διάζευξη «ή το χρησιμοποιείς το θετικό 
στρες ή το χάνεις» (use it or lose it). Στην τελευταία περίπτωση, ωστόσο, δεν χάνεται και 
η μνήμη της επιτυχούς προσαρμογής στο παρελθόν.

Το θετικό στρες έρχεται σε αντίθεση με το άγχος που προϋποθέτει την ασυνεί-
δητη ύπαρξη συγκρούσεων μεταξύ διαφόρων θετικών ψυχικών συνιστωσών ενός ατόμου, 
όπως η γνώση (ξέρει), η επιθυμία (θέλει), η δεοντολογία (πρέπει), η δυνατότητα (μπορεί) 
και η επιτελεστική ικανότητα (επιτυγχάνει). Το θετικό στρες χαρακτηρίζεται από την έλλειψη 
τέτοιων εσωτερικών συγκρούσεων, ενώ το αρνητικό στρες από την παρουσία τους.
 γ. Αρνητικό Στρες – Negative Stress: Ονομάζεται το αποτέλεσμα ψυχικών 
εσωτερικών συγκρούσεων, όπως ήδη έχει αναφερθεί. Εμφανίζεται σε περιπτώσεις 
υπερβολικής έκθεσης σε παράγοντες στρες, ως αρνητική, δυσλειτουργική κατάσταση 
που οδηγεί σε δυσπροσαρμογή αντί να διευκολύνει και να αυξήσει την ανθεκτικότητα σ’ 
αυτούς. Είναι δυνατόν να προκαλέσει ασθένειες και να φθάσει, με διάφορους τρόπους, 
ακόμα και στο θάνατο.

Για τους λόγους αυτούς οι ανεκπαίδευτοι, που δεν έχουν εγκλιματισθεί στο 
νέο περιβάλλον, δεν υφίστανται υπερβολική εκπαίδευση αλλά ακολουθούν ειδικό πρό-
γραμμα γι’ αυτήν. 



- 2 -
Οι πιθανές βλάβες κατά το αρνητικό στρες είναι πιθανόν να μην εμφανισθούν 

τη δεδομένη στιγμή αλλά αργότερα. Γι’ αυτό προτείνονται άμεσα προληπτικά μέτρα και 
εφόσον χρειασθεί και θεραπεία, για τη συγκράτηση ή ακόμα και μείωση της χρόνιας ανι-
κανότητας, που είναι σε εξέλιξη. 
 δ. Καταπόνηση – Distress: Ονομάζεται κατάσταση πέραν του αρνητικού στρες 
- άγχους, η οποία εμφανίζει και καταθλιπτικά ισοδύναμα, π.χ. ενοχές, θλίψη, αδυναμία, 
απελπισία. Πέραν των συναισθημάτων η καταπόνηση σχετίζεται με σκέψεις, αλληλεπι-
δράσεις, διάφορους τύπους συμπεριφοράς καθώς και το σωματικό ευ ζήν. 
Συνηθίζεται, συνεπώς, να συσχετίζεται και με σωματικές ασθένειες. Θεωρείται αναμε-
νόμενη και σ’ ένα βαθμό φυσιολογική, όπως, π.χ. συμβαίνει κατά την ανακοίνωση της 
διάγνωσης μιας σοβαρής νόσου και του προσδόκιμου επιβίωσης.
 ε. Αθροιστικό: Ονομάζεται κατάσταση του οργανισμού που δημιουργείται στα-
διακά εξ αιτίας του στρες μια παρατεταμένης χρονικής περιόδου και είναι πιθανόν να 
προκαλέσει σωματόμορφες παθήσεις και καταστάσεις επαγγελματικής εξουθένωσης ή 
σύνδρομο Burn out, με αντίστοιχο στο στρατιωτικό περιβάλλον το επιχειρησιακό στρες. 
 στ. Εργασιακό Στρες: Το στρες αυτό στο στρατιωτικό περιβάλλον είναι αυξημέ-
νο. Για τα μόνιμα στελέχη περίοδοι αυξημένου στρες θεωρούνται η κατάταξη στη Σχολή, 
η αποφοίτηση και τοποθέτηση σε Μονάδα, οι μεταθέσεις, οι προαγωγές, τα νέα καθήκο-
ντα, η αλλαγή διοικητή, οι επιθεωρήσεις και η αποστρατεία. Οι περισσότερες αυτοκτονίες 
μονίμων στελεχών σημειώνονται περί το 20ο έτος υπηρεσίας.

Αυξημένο στρες για το προσωπικό στρατευμένης θητείας παρατηρείται στα 
ακόλουθα:
 (1) κατάταξη - προπαίδευση
 (2) μεταθέσεις
 (3) έλευση στην μονάδα προσωπικού επόμενης κλάσης
 (4) μέσο της θητείας
 (5) τελευταία περίοδο πριν την απόλυση
 (6) επετείους σημαντικών απωλειών.
 ζ. Επιχειρησιακό Στρες: Ονομάζεται μορφή αθροιστικού στρες, που εμφανίζε-
ται σε επιχειρήσεις που δεν έχουν σχέση με μάχη και είναι διαφορετικές σε σχέση με τις 
συνηθισμένες για τις οποίες προετοιμάζονται οι στρατιωτικοί π.χ. σύνδρομα του Κόλπου 
και των Βαλκανίων. Για το λόγο αυτό πολλοί υποστηρίζουν την άποψη ότι μια στρατιω-
τική μονάδα δεν είναι εξίσου κατάλληλη για πολεμικές και ειρηνευτικές αποστολές και σε 
κάθε περίπτωση δεν πρέπει να ξεπερνιέται το ένα εξάμηνο σε αποστολές. 
 η. Στρες Μάχης: Ονομάζεται το πολύπλοκο και διαρκώς μεταβαλλόμενο απο-
τέλεσμα όλων των σωματικών και ψυχικών παραγόντων και των διαδικασιών στρες που 
υφίσταται και βιώνει ως φυσιολογική αντίδραση ο στρατιωτικός κατά την εκτέλεση απο-
στολών στο ακραία επικίνδυνο για τη ζωή του περιβάλλον της μάχης, σε ξηρά, θάλασσα 
ή αέρα. Είναι γνωστό από το παρελθόν με τις διαγνώσεις Νεύρωση Πολέμου, Νοσταλγία, 
Καρδιά του Στρατιώτη, Σύνδρομο Έκρηξης Οβίδας – Shell Shock, 

Θεωρείται συνέπεια των συγκρούσεων που ζει ο στρατιωτικός ανάμεσα 
στην ενστικτώδη επιθυμία του να επιζήσει και στη διάθεσή του να μην εγκαταλείψει τους 
συναδέλφους του και να φανεί κατώτερός τους. 



- 3 -
Αντίδραση στο Στρες Μάχης ονομάζεται η κάθε πιθανή αντίδραση κατά τη 

μάχη, η οποία είναι πιθανόν να επηρεάσει το μαχητή θετικά οδηγώντας τον σε πράξεις 
ηρωισμού ή αρνητικά οδηγώντας τον σε ανικανότητα. Ειδική περίπτωση είναι η Κόπωση 
Μάχης, που αναλύεται στο 5ο υποκεφάλαιο των Επιπτώσεων.

 2. ΣΩΜΑΤΙΚΟΙ ΚΑΙ ΨΥΧΙΚΟΙ ΠΑΡΑΓΟΝΤΕΣ ΣΤΡΕΣ
 α. Παράγοντες Στρες: Ονομάζονται τα οποιαδήποτε γεγονότα και καταστάσεις 
που προϋποθέτουν μη προκαθορισμένες αλλαγές της συμπεριφοράς κατά την προσαρ-
μογή. Μια τέτοια κατάσταση χαρακτηρίζεται συχνά ως ασυνήθιστη και είναι δυνατόν να 
εμπεριέχει συγκρούσεις μεταξύ των εσωτερικών κινήτρων ενός ατόμου. Προβάλλει δε ως 
μια πρόκληση καθώς και απειλή για την ευεξία και την αυτοεκτίμησή του. Οι παράγοντες 
στρες είναι θετικοί ή αρνητικοί. 

 β. Παράγοντες Στρες Μάχης: Ονομάζονται εκείνοι οι παράγοντες στρες που 
δραστηριοποιούνται κατά την πορεία των στρατιωτικών καθηκόντων. Άλλοτε συσχετί-
ζονται με στρατιωτικές επιχειρήσεις εναντίον του εχθρού και άλλοτε όχι. Στην τελευταία 
περίπτωση προέρχονται από ανώτερα στελέχη της μονάδας καθώς και από τις απαιτή-
σεις των αποστολών της συγκεκριμένης μονάδας.

 γ. Σωματικοί και Ψυχικοί Παράγοντες Στρες: Είναι συνήθης πρακτική να διαχω-
ρίζονται οι παράγοντες στρες σε σωματικούς και ψυχικούς, που αλληλεπιδρούν ή δρουν 
μεμονωμένα. Οι αντιδράσεις συνήθως προέρχονται και από τα δύο αυτά συστήματα 
παραγόντων.

Οι σωματικοί έχουν άμεσο αποτέλεσμα στο σώμα και αντιστοιχούν σε εξω-
τερικές περιβαλλοντικές καταστάσεις ή εσωτερικές σωματικές απαιτήσεις του ίδιου του 
οργανισμού. Οι ψυχικοί, αντίθετα, χαρακτηρίζονται από τη μετάδοση της πληροφορίας 
στον εγκέφαλο χωρίς άμεση επίδραση στο σώμα. Η πληροφορία αυτή συσχετίζεται τόσο 
με γνωστικές, όσο και συναισθηματικές λειτουργίες του εγκεφάλου. Ακολουθεί πίνακας 
των κυριοτέρων παραγόντων στρες.

Πίνακας Παραγόντων Στρες

ΣΩΜΑΤΙΚΟΙ ΠΑΡΑΓΟΝΤΕΣ ΨΥΧΙΚΟΙ ΠΑΡΑΓΟΝΤΕΣ

ΠΕΡΙΒΑΛΛΟΝΤΙΚΟΙ
Ζέστη, κρύο, υγρασία
Δονήσεις, θόρυβοι, εκρήξεις
Υποξία, δηλητήρια, χημικά 
Διοξείδιο άνθρακος, αιθάλη
Ιονίζουσα ραδιενέργεια
Μεταδιδόμενες νόσοι και παράγοντες
Μικρόβια, έντομα, ερπετά
Δερματικοί ερεθισμοί και διαβρώσεις
Σωματική εργασία
Έντονος φωτισμός, σκοτάδι, ομίχλη
Εδαφικές δυσχέρειες

ΓΝΩΣΤΙΚΟΙ
Υπερβολική ή ανεπαρκής πληροφόρηση
Πρωτόγνωρη κατάσταση
Αισθητηριακή υπερφόρτωση ή στέρηση
Αμφιθυμία, αβεβαιότητα
Απομόνωση
Πίεση χρόνου ή παρατεταμένη αναμονή
Έλλειψη ικανότητας πρόβλεψης
Κανόνες εμπλοκής, δύσκολη κρίση
Ομαδικά, οργανωτικά δυναμικά
Δύσκολες επιλογές ή έλλειψη επιλογών
Αναγνώριση της δυσλειτουργικότητας



- 4 -

ΠΑΘΟΦΥΣΙΟΛΟΓΙΚΟΙ 
Στέρηση ύπνου
Αφυδάτωση
Υποσιτισμός
Κακή υγιεινή
Μυϊκή και αεροβική κόπωση
Ελλειμματικό ανοσοποιητικό σύστημα
Εξαντλητική ή μηδαμινή χρήση των 
 μυών και άλλων συστημάτων
Ασθένειες
Τραυματισμοί

ΣΥΝΑΙΣΘΗΜΑΤΙΚΟΙ
Απειλές που προκαλούν φόβο και άγχος
 (ασθένειας, πόνου, απωλειών, αποτυ-
 χίας προσωπικής ή της αποστολής) 
Απώλειες που προκαλούν θλίψη και
 στέρηση
Προσβολή, απογοήτευση, απειλή,
 απώλεια, ενοχή που προκαλούν
 άγχος και οργή
Ανία, αδράνεια
Αντιτιθέμενα κίνητρα και βιώματα
Απώλεια θρησκευτικής πίστης για χάρη
 θελγήτρων
Διαπροσωπικά συναισθήματα

 ε. Ορμονικοί παράγοντες: Στο πρώτο στάδιο του στρες τα επινεφρίδια εκκρί-
νουν αδρεναλίνη αρκετή μόνο για την προσέλκυση της προσοχής. Εφόσον ο στρεσογό-
νος παράγων επιμένει για δύο λεπτά, ο υποθάλαμος εκκρίνει την CRF και μέσω αυτής η 
υπόφυση την κορτικοτροπίνη, που επιδρά στα επινεφρίδια για την έκκριση γλυκοκορτι-
κοειδών και κυρίως της κορτιζόλης.

Επί περαιτέρω παρατάσεως, η κορτιζόλη μειώνει, τόσο τα επίπεδα ιντερ-
λευκίνης με αποτέλεσμα την αύξηση των πιθανοτήτων για λοιμώξεις και διάφορες άλλες 
ασθένειες, όσο και τη δραστικότητα του αιματεγκεφαλικού φραγμού με συνέπεια την 
είσοδο τοξινών στον εγκέφαλο. Η ενέργεια, αίμα και γλυκόζη, εκτρέπεται από τον εγκέ-
φαλο και ιδιαίτερα από τον ιππόκαμπο, εξ ου και οι δυσχέρειες ανάμνησης τραυματικών 
γεγονότων, προς χάριν εφοδιασμού των μεγάλων μυϊκών μαζών. Ο ιππόκαμπος ως 
πρωτεύων παράγων διέγερσης του Παρασυμπαθητικού δυσχεραίνεται στην αντιμετώπι-
ση της υπερδιέγερσης του Συμπαθητικού. Ανάλογη αρνητική επίδραση υφίσταται και το 
πεπτικό σύστημα.

Η κορτιζόλη επιφέρει υπερβολική αύξηση του ασβεστίου, που οδηγεί στην 
παραγωγή ελευθέρων ριζών καταστρεπτικών για τους νευρώνες. Ο ιππόκαμπος, ως 
ιδιαίτερα ευαίσθητος, είναι δυνατόν να σμικρυνθεί κατά τη μάζα του επί υπερβολικού και 
παρατεταμένου στρες σε ποσοστό 25%.

 στ. Προστατευτικοί Παράγοντες:
 (1) Υψηλού βαθμού συνοχή μονάδας
 (2) Ιστορικό σκληρής αλλά εντός των ορίων εκπαίδευσης 
 (3) Εκπαίδευση των διοικητών και του ιατρικού προσωπικού για αναγνώρι-
ση περιστατικών κόπωσης μάχης
 (4) Επίδειξη θάρρους, αυτοπεποίθησης, αφοσίωσης, φροντίδας από διοι-
κητές
 (5) Ενημέρωση της μονάδας από τους διοικητές ως προς τις προθέσεις 
τους και το αντικείμενο των επιχειρήσεων
 (6) Περιπτώσεις καταδίωξης του εχθρού από τη μονάδα



- 5 -
 (7) Περιοδική απομάκρυνση της μονάδας από το πεδίο των επιχειρήσεων
 (8) Έγκαιρη, ταχεία υποχώρηση

 στ. Παράγοντες Κινδύνου:
 (1) Ένταξη νέου προσωπικού –έλλειψη ενημέρωσης
	 (2) Οικιακές ανησυχίες
  (3)  Έλλειψη νερού
  (4)  Ιδιαίτερα αντίξοες καιρικές συνθήκες
  (5)  Μεγάλη συχνότητα αρρώστων
  (6)  Ισχυρή αντίθεση στις επιχειρήσεις στο εσωτερικό της χώρας
  (7)  Μικρή συνοχή και ελλιπής εκπαίδευση μονάδας
  (8)  Έλλειψη εμπιστοσύνης στους διοικητές
 (9)  Έλλειψη κινητικότητας επιχειρήσεων για μεγάλο χρονικό διάστημα 
 (10)  Συμμετοχή σε στρατιωτικές επιχειρήσεις για πρώτη φορά
 (11)  Ξαφνική προετοιμασία για επιχειρήσεις χωρίς επάρκεια χρόνου
 (12)  Ξαφνική είσοδος σε μάχη ιδιαίτερης έντασης 
 (13)  Διαρκής κλιμάκωση μάχης με αυξανόμενους ρυθμούς απωλειών
 (14)  Αυξανόμενη διάρκεια συνεχιζόμενων επιχειρήσεων
 (15)  Παρατεταμένη συνολική διάρκεια επιχειρήσεων
 (16)  Συνεχείς, ανεπιτυχείς επιθέσεις έναντι αμυνομένων σθεναρά
 (17)  Έλλειψη δυνατότητας αντίκρουσης κτυπημάτων 
 (18) Μεγάλες απώλειες από νάρκες και πυραύλους
 (19)  Ευπάθεια πολεμικών μονάδων σε αεροπορικές επιδρομές
 (20)  Βαριές απώλειες από πυρά φιλίων δυνάμεων
 (21) Υψηλός κίνδυνος πυρηνικής-βιοχημικής προσβολής
 (22) Επιχειρήσεις κατά το χρόνο διαπραγματεύσεων μεταξύ των εμπλεκόμε-
νων μερών, πριν την ολοκλήρωση των επιχειρήσεών τους.

 3. ΣΥΜΠΕΡΙΦΟΡΑ ΣΤΡΕΣ ΜΑΧΗΣ
 α. Τύποι Συμπεριφοράς: Η συμπεριφορά στρες συνίσταται σε ενέργειες που 
σχετίζονται με το στρες και οι οποίες είναι δυνατόν να γίνουν αντιληπτές από τους 
άλλους. Αποσκοπούν στην εξουδετέρωση ενός παράγοντα στρες, την φυγή απ’ αυτόν ή 
την προσαρμογή με αυτόν. Είναι, επίσης, πιθανόν να ανακλούν ή να ανακουφίζουν μια 
ένταση που προήλθε από εσωτερική διαδικασία στρες.

Ανάλογα με το αποτέλεσμα χαρακτηρίζονται ως ανεπιτυχείς, επιτυχείς ή 
χωρίς καμιά επίδραση στη γεμάτη στρες αυτή κατάσταση. Υπάρχει μάλιστα η πιθανότητα 
να επιδεινώσουν τον παράγοντα στρες ή να τον εξουδετερώσουν καθώς και να εμφανί-
σουν κάποιους άλλους νέους παράγοντες στρες. 



- 6 -
 β.  Αλληλοεπικάλυψη Εκδηλώσεων Συμπεριφοράς κατά το Στρες Μάχης: Το 
στρες μάχης χαρακτηρίζεται από ένα ευρύ φάσμα θετικών ή πρασαρμοσμένων και αρνη-
τικών ή δυσλειτουργικών καταστάσεων και εκδηλώσεων συμπεριφοράς.

Υφίσταται, επίσης, διαχωρισμός, μη ευδιάκριτος, των εκδηλώσεων 
συμπεριφοράς που προέρχονται από το στρες μάχης, σε θετικές, παραπτωματικές και 
οφειλόμενες σε κόπωση μάχης. Οι τρεις αυτές κατηγορίες είναι πιθανό να αλληλοεπικα-
λύπτονται. Στρατιώτες που παρουσιάζουν κόπωση μάχης μπορεί να εμφανίσουν παρα-
πτωματικές αντιδράσεις και το αντίστροφο. Ήρωες, που παραδειγματίζουν με τα κατορ-
θώματά τους, μπορεί να υποφέρουν από συμπτώματα κόπωσης μάχης ή να χρεωθούν 
ως απώλειές της πριν ή μετά τις ηρωικές τους πράξεις. Έξοχοι στρατιώτες μάχης είναι 
πιθανό να εκδηλώσουν παραπτωματική συμπεριφορά, σχετική με τους παράγοντες του 
στρες μάχης, πριν, κατά ή μετά την κατά τα άλλα υποδειγματική επιτέλεση του καθήκο-
ντός τους.

Πίνακας Καταστάσεων και Τύπων Συμπεριφοράς Στρες Μάχης- Επιχειρησιακού
ΠΡΟΣΑΡΜΟΓΗ ΔΥΣΛΕΙΤΟΥΡΓΙΑ
ΘΕΤΙΚΕΣ ΣΥΝΙΣΤΩΣΕΣ ΠΑΡΑΠΤΩΜΑΤΑ– ΠΟΙΝΕΣ ΚΟΠΩΣΗ ΜΑΧΗΣ
Συνοχή μονάδας
Αίσθημα υπερηφάνειας 
Πίστη στους συναδέλφους
Πίστη στους ηγέτες
Ταύτιση με τις παραδό-
σεις της μονάδας
Συναίσθηση ιδιαιτερότητας
Συναίσθηση αποστολής 
Συναίσθηση σκοπού 
Επίγνωση επιπτώσεων
Μεγάλη πίστη 
Ετοιμότητα, εγρήγορση 
Μεγάλη δύναμη, αντοχή 
σε θλίψη,κακουχία,τραύμα
Διενέργεια Έκχυσης-Εκτό-
νωσης και Ανασκόπησης
Ηρωικές πράξεις
θάρρος,
αυτοθυσία

Σκύλευση νεκρών εχθρού
Μη σύλληψη εχθρών
Φόνος αιχμαλώτων 
Φόνος αμάχων, ζώων
Βασανισμοί, ωμότητες
Λαφυραγωγία, λεηλασία, 
Βιασμοί, μοιχείες  
Αδιαφορία για νόσους, 
ασθένειες εξ αμελείας & 
τραυματισμούς
Φόνος ή απειλή εναντίον αρχηγών
Επιθέσεις κατά φιλίων
Φυγοπονία συνεχής
Προσποίηση πάσχοντος
Άρνηση για μάχη 
Φυγή χωρίς άδεια,
λιποταξία 
Αυτοτραυματισμός 
Κατάχρηση αλκοόλ & 
ναρκωτικών 
Αδελφοποίηση με εχθρό

Παράπονα σωματ. Στρες
Ατελής εκτέλεση έργου
Υπερεγρήγορση
Ευερεθιστότητα, φόβος,
θυμός, άγχος, οργή,
εκκεντρικές πράξεις
Τρόμος, φυγή πανικού 
Απώλεια εμπιστοσύνης παράλληλα 
με τα καθήκοντά τους στη τηλεφω-
νική γραμμή και στα πλαίσια αντι-
μετώπισης εκτάκτων καταστάσεων 
κρίσης (πχ ομαδικές απώλειες, 
στρατιωτικά ατυχήματα)
Πάγωμα, ακινησία σε μάχη
Αυταπάτες, παραισθήσεις
Απροσεξία, αμέλεια
Αυτοϋποτίμηση, ενοχές
Απώλεια ελπίδας, πίστης
Κατάθλιψη, αϋπνία
Απώλεια δεξιοτήτων
Γενικευμένη εξάντληση,
απάθεια, παράλυση 
Προβλήματα ομιλίας,ακοής
Προβλήματα όρασης, αφής 

ΜΕΤΑΤΡΑΥΜΑΤΙΚΗ ΔΙΑΤΑΡΑΧΗ ΣΤΡΕΣ

Παρεισφρητικές οδυνηρές αναμνήσεις, αναδρομές
Προβλήματα ύπνου, εφιάλτες
Ενοχές για πράγματα που έγιναν ή δεν έγιναν
Κοινωνική απομόνωση, απόσυρση, αποξένωση
Νευρασθενική συμπεριφορά, ξαφνικές αντιδράσεις, άγχος
Κατάχρηση αλκοόλ ή και ναρκωτικών, παραπτωματική συμπεριφορά



- 7 -
 δ. Στάδια Προσαρμογής: Η προσαρμογή σε μια απειλητική κατάσταση συνί-
σταται σε τρία στάδια, τα ακόλουθα: 
 (1)  το στάδιο του συναγερμού, που είναι συνήθως σύντομο, με ενεργοποι-
ημένη την αντίδραση «μάχης ή φυγής». Η απόδοση είναι πιθανό να επιδεινωθεί, εκτός 
εάν οι αντιδράσεις των στρατιωτών είναι απλές και ενστικτώδεις ή εξαιρετικά εκπαιδευ-
μένες.
 (2)  το στάδιο της αντίστασης, που επιτυγχάνεται όταν ο στρατιωτικός αντι-
μετωπίσει την απειλή αποτελεσματικά. Η υπερδιέγερση βρίσκεται σε λογικά επίπεδα και 
ο μαχητής αρχίζει να προσπαθεί δραστικά ή να ξεπεράσει την κατάσταση ή να διαφύγει 
από τον στρεσογόνο παράγοντα ή να προσαρμοστεί με αυτόν. Στο στάδιο αυτό η από-
δοση συνήθως αυξάνεται. 
 (3)  το στάδιο της εξάντλησης, που εμφανίζεται όταν το θύμα του στρες είναι 
αδύναμο να υπερβεί, να αποφύγει ή να ανεχθεί ένα σοβαρό παράγοντα στρες. Η απόδο-
ση εκφυλίζεται, χειροτερεύει ή και εκλείπει. Ο μαχητής ενδέχεται να εμφανίσει ασθένεια 
που σχετίζεται με το στρες ή να φτάσει ακόμα και στον θάνατο.

 4. ΣYMΠΤΩΜΑΤΑ	
Τα στρατιωτικά στελέχη ενδέχεται να βιώσουν στρες επιχειρήσεων ή μάχης σε 

καθαρά στρατιωτικές επιχειρήσεις καθώς και σε άλλες επικίνδυνες στρεσογόνες καταστά-
σεις. Κρίνεται απαραίτητο να γνωρίζουν όλοι, όπως και η Διοίκηση, τα σωματικά, ψυχικά 
και συμπεριφορικά σημεία και συμπτώματα καθώς και τις προειδοποιητικές ενδείξεις που 
απαιτούν ταχεία παρέμβαση και είναι οι ακόλουθες:

 α. Σωματικά 
 (1) Γενικά: Άλγη συχνά απροσδιόριστα, τρόμος, κόπωση, ατονία, λιποθυ-
μία, αϋπνία, απότομη αύξηση ή μείωση βάρους, κρυολογήματα, υποτροπή ασθενειών, 
προδιάθεση για αλλεργίες
 (2) Αναπνοή: δύσπνοια, ταχύπνοια 
 (3) Δέρμα: ωχρό, ερεθισμοί, υπερβολικός κρύος ιδρώτας, αιμωδίες
 (4) Έντερα: διάρροια ή δυσκοιλιότητα
 (5) Καρδιά: ταχυπαλμία, αίσθημα έντονων ή άτονων παλμών
 (6) Μύες: σπασμοί, φτερουγίσματα στο στήθος
 (7) Ουροδόχος Κύστη: συχνουρία
 (8) Οφθαλμοί: απόμακρη ματιά
 (9) Στοματική κοιλότητα: ξηροστομία, τριγμός οδόντων
 (10) Στομάχι: δυσπεψία, ναυτία, έμετος

 β. Ψυχικά 
 (1) Εμπιστοσύνη: μικρή προς εαυτό και μονάδα
 (2) Εγρήγορση: εύκολο ξάφνιασμα, υπερδραστηριότητα
 (3) Άγχος: φόβος, θυμός, διέγερση, έξαψη, ανησυχία
 (4) Σκέψη: ασάφειες, αίσθημα απειλής, καχυποψία, αναμονή κακών
 (5) Χιούμορ: κυνικό, απρόσφορο



- 8 -
 (6) Εργασία: αίσθημα δυσαρέσκειας
 (7) Ικανοποίηση ζωής: έλλειψη ενθουσιασμού, αίσθηση εξάντλησης
 (4) Παθητικότητα: παράπονα, βαρεμάρα, απώλεια κινήτρων
 (5) Ενοχή: αυτομομφή για λάθη ή συμβάντα
 (10) Θλίψη: δάκρυα για τραυματισμένους και θρήνος για νεκρούς
 (11) Αποξένωση: αίσθηση έλλειψης νοήματος σχέσεων
 (12) Κατάθλιψη
 (α) αίσθηση εγκατάλειψης από όλους
 (β) ελλιπής προσοχή, μειωμένη συγκέντρωση
 (γ) μειωμένη μνήμη
 (δ) προβληματικός ύπνος, εφιαλτικές αφυπνίσεις

 γ. Συμπεριφορικά
 (1) Νευρικότητα
 (2) Δυσχέρεια στην ομιλία με τρόμο στην φωνή
 (3) Αδυναμία χαλάρωσης
 (5) Αύξηση ωρών εργασίας στο σπίτι, έλλειψη χρόνου ανάπαυσης
 (6) Τάση για ατυχήματα, κακή οδήγηση
 (7) Τάση για ψέματα, αντικοινωνική συμπεριφορά
 (8) Κακή διαχείριση χρόνου
 (9) Αυξημένα ενδοοικογενειακά προβλήματα
 (10) Χαμηλή παραγωγικότητα
 (11) Απόσυρση από υποστηρικτικές σχέσεις
 (12) Μεγάλη μείωση ή αύξηση πρόσληψης τροφής
 (13) Μεγάλη μείωση ή αύξηση σεξουαλικής δραστηριότητας
 (14) Κατάχρηση αλκοόλ, υπερβολικό κάπνισμα
 (15) Ατημελησία

 δ. Προειδοποιητικές ενδείξεις που απαιτούν ταχεία παρέμβαση
Πολλά στελέχη, μολονότι εμφανίζουν τις ενδείξεις αυτές, συνεχίζουν τις 

στρατιωτικές τους δραστηριότητες και επιτελούν όλα τα απαραίτητα καθήκοντά τους. Οι 
ενδείξεις παριστούν αρχικά φυσιολογικές αντιδράσεις ως προς τον κίνδυνο της μάχης, 
την αβεβαιότητα και το περιβάλλον και μεταβάλλονται σε προειδοποιητικές, όταν συνεχί-
ζουν για μεγάλο χρονικό διάστημα ή και σε μεγάλο βαθμό, ή υπάρξει κάποια σημαντική 
αλλαγή στο τρόπο αντίδρασης του μαχητή. 
 (1) Έντονος αιφνιδιασμός σε κάθε ήχο και κίνηση
 (2) Υπερβολική νευρικότητα
 (3) Τρόμος ή συρρίκνωση
 (4) Απώλεια αίσθησης των άκρων του σώματος



- 9 -
	 (5) Μερική ή ολική απώλεια μυϊκής κίνησης
 (6) Εμφάνιση ή συμπεριφορά αποπροσανατολισμένου
 (7) Έλλειψη υγιεινής
 (8) Έκπτωση, απουσία ομιλίας ή λογόρροια
 (9) Μη ελεγχόμενες εκρήξεις θυμού
 (10) Απερίσκεπτες ενέργειες
 (11) Έντονες αλλαγές συναισθηματικής διάθεσης
 (12) Απόσυρση
 (13) Κατάθλιψη, απώλεια μνήμης, αϋπνία ή φόβος επελεύσεως ύπνου
 (14) Απάθεια
 (15) Μετατρεπτικές εκδηλώσεις
 (16) Κρίσεις πανικού
 (17) Μανιακές εκδηλώσεις

 5. ΑΠΟΔΟΣΗ - ΕΠΙΠΤΩΣΕΙΣ
 α. Απόδοση: Το στρες είναι εσωτερική διαδικασία, που υποβοηθεί τον μαχητή 
να λειτουργήσει καλύτερα, να παραμείνει ζωντανός και να αντιμετωπίσει επιτυχώς τους 
παράγοντες στρες. Παρόλα αυτά υπάρχει πάντα ένα δεδομένο εύρος της κινητοποίησης 
και του στρες για τον εκάστοτε στόχο και ποικίλει από αποστολή σε αποστολή.

Αποστολές, οι οποίες απαιτούν έντονη και μεγάλη μυϊκή δραστηριότητα, 
επιτυγχάνονται ευκολότερα με υψηλά επίπεδα διέγερσης του στρες, ενώ αποστολές, 
που απαιτούν υψηλή μυϊκή συνεργασία και καθαρό νου καθώς και ανασταλτικές ή σε 
υψηλής ετοιμότητας δράσεις, επιτυγχάνονται μόνο όταν το επίπεδο διέγερσης του στρες 
σταθεροποιείται σε ένα ικανοποιητικό επίπεδο. 

 β. Κόπωση Μάχης: παριστά αντίδραση στο στρες μάχης, κατά την οποία 
οι παράγοντες στρες κατακλύζουν τις ψυχικές άμυνες του μαχητή και τον καθιστούν 
προσωρινά ανίκανο να εκτελέσει τα καθήκοντά του. Είναι φυσιολογική αντίδραση κάτω 
από ασυνήθιστες καταστάσεις και δεν αποτελεί ψυχιατρική διάγνωση. Όταν, ωστόσο, ο 
μαχητής δεν έχει εξοικειωθεί με τα δικά του ανακλαστικά του στρες και τα θεωρεί ως επι-
κίνδυνα η μη αποτελεσματικά, τότε το ίδιο το στρες μεταβάλλεται σε παράγοντα στρες.
 (1) Σε περίπτωση υπερβολικά μικρής διέγερσης ο σκοπός επιτυγχάνεται 
δύσκολα, αν όχι καθόλου, επειδή εύκολα αποσπάται η προσοχή του μαχητή και προβαί-
νει σε λάθη και παραλήψεις. 
 (2) Αντιθέτως, όταν η διέγερση είναι υπερβολική ενδέχεται να επέλθει σύγ-
χυση, επικέντρωση σε ένα μόνο μέρος της αποστολής, δυσκολίες οπτικοκινητικού συντο-
νισμού και καθορισμού του κατάλληλου χρόνου ενέργειας καθώς και ακινητοποίηση ή 
κρίση πανικού λόγω αποπροσανατολισμού.
 (3) Η έλλειψη ύπνου προκαλεί διαφορετικού τύπου κόπωση, ή οποία είναι 
κυρίως διανοητική. Ο αποστερημένος ύπνου έχει δυσκολία να επικεντρωθεί στις διανο-
ητικές λειτουργίες, αν και ενδέχεται να μην έχει υποστεί μείωση η μυϊκή ή η αεροβική 



- 10 -
ικανότητά του για εκτέλεση κάποιου έργου. Εμφανίζεται συνήθως υποτονικός ή υπερκι-
νητικός και ευερέθιστος.

Από την άλλη πλευρά είναι ιδιαίτερα σημαντική η πληροφορία ότι διάρ-
κεια ύπνου μεγαλύτερη των δέκα (10) ωρών επιφέρει κατάσταση που ονομάζεται Μέθη 
Ύπνου και η οποία συνιστά αξιοσημείωτη δυσλειτουργία κάθε ανθρώπου. Έστω και αν 
ο μαχητής είναι πολύ άυπνος, ο ύπνος του οφείλει να είναι στα πλαίσια του δεκάωρου.
 (4) Το επίπεδο της κόπωσης εξαρτάται από τα ακόλουθα:
 (α) Ένταση στόχου
 (β) Δυσκολία επίτευξης στόχου
 (γ) Διάρκεια επίμονης προσπάθειας
 (δ) Ευεξία μαχητή
 (ε) Επίπεδο προετοιμασίας 

 γ. Διαταραχή Μετά (Ψυχο)Τραυματικό Στρες (ΜΤΔΣ): Τα μετατραυματικά 
συμπτώματα και σημεία του στρες αποτελούν φυσιολογικές αντιδράσεις, που δεν χαρα-
κτηρίζουν τον μαχητή ως απώλεια, ούτε ως ασθενή. Θεωρείται, δηλαδή, φυσιολογικό για 
τον επιζήσαντα από κάποια τρομακτική εμπειρία, να έχει επώδυνες αναμνήσεις, άγχος, 
ενοχές και εφιάλτες. Όταν, ωστόσο, η οδύνη από τις αναμνήσεις ακραίων παθολογικών 
και επώδυνων γεγονότων ή οι ενέργειες για την αποφυγή τους προκαλούν δυσλειτουρ-
γία, δηλαδή εμποδίζουν την επίτευξη των υπηρεσιακών ή προσωπικών στόχων, τότε 
γίνεται λόγος για ΜΤΔΣ.
 (1) Η Κόπωση Μάχης εμφανίζει κοινά σημεία με την ΜΤΔΣ, στην οποία 
μεταπίπτει μόνο μετά την ολοκλήρωση του τραυματικού γεγονότος ή εφόσον αντιμετωπί-
σθηκε με λανθασμένο τρόπο, π.χ. πρώιμη εκκένωση των απωλειών από κόπωση μάχης. 
Γι’ αυτό η διάγνωση αποφεύγεται, όταν ο στρατιώτης βρίσκεται, ή πρόκειται σύντομα να 
επιστρέψει, στην μάχη.
 (2) Οι παραπτωματικοί τύποι συμπεριφοράς, που συχνά ακολουθούνται 
από ΜΤΔΣ, εμφανίζονται συνήθως σε στρατιώτες που έχουν: 
 (α) πέσει θύματα παραπτωματικής συμπεριφοράς άλλων συναδέλ-
φων τους,
 (β) προβεί σε παραπτωματική συμπεριφορά υπό την επήρεια στρες 
και βασανίζονται από τύψεις αργότερα,
 (γ) εμφανίσει παθητικότητα ή απροθυμία για μάχη,
 (δ) υπάρξει μάρτυρες σοβαρής παραπτωματικής συμπεριφοράς 
άλλων συναδέλφων τους και των συνεπειών της,
 (ε) συμμετάσχει σε ομάδες διάσωσης ή παροχής ιατρικής βοήθειας.
 (3) Η ΜΤΔΣ εμφανίζεται σε στρατιώτες που δεν παρουσιάζουν δυσπρο-
σαρμοστική συμπεριφορά κατά την στιγμή που τραυματίζονται, ενώ αντιθέτως εμφα-
νίζουν θετική, ακόμα και ηρωική, συμπεριφορά εξαιτίας του στρες μάχης. Και οι πλέον 
ηρωικοί στρατιώτες ενδέχεται να νιώσουν καθυστερημένα θλίψη και ενοχές για το χαμό 
των συντρόφων τους και το θάνατο που προκάλεσαν στους εχθρούς.



- 11 -
 (4) Γενικά, οι οδυνηρές στρατιωτικές εμπειρίες δεν οδηγούν πάντοτε σε 
ΜΤΔΣ ή παραπτωματική συμπεριφορά, αλλά αντίθετα όταν γίνονται αποδεκτές αποβαί-
νουν ωφέλιμες.

 δ. Ψυχοσωματικές επιπτώσεις: Το στρες, που διαρκεί για μεγάλο χρονικό διά-
στημα, ενδέχεται να προκαλέσει οργανικές παθήσεις και ψυχικές διαταραχές. Ακραία 
εκδήλωση στρες συνοδευόμενη με απελπισία μπορεί να επιφέρει αστραπιαίο θάνατο, 
εξαιτίας της υπερδιέγερσης του συμπαθητικού νευρικού συστήματος, π.χ. καρδιακή προ-
σβολή, έμφραγμα. 
 (1) Ψυχιατρικές επιπλοκές: άγχος, δυσθυμία, κατάθλιψη, βραχείας διάρ-
κειας ψυχωτικά επεισόδια, σωματόμορφες διαταραχές (σωματοποίηση, υποχονδρίαση, 
Σύνδρομο Κόλπου, Σύνδρομο Βαλκανίων), ΜΤΔΣ, κατάχρηση αλκοόλ ή και τοξικών 
ουσιών
 (2) Δυσλειτουργική συμπεριφορά: διάλυση σχέσεων, κάπνισμα, κακή 
διατροφή, παχυσαρκία, κατάχρηση αλκοόλ, αγχολυτικών, τοξικών ουσιών, παραβατική 
συμπεριφορά, συγκρούσεις με συναδέλφους και τον τοπικό πληθυσμό
 (3) Σωματικά νοσήματα: πεπτικό έλκος, ημικρανία, καρκίνος, νοσήματα 
θυρεοειδούς, δερματοπάθειες, αγγειακά εγκεφαλικά επεισόδια, έμφραγμα μυοκαρδίου, 
εξασθένηση ανοσοποιητικού συστήματος, υποτροπή νόσων
 (4) Εργασιακό Στρες και Σύνδρομο Επαγγελματικής Εξουθένωσης
 (5)  Κακή ποιότητα ζωής
 (6)  Κοινωνικά προβλήματα

 6. ΜΕΤΡΗΣΗ ΤΟΥ ΣΤΡΕΣ
 α. Αξίζει να σημειωθεί ότι κατά το στρες το Συμπαθητικό Νευρικό Σύστημα 
κυριαρχεί επί του Παρασυμπαθητικού και δεν υποχωρεί ως προς αυτό, έως ότου υπάρ-
ξει κάποια λύση, π.χ. μάχη. Έτσι, παρότι οι αθλητές είναι ήδη γυμνασμένοι, υφίσταται 
πενταπλάσια πιθανότητα τραυματισμού όσων είναι σε έντονο στρες σε σχέση με εκεί-
νους που δεν είναι. 

 β. Είναι επί πολύ χρόνο γνωστή και αποδεκτή στον επιστημονικό χώρο η Κλί-
μακα Κοινωνικής Επαναπροσαρμογής (Social Readjustment Scale) Holmes – Rahe ή 
Πίνακας Προσφάτων Εμπειριών (Schedule of Recent Experience), ως κατωτέρω. Με την 
κλίμακα αυτή βαθμολογείται το στρες, το οποίο έπεται διαφόρων γεγονότων ζωής (social 
events) κατά τη διάρκεια ενός έτους και αξιολογείται προληπτικά η επικινδυνότητά του. 

Πίνακας Μέτρησης του Στρες
α/α ΓΕΓΟΝΟΤΑ ΖΩΗΣ

ΔΙΑΡΚΕΙΑΣ ΕΝΟΣ ΕΤΟΥΣ
ΒΑΘΜΟΛΟΓΙΑ ΣΥΧΝΟΤΗΤΑ ΑΠΟΤΕΛΕΣΜΑ

 1 Θάνατος συζύγου 100
 2 Διαζύγιο 73
 3 Συζυγικός χωρισμός 65
 4 Κράτηση σε φυλακή ή άλλο ίδρυμα 63
 5 Θάνατος στενού οικογενειακού μέλους 63
 6 Μεγάλο προσωπικό τραύμα ή ασθέ-

νεια
53



- 12 -
α/α ΓΕΓΟΝΟΤΑ ΖΩΗΣ

ΔΙΑΡΚΕΙΑΣ ΕΝΟΣ ΕΤΟΥΣ
ΒΑΘΜΟΛΟΓΙΑ ΣΥΧΝΟΤΗΤΑ ΑΠΟΤΕΛΕΣΜΑ

 7 Γάμος 50
 8 Απόλυση από την εργασία 47
 9 Συμφιλίωση με σύζυγο 45
10 Συνταξιοδότηση 45
11 Μεγάλη αλλαγή υγείας ή συμπεριφο-

ράς στην οικογένεια
44

12 Εγκυμοσύνη 40
13 Σεξουαλικές δυσκολίες 39
14 Νέο μέλος στην οικογένεια 39
15 Μεγάλη αναπροσαρμογή εργασίας 39
16 Μεγάλη αλλαγή οικονομικής κατάστα-

σης
38

17 Θάνατος στενού φίλου 37
18 Αλλαγή προς διαφορετική κατεύθυνση

εργασίας
36

19 Μεγάλη αλλαγή συχνότητας λογομαχι-
ών με σύζυγο

35

20 Υποθήκη ή δάνειο για μεγάλη αγορά 31
21 Κατάσχεση μετά υποθήκη ή δάνειο 30
22 Μεγάλη αλλαγή υπευθυνοτήτων εργα-

σίας
29

23 Αναχώρηση γιου ή κόρης από το σπίτι 29
24 Προβλήματα με συγγενείς εξ αγχιστεί-

ας
29

25 Εξαιρετική προσωπική επιτυχία 28
26 Έναρξη ή λήξη εργασίας συζύγου εκτός 

οικίας
26

27 Αρχή ή τέλος εκπαίδευσης 26
28 Μεγάλη αλλαγή συνθηκών διαβίωσης 25
29 Αναθεώρηση προσωπικών συνηθειών 24
30 Πολύ περισσότερα ή λιγότερα προβλή-

ματα με εργοδότη
23

31 Μεγάλη αλλαγή ωραρίου ή συνθηκών
εργασίας

20

32 Αλλαγή κατοικίας 20
33 Αλλαγή σχολείου 20
34 Μεγάλη αλλαγή τύπου ή ποσού ψυχα-

γωγίας
19

35 Μεγάλη αλλαγή θρησκευτικών εκδηλώ-
σεων

19

36 Μεγάλη αλλαγή κοινωνικών δραστηρι-
οτήτων

18

37 Δάνειο για σχετικά μικρές αγορές 17
38 Μεγάλη αλλαγή συνηθειών ύπνου 16
39 Μεγάλη αλλαγή συχνότητας οικογενεια-

κών συναντήσεων
15

40 Μεγάλη αλλαγή διατροφικών συνηθειών 15



- 13 -
α/α ΓΕΓΟΝΟΤΑ ΖΩΗΣ

ΔΙΑΡΚΕΙΑΣ ΕΝΟΣ ΕΤΟΥΣ
ΒΑΘΜΟΛΟΓΙΑ ΣΥΧΝΟΤΗΤΑ ΑΠΟΤΕΛΕΣΜΑ

41 Διακοπές 13
42 Μικρές παραβιάσεις του νόμου 11

                      Σ Υ Ν Ο Λ Ο
 δ. Αξιολόγηση του Στρες
 (1) 0 έως 49: καθαρή, ουσιαστικά χωρίς στρες ζωή
 (2) 50 έως 99: μέτριο στρες για τη σύγχρονη ζωή
 (3) 100 έως 149: στρες που απαιτεί προσοχή και λήψη μέτρων
 (4) 150 έως 199: περί το 30% ασθενούν στο εγγύς μέλλον
 (5) 200 έως 299: περί το 50% ασθενούν στο εγγύς μέλλον
 (6) 300 και άνω: σχεδόν το 80% ασθενούν στο εγγύς μέλλον.
 ε. Οδηγίες Πρόληψης: Ο ως άνω πίνακας χρησιμοποιείται για την πρόληψη 
ασθενειών, ψυχικών και σωματικών και τη διατήρηση της υγείας. Για τους λόγους αυτούς 
ακολουθούμε τα εξής:
 (1) Τοποθετούμε τον πίνακα σε μέρος που μπορεί να τον βλέπει εύκολα 
όλη η οικογένεια.
 (2) Υπολογίζουμε το μέγεθος των αλλαγών που έχουν επισυμβεί.
 (3) Αξιολογούμε την σημασία που έχει η κάθε αλλαγή και προσπαθούμε να 
γνωρίσουμε την πραγματική ταυτότητα των συναισθημάτων μας.
 (4) Προσπαθούμε να βρούμε τρόπους για την καλύτερη προσαρμογή στις 
αλλαγές.
 (5) Διαθέτουμε τον απαραίτητο χρόνο για τη λήψη αποφάσεων.
 (6) Προσπαθούμε να προβλέψουμε τις αλλαγές και να σχεδιάσουμε καλύτερα.
 (7) Αποδεχόμαστε τον εαυτό μας. Δεν βιαζόμαστε για την επιτυχία.
 (8) Αναγνωρίζουμε τις ικανότητές μας περισσότερο ως μέρος της καθημε-
ρινής ζωής και όχι μόνο ως παράγοντες επιτυχίας μεμονωμένων μελλοντικών στόχων.
 (9) Είμαστε συμπονετικοί και υπομονετικοί για χάρη του εαυτού μας. Δεν 
είναι ασύνηθες για τους ανθρώπους να συντρίβονται από το σύνολο των διαφόρων 
τύπων στρες. Χρειάζεται ένα χρονικό διάστημα για να τεθούν σε δράση στρατηγικές επι-
τυχούς αντιμετώπισης του πλεονάζοντος στρες.
 (10) Αποδεχόμαστε τι μπορούμε να ελέγξουμε και τι όχι και, όταν είναι δυνα-
τόν, κάνουμε τις επιλογές μας για τις αλλαγές.
 (11) Δοκιμάζουμε στην πράξη τη διαχείριση του στρες και τις τεχνικές χαλάρω-
σης και ενσωματώνουμε τις καλύτερες στο προσωπικό μας πρόγραμμα διαχείρισης στρες.

 7. ΠΡΟΛΗΨΗ ΚΑΙ ΚΥΡΙΕΣ ΑΡΧΕΣ ΤΗΣ ΨΥΧΙΑΤΡΙΚΗΣ ΤΟΥ ΜΕΤΩΠΟΥ
 α. Μεγιστοποίηση Πρόληψης Στρες Μάχης – Prevention Maximization: Τα 
αποτελεσματικά Προγράμματα Πρόληψης μειώνουν την εμφάνιση των Απωλειών Κόπω-
σης Μάχης στο 10% των περιπτώσεων.
 (1) Πρωτογενής Πρόληψη
 (α) Παροχή κατάλληλης συμβουλευτικής στους Διοικητικές πρώτης 
γραμμής, πριν, κατά τη διάρκεια και μετά το πέρας των επιχειρήσεων 



- 14 -
 (β) Αύξηση της αντοχής στο στρες με την εφαρμογή αποτελεσματικής 
ηγεσίας, την ενδυνάμωση της συνοχής και του ηθικού της μονάδας, την αποτελεσματι-
κή επικοινωνία, οριζόντια και κάθετη, του προσωπικού και την πραγματική εκπαίδευσή 
του
 (γ) Έλεγχος των στρεσογόνων παραγόντων που αυξάνουν την εμφά-
νιση των παραπάνω τύπων συμπεριφοράς. 
 (δ) Μείωση εμφάνισης των Δυσλειτουργικών Τύπων Συμπεριφοράς 
Στρες Μάχης
 (2) Δευτερογενής Πρόληψη: Μείωση στο ελάχιστο των εκδηλώσεων πρω-
τοεμφανιζόμενων Δυσλειτουργικών Τύπων Συμπεριφοράς Στρες Μάχης με υποβοήθηση 
των ηγετών και του στρατιωτικού στα ακόλουθα: 
 (α) Έγκαιρη αναγνώριση των πρώτων σημείων και συμπτωμάτων
 (β) Άμεσες εξατομικευμένες παρεμβάσεις από Διοίκηση ή και συνα-
δέλφους
 (γ) Πρόληψη περαιτέρω «διαρροής» των δυσλειτουργικών τύπων 
συμπεριφοράς με την χρήση του κλινικού διαχωρισμού και της θεραπείας για τον προσ-
διορισμό, εάν πρόκειται για αντίδραση στο στρες ή σοβαρή ψυχική διαταραχή.
 (δ) Επαναφορά των ανανηψάντων στρατιωτικών από την Κόπωση 
Μάχης
 (ε) Λήψη ενδεδειγμένων πειθαρχικών μέτρων για περιπτώσεις που 
απαιτούν εφαρμογή του Στρατιωτικού Ποινικού Κώδικα.
 (3) Τριτογενής Πρόληψη: Μείωση στο ελάχιστο των εκδηλώσεων μακρο-
χρόνιων Δυσλειτουργικών Τύπων Συμπεριφοράς Στρες Μάχης καθώς και της Διαταρα-
χής Μετά Ψυχοτραυματικό Στρες
 (α) Σχολαστική ιατρική και ψυχολογική αξιολόγηση, που ακολουθού-
νται από σταθεροποίηση και θεραπεία ή
 (β) από μετακίνηση στα μετόπισθεν και ενδεχομένως απαλλαγή από 
τα στρατιωτικά καθήκοντα

 β. Κύριες Αρχές: Με την εφαρμογή μέτρων, βάσει των έξι πρώτων αρχών που 
ακολουθούν, ποσοστό 65% - 85% θα επιστρέψει σε λίγες ημέρες έως 2 εβδομάδες και 
κατά κανόνα δεν θα εμφανίσει απώτερες συνέπειες (ΜΤΔΣ) μετά τη λήξη των εχθροπρα-
ξιών. Μόνο ένα 5% - 10% πιθανώς δεν θα επιστρέψει ποτέ.
 (1) Αμεσότητα –Immediacy: Η αντιμετώπιση των περιπτώσεων απωλειών 
μάχης πραγματοποιείται όσο το δυνατόν ταχύτερα.
 (2)  Εγγύτητα – Proximity: Η αντιμετώπιση των περιπτώσεων απωλειών 
μάχης πραγματοποιείται όσο το δυνατόν εγγύτερα στην μονάδα τους, για να παραμεί-
νουν σε στενή επαφή με τα μέλη της, που αποτελούν το ενδο-ομαδικό σύστημα επού-
λωσης τραυμάτων. Ο στρατιωτικός σε τέτοια περίπτωση υφίσταται ψυχική σύγκρουση, 
δηλαδή επιθυμεί την ασφάλεια και απομάκρυνση από το επικίνδυνο για αυτόν περιβάλ-
λον αλλά και δεν θέλει να αφήσει μόνους τους συντρόφους του. Εάν χάσει την επαφή 
με την μονάδα του, επικρατεί η παραπάνω επιθυμία του δεδομένου ότι αισθάνεται πως 
απέτυχε και οι σύντροφοί του τον έχουν ήδη απορρίψει ως μη χρήσιμο.



- 15 -
 (3) Προσδοκία – Expectancy: Η παροχή θετικής προσδοκίας για ανάρρω-
ση και επιστροφή στην μονάδα είναι κεφαλαιώδους σημασίας. Δίνονται εξηγήσεις στον 
μαχητή ότι εμφάνισε φυσιολογικές και προσωρινές αντιδράσεις καθώς και ότι αναμένεται 
να επανέλθει στην μονάδα του μετά την πάροδο κάποιων ωρών ή ημερών. Εάν μάλιστα 
φορέας της ενημέρωσης είναι ο άμεσος αρχηγός του, τότε τα αποτελέσματα είναι καλύτε-
ρα εξαιτίας των θετικών δεσμών φιλίας και συντροφικότητας που έχουν αναπτυχθεί στην 
μικρή ομάδα.

Τονίζεται ότι οι σύντροφοί του τον χρειάζονται, τον περιμένουν να γυρί-
σει πίσω και να έχει υψηλή απόδοση, γνωρίζοντας ότι οι στρατιωτικοί που ανάρρωσαν 
από στρες μάχης δεν εμφανίζουν μεγαλύτερο κίνδυνο υποτροπής σε σχέση με τον κίν-
δυνο που εμφανίζει κάποιος άπειρος σε στρατιωτικές επιχειρήσεις.
 (4) Απλότητα - Simplicity: Η χρήση απλών, σύντομων, συνοπτικών και άμε-
σων μεθόδων αποκαθιστά την οργανική ευεξία και αυτοπεποίθηση, μέσω π.χ. στήριξης, 
ενθάρρυνσης, αποδοχής, ενημέρωσης για τα συμπτώματα και εξασφάλισης μεγαλύτε-
ρης διάρκειας ύπνου, επαρκούς διατροφής, ενυδάτωσης και υγιεινής. Κάθε προσπάθεια 
επικεντρώνεται στην έμφαση της ταυτότητας του «στρατιώτη – μαχητή», στελέχους των 
ΕΔ και σ’ αυτό συντελεί η εμφάνισή του με καθαρή στολή και ατομικό εξοπλισμό.
 (5) Βραχύτητα –Brevity: Η αρχική φάση της ανάπαυσης δεν διαρκεί περισ-
σότερο από 3 - 4 ημέρες. Όσοι χρειάζονται περαιτέρω θεραπεία μετακινούνται στο 
αμέσως επόμενο επίπεδο παροχής υπηρεσιών, ενώ όσοι δεν χρειάζονται αναμένεται να 
επιστρέψουν τάχιστα στις μονάδες τους.
 (6) Κεντρικότητα – Centrality: Η μεταφορά των στρατιωτικού, για τον οποίο 
απαιτείται παροχή υπηρεσιών που δεν καλύπτεται από τη μονάδα του, πραγματοποιείται 
σε ιατρικές εγκαταστάσεις εγγύς της μονάδας αλλά με διαχωρισμό από τους οργανικούς 
– ιατρικούς ασθενείς. Κρίνεται ορθότερο να σταλεί σε χώρο εκτός του νοσοκομείου. 

Ο στρατιωτικός βρίσκεται σε συνεχή νοητική εγρήγορση σκεπτόμενος 
τον εαυτό του ως στρατιώτη – μαχητή και όχι ως κάποιο ασθενή ή άρρωστο πρόσωπο. 
Η κλίμακα ιεραρχίας και οι κανόνες στρατιωτικής συμπεριφοράς τηρούνται στο ακέραιο. 
Η Διοίκηση, σε συνεργασία με το ιατρικό προσωπικό ή και τον ιερέα, φροντίζουν για την 
ανάρρωσή του και για το πρόγραμμα ταχύτερης και πιο αποτελεσματικής επανένταξης 
στην μονάδα του. 
 (7) Αρχική Αξιολόγηση, Διαφορική Διάγνωση – Initial Assessment, 
Differential Diagnosis: Βραχεία ιατρική αξιολόγηση καθώς και αξιολόγηση ψυχικής υγεί-
ας με απώτερο σκοπό τον όσο το δυνατόν ταχύτερο διαχωρισμό των διαγνωσθέντων για 
Κόπωση Μάχης από τις υπόλοιπες διαγνωστικές κατηγορίες
 (8) Καθησυχασμός – Reassurance: Διαβεβαίωση του στρατιωτικού ότι τα 
συμπτώματα αποτελούν ενδείξεις Κόπωσης Μάχης, μιας δηλαδή προσωρινής κατάστα-
σης, που αποτελεί φυσιολογική αντίδραση του οργανισμού σε ακραίες - έντονες συνθή-
κες και όχι ασθένεια.
 (9) Ανάπαυση – Rest: Θεραπεία ενσυνείδητα απλή, λιτή και αυστηρή με 
σχετική ανάπαυση και απομάκρυνση από τον άμεσο κίνδυνο αλλά σε ατμόσφαιρα και 
περιβάλλον που παραμένουν κατά βάση στρατιωτικά.
 (10) Ανεφοδιασμός – Replenish: Αναπλήρωση των φυσιολογικών σωματι-
κών αναγκών π.χ. ύπνου, τροφής, καθαριότητας, ενυδάτωσης



- 16 -
 (11) Συγκράτηση – Retain: Διατήρηση, όσο το δυνατόν, εγγύτερα στην αρχι-
κή μονάδα
 (12) Αποκατάσταση – Restore: Επαναφορά σε ενεργό φάση μέσω καλής 
σωματικής κατάστασης, δομημένης ενασχόλησης με στρατιωτικές δραστηριότητες, 
αθλοπαιδιές και ψυχαγωγία καθώς και κινητοποίησης για την έκφραση των βιωμάτων
 (13) Διαφοροποίηση – Separation: Αποφυγή συσχετισμού με σοβαρά ασθε-
νείς που επιδεινώνει τα συμπτώματα, αρχή της συν-νοσηρότητας. Μόνο σε περίπτωση 
που έχει αρχίσει η διαδικασία αποχώρησης και επιστροφής στα καθήκοντα είναι επιτρε-
πτή η συνύπαρξη στον ίδιο χώρο με ασθενείς σε ανάρρωση.

 γ.  Λοιπές Αρχές Αντιμετώπισης
 (1) Αποφυγή χορήγησης ηρεμιστικών και αγχολυτικών φαρμάκων 
 (2) Εκκένωση και εισαγωγή σε νοσοκομείο 
 (3) Απείθαρχες περιπτώσεις 
 (4) Μη ανταπόκριση στην θεραπεία
 (5) Εισαγωγή σε νοσοκομείο
 (6) Επιστροφή μετά το πέρας επιχειρήσεων
 (7) Παραβατικοί τύποι συμπεριφοράς
 (8) Χρήση - κατάχρηση ουσιών
 (9) Διαφοροδιάγνωση Διαταραχής Μετά (Ψυχο)Τραυματικό Στρες 

 δ. Πρόληψη Αντιδράσεων Στρες Επιχειρήσεων ή Μάχης
 (1) Στις πολεμικές επιχειρήσεις, ενώ οι αντιδράσεις αυτές είναι αναπόφευ-
κτες, οι απώλειες όμως δεν είναι. Όπως είναι εύλογο, υψηλής εκπαίδευσης και συνεκτι-
κές μονάδες εμφανίζουν τις λιγότερες απώλειες στρες. 

Οι απώλειες αυτές αποκαθίστανται και η επιστροφή είναι γρήγορη στα 
καθήκοντα, εάν παρασχεθεί ανάπαυση κοντά στη μονάδα, καλή αντιμετώπιση και θερα-
πεία. Αυτό απαιτεί σχεδιασμό και συνεργασία. Η διοίκηση έχει τη βασική ευθύνη για την 
πρόληψη των απωλειών αυτών. 
 (2) Ενέργειες της Διοίκησης για την πρόληψη είναι οι ακόλουθες:
 (α) Οικοδόμηση συνοχής και υπερηφάνειας της μονάδας
 (β) Υποστήριξη προσωπικού για ήρεμο οικογενειακό και κοινωνικό 
περιβάλλον
 (γ) Παροχή φροντίδας για τη σωματική υγεία των στελεχών
 (δ) Εκτέλεση ασκήσεων, πραγματικών και επίπονων
 (ε) Οργάνωση εκπαίδευσης, οριζόντιας και κάθετης, σε τομείς κλειδιά
 (στ) Προγραμματισμός ύπνου
 (ζ) Σχεδιασμός προσωπικής υγιεινής
 (η) Επιβολή ατομικών μέτρων ασφάλειας υγείας



- 17 -
 8. ΑΝΤΙΜΕΤΩΠΙΣΗ ΤΟΥ ΚΑΘΗΜΕΡΙΝΟΥ ΣΤΡΕΣ
 α. Μαθαίνουμε:
 (1) Ενημερωνόμαστε γύρω από το στρες.
 (2) Αναγνωρίζουμε αυτό ως φυσιολογική αντίδραση.
 (3) Αναγνωρίζουμε τα δικά μας συμπτώματα στρες και δεν επιτρέπουμε να 
μας πανικοβάλλουν.

 β. Εστιάζουμε στις σωματικές μας ανάγκες:
 (1) Κοιμόμαστε επαρκώς, 7 έως 8 ώρες.
 (2) Φροντίζουμε τη διατροφή μας με κατανάλωση ζεστής τροφής, κατά 
προτίμηση μαζί με φίλους ή την οικογένειά μας.
 (3) Περιορίζουμε το κάπνισμα,τη χρήση αλκοόλ,καφεΐνης,φαρμάκων.
 (4) Αθλούμαστε, όχι εξαντλητικά, δύο φορές την εβδομάδα τουλάχιστον.
 (5) Επιτρέπουμε στον εαυτό μας να διασκεδάζει.
 (6) Χρησιμοποιούμε το σαββατοκύριακο για σύντομες εκδρομές.
 (7) Εξασφαλίζουμε ελεύθερο χρόνο για να χαλαρώνουμε.
 (8) Χρησιμοποιούμε το σεξ, το μασάζ και το ζεστό μπάνιο για τις αντιστρές 
ιδιότητές τους.

 γ. Διατηρούμε τις καθημερινές μας συνήθειες:
 (1) Διατηρούμε το δίκτυο φίλων, γνωστών και συναδέλφων.
 (2) Παίρνουμε μέρος σε ομαδικές και κοινωνικές δραστηριότητες.
 (3) Οργανώνουμε το χρόνο μας αποτελεσματικά.
 (4) Ιεραρχούμε τις υποχρεώσεις μας.

 δ. Επικοινωνούμε:
 (1) Συζητούμε με τους αγαπημένους μας γύρω από τα θέματα της καθημε-
ρινής ζωής.
 (2) Εκφράζουμε στους φίλους τις εμπειρίες μας καθώς και τις αντιδράσεις 
μας σε αυτές.
 (3) Εκφράζουμε ο ένας στον άλλον τα συναισθήματά μας.
 (4) Αντλούμε δύναμη από τις θρησκευτικές μας πεποιθήσεις.

 ε. Αποφεύγουμε:
 (1) Να θεωρούμε ότι πρέπει να είμαστε τέλειοι.
 (2) Να απογοητευόμαστε γιατί οι άλλοι δεν είναι όπως τους θέλουμε εμείς.
 (3) Να απογοητευόμαστε όταν οι καταστάσεις δεν έρχονται όπως επιθυμούμε.

 στ. Συμβουλευόμαστε έναν ειδικό σε θέματα ψυχικής υγείας:

 ζ. Προγραμματίζουμε:
 (1) Σωματική άσκηση
 (α) Αερόβιες ασκήσεις



- 18 -
 (β) Περπάτημα
 (γ) Τρέξιμο
 (δ) Ποδήλατο
 (ε) Κολύμβηση 3-5 φορές εβδομαδιαίως για 20΄- 30΄
 (2) Διατροφή
 (α) Μείωση καφεΐνης
 (β) Λιγότερες θερμίδες και ζάχαρη
 (γ) Μείωση λήψης αλκοόλ
 (δ) Αύξηση λήψης βιταμινών C και D
 (3) Διαχείριση χρόνου
 (α) Έγερση με τον χτύπο από το ξυπνητήρι
 (β) Μείωση χρόνου παρακολούθησης τηλεόρασης
 (γ) Διαβάθμιση των καθημερινών ασχολιών
 (δ) Ανάγνωση βιβλίου επί αναμονής
 (ε) Διεκδίκηση καθορισμού χρονικών πλαισίων
 (στ) Άρνηση στις απαιτήσεις άλλων για επέμβαση στον καθημερινό μας 
ρυθμό
 (ζ) Σχεδίαση σύντομων περιόδων ξεκούρασης 
 (η) Εκπροσώπησή μας από άλλους σε εκδηλώσεις μικρής σημασίας 
για μας
 (θ) Απόλαυση ελεύθερου χρόνου
 (4) Αλλαγή συμπεριφοράς
 (α) Πρακτικές ασκήσεις εκφόρτισης και ελέγχου θυμού
 (β) Αποφυγή συγκρούσεων για το παρελθόν
 (5) Αλλαγή περιβάλλοντος
 (α) Περιορισμός των παραγόντων στρες γύρω μας
 (β) Αποδοχή αδυναμιών αλλαγής εκ μέρους μας
 (6) Τεχνικές χαλάρωσης
 (α) Προοδευτική μυϊκή χαλάρωση
 (β) Ασκήσεις βαθιάς αναπνοής
 (γ) Ελεγχόμενη αναπαράσταση πνευματικών εικόνων
 (δ) Διαλογισμός
 (ε) Βιοανατροφοδότηση
 (7) Κοινωνικό δίκτυο
 (α) Ανάπτυξη κοινωνικών δικτύων με οικογένεια και φίλους



- 19 -
 9. ΔΙΑΧΕΙΡΙΣΗ ΕΡΓΑΣΙΑΚΟΥ ΣΤΡΕΣ

Η διαχείριση του εργασιακού στρες έχει φανεί αποτελεσματική ως προς την 
επίτευξη μέγιστης αίσθησης ελέγχου των εργασιακών συνθηκών. Ο έλεγχος αυτός με 
την σειρά του μειώνει δραστικά την ένταση των συμπτώματων ενοχής, ευερεθιστότητας, 
θλίψης, άγχους και χαμηλής αυτοεκτίμησης. Η διαχείριση του εργασιακού στρες επιδρά, 
επίσης, καταλυτικά στα ψυχοσωματικά συμπτώματα αϋπνίας, ελκών, πονοκεφάλων, 
διαταραχών διατροφής, στην συμπτωματολογία ανοσοποιητικού συστήματος και τέλος 
τυποποιείται σε οκτώ κατηγορίες, ως ακολούθως: 
 α. Ταυτοποίηση των συμπτωμάτων του εργασιακού στρες
 β. Ταυτοποίηση πηγών εργασιακού στρες
 (1) Έλλειψη ελέγχου
 (2) Κενό πληροφόρησης
 (3) Αίτιο και αποτέλεσμα
 (4) Συγκρούσεις
 (5) Παρεμπόδιση εξέλιξης
 (6) Αποξένωση
 (7) Υπερφόρτωση 
 (8) Αφαίρεση αρμοδιοτήτων
 (9) Περιβάλλον
 (10) Σύγκρουση Αξιών
 γ. Ταυτοποίηση τρόπων αντίδρασης σε συγκεκριμένους παράγοντες στρες
 δ. Καθορισμός στόχων για πιο αποτελεσματική αντιμετώπιση των εργασιακών 
παραγόντων στρες. Οι χρήσιμοι στόχοι είναι συνήθως:
 (1) Συγκεκριμένοι
 (2) Χειροπιαστοί
 (3) Επιτεύξιμοι σε κάποιο εύλογο χρονικό διάστημα
 (4) Συμβατοί με τους μακροχρόνιους στόχους
 (5) Καταγεγραμμένοι απλά σε μια φόρμα προσωπικού συμβολαίου
 (6) Επαναξιολογούμενοι κατά τακτά χρονικά διαστήματα 
 (7) Η επίτευξή τους φέρνει επιβράβευση
 ε. Συνήθεις αλλαγές είναι οι ακόλουθες:
 (1) Αλλαγή εξωτερικού παράγοντα π.χ. παραίτηση από την εργασία
 (2) Αλλαγή των αντιλήψεων – σκέψεων π.χ. αποφυγή συζήτησης στο σπίτι 
των πάσης φύσεως θεμάτων εργασίας εκτός αυτού
 (3) Σωματική αλλαγή π.χ. χαλάρωση, ύπνος, ασκήσεις, διατροφή
 στ. Κινητοποίηση εαυτού
 ζ. Αλλαγή των δυσλειτουργικών τρόπων σκέψης, όπως οι ακόλουθοι:
 (1) «Πρέπει να κάνω ένα συγκεκριμένο έργο τέλεια σε καθορισμένο χρόνο, 
ώστε ο προϊστάμενος να ευχαριστηθεί ή, αλλοιώς, κάτι άσχημο θα συμβεί». Η σκέψη 



- 20 -
αυτή προκαλεί άγχος. Αντιμετώπισή της: να γίνει ρεαλιστική εκτίμηση του τι ακριβώς θα 
συμβεί εάν το έργο δεν είναι έτοιμο στην ώρα του, δεν είναι άψογο ή ο προϊστάμενος δεν 
ευχαριστηθεί. Αυτό σημαίνει ότι εξετάζεται τι είχε συμβεί σε όλους κατά το παρελθόν σε 
αντίστοιχες καταστάσεις.
 (2)  «Είναι άδικο αυτό που μου κάνουν». Η σκέψη αυτή προκαλεί θυμό. 
Αντιμετώπισή της: δεν υπάρχει τίποτα το θετικό που μπορεί να επέλθει από την κατηγο-
ρία άλλων και τη θυματοποίηση του εαυτού, ως στερούμενου εναλλακτικών λύσεων και 
δύναμης επιλογής. 
 (3) «Νιώθω πια παγιδευμένος». Η σκέψη αυτή προκαλεί θλίψη. Αντιμετώ-
πισή της: δεν υπάρχει αδιέξοδο, παρά τις όποιες δύσκολες αποφάσεις. Αρκετά συχνά το 
μόνο που χρειάζεται είναι η περαιτέρω πληροφόρηση για εναλλακτικές ενέργειες. 

 η. Διαμάχη με άλλον. Προτείνεται η διαπραγμάτευση ως προς τα εξής:
 (1) Αναφορά προβλήματος
 (2) Βιώματα σχετικά με το πρόβλημα
 (3) Τρόπο επηρεασμού παραγωγικότητας και κινητοποίησης
 (4) Πρόταση λύσης με εκατέρωθεν νίκη

  θ. Ισορροπία του ρυθμού δραστηριοποίησης στην εργασία
 (1) Προσοχή στο φυσικό ρυθμό για καθορισμό του χρόνου μεγαλύτερης 
απόδοσης
 (2) Οργάνωση των δραστηριοτήτων της ημέρας με εναλλαγή των εύκολων 
με τις δύσκολες
 (3) Προγραμματισμός κάποιων απαραβίαστων περιόδων της ημέρας για 
ευχάριστες ασχολίες, που δεν απαιτούν μεγάλη παραγωγικότητα.
 (4) Χρησιμοποίηση των διαλειμμάτων με δραστηριότητες εναντίον του 
αρνητικού στρες π.χ. άσκηση χαλάρωσης
 (5) Κατάρτιση ευέλικτου προγράμματος με εκτέλεση αεροβικών ασκήσε-
ων, ασκήσεων χαλάρωσης κ.λ.π. κατά τη μεγάλη ανάπαυλα ή το μεγάλο διάλειμμα στο 
μέσον περίπου της ημέρας
 (6) Προγραμματισμός μικρών ολιγόλεπτων διαλειμμάτων κατά την διάρκεια 
της ημέρας για τη μείωση ή την πρόληψη συμπτωμάτων στρες
 (7) Επιλογή δραστηριοτήτων σχόλης και αργίας για την εξισορρόπηση των 
παραγόντων στρες της εργασίας
 (8) Προσεκτικός προγραμματισμός του χρόνου και του τύπου των διακο-
πών για τη μέγιστη επανάκτηση των δυνάμεων.

 10. ΑΝΤΙΜΕΤΩΠΙΣΗ ΕΠΙΧΕΙΡΗΣΙΑΚΟΥ ΣΤΡΕΣ
 α.  Οι απαιτούμενες βασικές γνώσεις γύρω από την αντιμετώπιση αυτή συνί-
στανται στα ακόλουθα:
 (1)  Όλο το προσωπικό οφείλει να αναγνωρίζει και να χειρίζεται το Επιχει-
ρησιακό Στρες. 



- 21 -
  (2)  Οι γενικές αρχές αντιμετώπισής του είναι ίδιες με αυτές της αντιμετώπι-
σης του Στρες Μάχης. 
 (3)  Η εξαντλητική εργασία πρέπει να αποφεύγεται και να ενθαρρύνεται η 
σωματική άσκηση. Η τήρηση ημερολογίου, ο ύπνος, το χιούμορ, η ελεγχόμενη κατανά-
λωση αλκοόλ, η καλή διατροφή και ενυδάτωση βοηθούν.
 (4) Η διάρκεια της αποστολής δεν θα πρέπει να υπερβαίνει τους 6 μήνες˙ 
είναι προτιμότερο το τετράμηνο. Στο προσωπικό πρέπει να χορηγούνται επιπλέον άδειες 
καθώς και η δυνατότητα συχνής επικοινωνίας με την οικογένεια π.χ. μέσω ταχυδρομείου, 
τηλεφώνου. 
 (5)  Ένα καλά οργανωμένο υποστηρικτικό δίκτυο οφείλει να στηρίζει την 
οικογένεια στη διάρκεια της αποστολής. 
 (6)  Απαιτείται προσεκτικός χειρισμός των ειδήσεων από τα ΜΜΕ.

 β. Οι ενέργειες των συναδέλφων και της διοίκησης οφείλουν να λαμβάνουν 
υπόψιν τα ακόλουθα:
 (1) Αντιδρούμε επί τόπου σε σοβαρές ενδείξεις αντιδράσεων στρες, για να 
βελτιωθούν σε σύντομο χρονικό διάστημα.
 (2) Ελέγχουμε την κατάσταση, εάν η συμπεριφορά του στελέχους θέτει σε 
κίνδυνο την αποστολή.
 (3) Προσπαθούμε με ηρεμία να καθησυχάσουμε το αναστατωμένο στέλε-
χος και του αναθέτουμε απλές δραστηριότητες.
 (4)  Διενεργούμε γρήγορες εξετάσεις για τυχόν τραύματα.
 (5) Διαβεβαιώνουμε τα στελέχη ότι η ανάρρωση επέρχεται γρήγορα. 
 (6)  Εάν το στέλεχος δεν θεωρείται πια αξιόπιστο:
 (α) Αδειάζουμε τον ατομικό του οπλισμό.
 (β)  Αφαιρούμε τον ατομικό του οπλισμό, μόνο όταν είμαστε εξαιρετικά 
ανήσυχοι.
 (γ) Ακινητοποιούμε το στέλεχος μόνο αν είναι απαραίτητο για λόγους 
ασφαλείας.
 (7) Μετακινούμε το στέλεχος σε ασφαλέστερο μέρος και δεν το αφήνουμε 
μόνο.
 (8) Παρέχουμε βοήθεια για ενυδάτωση, λήψη τροφής και καλές συνθήκες 
ανάπαυσης και ύπνου.
 (9) Φροντίζουμε να τοποθετηθεί σε κατάλληλο περιβάλλον αντιστοίχως 
ζεστό ή κρύο ή δροσερό.
 (10) Αναθέτουμε στα στελέχη τις κατάλληλες, για την περίσταση, ρεαλιστικές 
δραστηριότητες, μέχρις ότου αναλάβουν πλήρη καθήκοντα.
 (11) Ζητούμε τη συμβουλή ενός γιατρού, εάν οι ενδείξεις σχετίζονται με 
τραύματα, ναρκωτικά ή κάποια ασθένεια.
 (12) Ενθαρρύνουμε για καλή περιγραφή του συμβάντος.



- 22 -
 (13) Μεταφέρουμε στο θεραπευτήριο περιστατικά που δεν δείχνουν καλυτέ-
ρευση, διαβεβαιώνοντάς τα για την προοπτική ανάρρωσής τους και την πλήρη ανάληψη 
των καθηκόντων τους. Εάν δεν είναι δυνατή η μεταφορά, παρέχουμε ασφάλεια και ψυχο-
λογική υποστήριξη.

 11. ΑΝΤΙΜΕΤΩΠΙΣΗ ΤΟΥ ΣΤΡΕΣ ΜΑΧΗΣ
 α. Παράγοντες που προφυλάσσουν από το Στρες Μάχης:
 (1) Ενημέρωση γύρω από το στρες 
 (2) Επαρκής και ρεαλιστική εκπαίδευση 
 (3) Καλή ποιότητα ηγεσίας
 (4) Ηθικό
 (5) Ισχυρές συναδελφικές σχέσεις, αφοσίωση προς τους συναδέλφους και 
τους επικεφαλής, συνοχή και πνεύμα μονάδας
 (6) Ταύτιση με το σκοπό της επιχείρησης, τους στόχους των ΕΔ και τις 
εθνικές επιδιώξεις
 (7) Επιλογή προσωπικού

 β. Ενέργειες ηγητόρων: 
 (1) Ενημερωνόμαστε για το στρες και στη συνέχεια διδάσκουμε το προσω-
πικό μας.
 (2) Συνειδητοποιούμε ότι είμαστε υπεύθυνοι για την πρόληψη και την αντι-
μετώπισή του. Η ευθύνη για το στρες και το στρες μάχης δεν είναι αποκλειστικά ψυχια-
τρική.
 (3) Δημιουργούμε ομάδες με συνοχή και ενσωματώνουμε γρήγορα στην 
ομάδα το νέο προσωπικό, ενθαρύνοντας στενές φιλίες.
 (4)  Σχεδιάζουμε και επιμένουμε σε επαρκή και ρεαλιστική εκπαίδευση.
 (5) Επιδεικνύουμε υπομονή και θάρρος.
 (6) Εμφανιζόμαστε δίνοντας μεγάλη σημασία στη παρουσία μας.
 (7) Δίνουμε σαφείς οδηγίες. 
 (8) Επιδιώκουμε να γίνουμε πρότυπο ολοκληρωμένου ηγέτη και πρότυπο 
ήθους διοικώντας με το παράδειγμα. 
 (9) Φροντίζουμε τους υφισταμένους, τους συναδέλφους ακόμα και τους 
επικεφαλής μας.
 (10) Εξασφαλίζουμε καλή σωματική κατάσταση, διατροφή και ενυδάτωση 
καθώς και κατάλληλο ιματισμό.
 (11) Οργανώνουμε τον ύπνο του προσωπικού μας.
 (12) Εξασφαλίζουμε επαρκή ροή πληροφοριών και διαλύουμε τις φήμες.
 (13) Αναγνωρίζουμε γρήγορα όσους εμφανίζουν έντονο στρες και τους 
δίνουμε αμέσως υποστήριξη καθησυχάζοντας και εξηγώντας τους ότι εμφανίζουν φυσιο-
λογικές αντιδράσεις στην πιεστική αυτή κατάσταση και τους διαβεβαιώνουμε ότι σύντομα 
θα επιστρέψουν στα καθήκοντά τους.



- 23 -
 (14) Ενθαρρύνουμε την έκφραση συναισθημάτων πένθους, θυμού και 
φόβου.
 (15) Προτρέπουμε να κινητοποιήσουν τις προσωπικές τους δυνάμεις και δεν 
τους αντιμετωπίζουμε ως δειλούς ή ασθενείς. 
 (16) Δεν βιαζόμαστε να τους διακομίσουμε στα μετόπισθεν αλλά τους 
ενθαρρύνουμε και υποστηρίζουμε ιδιαίτερα, όταν συνεχίζουν να είναι λειτουργικοί. Για 
όσους έχουν έντονα στρεσαριστεί εξασφαλίζουμε ύπνο, φαγητό, ζεστό μπάνιο και καθα-
ρή στολή. 
 (17) Αναφέρουμε στους προϊσταμένους μας ή στον ιατρό όσους έχουν βαριά 
συμπτώματα ή συνεχίζουν να εμφανίζουν στρες πάρα τις παραπάνω ενέργειές μας.
 (18) Δεχόμαστε θερμά όσους έχουν αναρρώσει και τους αναθέτουμε άμεσα 
υπεύθυνη εργασία.
 (19) Λαμβάνουμε μέρος στις συνεδρίες έκχυσης- εκτόνωσης και ανασκόπη-
σης ενθαρρύνοντας τους υπολοίπους να κάνουν το ίδιο με μας.
 (20) Επιβραβεύουμε τους υφισταμένους μας για τις προσπάθειές τους.

 γ. Οδηγίες προσωπικού ελέγχου του στρες
 (1) Συμπεριφερόμαστε με ηρεμία και αυτοέλεγχο.
 (2) Επικεντρωνόμαστε στην αποστολή.
 (3) Ακολουθούμε τους κανονισμούς των επιχειρησιακών διαδικασιών.
 (4) Επικεντρωνόμαστε στην επιτυχία.
 (5) Αναπνέουμε βαθιά και χαλαρά.
 (6) Γνωρίζουμε ότι οι αντιδράσεις στο στρες επιχειρήσεων ή μάχης είναι 
φυσιολογικές.
 (7) Βρισκόμαστε σε επαφή με την μονάδα μας.
 (8) Συγκεντρώνουμε πληροφορίες.
 (9) Αποφεύγουμε τις διαδόσεις.
 (10) Αποφεύγουμε την κατανάλωση αλκοόλ.
 (11) Καταναλώνουμε πολλούς χυμούς.
 (12) Τρώμε ισορροπημένα γεύματα.
 (13) Διατηρούμαστε καθαροί.
 (14) Εξασκούμαστε σε βραχείες ασκήσεις χαλάρωσης.
 (15)	 Κοιμόμαστε τουλάχιστον 4 ώρες ανά 24ωρο, ει δυνατόν 6-8 ώρες και 
κυρίως κατά το διάστημα 02.00- 06.00 το πρωί. Ο μεσημεριανός υπνάκος, σιέστα, διαρ-
κείας 20- 30 λεπτών αναζωογονεί και πρέπει να είναι εντός των χρονικών ορίων 14.00- 
18.00. 
 (16) Λαμβάνουμε μέρος σε εκχύσεις- εκτονώσεις και ανασκοπήσεις, ιδιαίτε-
ρα μετά ασυνήθιστα στρεσογόνα γεγονότα. 
 (17) Εκφράζουμε τον πόνο μας σε ένα φίλο, τον διοικητή ή τον ιερέα.
 (18) Παραμένουμε δραστήριοι.



- 24 -
 (19) Καλωσορίζουμε τα νέα μέλη στην ομάδα.
 (20) Παραμένουμε σωματικά υγιείς.
 (21) Μαθαίνουμε και εξασκούμαστε σε διαδικασίες αυτοβοήθειας και βοήθει-
ας σε άλλους.
 (22) Υποστηρίζουμε ο ένας τον άλλο.
 (23) Είμαστε παραδείγματα ήθους.

 12. ΕΚΧΥΣΗ - ΕΚΤΟΝΩΣΗ (DEFUSING) 
Έκχυση – Εκτόνωση ονομάζεται η τεχνική με την οποία, μέσα σε ασφαλές και 

υποστηρικτικό πλαίσιο, εκφράζεται ελεύθερα το πλεονάζον συναισθηματικό φορτίο, που 
είναι αποτέλεσμα διαφόρων εκτάκτων διαδικασιών, γεγονότων και προσωπικών προβλη-
μάτων μεγάλης έντασης. Αποτρέπεται, έτσι, η προτεραιότητα της συζήτησης εις βάρος 
της συναισθηματικής έκφρασης και κατά συνέπεια η περαιτέρω μόνωση (isolation) των 
συναισθημάτων. Εκφράζονται, επίσης, αναμνήσεις για τα συμβάντα, αγωνίες, απώλειες 
καθώς και ο τρόπος αντιμετώπισής τους. 
 α. Η τεχνική αυτή περιλαμβάνει συνήθως άτυπες συναντήσεις, που αποτε-
λούν απλώς ένα σημείο εκκίνησης μια και υπάρχει πίεση χρόνου. Πολλές φορές αρκεί η 
βλεμματική επαφή για να αρχίσει η διαδικασία. Ο συντονιστής της ομάδας είναι παρών, 
ακούει και είναι υποστηρικτικός. Οι συναντήσεις αυτές είναι, κατά κανόνα, σύντομες και 
άμεσες και τείνουν συχνά να εξελιχθούν σε συναντήσεις ανασκόπησης, κάτι το οποίο 
πρέπει να πραγματοποιηθεί τις επόμενες ημέρες και με προγραμματισμό.
 β. Η έκχυση – εκτόνωση χαρακτηρίζεται από τα ακόλουθα: 
 (1) Απαιτεί παρουσία δύο τουλάχιστον συντονιστών σε κάθε ομάδα.
 (2) Προϋποθέτει ευελιξία και προσαρμοστικότητα από την πλευρά των 
συντονιστών.
 (3) Προϋποθέτει ένα ήσυχο σχετικά μέρος, μακριά από την περιοχή του 
συμβάντος.
 (4) Πραγματοποιείται σε 8 έως 12 και εάν είναι δυνατό, σε 1 έως 2 ώρες 
μετά το γεγονός.
 (5) Διαρκεί 20’ έως 45’ 
 (6) Περιλαμβάνει μικρές ομάδες συνεργείων εκτάκτων αναγκών των 6-8 
μελών.
 (7) Αποσκοπεί στην «εν ψυχρώ» ανάλυση φλεγόντων για τα μέλη της γεγο-
νότων και τη μείωση των συμπτωμάτων του στρες.
 (8) Δεν αποτελεί θεραπευτική διαδικασία.
 (9) Αποκλείει τη θεωρητικολογία, την ηθικολογία και τις επικρίσεις.
 (10) Αποτρέπει προκατασκευασμένες ερωτήσεις.
 (11) Αποτρέπει την παρατεταμένη έκφραση έντονων συναισθημάτων. Οι 
συντονιστές, σε αυτή την περίπτωση, εστιάζουν σε νοητικές ερωτήσεις.
 (12) Παρέχει τη δυνατότητα στα μέλη της ομάδας να παραμείνουν σιωπηλά 
καθ’ όλη την διάρκεια της διαδικασίας.
 (13) Απαγορεύει τη λήψη σημειώσεων ή ηχογράφησης.



- 25 -
 (14) Αποδίδει καλύτερα όταν οι ομάδες είναι ομοιογενείς και τα μέλη τους 
έχουν συμμετάσχει στην ολοκλήρωση της αποστολής με ισόποση-ισότιμη έκθεση στο 
τραυματικό γεγονός.
 (15) Απαιτεί από τα μέλη των ομάδων να έχουν εργαστεί μαζί κατά το τραυ-
ματικό γεγονός.
 (16) Προσφέρει, εάν κριθεί απαραίτητο, και αντίστοιχη ενός προς ένα συμ-
βουλευτική.
 (17) Παριστά βραχεία εκδοχή της Ανασκόπησης.
 (18) Αντενδείκνυται σε περιπτώσεις θανάτου κατά το καθήκον, εκτός και αν 
η διαδικασία Ανασκόπησης δεν είναι διαθέσιμη.
 (19) Αντενδείκνυται, συνήθως, σε μεγάλης κλίμακας καταστροφές, οπότε 
θεωρείται ενδεδειγμένη η Λήξη Κινητοποίησης, εκτός και αν αποτελεί μέρος μιας συνολι-
κής εφαρμογής της Διαχείρισης Κρίσιμου Γεγονότος.
 (20) Εστιάζει στη μείωση της ανάγκης της ομάδας για πρόωρη Ανασκόπηση 
αλλά σε περίπτωση που η ομάδα την κρίνει απαραίτητη, τότε ικανοποιεί αυτή την επιθυ-
μία τους.
 (21) Προτρέπει στην, όσο το δυνατόν, ταχύτερη διαδικασία Ανασκόπησης 
στην περίπτωση που βιώθηκε ως ανεπαρκής.
 (22) Αλληλοσυμπληρώνονται επιτυχώς με την Ανασκόπηση, δεδομένου ότι 
τα μέλη ομάδων που έλαβαν μέρος και στις δύο διαδικασίες εξέφρασαν μεγαλύτερη ικα-
νοποίηση από ό,τι τα μέλη των ομάδων που έλαβαν μέρος σε μία από τις διαδικασίες. 

 γ. Οι φάσεις της Έκχυσης - Εκτόνωσης είναι τρεις: Εισαγωγή, Διερεύνηση και 
Πληροφόρηση.
 (1) Κατά την φάση της Εισαγωγής γίνεται παρουσίαση των μελών της ομά-
δας, περιγράφεται ο σκοπός και η διαδικασία, κινητοποιούνται οι συμμετέχοντες, τίθενται 
οι κανόνες διεξαγωγής, τονίζεται η αρχή της εχεμύθειας, ενώ ξεκαθαρίζεται ότι δεν απο-
τελεί μια διαδικασία διερεύνησης και καταλογισμού ευθυνών.
 (2) Κατά την φάση της Διερεύνησης, ζητείται μια περιγραφή του γεγονότος 
και τίθενται διερευνητικές ερωτήσεις για κοινοποίηση των συναισθημάτων, αξιολόγηση 
των αναγκών των μελών και παροχή όσο το δυνατόν ικανοποιητικής ψυχολογικής «δια-
βεβαίωσης –εξασφάλισης».
 (3)  Κατά την φάση της Πληροφόρησης, γίνεται αποδοχή – σύνοψη των 
συναισθημάτων και των σκέψεων της ομάδας, προσπάθεια εξομάλυνσης των εμπειριών 
και των αντιδράσεων, διδάσκονται δεξιότητες επιβίωσης στο στρες, δίνεται έμφαση στην 
μέριμνα και την φροντίδα του εαυτού, καθώς και στα ζητήματα ξεκούρασης, άσκησης και 
γενικότερα της οικογενειακής ζωής. 

 13. ΑΝΑΣΚΟΠΗΣΗ (DEBRIEFING)
Ανασκόπηση ονομάζεται η τακτική ατομική ή ομαδική συνάντηση που συνή-

θως πραγματοποιείται μετά ένα ασυνήθιστο στρεσογόνο γεγονός, επικεντρώνεται μέσω 
δομημένης συζήτησης στο χειρισμό των προκληθέντων εντόνων συναισθημάτων και 
διαρκεί έως αρκετές ώρες. 



- 26 -
 α.  Οι συναντήσεις ανασκόπησης πραγματοποιούνται συνήθως 24-72 ώρες 
μετά το συμβάν και αν χρειαστεί είναι επαναλαμβανόμενες. Όλοι όσοι εμπλέκονται με τις 
επιπτώσεις του στρεσογόνου γεγονότος πρέπει να συμμετέχουν, όσο είναι δυνατό, στις 
συναντήσεις αυτές. Ορισμένοι οργανισμοί κρίνουν ότι τα μέλη τους πρέπει να συμμετά-
σχουν στην παραπάνω διαδικασία, όχι μόνο το χρονικό διάστημα που βρίσκονται στον 
τόπο του συμβάντος αλλά και μόλις επιστρέψουν στα σπίτια τους. Σε πολύ σοβαρές 
καταστροφές ο Αμερικανικός Ερυθρός Σταυρός απαιτεί όλα τα μέλη του να παρακολου-
θούν καθημερινά συναντήσεις ανασκόπησης.

 β. Η ανασκόπηση χαρακτηρίζεται από τα ακόλουθα:
 (1) Απαιτεί παρουσία δύο τουλάχιστον συντονιστών σε κάθε ομάδα. Κάθε 
συν-συντονιστής είναι υπεύθυνος για 5-7 μέλη, με κατώτατο όριο τα 2.
 (2) Προϋποθέτει από την πλευρά των συντονιστών να παρεμβαίνουν και 
να μιλούν κυρίως στην αρχή και το τέλος της διαδικασίας.
 (3)  Προϋποθέτει τοποθεσία με δυνατότητα να χωρέσει τους συμμετέχοντες 
και να εξασφαλίσει την εχεμύθεια.
 (4)  Πραγματοποιείται συνήθως σε 1 έως 10 ημέρες μετά το γεγονός, ή επί 
μαζικής καταστροφής μετά από 3 έως 4 εβδομάδες.
 (5)  Διαρκεί από 1 έως 3 ώρες, με έλεγχο των χρονικών ορίων και χωρίς 
ύπαρξη διαλειμμάτων.
 (6)  Περιλαμβάνει ομάδες μεγέθους 4-20 μελών, με ιδεατό τα 6-8. Προσκα-
λούνται όλα τα στελέχη του κάθε συνεργείου, τα οποία και απαλλάσσονται των καθηκό-
ντων τους.
 (7)  Αποσκοπεί, ως η βασικότερη παράμετρος, στην προσπάθεια τερμα-
τισμού της οξείας φάσης του τραυματικού γεγονότος, μέσω της ελαχιστοποίησης των 
αρνητικών αποτελεσμάτων του γεγονότος αυτού, της υποβοήθησης της διαδικασίας 
φυσιολογικής ανάκαμψης καθώς και της ταυτοποίησης των ατόμων που χρήζουν περαι-
τέρω παρέμβασης, ώστε να μετακινηθεί η ομάδα στις επόμενες φάσεις της επούλωσης 
και της ανάρρωσης.
 (8)  Ενδείκνυται σε περιπτώσεις εντόνων συμπτωμάτων στην ομάδα, αλλα-
γής των τύπων συμπεριφοράς, διατήρησης των έντονων συμπτωμάτων ή και αύξησής 
τους, παλινδρόμησης, νοητικής σύγχυσης και αυτοκαταστροφικών σκέψεων.
 (9)  Δεν αποτελεί θεραπευτική διαδικασία και μάλιστα ψυχοθεραπεία, δεδο-
μένου ότι απευθύνεται όχι σε ασθενείς αλλά σε «φυσιολογικούς». Προϋποθέτει κατά 
συνέπεια την αποφυγή χρήσης ψυχοθεραπευτικών όρων και εξειδικευμένης ορολογίας. 
Από την άλλη πλευρά δεν υποκαθιστά την ψυχοθεραπεία για όσους την έχουν ανάγκη.
 (10)  Αποκλείει τη θεωρητικολογία, την ηθικολογία και τις επικρίσεις. Δεν 
αποτελεί κριτική στις επιχειρήσεις διάσωσης.
 (11)  Απαγορεύει τη λήψη σημειώσεων ή ηχογράφησης.
 (12)  Αποτρέπει τη λογομαχία και διαφωνία μεταξύ των συμμετεχόντων αλλά και 
τύπους συμπεριφοράς που στερούν την επίδειξη ευαισθησίας προς τα μέλη της ομάδας.
 (13)  Αποτρέπει την ένταξη βιωματικών πληροφοριών από άλλες ανασκοπή-
σεις.



- 27 -
 (14)  Αποδίδει καλύτερα όταν οι ομάδες είναι ομοιογενείς, και τα μέλη τους 
έχουν συμμετάσχει στην ολοκλήρωση της αποστολής με ισόποση-ισότιμη έκθεση στο 
τραυματικό γεγονός.
 (15)  Επικεντρώνεται περισσότερο στις ανάγκες των μελών παρά στις ανά-
γκες της ομάδας ως συνόλου.
 (16)  Εστιάζει αποκλειστικά στα θέματα που εγείρονται μέσα στην ομάδα.
 (17)  Παρέχει διαβεβαιώσεις ότι θα ενεργοποιηθούν οι διαδικασίες της Παρα-
κολούθησης - Εξέλιξης (follow-up) της πορείας της ομάδας.
 (18)  Προσφέρει, εάν κριθεί απαραίτητο, και αντίστοιχη ενός προς ένα συμ-
βουλευτική. Για το λόγο αυτό, μετά το πέρας της τελευταίας φάσης, υπάρχει εύκαιρο 
κάποιο μέλος από την ομάδα των συντονιστών.
 (19)  Παρέχει τη δυνατότητα διαδικασίας Ανασκόπησης και στα μέλη των 
Ομάδων Ανασκόπησης Κρίσιμων Γεγονότων.
  (20) Αποτρέπει τη συνέχεια παροχής της διαδικασίας της Ανασκόπησης 
μόνο και μόνο για να έχουν λόγο ύπαρξης ή απασχόλησης τα μέλη των Ομάδων Ανα-
σκόπησης Κρίσιμων Γεγονότων.

 γ. Τα 7 στάδια της Ανασκόπησης, στα οποία κυριαρχούν οι δύο ψυχικοί παρά-
γοντες της Γνώσης (Γ) ή / και του Συναισθήματος (Σ), είναι τα κάτωθι:
 (1) Εισαγωγή (Γ). Παρουσίαση των συντονιστών, εξήγηση του σκοπού, 
περιγραφή διαδικασίας, κινητοποίηση συμμετεχόντων, κανόνες διεξαγωγής συζήτησης, 
αναφορά αρχικών ερωτήσεων και απάντηση πιθανών διαδικαστικών αποριών.
 (2) Γεγονός (Γ). Παρουσίαση του κάθε συμμετέχοντα, ρόλος του στο γεγο-
νός, σύντομη περιγραφή των εμπειριών του, ποιος έφτασε πρώτος, τι συνέβη μετά, 
ποιος έφτασε αργότερα, τι συνέβη τότε κοκ.
 (3) Σκέψεις (Γ → Σ). Προεξάρχουσα σκέψη και κάποια ασυνήθιστη ή άβολη 
σκέψη.
 (4)  Αντιδράσεις (Σ). Συμπεράσματα ως προς το χειρότερο στοιχείο της 
όλης εμπειρίας, τι είναι αυτό για το οποίο υπάρχει επιθυμία να ξεχασθεί και τι εάν δεν 
είχε συμβεί τα πράγματα θα ήταν καλύτερα.
 (5) Συμπτώματα (Σ → Γ). Τρόπος που η εμπειρία αυτή επηρεάζει τη ζωή 
του καθενός, ύπαρξη κάποιων ενδείξεων δυστυχίας - θλίψης τότε ή και τις αμέσως επό-
μενες ημέρες και σημερινά κατάλοιπα.
 (6) Διδασκαλία (Γ). Διδασκαλία τεχνικών διαχείρισης στρες, συμβατής με 
της ανάγκες της ομάδας, τι θεωρείται άξιο μάθησης και θετικό γεγονός από την όλη 
εμπειρία.
 (7) Επανείσοδος (Γ). Ενσωμάτωση, εξηγήσεις, απάντηση ερωτήσεων, επι-
τομή, ευχαριστίες, αναγνώριση, τεκμηρίωση, ενθάρρυνση, τονισμός της έναρξης απομά-
κρυνσης από την οξεία φάση του γεγονότος, υπενθύμιση και δέσμευση εχεμύθειας.

Η αυστηρή τήρηση της διαδρομής από τα στάδια γνώσης, 1ο και 2ο, σε 
στάδια που κινούνται μεταξύ γνώσεως και συναισθήματος, 3ο και 5ο, και μετά σε στάδια 
εντόνως συναισθηματικά, 4ο, με επάνοδο και πάλι σε στάδια καθαρής γνώσης, 6ο και 7ο, 
αποτελεί προαπαιτούμενο για την αποτελεσματικότητα της Ανασκόπησης



- 28 -
 δ.  Κοινά στοιχεία Έκχυσης – Εκτόνωσης και Ανασκόπησης.Υπάρχουν αρκετά 
μοντέλα για τις συναντήσεις αυτές, στα οποία διαπιστώνονται αρκετά κοινά στοιχεία 
μεταξύ τους. 
 (1) Παράδειγμα ενός τέτοιου μοντέλου: 
 (α) Εισαγωγή – Συστάσεις 
 (β) Φάση 1η – Αποκάλυψη των γεγονότων
 (γ)  Φάση 2η – Συναισθήματα και αντιδράσεις
 (δ)  Φάση 3η – Τύποι στρατηγικής αντιμετώπισης
 (ε)  Φάση 4η – Τερματισμός
 (2) Για τη μεγαλύτερη επιτυχία των συναντήσεων παρέχεται αρκετός χρό-
νος στους συμμετέχοντες για εκτόνωση και ελεύθερη έκφραση, κυρίως στις αρχικές 
φάσεις, όπου συζητούνται τα γεγονότα, οι σκέψεις και τα συναισθήματα. Ενθαρρύνεται η 
έκφραση των πιο έντονων και δυσάρεστων εικόνων και αναμνήσεων, για να «καθαρισθεί 
η συναισθηματική πληγή», αντί να αφεθεί να κλείσει με το «ξένο σώμα» μέσα της. Εάν η 
διαδικασία δεν γίνει σωστά, είναι πιθανόν μελλοντικά στρεσογόνα συμβάντα να προκα-
λέσουν επιπρόσθετα σημαντικά ψυχικά τραύματα.
 (3) Οι συντονιστές ορίζουν το πλαίσιο και διευκολύνουν τις διαδικασίες, 
ώστε οι συμμετέχοντες να αισθάνονται ότι τα βιώματά τους είναι φυσιολογικά και απο-
δεκτά από τους άλλους και ότι προστατεύονται με τη σωστή ενημέρωση για ορισμένες 
μελλοντικές αντιδράσεις. Παράλληλα παρέχουν υποστήριξη τέτοια, ώστε να εγκαταστα-
θεί στην ομάδα θετική εικόνα και προοπτική για την επιτυχή αντιμετώπιση του γεγονότος. 
Στο τέλος της συνάντησης ευχαριστούν τους συμμετέχοντες για την προσέλευση και 
ενεργό συμμετοχή τους, σφίγγοντάς τους το χέρι και αγκαλιάζοντάς τους καθώς αποχω-
ρούν από την αίθουσα.

 14. ΑΣΚΗΣΕΙΣ ΧΑΛΑΡΩΣΗΣ - ΑΥΤΟΓΕΝΗΣ ΕΚΠΑΙΔΕΥΣΗ
 α. Η αυτογενής εκπαίδευση περιέχει την διαδικασία εκμάθησης τεχνικών παρα-
δοσιακής ύπνωσης χωρίς όμως την εξάρτηση από την παρουσία κάποιου υπνωτιστή. 
Έχει φανεί αποτελεσματική στην πρόληψη και θεραπεία ευερεθιστότητας και κόπωσης, 
γενικευμένης αγχώδους διαταραχής, μυϊκού πόνου, βρογχικού άσθματος, διάρροιας, 
γαστρίτιδας και έλκους, αρρυθμίας, υψηλής αρτηριακής πίεσης και παθήσεων θυρεοει-
δούς. 

 β. Χρησιμοποιούνται έξι θεματικές κατηγορίες, η κάθε μια από τις οποίες περι-
έχει έναν αριθμό λεκτικών σχημάτων. Σκοπός είναι η απάντηση στο φαινόμενο μάχης ή 
φυγής, στις περιπτώσεις δηλαδή εκείνες που βιώνεται κάποιο οργανικό ή συναισθηματικό 
στρες. Η πρώτη θεματική σχετίζεται με τη βαρύτητα, η δεύτερη με τη θερμότητα, η τρίτη 
με την καρδιακή λειτουργία, η τέταρτη με τον έλεγχο του αναπνευστικού συστήματος, η 
πέμπτη με τη χαλάρωση και ζεστασιά της διαφραγματικής περιοχής και των σπλάχνων 
και η έκτη με τη μείωση της ροής αίματος στο κεφάλι. 

 γ. Οδηγίες διευκόλυνσης της χαλάρωσης
 (1)  Ελέγχουμε τα εξωτερικά ερεθίσματα, ώστε η επιρροή να είναι ελάχιστη. 
 (2)  Επιλέγουμε ένα ήσυχο δωμάτιο, ώστε η ενόχληση να είναι ελάχιστη. 
 (3)  Διατηρούμε την θερμοκρασία δωματίου σε ένα μέτριο, ευχάριστο επίπεδο.



- 29 -
 (4)  Ρυθμίζουμε τον φωτισμό, ώστε να είναι διακριτικός.
 (5)  Φέρουμε ενδύματα, που παρέχουν άνεση. 
 (6) Επιλέγουμε μια από τις τρεις ακόλουθες βασικές στάσεις:
 (α) Καθόμαστε σε μια πολυθρόνα, με τα αντιβράχια πάνω στους 
μηρούς και τα δάκτυλα των χεριών ανάμεσα στα γόνατα, ή 
 (β) Καθόμαστε σε ένα σκαμνί, ελαφρά γερμένοι, με τα αντιβράχια 
πάνω στους μηρούς και τα δάκτυλα των χεριών ανάμεσα στα γόνατα, ή
 (γ)  Ξαπλώνουμε ώστε το κεφάλι να στηρίζεται κάπου, π.χ. μαξιλάρι 
και τα πόδια να είναι σε απόσταση το ένα από το άλλο, με τα δάχτυλά τους στραμμένα 
ελαφρώς προς τα έξω, ενώ τα χέρια βρίσκονται σε έκταση και στα πλάγια του κορμού 
χωρίς να εγγίζουν το σώμα.
 (7) Βεβαιωνόμαστε ότι η στάση που επιλέξαμε είναι απαλλαγμένη από 
εντάσεις – σφιξίματα. 
 (8) Κλείνουμε τα μάτια ή επιλέγουμε ένα σημείο μπροστά και επικεντρωνό-
μαστε χαλαρά σε αυτό.
 (9)  Παίρνουμε μερικές βαθειές, αργές και χαλαρές αναπνοές πριν ξεκινή-
σουμε να επαναλαμβάνουμε τα σχήματα αυτής της εκπαίδευσης. 

 δ.  Οδηγίες εξάσκησης των έξι βασικών θεματικών κατηγοριών: Επαναλαμβά-
νουμε, ως βασικό κανόνα, το κάθε σχήμα τέσσερις φορές (περίπου 5΄΄) και μετά ακολου-
θεί παύση για 3΄΄. Η κάθε ομάδα λεκτικών σχημάτων διαρκεί έως 4΄.
 (1)  Επικεντρωνόμαστε παθητικά στο μέρος εκείνο του σώματος στο οποίο 
αναφερόμαστε, καθώς επαναλαμβάνουμε τα λεκτικά σχήματα. Η παθητική επικέντρωση 
σημαίνει εγρήγορση χωρίς όμως διάθεση ανάλυσης και είναι ιδανική για καταστάσεις 
χαλάρωσης. Είναι φυσικό ότι στην αρχή δεν επιτυγχάνεται απόλυτα μια και ο νους περι-
πλανιέται. Όταν συμβεί αυτό απλώς επαναλαμβάνουμε το λεκτικό σχήμα.
 (2)  Αποφεύγουμε την με εμμονή επαναλαμβανόμενη προσπάθεια να είμα-
στε ήρεμοι και να αδιαφορούμε για το περιβάλλον, όταν δεν κατορθώνουμε να συγκε-
ντρωθούμε.
 (3) Φανταζόμαστε τα μέλη του σώματός μας ταυτόχρονα με την επανάλη-
ψη των λεκτικών σχημάτων π.χ. όταν λέμε το δεξί μου χέρι είναι βαρύ, το φανταζόμαστε 
από τον ώμο μέχρι τα νύχια.
 (4)  Ακολουθούμε τον κανόνα που προτείνεται σύμφωνα με τον οποίο εφαρ-
μόζουμε τα λεκτικά σχήματα ηρεμίας του νου τρεις φορές την ημέρα επί δύο εβδομάδες 
και στη συνέχεια προσθέτουμε μία ομάδα λεκτικών σχημάτων κάθε δύο εβδομάδες, ώστε 
να εμπεδωθεί η όλη διαδικασία καλύτερα.
 (5)  Απευθυνόμαστε στον εαυτό μας λέγοντας « όταν θα ανοίξω τα μάτια 
μου θα νιώσω ανανεωμένος και σε εγρήγορση» στην περίπτωση που είμαστε έτοιμοι για 
το τέλος της άσκησης. 
 (6)  Ανοίγουμε τα μάτια και παίρνουμε μερικές βαθειές αναπνοές. Βεβαιω-
νόμαστε ότι δεν βρισκόμαστε σε κάποια υπνωτική κατάσταση, πριν αρχίσουμε να εκτε-
λούμε τις καθημερινές ασχολίες.



- 30 -
 ε. Λεκτικά Σχήματα Αυτογενούς Εκπαίδευσης
 (1)  Σχήματα ηρεμίας του νου

Νιώθω ήρεμος, ήσυχος και χαλαρός
Αδιαφορώ για τους θορύβους και το περιβάλλον
Φαντάζομαι το μέλος του σώματός μου, για το οποίο μιλώ

 (2)  1η ομάδα 
Το δεξί μου χέρι είναι βαρύ
Το αριστερό μου χέρι είναι βαρύ
Και τα δύο μου χέρια είναι βαρειά 
Το δεξί μου πόδι είναι βαρύ
Το αριστερό μου πόδι είναι βαρύ
Και τα δύο μου πόδια είναι βαρειά
Και τα χέρια και τα πόδια είναι βαρειά

 (3) 2η ομάδα
Το δεξί μου χέρι είναι ζεστό
Το αριστερό μου χέρι είναι ζεστό
Και τα δύο μου χέρια είναι ζεστά
Το δεξί μου πόδι είναι ζεστό 
Το αριστερό μου πόδι είναι ζεστό 
Και τα δύο μου πόδια είναι ζεστά
Και τα χέρια και τα πόδια είναι ζεστά
Τα δύο μου χέρια είναι βαρειά και ζεστά 
Τα δύο μου πόδια είναι βαρειά και ζεστά
Και τα χέρια και τα πόδια είναι βαρειά και ζεστά

 (4) 3η ομάδα
Η καρδιά μου κτυπάει ρυθμικά, ήρεμα και σίγουρα

 (5) 4η ομάδα
Η αναπνοή μου είναι ρυθμική, ήρεμη και ελεύθερη

 (6) 5η ομάδα
Η κοιλιά μου πλημμυρίζει από ζέστη
Τα σπλάχνα μου είναι ζεστά

 (7) 6η ομάδα
Το μέτωπό μου είναι ευχάριστα δροσερό
Νιώθω γαλήνιος και ήρεμος με τις σκέψεις μου
Θέλω ν’ανοίξω τα μάτια,αγκιστρώνω τα δάκτυλα και τεντώνω τα χέρια, ή



- 31 -
Θέλω να συνεχίσω τη χαλάρωση, ή
Θέλω να κοιμηθώ.

 στ. Ζητήματα Ειδικού Ενδιαφέροντος 
 (1)  Αρχίζουμε με το χέρι με το οποίο γράφουμε.
 (2)  Χρησιμοποιούμε την φαντασία, π.χ. ότι κάνουμε ένα ζεστό μπάνιο, στις 
περιπτώσεις που δυσκολευόμαστε να βιώσουμε τις φυσικές αισθήσεις που υπονοούνται 
από τα λεκτικά σχήματα.
 (3)  Επικεντρωνόμαστε στη σωστή χρήση των σχημάτων και μέσα σε δύο 
εβδομάδες εξάσκησης βιώνουμε αισθήματα χαλάρωσης. Ένα 10% των ανθρώπων, 
ωστόσο, δεν μπορεί να βιώσει τις αισθήσεις της βαρύτητας ή της ζεστασιάς αλλά δεν 
πειράζει. Τα σχήματα που περιγράφηκαν παραπάνω χρησιμοποιούνται για να επιφέ-
ρουν κάποια λειτουργική αλλαγή στο σώμα, κάτι το οποίο μπορεί ή ενδέχεται να μη γίνει 
αντιληπτό. Μερικοί άνθρωποι βιώνουν μια παράδοξη αντίδραση, όταν εφαρμόζουν για 
πρώτη φορά τις αυτογενείς τεχνικές. Νιώθουν π.χ. ελαφροί όταν χρησιμοποιούν λεκτικά 
σχήματα για την βαρύτητα. Αυτό αποτελεί ένα σημάδι ότι το σώμα αντιδρά στα σχήματα 
και με τον καιρό θα χαλαρώσει.
 (4)  Προχωρούμε στα επόμενα λεκτικά σχήματα, όταν βιώνουμε δυσάρε-
στες παρενέργειες κατά τη χρήση κάποιων σχημάτων και επιστρέφουμε στη δυσκολία 
τους στο τέλος της εκπαίδευσης.





ΚΕΦΑΛΑΙΟ Β

ΒΙΑ

 1. ΓΕΝΙΚΑ
 α. Οργάνωση και ωριμότητα της προσωπικότητας: Εξαρτάται, κυρίως, από την 
πληρότητα της γονεϊκής φροντίδας. Ο θυμός, η επιθετικότητα, η βία και οι καταστροφικές 
πράξεις συσχετίζονται με τα ακόλουθα:
 (1) συναισθηματική στέρηση
 (2) έλλειψη αγάπης 
 (3) έλλειψη αισθήματος ασφάλειας 
 (4) παραμέληση 
 (5) εγκατάλειψη
 (6) επιθετική συμπεριφορά των γονιών προς το παιδί, κυρίως από ακραία 
αυταρχικούς και απορριπτικούς πατέρες.

Πολλοί ερευνητές και κλινικοί μιλούν για σχέση μεταξύ ψυχοπαθητικό-
τητας- βίαιης συμπεριφοράς και ανεπάρκειας της πατρικής λειτουργίας, χαρακτηρίζοντας 
τους πατέρες των ατόμων αυτών «ανίσχυρους, έγκλειστους στην μητέρα και γελοιοποι-
ημένους».

 β. Βασικές ανάγκες: Κάθε άνθρωπος από τη βρεφική ηλικία μέχρι τα γηρατειά 
έχει ανάγκη για:
 (1) αγάπη
 (2) ασφάλεια
 (3) προστασία 
 (4)  αναγνώριση

Είναι παραδεκτό πια, τόσο από ερευνητικές εργασίες, όσο και από την 
κλινική εμπειρία, ότι οι δυσκολίες των σχέσεων των γονέων έχουν ως αποτέλεσμα την 
ανεπαρκή ικανοποίηση έως και τη στέρηση της ικανοποίησης αυτών των αναγκών. Αυτό 
διαμορφώνει στο παιδί έναν εσωτερικό κόσμο που χαρακτηρίζεται από άγχος, δίωξη, 
επιθετικότητα και καταστροφή.

 γ. Βαθμός ισορροπίας μεταξύ αγάπης και μίσους: Είναι αυτός που τόσο στον 
εσωτερικό, όσο και στον εξωτερικό κόσμο, διαμορφώνει την ομαλότητα ή τις διαταραχές 
συμπεριφοράς. Η ισορροπία αυτή εξαρτάται όχι μόνο από την δυναμικότητα των δύο 
βασικών ενστίκτων-ενορμήσεων, της αγάπης και του μίσους αλλά και από τη ψυχική 
οργάνωση της κάθε προσωπικότητας. Ένας ανεπαρκής και ανώριμος δεν μπορεί να 
αναβάλει την ικανοποίηση των επιθυμιών του. Αυτό έχει ως συνέπεια σε κάθε ματαίωση 
ή αναβολή, να βιώνει θυμό και να εκφράζει επιθετική συμπεριφορά χωρίς καμία αναστο-
λή ή προσπάθεια ελέγχου.

 δ. Στροφή προς τα έσω: Αρκετές φορές αυτή η συμπεριφορά ενδέχεται να 
στραφεί προς τον εαυτό με απόσυρση, παθητικότητα ή αυτοκαταστροφικές πράξεις.



- 34 -
 ε. Υπόβαθρο: Η επιθετική συμπεριφορά που εκφράζουν οι άνθρωποι στηρίζε-
ται σε τέσσερις κυρίως λόγους, που είναι οι εξής:
 (1) Φόβος: Όταν αισθάνονται ότι απειλούνται ή ότι κάποιος τους αφαιρεί, 
παρά τη θέλησή τους, κάτι κεκτημένο, μία δηλαδή από τις βασικές τους ανάγκες για να 
διατηρήσουν την ισορροπία στη ζωή τους.
 (2) Απογοήτευση: Όταν κυριαρχούνται από το αίσθημα της αποτυχίας να 
κατανοηθούν, να επιτύχουν αυτό που θέλουν και να καλύψουν τις ανάγκες τους.
 (3) Χειρισμός: Όταν προσπαθούν να αποφύγουν κάτι ή να πετύχουν αυτό 
που θέλουν και λειτουργούν παρορμητικά, έτσι ώστε να τροποποιηθεί προς όφελός τους 
μια κατάσταση.
 (4) Εκφοβισμός: Όταν προσπαθούν και δεν διστάζουν να απειλούν με 
σκοπό να πετύχουν αυτό που θέλουν.

 στ. Φάσεις: Πρακτικά, η επιθετικότητα είναι δυνατόν να διαιρεθεί σε πέντε δια-
κριτές φάσεις:
 (1) Πρώτη φάση: Πυροδότηση αντιδράσεων εξαιτίας αφορμών και γεγονότων
 (2) Δεύτερη φάση: Κλιμάκωση - σταδιακή απώλεια του ελέγχου και της δυνα-
τότητας αντίληψης γεγονότων και επεξεργασίας λεκτικών παρεμβάσεων των ειδικών
 (3) Τρίτη φάση: Σαφής εκδήλωση επιθετικής συμπεριφοράς 
 (4) Τέταρτη φάση: Ανάρρωση και σταδιακή απομάκρυνση από την κρίση. 
Υφίσταται πιθανότητα παλινδρόμησης στη φάση της κλιμάκωσης.
 (5) Πέμπτη φάση: Κατάθλιψη μετά την κρίση με συμπτώματα, όπως σωμα-
τική καταβολή, αυτομομφές, απόσυρση. 

 2. ΘΥΜΟΣ
Είναι συναίσθημα που έχει ιδιαίτερη βιωματική αξία και συχνά καθορίζει τις 

αλληλεπιδράσεις και σχέσεις με τους άλλους. Δεν είναι, ωστόσο, ανακλαστική – αυτό-
ματη κίνηση που προκαλείται από τους άλλους αλλά αποτέλεσμα σκέψεων και επιλογή 
που ελέγχεται απ’ αυτές. 

Τα πλεονεκτήματα που προκύπτουν από τη έκφραση θυμού συνίστανται στην 
επίδειξη δύναμης, την προσέλκυση της προσοχής των άλλων και της υποταγής των 
ενεργειών τους στη θέληση του θυμωμένου, ενώ τα μειονεκτήματα είναι η ένταση, η 
κόπωση, οι ενοχές και ο φόβος που αισθάνεται μετά την έκρηξή του.

 α. Άμεσες παρεμβάσεις: Πέραν των ποικίλων τεχνικών χαλάρωσης, υπάρχουν 
και αρκετές άλλες ενέργειες και διαδικασίες πολύ χρήσιμες στις προαναφερθείσες περι-
πτώσεις, όπως η κατανόηση των λόγων που τον πυροδότησαν, η εστίαση κυρίως στο 
πρόβλημα που ανέκυψε και όχι στο πρόσωπο που τον εξέφρασε καθώς και η αναγνώρι-
ση – αποκωδικοποίηση όλων των ψυχικών και σωματικών «σημάτων». Αυτές δύνανται 
να συντελέσουν στην μέσω του ελέγχου αποφυγή εκδήλωσης βιαιοτήτων αλλά και την 
έκφρασή του με δόκιμο τρόπο, χωρίς δηλαδή να μονωθεί ένα τέτοιο έντονο συναίσθημα 
και ασυνείδητα να καταπνιγεί.

Ειδικότερα, η επεξεργασία του θυμού επιτυγχάνεται με ανοικτή συζήτηση, 
προσεκτική ακρόαση, διάθεση κατανόησης και από τις δύο πλευρές καθώς και αξιολόγη-



- 35 -
ση της έντασής του, ως υπερβολικής ή μη. Η διαδικασία έκχυσης πλεοναζόντων συναι-
σθηματικών φορτίων (defusing) παριστά ιδιαίτερα βοηθητικό τρόπο έκφρασης.

	 β. Διαχείριση θυμού: Σε συνέχεια των ανωτέρω ακολουθεί η διαπραγμάτευση 
με βάση την πραγματικότητα και η συμβουλευτική από κάποιον ειδικό, για την ανεύρεση 
αποτελεσματικών τρόπων αντιμετώπισης των αιτίων και συνθηκών που συνετέλεσαν 
στην εμφάνισή του, που συνίσταται στα εξής:
 (1) Αποδοχή του γεγονότος ότι μόνο ο ίδιος μπορεί να ελέγξει τον θυμό του.
 (2) Καθορισμό του χρονικού διαστήματος που θέλει να μείνει θυμωμένος.
 (3) Έλεγχο του θυμού μέσω γνωστικών διαδικασιών, όπως ετικετοποίηση 
– χαρακτηρισμοί, διάβασμα σκέψης: το έκανε επίτηδες, πρόβλεψη μελλούμενων: ποτέ 
του δεν θα αλλάξει, απόγνωση: τρελαίνει η συμπεριφορά του, δηλώσεις του πρέπει: 
κακώς αντέδρασε έτσι, σκέψεις εκδίκησης: επιθυμία για κτύπημα.
 (4) Τροποποίηση όλων των παραπάνω γνωστικών διαδικασιών με χρήση 
λογικών επιχειρημάτων, π.χ. ετικετοποίηση – χαρακτηρισμοί: δεν μου άρεσε τι έκανε, 
διάβασμα σκέψης: δεν μπορώ να καταλάβω γιατί το έκανε, πρόβλεψη μελλούμενων: από 
την πλευρά μου θα κάνω ό,τι μπορώ καλύτερα, απόγνωση: είναι απρόσφορο αυτό που 
κάνει αλλά δεν ήρθε και το τέλος του κόσμου, δηλώσεις του πρέπει: θα ήταν καλύτερα 
αν δεν είχε αντιδράσει έτσι, σκέψεις εκδίκησης: καλύτερα να την αποφύγω (αξιοσημείωτο 
ότι οι σκέψεις εκδίκησης φέρνουν αντίποινα και διαμάχες).
 γ. Η έκφραση του θυμού είναι γενικά αποδεκτή μέχρι του σημείου που η αδρε-
ναλίνη κατακλύζει το σώμα και η σκέψη εμποδίζεται με αποτέλεσμα μεγάλη ένταση, 
προσπάθεια χειραγώγησης ή και ανοικτά επιθετική - βίαιη συμπεριφορά, οπότε και δεν 
δικαιολογείται. 

Ο θυμός, που εξωτερικεύεται έντονα και «πρωτόγονα» και που δεν υποβάλλε-
ται στις προαναφερθείσες γόνιμες επεξεργασίες, εκδηλώνεται με επιθετική συμπεριφορά και 
αρκετές φορές καταλήγει σε μορφές βίας, οι οποίες ποικίλουν κατά τα αίτια και την εικόνα.

 3. ΕΠΙΘΕΤΙΚΟΤΗΤΑ 
 α. Διαχρονική πορεία: Είναι αλήθεια ότι η ανθρώπινη ιστορία από την μυθολο-
γία και την αρχαιότητα ως τις ημέρες μας είναι γεμάτη από ταπεινές αλλά και βάρβαρες 
ενέργειες.

Η επιθετικότητα, η καταστροφικότητα και η βία είναι συνυφασμένες με την 
ανθρώπινη φύση, όπως είναι και η αγάπη, η αλληλεγγύη και η τάση για επανόρθωση.

Πρέπει, ωστόσο, να γίνεται διάκριση μεταξύ της επιθετικότητας ως πρωτο-
γενούς ενόρμησης και μιας επιθετικής ή βίαιης πράξης και συμπεριφοράς, κι αυτό γιατί 
η πρωτογενής επιθετική ενόρμηση, είναι δυνατόν, να εκφραστεί με καλυμμένο τρόπο 
ή να βρει διεξόδους σε υποκατάστατα, ώστε να μετουσιωθεί με δημιουργικό τρόπο, σε 
συνδυασμό με την ερωτική-δημιουργική ενόρμηση. 
 β. Θεωρητικές προσεγγίσεις: Έχουν γίνει προσπάθειες να εξηγηθεί το φαι-
νόμενο της επιθετικότητας και της βίας από πολλές θεωρίες: βιολογικές, ψυχολογικές, 
κοινωνιολογικές, ανθρωπολογικές. Είναι αυτονόητο ότι μια μόνο θεωρία είναι δύσκολο 
να ερμηνεύσει το φαινόμενο. 
 (1) Βιολογική: Υπογραμμίζεται η έμφυτη δυνατότητα, ώστε να αντιδρά 
κάποιος με βία, κάτι που αποδίδεται σε γενετικούς, χρωματοσωματικούς ή ορμονικούς	



- 36 -
παράγοντες. Το ποσοστό, ωστόσο, όσων η επιθετική συμπεριφορά προέρχεται από βιο-
λογικούς παράγοντες είναι μάλλον μικρό.
 (2) Νοσολογική: Διαπιστώνονται, επίσης, συχνά επεισόδια επιθετικής ή 
βίαιης συμπεριφοράς σε νοσηρές καταστάσεις, όπως:
 (α) Εγκεφαλικές βλάβες, π.χ. τραύμα-όγκος-άνοια-κροταφική επιληψία
 (β) Κατάχρηση αλκοόλ και ψυχοδραστικών ουσιών 
 (3) Ψυχολογική: Κατά την λήψη του ιστορικού διαπιστώνονται πολλοί 
ψυχοκοινωνικοί παράγοντες, που επηρεάζουν και συντελούν στην επιθετική συμπεριφο-
ρά. Οι ψυχολογικοί έχουν ήδη αναφερθεί στο υποκεφάλαιο 1.
 (4) Κοινωνιολογική - Ανθρωπολογική: Δεν πρέπει να υποτιμηθεί η σημασία 
του πλέγματος των κοινωνικών, πολιτικοοικονομικών και ανθρωπολογικών παραγόντων 
στην έκλυση επιθετικότητας, κάποιοι εκ των οποίων είναι οι ακόλουθοι:
 (α) Ανεργία
 (β) Κοινωνική ανισότητα
 (γ) Μετακινήσεις πληθυσμών
 (δ) Αλλαγές γεωπολιτικού χάρτη
 (ε) (Υπερ)Κατανάλωση
 (στ) Ρατσισμός
 (ζ) Θρησκευτικός φανατισμός
 (η) Απαξία θεσμών
 (θ) Κυρίαρχα ανώριμα πρότυπα
 (ι) Βία μέσω τηλεόρασης και εντύπων

 4. ΣΥΝΙΣΤΩΣΕΣ ΒΙΑΣ
Το φαινόμενο της βίας έχει πάρει τεράστιες διαστάσεις και η, από πολύ μικρές 

ηλικίες, εμφάνισή του αποτελεί μείζον ζήτημα διεθνώς απασχολώντας το εκπαιδευτικό 
σύστημα καθώς και τις υπηρεσίες παροχής ψυχικής υγείας. Σε πολλά κράτη σχεδιάζονται 
και λειτουργούν προγράμματα πρόληψης της βίας ήδη από τα πρώτα σχολικά χρόνια.

Πρόκειται για προγράμματα ανάπτυξης της συναισθηματικής νοημοσύνης-διαύ-
γειας με έμφαση στην επίλυση των συγκρούσεων. Σ΄αυτά συνεργάζονται τόσο η οικο-
γένεια του παιδιού, όσο και οι ευρύτερες δομές της κοινότητας. Η μορφή τους δεν είναι 
αυτή του εβδομαδιαίου διδακτικού μαθήματος αλλά της βιωματικής εμπειρίας ποικίλων 
δραστηριοτήτων.

 α. Εκδηλώσεις βίας:
 (1)  Έκφραση συναισθημάτων ματαίωσης, αποστέρησης, θυμού, οργής και 
ψυχικής οδύνης, με απώτερη κατάσταση την άρνηση πραγματικότητας
 (2) Προσπάθειες χειραγώγησης – ελέγχου των άλλων
 (3) Μιμητικοί ή και εθιστικοί τύποι συμπεριφοράς
 (4) Ενέργειες αντεκδίκησης του τύπου «βία στη βία» εκ μέρους θυμάτων 
βίας κατ’ επανάληψη



- 37 -
 β. Παράγοντες που συμβάλλουν στην εκδήλωση επιθετικής συμπεριφοράς ήδη 
από τη μικρή ηλικία:
 (1)  Πίεση από την ομάδα συνομηλίκων (peer group)
 (2)  Ανάγκη για προσοχή και σεβασμό
 (3)  Χαμηλού βαθμού αυτοεκτίμηση
 (4)  Παραμέληση ή κακοποίηση στα πλαίσια της οικογένειας 
 (5)  Έκθεση σε ερεθίσματα βίας περίγυρου, ΜΜΕ και παιγνιδιών
 (6)  Εύκολη πρόσβαση σε φονικά μέσα
 γ. Βασικοί προειδοποιητικοί δείκτες βίαιης συμπεριφοράς:
 (1) Αίσθημα απόρριψης και μοναξιάς
 (2) Μεγαλύτερη συχνότητα επικίνδυνων διαθέσεων και ενεργειών 
 (3) Συχνές εμπλοκές σε λογομαχίες και συμπλοκές 
 (4) Βανδαλισμοί
 (5) Μείωση επίδοσης στην εργασία ή το σχολείο
 (6) Ανάγκη εξεύρεσης έντονων ερεθισμάτων 
 (7) Ανεξέλεγκτη συμπεριφορά και καθημερινές εκρήξεις θυμού
 (8) Αύξηση χρήσης οινοπνεύματος ή άλλων εξαρτησιογόνων ουσιών
 (9) Πρόθεση και σχέδιο πρόκλησης βλάβης σε άλλους
 (10) Άμεσες ή έμμεσες απειλές
 (11) Βασανισμός ζώων
 (12) Αγορά φονικού μέσου
 δ. Επιβαρυντικοί δείκτες βίαιης συμπεριφοράς:
 (1) Χαρακτηριστική δυσκολία ή αδυναμία ενσυναίσθησης (empathy) 
 (2) Ιστορικό συναισθηματικών εκρήξεων
 (3) Ιστορικό αδυναμίας ελέγχου παρορμήσεων
 (4) Ιστορικό αυτοκαταστροφικής συμπεριφοράς
 (5) Ιστορικό συμμετοχής σε ομάδα τύπου «συμμορίας»
 (6) Ιστορικό επιθετικής συμπεριφοράς
 (7) Ιστορικό προβλημάτων πειθαρχίας ή και εμπλοκών με το νόμο
 (8) Ιστορικό χρήσης οινοπνεύματος ή άλλων εξαρτησιογόνων ουσιών
 (9) Εμμονή ή και πρόσβαση σε φονικά μέσα
 (10) Απειλές κατά την καθημερινή επικοινωνία με τους άλλους
 (11) Ιστορικό ψυχοκοινωνικής απόσυρσης
 (12) Χαμηλό μορφωτικό και κοινωνικο-οικονομικό επίπεδο 
 (13) Ιστορικό οικογενειακής αστάθειας, π.χ. διαζύγιο, αλλαγές δομής
 (14) Ιστορικό πρώιμης έκθεσης σε βίαια ερεθίσματα 
 (15) Ιστορικό γονεϊκής αποστέρησης ή κακοποίησης



- 38 -
 5. ΒΙΑ ΚΑΙ ΨΥΧΙΚΕΣ ΔΙΑΤΑΡΑΧΕΣ
 α.  Για πολλά χρόνια η ψυχική νόσος ταυτιζόταν με τη βία και την εγκληματι-
κότητα, που ωστόσο δεν ισχύει σήμερα, μια και έχει καταρριφθεί ο μύθος της επικινδυ-
νότητας των ψυχιατρικών ασθενών. Οι περισσότεροι εξ αυτών δεν είναι βίαιοι, καθώς 
οι μηχανισμοί άμυνάς τους και συνακόλουθα η έκφραση - τροποποίηση των συναισθη-
ματικών τους εκρήξεων είναι συχνά ανεπαρκείς. Υφίσταται, ωστόσο, το ενδεχόμενο της 
εκδήλωσης επιθετικών ενεργειών εκ μέρους των, ιδιαίτερα όταν αισθανθούν απειλημένοι, 
οπότε και «οχυρώνονται» καταλλήλως.

 β. Ψυχικές διαταραχές, των οποίων σύμπτωμα παριστά η βία, είναι οι ακόλου-
θες:
 (1) Άξονας V -κοινωνικοπάθεια σε παιδική και εφηβική ηλικία- διαταραχή 
διαγωγής, με ή χωρίς διαταραχή προσαρμογής
 (2) Διαταραχή ελλειμματικής προσοχής - υπερκινητικότητας
 (3) Νοητική υστέρηση
 (4) Άνοια, κροταφική επιληψία, παραλήρημα, εγκεφαλικές βλάβες ιδιαιτέ-
ρως κροταφικού και μετωπιαίου λοβού καθώς και λιμβικού συστήματος
 (5)  Αντικοινωνική, ναρκισσιστική, οριακή, παρανοειδής διαταραχή προσω-
πικότητας
 (6) Σχιζοφρένεια
 (7) Παραληρητική διαταραχή
 (8) Συναισθηματικές διαταραχές 
 (9) Χρήση ψυχοδραστικών ουσιών, τοξίκωση

 6. ΒΙΑ ΚΑΙ ΣΤΡΑΤΙΩΤΙΚΟ ΠΕΡΙΒΑΛΛΟΝ 
 α. Παράγοντες βίας: Τάσεις για πράξεις βίας ενδέχεται να εκδηλωθούν πιο 
εύκολα στο στρατιωτικό περιβάλλον, όπου όσοι εμφανίζουν σωματικές ή ψυχικές μει-
ονεξίες γίνονται, συνήθως, στόχος της επιθετικότητας των άλλων. Για τέτοιες πράξεις 
συνηγορούν:
 (1) Συγχρωτισμός σε ένα κλειστό χώρο
 (2) Περιορισμός της ελεύθερης επιλογής
 (3) Φόβος του αγνώστου
 (4) Πιθανές προκλήσεις
 (5) Απειλές και αυταρχικότητα
 (6) Εύκολη πρόσβαση στα όπλα
 (7) Ανία, πλήξη, μονοτονία σε περιόδους αυξημένης έντασης
 (8) Διάπραξη εγκληματικών ενεργειών από την αντίπαλη πλευρά
 (9) Αδυναμία αντικατάστασης μονάδων στο μέτωπο επιχειρήσεων
 (10) Χρήση ψυχοδραστικών ουσιών
 (α) Ανεκτικότητα – χαλαρότητα στην χρήση ουσιών στην στρατιωτική 
κουλτούρα και στην δημόσια ζωή 



- 39 -
 (β) Ανεπαρκής εφαρμογή προγραμμάτων πρόληψης ουσιών
 (γ) Αυξημένη νόμιμη ή μη διαθεσιμότητα ουσιών στο μέτωπο των επι-
χειρήσεων
 (δ) Μη ελεγχόμενη χρήση αμφεταμινών για διατήρηση εγρήγορσης 
κατά την διάρκεια συνεχιζόμενων επιχειρήσεων

 β. Εκδηλώσεις ενεργητικής επιθετικότητας με επακόλουθα:
 (1) Υποτίμηση
 (2) Απόρριψη
 (3) Εκμετάλλευση
 (4) Ταπείνωση
 (5) Εξαπάτηση
 (6) Εξύβριση
 (7) Απειλές
 (8) Κλοπές
 (9) Απειθαρχία με οργή προς τους ανωτέρους
 (10) Σωματική βία

 γ. Εκδηλώσεις παθητικής επιθετικότητας με επακόλουθα:
 (1) Συχνή αμέλεια
 (2) Άρνηση ανάληψης ευθυνών
 (3) Αποφυγή συμμετοχής
 (4) Απόσυρση
 (5) Φυγή
 (6) Αυτοκαταστροφικές πράξεις

 δ. Θετική συνεισφορά Στρατιωτικής Μονάδας: Η θητεία επιδρά συχνά με θετικό 
τρόπο μια και σ’ αυτό συμβάλλουν τα ακόλουθα: 
 (1)  Διαβίωση σε πλαίσιο με συγκεκριμένους κανόνες και στόχους
 (2) Σαφείς και διακριτές δραστηριότητες στο ημερήσιο πρόγραμμα
 (3) Ένταξη σε ομάδα με κοινούς στόχους
 (4) Αύξηση αυτοεκτίμησης από την ανάθεση ευθυνών
 (5) Ασφάλεια που πηγάζει από:
 (α) Συναδελφικότητα
 (β) Αλληλεγγύη
 (γ) Ταύτιση με τους συναδέλφους
 (δ) Ταύτιση με την προστατευτική εικόνα του Αξιωματικού. 

Ο Αξιωματικός παριστά μια νέα πατρική φιγούρα και συμβολίζει 
τον νόμο, την εξουσία, την σταθερότητα και τη δικαιοσύνη. Για να ανταποκριθεί σ’ αυτό 
το πρότυπο ταύτισης, πρέπει εκτός από την επαγγελματική κατάρτιση, την ευσυνειδησία 



- 40 -
και την ακεραιότητα του χαρακτήρα, να έχει και βασικές γνώσεις της ψυχολογίας του 
ατόμου και της ομάδας και να γνωρίζει τρόπους χειρισμού, όσων εμφανίζουν διαταραχές 
συμπεριφοράς.

 7. ΣΥΝΗΘΗ ΠΡΟΒΛΗΜΑΤΑ ΣΧΕΣΕΩΝ ΚΑΙ ΣΥΜΠΕΡΙΦΟΡΑΣ ΕΓΚΛΕΙΣΤΩΝ
 α. Οι φυλακές, ως γνωστόν, παριστούν ένα από τους χώρους, όπου εκδηλώνε-
ται συνήθως βιαιότητα, πέραν του γεγονότος ότι πολλοί από τους εγκλείστους έχουν ήδη 
φυλακισθεί για πράξεις βίας. Δεν υπάρχει συχνά καλή επικοινωνία και αντί του διαλόγου 
και της σύζευξης των αντιθέσεων κυριαρχεί η αμφιθυμία, οι διαζεύξεις και τα διλήμματα 
μεταξύ τους καθώς και η κυριαρχία κάποιων, όπως του ιεραρχικά ανώτερου, του παλαι-
ότερου έγκλειστου, του μυϊκά ισχυρότερου, του αρχηγού υποομάδας.

Οι σχέσεις μεταξύ αυτών καθώς και του προσωπικού φύλαξής τους είναι 
προβληματικές, ως ακλόνητοι φραγμοί με άκαμπτες και αλύγιστες αντιστάσεις, άμυνες 
και συνακόλουθη συμπεριφορά. Ακολουθεί διαγραμματική αναφορά των ως άνω δυσχε-
ρειών, σε τέσσερις κατηγορίες:

 β. Διλήμματα – Προτεραιότητες Εγκλείστων
Κριτήριο Κατάσταση ή Συμπεριφορά

 (1) Προσδοκία: πολλοί αναμένουν αυστηρό και τιμωρητικό το περιβάλ-
λον, ως ανήμπορα θύματα και λίγοι διακατέχονται από εμπιστοσύνη και σεβασμό προς 
αυτό.
 (2)  Έκφραση συναισθημάτων: ταύτιση ή κακόηθες καθρέφτισμα μεταξύ 
τους και μίσος, απογοήτευση, υποταγή στο προσωπικό
 (3) Αυτοεκτίμηση: αισθήματα «επαναστάτη», «ήρωα» ή «μηδενικού»
 (4) Δικαιοσύνη και Ισχύς: παράπονα ότι είναι «αθώοι» ή ανήμποροι και 
απελπισμένοι λόγω ανάξιου ή κακού συνηγόρου. 
 (5) Σχέση με το προσωπικό: ζητούν βοήθεια με προκλητικό τρόπο.
 (6) Σχέση με την εξουσία: δυσπιστία ή ταύτιση με αυτήν
 (7) Ευχαρίστηση – Αποδοχή: άμεση ικανοποίηση ενορμήσεων αλλά με 
στέρηση της αξιοπιστίας τους ή ματαίωση από μη ικανοποίηση των ενορμήσεών τους 
αλλά με αποδοχή λόγω της συνέπειάς τους και της σχετικής επιβράβευσης
 (8) Αναμονή βελτίωσης: βαθμιαία από τους πιο ώριμους ή άμεση και «μαγι-
κή» από τους ανυπόμονους
 (9) Ματαίωση: ανοχή με διατήρηση των σχέσεων ή φυγή με ενδεχόμενη 
διακοπή τους

 γ. Διλήμματα – Προτεραιότητες Διοικητικού Προσωπικού Φυλακών
Κριτήριο Κατάσταση ή Συμπεριφορά

 (1) Αμφιθυμία: το προσωπικό επιθυμεί να είναι καλοί αξιωματικοί αλλά 
έχουν ανεπαρκή την εκπαίδευση και ίσως τη συναισθηματική στήριξη, αναγνώριση και 
οικονομική αμοιβή. 
 (2) Υπόβαθρο: κάποιοι τιμωροί και σαδιστές είναι όμοιοι ως προς το χαρα-
κτήρα με εγκλείστους.



- 41 -
 (3) Νοοτροπία: κάποιοι επιδιώκουν πιο αυστηρή τιμωρία των εγκλείστων, 
ενώ άλλοι ταυτίζονται με αυτούς.
 (4) Προσδοκία: οι περισσότεροι αναμένουν βελτίωση της συμπεριφοράς 
των εγκλείστων, ενώ κάποιοι τη βίαια αντίδρασή τους.
 (5) Αντήχηση: άλλοι εστιάζουν το ενδιαφέρον τους στην κακή πλευρά των 
εγκλείστων, ενώ άλλοι στη θετική τους συμπεριφορά.

 δ. Διλήμματα – Προτεραιότητες Υπηρεσίας
Κριτήριο Κατάσταση ή Συμπεριφορά

 (1) Αποκατάσταση ή τιμωρία των παραπτωματιών
 (2) Μεγαλύτερη υπηρεσιακή ανοχή ή πιο αυστηρή τιμωρία των εγκλεί-
στων
 (3) Ασφάλεια του συστήματος φυλακών ή επανεκπαίδευση των εγκλεί-
στων 
 (4) Αναχρονιστική δομή και λειτουργία φυλακών ή σύγχρονη εκπαίδευση 
προσωπικού και εγκλείστων

 ε. Διλήμματα – Προτεραιότητες Προσωπικού Ψυχολογικής Υποστήριξης
Κριτήριο Κατάσταση ή Συμπεριφορά

 (1) Νοοτροπία: τιμωροί ή ανθρωπιστές
 (2) Προσδοκία: υπηρεσιακή αναγνώριση ή απόρριψη
 (3) Διαδικασία: ψυχοθεραπευτική ή κοινωνικοθεραπευτική
 (4) Καθήκον: διοικητικό ή ιατρικό-ψυχολογικό
 (5) Υπόβαθρο: ταύτιση (σαδομαζοχιστική) ή θεραπευτική αποστασιοποίηση
 (6) Συμμαχία: με το προσωπικό ή τους εγκλείστους
 (7) Επάγγελμα: ικανοποίηση ή αντίθεση με σαδιστικό προσωπικό, απόρρι-
ψη ή ταύτιση με εγκλείστους
 (8) Στάση προς εγκλείστους: ουδετερότητα, ακεραιότητα και ηρεμία ή ανη-
μπόρια, απελπισία και ενδοτικότητα
 (9) Προσπάθεια: χωρητικότητα και ολοκλήρωση ή ανυπομονησία και κατά-
θλιψη από ενδεχόμενη αποτυχία

 8. ΟΔΗΓΙΕΣ ΓΙΑ ΤΗΝ ΠΡΟΛΗΨΗ ΠΙΘΑΝΩΝ ΒΙΑΙΟΤΗΤΩΝ
 α. Μια από τις βασικές ανάγκες των επαγγελματιών ψυχικής υγείας καθώς και 
των λοιπών στελεχών των Ενόπλων Δυνάμεων είναι η ειδική κατάρτισή τους για μια επι-
τυχή πρόληψη ενδεχομένων βιαιοτήτων.

 β. Οι κατάλληλες οδηγίες διευκολύνουν την εγκατάσταση κλίματος επικοινωνί-
ας για τη δημιουργία καλών σχέσεων. Ακολουθούν σχετικές προτάσεις:
 (1) Γνωριζόμαστε και φερόμαστε με ευγένεια, χωρίς υπερβολική φιλικότη-
τα, ούτε όμως με αυστηρότητα.
 (2) Εκπέμπουμε σαφή μηνύματα.



- 42 -
	 (3)  Ακούμε προσεκτικά και ζητούμε διευκρινίσεις, όταν δεν κατανοούμε 
κάτι, π.χ.«βοήθησέ με να καταλάβω» καθώς επίσης ενθαρρύνουμε την έκφραση με λόγια 
του τι συμβαίνει και τι αισθάνεται.
 (4) Τηρούμε σταθερή τη ροή του λόγου και ήρεμο τον τόνο φωνής μας.
 (5) Παρατηρούμε τη στάση του σώματός μας και ελέγχουμε τις χειρονομίες 
μας, έτσι ώστε να εκπέμπουμε ηρεμία και άνεση.
 (6) Τηρούμε απόσταση «ζωτικού-προσωπικού χώρου» και αποφεύγουμε να 
επιδείξουμε επίμονη και εξεταστική βλεμματική επαφή στον άλλο, ώστε να μην αισθανθεί 
απειλημένος. 
 (7) Η επικοινωνία μας χρειάζεται να στηρίζεται σε «εργασιακή-θεραπευτική 
συμμαχία».
 (8) Δεν μιλούμε χαμηλόφωνα με κάποιον άλλον ενώπιόν του και αποφεύ-
γουμε το χιούμορ, τις ερμηνείες και τα σχόλια για όσα μας εκφράζει.
 (9) Έχουμε πάντοτε υπόψιν ότι τα σωματικά όρια είναι απαραβίαστα, γι’ 
αυτό αποφεύγουμε κάθε σωματική επαφή. Όταν τα λεκτικά όρια έχουν αποτύχει και 
τίθεται πλέον ζήτημα επικινδυνότητας προσπαθούμε η οριοθέτηση να γίνει με ευγενικό, 
μητρικό τρόπο.
 (10) Δεν αντιπαρατιθέμεθα μαζί του και ελέγχουμε τη λεκτική και εξωλεκτική 
μας συμπεριφορά, ώστε να αποφύγουμε κάθε επιθετική διάθεση επίδειξης ισχύος. Γι’ 
αυτό προαπαιτείται η επεξεργασία των δικών μας φόβων. Στην αντίθετη περίπτωση λει-
τουργούμε ως καθρέφτης, όπου ο άλλος βιώνει ταυτόχρονα το φόβο το δικό του καθώς 
και το δικό μας με αποτέλεσμα την αύξηση του βιώματος της απειλής και την συνακό-
λουθη κλιμάκωση της επιθετικότητάς του, η οποία σ’ αυτές τις περιπτώσεις αποτελεί και 
το τελευταίο οχυρό της άμυνάς του. 

 9. ΠΡΟΛΗΨΗ – ΑΝΤΙΜΕΤΩΠΙΣΗ ΕΠΕΡΧΟΜΕΝΩΝ ΒΙΑΙΟΤΗΤΩΝ
 α. Μεγάλες δυσκολίες προκύπτουν όταν ο θυμός και η οργή αυξάνονται και 
εξαγριωμένος κάποιος είναι έτοιμος να προβεί σε βίαιες ενέργειες. Τότε οι προσπάθειες 
είναι πολύ πιο προσεκτικές μια και δεν υπάρχουν περιθώρια λάθους.
 β. Στα πλαίσια αυτά και ιδιαίτερα για τη μείωση της επικινδυνότητας της κατα-
στάσεως προτείνονται τα ακόλουθα:
 (1) Προσπαθούμε να μείνουμε όσο το δυνατόν πιο ήρεμοι, ασκώντας έλεγ-
χο ακόμη και στην στάση και στις κινήσεις του σώματός μας, έτσι ώστε να μην προβά-
λουμε, για αμυντικούς λόγους, τη δική μας επιθετικότητα.
 (2) Δεν επιχειρούμε να αγγίξουμε τον άλλον.
 (3) Δεν κατηγορούμε τον άλλον, δεν ανταπαντούμε με λεκτική επιθετικότη-
τα, ούτε καν του συνιστούμε να ηρεμήσει, γιατί θα εξαγριωθεί πιστεύοντας ότι επιχειρού-
με να τον καθοδηγήσουμε.
 (4) Προσπαθούμε να βιώσουμε το συναίσθημά του.
 (5) Δείχνουμε ότι προσπαθούμε πραγματικά να κατανοήσουμε την οπτική 
του γωνία.
 (6) Δηλώνουμε με όση ηρεμία διαθέτουμε ότι δεν έχουμε σκοπό να τον 
επικρίνουμε ακόμα και όταν φωνάζει και βρίζει αλλά να του μιλήσουμε για να κατανοή-



- 43 -
σουμε ο ένας τον άλλον, π.χ. είναι ιδιαίτερα αποτελεσματική η έκφραση: «βοήθησέ με να 
καταλάβω..».

 γ. Ανάλογη με την φάση στον κύκλο επιθετικότητας είναι και η εκάστοτε παρέμ-
βαση: 
 (1)  Πρώτη φάση: Όλες οι λειτουργίες σε κανονικά επίπεδα. Για την αποφυ-
γή της μετάβασης στην επόμενη φάση γίνεται προσέγγιση με συζήτηση και προσπάθεια 
προσέλκυσης της προσοχής από τον εκλυτικό παράγοντα.
 (2) Δεύτερη φάση: Η επικοινωνία είναι πολύ δύσκολη. Οι παρεμβάσεις 
είναι απλές και προσεκτικές ως προς τη στάση του ειδικού, π.χ. να είναι άνετη και με τα 
χέρια μπροστά, σε κατάλληλη απόσταση και με εξασφάλιση ελεύθερης εξόδου του επι-
θετικού από το δωμάτιο, με φωνή σταθερή και αποφασιστική αλλά όχι προκλητική, με 
απλές μικρές προτάσεις, με προσεκτική βλεμματική επαφή, δηλαδή αποφυγή της άμεσης 
και παρατεταμένης και με διατήρηση της ψυχραιμίας για την αποφυγή φοβισμένης – επι-
κίνδυνης εμπλοκής στις προκλήσεις του επιθετικού.
 (3) Τρίτη φάση: Εφαρμόζονται τα περιοριστικά μέτρα. Ως περιορισμός σε 
νοσηλευτικά πλαίσια, ορίζεται η μη εθελοντική στέρηση της δυνατότητας του επιθετικού, 
να κινείται ελεύθερα στο χώρο που νοσηλεύεται. Διακρίνονται τέσσερις τύποι περιορι-
σμού:
 (α) Συγκράτηση με τα χέρια - προσωρινός περιορισμός
 (β) Απομόνωση
 (γ) Χημικός περιορισμός
 (δ) Μηχανικός περιορισμός
 (4) Τέταρτη φάση: Τα περιοριστικά μέτρα εξακολουθούν να ισχύουν λόγω 
του ενδεχόμενου της παλινδρόμησης στη δεύτερη φάση. 
 (5) Πέμπτη φάση: Είναι η κατάλληλη στιγμή για προσέγγιση και αναζήτηση 
των αιτίων που εξώθησαν σ’ αυτή τη συμπεριφορά και θεωρείται ιδιαίτερα βοηθητική 
η έκφραση των συναισθημάτων. Απαγορεύεται η επικριτική στάση και τα περιοριστικά 
μέτρα σε αυτή τη φάση, επειδή είναι πιθανό να οδηγήσουν σε νέο επεισόδιο βίας. Χρειά-
ζεται δε ιδιαίτερη προσοχή λόγω του κινδύνου εμφάνισης αυτοκτονικού ιδεασμού, οπότε 
και κρίνεται απαραίτητη η στενή παρακολούθηση.





ΚΕΦΑΛΑΙΟ Γ

ΑΥΤΟΚΤΟΝΙΑ

 1. ΓΕΝΙΚΑ
  α.  Η αυτοκτονία, η τραγική αυτή κατάληξη λόγω βιωμάτων έντονης μοναξιάς, 
έλλειψης υποστήριξης, απελπισίας, αχρηστίας και ετεροκαθορισμού, είναι μία από τις 
συνήθεις αιτίες θανάτου και μάλιστα στην Ελλάδα παριστά τη 2η από πλευράς συχνό-
τητας, σε νέους ηλικίας 15-25 ετών. Είναι ιδιαίτερα σημαντικό ότι μεγάλο ποσοστό των 
Μονίμων Στελεχών και του προσωπικού Στρατευμένης Θητείας ανήκει σ’ αυτό το φάσμα 
ηλικίας.

  β. Πολλές από τις αυτοκαταστροφικές ενέργειες εντός στρατιωτικού περιβάλλο-
ντος είναι δυνατόν να προληφθούν. Τέτοια προγράμματα πρόληψης εφαρμόστηκαν στις 
ΕΔ αρκετών Νατοϊκών κρατών, μεταξύ των οποίων και η Ελλάδα, με αποτέλεσμα την 
μείωση των αυτοκτονιών σε ποσοστά μικρότερα από τα αντίστοιχα του γενικού πληθυ-
σμού της χώρας τους.

 γ. Ο Διοικητής-Κυβερνήτης με την Υγειονομική Υπηρεσία και όλο το λοιπό 
προσωπικό έχουν μεγάλα περιθώρια παρεμβάσεων πρόληψης των αυτοκτονιών στις 
Ένοπλες Δυνάμεις.

 2. Η ΚΑΤΑΣΤΑΣΗ ΣΤΙΣ ΕΛΛΗΝΙΚΕΣ ΕΝΟΠΛΕΣ ΔΥΝΑΜΕΙΣ
 α. Ο δείκτης αυτοκτονιών χρησιμοποιείται διεθνώς και αποτυπώνει τον αριθμό 
αυτοκτονιών ανά 100.000 άτομα στη διάρκεια ενός έτους.

 β. Ο κοινός δείκτης αυτοκτονιών και των τριών Κλάδων των ΕΔ εμφανίζεται 
ελαφρά αυξημένος σε σχέση με τον επίσημο δείκτη του γενικού πληθυσμού της Ελλάδος 
αλλά όχι και τον πραγματικό. Ο τελευταίος πιθανολογείται ότι είναι σημαντικά μεγαλύτε-
ρος, δεδομένου ότι δεν συμπεριλαμβάνει τον αριθμό αυτοκτονιών που απεκρύβησαν για 
ποικίλους λόγους.

Παρατηρούνται σημαντικές διαφορές μεταξύ των Κλάδων. Στο Πολεμικό 
Ναυτικό παρατηρείται το μισό ποσοστό αυτοκτονιών σε σχέση με το αντίστοιχο των 
πολιτών ανδρών της χώρας. Στην Πολεμική Αεροπορία η συχνότητα αυτοκτονιών είναι 
περίπου η αυτή με την αντίστοιχη των πολιτών ανδρών. Τέλος, ο Στρατός Ξηράς ακο-
λουθώντας την τάση που παρατηρείται και σε άλλους Νατοϊκούς Στρατούς είναι ο πιο 
επιβαρυμένος Κλάδος.
	
Πίνακας Αυτοκτονιών στις ΕΔ. Επιτελική Μελέτη ΓΕΕΘΑ/ΔΥΓ 2006

Κλάδος Δύναμη Ετήσιος Μ.Ο. Αυτοκτονιών
Αναγωγή σε 

100.000
Μ.Ο. Πολιτών 
Ανδρών 2002

Μ.Ο.Πολιτών 
Ανδρών ‘95-‘02

ΣΞ 85.000 6,00 7,05
ΠΝ 22.000 0,60 2,70
ΠΑ 26.000 1,18 4,50
Σύνολο 133.000 7,78 5,84 4,32 5,36



- 46 -
  δ. Υπολογίζεται ότι αντιστοιχούν, σύμφωνα με τα διεθνή δεδομένα, δέκα (10) 
έως δεκαπέντε (15) απόπειρες αυτοκτονίας σε κάθε συντελεσθείσα αυτοκτονία.

 3. ΘΕΩΡΗΤΙΚΕΣ ΠΡΟΣΕΓΓΙΣΕΙΣ ΑΥΤΟΚΑΤΑΣΤΡΟΦΙΚΗΣ ΣΥΜΠΕΡΙΦΟΡΑΣ
 α.  Δεν υπάρχει κοινά αποδεκτή ολοκληρωμένη θεωρία, που να εξηγεί την 
αυτοκαταστροφική συμπεριφορά. Στην εμφάνισή της συμβάλλουν η γενετική προδιάθε-
ση, καθώς και οι βιολογικοί, ψυχικοί και κοινωνικοί παράγοντες, κάποιοι εκ των οποίων 
αναφέρονται εκτενέστερα αμέσως παρακάτω.
 (1) Γενετική προδιάθεση: Υφίσταται ιστορικό αυτοκτονίας στην οικογένεια. 
Υποστηρίζεται από αρκετούς ερευνητές ότι η γενετική μεταβίβαση της αυτοκαταστροφι-
κής συμπεριφοράς προσδιορίζεται από ένα πολυγονιδιακό μοντέλο ή πραγματοποιείται 
μέσω βιοχημικής προδιάθεσης για αδυναμία ελέγχου της παρορμητικής συμπεριφοράς 
ανεξάρτητα ή σε συνδυασμό με γενετικά προσδιορισμένη ψυχική διαταραχή. 
 (2) Βιολογικοί παράγοντες: Διαπιστώνεται μείωση της σεροτονινεργικής 
δραστηριότητας, π.χ. ιδιαίτερα χαμηλές τιμές 5-ΗΙΑΑ, υδροξυϊνδολοξεικού οξέος στον 
εγκεφαλικό ιστό ή το ΕΝΥ καταθλιπτικών που αυτοκτόνησαν ή αποπειράθηκαν με σοβα-
ρό ή βίαιο τρόπο σε σύγκριση με τις αντίστοιχες τιμές καταθλιπτικών χωρίς ιστορικό 
αυτοκαταστροφικής συμπεριφοράς. Αξίζει να σημειωθεί ότι χαμηλές τιμές του 5-ΗΙΑΑ 
στο ΕΝΥ εντοπίζονται και επί εκδηλώσεων επιθετικής συμπεριφοράς διαφόρων τύπων 
σε σταθερή διαχρονική βάση, όπως και επί αυτοκαταστροφικών.
 (3) Ψυχικοί παράγοντες:
 (α) Ιδιαίτερης αξίας είναι η ψυχοδυναμική προσέγγιση σύμφωνα με 
την οποία ψυχωτικοί, καταθλιπτικοί, σχιζοσυναισθηματικοί, διπολικοί καθώς και οριακοί 
ψυχωτικής δομής χρησιμοποιούν συχνά τους μηχανισμούς άμυνας του Εγώ, που ονο-
μάζονται αρχαϊκή ενδοβολή (Introjection)και εσωτερίκευση (Internalization).

Σημαντικός θεωρείται και ο μηχανισμός «διχασμός ή σχίση του 
Εγώ (Splitting of the Ego)», που σηματοδοτεί τη συνύπαρξη δύο διαφορετικών, συμπα-
ρατασσόμενων αλλά μη αλληλοεπηρεαζόμενων ψυχικών στάσεων, σε σχέση με την 
εξωτερική πραγματικότητα, όταν αυτή αντιτίθεται σε ενορμητικές απαιτήσεις. Απ’ αυτές, 
η μεν μία λαμβάνει υπόψιν της την πραγματικότητα, η δε άλλη την αρνείται και στη θέση 
της τοποθετεί τα παράγωγα της επιθυμίας. 

Το Υπερεγώ (πρέπει) καθιστά δύσκολη έως αδύνατη την έκφραση 
θυμού, μίσους και λοιπών εχθρικών συναισθημάτων εναντίον αγαπημένων προσώπων. 
Τα συναισθήματα αυτά στρέφονται τελικά εναντίον του εαυτού.

Πολλοί από τους ανωτέρω ασθενείς, όταν παύσουν να βιώνουν 
τις μεγαλομανιακές και ναρκισσιστικές αυταπάτες της πανταχού παρουσίας και παντο-
δυναμίας (Omnipotence) τους, αισθάνονται τον εαυτό τους τραγικά αδύναμο, ανίσχυρο 
και εξαρτημένο από το περιβάλλον, προς το οποίο ταυτίζονται για να επιβιώσουν χρησι-
μοποιώντας και ένα άλλο μηχανισμό άμυνας, που είναι ο αρχαϊκός τύπος ταυτοποίησης 
(Identification). 

Όταν ενδοβάλλονται αρνητικά - καταστρεπτικά πρόσωπα, πράγ-
ματα ή μηνύματα και εσωτερικεύονται αρνητικές καταστρεπτικές διαδικασίες ή σχέσεις με 
επακόλουθο τις αρνητικές - καταστρεπτικές ταυτίσεις, τότε συχνά έπεται παλινδρόμηση 
(Regression) στα πιο ανώριμα στάδια βαθειάς αυτοϋποτίμησης, απαισιοδοξίας, ψυχοκι-



- 47 -
νητικής κατάρρευσης και μελαγχολίας, οπότε και αναμένονται απόπειρες αυτοκαταστρο-
φής, είτε άμεσα ως αυτοκτονία, είτε έμμεσα ως αποφυγή λήψεως τροφής και υγρών.
Την πορεία αυτή χαρακτηρίζουν, συνήθως, ο ετεροκαθορισμός και οι πάσης φύσεως 
απώλειες σχέσεων με δομικά στοιχεία π.χ. τους γύρω ανθρώπους, τον χώρο, το χρόνο 
και το χρήμα, που αναλύονται αμέσως κατωτέρω, με το σκεπτικό ότι πρέπει να αποφεύ-
γονται πάση θυσία.
 (β) Οι θεωρίες κοινωνικής μάθησης, με όχι μεγάλη ιδεολογική απόκλι-
ση από την ψυχοδυναμική θεωρία, υποστηρίζουν ότι από πολύ νωρίς τα άτομα αυτά, 
ως παιδιά, βιώνουν την έκφραση άγχους και επιθετικότητας ως ενισχυμένη αρνητικά, 
ενώ αντίθετα τη στροφή τους προς τα μέσα ως ενισχυμένη θετικά. Για το λόγο αυτό 
επιστρέφουν έχοντας την προσδοκία ότι θα γίνει εκ νέου επεξεργασία και τελικά θα γίνει 
αποδεκτή η πάλη υπέρ της έκφρασης και εναντίον του περιορισμού των σχέσεων. Εάν, 
ωστόσο, αυτό δεν επιτευχθεί είναι δυνατόν να προκύψει βίωμα έλλειψης υποστήριξης και 
ανημπόριας. 
 (4) Κοινωνικοί παράγοντες: Ο Durkheim κατέγραψε τη διαίρεση των αυτο-
κτονιών, που ωστόσο σήμερα αμφισβητείται, σε τρεις κατηγορίες,: 
 (α) Εγωιστικές: Συντελούνται από αυτούς που έχουν χάσει την αίσθη-
ση του ανήκειν σε κάποια κοινωνική ομάδα και έχουν παύσει να ελέγχονται από τους 
κοινωνικούς, οικογενειακούς και θρησκευτικούς μηχανισμούς της ομάδας.
 (β) Άνομες: Συντελούνται από αυτούς που ζουν σε κοινωνίες, όπου 
λείπει η συλλογική ευθύνη και τάξη, εξαιτίας κοινωνικών και πολιτικών κρίσεων και ανα-
ταραχών.
 (γ) Αλτρουϊστικές: Συντελούνται από αυτούς που αποφασίζουν να 
θυσιασθούν για το καλό της ομάδας. 

 4. ΡΟΠΕΣ ΚΑΙ ΣΤΟΧΟΙ ΑΠΟΠΕΙΡΩΝ - ΑΥΤΟΚΤΟΝΙΑΣ
 α. Αυτοτιμωρία: Είναι αποτέλεσμα ενεργειών, όσων βιώνουν συναισθήματα 
ενοχής και ντροπής ως επακόλουθα απαραδέκτων εν γνώσει τους πράξεων, ενώ είχαν 
τη δυνατότητα να τις αποφύγουν. Η κατακραυγή και η καθημερινή με ποικίλους τρόπους 
εκφραζόμενη επιθετικότητα του κοινωνικού περίγυρου αρκετές φορές τους συνθλίβει 
τελειωτικά και τους αποκαρδιώνει μέχρις ολοκληρωτικής καθάρσεως μέσω της αυτοκτο-
νίας.

Παράδειγμα: Αυτόχειρας επιδιώκει με το θάνατο να «ξεπλύνει» τη ντροπή 
του και να αποφύγει την κατακραυγή του περιβάλλοντος για αποτρόπαιη συμπεριφορά 
προς την οικογένειά του.

 β. Απαλλαγή από την μετάπτωση των βιωμάτων του αχρείαστου σε εκείνα 
του άχρηστου: Προκύπτουν είτε από ανικανότητα αξιοποίησης παρατεταμένου ελεύθε-
ρου χρόνου, είτε από αδυναμία αντιμετώπισης ανυπέρβλητων δυσμενών εξωτερικών 
παραγόντων, όπως είναι οι τυχαίες δυσμενείς περιστάσεις που δεν έχουν περιθώρια 
μεταβολών και αποδεικνύονται μοιραίες σπρώχνοντας κάποιες μειωμένου σθένους προ-
σωπικότητες στη λύτρωση δια της αυτοκτονίας.

Παράδειγμα: Γονιός αδύνατου χαρακτήρα αυτοκτονεί επειδή το παιδί του 
παρουσίασε σοβαρό, δυσίατο πρόβλημα υγείας.



- 48 -
 γ. Απαλλαγή από στερήσεις και ελλείψεις: Η κρίση ταυτότητας, συνηθέστερη 
στον έφηβο και συνοδευόμενη από έντονα και οδυνηρά συναισθήματα ανεπάρκειας 
και μειωμένης αυτοεκτίμησης, οι μη ικανοποιηθείσες ανάγκες από σχέσεις και κυρίως 
η συνειδητοποίηση του υποβιβασμού της προσωπικότητάς του μέσω σύγκρισης προς 
άλλους είναι δυνατόν να οδηγήσουν σε μοιραία λύση-ανακούφιση και απαλλαγή μέσω 
της αυτοκτονίας από τον, όπως τον βιώνει ο αποπειρώμενος, αξιοθρήνητο και άθλιο 
τρόπο ζωής του.

Παράδειγμα: Κάποιος εξωθείται σε ρόλο αποδιοπομπαίου τράγου, διαπι-
στώνει την έλλειψη υποστήριξης από το σύστημα και χωρίς τη δυνατότητα παρέμβασης 
τρίτων χάριν αυτού, βιώνει την αδυναμία και κατωτερότητά του σε σύγκριση με τους 
άλλους και τελικά οδηγείται στη μοιραία ενέργεια.
 δ. Απαλλαγή από βασανιστικές σωματικές και ψυχικές καταστάσεις και ασθένει-
ες: Η προσπάθεια επικεντρώνεται στην δια θανάτου εξάλειψη ενοχλητικών συμπτωμάτων 
διαφόρων σωματικών και ψυχικών ασθενειών, που έχουν καταστεί ανυπόφορα. Η έλλει-
ψη βοήθειας (helplessness), η απελπισία (hopelessness), τα ανέκφραστα συναισθήματα 
και η αμφιθυμία σε πολλά προβλήματα ευρίσκουν τη λύση στην τελική απώλεια 

Παράδειγμα: Κάποιος πάσχει από σοβαρό ή και δυσίατο νόσημα και αυτο-
κτονεί προκειμένου να απαλλαγεί από αυτό, είτε είναι ψυχικό π.χ. ψυχωτικές, διπολικές, 
σχιζοφρενικές, παρανοειδείς και οριακές καταστάσεις ή σωματικό π.χ. πόνος, κάματος, 
διαβήτης, επιληψία, αϋπνία.
 ε. Αδυναμία προσαρμογής σε μεγάλες δομικές – θεσμικές αλλαγές: Οι αλλαγές 
αυτές στη ζωή με το συνακόλουθο αρνητικό στρες είναι δυνατόν να θέσουν κάποιον εκτός 
ορίων αντοχής και χωρητικότητάς του. Τότε η διαφοροποίηση της ταυτότητας, έστω και 
προς το καλύτερο (!), η απώλεια υποστηρικτικών σχέσεων, προσώπων και συστημάτων 
καθώς και η αίσθηση του «χαμένου παράδεισου» ή του «χαμένου έπους-ρόλου» τον 
οδηγούν σε μοιραίες ενέργειες.

Παράδειγμα: Κάποιος αποσταθεροποιείται κατά την τελική φάση της θητείας 
του και αυτοκτονεί για να αποφύγει όλες τις επερχόμενες απώλειες σχέσεων, δομών, 
ορίων και λειτουργίας του στρατεύματος καθώς και το φόβο αγνώστου (αιφνιδιασμός, 
απώλεια προσανατολισμού, εγκατάλειψη, εκμηδένιση) του μέλλοντός του, ακόμα και αν 
μετατίθεται πλησίον της οικογενείας του,.
 στ. Πρόκληση δυσαρέσκειας – Τιμωρία των άλλων: Η προσπάθεια αποσκοπεί 
στην πρόκληση δυσαρέσκειας ή ακόμα περισσότερο στην τιμωρία αυτών, οι οποίοι δεν 
του παρέχουν τη βοήθεια που ζητεί, ούτε ικανοποιούν τα αιτήματά του. Πιο έντονα τέτοια 
μηνύματα διαμαρτυρίας εκφράζονται με εκδικητικό κυριαρχικό τρόπο και σοβαρές προ-
σπάθειες αυτοκαταστροφής, που αρκετές φορές δεν αφήνουν περιθώρια επιστροφής και 
επανόρθωσης.

Παράδειγμα: Κάποιος αυτοκτονεί, για να τιμωρήσει την οικογένειά του, η 
οποία επιμένει να τύχει αναβολής στράτευσης, ενώ ο ίδιος επιθυμεί το αντίθετο, δηλαδή 
να συνεχίσει την θητεία του˙ και αντιστρόφως.
 ζ. Εγκατάλειψη – Προδοσία: Πρόσφατη, αιφνίδια εγκατάλειψη από αγαπημένο 
πρόσωπο και μάλιστα κατά απότομο τρόπο πυροδοτεί συχνά έντονα δυσάρεστα συναι-
σθήματα προδοσίας, μίσους, ζήλειας, οργής και φθόνου. Αυτά, όταν δεν καταστεί δυνα-
τόν να εκφρασθούν, να αναστραφούν ή ακόμα καλύτερα να μετουσιωθούν, ενδέχεται, σε 



- 49 -
ασθενή προσωπικότητα που δεν αντέχει τον αποχωρισμό, να έχουν ως αποτέλεσμα τη 
στροφή της επιθετικότητας προς τον ίδιο τον εαυτό και κατάληξη την αυτοκτονία.

Παράδειγμα: Κάποιος, λίγο πριν ή στη σκοπιά, πληροφορείται από την 
ερωμένη του το τέλος της σχέσης τους και λίγο αργότερα προβαίνει στο απονενοημένο 
διάβημα.

 η. Αυτοθυσία για την αποφυγή δυσαρέσκειας των άλλων: Ο αποπειρώμενος 
αποσκοπεί στην αποφυγή γονεϊκών, οικογενειακών ή και κοινωνικών απογοητεύσεων, 
εξευτελισμών και καταστροφών. Εδώ εντάσσεται και η αποφυγή πιθανής γονεϊκής διά-
ψευσης των προσδοκιών και ονείρων για την εξέλιξη του αποπειρώμενου. Πέραν αυτών, 
ασυνείδητα, με το θάνατό του αποφεύγει να μεγαλώσει ως προς την ηλικία του και να 
εξαναγκάσει, συμβολικά, τους γονείς να οδηγηθούν στο γήρας και το θάνατο. 

Παράδειγμα: Κάποιος αυτοκτονεί επειδή του είπαν ότι θα προταθεί η αλλαγή 
του Δείκτη Σωματικής Ικανότητάς του από Ι-1 σε Ι-4. Με αυτό τον τρόπο θεωρεί ότι θα 
αποφευχθεί ο εξευτελισμός της οικογένειας, δεδομένου ότι ο πατέρας του είχε πει «καλύ-
τερα να γυρίσεις νεκρός, παρά γιωτάς».

 θ. Ευχαρίστηση του αποπειρώμενου αναφορικά με τον εαυτό του: Στην περίπτω-
ση αυτή συνειδητά ή ασυνείδητα υπάρχει τάση για φαντασιακή επανένωση του αποπειρώ-
μενου με κάτι χαμένο, συνήθως αγαπημένο πρόσωπο, και επαναβίωση έως συμβιώσεως 
μέσω φαντασιακών σχέσεων σε κάποιαν άλλη, πιθανόν καλύτερη ζωή, στον άλλο κόσμο.

Παράδειγμα: Αυτόχειρας επιδιώκει με το θάνατό του να «ξανασμίξει» με αγα-
πημένο του πρόσωπο, που έχει ήδη πεθάνει (από αυτοκτονία ή μη).

 ι. Αυτοθυσία για το καλό των άλλων: Η απόπειρα αποσκοπεί στην εμφάνιση 
και ουσιαστική προσφορά του αποπειρώμενου ως συνεπούς, έντιμου, ήρωα, αντάξιου 
των εθνικών, θρησκευτικών, οικογενειακών ή οποιωνδήποτε άλλων περιστάσεων. Πέραν 
των ιδανικών, η αλτρουϊστική αυτή ενέργεια, όπως αυτός την αντιλαμβάνεται, ενδέχεται 
να εξυπηρετεί οικογενειακές και κοινωνικές απαιτήσεις για βελτιώσεις των συστημάτων, 
στα οποία ανήκει, με την δια της θυσίας του εξασφάλιση της ευτυχίας των άλλων.

Παράδειγμα: Ιπτάμενος Αξιωματικός της Πολεμικής Αεροπορίας αποφασίζει 
να θυσιασθεί συνεχίζοντας την πτήση του, αντί να προβεί στη σωτήρια γι’ αυτόν εκτίναξη, 
που θα συνεπαγόταν όμως καταστρεπτική για τους κατοίκους ενός χωριού πτώση του 
αεροπλάνου του.

 5. ΠΑΡΑΓΟΝΤΕΣ ΚΙΝΔΥΝΟΥ
Οι συνηθέστεροι παράγοντες που σχετίζονται με την αυτοκτονία είναι δημογρα-

φικοί, σωματικοί, ψυχικοί και κοινωνικοί-περιβαλλοντικοί.

 α. Δημογραφικοί Παράγοντες:
 (1) Ηλικία: Ο κίνδυνος της αυτοκτονίας αυξάνεται με την πάροδο της ηλικί-
ας μετά τα 45 έτη και κορυφώνεται μετά τα 75 στους άνδρες και τα 55 στις γυναίκες. Τα 
τελευταία, ωστόσο, είκοσι πέντε χρόνια έχει υπερτριπλασιασθεί η συχνότητα των αυτο-
κτονιών των εφήβων και νεαρών ενηλίκων κυρίως μεταξύ των 15-19 ετών αλλά και σε 
δεύτερο βαθμό έως και τα 24.
 (2) Φύλο: Οι γυναίκες αποπειρώνται να αυτοκτονήσουν τρεις φορές περισ-
σότερο από τους άνδρες, οι οποίοι ωστόσο αυτοκτονούν τρεις φορές πιο συχνά από τις 



- 50 -
γυναίκες. Οι άνδρες συνήθως χρησιμοποιούν μαχαίρια, όπλα και άλλες βίαιες μεθόδους, 
ενώ οι γυναίκες καταφεύγουν συνήθως στη δηλητηρίαση, κυρίως μάλιστα με λήψη υπερ-
βολικής δόσης φαρμάκων.
 (3) Οικογενειακή κατάσταση: Η συχνότητα των αυτοκτονιών είναι μικρότε-
ρη στους έγγαμους και μεγαλύτερη στους χωρισμένους, διαζευγμένους ή σε κατάσταση 
χηρείας.
 (4) Θρησκευτικές πεποιθήσεις: Υφίστανται διαφορές δεικτών αυτοκτονίας 
μεταξύ των πιστών διαφορετικών θρησκευμάτων.
 (5) Επαγγελματική κατάσταση: Οι άνεργοι παρουσιάζουν μεγαλύτερους 
κινδύνους αυτοκτονίας σε σχέση με τους εργαζόμενους μέσα ή έξω από το σπίτι. Η απώ-
λεια μιας εργασίας σχετίζεται περισσότερο με την αυτοκτονία απ’ ό,τι η ανεργία.

Οι επιστήμονες και ειδικά οι άντρες ιατροί και δη ψυχίατροι, παρουσιάζουν 
δυσανάλογα μεγαλύτερο κίνδυνο. Αξίζει να σημειωθεί και η επικινδυνότητα άλλων υγειονο-
μικών επαγγελμάτων, όπως είναι οι ψυχολόγοι, κτηνίατροι, φαρμακοποιοί καθώς και των 
χημικών και αγροτών, που έχουν μεγαλύτερο από το μέσο όρο ποσοστό αυτοκτονιών.
 (6) Μετανάστευση: Όσοι έχουν μετακινηθεί από μια αγροτική σε μια αστική 
περιοχή ή, γενικότερα, σε μια διαφορετική περιοχή ή χώρα είναι περισσότερο ευάλωτοι 
στην αυτοκτονική συμπεριφορά. 

 β.  Σωματικοί Παράγοντες: Πολλές οργανικές ασθένειες παρουσιάζουν σημα-
ντικό ποσοστό αποπειρών αυτοκτονίας, όπως π.χ. το βρογχικό άσθμα ή ο καρκίνος, με  
τετραπλάσια αύξηση κινδύνου απόπειρας αυτοκτονίας και ιδιαίτερα το AIDS. Οι ασθένει-
ες αυτές καθώς και τα χαρακτηριστικά υποψίας για οργανικότητα ταξινομούνται συνήθως 
ως εξής:
 (1) Νόσοι τελικού σταδίου, π.χ. μεταστατικός όγκος, νεοπλασίες, συμπτώ-
ματα Συνδρόμου Επίκτητης Ανοσοανεπάρκειας (AIDS)
 (2) Νευρολογικές νόσοι συνδεόμενες με αναπηρία, π.χ. σκλήρυνση κατά 
πλάκας, νόσος του Huntington, επιληψία, οργανικά ψυχοσύνδρομα
 (3) Νόσοι συνδεόμενες με καταθλιπτικό υπόβαθρο, π.χ. νόσος Cushing, 
πορφυρία, υποθυρεοειδισμός, συστηματικός ερυθηματώδης λύκος, διαταραχές λήψης 
τροφής
 (4) Νόσοι συνδεόμενες με χρόνια θεραπευτική αντιμετώπιση, π.χ. ανα-
πνευστική, καρδιακή, νεφρική ανεπάρκεια
 (5) Τα χαρακτηριστικά υποψίας για οργανικότητα συμπεριλαμβανομένης 
και ψυχοπαθολογικής συμπτωματολογίας είναι τα εξής:
 (α) Οξεία έναρξη επείγοντος περιστατικού
 (β) Πρώτο επεισόδιο
 (γ) Μεγάλη ηλικία
 (δ) Πρόσφατη σωματική νόσος ή τραυματισμός
 (ε) Επιληπτικές κρίσεις 
 (στ) Κατάχρηση εξαρτησιογόνων ουσιών
 (ζ) Οπτικές ψευδαισθήσεις



- 51 -
 (η) Απώλεια συνείδησης, διαταραχή προσανατολισμού, προσοχής, 
έκπτωση μνήμης
 (θ) Κατασκευαστική απραξία
 (ι) Κατατονικά συμπτώματα, π.χ. αρνητισμός, κηρώδης ευπλασία, 
ηχολαλία, ηχοπραξία, αφωνία

 γ. Ψυχικοί Παράγοντες: Ψυχικές ασθένειες, με ποσοστό αυτοκτονίας 70% 
καθώς και ιδιαίτερες ψυχικές καταστάσεις, ως εξής:
 (1) Ιστορικό προηγουμένων αποπειρών αυτοκτονίας
 (2) Κατάθλιψη: Αποτελεί την κατάσταση ή/και νόσο της συχνότερης αιτίας 
που οδηγεί σε αυτοκτονία. Το 30-40% θα αποπειραθούν. Το 10-15% θα αυτοκτονήσουν. 
Στο σύνολο των αυτοκτονιών το ποσοστό των συναισθηματικών ασθενών κυμαίνεται 
από 30-60%.

Συμπτώματα: Έντονη θλίψη - Μείωση της όρεξης και της πρόσληψης 
τροφής με απώλεια βάρους ή σπανιότερα αύξηση της όρεξης και του σωματικού βάρους- 
Επίμονες αρνητικές σκέψεις, αισθήματα ενοχής, αυτομομφής, αναξιότητας, αυτοϋποτί-
μησης - Απώλεια ενδιαφερόντων, έλλειψη ευχαρίστησης από τη ζωή - Ελάττωση της 
σεξουαλικής επιθυμίας - Κοινωνική απόσυρση - Διαταραχή του ύπνου, αϋπνία, υπερυ-
πνία - Επιβράδυνση της συμπεριφοράς – Διαταραχές της μνήμης
 (3) Ψυχωτικές νόσοι
 (α) Διπολική διαταραχή
 (β) Σχιζοφρένεια
 (γ) Παρανοειδής Διαταραχή
 (4) Διαταραχές προσωπικότητας
 (α) Οριακή – Μεταιχμιακή, ιδιαίτερα η Κατώτερη (Lower) 
 (β) Παρανοειδής
 (γ) Αντικοινωνική
 (δ) Οιστριονική
 (5) Κατάχρηση Ψυχοδραστικών Ουσιών – Αλκοολισμός
 (6) Ιδιαίτερες ψυχικές καταστάσεις 
 (α) Παρορμητικότητα: Η αυτοκτονία είναι εκτός των άλλων μια παρορμητι-
κή πράξη. Πυροδοτείται συχνά από δυσάρεστα-αρνητικά καθημερινά γεγονότα. Όπως σε κάθε 
άλλη παρόρμηση, η έντονη τάση είναι παροδική και διαρκεί μικρό μόνο χρονικό διάστημα και 
γι’ αυτό απαιτείται άμεση και κατάλληλη παρέμβαση για την εξομάλυνση τέτοιων κρίσεων.
 (β) Αμφιθυμία: Οι περισσότεροι έχουν αντιθετικά, ως προς την ποιό-
τητα, συναισθήματα για το αν θα αυτοκτονήσουν ή όχι. Οι ενορμήσεις ζωής και θανάτου 
συγκρούονται μεταξύ τους σε μια αμφίρροπη μάχη. Όλοι, σχεδόν, όσοι σκέπτονται να 
αυτοκτονήσουν, επειδή είναι δυσαρεστημένοι από τη ζωή τους, δεν έχουν αποφασίσει 
οριστικά κάτι τέτοιο και αν τους δοθεί υποστήριξη θα αυξηθεί η επιθυμία επιβίωσης και 
θα μειωθεί ο κίνδυνος αυτοκτονίας.
 (γ) Αδιέξοδο – Ακαμψία: Στην κατάσταση αυτή είναι εμφανής μια άκα-
μπτη συμπεριφορά, δεδομένου ότι βιώνεται η έλλειψη δυνατότητας λύσης των προβλη-



- 52 -
μάτων και το αδιέξοδο ως προς την αποφυγή της αυτοκτονίας. Παρά ταύτα, υφίστανται 
πάντοτε περιθώρια ανατροπής της κατάστασης αδιέξοδου από κατάλληλες παρεμβά-
σεις, που στηρίζονται στην έκφραση συναισθήματος, στην αναγνώριση της αξίας και 
χρησιμότητας του προσώπου και αρκετές φορές στην έμπρακτη συγγνώμη, όταν έχει 
αδικηθεί. 

 δ. Κοινωνικοί – Περιβαλλοντικοί Παράγοντες:
 (1) Πιεστικά προβλήματα: Η πλειονότητα όσων αυτοκτονούν έχουν βιώσει 
αρκετά πιεστικά γεγονότα τους τρεις τελευταίους μήνες, όπως είναι τα εξής:
 (α) Διαπροσωπικά προβλήματα, π.χ. συγκρούσεις με σύζυγο, οικογέ-
νεια, φίλους, ερωτικό σύντροφο, συναδέλφους και ιεραρχικά ανώτερους
 (β) Απόρριψη λόγω αποχωρισμού και εγκατάλειψης 
 (γ) Απώλειες προσωπικών σχέσεων και ανεπαρκής διαδικασία πένθους
 (δ) Οικονομικά και εργασιακά προβλήματα, π.χ. απώλεια εργασίας, 
συνταξιοδότηση, άλλες οικονομικές δυσχέρειες
 (ε) Κοινωνικές αλλαγές, π.χ. πολιτικές και οικονομικές
 (στ) Άλλα γεγονότα με συνέπειες φόβο, ενοχή και ιδιαίτερα ντροπή 
(αυτοϋποτίμηση).
 (2) Εύκολη διαθεσιμότητα μέσων: Η άμεση διαθεσιμότητα μιας μεθόδου 
για αυτοκτονία είναι σημαντικός παράγοντας καθορισμού της έκβασης. Η μείωση της 
δυνατότητας πρόσβασης στα μέσα αυτά είναι αποτελεσματική στρατηγική πρόληψης 
των αυτοκτονιών.
 (3) Έκθεση σε εμπειρία αυτοκτονίας και υποβολή: Μικρό αλλά όχι αμελητέο 
ποσοστό αυτοκτονιών συντελείται από ευάλωτους νεαρούς που έζησαν την αυτοκτονία 
άλλου, επηρεάσθηκαν από τα Μέσα Μαζικής Ενημέρωση ή ταυτίσθηκαν με πρότυπα 
συνήθως του καλλιτεχνικού χώρου που αυτοκτόνησαν.

 6. ΣΥΝΟΠΤΙΚΗ ΑΝΑΦΟΡΑ ΣΤΟΙΧΕΙΩΝ ΑΥΤΟΚΤΟΝΙΚΟΥ
Οι παράγοντες κινδύνου αυξάνουν την πιθανότητα για ανάπτυξη αυτοκατα-

στροφικής συμπεριφοράς. Η παρουσία τους, ωστόσο, δεν συνεπάγεται αυτόματα ότι 
κάποιος γίνεται αυτοκτονικός. Είναι σημαντικό ότι κάποιοι απ’ αυτούς ενδέχεται να τρο-
ποποιηθούν, μειωθούν ή εκμηδενιστούν. Από την άλλη πλευρά ο συνδυασμός κάποιων 
αυξάνει τον κίνδυνο για αυτοκτονία. Ακολουθεί συνοπτική αναφορά στοιχείων μεγάλου 
κινδύνου:

 α. Ηλικίες 15-19 ετών κατά πρώτο λόγο και έως 24 κατά δεύτερο καθώς επίσης 
άνω των 45

 β. Άνδρας

 γ. Διαζευγμένος, άγαμος ή εν χηρεία

 δ. Πρώιμη εμπειρία γονεϊκής στέρησης και ιδιαίτερα της μητέρας

 ε. Διαταραγμένο οικογενειακό περιβάλλον

 στ. Σοβαρή σωματική νόσος, χρόνια, επώδυνη ή προκαλούσα αναπηρία

 ζ. Ψυχικό νόσημα



- 53 -
 η. Ατομικό ιστορικό αποπειρών αυτοκτονίας ή/και οικογενειακό αποπειρών έως 
και αυτοκτονιών

 θ. Πρώτο εξάμηνο μετά το εξιτήριο καταθλιπτικού

 ι. Κατανάλωση υπερβολικής ποσότητας οινοπνεύματος

 ια. Κατάχρηση εξαρτησιογόνων, γενικότερα, ουσιών

 ιβ. Σοβαρά γεγονότα ζωής ή απώλειες

 ιγ. Επικείμενη επέτειος απώλειας σημαντικού προσώπου

 ιδ. Σεξουαλική κακοποίηση

 ιε. Κοινωνική αποτυχία, π.χ. σε σπουδές, εργασία, Στρατό

 ιστ. Έλλειψη κοινωνικών υποστηρικτικών συστημάτων

 ιζ.  Οικογενειακή και κοινωνική απομόνωση

 ιη. Αντιστάσεις ως προς την αίτηση βοήθειας απ’ άλλους

 ιθ. Έλλειψη διάθεσης συνεργασίας για θεραπευτικού τύπου παρεμβάσεις- λήψη 
ανεπαρκών δόσεων των αναγκαίων καταθλιπτικών φαρμάκων 

 κ. Βιώματα μοναξιάς, έλλειψης υποστήριξης, απελπισίας, αχρηστίας και ετερο-
καθορισμού

 7. ΤΑ ΔΕΚΑ ΜΗΝΥΜΑΤΑ ΜΕΓΑΛΟΥ ΚΙΝΔΥΝΟΥ
 α. Προηγηθείσα απόπειρα αυτοκτονίας: Όσοι αποπειράθηκαν να αυτοκτονή-
σουν μία φορά, έχουν 27 φορές μεγαλύτερο κίνδυνο να επιτύχουν στην επόμενη, σε 
σχέση με το γενικό πληθυσμό.

 β. Τάση αντιμετώπισης των εσωτερικών συγκρούσεων μέσω πράξεων: Όσοι 
λειτουργούν με τον τρόπο αυτό, είναι ευάλωτοι να δράσουν με βάση την αυτοκτονική 
παρόρμηση, επειδή είναι ανίκανοι να κάνουν διαχείριση και χρήση δραστηριοτήτων που 
παρέχουν ανακούφιση. 

 γ. Πρόσφατη εμπειρία αποτυχίας: Διαπιστώνεται μικρή αυτοεκτίμηση, αυστηρή 
αυτοκριτική και αίσθηση αποτυχημένου εαυτού.

 δ. Απόσυρση από τους άλλους και στροφή επιθετικότητας εντός του σώματος: 
Διαπιστώνεται εικόνα ατημέλητου, αξύριστου, αποσυρμένου και απαθούς. Η απόσυρση 
από τους άλλους και η αδιαφορία για το σώμα του δείχνουν την αλλαγή της εκδραμάτισης 
της σύγκρουσης με τους άλλους, προς χάριν της εκδραμάτισης εντός του σώματος

 ε. Συντελεσθείσα αυτοκτονία ή ανεπιτυχής απόπειρα γονέα ή στενού συγγε-
νούς

 στ. Σχέδιο αυτοκτονίας: Η επιθυμία θανάτου και η συνοδευτική αυτοκτονική 
φαντασίωση απεικονίζουν τον υψηλό βαθμό επικινδυνότητας, π.χ. αγχόνη, όπλο, επι-
στολή.

 ζ. Έλλειψη ενδιαφέροντος: Διαπιστώνεται εκατέρωθεν αδιαφορία μεταξύ αυτο-
κτονικού και των άλλων.



- 54 -
 η. Εκβιασμός με αυτοκτονία: Υφίσταται πιθανότητα αρνητικής αντίδρασης του 
ειδικού σε σαδιστικές και χειριστικές τάσεις εκβιασμού εκ μέρους του ασθενούς, ο οποίος 
απορρίπτεται ή αποπέμπεται, με άμεσα μοιραία αποτελέσματα γι’ αυτόν.

 θ. Συμφωνία ή ασυνείδητη συναίνεση του ασθενούς, ως προς την αυτοκτονική 
φαντασιωτική πρόταση: «πήγαινε να αυτοκτονήσεις», εκ μέρους του ατόμου που εμπλέ-
κεται στην εσωτερική σύγκρουση του ασθενούς, π.χ. στελέχους, ιατρού, ψυχολόγου.

 ι. Εμφάνιση επικίνδυνων αντιμεταβιβαστικών αντιδράσεων εκ μέρους του 
θεραπευτή και του ανωτέρου, που οδηγούν στην απώλεια της ενσυναίσθησης ή και 
περαιτέρω στην αποτυχία αντίληψης μιας ενδεχόμενης ψυχικής ανθρωποκτονίας. Ο 
θεραπευτής αντιδρά επικίνδυνα στη ναρκισσιστική απόσυρση του ασθενούς επιτρέπο-
ντάς του να αφήσει προσωρινά τη θεραπεία του και να πάει για πράξεις.

Για τις παραγράφους ζ, η, θ και ι εφιστάται ιδιαιτέρως η προσοχή για σωστή 
συμπεριφορά προς τον αυτοκτονικό.

 8. ΕΝΤΟΠΙΣΜΟΣ ΑΥΤΟΚΤΟΝΙΚΟΥ
Ο εντοπισμός αυτοκτονικού αποτελεί κύριο μέλημα και ευθύνη της Διοίκησης, 

της Υγειονομικής Υπηρεσίας καθώς και όλου του προσωπικού της Μονάδας. Στα υπο-
κεφάλαια 5, 6, και 7 υπάρχει αναλυτική αναφορά παραγόντων που σχετίζονται με την 
αυτοκτονική συμπεριφορά. Στο επόμενο υποκεφάλαιο 9 αναφέρονται επιπροσθέτως οι 
παράγοντες αύξησης του κινδύνου στο στρατιωτικό περιβάλλον, οι οποίοι χρήζουν ιδιαί-
τερης προσοχής. Ακολουθεί καταγραφή των πιο σημαντικών στοιχείων εντοπισμού ενός 
αυτοκτονικού. 

 α. Αλλαγή συναισθηματικής διάθεσης και συμπεριφοράς με αισθήματα ενοχής, 
ντροπής, αυτομομφής και απαισιοδοξίας 

 β. Εμφάνιση ψυχικών διαταραχών, όπως άγχος, πανικός, κατάθλιψη 

 γ. Αλλαγή των συνηθειών φαγητού, ύπνου, σεξουαλικής δραστηριότητας

 δ.  Κατάχρηση εξαρτησιογόνων ουσιών

 ε. Μεγάλη αύξηση κατανάλωσης οινοπνεύματος

 στ. Διαταραγμένο οικογενειακό περιβάλλον

 ζ. Σοβαρή σωματική νόσος

 η. Πρώτο εξάμηνο μετά το εξιτήριο καταθλιπτικού

 θ. Οικογενειακό ιστορικό απόπειρας ή αυτοκτονίας

 ι. Ιστορικό απόπειρας αυτοκτονίας του ιδίου

 ια. Μεγάλη κοινωνική αποτυχία, π.χ. σε σπουδές, εργασία, Στρατό

 ιβ. Μεγάλη απώλεια, π.χ. θάνατος, διαζύγιο, αποχωρισμός

 ιγ. Επίταση βιωμάτων μοναξιάς, έλλειψης υποστήριξης, απελπισίας, αχρηστίας 
και ετεροκαθορισμού

 ιδ. Αποφυγή οποιασδήποτε επικοινωνίας έως και κοινωνική απόσυρση - Άρνη-
ση προσφερόμενων νέων θέσεων



- 55 -
 ιε.  Ατυχηματοθηρία

 ιστ. Αντιστάσεις ως προς την αίτηση βοήθειας απ’ άλλους

 ιζ.  Έλλειψη διάθεσης συνεργασίας για θεραπευτικού τύπου παρεμβάσεις- λήψη 
ανεπαρκών δόσεων των αναγκαίων καταθλιπτικών φαρμάκων

 ιη. Καταθλιπτικές προτιμήσεις στη μουσική, την ποίηση και άλλες τέχνες

 ιθ. Επίμονη ενασχόληση με το θέμα του θανάτου

 κ. Σχέδιο αυτοκτονίας

 κα.  Ξαφνική επιθυμία και ενέργειες τακτοποίησης προσωπικών υποθέσεων, 
σύνταξης διαθήκης, τροποποίησης της ασφάλειας ζωής και δωρεάς υπαρχόντων 

 κβ.  Σημειώματα αυτοκτονίας

 9. ΠΑΡΑΓΟΝΤΕΣ ΑΥΞΗΣΗΣ ΚΙΝΔΥΝΟΥ ΣΤΟ ΣΤΡΑΤΙΩΤΙΚΟ ΠΕΡΙΒΑΛΛΟΝ
 α. Πρόσφατο σοβαρό πειθαρχικό ή ποινικό παράπτωμα

 β. Αποξένωση από τη Μονάδα, αίσθηση του μη ανήκειν σε αυτή

 γ.  Στιγματισμός αιτούντων ψυχιατρική βοήθεια

 δ. Φόβος τερματισμού της στρατιωτικής υπηρεσίας ως συνέπειας της υποβο-
λής αιτημάτων βοήθειας

 ε.  Εύκολη πρόσβαση σε θανατηφόρα μέσα, π.χ. όπλα

 στ. Έναρξη και τέλος θητείας, περίοδοι μεταθέσεων και φάσεις αλλαγής ταυτό-
τητας και λειτουργίας του προσωπικού Στρατευμένης Θητείας 

 ζ. Συμπλήρωση 20ετούς υπηρεσίας και αποστρατεία για τα Μόνιμα Στελέχη

 10. ΠΑΡΑΓΟΝΤΕΣ ΜΕΙΩΣΗΣ ΚΙΝΔΥΝΟΥ ΣΤΟ ΣΤΡΑΤΙΩΤΙΚΟ ΠΕΡΙΒΑΛΛΟΝ
 α.  Συνοχή της Μονάδας, συναδελφικότητα και υποστήριξη

 β. Εύκολη πρόσβαση σε ιατρικές υπηρεσίες

 γ. Συμμετοχή στην κοινοτική ζωή των ΕΔ και εθελοντική εργασία

 δ. Ανταμοιβή από την υπηρεσία

 ε. Στήριξη σε περιόδους κρίσης

  στ. Δεξιότητες χειρισμού και επίλυσης προβλημάτων

 ζ. Πνευματική (θρησκευτική) υποστήριξη

 η. Θρησκευτική και κοινωνική καταδίκη της αυτοκτονίας

 11. Η ΔΙΟΙΚΗΣΗ ΣΤΗΝ ΠΡΟΛΗΨΗ
Ο Διοικητής-Κυβερνήτης έχει ως κύριο μέλημά του την πρόληψη των αυτοκτο-

νιών. Εγκαθιστά, γι’ αυτό, κατάλληλη ατμόσφαιρα στη Μονάδα εμπνέοντας τα διοικητικά 
στελέχη του και συνεργαζόμενος μαζί τους, φροντίζοντας για τα ακόλουθα:

 α. Ανάπτυξη ομαδικής συνοχής και «Πνεύματος Μονάδας»



- 56 -
 β. Αποτροπή φαινόμενων εξώθησης κάποιων σε ρόλο «αποδιοπομπαίων τρά-
γων» 

 γ. Κατάλληλη αντιμετώπιση και κατά το δυνατόν ικανοποίηση των αναγκών 
όλου του προσωπικού

 δ. Ενημέρωση ως προς τη συναισθηματική κατάσταση του προσωπικού και 
έκφραση ενδιαφέροντος για τις δυσκολίες του

 ε. Εντοπισμό περιστατικών υπερβολικού, αρνητικού στρες και προσωρινή μεί-
ωση έως απαλλαγή τους από αυξημένες υπευθυνότητες 

 στ.  Ενθάρρυνση δημιουργίας φιλικών σχέσεων μεταξύ του προσωπικού

 ζ. Καλλιέργεια στη Μονάδα της αποδοχής της ιδέας αναζήτησης βοήθειας επί 
προβλημάτων υγείας

 η. Καταπολέμηση του μύθου καταστροφής της σταδιοδρομίας σε περιπτώσεις 
αναζήτησης ψυχολογικής-ψυχιατρικής βοήθειας

 θ.  Διευκόλυνση της άσκησης θρησκευτικών καθηκόντων

 12. ΟΙ ΣΥΝΑΔΕΛΦΟΙ ΣΤΗΝ ΠΡΟΛΗΨΗ
 α. Η αποτελεσματική πρόληψη προϋποθέτει ότι κάθε στρατιωτικός είναι σε 
ετοιμότητα να αναγνωρίσει τους παράγοντες κινδύνου σε συναδέλφους του και γνωρίζει 
πώς να αντιδράσει. Κάθε σκέψη για αυτοκτονία καθώς και η αυτοκαταστροφική συμπε-
ριφορά λαμβάνονται σοβαρά υπόψη. Η αυτοκτονία προλαμβάνεται με την επίδειξη ενδι-
αφέροντος, σε καθημερινή βάση, για την ποιότητα ζωής των συναδέλφων.

 β. Υφίστανται, ωστόσο, και περιπτώσεις άγνοιας κατάλληλης συμπεριφοράς με 
ενίοτε αγενείς εκφράσεις ως ακολούθως:
 (1) «Δεν με αφορά και δεν με ενδιαφέρει. Είναι δουλειά του ψυχίατρου!». 
Η έκφραση αυτή είναι εκ διαμέτρου αντίθετη με το ουσιώδες συστατικό του στρατιωτικού 
πνεύματος, με τους ισχυρούς δεσμούς μεταξύ των συναδέλφων και το ενδιαφέρον για 
την υγεία τους. Η συναδελφική αλληλεγγύη και στήριξη αποτελούν τις «συναισθηματικές 
πρώτες βοήθειες» πάνω στις οποίες θεμελιώνεται η πρόληψη ακραίας συμπεριφοράς.
  (2) «Ναι μεν ενδιαφέρομαι αλλά δεν είμαι ειδικός! Ο ψυχίατρος είναι ο ειδι-
κός!». Πολλές ζωές, ωστόσο, έχουν σωθεί από την κινητοποίηση των «μη-ειδικών».

Ο επαγγελματικός χώρος είναι συχνά ο πρώτος χώρος, όπου γίνεται 
αντιληπτή κάποια ανησυχητική αλλαγή συναδέλφου μας. Η προσέγγισή του χρειάζεται 
ανθρωπιά, ζεστασιά, υποστήριξη και διάθεση για ακρόαση και συμπαράσταση.

 13. ΜΥΘΟΙ
 α. Έλλειψη προειδοποίησης
 (1) Μύθος: Η αυτοκτονία συμβαίνει χωρίς προειδοποίηση και δεν προλαμ-
βάνεται.
 (2) Εκλογίκευση: Αφού δεν είναι δυνατή η πρόβλεψή της, δεν υπάρχει τίπο-
τα που μπορεί να γίνει για την πρόληψή της.



- 57 -
 (3) Πραγματικότητα: Η συντριπτική πλειοψηφία των αυτοχείρων προει-
δοποιεί για την αυτοκτονία, μέσω των αντιδράσεων ή συναισθημάτων για τα γεγονότα, 
τα οποία εξωθούν σ’ αυτήν. Τα προειδοποιητικά σημεία ή τα αιτήματα για προσφορά 
βοήθειας εμφανίζονται ως άμεσες ανακοινώσεις, σωματικά σημεία, συναισθηματικές 
αντιδράσεις ή υποδείξεις συμπεριφοράς, τα οποία είναι δυνατόν να παριστούν μηνύματα 
αποφυγής πόνου, ανακούφισης της έντασης, διατήρησης του ελέγχου ή αντιμετώπισης 
μιας απώλειας. Τελικά οι πιο πολλές αυτοκτονίες είναι δυνατόν να προλαμβάνονται.

 β. Προειδοποίηση 
 (1) Μύθος: Όσοι συζητούν σηματοδοτώντας την αυτοκτονία δεν την πραγ-
ματοποιούν.
 (2) Εκλογίκευση: Δεν υφίσταται ανάγκη εμπλοκής με όσους συζητούν για 
αυτοκτονία.
 (3) Πραγματικότητα: Το 80% όσων αυτοκτόνησαν είχαν συζητήσει δίνοντας 
μηνύματα, άμεσα ή έμμεσα. Η αποτυχία σωστής αντιμετώπισης αυτών των μηνυμάτων 
θεωρείται η ίδια συντελεστικός παράγων πολλών από αυτούς τους θανάτους.

 γ. Συζήτηση και υποβολή ιδέας
 (1) Μύθος: Η συζήτηση γύρω από την αυτοκτονία με κάποιον, για τον 
οποίον υπάρχουν υπόνοιες ότι θα εκτεθεί σε κίνδυνο, συντελεί στην υποβολή του για 
ενέργειες προς αυτήν την κατεύθυνση.
 (2) Εκλογίκευση: Το καλύτερο είναι να αποφευχθεί η συζήτηση εντελώς.
 (3) Πραγματικότητα: Η κατάλληλη-εμπαθητική συζήτηση δεν δημιουργεί, 
ούτε αυξάνει τον κίνδυνο απόπειρας αλλά αντίθετα τον μειώνει. Ο καλύτερος τρόπος εξα-
κρίβωσης του σκοπού αυτοκτονίας είναι η ευθεία ερώτηση για να γίνει ανοικτή συζήτηση 
με ειλικρινές ενδιαφέρον γύρω από τις σκέψεις αυτές.

Η συζήτηση ανακουφίζει και παριστά ένα από τους σημαντικότερους 
παράγοντες πρόληψης του άμεσου κινδύνου αυτοκτονίας. Αντίθετα, η αποφυγή της και 
η κατά συνέπεια αύξηση της έντασης του αισθήματος μοναξιάς, είναι δυνατόν να εξωθή-
σουν δραστικά σε πράξεις αυτοκαταστροφής. 

 δ. Η αυτοκτονία ως πράξη τρελού
 (1) Μύθος: Η αυτοκτονία συνιστά πράξη ψυχικά διαταραγμένων.
 (2) Εκλογίκευση: Κάθε βοήθεια οφείλει να παρασχεθεί σε ψυχιατρική 
κλινική.
 (3) Πραγματικότητα: Μέχρις ότου οι ειδικοί αποφασίσουν για τον ορισμό 
της τρέλας, ο μύθος αυτός είναι διπλά επισφαλής. Διότι αφενός μεν η λογική πρεσβεύει 
ότι η δύναμη της ζωής είναι ακατανίκητη, κάτι που ανατρέπεται από την αυτοκτονία, αφε-
τέρου δε όσοι αποφασίσουν να αυτοκτονήσουν, δεν είναι τρελοί.

Η καλύτερη συμπεριφορά στον αυτόχειρα συνίσταται στον αποστιγμα-
τισμό καθώς και την υποστήριξη με ευγενικό τρόπο.

 ε. Η αυτοκτονία ως κληρονομικό χαρακτηριστικό
 (1) Μύθος: Υφίσταται κληρονομική επιβάρυνση για τον αυτοκτονικό.
 (2) Εκλογίκευση: Δεν είναι θέμα του οποιουδήποτε αλλά σαφώς ιατρικό.



- 58 -
 (3) Πραγματικότητα: Η αυτοκτονική συμπεριφορά ενδέχεται να είναι απο-
τέλεσμα ταύτισης ή μάθησης αλλά δεν υπάρχουν ενδείξεις κληρονομικότητας. Ο βαθ-
μός, ωστόσο, του γενετικού καθορισμού της διπολικής διαταραχής και ο υψηλόβαθμος 
συσχετισμός των αυτοκτονιών με τη διαταραχή αυτή πιθανόν να υποδεικνύουν μια 
τέτοια σχέση. Υφίσταται, ωστόσο, πλήθος άλλων στοιχείων με τα οποία είναι δυνατόν να 
συσχετισθεί η αυτοκτονία ως προς την διπολική διαταραχή, π.χ. έλλειψη ορίων, απότο-
μες μεταπτώσεις, διαχεόμενο συναίσθημα.

 στ. Επίδραση των καιρικών συνθηκών στην αυτοκτονία
 (1) Μύθος: Κάθε κατανοητός μετεωρολογικός, κοσμικός και γενικά φυσικός 
περιβαλλοντικός παράγων εμπλέκεται σε κάποιο βαθμό στη συχνότητα των αυτοκτονιών.
 (2) Εκλογίκευση: Χρειάζεται να αναληφθούν κατάλληλες ενέργειες για την 
πρόληψη και αντιμετώπιση από ειδικούς, γνώστες επιστημονικών στατιστικών στοιχείων.
 (3) Πραγματικότητα: Δεν υπάρχει καμία απόδειξη, που δικαιώνει αυτό το 
μύθο. Η ειρωνεία είναι ότι το χρονικό που συσχετίζεται με μεγαλύτερα ποσοστά αυτο-
κτονίας είναι η Άνοιξη, εποχή της αφύπνισης και των υποσχέσεων αλλά και της μεγάλης 
αλλαγής.

 ζ. Ανεπιτυχείς απόπειρες
 (1) Μύθος: Απόπειρες που δεν είχαν μοιραίο αποτέλεσμα έχουν ως στόχο 
την προσοχή των άλλων.
 (2) Εκλογίκευση: Αυτοί οι τύποι συμπεριφοράς τιμωρούνται ή αντιμετωπί-
ζονται με αδιαφορία.
 (3) Πραγματικότητα: Οι αυτοκτονικοί τύποι συμπεριφοράς ή απόπειρες 
είναι συνήθως σοβαρά αιτήματα βοήθειας για επιβίωση. Στην περίπτωση έλλειψης αντα-
πόκρισης είναι πολύ εύκολη η μετάβαση στο συμπέρασμα ότι η βοήθεια δεν θα έλθει 
ποτέ. Η τιμωρία των αυτοκτονικών ιδεών ή πράξεων, ως ακατάλληλων τρόπων αιτημά-
των βοήθειας, είναι δυνατόν να καταστεί πολύ επικίνδυνη και συχνά έχει το αντίθετο, 
μοιραίο, αποτέλεσμα από το επιθυμούμενο.

 η. Μέλλον του αυτοκτονικού
 (1) Μύθος: Ο αυτοκτονικός οπωσδήποτε επιθυμεί να πεθάνει.
 (2) Εκλογίκευση: Δεν υπάρχει περιθώριο βοήθειας γι’ αυτόν. Θα προσπα-
θεί συνεχώς μέχρι να αυτοκτονήσει.
 (3) Πραγματικότητα: Το πλείστο των αυτοκτονικών αισθάνεται αμφιθυμία 
σχετικά με την πρόθεση θανάτου. Ελάχιστοι, αν όχι κανείς, είναι όσοι αποφάσισαν να 
δώσουν τέλος στη ζωή τους. Οι περισσότεροι προσδοκούν βοήθεια ακόμα και με τη βία. 
Η μεγάλη πλειοψηφία αυτών που κάποιες φορές αισθάνθηκαν αυτοκτονικοί στη ζωή 
τους, βρίσκουν τελικά τον τρόπο να συνεχίσουν να ζουν.

 θ. Δικαίωμα θανάτου του αυτοκτονικού
 (1)  Μύθος: Ο αυτοκτονικός είναι αποφασισμένος να πεθάνει και έχει αυτό 
το δικαίωμα.
 (2) Εκλογίκευση: Οφείλεται σεβασμός στο δικαίωμα του καθενός να απο-
φασίζει για τη ζωή του και άρα ας αφεθεί ν’ αυτοκτονήσει.



- 59 -
 (3) Πραγματικότητα: Όπως αναφέρθηκε στον προηγούμενο μύθο, σχεδόν 
όλοι είναι αμφιθυμικοί για το θάνατο, θέλουν δηλαδή να πεθάνουν και ταυτόχρονα εύχο-
νται να σωθούν. Απόδειξη αυτού είναι το γεγονός της αναζήτησης βοήθειας σε μεγάλο 
ποσοστό.

 ι.  Αποτυχημένη απόπειρα
 (1) Μύθος: Όποιος έκανε απόπειρα δεν θα την επαναλάβει.
 (2) Εκλογίκευση: Δε χρειάζεται πια ενδιαφέρον, μια και η απόπειρα θα απο-
βεί αρκετά θεραπευτική.
 (3) Πραγματικότητα: Μολονότι είναι αληθές ότι οι περισσότεροι απ’ όσους 
έκαναν απόπειρα δεν θα προσπαθήσουν εκ νέου να αυτοκτονήσουν, πολλοί εκ των 
υπολοίπων θα αποπειραθούν ξανά με ποσοστό επιτυχίας πενήντα φορές μεγαλύτερο 
από εκείνο του γενικού πληθυσμού. Ποσοστό εξ άλλου 50% όσων αυτοκτόνησαν είχαν 
προηγουμένως αποπειραθεί ξανά.

 ια. Ανταπόκριση του μη ειδικού
 (1) Μύθος: Οι ανάγκες του αυτοκτονικού είναι μεγαλύτερες της δυνατότη-
τας ανταπόκρισης των μη εξειδικευμένων.
 (2) Εκλογίκευση: Υφίστανται ανάγκες ανυπέρβλητες και μόνο ένας ειδικός 
μπορεί να βοηθήσει.
 (3) Πραγματικότητα: Υπάρχουν τόσες πολλές αιτίες αυτοκτονικής συμπερι-
φοράς, όσο και οι αυτοκτονικοί. Δεν απαιτείται βαθιά κατανόηση των κινήτρων ή συνθη-
κών αλλά η προσοχή στο τι λένε αυτοί, η παροχή υποστήριξης και η εμφύσηση ελπίδας. 
Πολλοί χάθηκαν επειδή δεν προσφέρθηκαν, ούτε καν ήταν διαθέσιμες, αυτές οι επείγου-
σες συναισθηματικές πρώτες βοήθειες και η άμεση υποστήριξη.

 ιβ. Κίνδυνος μετά κρίση κατάθλιψης
 (1) Μύθος: Ο κίνδυνος της αυτοκτονίας απομακρύνεται, όταν ο καταθλιπτι-
κός συνέρχεται ξαφνικά από την κρίση.
 (2) Εκλογίκευση: Δεδομένου ότι είναι καλύτερα ο ασθενής, δεν χρειάζεται η 
συζήτηση γύρω από την αυτοκτονία, ούτε και η προσοχή σ’ αυτόν.
 (3) Πραγματικότητα: Τα επακόλουθα της βελτίωσης είναι είτε η πλήρης ανά-
νηψη, όπως κάποιος ελπίζει, είτε η αύξηση του κινδύνου ως συνέπειας της κατά τη συναι-
σθηματική σύγκρουση επικράτησης της ενόρμησης θανάτου εις βάρος εκείνης της ζωής.

Ο καταθλιπτικός κατά την οξεία φάση της κρίσης δεν έχει τη δύναμη 
και τη διαύγεια να αυτοκτονήσει, πράγμα που είναι δυνατόν να πραγματοποιήσει μετά 
τη βελτίωση της υγείας, που έχει ως αποτέλεσμα την αύξηση ενέργειας και διαύγειας και 
συχνά την παύση και, κατά ανώριμο τρόπο, στέρηση της υποστήριξης. Ο μόνος τρόπος 
που επιδρά στα δύο παραπάνω επακόλουθα και τον καθορισμό τους είναι η ανοικτή και 
με ειλικρινές ενδιαφέρον ευθεία συζήτηση για την αυτοκτονία.

 ιγ.  Μονιμότητα αυτοκτονικού ιδεασμού
 (1) Μύθος: Η εμφάνιση αυτοκτονικού ιδεασμού παραμένει σταθερή και 
μόνιμη.
 (2) Εκλογίκευση: Δεν υπάρχει δυνατότητα παρέμβασης για αλλαγή.



- 60 -
 (3) Πραγματικότητα: Οι αυτοκτονικές σκέψεις είναι πιθανόν να επιστρέφουν 
με διάρκεια εβδομάδων και όχι μηνών. Δεν είναι, ωστόσο, μόνιμες και σε πολλούς δεν 
επιστρέφουν ποτέ. Μόνο το 10% όσων αποπειράθηκαν να αυτοκτονήσουν θα επαναλά-
βουν επιτυχώς αργότερα.

 ιδ. Απομάκρυνση κινδύνου απελθόντος αυτοκτονικού ιδεασμού
 (1) Μύθος: Ο κίνδυνος της αυτοκτονίας απομακρύνεται, όταν απέρχεται ο 
αυτοκτονικός ιδεασμός.
 (2) Εκλογίκευση: Δεδομένου ότι είναι καλύτερα ο ασθενής, όλοι έχουν τη 
δυνατότητα να χαλαρώσουν και να μην ασχοληθούν με το θέμα αυτό ξανά.
 (3) Πραγματικότητα: Πολλές αυτοκτονίες συνέβησαν ως επακόλουθα αυτού 
του είδους των βελτιώσεων, μια και τα συναισθήματα τα σχετικά με την αυτοκτονία επα-
νήλθαν, κάτι που δεν είναι ασύνηθες. Απαιτείται ιδιαίτερη προσοχή, τουλάχιστον για τρεις 
έως και έξι μήνες μετά την αυτοκτονική κρίση. Κατά το διάστημα αυτό οι ειδικοί ψυχικής 
υγείας συναντούν συχνά και προβαίνουν σε εκτίμηση της κατάθλιψης, της αδυναμίας και 
του άγχους.

 ιε.  Διαχρονικότητα αυτοκτονικού
 (1) Μύθος: Όποιος είναι αυτοκτονικός, είναι για πάντα αυτοκτονικός.
 (2) Εκλογίκευση: Δεν υπάρχει τρόπος εξαφάνισης των συναισθημάτων 
αυτοκτονίας ή ελπίδα ότι ο αυτοκτονικός θα επιστρέψει στα κανονικά του καθήκοντα μετά 
το αυτοκτονικό επεισόδιο.
 (3) Πραγματικότητα: Οι περισσότερες κρίσεις αυτοκτονίας περιορίζονται με 
την πάροδο του χρόνου και εξουδετερώνονται με την παροχή βοήθειας. Εάν, ωστόσο, 
η συναισθηματική αναστάτωση – κατάθλιψη συνεχισθεί, δίχως ανακούφιση και παροχή 
βοήθειας, ο κίνδυνος αυτοκτονικής συμπεριφοράς εξακολουθεί να υφίσταται. Η υπο-
στήριξη των ειδικών ψυχικής υγείας παρέχεται, μέχρις ότου ο αυτοκτονικός δυνηθεί να 
επαναλάβει τις κανονικές δραστηριότητές του.

 14. ΠΡΟΣΕΓΓΙΣΗ ΑΥΤΟΚΤΟΝΙΚΟΥ
 α. Η αρχική επαφή είναι πολύ σημαντική και απαιτούνται γι’ αυτήν τα ακόλουθα:
 (1) Ως πρώτο βήμα θεωρείται η ανεύρεση χώρου για άνετη, ήσυχη, απρό-
σκοπτη και εμπιστευτική συζήτηση. Γι’ αυτό αποφεύγονται ο δημόσιος χώρος, η κατοικία 
και η κλινική με μεγάλο φόρτο εργασίας.
 (2) Ως δεύτερο θεωρείται η ανεύρεση του απαραίτητου χρόνου. Ο αυτοκτο-
νικός χρειάζεται συνήθως περισσότερο χρόνο για να αποφορτισθεί.
 (3) Ιδιαίτερα σημαντικά στάδια στη συνέχεια παριστούν η σωστή γι’ αυτόν 
προσέγγιση, ακρόαση και παρέμβαση, τόσο για τη γεφύρωση του χάσματος που ανέκυ-
ψε από την έλλειψη εμπιστοσύνης, την απογοήτευση και την απώλεια της ελπίδας, όσο 
και για την ενίσχυση της προσωπικότητάς του. Για τους λόγους αυτούς:
 (α) Δείχνουμε ενδιαφέρον, φροντίδα και ζεστασιά.
 (β) Είμαστε ήρεμοι και ακούμε προσεκτικά.
 (γ) Δίνουμε εξωλεκτικά μηνύματα αποδοχής και σεβασμού.
 (δ) Εστιάζουμε στην έκφραση των συναισθημάτων του.



- 61 -
	 (ε) Εκφράζουμε εκτίμηση για τις γνώμες και τις αξίες του, όχι όμως και 
για τον θάνατο.
 (στ) Προσπαθούμε για μείωση του αρνητικού στρες και της ψυχικής 
καταπόνησης (distress).
 (ζ) Προβαίνουμε σε συμφωνία για να κερδίσουμε χρόνο.
 (η) Διευρύνουμε και κινητοποιούμε το υποστηρικτικό σύστημα.
 (θ) Συζητούμε με τιμιότητα, ειλικρίνεια και όχι πλαστότητα.
 (ι)  Αποφεύγουμε τις επικρίσεις και τις πολλές συμβουλές.
 (ια) Δεν απορρίπτουμε, ούτε εγκρίνουμε προηγούμενη απόπειρα.
 (ιβ) Αναγνωρίζουμε τη σοβαρότητα της κατάστασης.
 (ιγ) Δείχνουμε βεβαιότητα για τη επιτυχή αντιμετώπισή της.
 (ιδ) Ερευνούμε με προσοχή την ύπαρξη σχεδίου αυτοκτονίας.
 (ιε) Απομακρύνουμε, εάν είναι δυνατόν, τα επικίνδυνα μέσα.
 (ιστ) Παραμένουμε μαζί του, αν ο κίνδυνος είναι μεγάλος.
 (ιζ) Επιμένουμε να τον συνοδεύσουμε στον ιατρό.
 (ιη) Δεν υποσχόμαστε ότι θα φυλάξουμε το μυστικό του.
 (ιθ) Δεν επαναπαυόμαστε με την υπόσχεσή του, ότι δεν θα προβεί σε 
ενέργεια καταστρεπτική για τον εαυτό του.
 (κ) Τονίζουμε τον επιτυχή τρόπο που έλυνε τα προβλήματα.
 (κα) Συζητούμε για άλλες διεξόδους εκτός της αυτοκτονίας.
 (κβ) Δίνουμε λύσεις για την αντιμετώπιση της παρορμητικότητας, της 
αμφιθυμίας και των αδιεξόδων του.

 15. ΤΑ ΔΕΚΑ ΣΥΝΗΘΕΣΤΕΡΑ ΛΑΘΗ ΠΑΡΕΜΒΑΣΗΣ ΘΕΡΑΠΕΥΤΩΝ
 α. Επιφανειακή επιβεβαίωση: Προσφέρεται συχνά, παρά την ύπαρξη αλτρου-
ιστικών κινήτρων και τη διάθεση παροχής βοήθειας, επιφανειακή μόνο επιβεβαίωση ως 
μορφή ανταπόκρισης στην έκφραση συναισθημάτων απογοήτευσης και απελπισίας του 
αυτοκτονικού. Παραδείγματα λανθασμένων και σωστών παρεμβάσεων:
 (1) «Μα είσαι τόσο νέος και έχεις τόσα πολλά να ζήσεις! Πώς μπορείς να 
σκέφτεσαι να βλάψεις τον εαυτό σου;». Παριστά υποτίμηση της κατάστασης.
 (2) «Ο Θεός λειτουργεί με μυστηριώδεις τρόπους. Ίσως αυτός να είναι ο 
τρόπος Του να δοκιμάζει την πίστη σου». Παριστά προκατασκευασμένη έκφραση.
 (3) «Έλα τώρα τα πράγματα δεν μπορεί να είναι τόσο άσχημα». Παριστά 
ψυχρή ίσως και ειρωνική έκφραση.
 (4) Αντ’ αυτών προτείνεται η παρέμβαση: «Είμαι εδώ για σένα. Καταλαβαί-
νω την κρισιμότητα της κατάστασής σου και την ανησυχία σου και θα αντιμετωπίσουμε 
μαζί τις δυσκολίες».
 β. Αποφυγή ενασχόλησης με έντονα συναισθήματα: Παρατηρείται συνήθως κατά 
την έκφραση εντόνων συναισθημάτων των αυτοκτονικών, η οποία διακόπτεται με θεματική 
αλλαγή της συζήτησης. Παραδείγματα λανθασμένων και σωστών παρεμβάσεων:
 (1) «Αντί να εκφράζεσαι έτσι ας περάσουμε αμέσως στη συζήτηση για τα 
αίτια που σε οδηγούν να πιστεύεις ότι δεν ενδιαφέρεται κανείς για σένα». Παριστά συναι-
σθηματική μόνωση.



- 62 -
 (2) «Τι σημαίνουν και συμβολίζουν τα δάκρυα και τα αναφιλητά σου;». 
Παριστά διανοητικοποιημένη συμπεριφορά με στόχο την αφαιρετική διαδικασία.
 (3)  Αντ’ αυτών προτείνεται η παρέμβαση: «Με τόσο πόνο που νιώθεις κατα-
λαβαίνω ότι είναι πάρα πολύ δύσκολο να συγκρατήσεις μέσα σου αυτά τα δάκρυα. Σε 
συγχαίρω γι αυτά και σε ευχαριστώ για την εμπιστοσύνη».

 γ. Έμφαση επίδειξης εικόνα «επαγγελματία»: Παρατηρείται σε περιπτώσεις 
έμμεσης ή άμεσης αμφισβήτησης εκ μέρους του αυτοκτονικού, όταν ισχυρίζεται π.χ. ότι οι 
σκέψεις του είναι τόσο φρικτές που δεν μπορεί να τις πει σε κανένα και ότι φοβάται ότι θα 
παρασύρει και τον θεραπευτή. Παραδείγματα λανθασμένων και σωστών παρεμβάσεων:
 (1) «Μπορείς να τις πεις σε μένα, γιατί είμαι επαγγελματίας και έχω εκπαι-
δευτεί να είμαι αντικειμενικός γι’ αυτά τα πράγματα». Παριστά απορριπτική συμπεριφορά.
 (2) «Μη φοβάσαι γιατί εγώ ξέρω να κρατήσω τα όριά μου και να προσδιο-
ρίσω τους ρόλους μας». Παριστά επίδειξη δυνατοτήτων αντί της ενσυναίσθησης.
 (3)  Αντ’ αυτών προτείνεται η παρέμβαση: «Ακούγεται σαν να είναι μερικές 
ιδέες σας τόσο τρομακτικές σε σας, που φαντάζεστε ότι οι άλλοι θα σοκάρονταν αν γνώ-
ριζαν τι σκέφτεστε. Εμείς, ωστόσο, θα τΙς επεξεργαστούμε στα πλαίσια της θεραπευτικής 
μας σχέσης και της εργασιακής συμμαχίας».

 δ.  Ανεπαρκής εκτίμηση της αυτοκτονικής τάσης: Παρατηρείται σε περιπτώσεις 
που οι έμμεσες εκφράσεις προειδοποίησης για την ύπαρξη αυτοκτονικής πρόθεσης 
υποτιμώνται και παραγνωρίζονται με αποτέλεσμα να αντιμετωπίζονται με τρόπο ακα-
τάλληλο, όταν π.χ. ειπώθηκε από αυτοκτονικό, ότι απλώς δεν υπάρχει τίποτα προς το 
οποίο να στραφεί, ότι είναι καλύτερα να πεθάνει και ότι αποφάσισε να επικοινωνήσει γιατί 
πραγματικά αισθάνεται ότι θα κάνει κακό στον εαυτό του. Παραδείγματα λανθασμένων 
και σωστών παρεμβάσεων:
 (1) «Ακούγεσαι τόσο δυστυχής. Έχεις σκεφθεί πράγματι να βλάψεις τον 
εαυτό σου;». Παριστά έκφραση δυσπιστίας.
 (2) «Λες ότι έχεις αυτοκτονικές τάσεις αλλά τι είναι αυτό που πράγματι σε 
ενοχλεί;». Παριστά συμπεριφορά αδιαφορίας ή υποτίμησης της επώδυνης διαδικασίας.
 (3) Αντ’ αυτών προτείνεται η παρέμβαση: «Καταλαβαίνω την έντονη ανη-
συχία σας και γι’ αυτό θα ξεκινήσουμε τώρα μια λεπτομερή εκτίμηση των πραγμάτων 
αναλύοντας όλα τα ενδεχόμενα και βρίσκοντας τις κατάλληλες λύσεις».

 ε.  Ανακριτική διαδικασία - Αποτυχία αναγνώρισης εκλυτικού γεγονότος: Παρα-
τηρούνται σε περιπτώσεις που παρά την απελπισία του ο αυτοκτονικός αντιμετωπίζεται 
με σχετικά άκαρδο τρόπο σαν σε ανάκριση και που διαπιστώνεται αποτυχία συγκεκρι-
μενοποίησης του εκλυτικού γεγονότος, με αποτέλεσμα να γίνεται πολύπλοκη η διαδικα-
σία μορφοποίησης των σχετικών σχεδίων δράσης που αποβλέπουν στην εκατέρωθεν 
αποκατάσταση καλής αίσθησης της σχέσης. Παραδείγματα λανθασμένων και σωστών 
παρεμβάσεων:
 (1) «Ποιες είναι οι ευθύνες σου για αυτό το γεγονός και ποιες οι επιπτώσεις 
τους;». Παριστά ανακριτική συμπεριφορά.
 (2)  «Ποιο είναι αυτό το γεγονός που δεν λες για να εντοπίσω τι προκάλε-
σε αυτή την άσχημη κατάσταση στην οποία βρίσκεσαι;». Παριστά ενοχοποίηση για την 
αποτυχία αναγνώρισης του εκλυτικού γεγονότος. 



- 63 -
 (3) Αντ’ αυτών προτείνεται η παρέμβαση: «Ακούγεται σαν να κατέρρευσαν 
όλα γύρω σου, όταν συνέβη αυτό το γεγονός. Τι έγινε όμως πρόσφατα, που χειροτέρευ-
σε ακόμα πιο πολύ τα πράγματα, ώστε να σε κάνει να σκεφθείς ότι ο θάνατος είναι η 
μόνη διέξοδος; Πως τώρα μαζί θα τ’ αντιμετωπίσουμε;».
 στ.  Παθητικότητα – Αναβλητικότητα: Παρατηρούνται σε περιπτώσεις όπου η 
συμμετοχή είναι πολύ μικρού βαθμού, ενώ απαιτούνται υψηλότερα επίπεδα θεραπευτι-
κής εμπλοκής, π.χ. όταν το αίτημα του αυτοκτονικού εκφράζεται υποτονικά. Παραδείγ-
ματα λανθασμένων και σωστών παρεμβάσεων:
 (1)  «Συνέχισε είμαι εδώ για να σε ακούω να μιλάς». Παριστά συμπεριφορά 
παθητικού έως αδιάφορου.
 (2) «Επικοινώνησε ξανά, θα τα πούμε κάποια άλλη στιγμή που θα σου 
είναι εύκολο να μιλήσεις». Παριστά συμπεριφορά αναβλητικού.
 (3)  Αντ’ αυτών προτείνεται η παρέμβαση: «Θα πρέπει να είναι πολύ 
δύσκολο για σένα να μιλάς για πράγματα που σε ενοχλούν αλλά είμαστε και για αυτό 
εδώ».
 ζ. Ανεπαρκής αμεσότητα:Παρατηρείται σε περιπτώσεις έλλειψης προβλεπτικότη-
τας, όταν η επικινδυνότητα της κατάστασης είναι μεγάλη και η παρέμβαση κρίνεται άμεση, 
π.χ. επί απειλής με όπλο. Παραδείγματα λανθασμένων και σωστών παρεμβάσεων:
 (1) «Εντάξει αλλά αν συνεχίσεις να νιώθεις αυτή την τάση, θυμήσου ότι 
μπορείς πάντα να με ξαναπάρεις». Παριστά αδυναμία άμεσης παρέμβασης.
 (2) «Φαίνεται ότι είσαι ταραγμένος που κρατάς όπλο». Παριστά σοβαρή 
έλλειψη επίγνωσης του κινδύνου.
 (3)  Αντ’ αυτών προτείνεται η παρέμβαση: «Θέλω τώρα να αφήσεις κάτω το 
όπλο για να μιλήσουμε».
 η.  Πρόωρη παροχή συμβουλών για θετική σκέψη: Παρατηρείται σε περιπτώσεις 
απλοϊκής εκδοχής λογικο-συναισθηματικών θεραπειών με προτροπές, π.χ. προσπάθεια 
για μείωση της ανησυχίας. Παραδείγματα λανθασμένων και σωστών παρεμβάσεων:
 (1) «Σκέψου όλα όσα έχεις με το μέρος σου και θα δεις ότι τα προβλήματά 
σου δεν μπορεί να είναι τόσο σοβαρά». Παριστά προσπάθεια πρόωρης αλλά ανεύθυνης 
παροχής συμβουλών.
 (2) «Προσπάθησε να συγκεντρωθείς στις θετικές πλευρές της κατάστασής 
σου». Παριστά κολακευτική πρόταση, που φθάνει στα όρια ακύρωσης της πραγματικό-
τητας.
 (3) Αντ’ αυτών προτείνεται η παρέμβαση:«Ποια είναι τα πρώτα μικρά βήμα-
τα που θα μπορούσες να αναλάβεις να κάνεις τις επόμενες ημέρες, ώστε να αρχίσεις να 
αντιμετωπίζεις σωστά αυτό το πρόβλημα;».
 θ.  Στερεοτυπικές αντιδράσεις: Παρατηρούνται σε περιπτώσεις όπου οι θερα-
πευτές μπαίνουν στον πειρασμό να συντομεύσουν την πορεία διερεύνησης των εμπει-
ριών, δίνοντας προτεραιότητα σε αβάσιμες υποθέσεις και γενικεύσεις σχετικά με επιμέ-
ρους στοιχεία της προσωπικότητας, της παθολογίας και της δυσλειτουργίας, π.χ. φύλο, 
θρησκεία. Παραδείγματα λανθασμένων και σωστών παρεμβάσεων:
 (1) Νομίζεις ότι ο λόγος που είναι δύσκολο για σένα να κλάψεις είναι επειδή 
είσαι άνδρας;». Παριστά γενίκευση και στερεοτυπία.



- 64 -
 (2) «Έχεις τη γνώμη ότι δεν σου επιτρέπεται να εκδηλώσεις δυσάρεστα 
συναισθήματα και αυτοκτονικό ιδεασμό λόγω θρησκείας;». Παριστά αβάσιμη αλλά στε-
ρεοτυπική υπόθεση.
 (3) Αντ’ αυτών προτείνεται η παρέμβαση: «Σχετικά με τα πρόβληματά σου 
είναι καλό να δούμε μία προς μία τις λεπτές συναισθηματικές εκδηλώσεις της προσωπι-
κότητάς σου και να αποφύγουμε τις γενικεύσεις και την τυπολογία των προβλημάτων».
 ι.  Αμυντική στάση: Παρατηρούνται σε περιπτώσεις όπου ο θεραπευτής τηρεί 
αμυντική στάση, μια και ο αυτοκτονικός αισθάνεται θυμωμένος ή προσβεβλημένος, και 
αποκρούει άμεσα ή έμμεσα την παροχή βοήθειας, επιδεινώνοντας το πρόβλημα και τη 
σχέση τους και μειώνοντας την υπάρχουσα μεταξύ τους εμπιστοσύνη, όπως π.χ. όταν 
του τέθηκαν τα ερωτήματα εάν μπορεί να βοηθήσει ή εάν ήθελε ποτέ να αυτοκτονήσει. 
Παραδείγματα λανθασμένων και σωστών παρεμβάσεων:
 (1) «Βέβαια, κάποιες φορές έχω σκεφθεί την αυτοκτονία αλλά πάντα έβρι-
σκα πιο ρεαλιστικές λύσεις στα προβλήματά μου». Παριστά προσωπική, μη θεραπευτική 
αλλά και μειωτική απάντηση.
 (2) «Δεν είσαι ο μόνος που έχει περάσει δύσκολες στιγμές αλλά προτίθε-
μαι να σου παράσχω κοινωνική στήριξη παρά τις αντίθετες πεποιθήσεις σου». Παριστά 
παθητικο-επιθετική απάντηση
 (3) Αντ’ αυτών προτείνεται η παρέμβαση: «Φαίνεται ότι είναι δύσκολο να 
αναζητήσεις βοήθεια, όταν σου είναι τόσο δύσκολο να εμπιστευθείς. Έχεις βέβαια δίκιο 
ότι δεν μπορούμε να εργαστούμε αποτελεσματικά αν δεν κερδίσω την εμπιστοσύνη σου. 
Έχεις καμιά ιδέα πώς μπορούμε να το πετύχουμε αυτό;».

 16. ΕΝΝΟΙΕΣ, ΣΤΑΣΕΙΣ ΚΑΙ ΒΙΩΜΑΤΑ ΠΡΟΣ ΑΠΟΦΥΓΗ
 α. Δυσπιστία
 (1) Επιπόλαιες και λανθασμένες διαβεβαιώσεις
 (2) Διαρροή μυστικών  
 β.  Αδιαφορία – Υποτίμηση Κινδύνου
 (1) «Είμαι απασχολημένος τώρα, θα τα πούμε κάποια άλλη στιγμή».
 (2) «Δεν έχεις πρόβλημα. Όλα είναι εντάξει».
 γ. Στέρηση εμπαθητικής κατάστασης (ενσυναίσθηση)
 (1) «Δεν είναι μεγάλο το πρόβλημά σου. Μην είσαι υπερβολικός».
 (2) «Μην προκαλείς πανικό και απογοήτευση».
 δ. Ασυνέχεια – Διακοπή
 (1) Συχνή παρέμβαση και παρακώλυση της αυτοαποκάλυψης
 (2) Αλλαγή ροής πραγμάτων και διαδικασιών για ματαιώσεις
 ε. Απομόνωση
 (1) Τιμωρητικός αποκλεισμός
 (2) Γενική απαξίωση και εγκατάλειψη
 στ. Πρόκληση
 (1) Πνευματώδεις, ασαφείς επισημάνσεις και διαγνώσεις



- 65 -
 (2) Ερωτήσεις που προκαλούν δυσάρεστη συναισθηματική φόρτιση

 ζ. Στιγματισμός
 (1) Ετικετοποίηση
 (2)  Ειρωνεία - Σνομπισμός

 η. Αποθάρρυνση - Αποπομπή
 (1) Έλλειψη υποστήριξης για πραγματοποίηση σχεδίων
 (2) Εκδίωξη λόγω δυσκολιών επεξεργασίας των αντιστάσεων

 θ. Βία – Βιασμός
 (1) Έμμονη, ανυπόμονη και απαιτητική συμπεριφορά
 (2)  Έλλειψη σεβασμού προσωπικών ορίων

 ι. Τέλος
 (1) Απώλεια σχέσεων με ανθρώπους, ζώα και πράγματα
 (2) Έλλειψη αποδοχής ενεργειών, ιδιοτήτων, καταστάσεων 

 17. ΠΑΡΑΠΟΜΠΗ ΑΥΤΟΚΤΟΝΙΚΟΥ
 α. Ενδείξεις παραπομπής:
 (1) Ψυχική διαταραχή
 (2) Ιστορικό προηγούμενης απόπειρας αυτοκτονίας
 (3) Οικογενειακό ιστορικό αυτοκτονίας,αλκοολισμού ή ψυχικής διαταραχής
 (4) Κακή σωματική υγεία
 (5) Έλλειψη κοινωνικής υποστήριξης

 β. Συνεργασία με τον παραπεμπόμενο:
 (1) Αφιερώνουμε αρκετό χρόνο, ώστε μέσω των καταλλήλων πληροφορι-
ών να γίνουν καλά αντιληπτοί σ’ αυτόν οι πραγματικοί λόγοι παραπομπής.
 (2) Κανονίζουμε τις λεπτομέρειες της συνάντησής του με τον ειδικό.
 (3) Πείθουμε ότι η παραπομπή παριστά εκδήλωση μεγάλου ενδιαφέροντός 
μας και επ’ ουδενί μετάθεση ευθυνών και αδιαφορία.
 (4) Κανονίζουμε νέα συνάντηση μαζί του μετά την επίσκεψη στον ειδικό.
 (5) Διατηρούμε τακτική επαφή.

 18. ΕΝΕΡΓΕΙΕΣ ΕΠΙ ΑΡΝΗΤΙΣΜΟΥ
 α. Εφαρμόζονται οι διατάξεις του Νόμου για την ακούσια ψυχιατρική εξέταση 
και νοσηλεία στις περιπτώσεις άρνησης ιατρικής εξέτασης ή και θεραπευτικής αγωγής, 
δεδομένου ότι υφίσταται βεβαιότητα επικείμενης απόπειρας αυτοκαταστροφής, π.χ. επί 
πληροφοριών για κάτι τέτοιο, τόσο από τον ίδιο, όσο και από την οικογένεια ή το στενό 
περιβάλλον του γενικότερα.

 β. Παρέχεται, ως προς το νομοθετικό πλαίσιο που διέπει τις περιπτώσεις αυτές, 
λεπτομερής πληροφόρηση από την ιατρική υπηρεσία στην οικογένεια και τη Διοίκηση για 
την σωστή κατεύθυνση των απαραίτητων ενεργειών.



- 66 -
 19. ΕΝΕΡΓΕΙΕΣ ΜΕΤΑ ΤΗΝ ΑΥΤΟΚΤΟΝΙΑ ΣΤΗ ΜΟΝΑΔΑ 
 α.  Παρά τις προσπάθειες που καταβάλλονται, υπάρχει πάντοτε το ενδεχόμενο 
να σημειωθεί αυτοκτονία μέσα σε Στρατιωτική Μονάδα. Είναι, ωστόσο, εφικτή με κατάλ-
ληλες προσπάθειες η μείωση του αριθμού αποπειρών αυτοκαταστροφής αλλά εξαιρετικά 
δύσκολος ο μηδενισμός τους. Σε περιπτώσεις τέτοιων συμβάντων όσοι είναι παρόντες ή 
χειρίζονται τον αυτόχειρα κινδυνεύουν να αναπτύξουν σοβαρές ψυχιατρικές επιπλοκές, 
π.χ. Διαταραχή Μετά (Ψυχο)Τραυματικό Στρες, εξαιτίας των εικόνων που αντικρύζουν 
και μάλιστα ανεξάρτητα από το πόσο καλά συγκροτημένη είναι η προσωπικότητά τους.

 β. Μετά απ’ αυτά κρίνονται ως απαραίτητα τα ακόλουθα:
 (1) Αποφυγή πάση θυσία της εξιδανίκευσης της πράξης του αυτόχειρα, 
ώστε να μην μετατραπεί σε “ήρωα” ο χαμένος, γιατί τότε η πράξη του, μολονότι απερί-
σκεπτη έως άνανδρη, ενδέχεται να βρει μιμητές ανάμεσα σε ευάλωτα μέλη του προσωπι-
κού ή να προκαλέσει σοβαρές ενοχές στη Μονάδα κάμπτοντας το ηθικό και την απόδοσή 
της.
 (2) Προληπτική οργανωμένη παρέμβαση στη Μονάδα από ειδικούς (Παρέμ-
βαση σε Κρίση), όπως οι στρατιωτικοί ψυχίατροι και ψυχολόγοι, με άμεσο συνεργάτη 
τους τον Διοικητή. Η παρέμβαση αυτή περιλαμβάνει ατομικές και ομαδικές συναντήσεις 
με το σύνολο του προσωπικού και ιδιαίτερα με όσους ήταν παρόντες στο συμβάν. Έχει 
ως στόχο το συναισθηματικό “κλείσιμο” του γεγονότος, την ενημέρωση του προσωπικού 
για τις επιπτώσεις του ψυχικού τραύματος, την αξιοποίηση των διαθέσιμων πηγών για 
την αντιμετώπισή του και την αναγνώριση όσων βρίσκονται σε αυξημένο κίνδυνο να 
αναπτύξουν συμπτώματα.



ΚΕΦΑΛΑΙΟ Δ

ΟΥΣΙΟΕΞΑΡΤΗΣΗ

 1. ΓΕΝΙΚΑ
 α. Ουσίες, χρόνος και κοινωνία: η χρήση, κατάχρηση και διάδοση των τοξικών 
ουσιών παριστά ένα από τα πιο σοβαρά προβλήματα, που απασχολούν σήμερα την 
κοινωνία. Η λήψη ουσιών δεν είναι πάντα κάτι κακό ή επικίνδυνο. Η ιστορία της ανθρω-
πότητας είναι γεμάτη από παραδείγματα χρήσης ψυχοτρόπων ουσιών, όπως είναι βότα-
να, ρίζες, φυτά, καρποί και φύλλα φυτών, που χρησιμοποιούνταν για τη θεραπεία ή την 
ανακούφιση από το σωματικό και ψυχικό πόνο, δεδομένου ότι πολλές ουσίες προκαλούν 
συναισθήματα ευφορίας, δύναμης και ευεξίας.
 (1) Όταν, ωστόσο, η χρήση τους καταλήγει σε κατάχρηση εμφανίζονται 
επικίνδυνες καταστάσεις εξάρτησης από την ουσία, η επέλευση της οποίας κατέστη, 
δυστυχώς, ταχύτατη με τη χρήση των νέων συνθετικών ουσιών. Παράλληλα η ανάπτυξη 
της διακρατικής επικοινωνίας επέτεινε την εξάπλωσή τους με αποτέλεσμα τα τελευταία 
χρόνια η αύξηση του φαινομένου να είναι τόσο μεγάλη, ώστε να αποτελεί πραγματικό 
εφιάλτη του κοινωνικού συνόλου, κυρίως όμως του ίδιου του χρήστη.
 (2) Οι ΕΔ, ως αναπόσπαστο τμήμα της ελληνικής κοινωνίας, έχουν τεθεί αντι-
μέτωπες με το πρόβλημα αυτό και καλούνται να συνεισφέρουν, στο μέτρο του δυνατού, στις 
προσπάθειες περιορισμού της χρήσης εξαρτησιογόνων ουσιών. Ένας από τους κύριους 
στόχους είναι η συνειδητοποίηση όλου του προσωπικού τους, ότι η χρήση ψυχοδραστικών 
ουσιών είναι ασύμβατη με τη φύση και την αποστολή τους. Η επιείκεια σε αποδεδειγμένα 
περιστατικά κατοχής και κυρίως διακίνησης παρανόμων ουσιών δημιουργεί απαράδεκτο 
κλίμα ανοχής στα νεότερα στελέχη τους και το προσωπικό στρατευμένης θητείας. 
 β.  Ορισμοί
 (1) Ψυχοτρόπος ουσία: ονομάζεται κάθε ουσία που μεταβάλλει την εγκεφα-
λική λειτουργία και κατά συνέπεια την αντιληπτική και συναισθηματική κατάσταση.
 (2) Τοξίκωση: ονομάζεται η κλινική εικόνα που προκύπτει από την κατά-
χρηση μιας ουσίας, σε ποσότητα δηλαδή που είναι αδύνατον για τον οργανισμό να την 
αντιμετωπίσει. Η εικόνα αυτή ποικίλει ανάλογα με την ουσία.
 (3) Κατάχρηση: ονομάζεται η κατάσταση κατά την οποία η χρήση της 
ουσίας σε σχεδόν καθημερινή βάση για ένα τουλάχιστον μήνα προκαλεί κατάσταση 
τοξίκωσης καθ’ όλη την διάρκεια της ημέρας. Συνυπάρχει έκπτωση της κοινωνικής ή 
επαγγελματικής λειτουργίας, που εκδηλώνεται με συγκρούσεις έως απώλειες σχέσεων 
στο οικογενειακό, φιλικό, επαγγελματικό και κοινωνικό περιβάλλον, π.χ. απουσίες από 
την εργασία, απώλεια εργασίας, βίαιη συμπεριφορά, προβλήματα με τον νόμο.
 (4) Εξάρτηση: ονομάζεται η κατάσταση η οποία χαρακτηρίζεται από την 
επιτακτική ανάγκη για εκσεσημασμένη λήψη της ουσίας σε συνεχή ή περιοδική βάση, 
παρά τις αρνητικές συνέπειες για την υγεία και τη λειτουργικότητα.

Για τη διάγνωση της εξάρτησης από ψυχοτρόπο ουσία απαιτείται η δια-
πίστωση 3 από τα 4 παρακάτω κριτήρια:
 (α)  Κατανάλωση ουσιών σε μεγαλύτερες ποσότητες ή σε μεγαλύτερη, 
από αυτήν για την οποία υπήρχε πρόθεση, χρονική περίοδο.



- 68 -
 (β)  Επίμονη επιθυμία μείωσης ή ελέγχου της χρήσης ή ύπαρξη ανεπι-
τυχών προσπαθειών.
 (γ)  Κατανάλωση μεγάλου χρονικού διαστήματος για αναγκαίες ενέρ-
γειες προς προμήθεια της ουσίας π.χ. κλοπές, διαρρήξεις για επανειλημμένη καθημερινά 
χρήση ή για την αποκατάσταση της επίδρασής της.
 (δ)  Εμφάνιση κατάστασης μέθης ή στερητικών συμπτωμάτων.
 (5) Ψυχική εξάρτηση: ονομάζεται η κατάσταση που συνοδεύει όλες σχεδόν 
τις περιπτώσεις της εξάρτησης και κατά την οποία η προοπτική λήψης της ουσίας προ-
καλεί ένα συναίσθημα ευχαρίστησης. Έτσι, γίνεται ισχυρότερο το κίνητρο για την επανά-
ληψη της χρήσης, με σκοπό την ένταση της ευχαρίστησης ή την αποφυγή της δυσφορίας 
από την πιθανή στέρηση της ουσίας.
 (6) Σωματική εξάρτηση: ονομάζεται η κατάσταση του οργανισμού που 
εκφράζεται με την παρουσία σωματικών και ψυχοπαθολογικών συμπτωμάτων, στις 
περιπτώσεις που το ποσό της ουσίας μειώνεται απότομα σε σημαντικό βαθμό.
 (7) Ανοχή: ονομάζεται η κατάσταση κατά την οποία απαιτείται υπερβολικά 
αυξημένη ποσότητα της ουσίας για τη επίτευξη του επιθυμητού αποτελέσματος, ή εμφα-
νίζεται ιδιαίτερα ελαττωμένο αποτέλεσμα κατά την τακτική χρήση της ουσίας.
 (8) Στερητικό σύνδρομο: ονομάζεται η ανάπτυξη σωματικών και ψυχικών 
συμπτωμάτων που επισυμβαίνει κατά την ελάττωση σε σημαντικό βαθμό και με απότο-
μο τρόπο ή κατά τη διακοπή χρήσης της ουσίας, όταν ήδη έχει εγκατασταθεί σωματικός 
εθισμός.

Τα συμπτώματα του στερητικού συνδρόμου είναι συνήθως αντίθετα από 
αυτά που προκαλεί η δράση της ουσίας κατά την διάρκεια της χρήσης της. Για παράδειγμα, 
οι αμφεταμίνες, που καταστέλλουν την όρεξη και μειώνουν το αίσθημα κόπωσης, προκα-
λούν κατά τη διάρκεια της στέρησής τους υπερφαγία και μείωση της ενεργητικότητας.
 (9) Ύποπτος χρήστης: ονομάζεται αυτός για τον οποίο υπάρχουν βάσιμες 
υπόνοιες ή αξιόπιστες πληροφορίες ότι κάνει τακτική ή περιστασιακή χρήση ψυχοδρα-
στικών ουσιών, χωρίς να το παραδέχεται.
  (10) Πιθανός χρήστης: ονομάζεται αυτός που παραδέχεται ότι έκανε περι-
στασιακή χρήση στο παρελθόν ή παρουσιάζει στοιχεία χαρακτήρα και συμπεριφοράς, 
που τον καθιστούν επιρρεπή σε μελλοντική χρήση.
 (11)  Περιστασιακός χρήστης: ονομάζεται αυτός που δεν κάνει συχνή και 
παρατεταμένη χρήση και συνήθως δεν παρουσιάζει επαγγελματική και κοινωνική έκπτω-
ση, κάνοντας μια σχετικά φυσιολογική ζωή, χωρίς σοβαρά προβλήματα ψυχικής και 
σωματικής υγείας.
 (12) Συστηματικός χρήστης: ονομάζεται αυτός που κάνει συχνή, πολλές φορές 
καθημερινή και παρατεταμένη χρήση, που εμφανίζει, συνήθως, μεγάλο αριθμό σωματικών 
και ψυχικών προβλημάτων υγείας, που έρχεται αντιμέτωπος με κοινωνικά και επαγγελματι-
κά προβλήματα και σταδιακά οδηγείται στην εξαθλίωση και πλήρη κοινωνική απόρριψη.

 2. ΑΙΤΙΟΛΟΓΙΑ
 α. Κοινωνικοί και περιβαλλοντικοί παράγοντες
 (1) Κοινωνικές τάσεις και αντιλήψεις π.χ. πολιτισμικοθρησκευτικές απόψεις 



- 69 -
	 (2) Πιέσεις φίλων
 (3) Ευκολία διάθεσης και προμήθειας των ουσιών
 (4) Μαθησιακοί παράγοντες εκκίνησης, διατήρησης και ενίσχυσης της χρήσης
 (5) Μεγάλο οικονομικό κέρδος από την λαθρεμπορία
 (6) Έμμεση διαφήμιση της χρήσης από ΜΜΕ και καλλιτέχνες για μεγαλύτε-
ρη προσέλκυση κοινού καθώς και από διακινητές σε χώρους μαζικών συναντήσεων
 (7) Ανεπάρκεια εκπαιδευτικού συστήματος
 (8) Ανεργία και ανασφάλεια για το μέλλον
 (9) Συνωστισμός των νέων στη Μονάδα και στενή σχέση με προσωπικό, 
που ίσως έχει ιστορικό χρήσης εξαρτησιογόνων ουσιών
 β.  Προσωπικά στοιχεία
 (1) Μειωμένη αντίληψη του κινδύνου από τη χρήση εξαρτησιογόνων ουσιών
 (2)  Λανθασμένη πεποίθηση για τη χρησιμοποίηση των εξαρτησιογόνων 
ουσιών ως μέσου αντίστασης σε κάθε μορφή εξουσίας και κατεστημένου
 (3) Εμμονή για ανεξαρτησία και εναντίωση στις παραδοσιακές μορφές 
εξουσίας
 (4)  Δυσκολία αντοχής στις συναισθηματικές ματαιώσεις
 (5) Αδυναμία ελέγχου ενστικτικών ενορμήσεων
 (6)  Έκφραση οργής και θυμού σε ανεξέλεγκτο βαθμό
 (7) Χαμηλή απόδοση - αυτοϋποτίμηση - κατάθλιψη
 (8)  Έλλειψη συγκεκριμένων στόχων και προσδοκιών για το μέλλον
 (9)  Διαταραχές συμπεριφοράς, συνήθως αντικοινωνικού ή μεταιχμιακού 
τύπου
 γ.  Οικογενειακοί παράγοντες
 (1) Μονογονεϊκή οικογένεια
 (2)  Μητρική υπερπροστασία, αδιαφορία ή συμπεριφορά διπλού μηνύματος
 (3) Πατρική ανεπάρκεια λόγω απουσίας, αδυναμίας, έλλειψης ή ασυνέ-
πειας στις μεθόδους πειθαρχίας, αυταρχικότητας ή διαφορετικής κουλτούρας ως προς 
εκείνη του περιβάλλοντος ανάπτυξης του παιδιού
 (4) Ανταγωνιστική συμπεριφορά γονέων 
 (5) Μονοπώληση του ενδιαφέροντος γονέων
 (6) Αντιστροφή ιεραρχίας στην οικογένεια και διαγενεαλογικές συμμαχίες
 (7) Στενή επικοινωνία με την οικογένεια και μετά την ενηλικίωση 
 (8) Χαμηλές προσδοκίες των γονέων για τις δυνατότητες των παιδιών
 (9) Έλλειψη ενδιαφέροντος για την παρακολούθηση και εποπτεία του παιδιού
  (10)  Ιστορικό χρήσης ουσιών από τους γονείς
 (11) Απώλεια των ιδανικών και αλλαγή παραδοσιακών αρχών της οικογέ-
νειας π.χ. απουσία γονέων, εργαζόμενοι έξω από το σπίτι, εξύψωση ως ιδανικού του 
κέρδους και της καλοπέρασης που φθάνει στη μαλθακότητα και την παθητικότητα.



- 70 -
 δ.  Βιολογικοί παράγοντες
 (1) Κληρονομικότητα εξαρτητικών τάσεων. Τα ερευνητικά δεδομένα είναι 
αντικρουόμενα. Υφίστανται, ωστόσο, έρευνες που καταγράφουν γενετική προδιάθεση 
για τον αλκοολισμό και την εξάρτηση στην ηρωίνη.
 (2) Ιδιοσυστασία. Ενδιαφέρον παρουσιάζει η συσχέτιση των τυπολογιών 
του Pavlov και του Ιπποκράτη με τις δύο πρώτες κατηγορίες να εμφανίζουν τάσεις για 
ουσιοεξάρτηση, προεξάρχουσας της πρώτης:
 (α)  ασθενής ανεσταλμένος – μελαγχολικός 
 (β)  ισχυρός διεγερτικός – χολερικός
 (γ)  δραστήριος ισορροπημένος – αιματώδης
 (δ)  ήσυχος ισορροπημένος - φλεγματικός

 3. ΚΑΤΗΓΟΡΙΕΣ ΠΑΡΑΝΟΜΩΝ ΕΘΙΣΤΙΚΩΝ ΟΥΣΙΩΝ
 α. Προϊόντα ινδικής κάνναβης

 β. Οπιοειδείς ουσίες κατασταλτικές του ΚΝΣ, π.χ. μορφίνη, ηρωϊνη, κωδεϊνη

 γ. Λοιπές ουσίες κατασταλτικές του ΚΝΣ, π.χ. οινόπνευμα, βενζοδιαζεπίνες, 
βαρβιτουρικά 

 δ. Διεγερτικές ουσίες του ΚΝΣ, π.χ. κοκαϊνη, αμφεταμίνες

 ε. Ψευδαισθησιογόνα, π.χ. LSD, PCP

 στ.  Εισπνεόμενες – πτητικές ουσίες, π.χ. αεροζόλ 

 ζ. Άλλες ουσίες, συνθετικές, ημισυνθετικές

 4. ΣΥΜΠΤΩΜΑΤΑ ΚΑΙ ΣΗΜΕΙΑ ΑΠΟ ΚΑΤΑΧΡΗΣΗ ΨΥΧΟΤΡΟΠΩΝ ΟΥΣΙΩΝ
 α.  Συνήθη γενικά συμπτώματα και σημεία από κατάχρηση ψυχοτρόπων ουσι-
ών είναι τα ακόλουθα:
 (1) Σοβαρές αλλαγές συμπεριφοράς, χαρακτήρα και τρόπου σκέψης
 (2) Εριστικότητα και ασυνήθιστες ψυχικές εκρήξεις 
 (3) Αφηρημάδα
 (4) Καταβολή
 (5) Συστολή ή διαστολή της κόρης των οφθαλμών, ερυθρότητα ή υπερβο-
λική στιλπνότητα των οφθαλμών
 (6) Ξηρότητα του στόματος και των χειλέων, λευκωπό επίχρισμα στη 
γλώσσα και τα χείλη
 (7) Άγχος, νευρικότητα, έως και κρίση πανικού
 (8) Ευφορία ή κατάθλιψη
 (9) Φλυαρία και ασυναρτησία λόγου
 (10)  Τρόμος κυρίως των άκρων χειρών
 (11)  Εφιδρώσεις
 (12) Παρεμπόδιση κοινωνικής ή επαγγελματικής λειτουργίας



- 71 -
 β. Τα πιο εμφανή συμπτώματα και σημεία από κατάχρηση οπιούχων και οπιο-
ειδών είναι τα ακόλουθα:
 (1) Οιδήματα και σκληρύνσεις κατά μήκος των φλεβών, άλλες κακώσεις, 
έλκη και αποστήματα στο δέρμα
 (2) Μικρές (μυωτικές) κόρες ματιών
 (3) Οιδηματώδης ρινικός βλεννογόνος, σε περιπτώσεις χρήσης από τη 
μύτη
 (4)  Ξηρότητα στόματος και χειλέων
 (5) Οιδηματώδεις λεμφαδένες
 (6) Διογκωμένο ήπαρ
 (7) Ενδείξεις συχνών ιατρικών επισκέψεων εξαιτίας πολύ δυνατών και ανυ-
πόφορων πόνων 
 (8) Ευφορία, δυσαρθρία, δυσφορία, υπνηλία, ψυχοκινητική επιβράδυνση, 
απάθεια, έκπτωση μνήμης και κρίσης
 (9) Μείωση της σεξουαλικής επιθυμίας, ανικανότητα ή δυσκολία εκσπερ-
μάτισης στους άντρες, μείωση της σεξουαλικής ικανότητας, αμηνόρροια, ελάττωση της 
γονιμότητας και αυτόματες αποβολές στη γυναίκα
 (10) Αναλυτικότερα, η κατάχρηση οπιούχων και οπιοειδών εμφανίζει την 
ακόλουθη εικόνα:
 (α) Αρχικά παρουσιάζεται αίσθημα ευφορίας, ευεξίας, ηρεμίας, μακα-
ριότητας, πνευματικής διαύγειας και απελευθέρωσης από το φόβο και τις φροντίδες της 
καθημερινότητας. Ακολουθεί μια κατάσταση υπνηλίας, αίσθημα θερμότητας και αίσθημα 
που μοιάζει με τον οργασμό στο υπογάστριο. Έπεται κατάσταση πλήρους αποχαυνώσε-
ως και γενικής αδιαφορίας και αδράνειας, η οποία καταλήγει πολλές φορές σε ληθαργική 
κατάσταση.

Ο χρήστης χαρακτηρίζεται από γενική σωματική και ψυχική κατά-
πτωση με τελεία παραμέληση του εαυτού του, της εργασίας και της οικογενείας του. 
Αδιαφορεί για τα πάντα εκτός από την ουσία. Τελικά, εκφυλίζεται η προσωπικότητα και 
οι ψυχικές λειτουργίες.
 (β) Αναπτύσσεται ταχεία ανοχή και παρατηρείται στερητικό σύνδρομο. 
Τα στερητικά σύνδρομα των διαφόρων οπιούχων και οπιοειδών είναι παρόμοια, όμως 
διαφέρει η έναρξη, η διάρκεια και η έντασή τους.

Κατά την απότομη διακοπή χρήσης μορφίνης και ηρωίνης εμφανί-
ζονται άγχος, ευερεθιστότητα, κατάθλιψη, φτέρνισμα, χασμουρητό, δακρύρροια, μυδρί-
αση, σιελόρροια, ρινόρροια, ιδρώτες, ρίγος, τρόμος, ναυτία, έμετοι, αύξηση των βρογ-
χικών εκκρίσεων, υπερκινητικότητα του εντέρου, διάρροια, ενούρηση, πόνοι στη κοιλιά, 
μυϊκοί σπασμοί, διακυμάνσεις της αρτηριακής πίεσης, του καρδιακού ρυθμού και της 
θερμοκρασίας, εκσπερμάτιση, οργασμός, αφυδάτωση, διέγερση του ΚΝΣ και αϋπνία. Τα 
συμπτώματα κορυφώνονται σε 48-72 ώρες και υποχωρούν σε 5-10 ημέρες.

Η στέρηση της μεθαδόνης προκαλεί συμπτώματα που αρχίζουν 
σε 36-72 ώρες, κορυφώνονται την 5η - 7η ημέρα και υποχωρούν σε 10-20 ημέρες. Η 



- 72 -
μεθαδόνη χρησιμοποιείται για την αντιμετώπιση του στερητικού συνδρόμου από ηρωΐνη, 
γιατί θεωρείται ότι έχει πιο προοδευτικά και λιγότερο έντονα συμπτώματα.
 (γ) Η χρόνια χρήση οπιούχων και οπιοειδών προκαλεί επιβάρυνση 
της γενικής καταστάσεως της υγείας. Έτσι συχνά παρατηρούνται μολύνσεις π.χ. θρομ-
βοφλεβίτιδες, υποδόριες σκληρύνσεις, αποστήματα, τενοντίτιδες, οστεομυελίτιδες, ενδο-
καρδίτιδες, σηψαιμία, ηπατίτιδα, πνευμονικές λοιμώξεις καθώς και πνευμονικό οίδημα, 
υπεργλυκαιμία και διαταραχές της νεφρικής λειτουργίας. Η ενδοφλέβια χρήση είναι στενά 
συνδεδεμένη με την επιμόλυνση με τον ιό του AIDS. 

Η χρόνια χρήση οπιούχων και οπιοειδών προκαλεί, επίσης, μείω-
ση της σεξουαλικής επιθυμίας, ανικανότητα και δυσκολία εκσπερμάτισης στους άνδρες. 
Στις γυναίκες εμφανίζονται μείωση της σεξουαλικής επιθυμίας, αμηνόρροια, στειρότητα 
και αυτόματες αποβολές του κυήματος. 

 γ. Τα πιο εμφανή συμπτώματα και σημεία από κατάχρηση λοιπών κατασταλτι-
κών του ΚΝΣ είναι τα εξής:
 (1) Συμπτώματα, όπως η μέθη από το οινόπνευμα χωρίς απόπνοια αλκοόλ
 (2) Απώλεια της ισορροπίας, νυσταγμός, ίλιγγος, αδυναμία συντονισμού 
των κινήσεων
 (3) Συστολή της κόρης των οφθαλμών, εξέρυθρο προσωπείο
 (4) Ύπνος σε οποιονδήποτε χώρο
 (5) Ασυναρτησία και κακή άρθρωση του λόγου
 (6) Αναλυτικότερα, η κατάχρηση των λοιπών κατασταλτικών του ΚΝΣ 
εμφανίζει την ακόλουθη εικόνα:
 (α) Παρουσιάζεται αστάθεια της συναισθηματικής διάθεσης, κατάργη-
ση των αναστολών των σεξουαλικών και επιθετικών ενορμήσεων, έκπτωση της κριτικής 
ικανότητας, της κοινωνικής και επαγγελματικής δραστηριότητας, αστάθεια βαδίσματος, 
δυσαρθρική ομιλία, διαταραχή στις συνδυασμένες κινήσεις και έκπτωση της μνήμης ή 
της προσοχής. 
 (β) Οι χρήστες παρουσιάζουν στερητικό σύνδρομο μετά την απότομη 
διακοπή ή ελάττωση της χρήσης της ουσίας. Εμφανίζεται άγχος, ευερεθιστότητα, έντονη 
αϋπνία, ναυτία, έμετος, αδυναμία, κακουχία, ταχυκαρδία, εφίδρωση, ορθοστατική υπόταση, 
τρόμος χειρών, γλώσσας, βλεφάρων και επιληπτικοί σπασμοί. Ο χρόνος εμφάνισης των 
συμπτωμάτων του στερητικού συνδρόμου ποικίλει από 2-6 ημέρες ανάλογα με την ουσία.

Μια άλλη κατάσταση που εμφανίζεται κατά τη διακοπή αυτών των 
ουσιών είναι το στερητικό παραλήρημα. Αυτή χαρακτηρίζεται από μείωση του επιπέδου 
συνειδήσεως με σύγχυση, διαταραχή του προσανατολισμού στο χρόνο, το χώρο και 
την πρόσφατη μνήμη, παραισθήσεις, ψευδαισθήσεις, παρερμηνείες, αποδιοργάνωση 
στη σκέψη, φλύαρη και ασυνάρτητη ομιλία, διαταραχή του κύκλου ύπνου - εγρήγορσης, 
δυσκολία στη συγκέντρωση και την προσοχή καθώς και αυξημένη ή ελαττωμένη ψυχο-
κινητική δραστηριότητα.

 δ. Τα πιο εμφανή σημεία από κατάχρηση ινδικής καννάβεως είναι τα ακόλουθα:
 (1) Ερυθρότητα των οφθαλμών, συστολή της κόρης των οφθαλμών, οι 
οφθαλμοί «γυαλίζουν»



- 73 -
	 (2)  Ξηρότητα των χειλέων και του στόματος, λευκωπό επίχρισμα γλώσσας 
και χειλέων 
 (3) Αστάθεια κατά το βάδισμα, αδυναμία συντονισμού των κινήσεων, 
αίσθημα επιβράδυνσης της ροής χρόνου, υποκειμενική επίταση των αισθήσεων
 (4) Ταχυκαρδία
 (5) Φλυαρία, λόγος ασυνάρτητος και με κακή άρθρωση, γρήγορη και δυνα-
τή ομιλία 
 (6) Ευχάριστη διάθεση με τάση για γέλια, άλλοτε εριστική διάθεση ή απάθεια
 (7) Αύξηση όρεξης
  (8) Αναλυτικότερα, η κατάχρηση της ινδικής καννάβεως εμφανίζει την ακό-
λουθη εικόνα:
 (α) Με το κάπνισμα τα συστατικά της καννάβεως εισέρχονται ταχέ-
ως στην κυκλοφορία του αίματος και μετά από μερικά λεπτά παρουσιάζεται αίσθημα 
ανησυχίας και αγωνίας, το οποίο στη συνέχεια μετατρέπεται σε ευφορία, ομιλητικότητα, 
ζωηρότητα και ευθυμία. Συχνά υπάρχει αύξηση της σεξουαλικής επιθυμίας και αίσθημα 
βραδύτητας του χρόνου.

Στη συνέχεια εμφανίζεται υπνηλία, κυρίως όταν ο χρήστης είναι 
μόνος, και αίσθημα πείνας. Η αισθητηριακή λειτουργία όλων των αισθήσεων οξύνεται 
και έτσι το περιβάλλον βιώνεται πιο έντονο και ευχάριστο. Επηρεάζεται, επίσης, η άμεση 
μνήμη και η συγκέντρωση καθώς επίσης μειώνεται η ικανότητα επιτέλεσης σύνθετων 
πράξεων, όπως η οδήγηση ενός αυτοκινήτου. Ενδέχεται να παρουσιαστεί αποπροσω-
ποποίηση και αποπραγματοποίηση.
 (β) Μεγάλες δόσεις προκαλούν άγχος, επιθετικότητα, παρερμηνείες 
και οπτικές ψευδαισθήσεις. Τα σωματικά συμπτώματα είναι ταχυκαρδία, αρτηριακή 
υπέρταση, ελαφρός τρόμος των άκρων, ξηρό στόμα και ελάττωση της κινητικής συνέρ-
γειας, ναυτία, πονοκέφαλος, ερυθρότητα και οίδημα επιπεφυκότων. 

Η συστηματική χρήση είναι δυνατόν να προκαλέσει δυσλειτουργία 
σε κοινωνικό και προσωπικό επίπεδο, που σχετίζεται με την αύξηση της αντικοινωνικής 
συμπεριφοράς και εγκληματικότητας και την ελάττωση της παραγωγικής απόδοσης. 
Υποστηρίζεται ότι είναι συχνή η εμφάνιση ψυχιατρικών διαταραχών. Η μακροχρόνια 
χρήση προκαλεί χρόνιο οργανικό ψυχοσύνδρομο καθώς και ορμονικές, χρωματοσωμα-
τικές ανωμαλίες και διαταραχές στο έμβρυο, όταν χρησιμοποιείται κατά τη διάρκεια της 
εγκυμοσύνης.
 (γ) Μια από τις συνέπειες της χρήσης είναι η πρόκληση τροχαίων ατυ-
χημάτων και αυτό επειδή επηρεάζονται οι ανώτερες νοητικές λειτουργίες. Ενοχοποιείται, 
επίσης, για εγκεφαλική ατροφία, χρόνια βρογχίτιδα, άσθμα, πνευμονική ίνωση, ηπατοτο-
ξικότητα, αρτηριΐτιδα, ενδοκαρδίτιδα και ελαφρό τρόμο των άκρων.
 (δ) Διίστανται οι απόψεις αν προκαλούνται ανοχή, σωματική εξάρτηση 
και στερητικό σύνδρομο. Ενδέχεται, ωστόσο, να προκληθεί κρίση πανικού και αναδρομι-
κή εμβίωση (flashback). Η κρίση πανικού χαρακτηρίζεται από άγχος, αίσθημα απώλειας 
του ελέγχου της σκέψης και φόβο του χρήστη, ότι θα συμβούν ανεπανόρθωτες βλάβες 
στη σωματική του υγεία. Διαρκεί μερικές ώρες.

Αναδρομική εμβίωση είναι η αυτόματη επανεμφάνιση βιωμάτων 
και συναισθημάτων, που ο χρήστης είχε ζήσει σε παλιότερη εμπειρία μέθης με χασίς. 



- 74 -
Παρουσιάζει διαταραχές στην αίσθηση του χρόνου, αίσθηση βραδύτητας της σκέψης και 
αίσθηση μειωμένης έντασης των αντιληπτικών ερεθισμάτων. Διαρκεί συνήθως μερικά 
λεπτά και μπορεί να συνοδεύεται από αισθήματα άγχους και πανικού. Υποστηρίζεται, 
επίσης, ότι συμβάλλει στην εκδήλωση ψυχωτικών εικόνων ή άλλων ψυχικών διαταρα-
χών. 

 ε. Τα πιο εμφανή συμπτώματα και σημεία από κατάχρηση ψευδαισθησιογό-
νων είναι τα ακόλουθα:
 (1)  Δειλή, φοβισμένη μέχρι και έντρομη εμφάνιση, ταχυκαρδία
 (2) Ανικανότητα για ορθή αντίληψη του χωρο-χρόνου και εγρήγορση
 (3) Αλλαγές στις αισθήσεις της ακοής και αφής
 (4) Οφθαλμοί που «γυαλίζουν», θάμβος οράσεως, μυδρίαση
 (5) Ασυναρτησία λόγου, παρανοειδής ιδεασμός
 (6) Αλλαγή συμπεριφοράς
 (7) Αναλυτικότερα, η κατάχρηση των ψευδαισθησιογόνων εμφανίζει την 
ακόλουθη εικόνα:
 (α) Μετά τη λήψη αυτών των ουσιών παρατηρείται αυξημένη αισθητη-
ριακή λειτουργία, υποκειμενικό αίσθημα αύξησης των διανοητικών δραστηριοτήτων και 
τα συνήθη περιβαλλοντικά ερεθίσματα φαίνονται σαν άγνωστα.

Παρουσιάζονται έντονα ψευδαισθητικά βιώματα με ασαφή τα όρια 
της προσωπικότητας και τον προσανατολισμό στο χώρο και το χρόνο, που χάνουν την 
πραγματική υπόστασή τους. Το παρόν αναμιγνύεται με το παρελθόν και λίγα δευτερό-
λεπτα φαίνονται σαν αιώνες ή πολλές ώρες φαίνονται δευτερόλεπτα. Τα αντικείμενα 
αλλάζουν και αυτά σχήμα και μέγεθος. Όλα είναι εξωπραγματικά και κάθε τι υπάρχει σε 
μια άλλη διάσταση.

Νοιώθει, ο χρήστης, ότι γίνεται ένα με το περιβάλλον και νομίζει ότι 
είναι αόρατος, σαν πνεύμα χωρίς υλική υπόσταση. Βλέπει τα αντικείμενα λαμπερά και να 
λούζονται με άφθονο φως. Μαγευτικοί ήχοι κατακλύζουν το δωμάτιο. Βλέπει τους ήχους 
σαν κύματα δημιουργίας που τον μεταφέρουν στο διάστημα. Ζει τη μαγεία του σύμπα-
ντος χωρίς τα όρια των αισθήσεων. 
 (β) Πολλές φορές όμως κατέχεται από αισθήματα πανικού σαν να 
χάνεται σε μαύρη τρύπα. Οι συναισθηματικές διαταραχές και η υπερεκτίμηση των ατομι-
κών ικανοτήτων μπορεί να αποβούν ολέθριες, μια και είναι διεγερτικός, φοβισμένος, με 
ψευδαισθήσεις και φοβάται ότι θα χάσει τον έλεγχο του μυαλού του. Ατυχήματα, αυτο-
τραυματισμοί και αυτοκτονίες έχουν συχνά αναφερθεί για τους χρήστες LSD.
 (γ) Μια άλλη κατάσταση που παρατηρείται είναι η αναδρομική εμβίω-
ση. Στην περίπτωση αυτή επανεμφανίζονται εμπειρίες από ψευδαισθητικά βιώματα του 
παρελθόντος, που βιώθηκαν από κάποια ψευδαισθησιογόνο ουσία. Στην κατάσταση 
αυτή ο χρήστης αισθάνεται λύπη και άγχος και έχει παρανοϊκού τύπου ιδεασμό. Όλα 
αυτά συμβαίνουν περιοδικά μετά από ημέρες, εβδομάδες ή και μήνες από τη διακοπή της 
χρήσης της ουσίας και υπάρχει η αίσθηση ότι έχουν προκληθεί ανεπανόρθωτες βλάβες 
στον οργανισμό του. 



- 75 -
 (δ) Οι ψευδαισθησιογόνες ουσίες προκαλούν ψυχωτικά σύνδρομα, 
που χαρακτηρίζονται κυρίως από οπτικές ψευδαισθήσεις. Αρκετές φορές οι χρήστες 
κατά τη διάρκεια του ψυχωτικού επεισοδίου προβαίνουν σε εγκληματικές ενέργειες. Οι 
μεγάλες, επίσης, δόσεις είναι δυνατόν να προκαλέσουν υπερθερμία, αύξηση της αρτη-
ριακής πίεσης, καρδιαγγειακή ανεπάρκεια, επιληπτικούς σπασμούς, έντονο άγχος, ψευ-
δαισθήσεις, και απώλεια της επαφής με την πραγματικότητα. Τελικά, μπορεί να εμφανι-
στεί κώμα και θάνατος. 
 (ε) Στερητικό σύνδρομο δεν παρουσιάζεται στους χρήστες. Παρατη-
ρείται όμως ανοχή.

 στ. Τα πιο εμφανή συμπτώματα και σημεία από κατάχρηση διεγερτικών του 
ΚΝΣ είναι τα εξής:
 (1) Υπερβολική και ασυνήθιστη δραστηριότητα, ταχυκαρδία
 (2) Ευερεθιστότητα, νευρικότητα, ανησυχία, πολυλογία, αίσθημα μεγαλείου 
και επιβράδυνσης της ροής χρόνου
 (3) Μυδρίαση
 (4) Εφιδρώσεις, ρίγη
 (5) Απώλεια ορέξεως, ναυτία, έμετος 
 (6) Αϋπνία και κόπωση
 (7) Αρτηριακή υπέρταση
 (8)  Αναλυτικότερα, η κατάχρηση των διεγερτικών του ΚΝΣ εμφανίζει την 
ακόλουθη εικόνα:
 (α) Προκαλούν ευχάριστο συναίσθημα ευεξίας σε μέτριες δόσεις, το 
οποίο γίνεται πολύ έντονο όταν αυξηθούν πολύ οι δόσεις. Αυξάνεται η εγρήγορση με 
υπερδραστηριότητα και επιτάχυνση σκέψης, μειώνεται έως εξαφανίζεται η σωματική και 
πνευματική κόπωση και αυξάνεται η αποτελεσματικότητα του χρήστη σε εργασίες που 
απαιτούν προσοχή και συγκέντρωση. Παρουσιάζεται, επίσης, αϋπνία ή διαταραχή του 
ύπνου και καταστέλλεται η όρεξη και η λήψη του φαγητού. 

Παρουσιάζεται, επίσης, δυσφορικό συναίσθημα, ελαφρά σύγχυση, 
ανησυχία, ζάλη, αύξηση της σεξουαλικότητας ή πρόσκαιρη ανικανότητα και αύξηση της 
διούρησης. Παρατηρούνται και συμπτώματα από το αυτόνομο νευρικό σύστημα, όπως 
αύξηση του καρδιακού ρυθμού, της αναπνοής και της αρτηριακής πίεσης, αγγειοσύσπα-
ση, μυδρίαση, ερυθρότητα δέρματος, ξηρό στόμα και υπερκινητικότητα του εντέρου.
 (β) Σε μεγαλύτερες δόσεις είναι δυνατόν να προκληθούν στηθαγχικοί 
πόνοι, καρδιαγγειακή ανεπάρκεια, μεγάλη εφίδρωση, ρίγη και πυρετός. Όταν η λήψη 
γίνεται για μεγάλο διάστημα τότε παρουσιάζονται χρόνιες διαταραχές ύπνου, άγχος, 
ένταση, ανησυχία, ανορεξία, καχυποψία, παρανοϊκός ιδεασμός, οπτικές, απτικές και 
ακουστικές ψευδαισθήσεις. Χάνεται η εναισθησία, υπερεκτιμώνται οι δυνάμεις και βιώνε-
ται απειλητικό και εχθρικό το περιβάλλον με συνέπεια τη βίαιη συμπεριφορά, που μπορεί 
να φθάσει μέχρι το φόνο. 

Σε μεγάλες δόσεις η κοκαϊνη προκαλεί κώμα και θάνατο από καρ-
διακή αρρυθμία ή αναπνευστική παράλυση. Η κατάχρηση της ουσίας συνδέεται με την 
ύπαρξη μεγάλης ποικιλίας ψυχοπαθολογικών εκδηλώσεων. Χαρακτηριστικές είναι η 



- 76 -
κρίση πανικού και η παραληρητική διαταραχή, που χαρακτηρίζεται από την εκδήλωση 
έντονων ιδεών καταδιώξεως και επιθετικής συμπεριφοράς. Θεωρείται επίσης υπεύθυνη 
για σοβαρές βλάβες στο νευρικό σύστημα, την καρδιά, τους πνεύμονες και το ήπαρ. 
	 (δ) Παρατηρείται ανοχή και στερητικό σύνδρομο στους χρήστες αυτών 
των ουσιών.
 ζ. Τα πιο εμφανή συμπτώματα και σημεία από κατάχρηση εισπνεόμενων ουσι-
ών είναι τα εξής:
 (1) Επιθετικότητα
 (2)  Μείωση κριτικής ικανότητας
 (3)  Μείωση αντανακλαστικών και συντονισμένων κινήσεων
 (4) Ζάλη, νυσταγμός, διπλωπία
 (5) Αναλυτικότερα, η κατάχρηση των εισπνεόμενων ουσιών εμφανίζει την 
ακόλουθη εικόνα:
 (α) Η δράση τους αρχίζει σε λίγα λεπτά και διαρκεί ένα τέταρτο έως μια 
ώρα προκαλώντας ευχάριστα συναισθήματα και αίσθηση καθαρού μυαλού. 

Η εξάρτηση είναι ψυχική και η ανοχή αναπτύσσεται σχετικά γρή-
γορα. Χρήση μεγάλων ποσοτήτων της ουσίας προκαλεί επιθετικότητα, διάθεση για 
προστριβές, μείωση κριτικής ικανότητας, λήθαργο, τρόμο, ζάλη, νυσταγμό, διπλωπία, 
έλλειψη συντονισμένων κινήσεων, επιβραδυμένη ομιλία, αστάθεια βαδίσεως, μυϊκή αδυ-
ναμία, ανορεξία, μείωση των τενοντίων αντανακλάσεων, βήχα, ναυτία, έμετο, διάρροια, 
ερεθισμό στη μύτη, πόνους στο στήθος και τους μυς, κώμα.
 (β) Η χρήση τέτοιων ουσιών είναι επικίνδυνη γιατί προκαλεί κατα-
στροφή των νευρώνων, του μυελού των οστών, των νεφρικών και ηπατικών κυττάρων. 
Παρατηρούνται, επίσης, ανωμαλίες της καρδιακής λειτουργίας, πνευμονικά προβλήματα, 
απλαστική αναιμία και θάνατος από ασφυξία, όταν ο χρήστης χρησιμοποιεί πλαστική 
σακούλα και χάνει τις αισθήσεις του. 

 5. ΕΠΙΚΙΝΔΥΝΕΣ ΣΥΝΕΠΕΙΕΣ
 α. Προσωπικές 
 (1) Θάνατος από υπερβολική δόση
 (2) Λοίμωξη από AIDS από χρήση σύριγγας
 (3) Λοίμωξη από ηπατίτιδα B, C από χρήση σύριγγας
 (4) Τροχαία και λοιπά ατυχήματα
 (5) Πτώση του αμυντικού συστήματος που προδιαθέτει για λοιμώξεις, 
όπως οστεομυελίτιδα, ενδοκαρδίτιδα, σηψαιμία, σηπτικά έμβολα των πνευμόνων, σπει-
ραματονεφρίτιδες, μηνιγγίτιδα, εγκεφαλικά αποστήματα, φυματίωση, σύφιλη, ελονοσία 
και τέτανος.
 (6) Ψυχιατρικά συμπτώματα, όπως ψυχωτικό επεισόδιο, κρίση πανικού, 
κατάθλιψη, ροπή αυτοκαταστροφής
 β. Κοινωνικές
 (1)  Αλλοτρίωση και περιθωριοποίηση της προσωπικότητας με απουσία 
ενεργητικής συμμετοχής στα κοινωνικά δρώμενα 



- 77 -
 (2) Αδιαφορία για τα ήθη και τα έθιμα
 (3)  Αύξηση παρανόμων δραστηριοτήτων και εγκληματικότητας
 (4) Μείωση παραγωγικότητας της κοινωνίας
 (5) Αρνητική επίδραση στη πολεμική ισχύ

 6. ΠΡΟΛΗΨΗ
 α. Σωστή ενημέρωση του προσωπικού, που είναι βέβαια η καλύτερη πρόληψη. 
Για το λόγο αυτό πραγματοποιούνται θεωρητικές και βιωματικές ψυχοκοινωνικές παρεμ-
βάσεις στις Μονάδες, τα Κέντρα Εκπαίδευσης και τις λοιπές εκπαιδευτικές δομές από 
επιλεγμένους ειδικούς (ψυχίατροι, νοσηλευτές, ιατροί μονάδων, ψυχολόγοι, κοινωνικοί 
λειτουργοί και κοινωνιολόγοι των Ομάδων Ψυχοκοινωνικής Μέριμνας), σε συνεργασία 
με φορείς της Πολιτείας, όπως η ΕΛΑΣ και ο ΟΚΑΝΑ βάσει του Αναθεωρημένου Μνη-
μονίου Συναντίληψης και Συνεργασίας μεταξύ ΥΠΕΘΑ και ΥΥΚΑ. Ιδιαίτερης απήχησης 
είναι η παρέμβαση του Διακλαδικού Κλιμακίου Ψυχοκοινωνικής Παρέμβασης Ψυχιάτρων 
– Ψυχολόγων.

  β. Προτροπή στο μόνιμο στρατιωτικό προσωπικό να διατηρεί καλές σχέσεις 
με τους στρατευμένους, ώστε να γίνεται δέκτης των προβλημάτων τους και να ενισχύει 
την αυτοεκτίμηση και το ηθικό τους, αποτρέποντάς τους έτσι από την επιλογή χρήσης 
τοξικών ουσιών ως μέσου αποφυγής των δυσκολιών, όπως η μετάθεση, οι σκληρές 
συνθήκες εργασίας, η απουσία για αρκετό χρόνο από τον τόπο διαμονής και τα σοβαρά 
οικογενειακά ή άλλα κοινωνικοοικονομικά προβλήματα.

 γ. Οικειότητα των Ιατρών των Μονάδων προς τους υπηρετούντες και ιδιαίτερα 
το προσωπικό Στρατευμένης Θητείας. Τους συμβουλεύουν και, όταν πρόκειται για περι-
στατικά που χρήζουν ειδικής μεταχείρισης, συνεργάζονται με τους ιεραρχικά ανωτέρους 
τους. Τους επισημαίνουν, επίσης, τις επιπτώσεις της ουσιοεξάρτησης για τον ίδιο το 
χρήστη, τον κοινωνικό του περίγυρο και την Υπηρεσία. Η ενημέρωση παραμένει διαρκώς 
μεταξύ των θεμάτων πρώτου ενδιαφέροντος.

 δ. Δημιουργία ομαδικού πνεύματος, αλληλοϋποστήριξης και εμπιστοσύνης 
στην ομάδα, που παριστούν σημαντικούς παράγοντες και δρουν προστατευτικά ως 
προς την ουσιοεξάρτηση. Έχουν ιδιαίτερη σημασία για τη σύγχρονη κοινωνία, όπου ο 
νέος μαθαίνει να είναι ατομιστής, να μην εμπιστεύεται τους άλλους, να μη συνυπάρχει με 
βιωματικό τρόπο ούτε στις αποτυχίες αλλά ούτε και στις επιτυχίες και κατά συνέπεια να 
οδηγείται σε διαρκές αίσθημα ανασφάλειας, μοναξιάς και εξάρτησης, ειδικά όταν αντιμε-
τωπίζει σειρά αποτυχιών στη ζωή του. 

 ε. Δραστηριότητες θετικού στρες, όπως η σωματική άσκηση, ο αθλητισμός, η 
μουσική, η επιμόρφωση και η ψυχαγωγία, αποτελούν βασική μέριμνα των Μονάδων με 
στόχο την επίτευξη μεγαλύτερης συνοχής και ομαδικότητας, την εποικοδομητική αξιοποί-
ηση του ελεύθερου χρόνου των υπηρετούντων καθώς και τη δημιουργία θετικής στάσης 
και διάθεσης για το Στρατό.

Οι δραστηριότητες αυτές, βεβαίως, πέραν της πρόληψης χρήσης τοξικών 
ουσιών συνεισφέρουν σημαντικά προς πολλές κατευθύνσεις. Πέραν αυτών ενθαρρύνεται 
η συμμετοχή σε εθελοντικές δραστηριότητες κοινωνικού χαρακτήρα, που αυξάνουν την 
αυτοεκτίμηση π.χ. αιμοδοσία, δενδροφύτευση.



- 78 -
Το πλήρες πρόγραμμα δραστηριοτήτων μαζί με τη σαφή οριοθέτηση κανό-

νων και τρόπων συμπεριφοράς παριστούν σημαντικά φράγματα μείωσης των ευκαιριών 
χρήσης ουσιών.

 στ. Πιστή εφαρμογή του Στρατιωτικού Ποινικού Κώδικα και των Νόμων του Κρά-
τους, που αφορούν στην κατοχή και ιδιαίτερα τη διακίνηση παράνομων ψυχοδραστικών 
ουσιών, επιβάλλεται ως απόλυτα αναγκαία. Οι Διοικήσεις τονίζουν σε κάθε ευκαιρία την 
ασυμβατότητα της χρήσης ναρκωτικών ουσιών με τη στρατιωτική ιδιότητα και καθιστούν 
σαφή την απόφασή τους να κινήσουν τη δικαστική και πειθαρχική διαδικασία όποτε χρει-
ασθεί.

 7. ΕΝΤΟΠΙΣΜΟΣ
 α. Διενέργεια τοξικολογικής εξετάσεως ούρων όλων των επιτυχόντων κατά τις 
εισαγωγικές εξετάσεις στα ΑΣΕΙ – ΑΣΣΥ, των ΕΠΟΠ καθώς και των Αξιωματικών που 
κατατάσσονται κατόπιν διαγωνισμού. Η συγκατάθεση των υποψηφίων εξασφαλίζεται με 
την υπογραφή ειδικής Υπεύθυνης Δήλωσης που προβλέπεται από την εγκύκλιο – προ-
κήρυξη και συμπεριλαμβάνεται στα απαραίτητα δικαιολογητικά συμμετοχής του. Στην 
περίπτωση που ο υποψήφιος είναι ανήλικος η υπεύθυνη δήλωση υπογράφεται από 
κηδεμόνα του.

Για το προσωπικό Στρατευμένης Θητείας προβλέπεται δειγματοληπτική 
τοξικολογική εξέταση κατά την κατάταξή τους.

Για το προσωπικό των ειρηνευτικών αποστολών θεωρείται υποχρεωτική η 
τοξικολογική εξέταση πριν και μετά την αποστολή και προβλέπεται σειρά ενεργειών στην 
περίπτωση που είναι θετική.

Πέραν αυτών προβλέπεται, κυρίως επί υπονοιών χρήσης, και απροειδοποί-
ητη υποβολή του προσωπικού σε τοξικολογική εξέταση.
 β. Χρήση ειδικά εκπαιδευμένων σκύλων. Το μέτρο αυτό έχει αποδειχθεί εξαι-
ρετικά αποτελεσματικό μέχρι σήμερα.
 γ. Τακτικοί και συστηματικοί έλεγχοι εντός Μονάδων, που διενεργούνται 
από τη Διοίκηση της Μονάδας – Υπομονάδας, τον Αξιωματικό Ασφαλείας και τα όργα-
να Στρατονομίας του Σχηματισμού. Κατά την κατάταξη στα Κέντρα Εκπαίδευσης ή την 
παρουσίαση σε νέα Μονάδα γίνεται έλεγχος των προσωπικών ειδών. Σε κάθε άλλη 
περίπτωση ο έλεγχος ατομικών ειδών καθώς και ο σωματικός έλεγχος επιτρέπεται μόνο 
εφόσον υπάρχουν βάσιμες υπόνοιες 
 δ. Αιφνιδιαστικές επισκέψεις βαθμοφόρων εντός και εκτός ωραρίου εργασίας, 
ιδιαίτερα κατά τις ώρες κοινής ησυχίας τόσο στους κοινόχρηστους χώρους των Μονάδων, 
π.χ. θάλαμοι,, λουτρά, αφοδευτήρια, αποθήκες, αλσύλλια, όσο και στους υπαίθριους 
χώρους γύρω απ’ αυτούς για τυχόν καλλιέργεια δενδρυλλίων ινδικής κάνναβης. 
 ε. Αυστηρή επιλογή του προσωπικού Στρατευμένης Θητείας ως προς την 
ανάθεση καθηκόντων σκοπού και άσκηση συχνού ελέγχου.
 στ. Τήρηση των προβλεπόμενων μέτρων ασφαλείας για τη φύλαξη των ψυχο-
τρόπων ουσιών.
 ζ. Ο εντοπισμός των υπόπτων ή πιθανών χρηστών γίνεται είτε στις αρχικές 
συνεντεύξεις με τη Διοίκηση, οι οποίες δεν πρέπει να καθυστερούν περισσότερο των 15 
ημερών από την πρώτη παρουσίαση στη Μονάδα, είτε στις αντίστοιχες με τους ψυχιά-
τρους και τους ψυχολόγους. 



- 79 -
 η. Βάσιμες ενδείξεις για το χαρακτηρισμό υπόπτου ή πιθανού χρήστη αποτε-
λούν τα ακόλουθα:
 (1) Αλλαγή της γενικής εικόνας και της συμπεριφοράς π.χ. αστάθεια βαδί-
σματος, διαταραχή του συντονισμού των κινήσεων, δυσαρθρική ομιλία, ευμετάβλητο 
συναίσθημα, έλλειψη ελέγχου της επιθετικότητας, σύγχυση, απάθεια, ευερεθιστότητα, 
ψυχοκινητική διέγερση
 (2) Τάση για απομόνωση και μάλιστα συνδυαζόμενη με συμπτώματα κατά-
θλιψης
 (3) Εμφάνιση συμπτωμάτων τρόμου, ανυπομονησίας και ανησυχίας σε 
περιπτώσεις μακράς παραμονής σε συγκεκριμένο χώρο και μάλιστα με παρουσία 
άλλων
 (4) Παραμέληση της εμφάνισης, των κανόνων ατομικής υγιεινής και της 
διατροφής
 (5) Εξεζητημένη εμφάνιση και αντικοινωνική συμπεριφορά
 (6) Συναναστροφή με περιθωριακούς
 (7) Εντυπωσιακή προθυμία για ανάληψη υπηρεσίας σε απομονωμένους 
χώρους της Μονάδας 
 (8) Παραμονή σε μη εποπτευόμενους χώρους τις ώρες ησυχίας
 (9) Παράξενη οσμή στους χώρους υγιεινής και τους θαλάμους κατά το 
χρόνο της εκεί παρουσίας τους

 8. ΠΡΟΣΕΓΓΙΣΗ ΥΠΟΠΤΩΝ Ή ΠΙΘΑΝΩΝ ΧΡΗΣΤΩΝ
 α. Η Διοίκηση, μετά τον εντοπισμό υπόπτων ή πιθανών χρηστών, προβαίνει σε 
ενέργειες που αποβλέπουν στη βελτίωση της συμπεριφοράς τους, με κύριες εξ αυτών τις 
ακόλουθες:
 (1) Κλήση του χρήστη για νέα συνέντευξη με στόχο την προσπάθεια υπο-
στήριξης, π.χ. με την επίδειξη πατρικής στοργής, επιείκειας, διασαφήνισης και αποφασι-
στικότητας, τη σύσταση αποφυγής υπόπτων χώρων και συνηθειών και την παρότρυνση 
ολοκλήρωσης της θητείας 
 (2) Επικοινωνία και ενημέρωση της οικογένειάς του με στόχο την έκφραση 
των ανησυχιών, τη διερεύνηση ανησυχιών από μέρους των γονέων και τη δυνατότητα 
συνδρομής τους
 (3) Συνεργασία με τις αρμόδιες Υγειονομικές Υπηρεσίες για ενημέρωσή 
τους και λήψη πληροφοριών για την αντιμετώπιση του συγκεκριμένου περιστατικού 
 (4) Συνεχής επαφή μαζί του, σε περίπτωση που κατορθώνει και εκτελεί τα 
καθήκοντά του, με στόχο να αντιλαμβάνεται ότι οι ανώτεροι κατανοούν τις δυσκολίες και 
είναι έτοιμοι να του συμπαρασταθούν, όταν παραστεί ανάγκη.
 (5) Ανάθεση, σε περίπτωση αδυναμίας εκτελέσεως των καθηκόντων του, 
νέων καθηκόντων στα οποία είναι δυνατόν να ανταπεξέλθει και να τον κρατούν σε επαφή 
με ομάδα υγιών ατόμων. 

 β. Η Υγειονομική Υπηρεσία της Μονάδας τον εξετάζει με διακριτικότητα και 
σεβασμό προς την ιατρική δεοντολογία, αποφεύγοντας να θεωρήσει ως δεδομένο ότι 



- 80 -
είναι χρήστης ή έμμεσα να τον εξωθήσει σε κάτι τέτοιο. Στη περίπτωση, ωστόσο, που 
θα διαγνωσθεί κλινικά ότι είναι χρήστης, θα ακολουθήσει παραπομπή του σε αρμόδια 
ψυχιατρική κλινική με αποστολή λεπτομερούς ιατρικού σημειώματος.

 9. ΑΝΤΙΜΕΤΩΠΙΣΗ ΧΡΗΣΤΩΝ ΕΞΑΡΤΗΣΙΟΓΟΝΩΝ ΟΥΣΙΩΝ
 α. Όσοι παρουσιάζουν πρόβλημα χρήσης ουσιών παραπέμπονται για ψυχια-
τρική εξέταση, κατά την οποία γίνεται εκτενής αξιολόγηση της βαρύτητας της εξάρτησης 
και των συνυπαρχόντων ψυχοκοινωνικών προβλημάτων. Για όσους το επιθυμούν καθώς 
και σε περιπτώσεις συννοσηρότητας υπάρχει η δυνατότητα βραχυχρόνιας νοσηλείας 
στις Ψυχιατρικές Κλινικές των Στρατιωτικών Νοσοκομείων. Επιπλέον:
 (1) Κατά τη διάρκεια της νοσηλείας γίνεται μια ολοκληρωμένη διερεύνηση 
και αντιμετώπιση συνυπαρχόντων προβλημάτων σωματικής και ψυχικής υγείας. Στον 
ίδιο χρόνο γίνεται ενημέρωση για τα υπάρχοντα προγράμματα απεξάρτησης και επανέ-
νταξης καθώς και προτροπή για συμμετοχή σε αυτά βάσει του Αναθεωρημένου Μνημο-
νίου Συναντίληψης και Συνεργασίας μεταξύ ΥΠΕΘΑ και ΥΥΚΑ (ΟΚΑΝΑ).
 (2) Λόγω της μεγάλης χρονικής διάρκειας των προγραμμάτων αυτών, που 
υπερβαίνουν το συνολικό χρόνο θητείας και της απαίτησης απόλυτα εξειδικευμένων 
θεραπευτικών μεθόδων για την ουσιοεξάρτηση, χορηγείται έως και τριών ετών αναβολή 
για λόγους υγείας, βάσει του Στρατολογικού Κώδικα.

 β. Οι στρατευμένης θητείας περιστασιακοί χρήστες κάνναβης και ενδεχομένως 
κάποιων άλλων ουσιών αντιμετωπίζονται με επιείκεια αλλά και αποφασιστικότητα. Είναι 
ιδιαίτερα σημαντικό να περάσει σε όλο το προσωπικό το μήνυμα ότι η θητεία είναι πλή-
ρως ασύμβατη με οποιαδήποτε χρήση ψυχοδραστικών ουσιών. Η στενή συνεργασία των 
Διοικητών όλων των βαθμίδων, των Ιατρών και των Ομάδων Ψυχοκοινωνικής Μέριμνας 
κρίνεται και εδώ απαραίτητη.

Οι χρήστες αυτοί βρίσκονται κάτω από διακριτική παρακολούθηση, συμ-
μετέχουν ενεργά στις δραστηριότητες της Μονάδας και τοποθετούνται σε θέσεις όπου 
υπάρχει συνεχής δυνατότητα επίβλεψης. Τους δίνεται η ευκαιρία να μιλήσουν για τις 
δυσκολίες και τα προβλήματα που τους οδηγούν στη χρήση και να γίνεται συζήτηση για 
εύρεση παραγωγικών λύσεων, που θα τους αποθαρρύνουν από τη χρήση. Αποφεύγε-
ται αυστηρά ο στιγματισμός τους με δημόσια κοινοποίηση των προβλημάτων τους. Η 
επιβολή ποινών σ’ αυτούς γίνεται με ιδιαίτερη σύνεση και μόνο για παραβάσεις τάξεως, 
ασφαλείας και πειθαρχίας. 

 γ. Οι Στρατευμένης Θητείας με παλιό ιστορικό εξάρτησης και επιτυχή παρακο-
λούθηση προγράμματος σε Θεραπευτική Κοινότητα, μετά την αξιολόγηση από ψυχίατρο 
και αφού κριθούν κατάλληλοι για να ολοκληρώσουν τη θητεία τους, αντιμετωπίζονται 
προσεκτικά λόγω της αυξημένης πιθανότητας υποτροπής, ιδιαίτερα κατά τον πρώτο 
χρόνο μετά την ολοκλήρωση της θεραπείας. Δικαιούνται κατ’ εξαίρεση μετάθεσης κοντά 
στο Κέντρο όπου έγινε η θεραπευτική αντιμετώπιση, προκειμένου να διασφαλιστεί, όσο 
είναι δυνατόν, η πιο ομαλή μετάβαση από το θεραπευτικό πλαίσιο στο στρατιωτικό περι-
βάλλον.

 δ. Ειδικά, και όσον αφορά στα Μόνιμα Στελέχη, τα σποραδικά περιστατικά 
χρήσης ή και εξάρτησης από παράνομες ουσίες αντιμετωπίζονται έγκαιρα και υπεύθυνα, 
με άμεση παραπομπή σε Στρατιωτικό Ψυχίατρο για λεπτομερή αξιολόγηση και στενή 



- 81 -
συνεργασία με τη Διοίκηση, ώστε να επιτευχθούν οι καλύτεροι θεραπευτικοί και διοικητι-
κοί χειρισμοί. 

 ε. Το προσωπικό που διαπιστώνεται ότι κάνει χρήση παρανόμων ψυχοδρα-
στικών ουσιών ή βρίσκεται υπό την επήρεια αλκοόλ πέραν των προβλεπομένων ορίων 
υπέχει ανάλογες ευθύνες, τόσο σε διοικητικό, όσο και ποινικό επίπεδο σύμφωνα με τον 
ΣΚ 20-1, τον ΣΠΚ και τον Υπαλληλικό Κώδικα. Παραπέμπεται σε αρμόδιο Στρατιωτικό 
Νοσοκομείο για εργαστηριακό τοξικολογικό έλεγχο.

Στη συνέχεια ο Διοικητής της Μονάδας του ενημερώνει τον κατά τόπο 
αρμόδιο Εισαγγελέα και παράλληλα για μεν το στρατιωτικό προσωπικό κινείται και η 
διαδικασία Διοικητικής Διερεύνησης, ενώ για το πολιτικό προσωπικό εφαρμόζονται τα 
προβλεπόμενα από τον Υπαλληλικό Κώδικα.

Τα αποτελέσματα των ελέγχων που διενεργούνται στις μονάδες τηρούνται 
από το Διοικητή σε ειδικό Απόρρητο Φάκελο μαζί με τα Ατομικά Έγγραφα.





ΚΕΦΑΛΑΙΟ Ε

24ΩΡΗ ΓΡΑΜΜΗ ΨΥΧΟΛΟΓΙΚΗΣ ΥΠΟΣΤΗΡΙΞΗΣ
ΕΝΟΠΛΩΝ ΔΥΝΑΜΕΩΝ

 1. ΓΕΝΙΚΑ 
 α. Ως “ψυχολογική κρίση” ορίζεται η ψυχολογική εκείνη κατάσταση κατά την 
οποία οι ατομικοί μηχανισμοί έχουν αποτύχει στην επανάκτηση της ψυχολογικής ομοι-
οστασίας και η δυσφορία έχει δημιουργήσει έκδηλη διαταραχή στη λειτουργικότητα του 
ατόμου. Υπάρχουν διάφορα είδη κρίσεων καθώς επίσης και διάφορα μοντέλα παρέμβα-
σης.

Η εμπειρία έχει δείξει ότι η έγκαιρη παρέμβαση στην κρίση είναι μία ιδιαίτερα 
χρήσιμη τακτική πρώτης γραμμής για την πρόληψη των μακροπρόθεσμων συνεπειών. 
Παρέμβαση στην κρίση θεωρείται η παροχή ψυχολογικής βοήθειας στα θύματα, με σκοπό 
την παρέμβαση στην κρίση, την σταθεροποίηση, την μείωση των οξέων συμπτωμάτων 
και την επανάκτηση της λειτουργικότητας. Οι γραμμές άμεσης ψυχολογικής υποστήριξης 
αποτελούν ένα νέο και αναπτυσσόμενο πεδίο στο χώρο της ψυχικής υγείας. 

 β. Τον Αύγουστο του 2007 υπεγράφη η Πάγια Διαταγή 4-7/ ΓΕΕΘΑ/ΔΥΓ «Περί 
Οργάνωσης και Λειτουργίας 24ωρης Γραμμής Ψυχολογικής Υποστήριξης ΕΔ», η οποία 
περιέχει αναλυτικά παραρτήματα για τα είδη κρίσεων και παρεμβάσεων, την ψυχολογι-
κή υποστήριξη μέσω ηλεκτρονικού δικτύου και τηλεδιάσκεψης, ατομικής και ομαδικής, 
καθώς και τον τρόπο λειτουργίας, τα καθήκοντα του προσωπικού και την αξιολόγηση του 
έργου της τηλεφωνικής γραμμής ψυχολογικής υποστήριξης.

 2. ΤΗΛΕΦΩΝΙΚΗ ΓΡΑΜΜΗ ΨΥΧΟΛΟΓΙΚΗΣ ΥΠΟΣΤΗΡΙΞΗΣ 
 α. Η λειτουργία τηλεφωνικής γραμμής άμεσης ψυχολογικής υποστήριξης για το 
προσωπικό των ΕΔ και του ΥΠΕΘΑ κρίνεται ιδιαίτερα χρήσιμη, καθώς πολλές μονάδες 
είναι απομακρυσμένες και δεν υπάρχει η δυνατότητα παροχής άμεσων ψυχολογικών 
και συμβουλευτικών υπηρεσιών για την αντιμετώπιση καταστάσεων κρίσης.  Είναι , 
επίσης, σημαντική τόσο για την έγκαιρη παρέμβαση στην κρίση και την ενημέρωση για 
την πρόληψη απωλειών ψυχικής υγείας από το Στρες Μάχης (Battle Stress) σε ειρήνη 
και πόλεμο, όσο και για την αποφυγή των μακροπρόθεσμων συνεπειών των στρεσογό-
νων γεγονότων και ιδιαίτερα αυτών που προκαλούν Μετά Τραυματική Διαταραχή Στρες 
(Post - Traumatic Stress Disorder).

 β. Άλλες υπηρεσίες, όπως η συμβουλευτική μέσω ηλεκτρονικού δικτύου και 
η τηλεδιάσκεψη-τηλεψυχιατρική, συμβάλλουν ενεργά σε ένα ολοκληρωμένο σύστημα 
παρέμβασης στην κρίση, με στόχο την πρόληψη των συνεπειών του ψυχικού τραύματος 
καθώς και την επανάκτηση της λειτουργικότητας του ατόμου. Συγχρόνως συμβάλλουν 
στην καλύτερη κατανομή έργου, στην μεγαλύτερη απόδοση του ανθρώπινου δυναμικού 
καθώς και στην ενίσχυση των δράσεων ενημέρωσης και συνεχιζόμενης εκπαίδευσης. 

 γ. Η τηλεφωνική γραμμή ψυχολογικής υποστήριξης για τον Στρατό Ξηράς και 
την Πολεμική Αεροπορία εδρεύει στο 414 Στρατιωτικό Νοσοκομείο Ειδικών Νοσημάτων 
και για το Πολεμικό Ναυτικό στο Γραφείο Προληπτικής Ψυχικής Υγιεινής, το οποίο ανήκει 



- 84 -
στη Διοίκηση Ναυτικής Εκπαιδεύσεως (ΔΝΕ). Η τηλεφωνική κλήση πραγματοποιείται 
μέσω πολιτικής και στρατιωτικής υπηρεσιακής γραμμής γενικά ως εξής: 
 (1) Χωρίς Χρέωση: 
 (α) Για τον ΣΞ: 800 114 5551 
 (β) Για το ΠΝ: 800 114 5553 
 (γ) Για την ΠΑ: 800 114 5552
 (2) Με αστική χρέωση:
 (α) Για τον ΣΞ και την ΠΑ: 210-8105068 
 (β) Για το ΠΝ: 210-5574121, 2105531376, 210-5531377 

 δ. Η υπηρεσία αυτή διατίθεται σε μόνιμο στρατιωτικό και πολιτικό προσωπι-
κό των ΕΔ και του ΥΠΕΘΑ γενικότερα καθώς και στους συγγενείς τους. Στελεχώνεται 
από ψυχιάτρους και πτυχιούχους ψυχολόγους, ψυχιατρικούς νοσηλευτές, κοινωνικούς 
λειτουργούς, κοινωνιολόγους, εξειδικευμένους στη ψυχολογία εκπαιδευτικούς, μόνιμο 
στρατιωτικό, πολιτικό και επί συμβάσει προσωπικό, καθώς και στρατευμένης θητείας 
που έχουν επαρκή εμπειρία.

  ε. Το προσωπικό της γραμμής συμμετέχει με ενδεδειγμένες ενέργειες και 
συμβάλλει στην προώθηση του έργου της γραμμής κατόπιν συνεννοήσεως με την επι-
στημονική επιτροπή (η οποία έχει ως μέλη της ψυχίατρο ή/και ψυχολόγο). Συμμετέχει 
επίσης σε ημερίδες, συνέδρια και αρθρογραφεί σχετικά με τη γραμμή και πάντοτε μετά 
κατάλληλη συνεννόηση. Η εκπαίδευση του προσωπικού που απασχολείται στη γραμμή 
γίνεται στην Ψυχιατρική Κλινική του 414 ΣΝΕΝ για το ΣΞ και την ΠΑ. Για το ΠΝ πραγμα-
τοποιείται στην Ψυχιατρική Κλινική του Ναυτικού Νοσοκομείου Σαλαμίνας καθώς και το 
Γραφείο Προληπτικής Ψυχικής Υγιεινής της ΔΝΕ. 

 στ. Ο τρόπος καταγραφής των κλήσεων δίνει πληροφορίες για τη λειτουργία και 
την αποτελεσματικότητα της γραμμής. Ο αριθμός των κλήσεων, τα στοιχεία των καλού-
ντων, τα αιτήματά τους και οι υπηρεσίες που προσφέρονται σκιαγραφούν τη βασική 
εικόνα της προσφοράς και λειτουργίας της γραμμής. Η τυποποίηση καταγραφής των 
κλήσεων παρέχει άμεσα ποσοτικές πληροφορίες για τις κλήσεις και έμμεσα πληροφορίες 
για την ποιότητα των παρεχομένων υπηρεσιών.

 ζ. Οι σύμβουλοι της γραμμής εξ αρχής γνωρίζουν τον τρόπο συλλογής και 
καταχώρησης των κλήσεων για την εξαγωγή ασφαλών συμπερασμάτων αναφορικά με 
την αποτελεσματικότητα της γραμμής και ιδιαίτερα ότι η καταγραφή αυτή των στοιχείων 
αποτελεί υποχρέωσή τους και δεν είναι προαιρετική. 

 3. ΠΟΛΙΤΙΚΗ ΔΙΑΧΕΙΡΙΣΗΣ ΚΑΙ ΠΡΟΒΟΛΗ ΤΗΣ ΓΡΑΜΜΗΣ
 α. Η διαχείριση της γραμμής ψυχολογικής υποστήριξης σχετίζεται με την ευθύ-
νη της συνολικής και αποτελεσματικής ή μη λειτουργίας της. Γενικά, κάποιες γραμμές 
έχουν ιεραρχική δομή, ενώ άλλες διευθύνονται από μία ομάδα ατόμων, που έχουν επι-
λεγεί να διοικούν για ένα συγκεκριμένο χρονικό διάστημα. 

 β. Ειδικά για τις ΕΔ: της μεν τηλεφωνικής γραμμής που εδρεύει στο 414 ΣΝΕΝ 
επικεφαλής τοποθετείται, με βάση σχετική διαταγή του ΓΕΣ, Στρατιωτικός Ψυχίατρος, 



- 85 -
της δε γραμμής που εδρεύει στη ΔΝΕ, επικεφαλής τίθεται ο Προϊστάμενος του Γραφείου 
Προληπτικής Ψυχικής Υγιεινής.

 γ. Ο σκοπός της γραμμής, ωστόσο, ανεξάρτητα από τον τρόπο διαχείρισής 
της,συνίσταται στη διασφάλιση της καλύτερης δυνατής αντιμετώπισης των προβλημάτων 
των καλούντων, πάντοτε στο πλαίσιο της υπηρεσίας. Κρίνεται απαραίτητη η ύπαρξη 
σαφούς προγράμματος επιλογής και εκπαίδευσης του προσωπικού, που τίθεται στη διά-
θεση της επιβλέπουσας επιτροπής ή του οποιουδήποτε ειδικού αναλαμβάνει τη συνολική 
ευθύνη διεύθυνσης της γραμμής.

 δ. Απαραίτητα, επίσης, κρίνονται τα σαφή όρια αρμοδιοτήτων μεταξύ όλου του 
εμπλεκόμενου προσωπικού. Με τις καθορισμένες συναντήσεις μεταξύ των εποπτών και 
των εργαζομένων στη γραμμή ελέγχονται, αναθεωρούνται, τροποποιούνται και βελτι-
ώνονται οι μέθοδοι που χρησιμοποιούνται για την επιλογή, εκπαίδευση, επίβλεψη και 
υποστήριξη του προσωπικού της γραμμής. 

 ε. Η σωστή και ευρεία προβολή της γραμμής ψυχολογικής υποστήριξης θεω-
ρείται πολύ σημαντική για την ενθάρρυνση τόσο των πιθανών καλούντων, όσο και των 
επαγγελματιών που εργάζονται σε αυτήν. Η προβολή της είναι σαφής ως προς το είδος 
της βοήθειας, το οποίο προσφέρει και τα θέματα που καλύπτει, όπως επίσης και για τους 
τρόπους με τους οποίους οι καλούντες μπορούν να επικοινωνήσουν, δηλαδή τις ώρες 
λειτουργίας της τηλεφωνικής γραμμής, τη διεύθυνσή της, την e-mail διεύθυνση ή το web 
site της. Με αυτό τον τρόπο δίνεται η δυνατότητα στο κοινό να κάνει χρήση της γραμμής 
με όποιο τρόπο επιλέξει και μπορεί. Η αποτελεσματικότητα της προβολής είναι απαραί-
τητο να επανεκτιμάται συχνά. 

 4. ΨΥΧΟΛΟΓΙΚΗ ΚΡΙΣΗ
 α. Μια ψυχολογική κρίση συμβαίνει όταν ένα στρεσογόνο γεγονός ζωής δια-
ταράσσει την ικανότητα του ατόμου να το αντεπεξέλθει ικανοποιητικά. Συγκεκριμένα, 
ως «κρίση» θεωρείται η αντιδραστική κατάσταση όπου η ψυχολογική ομοιοστασία έχει 
διαταραχθεί, οι συνηθισμένοι μηχανισμοί αντιμετώπισης του ατόμου έχουν αποτύχει να 
την αποκαταστήσουν και η οδύνη έχει ως αποτέλεσμα τη μειωμένη λειτουργικότητα του 
ατόμου. 

 β. Είδη κρίσεων: Οι περισσότερες κρίσεις ανήκουν στο φυσιολογικό φάσμα των 
εμπειριών της ζωής, που οι περισσότεροι αναμένεται να συναντήσουν και να μπορέσουν 
να αντεπεξέλθουν χωρίς τη βοήθεια κάποιου ειδικού. Διακρίνονται σε: 
 (1) Εξελικτικές Κρίσεις: Πρόκειται για τις μεταβάσεις ανάμεσα στα στάδια 
της ζωής (π.χ. γέννηση, ενηλικίωση, γάμος, γηρατειά, θάνατος). Είναι κρίσεις γιατί μπο-
ρεί να είναι περίοδοι έντονου και παρατεταμένου στρες, ειδικά αν δεν υπάρχει επαρκής 
καθοδήγηση και υποστήριξη. 
 (2) Περιστασιακές Κρίσεις: Πρόκειται για τυχαίες καταστάσεις ή ξαφνικές 
αλλαγές στη ζωή του ατόμου (π.χ. απώλεια εργασίας, εισοδήματος ή στέγης, ατύχημα, 
διάρρηξη, απώλεια λόγω χωρισμού ή διαζυγίου) 
 (3) Περίπλοκες Κρίσεις: 
 (α) Κρίσεις που συνδέονται με σοβαρή ψυχική ασθένεια, η οποία μπο-
ρεί να αυξήσει τόσο τον αριθμό των κρίσεων, όσο και την ευαισθησία ενός ατόμου στην 



- 86 -
κρίση. Κατ΄αντίστροφη πορεία, το στρες μιας κρίσης μπορεί να οδηγήσει σε επεισόδιο 
ψυχικής ασθένειας αυτούς που είναι ήδη ευάλωτοι. 
 (β) Κρίσεις που προκύπτουν από «κρίσιμα περιστατικά» (Critical 
Incidence) ή «τραυματικές κρίσεις»: Ως «κρίσιμο περιστατικό» θεωρείται ένα οποιοδή-
ποτε ψυχοπιεστικό γεγονός, που δυνητικά μπορεί να οδηγήσει σε κρίση αρκετά άτομα. 
Ιδιαίτερης σημασίας για τις υπηρεσίες επείγουσας ψυχικής υγείας είναι τα ακραία ψυχο-
πιεστικά κρίσιμα περιστατικά, όπως καταστροφές και ανθρώπινες πράξεις βίας, που 
μπορεί να οδηγήσουν σε ψυχικό τραύμα και Μετά Τραυματική Διαταραχή Στρες (Post-
Traumatic Stress Disorder, PTSD).

Tραυματικές κρίσεις ή κρίσιμα περιστατικά συμβαίνουν μπροστά 
σε πραγματικό ή απειλούμενο θάνατο, σοβαρή σωματική βλάβη ή κάποια άλλη απειλή 
έναντι της σωματικής ακεραιότητας του θύματος. Κάποια άτομα, επίσης, γίνονται θύματα 
βλέποντας αυτά τα γεγονότα να συμβαίνουν σε άλλους. Κρίσεις, επίσης, προκύπτουν ως 
αποτέλεσμα αντιφάσεων μεταξύ όσων βιώνει το άτομο κατά τα γεγονότα της στιγμής και 
βαθειών, ριζωμένων πεποιθήσεών του. 

 5. ΧΑΡΑΚΤΗΡΙΣΤΙΚΑ ΚΡΙΣΗΣ 
Τα θύματα τέτοιων τραυματικών γεγονότων βιώνουν συχνά αίσθηση αδυναμί-

ας του βασικού ελέγχου του περιβάλλοντός τους, της διατήρησης δεσμών με άλλους 
ανθρώπους και δυσκολία προγραμματισμού και προσδιορισμού στόχων για το μέλλον. 
Παρουσιάζουν, επίσης, ψυχοσωματικά συμπτώματα που είναι άμεσα συνδεδεμένα με 
υπερβολικό στρες (υπερδιέγερση, απώλεια όρεξης, ύπνου, στηθαγχικό άλγος, ταχυ-
καρδίες, γαστρεντερικά προβλήματα κ.ά.), ξαφνική αναβίωση του τραυματικού γεγονό-
τος και τάσεις απόσυρσης από τις καθημερινές δραστηριότητες. Εάν δεν γίνει έγκαιρη 
αντιμετώπιση, η επίδραση των τραυματικών γεγονότων μπορεί να καταστεί βαθειά και 
μακροχρόνια.

 6. ΠΑΡΕΜΒΑΣΗ ΣΤΗΝ ΚΡΙΣΗ
 α. Ορισμός: ως «Παρέμβαση στην Κρίση» (Crisis Intervention) ορίζεται η 
παροχή επείγουσας ψυχολογικής βοήθειας σε θύματα κρίσης έτσι ώστε να διευκολυνθεί 
η επιστροφή τους σε ένα ικανοποιητικό επίπεδο λειτουργικότητας και να εμποδιστεί ή 
έστω να μειωθεί η πιθανή αρνητική επίδραση του ψυχικού τραύματος. 

 β.  Βασικές αρχές παρέμβασης στην κρίση είναι οι εξής: 
 (1) Άμεση παρέμβαση: Εξ ορισμού οι κρίσεις είναι συναισθηματικά επικίν-
δυνες καταστάσεις, που θέτουν τα θύματα σε υψηλό κίνδυνο δυσπροσαρμογής ή ακινη-
τοποίησης. Η επί τόπου παρουσία του προσωπικού επείγουσας ψυχικής υγείας, όσο το 
δυνατόν πιο σύντομα, είναι ιδιαίτερα σημαντική για την αντιμετώπισή τους. 
 (2) Σταθεροποίηση: Ένας βασικός και άμεσος στόχος είναι η σταθεροποίη-
ση της καταστάσεως των θυμάτων ή της κοινότητας - θύματος με την ενεργό κινητοποί-
ηση πόρων και υποστηρικτικών δικτύων. Αυτού του είδους η κινητοποίηση παρέχει στα 
θύματα τα απαραίτητα εργαλεία, ώστε να αρχίσουν να λειτουργούν αυτόνομα. 
 (3) Διευκόλυνση για κατανόηση: Ένα άλλο σημαντικό βήμα για την αποκα-
τάσταση του προηγούμενου της κρίσης επιπέδου λειτουργικότητας των θυμάτων είναι η 
διευκόλυνση για κατανόησή τους σχετικά με ό,τι έχει συμβεί. Αυτό επιτυγχάνεται συλλέ-
γοντας τα γεγονότα σχετικά με το τι συνέβη, ακούγοντας τα θύματα να διηγούνται την 



- 87 -
εμπειρία τους, ενθαρρύνοντας την έκφραση δυσάρεστων συναισθημάτων και βοηθώντας 
τους να κατανοήσουν την επίδραση του κρίσιμου γεγονότος. 
 (4) Εστίαση στην επίλυση του προβλήματος: Η ενεργητική υποστήριξη των 
θυμάτων, ώστε να χρησιμοποιήσουν τους διαθέσιμους πόρους και να ανακτήσουν τον 
έλεγχο, αποτελεί μια σημαντική στρατηγική του προσωπικού επείγουσας ψυχικής υγείας. 
Η βοήθεια στο θύμα για την επίλυση των προβλημάτων, μέσα στα πλαίσια εναλλακτικών 
που το ίδιο αισθάνεται ότι είναι εφικτές, ενισχύει την αυτόνομη λειτουργία του. 
 (5) Ενθάρρυνση για αυτονομία: Παρόμοιας σπουδαιότητας με την έμφαση 
στην επίλυση προβλημάτων είναι και η αντίστοιχη για την αποκατάσταση της εμπιστοσύ-
νης των θυμάτων στον εαυτό τους, ως ενός πρόσθετου μέσου για την αποκατάσταση της 
αυτόνομης λειτουργίας τους και την αντιμετώπιση των συνεπειών του τραυματικού γεγο-
νότος. Τα θύματα υποστηρίζονται στην αντιμετώπιση των αμέσων προβλημάτων τους, 
την ανάπτυξη πρακτικής- στρατηγικής για την επίλυσή τους και την εφαρμογή αυτών για 
την επίτευξη φυσιολογικής κατάστασής τους. 

 γ. Σημαντικοί παράγοντες αλλαγής στις διαδικασίες κρίσης είναι οι ακόλουθοι: 
 (1) Αποφόρτιση 
 (2) Κοινωνική υποστήριξη 
 (3) Προσαρμοστική στρατηγική αντιμετώπισης 

Η ικανότητα της από κοινού έκφρασης της δυσάρεστης συναισθηματι-
κής επίδρασης ενός τραυματικού γεγονότος θεωρείται σημαντικό βήμα για τη διαδικασία 
ανάρρωσης. Η επεξεργασία του τρόμου από αυτά τα κρίσιμα γεγονότα επιτρέπει στα 
θύματα να μειώσουν την ένταση του φόβου, να κατανοήσουν τις επιπτώσεις και να αρχί-
σουν να λειτουργούν και πάλι αυτόνομα. 

Παρομοίως, τα δίκτυα κοινωνικής υποστήριξης παρέχουν στα θύματα 
στήριξη, συντροφικότητα, πληροφόρηση και πρακτική βοήθεια σε ένα καινούριο ξεκίνημα.

Η προσαρμοστική στρατηγική αντιμετώπισης περιλαμβάνει τόσο γνω-
στικές, όσο και συμπεριφορικές δεξιότητες, με έμφαση στη συλλογή πληροφοριών, τη 
γνωστική εκτίμηση, τις ρεαλιστικές προσδοκίες και την απόκτηση νέων ικανοτήτων.

Οι τρεις παράγοντες - στόχοι επιτυγχάνονται μέσω της εφαρμογής των 
αρχών που αναφέρθηκαν παραπάνω και καθοδηγούν τις προσπάθειες των επαγγελμα-
τιών επείγουσας ψυχικής υγείας.

 δ. Διαχείριση του στρες σε κρίσιμα περιστατικά: Ο όρος CISM- Critical 
Incidence Stress Management είναι σχετικά νέος στη βιβλιογραφία. Πρόκειται για ένα 
ολοκληρωμένο σύστημα παρέμβασης στην κρίση αποτελούμενο από πολλαπλά στοι-
χεία, που λειτουργικά εκτείνονται σε ολόκληρο το χρονικό φάσμα μιας κρίσης. Οι παρεμ-
βάσεις ποικίλουν από την φάση προ της κρίσης, την οξεία φάση και την περίοδο που 
ακολουθεί μετά την κρίση. Η CISM θεωρείται, επίσης, ολοκληρωμένη γιατί αποτελείται 
από παρεμβάσεις που μπορούν να εφαρμοστούν σε άτομα, μικρές ομάδες ή ομάδες 
μεγάλου αριθμού ατόμων, οικογένειες, οργανώσεις ακόμη και ολόκληρες κοινότητες.

Η διαχείριση του στρες αυτών των περιστατικών περιλαμβάνει τα 
ακόλουθα:
 (1) Προετοιμασία πριν την κρίση



- 88 -
 (2) Οργάνωση του προσωπικού δημόσιας ασφάλειας καθώς και ενημέρω-
ση μεγάλων ομάδων σχετικά με τη διαχείριση κρίσεων π.χ. πολίτες θύματα τρομοκρατί-
ας, μαζικών καταστροφών, κρίσεων στην κοινότητα και σχολικών τραγωδιών
 (3) Παρέμβαση σε οξεία κρίση για μεμονωμένα άτομα
 (4) Σύντομες εκφράσεις των πλεοναζόντων δυσάρεστων συναισθηματικών 
φορτίων σε μικρές ομάδες (defusing=έκχυση) για την ύφεση των οξέων συμπτωμάτων
 (5) Παρέμβαση σε οικογένειες 
 (6) Παρεμβάσεις οργανωτικού χαρακτήρα
 (7) Παραπομπές για περαιτέρω ψυχολογική αξιολόγηση και θεραπεία

Τα στοιχεία για την εκδήλωση κρίσιμων γεγονότων παγκοσμίως είναι 
εντυπωσιακά. Αυτές οι επείγουσες καταστάσεις είναι συχνές και κανένα έθνος ή ομάδα 
ανθρώπων δεν εξαιρείται από τέτοια γεγονότα. Ανάλογος είναι ο ανθρώπινος πόνος, οι 
σωματικοί τραυματισμοί, οι θάνατοι, το επακόλουθο ψυχικό τραύμα και η μετατραυματι-
κή διαταραχή στρες σε επιζήσαντα θύματα ή μάρτυρες αυτών των κρίσιμων γεγονότων. 
Όλα αυτά υποδεικνύουν την ανάγκη για προληπτικές και θεραπευτικές παρεμβάσεις από 
εξειδικευμένους επαγγελματίες ψυχικής υγείας. 

Ένα ολοκληρωμένο σύστημα παρέμβασης στην κρίση, που φιλοδοξεί 
να καλύπτει τις ανάγκες του φάσματος από την πρόληψη έως την άμεση αντιμετώπιση, 
προϋποθέτει την επιτυχή λειτουργία ορισμένων τεχνολογικά προηγμένων τομέων, όπως 
η τηλεφωνική γραμμή ψυχολογικής υποστήριξης, το διαδίκτυο, η ατομική-ομαδική τηλε-
διάσκεψη και η τηλεψυχιατρική. 

 7. ΣΤΑΔΙΑ ΤΗΛΕΦΩΝΙΚΩΝ ΚΛΗΣΕΩΝ
 α. Κάθε τηλεφώνημα προς την τηλεφωνική γραμμή ψυχολογικής στήριξης, ανε-
ξάρτητα από το αν έχει μεγάλη χρονική διάρκεια ή είναι σύντομο, αναμένεται να έχει μια 
συγκεκριμένη δομή δηλαδή μία αρχή, ένα μέσο και ένα τέλος με αναγνωρίσιμα στάδια 
κατά την διάρκειά του. Παρότι όλα τα τηλεφωνήματα δεν ταιριάζουν απόλυτα και ούτε 
ταυτίζονται με ένα συγκεκριμένο μοντέλο, εντούτοις ένα τηλεφώνημα συνίσταται συνή-
θως σε έξι τέτοια στάδια: 
 (1) Εγκαθίδρυση της σχέσης
 (α) Η γραμμή βρίσκεται σε τέτοιο περιβάλλον που επιτρέπει στον 
σύμβουλο να εστιάσει στον λόγο του καλούντος. Αυτό προϋποθέτει ένα περιβάλλον 
απαλλαγμένο από κάθε πιθανή και περιττή απόσπαση, όπως ο θόρυβος από το βάθος 
του δωματίου. Εάν υπάρχει αυτή η ευχέρεια είναι καλό για το σύμβουλο να αφήσει το 
τηλέφωνο να χτυπήσει 2 ή 3 φορές έτσι ώστε να εστιάσει την προσοχή του στον καλού-
ντα και να του δώσει χρόνο να προετοιμαστεί. 
 (β) Πολλοί καλούντες συναρτούν την συνέχεια της κλήσης τους με τον 
τρόπο που θα απαντηθεί το τηλεφώνημά τους. Ο χαιρετισμός του καλούντος πρέπει να 
είναι σύμφωνος με την πολιτική της γραμμής. Σε περίπτωση άγνοιάς του ενημερώνεται 
κατάλληλα από τον σύμβουλο. 
 (γ) Οι εργαζόμενοι στη γραμμή δέχονται τηλεφωνήματα από καλού-
ντες που τους γνωρίζουν από άλλα πλαίσια. Αυτό μπορεί να προκαλέσει σύγχυση ενδι-
αφέροντος και τότε οι εργαζόμενοι στη γραμμή δρουν σύμφωνα με την πολιτική και την 



- 89 -
τακτική της γραμμής, όπως αυτή καθορίζεται από τον εσωτερικό κανονισμό λειτουργίας 
της γραμμής. 
 (2) Διερεύνηση του περιεχομένου, του πλαισίου του τηλεφωνήματος και 
των συναισθημάτων του καλούντος
 (α) Αυτό το στάδιο συχνά καλύπτει το κυρίως μέρος του τηλεφωνή-
ματος. Εάν υπάρχουν θέματα που αφορούν στην εμπιστευτικότητα, διερευνώνται στην 
αρχή του τηλεφωνήματος. Ο σύμβουλος χρειάζεται να είναι ιδιαίτερα προσεκτικός, ώστε 
να ακροάται παρά να οδηγεί ή να κατευθύνει τον καλούντα. Πολλοί καλούντες όταν σχη-
ματίζουν τον αριθμό δεν έχουν ακόμα οργανώσει τη σκέψη τους, ως προς το τι ακριβώς 
θέλουν να πουν. Χρειάζονται, συνεπώς, πιο προσεκτική ακρόαση, ώστε να βοηθηθούν 
να διακρίνουν τι τους συμβαίνει, όπως επίσης και τι ακριβώς ζητούν από την γραμμή. 
 (β) Ο σύμβουλος συνεχίζει να ακούει και να ανταποκρίνεται με ένα 
τρόπο που βοηθά τον καλούντα να διευκρινίσει την κατάσταση και τις ανάγκες του καθώς 
και τα συναισθήματά του σχετικά με την κατάσταση αυτή, ενώ παράλληλα τον διαβεβαι-
ώνει για την συναισθηματική υποστήριξη εκ μέρους του, δηλαδή την προθυμία του να δει 
τα πράγματα από την δική του πλευρά και να σταθεί δίπλα στην δυσκολία του αυτή.
 (γ) Η βασική εκπαίδευση του συμβούλου περιλαμβάνει την καλλιέρ-
γεια δεξιοτήτων ενεργητικής ακρόασης, όπως και ανάπτυξη δεξιοτήτων χειρισμού του 
λόγου για να μπορεί να ανταποκριθεί στις ανάγκες του καλούντος (δεδομένης της απου-
σίας της οπτικής επαφής). 
 (3) Διασαφήνιση των βασικών θεμάτων
 (α) Αυτό το στάδιο δεν είναι πάντοτε αναγκαίο αλλά μπορεί να αποβεί 
το πιο σημαντικό. 
 (β) Οι σύμβουλοι είναι ειδικοί και ιδιαίτερα ευαισθητοποιημένοι στις 
αντιδράσεις των καλούντων έτσι ώστε να μπορούν να αντιληφθούν πότε χρειάζεται να 
κινηθούν προς την μία κατεύθυνση ή την άλλη και ταυτόχρονα να κατανοήσουν εμπαθη-
τικά τα συναισθήματα των καλούντων, ώστε να μην τους πιέσουν να προχωρήσουν πέρα 
από το σημείο που αντέχουν στην παρούσα φάση. 
 (γ) Οι σύμβουλοι έχουν υπόψιν τους και αναγνωρίζουν ότι μπορεί να 
υπάρχουν θέματα και ενδιαφέροντα πέρα από αυτά που παρουσιάζονται και τότε είναι 
προετοιμασμένοι να βοηθήσουν να τα αναγνωρίσουν και οι καλούντες, αν είναι αυτό 
δυνατόν. 
 (4) Παροχή βοήθειας στους καλούντες να αναγνωρίσουν το επόμενο στάδιο
 (α) Στο στάδιο αυτό πραγματοποιούνται τόσο τα περισσότερα τηλε-
φωνήματα, όσο και μεθοδεύονται οι περισσότερες παραπομπές, με την προϋπόθεση ότι 
αυτές γίνονται μετά την ικανοποίηση του καλούντος ως προς το τηλεφώνημά του. 
 (β) Αυτό το στάδιο βρίσκεται προς το τέλος του τηλεφωνήματος και 
γι΄αυτό οι σύμβουλοι προσέχουν, είναι ενήμεροι δηλαδή της «παγίδας», ώστε να μην 
δώσουν  την λύση της παραπομπής εύκολα και άμεσα με στόχο να προστατεύσουν τον 
ίδιο τους τον εαυτό από τα έντονα και δυσάρεστα συναισθήματα των καλούντων ή να 
αποφύγουν τα δικά τους προσωπικά συναισθήματα, όπως οργή, απογοήτευση, απελπι-
σία. Γι΄αυτό οφείλουν να είναι όσο το δυνατόν καλύτεροι γνώστες της όλης πολιτικής της 
γραμμής καθώς και των πηγών πληροφόρησης που είναι διαθέσιμες. 



- 90 -
 (γ) Οι σύμβουλοι γνωρίζουν ότι η επιτυχημένη αλληλεπίδραση δύο 
ανθρώπων, ακόμα κι αν έχουν σαφώς προσδιορισμένους ρόλους, αποτελεί αίτημα 
αλλά και δυσκολία ταυτόχρονα. Είναι ενδεχόμενο ότι κάποια στιγμή θα εμφανισθούν 
προβλήματα στην επικοινωνία και η κλήση μπορεί να χαρακτηρισθεί ως μη επιτυχής. Η 
αναγνώριση μιας τέτοιας πραγματικότητας μπορεί να αποτελέσει ένα πρώτο βήμα για 
μια ειλικρινή αντιμετώπιση του καλούντος απ’ το σύμβουλο, χωρίς όμως να γίνεται ποτέ 
αποδεκτή η τελική έκφραση αδυναμίας εκ μέρους του συμβούλου. 
 (5) Κλείσιμο
 (α) Κάθε τηλεφώνημα έχει ένα τέλος και ο τρόπος που καταγράφεται 
το τέλος αυτό, συχνά καθορίζει το εάν ο καλών θα αισθανθεί άνετα να συνεχίσει να κάνει 
χρήση της υποστήριξης και των πληροφοριών που του προσφέρθηκαν καθώς και να 
τηλεφωνήσει εκ νέου. 
 (β) Ένα καλό κλείσιμο περιλαμβάνει μια περίληψη (ανακεφαλαίωση) 
του τηλεφωνήματος από τον σύμβουλο, η οποία περιέχει αποδοχή και αναγνώριση των 
συναισθημάτων του καλούντος, κάθε πληροφορία που έχει δοθεί από τον καλούντα 
καθώς και επιβεβαίωση ότι ο καλών έχει καταλάβει όλα τα στοιχεία για τους άλλους 
φορείς, που μπορούν να του είναι βοηθητικοί, αν του χρειαστεί. 
 (6) Μετά το τηλεφώνημα 
 (α) Είναι ένα σημαντικό μέρος της επικοινωνίας-επεξεργασίας του 
τηλεφωνικού μηνύματος και κρίνεται συμπληρωματικό και παράλληλα εξίσου σημαντικό 
με εκείνο του χρόνου της πραγματικής επαφής με τον καλούντα. Κρίνεται αναγκαία τόσο 
η ύπαρξη κατάλληλου χρόνου για ανασκόπηση του χειρισμού του τηλεφωνήματος από 
τον σύμβουλο, όσο και η εξέταση της πιθανής βελτίωσης της ικανότητας ακρόασης και 
της ανταπόκρισής του κατά το τηλεφώνημα. Δεν υπάρχει άψογο τηλεφώνημα και όσο 
πιο πρόθυμος είναι κάποιος να εξετάσει την πρακτική του και να δεχθεί υποστήριξη και 
ανατροφοδότηση από τους συναδέλφους, τόσο πιο επιτυχής θα είναι στις μελλοντικές 
προσπάθειές του. 
 (β) Είναι καλό, για τον εργαζόμενο στην τηλεφωνική γραμμή, να δώσει 
στον εαυτό του την ευκαιρία να εξετάσει το τελευταίο τηλεφώνημα και να επανέλθει, πριν 
περάσει στο επόμενο. Σε αυτό διευκολύνει η εποπτεία του τηλεφωνήματος από τον ίδιο 
τον σύμβουλο, ή ακόμη καλύτερα, η συζήτηση-εποπτεία για το τηλεφώνημα από κάποιο 
συνάδελφο. Ο σύμβουλος δεν πρέπει να νοιώθει ποτέ υποχρεωμένος να προχωρήσει 
στο επόμενο τηλεφώνημα, ειδικότερα αν είναι ακόμα επηρεασμένος ή τον απασχολούν 
ακόμα τα συναισθήματά του για τον προηγούμενο καλούντα. 
 (γ) Είναι, επίσης, αναγκαίο να τελειώνει σύντομα τη σχετική με το 
τηλεφώνημα γραφική εργασία. Γιατί αν τη μεταθέτει για αργότερα, είναι πιο δύσκολο 
να συγκεντρώσει τις λεπτομέρειες του τηλεφωνήματος λόγω νέων προσλαμβανομένων 
εμπειριών και παραστάσεων. 

 8. ΚΛΗΣΕΙΣ ΑΠΟ «ΔΥΣΚΟΛΑ ΠΕΡΙΣΤΑΤΙΚΑ»
 α. Οι τηλεφωνικές γραμμές ψυχολογικής υποστήριξης, κάποιες φορές, δέχο-
νται κλήσεις “δύσκολων περιστατικών”. Οι κλήσεις αυτές επηρεάζουν τόσο τον ειδικό, 
ο οποίος απαντά στο τηλεφώνημα, όσο και ολόκληρη την υπηρεσία. Στις περιπτώσεις 
όπου ο σύμβουλος της τηλεφωνικής γραμμής ψυχολογικής υποστήριξης επηρεάζεται 
από τον καλούντα, πρέπει πρώτα να το συνειδητοποιήσει και στη συνέχεια να ζητήσει 
υποστήριξη, εποπτεία και ίσως επιπλέον εκπαίδευση.



- 91 -
 β. Την προτεραιότητα στην αποφόρτιση του συμβούλου έχει το προσωπικό της 
γραμμής (συναισθηματικές πρώτες βοήθειες). Κάθε τηλεφωνική γραμμή διαθέτει ομάδα 
εποπτείας που λειτουργεί απαρέγκλιτα καθώς και ομάδα αποφόρτισης του προσωπι-
κού από κλήσεις που προκαλούν έντονη συναισθηματική επιβάρυνση. Οι ομάδες αυτές 
συντονίζονται από τον επιστημονικό υπεύθυνο της γραμμής ή τον αντικαταστάτη του.

 γ. Μια τηλεφωνική γραμμή ψυχολογικής υποστήριξης αναζητεί εξωτερικούς 
συμβούλους για εποπτεία και συμβουλευτική για το προσωπικό, υπό τις προϋποθέσεις 
που τίθενται γενικά για τους εξωτερικούς συνεργάτες, προηγουμένου πάντοτε του Δημο-
σίου.

 δ. Κλήσεις από «Δύσκολα Περιστατικά» θεωρούνται: 
 (1) Κλήσεις με υπερβολικό θυμό και οργή
 (2) Κλήσεις από αυτοκτονικούς
 (3) Κλήσεις με ανάρμοστο περιεχόμενο, όπως σεξουαλικό, απειλητικό
 (4) Φάρσες
 (5) Κλήσεις από μεθυσμένους, ρατσιστές και άλλους ιδιόρρυθμης συμπερι-
φοράς
 (6) Κλήσεις επανειλημμένες χωρίς νέο και ουσιαστικό περιεχόμενο. 

 ε. Όλοι οι ειδικοί, που εργάζονται στις τηλεφωνικές γραμμές ψυχολογικής 
υποστήριξης, εκπαιδεύονται για να μπορούν να αντιμετωπίσουν τις κλήσεις αυτές κινού-
μενοι στα όρια της υπηρεσίας, όπου εργάζονται. Θεωρείται χρήσιμη για τις τηλεφωνικές 
γραμμές ψυχολογικής υποστήριξης η δημιουργία ιδιαίτερου Τομέα Κλήσεων Ιδεασμού 
Αυτοκαταστροφής, στο πλαίσιο της πολιτικής αναφορικά με την εμπιστευτικότητα. Παρο-
μοίως, κρίνεται ως απαραίτητος ένας συγκεκριμένος τρόπος απάντησης σε κλήσεις με 
περιεχόμενο υβριστικό, σεξουαλικό ή ρατσιστικό. 

Οι ειδικοί, που παρέχουν ψυχολογικές υπηρεσίες μέσω του τηλεφώνου, δεν 
μένουν αβοήθητοι και χωρίς υποστήριξη στην αντιμετώπιση τέτοιων κλήσεων. 

Κάποιοι από τους καλούντες, όπως αυτοί που καλούν επανειλημμένα, 
μπορεί να δημιουργούν προβλήματα σε ολόκληρη την υπηρεσία, καθώς ξεπερνούν τα 
συγκεκριμένα όρια της τηλεφωνικής γραμμής ψυχολογικής υποστήριξης και πιθανόν να 
προκαλέσουν ακόμα και οργή. Καθορίζονται με την έκδοση εσωτερικού κανονισμού λει-
τουργίας της γραμμής συγκεκριμένοι τρόποι αντιμετώπισης τέτοιων κλήσεων από όλους 
τους εργαζομένους στη γραμμή. 

Χρησιμοποιείται, συνήθως, ένας από τους εξής τρόπους στρατηγικής αντι-
μετώπισης: 
 (1) Τήρηση γραπτών εμπιστευτικών αρχείων ψευδωνύμως, όπου έχουν 
πρόσβαση και οι υπόλοιποι συνάδελφοι της γραμμής και οι επόπτες. Τα αρχεία αυτά 
ελέγχονται σε τακτά χρονικά διαστήματα. 
 (2) Συμφωνία με τον καλούντα για ένα σχέδιο δράσης, που καταγράφεται 
στο αρχείο. Αν ο καλών δεν συμφωνήσει, η άρνησή του καταγράφεται, επίσης. Το προ-
σωπικό έρχεται στη συνέχεια σε επαφή με τον καλούντα, άμεσα ή έμμεσα, γνωρίζει το 
σχέδιο αυτό και το ακολουθεί. 



- 92 -
 (3) Συμμετοχή και άλλων ειδικών στο σχέδιο δράσης. Η συμβουλευτική 
διαδικασία είναι συνεχόμενη καθώς το σχέδιο αναπτύσσεται. 
 (4) Κατοχύρωση της προσωπικής ασφάλειας του καλούντος και όσων 
έρχονται σε οποιαδήποτε επαφή με αυτόν, παράλληλα δε και της προσωπικής ασφάλει-
ας όλων των εργαζομένων στη γραμμή. Σε ορισμένες περιπτώσεις, και εφόσον κρίνεται 
αναγκαίο, είναι δυνατόν να συμμετάσχει η αστυνομία ή άλλες συναφείς υπηρεσίες. 

 9. ΚΑΘΗΚΟΝΤΑ ΤΟΥ ΠΡΟΣΩΠΙΚΟΥ ΤΗΣ ΤΗΛΕΦΩΝΙΚΗΣ ΓΡΑΜΜΗΣ
 α. Ο απασχολούμενος ως σύμβουλος στην τηλεφωνική γραμμή ψυχολογικής 
υποστήριξης έχει τα ακόλουθα καθήκοντα: 
 (1) Βρίσκεται στη θέση του σε όλη τη διάρκεια της καθορισμένης βάρδιας. 
 (2) Λειτουργεί ως προς τον καλούντα συμβουλευτικά, υποστηρικτικά και 
κατά μείζονα λόγο παραπεμπτικά σηματοδοτώντας την αξία της συνέχειας της όλης 
παραπάνω διαδικασίας, παρέχοντας πληροφορίες και τηρώντας τις κατευθύνσεις που 
δίδονται από τον επιστημονικά υπεύθυνο της γραμμής. 
 (3) Διαφυλάσσει το απόρρητο των τηλεφωνικών κλήσεων σε περίπτωση 
επιμονής του καλούντος να χρησιμοποιήσει αντί ψευδωνύμου τα πραγματικά στοιχεία 
της ταυτότητάς του. Εξαίρεση αποτελεί η πληροφόρηση της επιστημονικής επιτροπής και 
του επιστημονικά υπευθύνου, στις περιπτώσεις κρίσης ή στη διάρκεια της εποπτείας. Το 
απόρρητο αίρεται όταν η κατάσταση κρίνεται ως επείγουσα (κίνδυνος ζωής του καλού-
ντoς ή άλλου ατόμου) και γενικότερα σε κάθε περίπτωση σύμφωνα με τη νομοθεσία περί 
απορρήτου. 
 (4) Δηλώνει το όνομά του στον καλούντα ειδικά εφόσον αυτό επίμονα 
ζητηθεί, διότι φαίνεται ότι αυτό διευκολύνει το υποστηρικτικό έργο. Γενικά, όμως, αυτό 
αποφεύγεται. 
 (5) Ακούει, σέβεται και αποδέχεται τον καλούντα, ανεξάρτητα από τις οποι-
εσδήποτε προσωπικές του γνώμες, πεποιθήσεις και επιλογές. 
 (6) Είναι ενθαρρυντικός, ευδιάθετος, ευπροσήγορος και ταυτόχρονα σοβα-
ρός κατά την επικοινωνία του και χωρίς απαίτηση οποιαδήποτε δέσμευσης του προσώ-
που που τον έχει καλέσει για βοήθεια. 
 (7) Προσπαθεί να κατανοήσει τον καλούντα, δεν βιάζεται να εκφέρει την 
άποψή του και δεν δίνει αβασάνιστα συμβουλές ή νουθεσίες. 
 (8) Καθιστά κατ΄αρχάς στον καλούντα σαφή τα γενικώς αποδεκτά όρια των 
σχέσεων και τους περιορισμούς των προσφερόμενων υπηρεσιών. 
 (9) Ενημερώνει άμεσα την επιστημονική επιτροπή για επείγουσες κλήσεις. 
 (10) Συμπληρώνει για κάθε κλήση προσεκτικά το έντυπο καταγραφής των 
κλήσεων. 
 (11) Υποβάλλει σε μηνιαία και εξαμηνιαία βάση τον απολογισμό στην επι-
στημονική επιτροπή. 
 (12) Συμμετέχει καθημερινά στην ομάδα εποπτείας με την επιστημονική επι-
τροπή. 



- 93 -
 (13) Αποφεύγει πελατειακές σχέσεις με άτομα που καλούν τη γραμμή προ-
σέχοντας, ωστόσο, τον τρόπο ομιλίας του, ώστε ν΄αποφευχθεί η εικόνα του ως απορρι-
πτικού. 
	 (14) Συμμετέχει σε οποιεσδήποτε δραστηριότητες συμβάλλουν στη προώ-
θηση του έργου της γραμμής κατόπιν συνεννοήσεως με την επιστημονική επιτροπή. 
 (15) Ενημερώνει την επιστημονική επιτροπή για τυχόν ελλείψεις υλικού ή για 
την κάλυψη άλλων αναγκών. 
 (16) Προστατεύει και διατηρεί καθαρό το χώρο που εργάζεται. 
 (17) Συμμετέχει με συναδελφικότητα στην πραγματοποίηση του προγράμ-
ματος και τον προγραμματισμό των βαρδιών. 
 (18) Ενημερώνει έγκαιρα και ολοκληρωμένα σχετικά με τα όποια κωλύματα 
συμβαίνουν κατά την εκτέλεση της βάρδιάς του. 
 (19) Απαντά, επίσης, κανονικά και στις κλήσεις που προέρχονται από πολί-
τες που δεν έχουν σχέση με τις ΕΔ. Διερευνά τη συναισθηματική τους κατάσταση, τους 
αποφορτίζει, τους στηρίζει και εάν χρειάζεται τους παραπέμπει με ευγενικό και πειστικό 
τρόπο σε κρατικό φορέα για περαιτέρω αντιμετώπιση. 
 (20) Απαντά κανονικά στις κλήσεις που προέρχονται από στρατιωτικό προ-
σωπικό και των άλλων Κλάδων των ΕΔ και ενημερώνει για την ύπαρξη της τηλεφωνικής 
γραμμής του Κλάδου του καλούντος, χωρίς ωστόσο να φανεί απορριπτικός σ΄αυτόν. 
Εφόσον όμως ο καλών εκφράζει την επιθυμία να μην χρησιμοποιήσει τη γραμμή του 
Κλάδου του συνεχίζεται η ακρόαση και η συνδιάλεξη κανονικά. Μετά το τέλος της κλή-
σης ο σύμβουλος ενημερώνει το προσωπικό της αντίστοιχης γραμμής του Κλάδου του 
καλούντος διαφυλάσσοντας το απόρρητο της ταυτότητάς του, εφόσον η κατάστασή του 
δεν είναι επείγουσα. 
 β. Οι Ομάδες Παρέμβασης συγκροτούνται από ψυχολόγους με σκοπό την 
παροχή βοήθειας και υποστήριξης στους συγγενείς καθώς και σε όσους άλλους την 
έχουν ανάγκη, σε συνεννόηση πάντοτε με τον προϊστάμενο της γραμμής. Όλα αυτά 
συμβαίνουν παράλληλα με τα καθήκοντά τους στη τηλεφωνική γραμμή και στα πλαίσια 
αντιμετώπισης εκτάκτων καταστάσεων κρίσης (π.χ. ομαδικές απώλειες, στρατιωτικά ατυ-
χήματα), τα οποία όμως είναι σε προτεραιότητα. 
 γ. Οι υποχρεώσεις του επιστημονικά υπευθύνου της τηλεφωνικής γραμμής 
ψυχολογικής υποστήριξης είναι οι ακόλουθες: 
 (1) Ελέγχει το πρόγραμμα των βαρδιών. 
 (2) Συντονίζει τις συναντήσεις εποπτείας.
 (3) Ενισχύει τους συμβούλους σε περιστατικά άμεσου κινδύνου.
 (4) Παρακολουθεί και συντονίζει την εκπαίδευση όλου του προσωπικού 
που στελεχώνει την τηλεφωνική γραμμή. 
 (5) Συντονίζει την έρευνα και τις επιστημονικές παρουσιάσεις. 
 (6) Συντονίζει τις απαιτούμενες ενέργειες σε περιπτώσεις παρέμβασης στη 
κρίση. 
 (7) Παρακολουθεί την εξέλιξη και την πορεία της γραμμής και προωθεί 
στην ιεραρχία τα στατιστικά στοιχεία, την παρακολούθηση του έργου καθώς και ενδεχό-
μενες νέες προτάσεις. 



- 94 -
 δ. Τα μέλη της επιστημονικής επιτροπής έχουν τις ακόλουθες αρμοδιότητες: 
 (1) Συνεισφέρουν σε περιστατικά αμέσου κινδύνου, όταν απουσιάζει ο επι-
στημονικά υπεύθυνος.
 (2) Συντονίζουν τις συναντήσεις εποπτείας σε περίπτωση απουσίας του 
επιστημονικά υπεύθυνου.
 (3) Παρακολουθούν και συντονίζουν την εκπαίδευση προσωπικού. 
 (4) Συντονίζουν την έρευνα και τις επιστημονικές παρουσιάσεις σε συνερ-
γασία με τον επιστημονικό υπεύθυνο. 
 (5) Συνεισφέρουν ενεργά σε περιπτώσεις ανάγκης παρέμβασης στην 
κρίση. 



ΚΕΦΑΛΑΙΟ ΣΤ

 1.  ΒΙΒΛΙΟΓΡΑΦΙΑ
 α. Στρατιωτικές Διαταγές
 (1) Φ.710/4/90/Σ.487/30 Μαϊ 1990/ ΓΕΝ/ΔΥΓ
	 (2) Φ.710/1/92/Σ.438/18 Ιουλ 1992/ ΓΕΝ/ΔΥΓ
	 (3) Φ.450/7/98/Σ.1974/30 Ιουν 1998/ ΓΕΝ/Β3
	 (4) Φ.011.8/5/99/Σ.1533/30 Ιουν 1999/ ΔΝΕ/ΓΠΨΥ
	 (5) Φ.450/11/02/Σ.2178/13 Ιουλ 2002/ ΓΕΝ/Β3
 (6) Φ.011.8/2/03/Σ.504/21 Μαρ 2003/ ΔΝΕ/ΓΠΨΥ
		 (7) Φ.710/6/576131/Σ.254/20 Ιαν 2004/ ΓΕΣ/ΔΥΓ/5ο
  (8) Φ.700/72/272372/Σ.407/8 Δεκ 2005/ ΓΕΣ/ΔΙ/ΚΕΝ
		 (9) Φ.700/52/182473/Σ.391/29 Μαϊ 2006/ ΓΕΕΘΑ/ΔΥΓ/ΙΙΙ
	 (10) ΠαΔ 4-7/2007/ΓΕΕΘΑ/ΔΥΓ
	 (11) ΠαΔ 10-2/2007/ΓΕΑ
	 (12) ΠαΔ 7-14/2008/ΓΕΣ

 β. Αναφορές
 (1) Αλεβιζόπουλος, Γ. (1998) Δικαστική Ψυχιατρική. Αθήνα: Γρ. Παρισιά-
νος. 
 (2) Αλεξοπούλου, Α. (2000) ‘Πρόληψη και αντιμετώπιση της βίας’, Ε΄ Ετή-
σια Ημερίδα Ψυχοκοινωνικής Μέριμνας Στρατού Ξηράς, Αθήνα.
 (3) Βαγγελή, Β., Καπνιά, Β., Κατσούλη, Α., Κουκά, Ε., Μάντζαρη, Ε., 
Μετζάκη, Κ., Μπαλαχούτη, Μ., Παντελίδου, Μ., Πετροπούλου, Π., Πότσης, Γ., Παχάνη, 
Μ. & Σταυροπούλου, Β. (2007) ‘Οδηγός βραχείας αντιμετώπισης ασθενών με βίαιη ή/και 
επικίνδυνη συμπεριφορά σε ψυχιατρικές δομές’, Τετράδια Ψυχιατρικής 97α. 
 (4) Britt,Th.W.&Adler,A.B.(2003) The Psychology of the Peacekeeper: 
Lessons from the Field. London: Praeger. 
 (5) Γιωτάκος, Ο.(2005) ‘Ένοπλες Δυνάμεις και η Ψυχολογική Υποστή-
ριξή τους’, Ημερίδα για την Αντιμετώπιση της Ουσιοεξάρτησης στις ΕΔ, ΓΕΕΘΑ/ΔΥΓ, 
Αθήνα.
 (6) Γιωτάκος, Ο., Ηλιόπουλος, Ε., Καφφές, Α., Πιπεροπούλου, Ν., Λεχουρί-
τη, Χ., Ζαφειροπούλου, Ν., Κωνσταντίνου, Ε., Μαστραντωνάκη, Σ., Τριανταφύλλου, Θ., 
Λαζαρίδης, Π. & Μοσχονάς, Δ. (2005) ‘Τηλεφωνική Γραμμή Ψυχολογικής Υποστήριξης 
Στρατού: Εμπειρία δύο ετών λειτουργίας’, Ιατρική Επιθεώρηση Ενόπλων Δυνάμεων, 
39(1-3): 15-23.
 (7) Davis, M., Robbins Eshelman, E.& McKay, M. (2000) The Relaxation & 
Stress Reduction (5th ed.) Oakland, CA: New Harbinger Publications.
 (8) Defense Health Board Task on Mental Health (2007) An Achievable 
Vision. Falls Church, Virginia. 



- 96 -
 (9) Department of the Army (2003) US Army Combat Stress Control 
Handbook. USA: The Lyons Press.
 (10) Διακογιάννης, Ι. (2005) ‘ Ουσιοεξαρτήσεις-κατάθλιψη και αυτοκτονικότη-
τα’, Ημερίδα για την Αντιμετώπιση της Ουσιοεξάρτησης στις ΕΔ, ΓΕΕΘΑ/ΔΥΓ, Αθήνα.
 (11) ΔΝΕ (1993) ‘Μελέτη στατιστικών αποτελεσμάτων από την ψυχολογική 
- κοινωνιολογική προσέγγιση των Προπαιδευομένων του Πολεμικού Ναυτικού’.
 (12) Θεοδωρίδης, Ι. (2005) ‘ Τρόποι προσέγγισης και αντιμετώπισης των 
εξαρτήσεων στις Ένοπλες Δυνάμεις’, Ημερίδα για την Αντιμετώπιση της Ουσιοεξάρτησης 
στις ΕΔ, ΓΕΕΘΑ/ΔΥΓ, Αθήνα.
 (13) Θεοδωρίδης, Ι. (2007) ‘Εξαρτήσεις: Ψυχαναλυτική οπτική’, Επιστημονι-
κή Ημερίδα ΓΕΕΦ/ΔΥΓ του Υπουργείου Άμυνας, Λευκωσία, Κύπρος.
 (14) Grossman, D. (2004) On the Combat: The Psychology and Physiology 
of Deadly Conflict in War and in Peace. USA: PPCT Research Publications. 
 (15) Joner, Fd. & Wessely, S. (2005) Shell Shock to PTSD: Military Psychiatry 
from 1900 to the Gulf War. New York: Psychology Press.
 (16) Holmes, T.H. & Rahe, R.H. (1967) ‘The Social Readjustment Rating 
Sale’, Psychosom. Res. 11: 213. 
 (17) Howard, P.J. (2006) The Owner’s Manual for The Brain. Austin, Texas: 
Bard Press.
 (18) Κόκκας, Σ. (2007) ‘Σύντομος οδηγός προσέγγισης ανθρώπου που 
κινδυνεύει να αυτοκτονήσει’, ΙΒ΄ Ετήσια Ημερίδα Ψυχοκοινωνικής Μέριμνας Στρατού 
Ξηράς, Αθήνα.
 (19) Kolokotroni, C., Soultanis, M. & Menoutis, V. (2007) ‘Dealing with 
Anger – Anger Management in a Military Environment’, 1st Eastern European Psychiatry 
Congress, Thessaloniki.
 (20) Κονταξάκης, Β. (2001) ‘Κατάθλιψη και αυτοκτονία’, στο Γ.Ν. Χριστοδού-
λου Κατάθλιψη 123-129. Αθήνα: Βήτα
 (21) Κονταξάκης, Β.Π., Χαβάκη – Κονταξάκη, Μ.Ι.& Χριστοδούλου, Γ.Ν. 
(2005) Προληπτική Ψυχιατρική και Ψυχική Υγιεινή. Αθήνα: Βήτα.
 (22) Κυπριανού, Χ. & Μενούτης, Β. (2007) ‘Ουσιοεξάρτηση και Ένοπλες 
Δυνάμεις’, Επιστημονική Ημερίδα ΓΕΕΦ/ΔΥΓ του Υπουργείου Άμυνας, Λευκωσία, 
Κύπρος.
 (23) Κωφίδης, Ν. (2002) ‘Ψυχιατρική και καταστροφές’, Ζ’ Ετήσια Ημερίδα 
Ψυχοκοινωνικής Μέριμνας Στρατού Ξηράς, Αθήνα.
 (24) Λαζαρίδης, Π. (2000) ‘Εξαρτησιογόνες Ουσίες’, Ε΄ Ετήσια Ημερίδα 
Ψυχοκοινωνικής Μέριμνας Στρατού Ξηράς, Αθήνα.
 (25) Λαζαρίδης, Π. (2007) ‘Βασικές αρχές θεραπευτικής αντιμετώπισης της 
ουσιοεξάρτησης’, Επιστημονική Ημερίδα ΓΕΕΦ/ΔΥΓ του Υπουργείου Άμυνας, Λευκωσία, 
Κύπρος.
 (26) Λαμπούσης, Ε. (2007) ‘Αλκοολισμός: Μία νόμιμη ουσιοεξάρτηση’, Επι-
στημονική Ημερίδα ΓΕΕΦ/ΔΥΓ του Υπουργείου Άμυνας, Λευκωσία, Κύπρος.



- 97 -
 (27) Λιάππας, Ι. (2005) ‘ Εθιστικές ψυχοτρόπες ουσίες: Ψυχοπαθολογικά 
προβλήματα στην καθημερινή ιατρική πράξη’, Ημερίδα για την Αντιμετώπιση της Ουσιο-
εξάρτησης στις ΕΔ, ΓΕΕΘΑ/ΔΥΓ, Αθήνα.
 (28) Λουκάς, Γ. (2006) ‘Ναρκωτικά: Ένα μεγάλο κοινωνικό πρόβλημα’, Τολ-
μών 19:54-64.
 (29) Μαδιανός, Μ.Γ. (2006) Κλινική Ψυχιατρική. Αθήνα: Καστανιώτης.
 (30) Μάνος, Ν. (1997) Βασικά Στοιχεία Κλινικής Ψυχιατρικής. Θεσσαλονίκη:
University Studio Press.
 (31) Marlowe, D.H. (2001) Psychological and Psychosocial Consequence of 
Combat and Deployment. USA: RAND. 
 (32) Μάτσα, Κ. (2005) ‘ Ναρκωτικά και ευαίσθητες ομάδες: Παρεμβάσεις 
στο πεδίο της πρόληψης’, Ημερίδα για την Αντιμετώπιση της Ουσιοεξάρτησης στις ΕΔ, 
ΓΕΕΘΑ/ΔΥΓ, Αθήνα.
 (33) Μενούτης, Β. (1999) ‘Μέριμνα Στρατιωτικού Προσωπικού – Λειτουρ-
γία Γραφείου Προληπτικής Ψυχικής Υγιεινής’, Σεμινάριο Διαπιστευμένων στο ΥΠΕΘΑ 
Εκπροσώπων ΜΜΕ, ΓΕΕΘΑ, Αθήνα.
 (34) Menoutis, V.G. (2000) ‘Median and Large Group-Analytic Groups in a 
Naval Academy’, Group Analysis 33: 49-61.
 (35) Μενούτης, Β. (2000) ‘Σύγκριση μεταξύ δύο παράλληλων ψυχολογικών 
παρεμβάσεων στο Πολεμικό Ναυτικό’, στο Ι.Νέστορος, Β. Πεσμαζογλου & Μ. Σαμα-
τάς (εκδ), Σύγχρονα Ρεύματα στις Κοινωνικές Επιστήμες 373-388. Αθήνα: Τυπωθήτω 
– Γιώργος Δαρδανός.
 (36) Μενούτης, Β. (2003) ‘Τοξικές ουσίες: Εμπειρία και στάσεις των Προπαι-
δευομένων’, 7ο Πολυθεματικό Ιατρικό Συνέδριο ΝΝΑ, Αθήνα.
 (37) Menoutis, V. (2004) ‘Defusing – Debriefing’, 9th Congress of Balkan 
Military Medical Committee, Antalya, Turkey.
 (38) Μενούτης, Β. (2005) ‘Η Τηλεφωνική Γραμμή ΣΥΜΠΑΡΑΣΤΑΣΗ του 
Πολεμικού Ναυτικού’, Ιατρική Επιθεώρηση Ενόπλων Δυνάμεων 39 (1-3): 5-13.
 (39) Μενούτης, Β. (2005) ‘Οι Ένοπλες Δυνάμεις και η στάση τους έναντι της 
Ουσιοξάρτησης’, Ημερίδα για την Αντιμετώπιση της Ουσιοεξάρτησης στις ΕΔ, ΓΕΕΘΑ/
ΔΥΓ, Αθήνα
 (40) Μενούτης, Β. (2006) ‘Πολεμικό Ναυτικό: Μια Δεκαεξαετία Τηλεφωνικής 
Ψυχολογικής Συμπαράστασης’, 10ο Πολυθεματικό Ιατρικό Συνέδριο ΝΝΑ, Αθήνα.
 (41) Μενούτης, Β. (2006) ‘Στρες Μάχης – Έκχυση συναισθημάτων – Ανα-
σκόπηση’, 21ο Ιατρικό Συνέδριο Ενόπλων Δυνάμεων, Θεσσαλονίκη.
 (42) Menoutis, V. (2006) ‘Psychological Models of Combat Stress: Prevention, 
Management and Control’, 11th Congress of Balkan Military Medical Committee, Athens, 
Greece.
 (43) Μενούτης, Β. (2007) ‘Βασικές αρχές και συνήθη λάθη κατά την προλη-
πτική και θεραπευτική προσέγγιση’, 11ο Πολυθεματικό Ιατρικό Συνέδριο ΝΝΑ, Αθήνα.



- 98 -
 (44) Μενούτης, Β. (2007) ‘Ουσιοεξάρτηση: Κοινωνία, Μυθολογία και Πλαστι-
κότητα Εγκεφάλου’, Επιστημονική Ημερίδα ΓΕΕΦ/ΔΥΓ του Υπουργείου Άμυνας, Λευκω-
σία, Κύπρος.
 (45) Menoutis, V., Kapetanios, M., Pantzopoulos, A., Soultanis, M., 
Theiakoulis, Z., Pavlopoulos, V. (2002). ‘Training Conscripts of the Hellenic Navy: 
Drug Use and Attitudes towards Drugs, 12th European Symposium of Group Analysis, 
Bologna, Italy. 
 (46) Moussas, G., Tzemos, L., Pavlopoulos, V., Papadimitriou, K., Menoutis, 
V. & Lykouras, L. (2006) ‘Alcohol Use and Abuse in Training Conscripts of the Hellenic 
Navy’, Annals of General Psychiatry 5 (21): 1-6.
 (47) Μπάλλας, Κ. (2005) ‘Ευρωπαϊκή Στρατηγική για τα Ναρκωτικά και η 
εφαρμογή της στις Ένοπλες Δυνάμεις’, Ημερίδα για την Αντιμετώπιση της Ουσιοεξάρτη-
σης στις ΕΔ, ΓΕΕΘΑ/ΔΥΓ, Αθήνα.
 (48) National Collaborating Center for Nursing and Supportive Care (2005) 
‘Violence, the Short-Term Management of Disturbed/violent Behavior in Psychiatric 
Inpatients Settings and Emergency Departments’, Clinical Guideline 25.
 (49) ΝΑΤΟ (2005) ‘Operational Psychiatry: a New NATO Doctrine for the 
21st Century’, COMEDS Military Psychiatry Panel, Stockholm
 (50) Osterkamp, L. & Press, A.N. (1988) Stress? Find Your Balance. 
Lawrence, Kansas: Preventive Measures.
 (51) Pandya, A. & Katz, C.(2004) Disaster Psychiatry. London: The Analytic 
Press.
 (52) Παντζόπουλος, Α. (2004) ‘Combat Stress Control Casualties’, U.S. 
Army Medical Center & School, Fort Sam Houston, Texas
 (53) Παπαβασιλείου, Ι. (2000) ‘Η επιθετικότητα ως διαταραχή συμπεριφο-
ράς’, Ε΄ Ετήσια Ημερίδα Ψυχοκοινωνικής Μέριμνας Στρατού Ξηράς, Αθήνα.
 (54) Παπαγιάννη, Σ. (2005) ‘ Αίτημα αναβολής Θητείας: Αξιολόγηση –Κίνη-
τρο για θεραπεία ‘Ημερίδα για την Αντιμετώπιση της Ουσιοεξάρτησης στις ΕΔ, ΓΕΕΘΑ/
ΔΥΓ, Αθήνα.
 (55) Πουλόπουλος, Χ. (2005) ‘ Εμπειρίες και προτάσεις για την αντιμετώ-
πιση της χρήσης των ψυχοδραστικών ουσιών στις Ένοπλες Δυνάμεις’, Ημερίδα για την 
Αντιμετώπιση της Ουσιοεξάρτησης στις ΕΔ, ΓΕΕΘΑ/ΔΥΓ, Αθήνα.
 (56) Saddock, B.J. & Saddock, V.A. (2003) Kaplan & Saddock’s Synopsis of 
Psychiatry (9th ed). Philadelphia: Lippincott William and Wilkins. 
 (57) Shephard, B. (2001) A War of Nerves. Massachusetts: Harvard 
University Press.
 (58) Τερζίδου, Μ. (2005) ‘Πρόσφατα στοιχεία για την κατάσταση της Ουσι-
οεξάρτησης στην Ελλάδα’, Ημερίδα για την Αντιμετώπιση της Ουσιοεξάρτησης στις ΕΔ, 
ΓΕΕΘΑ/ΔΥΓ, Αθήνα.
 (59) Τριανταφύλλου, Θ.Φ. & Ραχάνη, Μ. (2007) ‘Σύντομος οδηγός προσέγ-
γισης ανθρώπου που γίνεται βίαιος και επιθετικός’, ΙΒ’ Ετήσια Ημερίδα Ψυχοκοινωνικής 
Μέριμνας Στρατού Ξηράς, Αθήνα. 



- 99 -
 (60) Τσαλίκογλου, Φ. (1987) Ο μύθος του επικίνδυνου ψυχασθενή. Οι λει-
τουργίες μιας κοινωνικής κατασκευής. Αθήνα: Παπαζήσης 
 (61) Τσαλίκογλου, Φ. (1989) Σχιζοφρένεια και φόνος. Μια ψυχολογική 
– εγκληματολογική έρευνα. Αθήνα: Παπαζήσης 
 (62) Τσίτας, Ν. & Χαραλαμπόπουλος, Η. (2006) ‘ΕΛΔΑΦ-2/299 ΚΙΧΝΕ Στρε-
σογόνοι Παράγοντες στο Προσωπικό’, 21ο ΙΣΕΔ, Θεσσαλονίκη.
 (63) UK Ministry of Defense(2004) ‘Over-Arching Review of Operational 
Stress Management’, Service Personnel Executive Group 
 (64) ΥΠΕΘΑ, ΥΥΚΑ (2006) Αναθεώρηση Μνημονίου Συναντίληψης και 
Συνεργασίας κατά της Ουσιοεξάρτησης μεταξύ Υπουργείου Εθνικής Άμυνας και Υπουρ-
γείου Υγείας και Κοινωνικής Αλληλεγγύης (Οργανισμού Κατά των Ναρκωτικών). 
 (65) Φουντουλάκης, Κ. (2001) ‘Επαγγελματική πίεση και εξουθένωση στρα-
τιωτικού προσωπικού’, ΣΤ΄ Ετήσια Ημερίδα Ψυχοκοινωνικής Μέριμνας Στρατού Ξηράς, 
Αθήνα.
 (66) Φισούν, Β. (2005) ‘ Η φιλοσοφία και η λειτουργία των Κέντρων Πρόλη-
ψης του ΟΚΑΝΑ. Παρεμβάσεις στις Ένοπλες Δυνάμεις’, Ημερίδα για την Αντιμετώπιση 
της Ουσιοεξάρτησης στις ΕΔ, ΓΕΕΘΑ/ΔΥΓ, Αθήνα.
 (67) Χριστοδούλου, Γ.Ν. κ.ά. (2004) Ψυχιατρική. Αθήνα: Βήτα.

 2.  ΙΣΤΟΣΕΛΙΔΕΣ
 α.  The US Navy Leader’s Guide for Managing Personnel in Distress 

Google: http:// www-nehc.med.navy.mil/LGuide/index.htm

 β.  Navy Environmental Health Center
Google:	http://www.nehc.med.navy.mil/

 γ. NCCN (2008) ‘Distress Management’: http://www.nccn.org

 δ.  The Textbook pf Military Medicine: US Naval Combat Psychiatry 
Google: http://www.au.at.mil/au/awc/awcgate/awc-medi.html	

 ε.  Virtual Naval Hospital
Google: http://www.vnh.org


