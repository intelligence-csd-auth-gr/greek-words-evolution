










































Microsoft Word - cafe_byzantio_2010


 

 



ΒΙΒΛΙΑ του ΚΩΣΤΑ ΧΑΤΖΙΔΑΚΗ 

«Αποκόμματα» 1970 
«Οι Μεν και οι Δε» της δικτατορίας του 67 - 74 1975 
«Καφέ Βυζάντιο» Μυθιστόρημα χωρίς μύθο 

1η έκδοση 1978 
2η έκδοση 1979 
3η έκδοση 1980 
4η έκδοση                  2018 

«Τζών Λέννον» Έργο, αγώνες, δολοφονία του 
1η έκδοση 1981 
2η έκδοση 1982 

«Γυμνή Γυναίκα» Αγώνες & παραλείψεις 1981 
«Οι Χυδαίοι στην Εξουσία» 1981 
«Η Ιέρεια» (Βιογραφικό) 1982 
«Ο Ανδρέας κι εγώ» 

1η έκδοση 1983 
2η έκδοση 1984 

«Η θεία Γυναίκα» (Βιογραφικό) 1985 
«Μια Αλλαγή που ναυαγεί» 1985 
«T.V. και πράσινα άλογα» 1987 
«Απαγορευμένα κείμενα» 1988 
«Οι παρεξηγημένοι» Ν. Καζαντζάκης - Ρ. Γκαρωντύ            2008 
 "Υπέροχες Νύχτες»                                                      2011 
«Αλέξης Τσίπρας,  Προοδευτισμός…»                                    2019 

 
 

 

 

 

 

 

 

 

 

 

 



                             

                            Κώστα  Χατζιδάκη 

 

 

 

 

 

 

               ΚΑΦΕ  ΒΥΖΑΝΤΙΟ 

 

                    Μυθιστόρημα 

 

 

 

                 4
η  

 Έκδοση  2018 
 

 

 

 

 

 

 

 

 

 



 

ΔΥΟ ΛΟΓΙΑ ΑΠΟ ΤΟΝ ΕΚΔΟΤΗ 

 

Έχετε την τέταρτη, συμπληρωμένη έκδοση του κλασικού 

μυθιστορήματος του Κώστα Χατζιδάκη. 

Δεν σκοπεύω να εγκωμιάσω εδώ τον συγγραφέα για το 

έργο του και δη για το προφητικό ετούτο βιβλίο που -όσο κι 

αν φανεί απίστευτο- γράφτηκε το 1978! 

Θα πω μόνο ότι αν αυτό το βιβλίο το διάβαζε ο κόσμος, 

ίσως η Κοινωνία μας θα ήταν διαφορετική σήμερα και όχι 

τόσο χαμηλά πεσμένη… 

Αλλά βέβαια τέτοια βιβλία ενοχλούν πολύ κάποιους και 

αντί προβολής τους, οι ισχυροί και κρατούντες τα πνίγουν 

στην σιωπή. Θα καταλάβετε το γιατί διαβάζοντάς το… 

Θα συμπληρώσω μόνο μια άγνωστη λεπτομέρεια η οποία 

αφορά πιο πολύ στο στυλ και στην τοποθέτηση αυτού του 

μυθιστορήματος. 

Ο χρονολογικός αλλά και γεωγραφικός προσδιορισμός 

παραλείπονται σκοπίμως εδώ από τον συγγραφέα. Τα 

ονόματα των ηρώων του μάλιστα έχουν επιλεγεί έτσι ώστε 

να μην μπορεί κανείς να πει αν είναι για την Ελλάδα αλλά 

ευρύτερα στον δυτικό χώρο και κόσμο. Χρονολογικά δε, 

επίσης αόριστα και διαχρονικά, κάπου μεταξύ ετούτου και 

του προηγούμενου αιώνα… 

Σας ευχαριστώ. 

 

 

 

 



 

 

 

 

 

Αφιερώνεται... 

Το «Καφέ Βυζάντιο», ένα συμβολικό μνημείο ζεστής 
ανθρώπινης επικοινωνίας που έπεσε, ή ένας κοινός 
ιστορικός κοσμικός καφενές, εδώ, ως  ένα μυθιστόρημα 
κόλαφος ή χαμένο δράμα, μιλάει κομματιαστά για μια 
πραγματικότητα που την ζήσαμε ανέμελα και πικρά και 
θα τη ζούμε στη συνέχεια τραγικά και ωραία, αντέχοντάς 
την όρθιοι ή πεσμένοι, ως το τέλος... 
Σαν βιβλίο, αφιερώνεται στους απλούς καθημερινούς 
ανθρώπους, τους πολυάσχολους και αδιάφορους, τους 
παραδομένους σε μια ζωή που αρνούνται να δουν. 
Δηλαδή σ’όλους εκείνους που δεν θα το διαβάσουν ποτέ! 
 

 

 

 



Εισαγωγικά 

Το «Καφέ Βυζάντιο» βρισκόταν στην μικρή πλατεία μιας 

από τις πιο κεντρικές και καθώς πρέπει περιοχές της 

μεγάλης πόλης. 

Η φήμη του το έκανε ένα από τα περισσότερο γνωστά και 

συζητημένα «στέκια» της εποχής. Αυτό το χρωστούσε τόσο 

στην πελατεία του, που την αποτελούσαν γνωστοί πολιτικοί, 

εκκεντρικοί σνομπ και καλλιτέχνες της μόδας, όσο και στην 

μακριά ιστορία του η οποία πραγματικά ξεκινούσε από 

πολλά χρόνια πριν. 

Κάθε τι παλιό που σήμερα τραβάει τους νεόπλουτους και 

τους κουτούς, άλλοτε γεννούσε κάποιο γνήσιο σεβασμό. 

Η ζωή στο «Βυζάντιο» έμοιαζε σαν νά’ναι ρυθμισμένη με 

βάρδιες όπου κατά προκαθορισμένα διαστήματα κι εκεί 

εναλλάσσονταν εκτός απ’τα γκαρσόνια και τους δύο ταμίες 

και οι θαμώνες της σάλας του. 

Νωρίς ερχόντουσαν οι γηραιές κυρίες και οι συνταξιούχοι 

κύριοι, που διάβαζαν την εφημερίδα τους στερεωμένη πάνω 

σε στηρίγματα από λουστραρισμένο ξύλο ή από καλάμι 

μπαμπού. Καθόντουσαν συνήθως στα μπροστινά προς τον 

δρόμο καθίσματα και παράγγελναν φασκόμηλο με μέντα ή 

νεραντζάκι του κουταλιού εκείνοι που δεν φοβόντουσαν τον 

διαβήτη. 

Όταν τελείωναν με την εφημερίδα και το ρόφημά τους 

κοίταζαν από τα μεγάλα κρύσταλλα, με ύφος αφηρημένο 

την πλατεία. Ίσως γι’ αυτό να προτιμούσαν το μπροστινό 

μέρος της σάλας. Παρατηρούσαν από εκεί τα χρώματα των 

δέντρων και του ουρανού, καθώς άλλαζαν με την ώρα. 

Κοίταζαν πως άλλαζαν οι άνθρωποι έτσι όπως πέρναγαν τα 

χρόνια. 

Το «Βυζάντιο» τέτοιες ώρες γινόταν μελαγχολικό σαν τα 

βλέμματά τους... 



Σπάνια ανάμεσά τους, κανένας μεσόκοπος δικηγόρος, 

εντυπωσίαζε με λατινικά αποφθέγματα, τον πελάτη του ή 

την κάποιας ηλικίας φίλη του. 

Πολύ πιο σπάνια έβλεπες κάποιον παραγγελιοδόχο που 

συμπλήρωνε τα κατάστιχά του ή κανένα μεσιτικό υπάλληλο 

που είχε ραντεβού με υποψήφιο πελάτη της περιοχής. 

Ο χώρος γύρω, διακριτικά επιβλητικός, δεν είχε τίποτα το 

προκλητικό και κατόρθωνε έτσι να διατηρεί την ευχάριστη 

ουδετερότητά του, μέσα στις τόσες αντιθέσεις της ζωής. 

Τα καθίσματα σε παλιά γραμμή εποχής, ήτανε ζεστά και 

άβολα όπως η εποχή τους. Τα τραπέζια από ξύλο καφέ και 

λευκό μάρμαρο, άλλα στρογγυλά και άλλα τετράγωνα, 

έλαμπαν από καθαριότητα και αρχοντιά. Οι κολώνες, τα 

χωρίσματα και ως ένα ορισμένο ύψος οι τοίχοι, ήταν 

σκεπασμένοι από λεπτές φέτες μασίφ μαόνι. 

Πιο ψηλά ήταν κρεμασμένα πορτραίτα γνωστών φαρσέρ, 

τρελλών και υπαίθριων φιλοσόφων και πολιτικών του 

παλιού καλού καιρού. Ποζάριζαν στην πιο χαρακτηριστική 

τους στάση, πολλές φορές με ένα ύφος σαν να ζητούσαν 

παρεξήγηση, δικαιολογημένα ίσως γιατί στα τελευταία η 

διεύθυνση του καφενείου, κρέμασε στον τοίχο προς την 

μεριά του δρόμου, σε αρκετό ύψος, μια τηλεόραση - νέο 

φρούτο της εποχής εκείνης. 

Καθώς όμως πέρναγε η ώρα, κάτι φαινόταν να αλλάζει 

προοδευτικά μέσα στη σάλα. Από τις δέκα και μετά, η 

αλλαγή αυτή έκανε το κέντρο αγνώριστο. Τα φώτα ξαφνικά 

σαν να δυνάμωναν, η κίνηση φούντωνε και ο κόσμος 

φαινόταν αλλιώτικος. 

Σαν κάποια μαγεία να μεταμόρφωνε αυτό το μέρος, όπως 

σε εκείνο το παραμύθι που μόλις ερχόταν η νύχτα, 

ζωντάνευαν τα πέτρινα αγάλματα του κήπου και χόρευαν 

τρελά μέχρι να ξημερώσει. 

Τα γκαρσόνια, βρίσκοντας τον ρυθμό τους, σβήνανε 

βιαστικά τα τσιγάρα τους και βγαίνανε ένα ένα πίσω από το 



αριστερό μέρος του μπαρ, όπως οι ζογκλέρ όταν αρχίζει η 

παράσταση. 

Το αδιάκοπο σφύριγμα της συσκευής του εσπρέσο, το 

κουδούνισμα των τηλεφώνων και ο ήχος της μηχανής του 

ταμείου, μπερδευόταν με τα χαρούμενα γέλια των γυναικών 

και την ηλεκτρονική μουσική των λαμπερών κρυστάλλινων 

σερβίτσιων. 

Οι γέροι κύριοι, είχαν φύγει σχεδόν όλοι αφού ξεκοκάλισαν 

πρώτα, όλες τις απογευματινές εκδόσεις. Όσο πλησίαζαν 

την νύχτα της ζωής, τόσο απέφευγαν την ζωή της νύχτας. 

Οι τελευταίοι θα ‘φευγαν μετά το δελτίο των δέκα, το ίδιο 

απληροφόρητοι όσο και οι άλλοι. 

Η νέα φρουρά από ζευγαράκια και δημοσιογράφους, 

πολιτικούς, και επιχειρηματίες, γέμιζε τώρα την αίθουσα. 

Λίγο αργότερα όταν σχόλαγαν τα θέατρα και τα κέντρα, 

κατέφθαναν μαζί με τους «μπον βιβέρ», τους επαγγελματίες 

ξενύχτες και τους αλήτες πολυτελείας, οι ηθοποιοί, ακόμα 

με μακιγιάζ της παράστασης και οι στριπτηζέζ με εμφάνιση 

σαν να συνέχιζαν το νούμερό τους. Και βέβαια, πολλοί 

άλλοι γνωστοί καλλιτέχνες. 

Τότε η παράσταση αυτού του θεάτρου, αυτού του τσίρκου, 

η μυσταγωγία αυτού του ναού που λεγόταν «Βυζάντιο» 

έφτανε στο αποκορύφωμά της. 

Μπουκάλια ξεβούλωναν και διάφορα ποτά που έλαμπαν 

χρωματιστά, σερβιριζόντουσαν σε ποτήρια κάθε σχήματος. 

Αναπτήρες άστραφταν και ακριβά αρώματα ανακατεμένα 

με μυρωδάτους καπνούς, ανέβαιναν προς τα πάνω και 

διαλύονταν στην ζεστή, κοσμοπολίτικη ατμόσφαιρα. 

Στα τραπέζια, συζητήσεις και διαξιφισμοί, μανιφέστα και 

αφορισμοί τύπου Πιραντέλο και Σουήμπορν, ήταν στην 

ημερήσια διάταξη. Οι συνομιλητές υποστήριζαν τις θέσεις 

τους, πότε με δυνατές φωνές και χειρονομίες και πότε με 

μια ήρεμη σιγουριά σαν τον καλό παίκτη του πόκερ που δεν 

ξέρει κανείς αν μπλοφάρει ή αν κρατάει πράγματι το καρέ 



του άσσου στα χέρια του. 

 

Τη νύχτα τα ερωτηματικά γίνονται τέρατα με ανοιχτά 

στόματα και ένας μεταφυσικός τρόμος πνίγει την φωνή της 

μονοδιάστατης λογικής. 

Μην ακούτε τους ποιητές, ο εφιάλτης το έγκλημα και ο 

θάνατος είναι παιδιά της νύχτας. Της νύχτας που φέρνει 

τους σεισμούς και τις δικτατορίες, την σφαγή των 

Ουγενότων και την άλωση της Πόλης του Βυζαντίου… 

Έ λοιπόν το «Βυζάντιο» δεν παραδεχόταν την νύχτα. Εκεί 

το μουντό απόγευμα, γινόταν μια φωτεινή χαρούμενη 

βραδιά, μέχρι να ξημερώσει. 

Ο χρόνος, χαμένος στην έννοια της τέταρτης διάστασης, 

ακίνητος όπως οι άλλες τρεις, διαπερνούσε λοξά, πλάγια 

μέσα στο χώρο το αίνιγμα του. Σαν πολυέλαιος με τις 

χιλιάδες υποδιαιρέσεις - γυαλάκια του, κρεμόταν σιωπηλός 

και απειλητικός πάνω απ’ αυτούς που τον αψηφούσαν. 

Κι αν οι δρόμοι έξω ερήμωναν και η κρύα νύχτα κόλλαγε 

το μαύρο της πρόσωπο στα τζάμια του, το «Βυζάντιο» 

ξαγρυπνούσε. 

Κατάφωτο και χαρούμενο, σαν ένα πλοίο γεμάτο τρελούς, 

ταξίδευε ανέμελο και λαμπερό, μέσα στην σκοτεινή 

θάλασσα της απελπισίας. 



 

 

 

 

 

 

 

 

ΠΡΩΤΟ ΜΕΡΟΣ 

 



Κεφάλαιο 1 

Η νύχτα έξω, έκανε την πλατεία να φαίνεται πιο μεγάλη με 

το σκούρο φόντο των δέντρων της και τις αμφίβολες σκιές 

των σπιτιών της. Τα γύρω δρομάκια είχαν χαθεί τελείως και 

οι πολυκατοικίες φαίνονταν ενωμένες σαν ένα αδιαπέραστο 

σκοτεινό τείχος, σαν ένας υψωμένος ασφυκτικός κλοιός. 

Προχωρήσαμε λίγη ώρα αμίλητοι. 

Η Μάη πέταξε ένα αγγλικό για τον καιρό και σφίχτηκε 

περισσότερο κοντά μου. Έκανε πως δεν καταλάβαινε ότι 

περίμενα επί τέλους να μου πει τι της συνέβαινε; ή ήθελε να 

τη ρωτήσω εγώ, επειδή δυσκολευόταν να κάνει η ίδια την 

αρχή; Έκτος αν δοκίμαζε την υπομονή μου, που βέβαια είχε 

εξαντληθεί πια. 

- Πέρασες καλά απόψε στην παρέα μας; της είπα πρώτος, 

αλλά χωρίς να της κάνω το χατίρι να τη ρωτήσω κατ’ 

ευθείαν. 

- Μ’ άρεσε πολύ η παρέα σας, απάντησε. Εγώ φαινόμουν 

άκεφη; 

- Προσπάθησες να μην το δείξεις, της είπα πειραχτικά. 

- Ρωτάς με τον τρόπο σου, όπως πάντα. Λοιπόν θα σου 

απαντήσω. Σήμερα το απόγευμα έφυγα από το θέατρο. 

Σταμάτησε και έβγαλε τα κλειδιά της. Είχαμε φτάσει 

μπροστά στην πόρτα τού σπιτιού της. 

Σε παρακαλώ έλα τώρα απάνω... Μόνο ένα περιορισμό θα 

σου βάλω: Να μη ρωτήσεις τίποτα για το ζήτημα αυτό. Θα 

στα πω όλα με λεπτομέρειες το πρωί... 

Μπήκαμε μέσα και κάλεσε το ασανσέρ χωρίς να ανάψει τα 

φώτα των διαδρόμων. Μέχρι να καθίσω σ’ ένα μαλακό, 

διθέσιο καναπέ, σέρβιρε τρία φλιτζάνια χλιαρό σκέτο τσάι. 

- Το τρίτο; τη ρώτησα. 
- Για το πρόσωπο μου, είπε και σηκώθηκε. Πλύθηκε, 

έλουσε και τα μαλλιά της και άναψε την τηλεόραση. Μετά 

έσβησε τα φώτα και κάθισε χάμω κοντά μου. 



- Τέτοια ώρα δεν έχει τίποτα το αγαπημένο κανάλι μας, τι 

την άνοιξες... 

- Τέτοια ώρα εκπέμπει το σύμπαν.. Κοίταξε αυτές τις 

γραμμές. Μπορεί να μην καταλαβαίνουμε τι σημαίνουν 

αλλά μήπως καταλαβαίνουμε τόσα άλλα πράγματα; 

Ύστερα, μ’ αρέσει αυτό το φωσφορικό φως. Θα ’θελα 

κάποτε να κάνω έρωτα κάτω από τις ακτίνες Ραίντγκεν. Το 

φαντάζεσαι πώς θα φαινόμουν; 

Άρχισε να γδύνεται, σχεδόν ηδονικά κάτω από το ωχρό 

φως. 

Έξω άρχισε να χιονίζει. Η σάρκα της όμως μέσα στο ζεστό 

καθιστικό έκαιγε, έτοιμη να δώσει όσα ήθελε, όσα ήμουν 

ανυπόμονος να πάρω αυτή τη νύχτα... 

Αποβραδίς είχε φανεί ότι θα χιόνιζε. Τα γύρω βουνά είχαν 

αρχίσει να ασπρίζουν από νωρίς και το κρύο δυνάμωνε. 

Από τον παγωμένο δρόμο, είχα μπει το απόγευμα εκείνο 

στο ζεστό και πολιτισμένο καφενείο που συναντιόμασταν 

σχεδόν σε καθημερινή βάση. 

Ο Νέβης με χαιρέτησε από μακριά και μού’δείξε με τα 

μάτια την κατεύθυνση. Προχώρησα προς το βάθος, ως το 

τραπέζι που συνήθως καθόμασταν. Ο στρατηγός, ο Πλόκο 

και ο Μάριος, βρισκόντουσαν κιόλας εκεί και μάλιστα από 

αρκετή ώρα απ’ ότι κατάλαβα, γιατί η στάθμη των ποτών 

τους ήταν χαμηλά ενώ ο τόνος της κουβέντας τους, είχε 

πάρει τα ύψη. Ο στρατηγός όπως πάντα ψύχραιμος και 

ευγενικός, ο Πλόκο έτοιμος να χιμήξει και ο Μάριος 

αγόρευε: 

« Η μάχη μαίνεται όπως βλέπω», είπα πιο πολύ για να πω 

κάτι, παρά γιατί το γεγονός μου έκανε εντύπωση. Εδώ μέσα 

κάθε βράδυ, γκρεμίζαμε και ξαναφτιάχναμε τον κόσμο στα 

μέτρα μας. 

- Μάριε, τι του είπες πάλι του «δικαστή» και ακονίζει το 

σπαθί του; 



- Ότι η Δικαιοσύνη ετούτη είναι ο Δούρειος ίππος, του 

συστήματος, είπε ο στρατηγός. 

- Ψέματα είναι αυτό;… Φτιάχνει δυσαρεστημένους για 

επαναστάσεις, -συμπλήρωσε ο Μάριος, προσπαθώντας να 

βρει τη χαμένη φόρα του- και μετά κλαδεύει τις κορφές της. 

Έτσι σκοπεύει και πετυχαίνει διπλά, την νόμιμη καταπίεση 

και το ξεδιάλεγμα των επικίνδυνων. Μετά, υποκλίνεται 

μπροστά στους αφέντες τού συστήματος που είναι 

συμπτωματικά και οι προϊστάμενοί της, οι οποίοι αμείβουν 

την δουλοπρέπεια της με αξιώματα. Είδαμε πολλές φορές 

δικαστικούς που είναι τιμωροί τής παρανομίας και της βίας, 

να αναρριχώνται σε κυβερνητικές θέσεις, όταν ή παρανομία 

και ή βία με προσχήματα ή χωρίς, κάθονται στο θρόνο της 

εξουσίας. Και βέβαια δεν είναι μόνοι τους. Οι πολιτικοί 

σέρνουν τον χορό και παρά τις διαφορές τους, συμφωνούν 

πάντα στο να εξαπατούν πάντα τους αφελείς ή τους 

φανατισμένους. Σιγοντάρουν οι καλλιτέχνες της πεντάρας 

οι οποίοι προβάλλονται από τα μέσα τού κατεστημένου, 

δήθεν για να βοηθήσουν ποιοτικά ψυχαγωγικά πνευματικά 

τον κόσμο, αλλά στην πραγματικότητα για να βοηθήσουν 

στην σύγχυση και στην ύπνωσή του. Ακολουθούν οι 

παπάδες και οι «ανάπηροι» δημόσιοι υπάλληλοι και γενικά 

όλοι οι «ημέτεροι». Μαζί συνθέτουν ένα καλά στημένο 

παιχνίδι που παίζεται ανενόχλητα χρόνια τώρα από τους 

επιτήδειους, σε βάρος των πολλών που είναι οι αδύναμοι 

και οι αφελείς. 

Ο στρατηγός που άκουγε με προσοχή επενέβη: 

-Το σύστημα δεν επινοήθηκε από μία μερίδα για να 

εκμεταλλευτεί μιαν άλλη. Μάλλον συμβαίνει όπως μέσα σ’ 

ένα δοκιμαστικό σωλήνα με νερό και πολλά σωματίδια με 

διαφορετικό ειδικό βάρος. Όταν αυτά τα αναταράξεις 

ανακατεύονται και μετά όταν ηρεμούν, άλλα πάνε στον 

πάτο κι αλλά μένουν στην επιφάνεια. Το θέμα της ιδιότητας 

αυτών που μένουν στην επιφάνεια και αυτών που 



βυθίζονται δεχόμενα ασφυκτικά και την μεγαλύτερη πίεση, 

είναι μία μεγάλη ιστορία ή αν θέλετε, είναι μια θλιβερή 

ιστορία που όταν κορυφωθεί κάνει ετούτο τον πλανήτη να 

αναταράζεται μετά από κάθε τέτοια ανισορροπία. Έτσι 

βρίσκουν δουλειά οι στρατηγοί και οι θεωρητικοί, που 

επαναλαμβάνοντας τα ίδια πράγματα πάντα, κάνουν στο 

παλιωμένο γραμμόφωνο του κόσμου μας, το μαρς τους να 

τελειώνει σε πένθιμο εμβατήριο. 

Σταμάτησε και μού’ρξε μια ματιά νομίζοντας πως δεν τον 

προσέχω. 

-Εγώ στρατηγέ, είμαι έξω από τον δοκιμαστικό σας 

σωλήνα, του’πα για να απολογηθώ. Δεν θα άντεχα ποτέ 

στον πάτο του με τους άλλους από πάνω μου αλλά και θα 

μου ήταν αδύνατο να επιπλεύσω έτσι όπως συνηθίζεται να 

επιπλέουν μερικοί μερικοί... Προτιμώ να είμαι θεατής της 

γυάλας σας. 

- Θεατής δεν είναι θέση σήμερα, είπε ο Μάριος. 

- Μην υποτιμάς τη θέση αυτή, του απάντησα. Πολύ 

γρήγορα θα δεις την επανάσταση των μικροαστών, των 

απλών ανθρώπων, των υπαλλήλων, των θεατών και τότε 

μου λες. Οραματίζομαι κιόλας την «ήρεμη επανάσταση» 

που θα κάνουμε εμείς οι σιωπηλοί μια μέρα. Θα μας 

φαντάζεστε να μπλοκάρουμε δειλά δειλά πίσω από κάποιον 

δικό μας Λένιν, ή Μπαγκούνιν την εξουσία. Αν είναι έτσι 

κάνετε λάθος. Όλα θα γίνουν ήρεμα και απλά μια μέρα. 

Μέσα μας έχουμε τεράστια αποθέματα υπερηφάνειας και 

αξιοπρέπειας. Όταν καταλάβουμε επιτέλους τι γίνεται γύρω 

μας, αυτόματα θα ενεργοποιηθούν τα αποθέματα αυτά. 

Τότε θ’αρχίσει η παθητική μας επανάσταση. Κανείς δεν θα 

μπορέσει να την αποτρέψει και κανένας δεν θα μπορέσει να 

την καταπνίξει, γιατί δεν θα υπάρξει αυτό που τυπικά λέμε 

δράση, ηγέτης ή δόγμα. Το σιδερόφραχτο και πανούργο 

σύστημα θα συντριβεί από αμηχανία.  

- Κάποια απεργία; ρώτησε ο Πλόκο. Ο στρατηγός με 



κοίταζε με καλοσύνη και μια λάμψη στα μάτια του. 

- Όχι απεργίες Πλόκο, τίποτα τέτοιο, σας είπα. Θα 

πηγαίνουμε όλοι κανονικότατα στηβ δουλειά μας, θα 

πληρώνουμε τις δόσεις μας και τις υποχρεωτικές εισφορές 

μας στα διάφορα ασφαλιστικά ταμεία του κράτους. Σας 

εξήγησα ότι το σύστημα θα μείνει απείραχτο τυπικά. 

Ξαφνικά όμως θα μείνουν απούλητα τα κρατικά λαχεία και 

άδεια τα γήπεδα και κανένας δεν θα βλέπει τα 

προγράμματά τους στην τηλεόραση. Οι κομματικές 

παράτες θα μένουν «έρημες πλατείες» και στις εκλογές 

όταν θα ανοίγουν οι κάλπες, όλοι θα βρίσκονται μπροστά 

σε κάποια έκπληξη και στα αδιέξοδά της... Θα το 

κατορθώσουμε αυτό μία μέρα, θα δείτε! Δεν χρειάζεται 

αρχηγός, συνωμότες ή οργάνωση. Κάποτε η αγανάκτηση 

θα γίνει η νέα θρησκεία. Θα ταυτίσει τους πολλούς στη 

συγκεκριμένη στιγμή η οποία θα συμπέσει με την 

ωρίμανση και την αφύπνιση του κόσμου. Όταν ξυπνήσουν 

οι αφηρημένοι, τρέμε σύστημα. 

- Ρομαντικότατο, είπε ο Μάριος. Μόνο που ποτέ ένα 

σύστημα δεν κινδυνεύει από τους ρομαντικούς. 

- Τέτοιοι ρομαντικοί ήταν ό Κολόμβος, ο Ουίλσον και ο 

Βερν αλλά... σχεδίασαν ένα κόσμο, τον κόσμο σου, του 

απάντησα. 

- Ωραίο κόσμο σχεδίασαν. Το ξέρεις εκείνο το ανέκδοτο 

που διηγείται ο Μπέκετ; 

Την ίδια στιγμή ακούστηκε άλλη μία φορά η πόρτα να 

ανοιγοκλείνει. Από το μέρος που καθόμουνα δεν 

χρειαζόταν καθόλου να γυρίσω για να δω αυτόν που 

έμπαινε κάθε φορά. 

Ήταν η στιγμή που η Μάη είχε εμφανιστεί ξαφνικά... 

Στεκόταν ακίνητη ψάχνοντας με τα μάτια και μόλις μας 

είδε, προχώρησε κατ’ ευθείαν προς το μέρος μας. Την ώρα 

που έκανα τις συστάσεις, κοίταξα με τρόπο το ρολόι του 

τοίχου: Ήταν έντεκα. 



Όλοι ανακάθισαν στις καρέκλες τους με την ευκαιρία τής 

διακοπής, σαν να ανακάτευαν τα χαρτιά τους για την 

επόμενη παρτίδα. Ο Πλόκο άρπαξε την ευκαιρία για 

εκεχειρία και μίλησε πρώτος, προσπαθώντας ν’ αλλάξει 

κουβέντα: 

- Τι νέα μας φέρνετε απ’ έξω λοιπόν; 
-Βγήκα από το σπίτι μου μετά από μία μεγάλη μάχη και 

περιπλανήθηκα κάμποση ώρα άσκοπα στους δρόμους, 

μέχρι που βρέθηκα εδώ όπου τώρα μόλις γνώρισα ένα 

στρατηγό, που δεν μου φάνηκε καθόλου γέρος όπως οι 

στρατηγοί και ένα δικαστή που ελπίζω να μην είναι τόσο 

άδικος όπως είναι κάμποσες φορές οι δικαστές. O Μάριος 

είναι κι αυτός παλιός φίλος των παρασκηνίων… 

- Και με ποιόν η μεγάλη μάχη; Τη ρώτησε τώρα ο 

στρατηγός, αντί να την ευχαριστήσει για τα καλά της λόγια. 

- Είναι γνωστό με ποιόν δίνουμε τις μεγάλες μάχες, με τον 

εαυτό μας, είπε η Μάη. 

Δεν καταλάβαινα τίποτα. Τέτοια ώρα, σκεφτόμουν, θά 

’πρεπε να βρίσκεται στο θέατρο και για τι «μεγάλες μάχες» 

μιλούσε; 

Ο στρατηγός φώναξε τον Νέβη και παραγγείλαμε κονιάκ. 

Οι διπλές πόρτες της εισόδου ανοιγόκλειναν συχνά αυτή 

την ώρα μ’ έναν ήχο υπόκωφο και μονότονο σαν ταμ-ταμ. 

Έφερναν λίγο κρύο ή ήταν η ιδέα μου; Κοίταξα πάλι τη 

Μάη που μιλούσε τώρα με τον στρατηγό. Φαινόταν ήρεμη 

αλλά το ύφος της καταλάβαινα ότι ήταν φτιαχτό. Έκανε 

πως δεν με πρόσεχε αλλά σε λίγο που έφερε το γκαρσόνι τα 

ποτά και πήρε τα άδεια σερβίτσια, μου ψιθύρισε, πίσω από 

την πλάτη του: 

- Έχω νέα… 
Δεν πρόλαβα να την ρωτήσω τίποτα γιατί ο Νέβης έκανε 

απότομα πίσω και έκοψε την επικοινωνία μας. Τότε εκείνη 

συνέχισε την κουβέντα της σαν να ήταν αυτό που πιο πολύ 

την απασχολούσε: 



-Σήμερα ο ρόλος των δικαστών έχει γίνει περισσότερο 

τεχνικός. Διαδικαστικά θέματα, προθεσμίες, λόγοι 

ακυρότητας, εξέταση και συσχετισμός των άρθρων του 

κώδικα με την συγκεκριμένη υπόθεση, οι μάρτυρες, είναι τα 

πλαίσια μέσα στα όποια... 

- Μα η ευαισθησία, ή φαντασία, κρίση και κυρίως η 

συνείδηση του προικισμένου ανθρώπου που υποτίθεται ότι 

είναι ο δικαστής; Χωρίς αυτά κινδυνεύει να γίνει θεατής - 

θύμα του σκηνοθέτη- κλόουν που λέγεται συνήγορος και 

τελικά να δικαιωθεί το εύρημα και όχι το δίκαιο. 

- Αυτό προβλέπεται από το πνεύμα της δικαιοσύνης, είπε ο 

Πλοκό. Δίνεται ή ευκαιρία στον ένοχο να σωθεί αν τα 

καταφέρει. 

- Μα αυτό θυμίζει εκείνο το γνωστό Σπαρτιάτικο σύστημα 

που όλοι περιφρονούμε πια. Η δικαιοσύνη είναι κάτι πολύ 

υψηλό για να δέχεται τέτοιες μεθόδους... 

- Όλα έχουν σχεδιαστεί γι’ αυτούς που τα καταφέρνουν, 

άρχισε πάλι ο Μάριος. Μόνο όταν δικάζουν μηχανές, η 

Δικαιοσύνη θα γίνει κάτι το τόσο υψηλό, όσο θά’πρεπε να 

είναι. Οι μηχανές δεν θα έχουν την ακαμψία τού κώδικα 

ούτε την προκατάληψη του ανθρώπου δικαστή. Μέχρι να 

γίνει όμως κάτι τέτοιο, θα περάσουμε τον δεύτερο 

Μεσαίωνα. Σήμερα δεν υπάρχει κάτι άλλο με τόσες 

ατέλειες όσο η Δικαιοσύνη. Από το «Ρωμαϊκό δίκαιο» και 

τον «Ναπολεόντειο κώδικα» έχουμε να δούμε κάποια 

σημαντική καλυτέρευση. Δίκαζε δίκαια η Ιερά Εξέταση, ή 

δίκαζε σύμφωνα με τους νόμους που η ίδια είχε επινοήσει 

προς το συμφέρον της; το ίδιο και η Δικαιοσύνη της 

Γαλλικής επανάστασης. Στις δικτατορίες, παύονται τα μέλη 

του Αρείου Πάγου που δεν βγάζουν αποφάσεις εις όφελος 

τους. Αυτό γίνεται δε φανερά και προκλητικά. Σε «ομαλές» 

καταστάσεις οι νόμοι και η συνείδηση των δικαστών 

λειτουργούν έτσι όπως επιτάσσει το συμφέρον τού 

κατεστημένου από το όποιο εκπορεύονται και δικαστές και 



νόμοι. Μπορώ να αναφέρω ατέλειωτες συγκεκριμένες 

περιπτώσεις που είχα σημειώσει και οι οποίες δείχνουν 

καθαρά πόσο αδύναμη και αστεία είναι η Δικαιοσύνη έτσι 

όπως καθημερινά εφαρμόζεται. Επιτρέπεται ένας 

υπάλληλος του κράτους, εξαρτώμενος απ’ αυτό από κάθε 

άποψη, να δικάζει διαφορές πολίτη και κράτους ή να 

δικάζει πολιτικά αδικήματα, δηλαδή πράξεις που έγιναν 

εναντίον της μερίδας που κυβερνάει, άρα του επίσημου 

κράτους; Όλοι λένε «ανεξάρτητη Δικαιοσύνη». Πόσο 

ανεξάρτητη μπορεί να είναι μία Δικαιοσύνη που οι 

λειτουργοί της περιμένουν αποδοχές, σύνταξη, αξιώματα, 

παράσημα από το ίδιο το κατεστημένο που υπηρετούν; Που 

ο αρχηγός της δεν είναι παρά ο ιδιοτελής υπουργός μιας 

παράταξης, φανατικά ταγμένος υπέρ όλων των ειδών των 

συμφερόντων τής παράταξής του; 

- Εφαρμόζονται όμως νόμοι σεβαστοί από όλους που είναι 

τυπικά και νόμιμα κυρωμένοι, είπε ο Πλόκο λίγο χλωμός. 

- Τυπικά κυρωμένοι ναι, αλλά ουσιαστικά νόμιμοι, σπάνια. 

Είναι σφάλμα να νομίζουμε ότι όταν ψηφίζουμε ένα κόμμα, 

εγκρίνουμε και όσα το κόμμα αυτό θα φτιάξει ή θα 

νομοθετήσει μέσα στα χρόνια που θα κυβερνήσει. Όταν ένα 

κόμμα -που συνήθως παρουσιάζει μόνο τις χοντρές γραμμές 

από το πρόγραμμα του- γίνει εξουσία, έχει στην 

πραγματικότητα την έγκριση μόνο για τα 30% Από όσα θα 

αποφασίσει. Τα άλλα 70% βρίσκουν αντίθετους ακόμα και 

τους δικούς μας ψηφοφόρους. Προσθέσετε σ’ αυτούς και το 

μεγαλύτερο μέρος της αντιπολίτευσης που διαφωνεί, και 

τότε θα βρείτε πόσο «τυπικά» και «νόμιμα», η πολιτεία 

πανέξυπνα, έχει δέσει τον πολίτη. Όλες αυτές οι «πονηριές» 

είναι τετελεσμένες και παλιές κι όμως την κάθε στιγμή 

προσβάλλουν τη νοημοσύνη μου, την ευθιξία μου και την 

αξιοπρέπειά μου. Δεν επιτρέπω στον τροχονόμο να μου 

αφαιρέσει την άδεια κυκλοφορίας τού αυτοκινήτου μου, 

επειδή οι δύο πλαϊνοί τροχοί του πατάνε λίγο στο 



πεζοδρόμιο, σκόπιμα, για να μην κλείσει ο δρόμος, γιατί 

ακριβώς απέναντι, δηλαδή από την πλευρά που 

απαγορεύεται η στάθμευση, έχει «παρκάρει» παράνομα ο 

βουλευτής, ο υπουργός, ή ο μεγαλοεφοπλιστής. Δεν έδωσα 

εγώ την έγκριση για την ασυλία των μελών του 

κοινοβουλίου καθώς και το δικαίωμα τους να ξηλώνουν 

ατιμώρητα τους νόμους όταν δεν τους βολεύουν. Αντί της 

ατιμωρησίας και της ασυλίας, θά ’πρεπε το σύνταγμα να 

προβλέπει για τον βουλευτή και τον αξιωματούχο, 

πολλαπλάσια ποινή από αυτήν που θα επέβαλλε για το ίδιο 

παράπτωμα στον απλό πολίτη. 

- Πήρες φόρα Μάριε και ζωγραφίζεις το τέλειο με δικά σου 

χρώματα. Οραματίζεσαι μια ανθρωπότητα λουλουδιασμένη 

όπου τα πουλιά θα πατάνε με σεβασμό τη χλόη και οι 

μέλισσες θα επιστρέφουν το μισό τους μέλι στα άνθη. Όπου 

οι αράχνες της έξοχης θα ζουν αδελφωμένες με τα έντομα 

και τα αγρίμια της ζούγκλας θα θεσπίζουν νόμους όπως 

τους φαντάστηκε ο Κίπλινγκ. Άνθρωποι που έχουν κι αυτοί 

τη σοφία τους όπως και συ τη δική σου, είδαν αλλιώς τη 

νομοτέλεια ετούτου του κόσμου και ζύγισαν διαφορετικά 

τα πράγματα. Πιθανόν λοιπόν να έφτασαν στο συμπέρασμα, 

ότι αυτό που ονομάζεις κατεστημένο και που αυτοί το 

ονομάζουν κοινωνία, πρέπει να πατάει με σιδερένια πόδια 

και να προχωρεί. 

- Προχωρεί; τον διέκοψε ο Μάριος. Αν δεχτούμε ότι ο 

άνθρωπος ζει κοινωνικά πάνω από 9.000 χρόνια σε τούτο 

τον πλανήτη, η πρόοδος που εσύ βλέπεις, εμένα μου 

φαίνεται ουσιαστικά ανύπαρκτη. Ας πάρουμε τα βασικά 

πράγματα. Ο άνθρωπος πολεμούσε και πολεμάει, πεινούσε 

και πεινάει, καταπιεζόταν και καταπιέζεται. Ο δήθεν 

απελευθερωμένος μπάρμπα-Θωμάς έφυγε από τις 

βαμβακοφυτείες και τον ορυζώνα για να κλειστεί στα γκέτο 

και για να σκουπίζει τις κρύες νύχτες τους δρόμους και το 

Μετρό. Δεν τον εκμεταλλεύονται πια οι τσιφλικάδες της 



Ατλάντας αλλά τα επίσημα καθεστώτα των προηγμένων 

χωρών. Και μήπως δεν έχουμε και μείς τη δική μας 

σκλαβιά; Αγοράζουμε τα ρούχα μας ανάλογα με τις 

πραγματικές ανάγκες και την υγιεινή μας ή είμαστε 

υποταγμένοι στους χρυσωμένους και ανεξέλεγκτους 

δικτάτορες αυτού πού λέγεται μόδα; Σιγοψιθυρίζουμε ή 

τραγουδάμε το τραγουδάκι που διαλέξαμε για την ποιότητα 

του και το είδος του ή αυτό που μας επιβάλλουν με τις 

πληρωμένες διαφημίσεις τους από το πρωί μέχρι το βράδυ 

οι δισκογραφικές εταιρείες από το ραδιόφωνο; Η βία και η 

δουλεία, η πορνεία και η αδικία, μαστίζουν ακόμα τον 

κόσμο μας, μαζί με την απελπισία, τις αρρώστιες και το 

θάνατο. Δεν βρέθηκε ακόμα κανένα πολιτικό σύστημα που 

να ελέγχει την αναρχία του πλήθους και να εμποδίζει την 

ασυδοσία του κράτους, όσο για τις λίγες αρρώστιες για τις 

οποίες βρέθηκε το φάρμακο τους, αντικαταστάθηκαν από 

νέες άλλες ανίατες. Μεγάλωσε κάπως ο μέσος όρος ζωής 

αλλά μεγάλωσαν και τα άγχη που την κάνουν βασανιστική 

και πολλές φορές ανεπιθύμητη. 

- Πολλά πράγματα έχουν καλυτερέψει κι αυτό δεν είναι 

μόνο επιφανειακό όπως λες, φώναξε ο Πλόκο. 

- Επινοήσαμε τον Ο.Η.Ε., -είπε ο Μάριος- αλλά έγινε ο 

δεύτερος παγκόσμιος πόλεμος και πλησιάζει και ο τρίτος. 

Αποφασίζουμε τη δημοκρατία αλλά είναι γεμάτος ο κόσμος 

από σαδιστές παρανοϊκούς άρχοντες που εκτός των άλλων 

υποστηρίζονται και από δημοκρατικές χώρες για λόγους 

συμβατικότητας ή φτηνού συμφέροντος. Από κει και πέρα η 

υποκρισία και το έγκλημα κατρακυλάνε μέχρι τον τελευταίο 

πολίτη. Οι νόμοι έχουν γίνει ατελείς και ύποπτοι και η 

οργανωμένη κοινωνία, έκτος από τη βιτρίνα, δεν διαφέρει 

πολύ από τον υπόκοσμο. Τέλος η φιλοσοφία παραπαίει γιατί 

δεν μπορεί να στηριχτεί πουθενά και η θεολογία -στάσιμη 

αιδώ και χίλια χρόνια- βρίσκεται σε οικτρή αμηχανία. Τι 

μένει εκτός από τη Μηχανική και την Χημεία που 



πραγματικά προόδευσε και μαζί μ’ αυτήν και η τέχνη του 

πολέμου που όμως δεν μπορεί παρά να μετρηθεί αρνητικά 

για τον άνθρωπο και τον πολιτισμό του; Προκλητικές 

ανισότητες κάνουν τη μισή γη να πεινάει και η ζωή μας 

πίσω από ένα μοντέρνο σκηνικό, έχει γεμίσει από αγωνία, 

άγχος και μοναξιά. Αυτοκτονούμε καθημερινά, σιωπηλά και 

αδιαμαρτύρητα με τσιγάρα, ζαχαρώδη και σπίρτο. Αν 

είχαμε το θάρρος, θα πηγαίναμε για διαμαρτυρία να 

πέσουμε από το πιο ψηλό δημιούργημα της ανθρωπινής 

προόδου, την ταράτσα του Εμπάιρ ή την Ακρόπολη. 

- Νομίζω ότι δεν θα τα καταφέρω να σας πείσω ποτέ γιατί 

παίρνετε ακραίες θέσεις πάντα, είπε ο Πλόκο ήρεμα τώρα. 

Υπάρχουν πράγματι πολλές αδυναμίες στον κόσμο μας 

αλλά προχωρώντας ο άνθρωπος και φθάνοντας κάπου θα 

τις εξαλείψει ή θα απομακρυνθεί απ’ αυτές ή πάλι με την 

ύπαρξη τους οι ατέλειες, αν και αρνητικές, θα βοηθάνε 

θετικά την κίνηση αυτοί του κόσμου προς κάποια εξέλιξη. 

Η συναισθηματική άποψη δεν μπορεί να αντικαταστήσει 

τους νόμους του κόσμου που λειτουργούν όπως οι φυσικοί 

νόμοι. Ποτέ δεν σκεφτήκαμε ότι ο κεραυνός είναι άδικος ή 

ότι το σίδερο είναι λάθος να σκουριάζει στη βροχή. 

- Μα μιλάμε για ανθρώπους Πλόκο, είπε ο στρατηγός. 
-Υπάρχει μια θεωρία που λέει ότι τα φυτά, ακόμα και η ύλη 

έχουν ψυχή στρατηγέ, του απάντησε εκείνος, αν και εγώ 

προηγουμένως δεν έκανα παρά ένα παραλληλισμό. 

Η Μάη έδειχνε απορροφημένη από τη συζήτηση. Μιλούσε 

λίγο, σαν νεοφερμένη που ήταν κι άκουγε προσεκτικά. 

Την κοίταζα με κάθε ευκαιρία. Ήταν μια παράξενη σχέση 

που τουλάχιστον δεν κινδύνευε από τη φθορά. Περνούσαμε 

μαζί ένα διάστημα χωρίς πρελούδια και μετά χανόταν για 

ένα χρόνο χωρίς αντίο. Ήταν αφοπλιστικοί οι διάλογοι μαζί 

της αλλά και άλλο τόσο η παρουσία της. 

Μάη. Σήμαινε τα δυο ωραιότερα πράγματα στον κόσμο: 



Τον ωραιότερο μήνα όλων των χρόνων αλλά και την 

ψευδαίσθηση ότι είναι δικιά σου, ενώ δεν ανήκε πουθενά 

παρά μόνο στο θέατρο. Στο θέατρο θέατρο και στο θέατρο 

ζωή, έτσι που η ίδια την μετουσίωνε σε τέχνη... 

Μετά από μια μικρή παύση, τόση όση χρειάστηκε ο Νέβης 

για ν’ αλλάξει τα σταχτοδοχεία που βρισκόντουσαν πάνω 

στο μαρμάρινο τραπέζι, ο στρατηγός πήρε το λόγο: 

-Τίποτα δεν είναι τέλειο σ’ αυτό τον κόσμο κι αυτό δεν 

αποκλείεται να βοηθάει στην τελειοποίηση του. Όμως και 

τίποτα δεν είναι βέβαιο. Τα μυστήρια που δεν κατάφερε να 

ξεδιαλύνει ακόμα ο άνθρωπος, τουλάχιστον τα φώτισε λίγο 

με το πνεύμα του κι αυτό είναι προς τιμήν του. Μήπως 

όμως μπορούσε να κάνει πιο πολλά και δεν τα έκανε; 

Έχουμε καθήκον να διερωτόμαστε, έχουμε υποχρέωση να 

αμφιβάλλουμε, να ερευνάμε και να κριτικάρουμε οτιδήποτε 

αγγίζει τις αισθήσεις και το πνεύμα μας. Το σύμπαν και τον 

άνθρωπο. Δεν δεχόμαστε κανένα νόμο ανθρώπινο ή θειο αν 

δεν γίνει και δικός μας νόμος. Διαφορετικά θα κτίζαμε 

ακόμα τα σπίτια με καλάμια και θα πιστεύαμε ότι η γη είναι 

επίπεδη σαν πιάτο. Η παρατήρηση μας όμως, πρέπει να 

είναι αντικειμενική, ελεύθερη και πνευματική. Η κριτική να 

έχει την αξία του ανατόμου και του μύστη. Να έχει τη 

διεισδυτικότητα και την αγωνία του εφευρέτη. Τελευταία 

εδώ μέσα μοιραία ή συμπτωματικά, δικάζουμε τον κόσμο 

μας παρουσιάζοντας και κοροϊδεύοντας τον, με ειρωνεία 

και πόνο. Εκτιμώ πολύ την συντροφιά μας αυτή και το 

πάθος της κουβέντας μας που πασχίζει να περάσει πάνω στο 

τεντωμένο σκοινί της αλήθειας, τις ιδέες τούτης της 

αντιφατικής εποχής. Βρέθηκα σε πολέμους και κέρδισα 

μερικές μάχες. Ακόμα δεν κατάλαβα τι κερδήθηκε στις 

μάχες αυτές. Τίποτα οριστικό δεν βγήκε απ’ αυτόν και 

πολλά από αυτά πού νικήθηκαν τότε, έχουν επικρατήσει 

σήμερα. Γι’ αυτό μ’ αρέσουν αυτές οι ειρηνικές μάχες πού 



δίνουμε εδώ τα βράδια. Πατάμε πάνω στην αμφισβήτηση, 

για να βρούμε μιαν αλήθεια που δεν είναι η τελική. Κάτι 

πρέπει να κάνουμε για να πείσουμε και τους άλλους ότι 

μπορούν κάπως έτσι να ψάχνουν κι αυτοί για να βρουν 

άκρη στις διαφορές τους, αντί να χτυπιούνται στις 

εξεγέρσεις και στους πολέμους που άλλοι στήνουν γι’ 

αυτούς. Όμως κανένας φαίνεται ακόμα, δεν αποφάσισε να 

κάνει χρήση του διαλόγου για τέτοιο σκοπό. Ενός διαλόγου 

απαλλαγμένου από παρωπίδα, εγωισμό και ξεπερασμένο 

εθνικισμό. Ο περισσότερος κόσμος δεν κάθεται καν να 

συλλογιστεί... Πόσα θα άλλαζαν αν, καλλιεργώντας τη 

σκέψη του συνειδητοποιούσε τι γίνεται γύρω του κι αν 

αντιδρούσε σωστά σ’ αυτά. Αντί για κάτι τέτοιο, τα αφήνει 

όλα για τους ελάχιστους μύστες και μεσσίες που είναι 

θύματά του ενώ ο ίδιος σκοπεύει στα χαμηλά... Τον 

βλέπουμε στις μπυραρίες και στα γήπεδα. Στα γήπεδα που 

όχι μόνο προτάσσεται ή σωματική ρώμη της πνευματικής 

καλλιέργειας και του προβληματισμού αλλά και ο 

δυστυχισμένος άνθρωπος πού συχνάζει εκεί, αγνοεί την 

αφέλεια του και προσυπογράφει τη μηδαμινότητά του. Οι 

πολιτείες θα πρέπει κάποτε να κριθούν γι’ αυτό. Προωθούν 

τον αθλητισμό-θέαμα, που μερικοί εξυπνάκηδες υπνωτίζουν 

συστηματικά και καθηλώνουν πλατιές μάζες κυρίως από τα 

λαϊκά στρώματα, δηλαδή απ’ αυτούς οι οποίοι είναι πιο 

ευάλωτοι και έχουν περισσότερη ανάγκη για κάθε είδους 

εξύψωση. 

Αντί αυτής έχουμε είδωλα και όχλο. που σημαίνει επίσης 

κέρδη των «παραγόντων», στύψιμο δηλαδή τού κόσμου, 

φόρους και τζόγο. Ποιος ωφελείται από τον αθλητισμό: Και 

μη μού πείτε λέξη για την Ολυμπιακή ιδέα γιατί δεν ξέρω 

κανέναν πόλεμο που να μετατράπηκε σε αθλητική 

συνάντηση, ενώ οι περισσότερες ποδοσφαιρικές 

συναντήσεις είναι γνωστό ότι καταλήγουν σε πόλεμο με 

δεκάδες τραυματίες, για να μην πω και νεκρούς. 



Μπορεί έτσι κάτι να προχωράει; Όχι βέβαια. Θα’πρεπε 

λοιπόν να πληθαίνουν διαρκώς οι άνθρωποι πού θα κάνουν 

το ίδιο με εμάς εδώ, έστω και χωρίς να καταλαβαίνουν 

εντελώς την αξία του. Τα φυτά απλώνουν προς τον ήλιο τα 

φύλλα τους χωρίς να ξέρουν τι θα πει φωτοσύνθεση. 

Συγχρόνως με τις ρίζες τους σκαλίζουν βαθιά τα σκοτεινά 

χώματα... Πιστεύω στην αγωνία πού γίνεται ελεύθερη 

συζήτηση, μέσα σε τούτη τη ζεστή ανθρώπινη γωνιά. 

Σήκωσε αργά το ποτήρι του και μας κοίταξε όλους στα 

μάτια. 

Σχεδόν ασυναίσθητα τον ακολουθήσαμε κι εμείς σα να 

κάναμε μαζί του αυθόρμητα μια συμφωνία και μια ευχή. 

 

 

Όταν έφυγα την άλλη μέρα κατά τις δέκα από το σπίτι της, 

η Μάη κοιμόταν δίπλα μου βαθειά σαν γνήσια θεατρίνα και 

λυπήθηκα να την ξυπνήσω. 

 Έξω ο καιρός φαινόταν να ’χει ξεθυμάνει. Τα γύρω βουνά 

έμοιαζαν σαν τσαλακωμένα άσπρα χαρτιά. 

Πήγα πρώτα από το σπίτι μου για να φρεσκαριστώ λίγο, 

πριν ξεκινήσω για την εφημερίδα. 

Οι γυναίκες για να κρύψουν τα ίχνη ενός ξενυχτιού, τα 

σκεπάζουν με δύο στρώματα κρέμας και ένα «ρουζ». Οι 

άντρες απλώς αφαιρούν τα ίχνη αυτά με ένα καλό ξύρισμα. 

Οι γυναίκες λυπούνται τους άντρες γι’ αυτήν την επιπλέον 

ενοχλητική φασαρία, γιατί δεν ξέρουν την άξια αυτής της 

πολυσύνθετης ιεροτελεστίας που είναι το ξύρισμα. Είναι 

σαν ν’ αλλάζουν δέρμα και μαζί και διάθεση. 

 Ένα καλό ξύρισμα και ένα χλιαρό ντους, ξαναγεννούν τον 

άντρα εκ της κόνεώς του, σκέφτηκα. Και ένας σκέτος 

καφές. Τον παράγγειλα στο μπαρ της εφημερίδας μόλις 

έφτασα. 



 

 

Κεφάλαιο 2 

Η εφημερίδα «Καθημερινά Νέα» κρατούσε όλο το μέγαρο 

στην κεντρική λεωφόρο, εκτός από το ισόγειο στο οποίο 

ήταν μόνο η κεντρική της επιβλητική είσοδος και μια 

μεγάλη σάλα με γραφεία εξυπηρετήσεως κοινού και τους 

χώρους αναμονής. Στον πρώτο όροφο βρισκόταν η αίθουσα 

διαλέξεων και συνεντεύξεων και τα δύο γραφεία των 

συντακτών υπηρεσίας που παρακολουθούσαν τις οθόνες. 

Πλάι στον προθάλαμο, ήταν το μπαρ που συγκοινωνούσε 

και με τον προθάλαμο και με την μεγάλη αίθουσα με δύο 

ανεξάρτητες πόρτες που ήταν πάντα ανοιχτές. Έτσι πιο 

συχνά περνούσε κανείς από το μπαρ για να μπει στο μεγάλο 

αμφιθέατρο, παρά κατ’ ευθείαν από τις κρυστάλλινες 

αυτόματες πόρτες. Αλλά και σε άλλο όροφο κι αν ανέβαινες 

πάλι βόλευε μια μικρή στάση με το ασανσέρ στο μπαρ που 

βρισκόταν ακριβώς δίπλα, για ένα πρωινό στο πόδι ή ένα 

αναψυκτικό που σου σερβίριζε ο μπάρμαν μαζί με τα νέα 

της ημέρας. Πριν από τον Γκούτενμπεργκ και τον Μαρκόνι, 

την ενημέρωση του κόσμου την είχαν αναλάβει οι 

σερβιτόροι και οι προφήτες. 

Στο πείσμα της μετέπειτα περιόδου, και αφού δεν μπορούσε 

να ανέβει πιο ψηλά στην ιεραρχία της ενημέρωσης, ο 

μπάρμαν των «καθημερινών νέων» συνέχιζε με τον ίδιο 

τρόπο το έργο των προκατόχων του. Δεν χρειαζότανε να 

περάσεις από τα τηλέτυπα για να δεις τα τηλεγραφήματα, 

αρκεί να έπινες τον καφέ σου στο μπαρ και θα μάθαινες όλα 

τα νέα με ταχύτητα κεραυνού. 

Ήταν Σάββατο και 11 με 12 είχε πάντα διάλεξη πριν οι 



συντάκτες φύγουν για την εικοσιτετράωρη άδειά τους που 

λήγει πάντα Κυριακή μεσημέρι για την έκδοση της 

Δευτέρας. Ο εκδότης ή ο αρχισυντάκτης έκαναν συνήθως 

κριτική των γεγονότων και σημείωναν τις επιτυχίες της 

εφημερίδας ή έδιναν γενικές οδηγίες για την ερχόμενη 

εβδομάδα. Πολλές φορές ανάμεσα σ’ αυτά τονιζόταν η αξία 

του τύπου ή η σημασία της ελευθεροτυπίας ή η συμβολή 

της εφημερίδας στην διαμόρφωση της κοινής γνώμης, της 

σωστής ενημέρωσης κ.τ.τ. 

- Μόλις αρχίσανε, μου είπε ο μπάρμαν πατρικά. Μπες 

μέσα. Ο αρχισυντάκτης είναι στις καλές του σήμερα, δεν 

τον ακούς;... «Σωστή ελεύθερη κριτική…» ερχόταν η φωνή 

του από την ανοικτή πόρτα. Τα ίδια και τα ίδια όσες φορές 

έτυχε να τον ακούσω και στο τέλος θερμά χειροκροτήματα 

και πειθήνια υποταγή στις υποτιθέμενες γραμμές της 

εφημερίδας που ίσως η ίδια ποτέ να μην έβαλλε, αλλά που 

πολλές φορές οριοθετεί ο ίδιος ο δημοσιογράφος από φόβο, 

δισταγμό ή συμφέρον. Που δεν σηκώνεται ένα πρωί να 

γράψει: Ξύπνα κόσμε, σε κοροϊδεύουμε και εμείς…. 

Τελικά έφτασε ο καφές αχνιστός και σκέτος σα δηλητήριο. 

Οι άνθρωποι κυνηγάνε με μανία την γλυκιά ζωή αλλά 

πίνουν τον καφέ τους σκέτο, καπνίζουν ή μασάνε πικρό 

καπνό, καταναλώνουν ποτό φαρμάκι. Η διαστροφή αυτή, 

της γεύσης, περνάει απαρατήρητη ενώ τόσες άλλες 

διαστροφές, όχι περισσότερο παράδοξες, ξεσηκώνουν του 

κόσμου τις κριτικές. 

«..θα ήταν υπερβολικό να πούμε ότι δεν είναι μέσα στους 

στόχους μας και η οικονομική ισχυροποίηση μας αλλά και 

αυτό όταν κατά κύριο λόγο εξυπηρετεί εκτός από την ισχύ, 

και την ποιοτική άνοδο της εφημερίδας μας. 

Η προσπάθεια είναι να πληθαίνουν οι αναγνώστες μας, ναι, 

αλλά και να ανεβαίνουν αυτοί από κάθε άποψη». Ο 

αρχισυντάκτης έκλεισε έτσι τον λόγο του και οι άλλοι τον 

χειροκρότησαν μηχανικά. 



Όρμησα μέσα γιατί αυτή ήταν η πιο κατάλληλη στιγμή. 

Εκείνος είχε κατέβει από τον χώρο των μικροφώνων και οι 

δημοσιογράφοι των πρώτων θέσεων, σηκώθηκαν και τον 

περιτριγύρισαν αμέσως, κλείνοντας το πέρασμα. 

Για να προχωρήσω προς τον Μάριο που βρισκόταν στην 

απέναντι μεριά, ανέβηκα στον χώρο του ομιλητή, 

περνώντας πίσω από τα μικρόφωνα. Ο φωτιστής νόμισε 

πως θα ήμουν ο επόμενος ομιλητής και μου έριξε τον 

προβολέα ενώ προοδευτικά γινόταν πάλι σιωπή. 

Για μια στιγμή τα ‘χασα. Κανονικά θα έπρεπε να τραπώ σε 

φυγή αλλά αμέσως σκέφτηκα πως θα παρουσίαζα την 

γελοία εικόνα του ρήτορα που παθαίνει τρακ και χάνοντας 

την φωνή του, τρέχει ντροπιασμένος να κρυφτεί. Το να 

μείνω πάλι δεν ήταν λύση γιατί δεν είχα κανένα δικαίωμα 

να μιλήσω, εκτός του ότι δεν είχα τι να πω. Περίμενα ότι ο 

αρχισυντάκτης ή κάποιος άλλος θα διόρθωνε τα πράγματα 

αλλά όλοι σώπαιναν και περίμεναν. Ο Μάριος μου 

χαμογελούσε. 

«Σε μια τόσο κρίσιμη και σκοτεινή εποχή σαν ετούτη», 

άρχισα δισταχτικά προσπαθώντας να βρω το θέμα μου, 

«όλοι πρέπει να νιώθουμε περισσότερο από κάθε άλλη 

φορά την αξία του Τύπου, δηλαδή του τι μπορεί να 

προσφέρει αν θέλει. 

Με την ανοχή ή την έμπνευση του κατεστημένου το οποίο 

και κυβερνάει, πάντα τα κρατικά μέσα ενημέρωσης 

προγραμματίζουν και πραγματοποιούν μια ολοένα και 

θρασύτερη πλύση εγκεφάλου και ύπνωση στα πλήθη. 

Η λεγόμενη άρχουσα τάξη, οι ημέτεροί της και τα 

οργανωμένα συμφέροντα, μοιράζονται και μονοπωλούν τα 

πάντα ενώ ένας ολόκληρος λαός αποστραγγίζεται και 

συγχρόνως αποβλακώνεται εντελώς ανυπεράσπιστος στα 

χέρια αυτών που έχουν και συμφέρον και τα μέσα να το 

πράξουν ανενόχλητοι. Έχουμε λοιπόν, μια νέα μορφή 

τυπικής φεουδαρχίας διακοσμημένης βέβαια με λέξεις 



«Δημοκρατία», «Σύνταγμα», «δικαιώματα», «ισότητα». Δεν 

θα μπω στις λεπτομέρειες που αποδείχνουν καθημερινά τα 

πιο πάνω και που άλλωστε είναι λίγο-πολύ γνωστές. Η 

σύγχρονη Φεουδαρχία παρεχώρησε περισσότερο λέξεις 

παρά ουσία και έχει ξεπεράσει με τεχνάσματα τα εμπόδια 

που ο κόσμος καθώς και η διανόηση κατά καιρούς της 

δημιουργούν. Υπάρχει όμως ένας συμπαραστάτης αυτού 

του κόσμου και ένα αξεπέραστο εμπόδιο για το σύστημα, 

όταν τουλάχιστον θέλει να δείχνει ότι κρατάει τα 

προσχήματα: Ο Τύπος. Η ενημέρωση και η αφύπνιση της 

κοινής γνώμης. Είναι ο τελευταίος και ο μοναδικός 

υποστηρικτής της Αλήθειας σ’ ένα κόσμο που όλα έχουν 

καταλυθεί. Η ευαισθητοποίηση και η ανύψωσή της 

συγχρόνως. Καταλαβαίνετε πόσο σοβαρό είναι το θέμα. 

Μιλάμε για μια δίκαιη και σωστή παρουσίαση και κριτική 

των πάντων. Από πού να αρχίσουμε, από τους κυβερνήτες 

και τους νομοθέτες ή από το κομμάτι του κόσμου μας 

εκείνο που τυχαίνει να έχει κάποια μεγαλύτερη ηθική και 

πνευματική ευθύνη; 

Προτείνω κάτι καινούργιο που συμφωνεί και με την 

Σωκρατική άποψη. Ν’ αρχίσουμε κρίνοντας υπεύθυνα τον 

εαυτό μας. Έτσι θα ‘χουμε κερδίσει το δικαίωμα μετά να 

είμαστε αυστηροί και με τους άλλους». 

Απόλυτη ησυχία επικρατούσε στην μεγάλη αίθουσα. Ο 

μπάρμαν ακούμπαγε όρθιος στο ένα κάθετο πλαϊνό της 

πόρτας του μπαρ του και παρακολουθούσε ακίνητος σα 

στραβοβαλμένη καρυάτιδα, όχι βρώμικος βέβαια όσο είναι 

οι καρυάτιδες σήμερα. 

Ο αρχισυντάκτης ανακάθισε και παρακολουθούσε κάπως 

συνοφρυωμένος. Τώρα ήταν πια αργά να σταματήσω. 

«Αυτοκριτική», συνέχισα, «αντί να για ένα παιανίζοντα 

ναρκισσισμό, είναι τίτλος τιμής για κάθε δημοσιογράφο και 

για κάθε άξιο έντυπο. Είναι μπόλι κατά της ίδιας τους της 

φθοράς. Να μερικές από τις σκέψεις μου και ίσως μάλιστα 



όχι οι πιο χαρακτηριστικές: Κατηγορούμε τους Βουλευτές 

που γενικεύουν την ασυλία τους και παρανομούν 

ατιμώρητα αλλά στο παρκαρισμένο παράνομα αυτοκίνητό 

μας κολλάμε επιδεικτικά την πινακίδα ‘PRESS’ για τους 

τροχονόμους. Κατηγορούμε την τηλεόραση για την 

μετάδοση ποδοσφαιρικών αγώνων και τις μοιραίες 

επιπτώσεις που έχει αυτό στον μέσο άνθρωπο αλλά 

γεμίζουμε δύο και τρεις ολόκληρες σελίδες με ακριβώς 

παρόμοια ή κατώτερα θέματα. Την κατηγορούμε για 

μυθοποίηση προσώπων και για μόνιμο ημετερισμό αλλά 

καθημερινά γεμίζουμε τις στήλες μας με λεπτομέρειες από 

την ασήμαντη ζωή των ίδιων ανθρώπων, με την 

αναγκαστική συνέπεια της ανάλογης εκμηδένισης του 

πλήθους που είναι δέκτης μας. Υπάρχουν δημοσιογράφοι - 

ευτυχώς όχι στην αίθουσα αυτή - που δεν ξέρουν να βάλουν 

την υπογραφή τους αλλά κατέχουν κάποιο πόστο. Τους 

γράφει άλλος το κείμενο, τον στοίχο, τον τίτλο, το θέμα, 

αλλά αυτός ο κάποιος μένει απ’ έξω γιατί δεν έχει το 

πόστο, το μέσο. Ας αφήσουμε τα σχόλια και τους 

αστερίσκους που πετάμε για τη γνωστή μας τραγουδίστρια 

ή για τη νέα ηθοποιό ή ατάλαντη ζωγράφο που θέλουμε να 

κάνουμε την φίλη μας ή που κάποιος γνωστός μας ισχυρός 

μας παρακάλεσε να την «βοηθήσουμε». Για τον άγνωστο 

συγγραφέα αρνιόμαστε και την απλή παρουσίαση του 

έργου του ακόμα κι αν μας τράβηξε το ενδιαφέρον, ενώ για 

τον γνωστό, πετάμε ολόκληρο τρίστηλο με τριαντάρια 

γράμματα για τίτλο για να παραδεχτούμε πιο κάτω ότι 

μάλλον τα θαλάσσωσε στον πεζό λόγο και καλά θάκανε να 

ξαναγυρίσει στην ποίηση. Την άλλη μέρα στα καλλιτεχνικά 

σχόλια της δεύτερης σελίδας, που πολλές φορές δεν είναι 

παρά τσάμπα διαφήμιση φίλων μας, χαιρετίζουμε την νέα 

προσπάθεια του γνωστού μας συγγραφέα, η οποία 

«προμηνύεται λαμπρή. Οι σελίδες του μας καθήλωσαν... » 

Τι ωραία παιχνίδια όλα αυτά απ’ τον πανίσχυρο τύπο που 



χτυπάνε όμως πισώπλατα το ανυπεράσπιστο κοινό μας. 

Τον ακαδημαϊκό που χειροκροτεί την τυραννία, την κορυφή 

της διανόησης και επομένως και της ευθύνης, τη φίλη 

ηθοποιό που συνδιασκέδαζε ποζάροντας κιόλας για να 

καλυτερέψει τους ρόλους της; Τον γνωστό μας λαϊκό 

τροβαδούρο που άσκησε την επιρροή του στον φαύλο 

κόσμο της εξουσίας; 

Μην ξηλώσουμε προς Θεού τις «φίρμες» από τη συνείδηση 

του γελασμένου κοινού μας. Μήπως υπερβάλλω; 

Ο αναγνώστης δέχεται ολόκληρο το πιεστήριο στο κεφάλι 

με ένα κρεσέντο από ύμνους προς την «φίρμα που πλήγηκε 

αδίκως» και πεζά παχέα πενηντάρια βομβαρδίζουν τον 

αφελή αναγνώστη μην τυχόν και απελευθερωθεί από την 

μαγεία της «μεγαλοφυίας». 

Να τι λέγανε οι τίτλοι που μετατρέπουνε καμιά φορά την 

εφημερίδα σε φυλλάδα. «Έκανα αντίσταση με την μουσική 

μου... Πολέμησα το σκοτάδι με το οργανέτο μου...» και 

άλλα τέτοια πολλά. Η «φίρμα» (που δεν διακινδυνεύει ποτέ 

γιατί εκτός από τις «γνωριμίες» και τις «συμπάθειες» που 

διαθέτει πάντα, την προστάτευαν και οι προβολείς της 

δημοσιότητας) έπαιζε οργανέτο και γι’ αυτό της ανήκουν 

όλα, δόξα, χρήμα και τιμή. Ο αφανής που αγωνίστηκε με το 

τομάρι του και την καρδιά του χάθηκε. Ο βλάκας ». 

Έκανα παύση. Στην αίθουσα τώρα επικρατούσε απόλυτη 

σιωπή. 

«Όλα δείχνουν φανερά κυκλωματικές θέσεις και έτσι το 

ωραίο σλόγκαν ότι θέλουμε να εξυψώσουμε τον κόσμο και 

να αφυπνίσουμε το κοινό, πάει περίπατο. 

Δημοσιογραφία είναι η παρουσίαση και η κριτική. Η 

παρουσίαση της αλήθειας και η τίμια κριτική. Σκληρή όταν 

πρόκειται γιά τον εαυτό μας, είναι χρήσιμη και ωραία σε 

μιά εποχή που δεν θέλει να πει το όνομα της και δεν 

τολμάει να δείξει το πρόσωπό της». 



Χαμήλωσα τους σπαστούς λαιμούς των δύο μικροφώνων 

και έμεινα ακίνητος. 

Ο Μάριος χειροκρότησε πρώτος, και αμέσως μετά η σάλα 

γέμισε χειροκροτήματα. Μερικοί μόνο αντέδρασαν χλιαρά 

ή έσκυβαν και ρωτούσαν ο ένας τον άλλον γιατί δεν με 

ήξεραν. Δεν ήμουνα παρά δόκιμος μέσα στην εφημερίδα 

και μετά από τα όσα είπα, δεν θάπρεπε να ελπίζω στην 

πρόσληψη μου, αλλά μάλλον να εγκαταλείψω το όνειρο 

νάχω μια δική μου στήλη. 

- Καλά έκανες και τα είπες, μου φώναξε ό Μάριος. 

Κανένας άλλος δεν θα τόλμαγε να τα πει αυτά γιατί θα 

φοβόταν να μη χάσει τη θέση του. Η θέση αύτη, δεν είναι 

μόνο ένα πόστο κοινωνικοοικονομικής σιγουριάς άλλα και 

πηγή εξουσίας και δόξας που κανείς δεν θα διακινδύνευε να 

χάσει. Στο μπαρ ο καφές μου δεν είχε παγώσει ακόμα και ο 

Μάριος ζήτησε κι εκείνος το ποτό του πριν έρθει να καθίσει 

κοντά μου. Ένα άλλο γκρουπ δημοσιογράφων μπήκε μέσα 

συζητώντας δυνατά. 

- Ήρθα να σε βρω γιά κάποιο ζήτημα της Μάη, του είπα, 

Όλα τ’ άλλα ούτε ξέρω πώς έγιναν. Ελπίζω να μην έχει το 

πράγμα κανένα αντίκτυπο απάνω σου. Πιστεύω ότι δεν 

θάχει αντίκτυπο για κανένα, είπε, και στο κάτω-κάτω, το 

βήμα μιας δημοκρατικής εφημερίδας είναι ελεύθερο να 

ακούγεται κάθε άποψη. Ήσουνα ειλικρινής και τολμηρός 

και αυτά είναι προτερήματα ακόμα και στην εποχή μας. 

Μόνο... Το μόνο κακό είναι ότι όλα αυτά που είπες 

παραήταν αληθινά και συγκεκριμένα... Τι συμβαίνει με την 

Μάη; 

— Είσαι να χωθείς μέσα στα άδυτα του θεατροκρατικού 

κατεστημένου; 

Την ίδια στιγμή μπήκε μέσα ο αρχισυντάκτης με τον 

γραμματικό του και κάποιον άλλο. 

- Λες να με πετάξει έξω με τις κλωτσιές; Πρόλαβα να πω 

ψιθυριστά κι αμέσως μετά κατάπια τη γλώσσα μου, γιατί οι 



νεοφερμένοι μας πλησίασαν. Σηκωθήκαμε όρθιοι αφού και 

αυτοί στάθηκαν όρθιοι μπροστά μας και ο αρχισυντάκτης 

ήρθε κατ’ εύθείαν στο θέμα: 

- Η αίτηση σου γίνεται δεκτή, είπε. Προσλαμβάνεσαι. Μ’ 

άρεσε ή ιδέα σου να κριτικάρεις ακόμα και την ίδια μας την 

εφημερίδα. Θα είναι κάτι νέο και θα δείχνει επί πλέον ότι ο 

οργανισμός μας αντέχει στην αυτοκριτική και την 

καθιερώνει πρώτος. Βρες ένα τίτλο και ένα ψευδώνυμο. Θα 

γράφεις κάθε -Σάββατο δέν είναι σήμερα;- κάθε Σάββατο, 

ένα δίστηλο στη δεύτερη σελίδα. Δεν θα περνάς από 

έγκριση παρά μόνο από τους νομικούς. Βασικός 

αρθρογράφος και σε τρεις μήνες βλέπουμε. Δέχεσαι; 

Τάχασα. 

- Η πρόταση είναι πολύ τιμητική γιά μένα, τραύλισα. Θα 

προσπαθήσω να τα καταφέρω. 

- Θα τα καταφέρεις, μου είπε με σιγουριά. Αν δεν ήμουνα 

βέβαιος, δεν θα στο πρότεινα ποτέ. Λοιπόν την Πέμπτη 

περιμένω το πρώτο σου κομμάτι. Μου έδωσε το χέρι του 

και μετά με χαιρέτησαν και οι άλλοι. Έφυγαν βιαστικοί 

όπως είχαν έρθει. 

Ο Μάριος μού’σφιξε και τα δύο χέρια αμίλητος και ο 

μπάρμαν, που έκανε και χρέη γκαρσονιού, έφερε το ποτό 

και ένα νερό για εμένα χωρίς να του το ζητήσω. 

- Σούπα, είναι στις καλές του σήμερα, μου πέταξε. 

Οι δημοσιογράφοι δίπλα μας είχαν χάσει την φωνή τους. 

Αθόρυβα εξαφανίστηκαν από την πόρτα του ασανσέρ. 

- Τώρα μπορείς να δώσεις μόνος σου πια την βουτιά στα 

καλλιτεχνικά άδυτα είπε ο Μάριος. 



Κεφάλαιο 3 

Η Μάη έπινε τον καφέ της όρθια, μπροστά στη μεγάλη 

μπαλκονόπορτα που έβλεπε προς την πλατεία. 

Οι άνθρωποι της πόλης δεν έχουν πια την πολυτέλεια να 

βλέπουν τον ορίζοντα ή τις βουνοκορφές παρά μόνο σπάνια 

και αυτό ανάμεσα από στενές λουρίδες που αφήνουν καμιά 

φορά μεταξύ τους οι πολυκατοικίες. Αυτοί που μένουν 

τουλάχιστον κοντά σε πλατείες, έχουν το προνόμιο να μην 

τους τέμνει την όραση στα δέκα μέτρα το απέναντι κτίριο ή 

ο εξαεριστήρας της κυρίας που τηγανίζει πατάτες. 

Η πλατεία από τον τρίτο όροφο που την κοιτούσε η Μάη, 

είχε τα χαρακτηριστικά ενός χειμωνιάτικου ζωγραφικού 

θέματος: το χρώμα, την γωνιακή προοπτική και την μουντή 

φωτοσκίαση. Αυτό που δεν θα μπορούσε να πιάσει ποτέ 

ένας ζωγράφος, ήταν η κίνηση των ανθρώπων της πλατείας 

ή το φορτίο της σκέψης τους. Η ζωγραφική, όσο κι αν 

καταπιάστηκε, άφησε ουσιαστικά τον άνθρωπο απείραχτο. 

Μας έδωσε την μυρωδιά της γυμνής σάρκας, το φωτεινό 

βλέμμα του οραματιστή και το αινιγματικό χαμόγελο της 

γυναίκας άλλα τίποτα για το όραμα ή το αίνιγμα. 

Η πλατεία, ζωντανή εικόνα με τους ανθρώπους της που 

προχωρούσαν, μιλούσαν, έκαναν νοήματα και ξανάφευγαν, 

χωρίς η φωνή τους να φτάνει μέχρι αυτήν, έμοιαζε σαν 

κυκλικό θέατρο χωρίς ακουστική, κάτι σαν παντομίμα… 

Κοντά σ’ αυτήν την μπαλκονόπορτα, μπροστά σ’ αυτό το 

σκηνικό, συνήθιζε τα δύο τελευταία χρόνια να μαθαίνει 

τους ρόλους της. Νόμιζε πως ήταν μέσα στην πλατεία όταν 

έλεγε φωναχτά, κομμάτια από τα έργα που έπαιζε, βέβαιη 

ότι δεν την άκουγε κανείς όπως κι αυτή δεν άκουγε κανένα. 

Μόνο κάποτε που προβάριζε το ρόλο της δοσμένη όπως 

ήτανε στο παίξιμο της, μίλαγε αρκετά φωναχτά. 

Συνήλθε αμέσως, άλλα σε λίγο κατέφθασε ο θυρωρός. 

«Ενοχλείτε τους γείτονές σας». 



«Οι υπηρέτες του συστήματος ξαγρυπνούν», σκέφτηκε η 

Μάη. Προς Θεού μην ξυπνήσουμε τους κοιμισμένους με 

την κραυγή μας. Με τι συμβατικά μέτρα κατασκευάστηκε ή 

κρίση των ανθρώπων και με τι στεγνό τρόπο! τα καμιόνια 

που περνάνε, τα αεροπλάνα πού πετάνε χαμηλά προς το 

αεροδρόμιο, τα σκυλιά που συνεχώς ξελαρυγγιάζονται, τα 

σκουπιδιάρικα, που βροντάνε τις λαμαρίνες τους κάθε πρωί 

στις έξι και τα κανόνια στο γειτονικό λοφίσκο σε κάθε 

επέτειο ή γιορτή τα εφτά χαράματα, δηλαδή τότε ακριβώς 

που ο κόσμος θα μπορούσε να ησυχάσει λίγο παραπάνω, 

όλα αυτά δεν είναι διατάραξη της κοινής ησυχίας... Αλλά 

ένα βάζο πού σπάει, μία μαζούρκα που ακούγεται στο 

πιάνο, κάποια προχωρημένη ώρα ή μία συντροφιά πού 

τραγουδάει τη νύχτα, «διώκονται». Έχετε ακούσει να 

τραγουδάνε τη νύχτα κάτω από το μπαλκόνι σας; 

Οι θυρωροί και οι αστυφύλακες, έχουν πολλά κοινά 

χαρακτηριστικά. Προέρχονται συνήθως από αποτυχημένες 

αγροτικές οικογένειες και δεν κατάφεραν ακόμα να γίνουν 

αστοί. Αργόσχολοι, σ’ ένα επάγγελμα που τους απασχολεί 

διαρκώς, παρακολουθούν τη ζωή των άλλων με ανάμεικτη 

περιέργεια και αδιακρισία. Απεχθάνονται την τάξη από την 

όποια προέρχονται και μισούν αυτούς πού ανέλαβαν να 

φυλάνε. Για όλα αυτά βέβαια δεν φταίνε οι ίδιοι... 

Ο πολιτισμός που αναπτύχθηκε χωρίς την παράλληλη 

ποιοτική καλυτέρευση του άνθρωπου, δημιούργησε την 

ανισότητα, τον καταναλωτικό συναγωνισμό και τη μοναξιά. 

το άτομο εξαντλημένο από τον αγώνα του, της απόκτησης 

των μέσων, αποκοιμιέται χορτασμένο. Σαν πνεύμα και σαν 

συνείδηση υποσιτίζεται και ατροφεί αλλά δεν το 

καταλαβαίνει. Ωστόσο, κατρακυλάει στο τέλος και υλικά, 

δηλαδή εκεί που νόμιζε ότι τα είχε καταφέρει, γιατί ή υλική 

επιτυχία εξουδετερώνεται από μία ψυχή διαβρωμένη από 

την ύλη. Άραγε όλα αυτά γίνονται από το σύστημα σε 

εκτέλεση κάποιου σχεδίου ή είναι μέσα στην τυχαία πορεία 



του ανθρώπου; Τότε πρέπει να παραδεχτούμε ότι το λάθος 

ενυπάρχει μέσα στον άνθρωπο από λόγους μοιραίους ή 

συμπτωματικούς. Ίσως γι’ αυτό τον βλέπουμε να σέρνεται 

πότε ισχυρός και πότε θύμα, πότε σταυροφόρος και πότε 

δούλος, θλιβερά μεταμφιεσμένος με τα ρούχα της κάθε 

«προοδευμένης» εποχής. 

Κάποιος πρέπει να τα λέει συνέχεια αυτά αλλά ποιος θα τον 

ακούσει: το βιβλίο και το θέατρο πεθαίνουν από την 

τηλεόραση, το κοσμικό κέντρο και την αδιαφορία. Η 

επικοινωνία μεταξύ των ανθρώπων σβήνει και βρισκόμαστε 

στο τέλος τού διαλόγου. το τελευταίο στάδιο του είναι ο 

κακός διάλογος’ τότε πού φωνάζουμε και διακόπτουμε 

αυτούς πού μιλά-νε όλοι μαζί για να υποστηρίξουν, 

διακόπτοντας μας, άσχετα πράγματα για τα οποία είναι 

ακατατόπιστοι, ή εμπαθείς. σε λίγο, απογοητευμένοι από 

τέτοιο διάλογο και απομονωμένοι, αναγκαστικά θα 

υποταχτούμε όλοι στα ύπουλα μέσα του συστήματος, τα 

μονοδιάστατα και παραπλανητικά. Σαν πλήθος θα είμαστε 

παραιτημένοι, παραδομένοι στα είδωλα και σαν άτομα, 

μοναχικοί. δεν θα διαφέρουμε σε τίποτα από ανθρωποειδή 

ρομπότ πού θα κατασκευάζονται με μία κεραία βιδωμένη 

στο κρανίο, τυφλοί δέκτες του συστήματος. δεν βλέπουν οι 

άνθρωποι ότι το πνεύμα παραδίδεται σιγά σιγά στην 

τεχνολογία; Ότι δεν ξανάρχονται άλλοι Μπετόβεν, Χέγκελ 

και Φειδίες; Ότι καταρρίπτονται τα ρεκόρ ταχύτητας των 

αυτοκινήτων και το άλμα ύψους των αθλητών, άλλα 

κανένας δεν μπορεί να καταρρίψει τον Σαίξπηρ και τον 

Γκαίτε; δεν βλέπουν ότι το σύστημα έθρεψε ένα τέρας 

κατεστημένο που κατατρέχει τις τέχνες, βρωμίζει τον αέρα 

και τη θάλασσα, οικοδομεί τα δάση και ισοπεδώνει τα 

κάστρα του ανθρώπινου πνεύματος; 

Αν δεν είσαι δικός του άνθρωπος, δεν σου δίνει γαλόνια και 

αξιώματα και σου αρνείται την πανεπιστημιακή έδρα, την 

δημόσια θέση, μια στέγη στο κρατικό θέατρο ή το 



ραδιόφωνο. Προσπαθεί να σου δυσκολέψει το επάγγελμα, 

το πτυχίο, την αδεία ή φροντίζει να σε αγνοεί επιδεικτικά. 

σε αφορίζει στο τέλος όταν δεν μπορεί να σε αγνοήσει πια, 

όπως τον Καζαντζάκη ή στέλνει τους μπράβους του όπως 

στον Κέννεντυ και στον Λουμούμπα. Μ’ ένα ανώνυμο 

τηλεφώνημα μπαίνει μέσα στα μικρά ελεύθερα θέατρα και 

λέει με βρώμικο θράσος: «Ενδιαφέρομαι για σας και θα 

’θελα να κάνω και μία δήλωση στις εφημερίδες... Στείλτε 

μου αύριο την πρωταγωνίστρια να τα πούμε σχετικώς». 

«Σχετικώς». 

«Το κακό είναι πώς του γυάλισες του Πρίαπου...», της είχε 

πει ο Χάρυ, ο σκηνοθέτης και θιασάρχης της. δεν μπορούμε 

όμως να τον ξεσκεπάσουμε, αλλά και να μπορούσαμε, 

κανένας δεν θα μάς πίστευε, γιατί είναι και δημοφιλής στον 

κόσμο και αναγνωρισμένος από το επίσημο κράτος. Είναι 

πανούργος και τους έχει ξεγελάσει όλους. Θυμάσαι τον 

Φομά Φόμιτς; 

- Όμορφος κόσμος... , είπε η Μάη. 

Μετά έφυγε αμίλητη από την πίσω πόρτα και χάθηκε στον 

δαίδαλο των μικρών δρόμων. 

Βρισκόταν στο σημείο εκείνο πού ο άνθρωπος δεν μπορεί 

να πάει ούτε μπροστά ούτε πίσω. Δεν ήταν πια τόσο 

ανεύθυνη για να ξεφύγει εύκολα από το ξαφνικό αυτό 

αδιέξοδο. 

Από το κράτος καμιά υποστήριξη, λες και του κάνανε 

αντίπραξη. Μόνο ένα περιοδεύον θέατρο πήρε επιχορήγηση 

από τον Τουρισμό που του έκανε και διαφήμιση από τα 

κρατικά μέσα: το θέατρο μιας κόρης υπουργού, που ήταν 

σκηνογράφος, χορογράφος ή κάτι τέτοιο. Στην αρχή έπαιζε 

στην επαρχία μέσα σε λιακωτά το καλοκαίρι και σε 

χαμηλοτάβανους καφενέδες το χειμώνα ή σε μεγάλα 

αντίσκηνα Για τσίρκο. το βράδυ ύπνος σε φτηνά τρίκλινα 

δωμάτια, δίπλα της έρωτα η Οφηλία με τον φωτιστή. 

Τα έργα ποιότητας κούραζαν τους χωρικούς γιατί έβλεπες 



ηλιοκαμένα πρόσωπα, το βράδυ κατά την παράσταση, να 

γέρνουν από τον μόχθο της ημέρας ή γιατί δεν 

καταλάβαιναν το έργο. Σε δύο χρόνια το θέατρο διαλύθηκε’ 

υπέκυψε από την έλλειψη χρημάτων που δεν μπόρεσαν οι 

άνθρωποι του, με όλο τον ηρωισμό τους, να την αντέξουν. 

Στο διάστημα όμως αυτό είχε κάνει ένα όνομα και όταν 

συγκροτήθηκε το «Θέατρο ονείρου» την κάλεσαν αμέσως. 

Έπεσε με τα μούτρα στη δουλειά και τα κατάφερε. Άρεσε 

και άρχισε να γίνεται γνωστή σαν μία από τις νέες καλές 

πρωταγωνίστριες της πρωτεύουσας πια. 

Άρεσε όμως και στον κύριο «κάποιο» και εδώ χαλάγανε 

όλα. Η φεουδαρχία με τα τσιμπλιάρικα μάτια που νομίζει 

ότι της ανήκει ακόμα η πρώτη νύχτα, την αναστάτωνε. Που 

κρατάει στα σιχαμερά ζαρωμένα χέρια της τα σκοινιά με τα 

γυμνασμένα σκυλιά της και σου αμολάει όποιο θέλει: Τον 

αστυφύλακα. τον εφοριακό, τον δικαστικό ή τον μπράβο 

όταν τολμήσεις να σηκώσεις κεφάλι. Που όπως ο 

καλοφαγάς πελάτης, στο τούρκικο εστιατόριο της Βιέννης, 

διαλέγει από τη γυάλα το ζωντανό ψάρι που θέλει να του 

σερβίρουν και μετά λέει στον μαιτρ: Αυτό θέλω. Που 

βγάζει επίσημους λόγους για ιδέες, τέχνη και φούμαρα για 

τον λαό που τον επευφημεί και μετά λέει στον σκηνοθέτη: 

Αυτήν θέλω, σαν να ζητάει από το γκαρσόνι το απεριτίφ 

του. 

Μετά από κάμποση περιπλάνηση και με την ιδέα να τα 

παρατήσει, μπήκε στο Βυζάντιο. 

Θυμήθηκε ότι εκεί σύχναζαν δύο παλιοί καλοί της φίλοι. 

Τους βρήκε. Μπήκε μέσα στην κουβέντα τους, γνώρισε 

τους φίλους τους, τον Πλόκο και τον στρατηγό, ζεστάθηκε 

η καρδιά της. Δεν ήταν μόνη. Οι φίλοι της αυτοί δεν ήταν 

σε καλύτερη θέση από τη δική της. Ο ένας άνεργος 

αποτυχημένος φοιτητής, ο άλλος είχε μία μικρή θέση σε μία 

από τις μεγάλες εφημερίδες. Έγραφε πού και πού νέα και 

ρεπορτάζ, σχετικά με αεροπορικά θέματα. Οι άλλοι δύο 



ήταν ένας διωγμένος στρατιωτικός και ένας αποτυχημένος 

και γι’ αυτό και συντηρητικός πρώην δικαστικός, ο οποίος 

ασκούσε πλέον το δικηγορικό επάγγελμα. Όμως αυτοί οι 

άνθρωποι, χτυπημένοι από το σύστημα, κρατιόντουσαν 

όρθιοι και χαμογελαστοί. Απελπισμένοι από τους 

ανθρώπους, έλπιζαν και οραματιζόντουσαν ένα καλύτερο 

μέλλον γι’ αυτούς. Τα λόγια τους ήταν καθαρά και κοφτερά 

σαν εργαλεία με τα οποία πελεκάνε μάρμαρα για να 

στήσουν τις καινούργιες κολόνες. 

Ήταν πια μεσημέρι όταν το χτύπημα του τηλεφώνου τής 

έκοψε αυτές τις ατέλειωτες σκέψεις. Της τηλεφωνούσα για 

να της πω τα ευχάριστα νέα και να την καλέσω το βράδυ 

στο Βυζάντιο για να το γιορτάσουμε. Εκεί συναντιόμασταν 

σχεδόν κάθε βράδυ όλοι και η Μάη ήταν πια μόνιμη στην 

συντροφιά μας. Όλοι ξέρανε με λεπτομέρειες την ιστορία 

της και την εκτιμούσαν γι’ αυτό αφάνταστα αλλά κανένας 

δεν έλεγε τίποτα σχετικό για να μην την στεναχωρούν. Η 

ίδια είχε ζητήσει από τον Χάρυ 20 μέρες άδεια. 

Μία καλή κριτική ή δήλωση από μία φίρμα, ανεβάζει 10 

φορές πιο πάνω από μία πανάκριβη διαφήμιση ένα θίασο 

αλλά και μία νέα πρωταγωνίστρια μπορεί να μη δέχεται 

κάποτε τους κλασσικούς πλέον σήμερα τρόπους ανόδου των 

πρωταγωνιστριών. 

Οι πανηγυρισμοί για την τόσο ξαφνική και ανέλπιστη 

πρόσληψή μου στην εφημερίδα είχαν κοπάσει και όλοι 

περίμεναν το φύλλο του Σαββάτου με αγωνία, για να 

διαβάσουν το πρώτο μου άρθρο. 

Ο Μάριος μου είχε συστήσει τόλμη και ειλικρίνεια και ο 

Πλόκο μετριοπάθεια. Ό στρατηγός μου είχε πει: Γράψε ό,τι 

θά ’θελες να διαβάσεις ο ίδιος στην εφημερίδα σου. 

Τις μέρες εκείνες είχα προσέξει ότι όταν συναντιόμουνα με 

συναδέλφους, από τους οποίους περίμενα μάλλον την 

συμπαράσταση των παλιών προς τον καινούργιο, εκείνοι με 



απόφευγαν. Όταν δεν μπορούσαν να κάνουν αλλιώς, τότε 

μου φερνόντουσαν με αρκετή ευγένεια, αλλά κάπως ψυχρά. 

Μήπως από κάποια συναδελφική αντιζηλία, επειδή τόσο 

εύκολα πήρα ένα τέτοιο πόστο ή από φόβο μήπως γράψω 

κάποτε κάτι και γι’ αυτούς στην καινούργια στήλη κριτικής 

πού είχα αναλάβει; 

Τελικά, η μεγάλη μέρα ήρθε. Δεν είχα ξαναδιαβάσει το 

άρθρο μου από την Πέμπτη, που κατά την εντολή τού 

αρχισυντάκτη, το είχα παραδώσει στους γραμματικούς, για 

νά ’χω κάπως αποξενωθεί απ’ αυτό, ώστε διαβάζοντας το, 

μετά την έκδοση, θα είχα μια πιο αντικειμενική εντύπωση. 

Εννοείται, ότι για να εισπράξω ακέραια και τη γνώμη των 

άλλων, δεν τους είχα πει ούτε λέξη σχετικά με το πρώτο 

μου δημοσίευμα, ενώ είχα ακούσει υπομονετικά όλες τους 

τις απόψεις και συμβουλές. 

Το Βυζάντιο την ημέρα είχε το μισόφωτο μαυσωλείου και 

την ζεστασιά ναού μετά την λειτουργία. Το φως της ημέρας 

έμπαινε θαμπό και μόνο στο μπροστινό μέρος, ενώ τα 

ηλεκτρικά φώτα έμεναν συνήθως σβηστά. Οι λιγοστοί 

πελάτες της ώρας αυτής καθόντουσαν στα τραπέζια τους 

ακίνητοι σαν παλιές τοιχογραφίες. Τίποτα δεν θύμιζε την 

ζωηρή εικόνα της νύχτας. Ήταν τα γηρατειά του καφενείου 

που τα βεβαίωνε το φως της ημέρας το τόσο εχθρικό στις 

ώριμες ηλικίες ή ήταν το κουρασμένο ύφος του ξενύχτη 

χωρίς το φωτοστέφανο της κοσμικής νύχτας; 

Κατά τις δώδεκα το μεσημέρι, μπήκε μέσα ο στρατηγός 

κρατώντας κάτω από τη μασχάλη του τα «Καθημερινά 

Νέα» που μόλις είχαν κυκλοφορήσει. Κάθισε όπως-όπως 

και άνοιξε την εφημερίδα στη δεύτερη σελίδα. Έψαξε με τα 

μάτια για λίγο μέχρι που σταμάτησε σ’ ένα δίστηλο με τον 

τίτλο: «Αν η σιωπή μιλούσε». Άφησε πάνω στο μάρμαρο 

του τραπεζιού την εφημερίδα και έβγαλε το παλτό του. 

Μετά κάθισε καλύτερα στην καρέκλα του και άρχισε να 



διαβάζει: 

«Η εφημερίδα, με τίμησε δεχόμενη την πρόταση μου να την 

κριτικάρω, εντελώς ελεύθερα, από τις ίδιες της τις στήλες. 

θά ’πρεπε να αναγνωρίσουμε, πως μία τόσο τολμηρή για 

την εποχή μας απόφαση, δείχνει μία νέα αντίληψη περί 

Τύπου, μαζί με θάρρος και δύναμη. 

Όσοι σκεφτούν ότι όλα αυτά μπορεί να μην είναι παρά μία 

καμπάνια, γρήγορα θα δουν ότι η φωνή μου ανεξάρτητα 

από το πόσο θα αρέσει στους πιο πάνω από μένα, θα είναι η 

φωνή των σιωπηλών απογοητευμένων. των καχύποπτων, 

των γκρινιάρηδων και των δυσαρεστημένων απαιτητικών, 

δηλαδή των πιο πιστών κι ευαίσθητων οπαδών της αλήθειας 

και της προόδου. 

Χιλιάδες ή εκατομμύρια άνθρωποι που διαβάζουν 

καθημερινά τα φύλλα, πληροφορούνται αναλυτικά ή σε 

συντομία για το κάθε τι. Έτσι «περνάει» κάθε μέρα και σε 

πλήθος ανθρώπων η γραμμή της εφημερίδας Αν υπάρχει, 

(συνήθως υπάρχει), αλλιώς και σε μικρότερη έκταση, η 

σχεδόν αόρατη γραμμή τού συντάκτη. Όταν λέω γραμμή 

δεν εννοώ υποχρεωτικά πολιτικές ή κοινωνικές αντιλήψεις -

που είναι βέβαια συνηθέστατο φαινόμενο- αλλά και θέσεις 

για πιο απλά πράγματα. 

Ένας συντάκτης που γράφει, είναι συνήθους ένας 

σκεπτόμενος άνθρωπος και δεν υπάρχει τέτοιος που να μην 

έχει την φιλοσοφία του για το κάθε τι, την άποψη του, τις 

συμπάθειες του ακόμα και τις αδυναμίες του. Την 

υποκειμενική δική του θέση για μικρά ή μεγάλα θέματα ή 

πρόσωπα, μοιραία, θα την περάσει μαχητικά ή ανεπαίσθητα 

μέσα από τις στήλες του, στο μεγάλο ανυπεράσπιστο ή 

δεκτικό κοινό. Η γραφή του λοιπόν, είτε με θελημένο 

χρωματισμό είτε με αθέλητη απόχρωση, θα πείσει το 

μεγαλύτερο μέρος τού κοινού πού θα υποκύψει στην τέχνη 

του, στην πείρα του και στη δυνατότητα που έχει να 

υποβάλει από το πόστο του. Σε αντίθεση μ’ αυτό, τα 



μεμονωμένα γράμματα που μπορεί να στείλει, καυτά καμιά 

φορά, δεν δεσμεύουν την εφημερίδα η όποια μπορεί να τα 

επιλέξει, να τα αγνοήσει ή να απαντήσει ειρωνικά «από 

θέσεως ισχύος». 

Έχουμε μπροστά μας λοιπόν, μία καθιερωμένη πια 

ανισότητα, πρώτου μεγέθους, με τεράστιες επιπτώσεις, μιαν 

ακόμα μορφή καταπίεσης, των λίγων σε βάρος των πολλών, 

δηλαδή αυτών που κατέχουν τα μέσα (πόστο στον Τύπο), 

προς τους άλλους οι οποίοι είναι εκ των πραγμάτων και 

ανήμποροι και ανυπεράσπιστοι, γιατί δεν έχουν την 

δυνατότητα ούτε του αντιλόγου ούτε της έκφρασης γνώμης 

από ένα ανάλογο πόστο. Έτσι οι πρώτοι κινούνται ενεργά 

υπέρ της άποψης τους ενώ οι άλλοι μένουν αναγκαστικά 

παθητικοί και υποταγμένοι. Τότε η καθιέρωση παράγεται 

από την εξάρτηση και την αδυναμία των δεύτερων 

περισσότερο παρά από την τρέχουσα άξια των πρώτων. 

Σήμερα ποιοι έχουν γνώμη για το κάθε τι; 

Οι επίσημοι, οι τοποθετημένοι από το σύστημα για τους 

όποιους κάθε σχόλιο είναι περιττό. 

Οι κορυφές του πλουτοκρατικού κατεστημένου. 

Οι καλλιτέχνες, οι ανεβασμένοι από το σύστημα δηλαδή 

ουσιαστικά οι γελωτοποιοί του και οι λαϊκοί λακέδες του. 

Όλοι αυτοί, μαζί με ελάχιστους άξιους ανθρώπους του 

πνεύματος και της τέχνης -απαράδεκτα ανακατεμένους με 

τους προηγούμενους, και πάντα οι ίδιοι- μπορούν να 

ακούγονται. Εσείς οι ανώνυμοι ποτέ, και ας κατέχετε από τη 

σεμνή αφάνειά σας, τη μόνη σωστή οπτική θέση για ορθή 

κριτική ή άποψη. Που νιώθετε το δίκιο, το σωστό και το 

ωραίο, χωρίς τις σκοπιμότητες και τις τεχνικές που τελικά 

το αποδίδουν ανάποδα. Που έχετε την τρεχούμενη 

καθημερινή ανθρώπινη ευαισθησία αλλά δεν μπορείτε ή δεν 

σας αφήνουν να την εκφράσετε. Έτσι περιφρονημένοι και 

απογοητευμένοι, φτάσατε στην αδιαφορία και στην τελική 

σιωπή. 



Μήπως αυτό ήθελαν; Γιατί πραγματικά εδώ η σιωπή σας 

είναι χρυσός αλλά χρυσός για ποιούς; 

Ο καθημερινός αναγνώστης 

Ο στρατηγός ξαναδιάβασε το κείμενο ενώ χάιδευε φανερά 

ευχαριστημένος το μουστάκι του. «Νομίζω πως τα 

κατάφερε», μουρμούρισε. «Αν συνεχίσει έτσι, τότε θα 

ξεκολλήσουν τα μυαλά κάμποσων, αλλά θα τον αφήσουν;» 

Το Βυζάντιο την ώρα αυτή ήταν σκυθρωπό σαν μουσείο, 

ενώ έξω ένας χειμωνιάτικος ήλιος έπαιζε κρυφτό με τα 

αλαφιασμένα σύννεφα. 

Κεφάλαιο 4 

Με τον στρατηγό γνωριζόμασταν από τον στρατό. Η σχολή 

εφέδρων αξιωματικών ήταν τότε σ’ ένα νησί στο νότο. 

Όταν πήγα εκεί μαθητής, τον βρήκα υποδιοικητή τής 

σχολής και γενικό διευθυντή εκπαιδεύσεως. Είχε τότε τον 

βαθμό του αντισυνταγματάρχη ή του ταγματάρχη, αλλά 

στην πραγματικότητα αυτός διοικούσε την σχολή. Αυτό δεν 

το καταλάβαινε κανείς αμέσως. Μετά όμως από λίγο καιρό 

εκεί μέσα, ένοιωθες ότι όλα ξεκινούσαν από το μικρό 

γραφείο τον διευθυντή. 

Γύρω από το όνομα του -όπως συνήθως γίνεται στο 

στρατό- κυκλοφορούσαν διάφορες φήμες που στην 

περίπτωση του αυτές ήταν τόσο αλληλοσυγκρουόμενες 

ώστε κανένας να μην έχει μια συγκεκριμένη γνώμη. Σ’ 

αυτό βοηθούσε και η μοναξιά και η μυστικοπάθειά του 

καθώς και η συνήθειά του να μην εμφανίζεται, παρά σε 

σπανιότατες περιπτώσεις, στους μαθητές. 

Άλλοι έλεγαν ότι ήταν σπουδαίο μυαλό και άλλοι ότι είχε 

ανδραγαθήσει στον πόλεμο. Οι πιο πολλοί πάντως τον 



φοβόντουσαν αλλά και συγχρόνως τον σεβόντουσαν πολύ. 

Κάποτε, μέσα στο δύσκολο εξάμηνο που θεωρείτο η 

θήτευση στη σχολή, συνέβη να περάσω τη δοκιμασία μιας 

πιο στενής επαφής μαζί του. Για κακή μου τύχη, μία 

Κυριακή που είχα έξοδο, ο λοχίας περιπόλου που άνηκε 

στο μόνιμο προσωπικό διοικήσεως, με είδε κοντά στο 

«λάκκο με τα φίδια», όπως έλεγαν τότε την συνοικία των 

αναρχικών. Την άλλη μέρα με ειδοποίησαν ότι ήμουνα 

γραμμένος για αναφορά σχολής». Όλη τη νύχτα έβλεπα 

εφιάλτες και στις πέντε το πρωί που κτύπησε εγερτήριο, 

σηκώθηκα με βαριά καρδιά και με όλα μαζί τα κακά 

προαισθήματα. Μετά το πρωινό τσάι και τα μελετητήρια, 

ακολουθούσε το προσκλητήριο, όπου θα γινόταν και η 

«αναφορά σχολής». Τα μικρόφωνα ήταν στημένα στο 

προαύλιο μπροστά στο Διοικητήριο και περίμεναν. Η 

κρίσιμη στιγμή είχε φτάσει και πρέπει να σημειώσω ότι 

όλοι φοβόντουσαν κάτι τέτοιο. 

Ο λοχίας όμως που θα με ανέφερε, δεν φάνηκε πουθενά και 

η αναφορά ματαιώθηκε. Αργότερα έμαθα ότι τον είχε 

στείλει επειγόντως ο υποδιοικητής να διώξει κάτι 

περαστικούς που καθημερινά περνούσαν από το πεδίο 

βολής, πράγμα επικίνδυνο αλλά και αντίθετο προς τους 

κανονισμούς. Ήταν η τύχη που με έσωσε ή ο υποδιοικητής 

δεν ενέκρινε τέτοιου είδους κατηγορίες για τους μαθητές 

του; Δεν μπορούσα βέβαια τότε να ξέρα. 

Κάμποσες μέρες μετά, θέλαμε πια ένα μήνα για να 

αποφοιτήσουμε, με κάλεσε στο γραφείο του. Φοβόμουνα 

μήπως δεν είχε τελειώσει ακόμα εκείνη η καταραμένη 

υπόθεση με τον λοχία και παρουσιάστηκα μπροστά του με 

ένα τρακ πάνω από το κανονικό. Με κοίταξε έτσι που 

στεκόμουνα σαν μαρμαρωμένος και μου είπε ευγενικά: 

Πάρε μία πιο ανθρώπινη στάση, πίσω σου έχει ένα κάθισμα. 

Δεν θα προδώσουμε το πνεύμα τού στρατού, αλλά θέλω να 

συζητήσουμε για λίγο και αυτό δεν θέλω να γίνει άνισα. 



Περίμενε μόνο να υπογράψω αυτά τα έγγραφα. 

Δεξιά είχε αυτά που υπέγραψε, μπροστά του αυτά που 

διάβαζε και σημείωνε με κόκκινο μολύβι τις παρατηρήσεις 

του. Ακόμα πιο δεξιά, πάνω στο γραφείο, υπήρχε μία μικρή 

στοίβα βιβλίων που φαίνονταν καθαρά οι τίτλοι τους από το 

πλαϊνό τους δέσιμο. Διάβασα: «Ηγεσία» και μετά: 

«Κανονισμός βολής όλμων 60 χιλιοστών», «Ό Γκράντυ ο 

ομιλητικός», του Αντρέ Μωρουά και τον «Πύργο» του 

Κάφκα. Χτύπησε το κουδούνι και ήρθε κάποιος να πάρει τα 

έγγραφα. Μόλις έφυγε, μου είπε: «Ρώτησα και έμαθα ότι 

εσύ τα καταφέρνεις στο γράψιμο. Μου τόπε ένας φίλος σου 

ζωγράφος. Είσαι ποιητής;» 

Τώρα θα δω τι καραβάνα είσαι και συ, σκέφτηκα αμέσως 

και του απάντησα: «Δεν είναι ποιητής όποιος γράφει 

μερικές αράδες ίσιες μεταξύ τους σε μάκρος...». 

Περίμενα απαθής την αντίδραση του. Με κοίταξε για λίγο 

ερευνητικά και μετά γύρισε προς τα βιβλία και τράβηξε από 

τη μικρή στοίβα τον Αντρέ Μωρουά. Διαβασμένος ο 

στρατηγός σκέφτηκα. Γελάσαμε και οι δύο και ο πάγος 

κάπως έσπασε. Με παρακάλεσε να οργανώσω ένα θέατρο 

για να δώσει μία αποχαιρετιστήρια παράσταση όταν θα 

φεύγαμε, πράγμα που έγινε με κάθε δική μου προσπάθεια 

και με όλη τη δική του συμπαράσταση και μπορώ να πω και 

με αρκετά μεγάλη επιτυχία. Στο διάστημα αυτό μπόρεσα να 

καταλάβω περισσότερο τη λεπτότητα και την αξία αυτού 

του ανθρώπου, την καλυμμένη κάτω από το αλύγιστο 

βλέμμα ενός ηλιοκαμένου αρρενωπού προσώπου. Σε μερικά 

χρόνια και ενώ είχα ήδη απολυθεί, έμαθα ότι τον 

αποστράτευσαν δίνοντας του ένα βαθμό ακόμα. Η επόμενη 

κυβέρνηση τον ξαναπήρε, περισσότερο για αποκατάσταση 

και μόνο για έξι μήνες αλλά του έδωσε ακόμα ένα βαθμό. 

Έτσι αποστρατεύθηκε τελικά με τον βαθμό του Ταξίαρχου 

και τον τίτλο του στρατηγού, σε ηλικία 48 χρονών περίπου. 

Μετά από ένα δύο χρόνια ήταν που αρχίσαμε να 



συναντιόμαστε στο Βυζάντιο. Ο Πλόκο ήταν μακρινός 

συγγενής και φίλος. Εγώ και ο Μάριος, μαζί από τα 

φοιτητικά χρόνια, ήμασταν καμιά δεκαπενταριά χρόνια 

νεότεροι. Η σχέση μας παρ’ ότι ήταν πολύ οικεία, 

διατηρούσε μερικά στοιχεία σεβασμού και η φιλία μας ήταν 

συγκρατημένη στα ανάλογα πλαίσια. Δεν ξέρω αν αυτό 

οφειλόταν στην διαφορά ηλικίας που όμως δεν ήταν πολύ 

μεγάλη, στο παρελθόν μας, ή στην προσωπικότητα του 

στρατηγού που συνδύαζε τόσο τέλεια τον ηγέτη και τον 

άνθρωπο. Θυμάμαι ένα αξίωμα της ηγεσίας όταν σπούδαζα 

κοντά του την στρατιωτική τέχνη: «Όχι πολύ κοντά στους 

ανθρώπους να μην καίγονται, όχι πολύ μακριά τους για να 

μην παγώσουν». 

Πιο πολλά δεν ήξερα για τον στρατηγό αλλά ζώντας κοντά 

σε κάποιον συμπληρώνεις πάντα τις γνώσεις σου γι’ αυτόν. 

Έρχονται στιγμές που η ζωή η ίδια βοηθάει πολύ σ’ αυτό. Η 

ζωή και αυτό που λένε «μοίρα». Μόνο που η μοίρα δεν 

ρυθμίζεται πάντα -όπως πολλοί νομίζουν- απ’ έξω, άλλα 

μέσα από τον κόσμο μας, από εμας τους ίδιους. 

Ανέβαινα στην εφημερίδα για να ετοιμάσω το δεύτερο 

κείμενο, που σαν θέμα σχεδίαζα νά ‘ναι κάποια συνέχεια 

του προηγούμενου. Το πρώτο είναι αλήθεια ότι 

εγκωμιάστηκε πολύ από τους φίλους μου σαν περιεκτικό, 

μαχητικό και ειλικρινές. Αντίθετα, πρόσεξα ότι σκλήρυνε 

λίγο ακόμα η στάση των δημοσιογραφούν. Από μια άποψη 

με φόβιζε λίγο αυτό γιατί δεν μου άρεσε καθόλου ή 

ψυχρότητα σ’ένα χώρο που ήμουν ακόμα τόσο καινούριος, 

αλλά και με ευχαριστούσε Από την άλλη, γιατί ένιωθα ότι 

κάπου τους πονούσα. Με ανάμεικτα αυτά τα συναισθήματα, 

έκανα μία στάση στο μπαρ για να μάθω τίποτα. 

Ο μπάρμαν μόλις με είδε, μου χαμογέλασε φιλικά και ήρθε 

προς το μέρος μου. Δεν ήξερα πώς το ’χε πάρει αυτός ο 

άνθρωπος και έδειχνε ότι θεωρούσε τον εαυτό του κάτι σαν 



προστάτη μου. 

- Πάρε μία τσάντα και πήγαινε πάνω, μου είπε 

χαμογελώντας αινιγματικά. 

- Για λεφτά ή για... μπουνιές; ρώτησα στα αστεία. 

- Πήγαινε και θα δεις. στο μεταξύ σου φτιάχνω εγώ τον 

καφέ... Ανέβηκα με τα πόδια στον δεύτερο όροφο και 

μπήκα στο γραφείο του γραμματέα για να δω τα πνεύματα. 

- Ο αρχισυντάκτης μας έδωσε εντολή και σου ετοιμάσαμε 

το διπλανό γραφείο, μου είπε. Έλα να σου δείξω. Βγήκαμε 

στο διάδρομο και σταματήσαμε μετά από λίγα βήματα μου 

μισάνοιξε μία πόρτα. 

- Κοίταξε μόνος σου αν σου αρέσει και πού θα στήσεις τα 

πολυβόλα σου, μου είπε με ξινό χιούμορ. 

Έσπρωξα την πόρτα για να ανοίξει τελείως και μπήκα μέσα 

αλλά αμέσως έμεινα ακίνητος από την κατάπληξη. 

Μπροστά μου πάνω στο γραφείο ήταν στοιβαγμένα όπως-

όπως ένα βουνό από γράμματα. Πλησίασα και κοίταξα από 

κοντά. Ήταν διαφόρων χρωμάτων και μεγεθών και μερικά 

είχαν πέσει κάτω, αλλά πρόσεξα ότι όλα είχαν ένα κοινό 

χαρακτηριστικό: Στη θέση του παραλήπτη γράφανε: Για τον 

«Καθημερινό αναγνώστη». 

Πίσω μου στεκόταν ο μπάρμαν Με τον καφέ μου. 

- Τα ’θελες και τα’παθες. Πιες τον καφέ σου τώρα να 

καρδαμώσεις. Ή σε βρίζουν ή σε καλοπιάνουν, για την 

εφημερίδα αυτό είναι επιτυχία πρώτης, αλλά μην το πάρεις 

απάνω σου. Αυτοί που σήμερα σε υπολογίζουν, αύριο 

μπορεί να σε ξεχάσουν. Κοίταξε μη λυγίσεις. Μόλις 

σχολάσω, θα ’ρθω κι εγώ να σε βοηθήσω αν με θέλεις. 

Μέχρι το βράδυ θα τα ’χουμε ξεπετάξει. θα φτιάξουμε και 

αρχείο. 

Άρπαξε με τα επιτήδεια χέρια του τα γράμματα και σε πέντε 

λεπτά τα είχε ευθύγραμμα βαλμένα όλα στα δύο επάνω 

ράφια μιας άδειας βιβλιοθήκης. Μετά έβαλε προσεχτικά 

τον καφέ μπροστά μου και έφυγε, κλείνοντας σιγανά την 



πόρτα πίσω του. 

Κάθισα μουδιασμένος στην πολυθρόνα και ακούμπησα τις 

παλάμες μου στο κρύσταλλο του γραφείου με σηκωμένους 

τους αγκώνες χωρίς να ξέρω αν θα ’πρεπε κάτι να κάνω ή τι 

να αποφασίσω. Βάλθηκα αμήχανα να μετράω τα γράμματα. 

Εκατόν σαράντα τρία. Μόνο για εμένα και την καινούρια 

στήλη μου όσα έπαιρνε ολόκληρη η εφημερίδα σχεδόν σ’ 

ένα μήνα! Ξαφνικά άρχισα να μεθάω από την πρωτόγνωρη 

αυτή γεύση της επιτυχίας την τόσο αναπάντεχη. Ένιωθα 

πως υπάρχω, πως μπορώ να κάνω μία σπουδαία δουλειά, 

ότι καλπάζω ασταμάτητα προς την επιτυχία έστω κι αν η 

ίδια η λέξη επιτυχία δεν τύχαινε του θαυμασμού μου. 

Άρπαξα με τα χέρια μου μία χούφτα γράμματα και τα 

πέταξα στο ταβάνι κι αμέσως μετά πέταξα και τα υπόλοιπα 

γεμίζοντας χάμω το πάτωμα. Χτύπησε το τηλέφωνο δίπλα 

μου. Με ζητούσε ο αρχισυντάκτης στο γραφείο του. 

Συνήλθα αμέσως. Μάζεψα όπως-όπως τα γράμματα κι 

έτρεξα να τον συναντήσω. 

Μου πρόσφερε συγχαρητήρια και ουίσκι. 

- Θέλεις μήπως και μία έκτακτη δακτυλογράφο; μου 

πρότεινε. 

- Αφού θα ’ναι έκτακτη έτσι κι αλλιώς, μου επιτρέπετε να 

την διαλέξω εγώ; τον παρακάλεσα. Κούνησε το κεφάλι του, 

προσπαθώντας να καταλάβει τι εννοούσα. Σηκώθηκα 

αμέσως και σχημάτισα τον αριθμό της Μάης. 

...Η Μάη μου διάβαζε τα γράμματα Με απαλή και καθαρή 

φωνή χρωματίζοντας ηθοποιήστικα το νόημα και 

εμπνέοντος έτσι για μια σωστή, ζεστή και σύντομη αλλά 

περιεκτική απάντηση σ’ αυτούς που τη ζητούσαν. 

- Δεν ξέρω να γράφω καλά στα σατανικά μηχανήματα, μου 

είπε στεναχωρημένη. 

- Ο αναγνώστης διψάει για αναγνώριση και ανθρώπινη 

αντιμετώπιση. Με το χέρι σου λοιπόν. 



Ο πυρετός της δουλειάς μας είχε τόσο απορροφήσει που δεν 

καταλάβαμε ότι είχε νυχτώσει. Στον τρίτο καφέ ο μπάρμαν 

μας άναψε τα φώτα και δεν ξανάφυγε. Επέμεινε μιας κι είχε 

σχολάσει, να προσθέσει και τις δικές του υπηρεσίες για να 

μην ξημερώσουμε. Άνοιγε τα γράμματα, τα ξανάκλεινε με 

καρφιτσωμένες τις απαντήσεις μόλις τέλειωνε η Μάη και 

μετά έγραφε τους φακέλους, βάζοντας μέσα την κάθε 

απάντηση. Όσα έγραφαν συγκεκριμένα παράπονα ή 

καταγγέλλανε αδικίες, τα ταξινομούσαμε με το φάκελο τους 

και σε χωριστό μέρος από τα αλλά πού ήταν απλώς 

φιλοφρονητικά. Αυτά τα βάζαμε ανάκατα σε ειδική 

αρχειοθήκη. Στις εννέα που τελειώσαμε πια, κοντεύαμε να 

καταρρεύσουμε. Μου φαινόταν πως είχα παραισθήσεις. 

Πως ζούσα το κάθε γράμμα μου, πως έσφιγγα τα χέρια 

αυτών των ανθρώπων. Πως με αγκάλιαζαν χαμογελαστά 

πρόσωπα και πως μιλούσαμε όλοι μαζί χαρούμενοι και 

ευτυχισμένοι. Επιτέλους επικοινωνούσαμε. Είπα στον 

μπάρμαν να φύγει και φαίνεται πως στ’ αλήθεια θα είχα 

πυρετό γιατί τον είδα να κοιτάζει κάπως συνωμοτικά την 

Μάη πριν μας καληνυχτίσει. 

Εκείνη νόμιζε πως θα φεύγαμε πια γιατί τα γράμματα ήταν 

έτοιμα στοιβαγμένα όλα σε δυο σειρές, για το πρωινό 

ταχυδρομείο. 

Άρχισε να μαζεύει τα πράγματα της που ήταν από δω και 

από εκει σκορπισμένα μέσα στο ανάστατο γραφείο. 

«Κουράστηκες;» της είπα. «Εγώ;» μου απάντησε, «οι 

γυναίκες κουράζονται μετά από τους άντρες». Ήταν 

αδύνατον αυτή την ώρα να ανοίξω μαζί της συζήτηση για το 

αιώνιο θέμα άντρας και γυναίκα. Δεν είχα όμως γράψει 

ακόμα το άρθρο μου. Άρπαξα μία κόλλα χαρτί και άρχισα 

να γράφω συνεπαρμένος ακόμα από τις εντυπώσεις της 

ημέρας. Εκείνη αμίλητη πλησίασε και στάθηκε δίπλα μου, 

διαβάζοντας αυτά που σχεδόν πυρετικά, έγραφα. 

«Αφού αυτοί που διαθέτουν ένα πόστο, μπορούν να μιλάνε 



προς τους πολλούς από θέσεως ισχύος και η κοινή γνώμη 

είναι ευάλωτη στην ανισότητα αυτή, και την αναγκαστική 

της παθητικότητα, αυτό είναι ένα πλήγμα σοβαρό κατά της 

ομαλής διαλεκτικής, και τελικά της ελευθερίας και 

αξιοπρέπειας τού ανθρώπου. 

Η ύπαρξη ανεξάρτητης άποψης και ελεύθερης κριτικής 

είναι αδύνατες μετά από μία μονόπλευρη, εμπαθή και 

έντεχνη πληροφόρηση από τα κρατικά μέσα και από τα 

περισσότερα έντυπα, οπότε δεν μένει για το παραιτημένο 

πλήθος παρά η σύγχυση που το κάνει να ζητάει μύθους και 

είδωλα. 

Τη στιγμή αυτή, το σύστημα που είναι ο βασικός 

εμπνευστής του σχεδίου, ξαμολάει τους μοχλούς εμπόρους 

του, σφιχτά δεμένους με τους υπόλοιπους επιτήδειους για 

να πουλήσουν στον κόσμο όνειρα και «φίρμες» μαζί με την 

ύπνωση και την σύγχυση. 

Ο κόσμος μετά την πλύση εγκεφάλου των μέσων μαζικής 

επικοινωνίας, παραδίδεται στα είδωλα για να βρει το 

λαμπερό Ιδανικό του, έξω και μακριά βέβαια από την δική 

του υποβιβασμένη εξ αίτιας της τόσης προβολής των 

άλλων, προσωπικότητας του. Η υποταγή του κοινού στα 

είδωλα είναι κάτι επιβεβαιωμένο σήμερα και μάλιστα 

χρησιμοποιείται συχνά σαν ένας μοχλός συγκεκριμένης 

εκμετάλλευσης του συνόλου.  

Ποιοι διαφημίζουν περισσότερο τις οδοντόκρεμες, τα 

καλλυντικά ή τα σαπούνια, τα ρούχα, τα αρώματα και ένα 

σωρό άλλα είδη πλατιάς κατανάλωσης; τα είδωλα, γιατί 

γνωρίζουν οι βιομήχανοι, ότι το σύνολο θα υπακούσει 

τυφλά σε όφελος της τσέπης τους. 

Πολλές φορές ηθοποιοί -Καραγκιόζηδες που κατάφεραν με 

τα μέσα μαζικής πληροφόρησης να σκαρφαλώσουν στην 

επικαιρότητα- βάζουν και υποψηφιότητα στις εκλογές. Το 

να κάνουν τους γελοίους επί σκηνής ή το να αναμασάνε 

λόγια -ακατάληπτα για τους ίδιους- μεγάλων συγγραφέων, 



δεν σημαίνει ότι ξέρουν να κατασκευάζουν μία πλατεία ή 

να δίνουν λύσεις σε ένα πολιτικό ή πολιτειακό πρόβλημα. 

Κι όμως στις εκλογές βγαίνουν από τους πρώτους. Με την 

ίδια "ωριμότητα" και "ευφυΐα κρίνουν οι ψηφοφόροι μας 

και τους υπόλοιπους αρχηγούς τους; Ας μη δοθεί απάντηση 

προς το παρόν σ’ αυτό... Έτσι οι λίγοι κερδίζουν χρήματα 

και «δόξα» σε βάρος των πολλών πού ή υποταγή τους, 

άλλοτε απλώς παθητική και άλλοτε σχιζοφρενική, φτάνει 

στα όρια μιας αξιοθρήνητης υστερίας πού εκδηλώνεται με 

υποδοχές, ζητωκραυγές και αυτόγραφα... 

Μετά τον πρώτο νόμο έμμεσης καταπίεσης όπου τα μέσα 

και το σύστημα σόι στερούν τη σωστή πληροφόρηση και 

την έκφραση γνώμης, να και ο δεύτερος νόμος της: Η 

στέρηση ή ο υποβιβασμός της προσωπικότητας των πολλών 

με την έντεχνη προβολή των λίγων. Τα «μέσα», έχουν 

έκτος από τα υπερκέρδη, και τη φιλία του συστήματος και 

την ισχύ που ο ρόλος τους τούς δίνει. Το άτομο είναι και 

πάλι το θύμα. 

Βέβαια τον κυριότερο ρόλο σ’ αυτή την συμπαιγνία τον 

έχουν τα ραδιοτηλεοπτικά μέσα που προβάλλουν τους 

ανθρώπους τους και τις ιδέες τους μονότονα και κυνικά 

μέσα στο ανεξέλεγκτα χαμηλό επίπεδο των εκπομπών τους. 

Το κακό όμως δεν σταματάει εδώ. Πολλές φορές βλέπουμε 

να κάνουν το ίδιο, άνθρωποι και έντυπα μιας κάποιας 

κουλτούρας και φύλλα που θέλουν να νομίζουν ότι 

αγωνίζονται για ακριβώς αντίθετα πράγματα. 

Την μυθοποίηση και την δυσανάλογη προβολή όχι μόνο 

μετρίων αλλά και αισχρών προσώπων, θα συναντήσετε και 

στις δικές μας δεύτερη και τέταρτη σελίδα. Φυλαχτείτε και 

προ πάντων αντισταθείτε. Μην σωπαίνετε άλλο και μη μ’ 

αφήνετε μόνο μου. Φωνάξτε και σεις επιτέλους ο καθένας 

χωριστά και όλοι μαζί. 

Αντισταθείτε όπως κι εγώ, 

ο ΚαθημερινόςΑναγνώστης» 



Ξύπνησα την άλλη μέρα κατά τις έντεκα και ένιωθα ακόμα 

λίγο ζαλισμένος από την υπερένταση της προηγούμενης. 

Η Μάη έφερε ένα μεγάλο δίσκο με το πρωινό. Καφές, 

κρουασάν, κομπόστα μήλα και ένα κόκκινο τριαντάφυλλο 

ανάμεσα στα φλιτζάνια. Συνηθισμένη να ζει μόνη της, 

χαιρόταν να με περιποιείται όταν τύχαινα σπίτι της. Της 

άρεσε η τελετουργία στα απλά πράγματα και η απλοποίηση 

εκείνων που οι άνθρωποι θεωρούν σημαντικά. Έτσι 

διακωμωδούσε ένα σωρό σοβαρά θέματα βρίσκοντας την 

αστεία τους πλευρά, την ώρα που έβγαζε τα φρύδια της ή 

καθάριζε το πρόσωπο της, συνοδεύοντας τα λόγια της με 

χίλιες δυο γκριμάτσες και μιμήσεις. Πολλές φορές 

απολάμβανε το ίδιο ένα βιβλίο του Φλωμπέρ με ένα 

πολύχρωμο ξένο περιοδικό. 

Προτιμούσε να υπακούει στη στιγμή περισσότερο παρά στη 

συνέπεια αλλά αυτό γινόταν εν γνώσει της. 

«Το τριαντάφυλλο αυτό» της είπα «προέρχεται κατ’ ευθείαν 

από την καταπιεσμένη σου ποίηση. Το δέχομαι». 

«Το τριαντάφυλλο αυτό προέρχεται από την ποίηση της 

καταπιεσμένης μου γλάστρας», μου απάντησε «και δεν έχει 

απολύτως καμία άλλη σημασία». 

Δεν της άρεσε να ερωτοτροπεί με τους συμβατικούς 

τρόπους και ποτέ δεν είχε τύχει να με ρωτήσει για το πώς 

σκέπτομαι γι’ αυτήν. Τι αισθάνομαι, τι θέλω. 

Απόφευγε την κάθε σχέση και προ πάντων την ερωτική, να 

την κάνει θέμα συζήτησης για να αποκομίσει υποσχέσεις, 

επιβεβαιώσεις ή λογικά συμπεράσματα. Πίστευε ότι η όποια 

σχέση των ανθρώπων δεν συμφωνείται και δεν καθορίζεται, 

αλλά κινητική και διαλεκτική όπως θα ’πρεπε να είναι, 

υπάρχει μέσα στα πλαίσια του «δίνω» και του «παίρνω» 

άνισα πάντοτε αλλά σταθερά, μέσα στην διαδρομή που 

προχωρεί προς την τελειότητα ή το τέλος. 

Τα συμβόλαια που συνήθως κάνουν μεταξύ τους οι 

άνθρωποι, είναι η εκ των προτέρων παραδοχή μιας πιθανής 



μελλοντικής τους αθέτησης. Πολλά απ’ αυτά που λέγονται 

είναι περιττά γιατί τα περισσότερα απ’ αυτά που θα γίνουν 

είναι αναγκαία. Οι άνθρωποι είναι αληθινοί τότε που είναι 

λιγότερο ομιλητικοί. Όταν σκέπτονται, όταν κάνουν έρωτα, 

όταν πεθαίνουν... 

Πίστευε ότι τα λίγα πράγματα που έμειναν ακόμα μέσα μας 

αναλλοτρίωτα, πρέπει να αφήνονται να λειτουργούν μόνα 

τους χωρίς την ανατομία του λόγου και της ορθής λογικής. 

«Φαίνεσαι ξεκούραστος» μου είπε ενώ με κοίταζε καθώς 

έπινα τον καφέ μου. Μετά έφυγε προς το μπάνιο και σε λίγο 

γύρισε με μία ακατανόητη αμφίεση και μία άλλο τόσο 

αινιγματική πόζα. Είχε τυλίξει τους γυμνούς γοφούς της με 

μία πετσέτα, και είχε ισορροπήσει στο κεφάλι της ένα 

μπρούτζινο κασπώ. Για να διατηρήσει την ισορροπία του 

βάδιζε αργά και ορθόκορμα χωρίς να κινεί καθόλου τα 

χέρια της σαν ιέρεια ή σαν την κορυφαία του χορού αρχαίου 

δράματος. Άρχισε αργά να ψιθυρίζει τα λόγια από τον 

Ιούλιο Καίσαρα του Σαίξπηρ. Το πρόσωπο της ήταν ήρεμο 

και ακίνητο σαν άγαλμα. Λόγος και κίνηση, ποίηση και 

ρυθμός ενώθηκαν συγκινητικά πάνω σ’ αυτήν την 

εξαϋλωμένη, σχεδόν φανταστική φιγούρα. 

Την παρακολουθούσα τέλεια απορροφημένος, υποταγμένος 

σ’ αυτή τη δυνατότητα που είχε να κρατάει έντονη την 

επαφή της μαζί μου την κάθε στιγμή. Σταμάτησε απότομα 

και όπως το ’χε συνήθεια να ξαφνιάζει, έπιασε με τα χέρια 

της το κασπώ που ήταν στο κεφάλι της και κρατώντας το 

αγκαλιά, βρέθηκε μ’ ένα πήδημα πάνω στο κρεβάτι. Η 

πετσέτα που είχε στην μέση της έπεσε στο πάτωμα ενώ 

εκείνη βολεύτηκε σταυροπόδι κοντά μου και άρχισε να 

κτυπάει την ανάποδη του μπρούτζινου δοχείου σε ρυθμό 

μαύρων της ’Αφρικής. 

«Στην έσκασα», μου είπε χαμογελαστά. «Τόση ώρα έκανα 

την πρωινή ορθοβατική μου». Μετά, το χτύπημα έγινε τόσο 

γρήγορο, που ο ήχος του έβγαινε σχεδόν μονοκόμματος. 



«Κάλεσμα και αφύπνιση της φυλής», ξανάπε. «Κάτι τέτοιο 

δεν κάνεις και συ στην εφημερίδα σου;» 

Με κοίταξε στα μάτια και ξαφνικά σοβαρεύτηκε πάλι, ενώ 

το τύμπανο έσβηνε σε αργούς τώρα υπόκωφους ήχους. 

Στο δεύτερο άρθρο που το είχα τελειώσει το προηγούμενο 

βράδυ μέσα στον πυρετό και την έξαρση, έβαζα το μαχαίρι 

βαθιά στη σάρκα της εφημερίδας. Μήπως το παράκανα; 

Ποιος ήμουν εγώ ο χθεσινός άγνωστος και άβγαλτος που 

κριτικάριζα μία μεγάλη και παλιά εφημερίδα και τους 

συντάκτες της: Η ευθύττα που είναι και οξύτητα σε μιαν 

ατμόσφαιρα εκ των πραγμάτων φορτισμένη, δεν θα 

αργούσε με τον ένα ή με τον άλλο τρόπο να ξεσπάσει πάνω 

μου. 

Η Μάη συνέχιζε να με παρατηρεί με αγωνία προσπαθώντας 

μέσα στη σκοτεινή μου έκφραση να παρακολουθήσει όλη 

τη διαδρομή της σκέψης μου. Μετά μου έπιασε σφιχτά το 

χέρι και μου είπε: «Αν σκέφτεσαι κάτι σχετικά με το 

χθεσινό άρθρο σου που ήμουν δίπλα σου, όταν λέξη προς 

λέξη τό ’γραφες και τό ’σβηνες, θά ’θελα να σου πω τούτα: 

Ανεξάρτητα αν είσαι νέος ή παλιός, αν γίνεσαι ευχάριστος ή 

δυσάρεστος, ζήτησαν από σένα ακριβώς αυτά που γράφεις 

και τίποτα λιγότερο. Αν κάποτε μετανιώσουν, αυτό είναι 

δικό τους πρόβλημα κι όσο κι αν τους εκθέτει αυτό, θα 

ανακαλέσουν απερίφραστα. Για την ώρα, ο αρχισυντάκτης 

που πιστεύει στην αξία σου, σε χρησιμοποιεί μάλλον παρά 

σου κάνει χάρη. Ζητάει έντονα χτυπήματα για να 

προκαλέσει τον πυρετό και στο αναγνωστικό του κοινό 

αλλά και στο προσωπικό του. Ξέρει πόσο ο πυρετός 

ανεβάζει την κυκλοφορία. Παράλληλα δείχνει δυναμισμό 

και πρωτοτυπία σε όλους, όπως ο υπαίθριος θαυματοποιός 

που καταπίνει σπαθιά για να δείξει την αντοχή του. Μία 

ζωή ζητούσες την ευκαιρία να μιλήσεις και να τα πεις όλα 

και τώρα θα διστάσεις; Πιστεύω πως μετά από την κριτική 



στον τύπο, θα προχωρήσεις και σ’ άλλους υποκριτές μέσα 

από την διανόηση και την πολιτική. Μπορείς να 

ξεσκεπάσεις πολλά γιατί έχεις και τα επιχειρήματα και την 

δυνατότητα. Αφαιρείς το παχύ στρώμα καθιέρωσης από τα 

πράγματα και τα παρουσιάζεις ιδωμένα με καινούργια 

μάτια. Οι παλιές πονηριές του κόσμου θα απογυμνωθούν 

επιτέλους, αυτό δεν ήθελες; Άλλωστε στο άρθρο σου δεν 

γράφεις τίποτα που να μην είναι αληθινό. Πραγματικά η 

δεύτερη και η τέταρτη σελίδα είναι απαράδεκτες μερικές 

φορές και αυτό το ξέρουμε όλοι. Είσαι ο μόνος που μπορείς 

και τους το γράφεις κατάμουτρα. Ο κόσμος θα πανηγυρίζει. 

Ο αρχισυντάκτης θα τρίβει τα χέρια του, πίστεψε με». 

Αυτά που έλεγε έδειχναν να τα νοιώθει βαθιά και παρά τον 

ήρεμο τόνο της φωνής της, το πρόσωπό της ήταν 

αναψοκοκκινισμένο. Μετακινήθηκε όπως ήταν καθιστή 

απάνω στο κρεβάτι για να έρθει πιο κοντά μου και η 

πεσμένη ρόμπα της που μέχρι τότε την τύλιγε από τη μέση 

και κάτω, ξέφυγε τελείως... 

Αργότερα, ακουμπισμένη στον ώμο μου, έλεγε: 

Οι δρόμοι κάπου πρέπει να βγάζουν αλλά οι διαδρομές μας 

έχουν καταντήσει μάταιες. Όταν η σκέψη με πληγώνει, ο 

έρωτας θαμπώνει την πραγματικότητα σαν σ’ ένα όνειρο 

όπου παράξενα σύμβολα μου μιλάνε για μιαν άλλη αλήθεια 

που δεν την υποπτευόμαστε, παράλληλη με την αλήθεια 

που νομίζουμε πραγματική... 



 

 

 

Κεφάλαιο 5 

Στο «Βυζάντιο» είχαμε να πάμε τρία βράδια, πράγμα 

ασυνήθιστο τον τελευταίο καιρό και γι’ αυτό όταν φτάσαμε 

εκεί κατά τις δέκα, ο Μάριος χειροκρότησε πειραχτικά και 

ο στρατηγός σηκώθηκε χαρούμενος να μας σφίξει το χέρι. 

Τα νέα που κυκλοφορούν με ανάλογη ταχύτητα, είχαν 

φτάσει και εκεί. Ο Πλόκο με συγχάρηκε κι εκείνος με τον 

δικό του τρόπο. 

- Θαυμάσια όλα αυτά δεν λέω, είπε, άλλα δεν σου ζήτησαν 

τίποτα τυπικά προσόντα για μία τέτοια θέση; Ο στρατηγός 

του ’ρίξε μία βιαστική ματιά και πήγε να του πει κάτι αλλά 

τον πρόλαβε ο Μάριος. 

- Τυπικά προσόντα στη δημοσιογραφία, είναι όπως και σε 

κάθε άλλη διακριτική θέση σήμερα, το να είσαι μαθημένος 

στις υποκλίσεις προς τους ισχυρούς στον κύκλο των οποίων 

ή ανήκεις ή που με ένα σωρό πονηριές κατορθώνεις να 

μπεις. Περιττεύουν πάντως η αξία και η κατάρτιση. Το 

σύστημα στην απονομή των θέσεων λειτουργεί με το 

πνεύμα και το προκλητικό θράσος που είχε εκείνη η 

γνωστή φράση ενός βασιλιά: «Άμα θέλω διορίζω 

πρωθυπουργό ακόμα και τον κηπουρό μου». Όλοι αυτοί 

που υποτίθεται ότι εκλέγονται από τον λαό, πάνω από τις 

μισές φορές επιβάλλονται από άλλους οι οποίοι έντεχνα και 

με ψιθύρους ή απειλές επηρεάζουν την κοινή γνώμη μέσα 

από τα σκοτεινά (αρκετά γνωστά σήμερα) παρασκήνια. 



Άλλοτε πάλι επιβάλλουν τη θέληση τους, επηρεάζοντας το 

πλήθος με φανερούς τόσο όσο και επαίσχυντους τρόπους, 

και με την κατασπατάληση εκατομμυρίων. Τίνος είναι τα 

εκατομμύρια αυτά που ξοδεύονται για διαφήμιση; Πού τα 

βρήκαν αυτοί οι οποίοι τα πετάνε κυριολεκτικά για το 

προσωπικό τους όφελος; Όλες -μα όλες- οι θέσεις δικές 

τους. Και μετά την κατάληψη τους, αντί για έργα ή για 

αλλαγές προς το καλύτερο, ακολουθούν με μαθηματική 

ακρίβεια η αρχομανία και ο παράνομος πλουτισμός. Τι 

είναι τώρα μπροστά σ’ αυτά, το να κάνει ένας πολιτικός, 

τον όποιο χαζό συγχωριανό του, δημοσιογράφο ολκής; 

Μετά αυτός κάνει δημοσιογράφους όλη του την οικογένεια 

μέχρι και την γιαγιά του. Η ανιψιά του προέδρου της 

ραδιοφωνίας έγινε μέσα σε μία νύχτα από φωτομοντέλο, 

δημοσιογραφική φίρμα της τηλεοράσης. Όλοι οι 

εκφωνητές, ακόμα και οι νεοσύλλεκτοι του είδους, 

αυτοαποκαλούνται θρασύτατα, δημοσιογράφοι. Πολλοί από 

αυτούς είναι ψευδοί, στραβοί και χωριάτες. Ο Μπάρμπας 

τους όμως που μ’ ένα τηλεφώνημα τους έχρισε «αριστίδην» 

εκφωνητές «έκτος συναγωνισμού», τους εξασφάλισε 

φαίνεται και την δυνατότητα να «δηλώνουν» ό,τι θέλουν 

και να κάνουν αν και νεοσύλλεκτοι, δικές τους χρυσοφόρες 

παραγωγές. Όλοι αυτοί από ποιο πανεπιστήμιο βγήκαν 

Πλόκο; Με τι κριτήρια διαλέχτηκαν; Δεκάδες τέτοιοι 

έτυχαν μπροστά σου και δεν διερωτήθηκες ποτέ με ποιες 

περγαμηνές μπορούν να λένε ό,τι θέλουν και να 

αυτοαποκαλούνται όπως θέλουν μπροστά στην οθόνη της 

T.V. και ρωτάς σήμερα έναν γνωστής αξίας φίλο σου; 

Τι χρειάζεται ο τίτλος όταν είναι γνωστό ότι η άξια 

απουσιάζει τις περισσότερες φορές; Καθημερινά οι 

«τιτλούχοι» που έχουν μοιραστεί μεταξύ τους, όλες τις 

ψηλές θέσεις, τις τόσο κρίσιμες για την ευτυχία του 

συνόλου, γελοιοποιούνται λέγοντας και εισηγούμενοι 

βλακείες και ανεφάρμοστα πράγματα. Την άλλη μέρα τους 



διορθώνουν με τον κοινό νου νπου διαθέτουν, κονοί 

άνθρωποι. Η απουσία του κράτους από τα προβλήματα τού 

συνόλου και ή στασιμότητα ή η οπισθοδρόμηση, 

οφείλονται στην ανικανότητα αυτών πού τοποθετήθηκαν 

σαν ειδικοί... 

-Θα ’πρεπε να εφαρμόζεται το σύστημα του Καμβύση 

σ’όλες τις πολυθρόνες των υπευθύνων, είπα εγώ. 

- Αγριότης και η μία και η άλλη, μουρμούρισε ο στρατηγός. 

Ο Πλόκο μπροστά σε τέτοιο καταιγισμό πυρών, δεν 

σκέφτηκε καν να μπει στην αντεπίθεση. Το βράδυ εκείνο 

άλλωστε, φαινόταν πιο άτονος από άλλες φορές και κάπως 

αφηρημένος. 

Ξέραμε τα προβλήματα του τα οποία τον έφθειραν όσο 

τραβούσαν σε μάκρος. Η αναβλητικότητα, που του ήταν 

πια τόσο καθημερινή, αντί να τον εξοργίζει, τον 

συμφιλίωνε παθητικά με το πρόβλημα. Βέβαια βρισκόταν 

δεμένος μαζί μας καιρό τώρα και υποτίθεται ότι σε γενικές 

γραμμές, συμμεριζόταν τις ιδέες μας και μοιραζόταν την 

πίκρα και την αγανάκτηση που μας κατείχε, ανεξάρτητα 

από τις συχνές συγκρούσεις μας. Αυτές οφείλονταν στην 

σχολαστικότητα του χαρακτήρα του και σε κάποιο 

συντηρητισμό του. Στο κάτω-κάτω κρατούσε έτσι κάποιο 

κοντρόλ στη συζήτηση γιατί δεν του έλειπαν πείρα και 

φρόνηση και εξισορροπούσε τα πράγματα αφού κάποιος 

έπρεπε βέβαια να κρατάει την άλλη άκρη του σκοινιού. Στο 

βάθος όμως δεν ήταν κι αυτός ένας στενός μας φίλος 

δυσαρεστημένος και ο ίδιος από το σύστημα; 

Τον δεχόμασταν έτσι όπως ήταν από ανεμελιά και καλή 

διάθεση, από συνήθεια και εξ αιτίας της ακτινοβολίας του 

στρατηγού. 

Όσο σκεφτόμουν αυτά, ο Πλόκο είχε πιάσει κουβέντα με 

κάποιον γνωστό του που καθόταν στο διπλανό τραπέζι, 

μαζί με μία νέα γυναίκα. Ο στρατηγός ευγενικός όπως 

πάντα, παραμέρισε λίγο την καρέκλα του για να 



διευκολύνει την επικοινωνία τους και έτσι τα τραπέζια μας 

έγιναν ένα, με τον αντίστροφο περίπου τρόπο ποτ 

πολλαπλασιάζεται ή αμοιβάδα. 

Σε λίγο, όπως ήταν φυσικό, μας σύστησε τον γνωστό του, 

τον γιατρό Γκρέκο και την φίλη του Μανταλένα. 

Η κοπέλα έδειχνε για εικοσιπέντε χρονών, καλοντυμένη και 

έξυπνη αλλά όχι σπουδαία. Η φιλία της με τον γιατρό δεν 

φαινόταν να είναι ξεκαθαρισμένη. Έδειχνε να ξέρει λίγο 

από ζωγραφική, από μόδα ή κάτι τέτοιο. Γελούσε σιγανά με 

τα αστεία που της έλεγε ο γιατρός ο όποιος έδειχνε τύπος 

μάλλον συμπαθητικός και ευχάριστος. Ήταν γενικά 

κατατοπισμένος πάνω σ’ όλα τα θέματα, πράγμα που 

σπανίζει σε γιατρούς κι αυτό δημιούργησε γρήγορα ένα 

κλίμα ευνοϊκό και χρήσιμο για να κερδηθεί η εμπιστοσύνη 

αυτής της καινούριας γνωριμίας. 

Πλησίασε ο Νέβης για να μου πει ότι με ζητάνε από την 

εφημερίδα. Ο στρατηγός παράγγειλε ένα λικέρ και ο 

γιατρός τσιγάρα και σκέτο γάλα. Από την εφημερίδα, 

έξαλλος ο γραμματικός με ρωτούσε αν είμαι τρελός κι αν 

πραγματικά θέλω να περάσει στα πιεστήρια τέτοιο κείμενο. 

Τον ρώτησα: «Ο αρχισυντάκτης τι λέει;» και μου απάντησε: 

«Αρνήθηκε να το διαβάσει και με διέταξε να περιοριστώ 

στα καθήκοντα μου». «Το ίδιο σου συνιστώ κι εγώ». 

Έκλεισα το τηλέφωνο και αναρωτήθηκα αν ο άνθρωπος 

πάσχιζε να προστατέψει εμένα ή μήπως εκείνους που 

κατακεραύνωνε το άρθρο… 

Όταν γύρισα στο τραπέζι, άκουσα τον γιατρό να λέει στον 

στρατηγό εν έπινε το λικέρ του. 

«Αν το ποτό βλάφτει έτσι κι Ααλλιώς τον οργανισμό, εσείς 

προτιμάτε το ολοκαύτωμα». 

«Κερδίζετε τη ζωή σας, φροντίζοντας για τη δική μας», 

απάντησε ο στρατηγός. 

Οι κουβέντες πηγαινοερχόντουσαν όπως οι μπίλιες του 

μπιλιάρδου, προς κάθε κατεύθυνση στο πολύεδρο αυτό της 



συντροφιάς μας που το βράδυ εκείνο αυξήθηκε με δύο 

καινούρια πρόσωπα: τον γιατρό και την Μανταλένα. 

Ο στρατηγός έπινε αργά το ποτό του κι άκουγε προσεκτικά. 

Ο Πλόκο πρόσεχε τον γιατρό που του έλεγε: «Όλες οι 

δικαστικές πλάνες και όλες οι αποτυχημένες εγχειρήσεις, 

έχουν κοινά χαρακτηριστικά. Από τη μια μεριά ένα 

ανυπεράσπιστο θύμα και από την άλλη, την ανευθυνότητα 

ή ανικανότητα και τη συγκάλυψη των ειδικών. 

Ο Μάριος έσπρωξε την καρέκλα του κοντά στο γιατρό για 

να τον παρακολουθήσει καλύτερα. Οι δύο κοπέλες είχαν 

πιάσει δική τους κουβέντα και εγώ σκεφτόμουνα: 

Τώρα το πιεστήριο δουλεύει με ταχύτητα πεντακόσιες 

εφημερίδες το λεπτό και τίποτα δεν μπορεί να σταματήσει 

τις μηχανές. Τι θα γίνει αύριο; Ό,τι θέλει ας γίνει. Τίναξα το 

κεφάλι μου για να ξεφύγω απ’ αυτή τη σκέψη. Τα μάτια 

μου πήγανε πάνω στον πολυέλαιο. Τα αναρίθμητα 

γυαλάκια του αναβόσβηναν λαμπυρίζοντας την ανάλυση 

του φωτός στα εφτά χρώματα της ίριδας. Ήταν σαν 

ηλεκτρονικά λαμπάκια που δίνουν κάποιο σήμα κινδύνου... 

Απόψε τα πρόσωπα της συντροφιάς μας έγιναν επτά. Άθελα 

μου ανατρίχιασα. Ένιωσα ξανά εκείνο το ψυχρό αίσθημα 

της πόρτας. 
Σκέφτηκα πάλι το πιεστήριο που δούλευε ασταμάτητα και 
την συντροφιά μας που έμοιαζε να ταξιδεύει μέσα στην 
περιδίνηση χωρίς να το καταλαβαίνει, όπως οι επιβάτες 
ενός αεροπλάνου που δεν νιώθουν τίποτα από το πέταγμα. 
Μια ανησυχία η οποία προερχόταν από πολλά αδιόρατα 
αίτια, θρυμμάτιζε ανελέητα την εσωτερική μου ισορροπία, 
μετατρέποντάς την σε κάποιο είδος αβεβαιότητας και 
αγωνίας που συνηθίζουμε να την λέμε διαίσθηση. 
 

Την άλλη μέρα στην τακτική συγκέντρωση του Σαββάτου, 

η μεγάλη αίθουσα συνεδριάσεων της εφημερίδας ήταν από 

νωρίς ασφυκτικά γεμάτη. Η κίνηση στους διαδρόμους ήταν 

πιο μεγάλη και τα πρόσωπα των δημοσιογράφων που 



πηγαινοέρχονταν, έδειχναν ξαναμμένα. Οι περισσότεροι 

κρατούσαν από ένα φύλλο τής νέας εκδόσεως που θα 

κυκλοφορούσε στις δώδεκα και χωρισμένοι σε γκρουπ ή 

μεμονωμένα, διάβαζαν, έδειχναν κάτι ο ένας στον άλλον 

και σχολίαζαν φωναχτά, μερικοί μάλιστα φανερά 

οργισμένοι. 

Υπήρχαν όμως και πολλοί οι οποίοι διατηρούσαν την 

απάθεια τους σε ένδειξη αδιαφορίας και ουδετερότητας και 

άλλοι που προσπαθούσαν να συγκρατήσουν κάποιο 

χαμόγελο ικανοποίησης. 

Όταν μπήκε μέσα ο αρχισυντάκτης και προχώρησε προς τα 

στημένα στη γνωστή τους θέση μικρόφωνα, μερικοί 

δημοσιογράφοι παρέμειναν όρθιοι. Τρεις από αυτούς, που 

προηγουμένως ακούγονταν να φωνάζουν, τον πλησίασαν 

και πριν αυτός αρχίσει να μιλάει, του είπε ένας τους με 

ύφος σκοτεινό και επίσημο: 

«Η εφημερίδα έδωσε το δικαίωμα σε νέους συνεργάτες της, 

να βρίζουν εμάς τους παλιούς απροκάλυπτα στην ίδια μας 

την εφημερίδα, κατά τρόπο απαράδεκτο. Σε ένδειξη δια-

μαρτυρίας, υποβάλλουμε σήμερα εδώ την παραίτηση μας, 

επιφυλασσόμενοι για κάθε δικαίωμα μας». 

Ο αρχισυντάκτης δεν έδειξε ούτε να δυσαρεστείται, ούτε να 

εκπλήσσεται από τη σκληρή γλώσσα με την οποία του 

μίλησαν οι τρεις συντάκτες του. Έδειξε μάλιστα ότι η 

δυσαρέσκεια των παλαίμαχων συνεργατών του, του φάνηκε 

κιόλας εντελώς φυσική. 

«Το θέμα θα φτάσει στον εκδότη και τους μετόχους και θα 

πάρουν εκείνοι απόφαση σχετικά», είπε. «Το άλλο Σάββατο 

θα έχετε την απάντηση. Μέχρι τότε όμως, σας παρακαλώ 

όλους, να μην διαταραχτεί σε τίποτα η ομαλή λειτουργία 

της εφημερίδας. Το Σάββατο στις δέκα. Καλημέρα σας». 

Έφυγε βιαστικός πριν προλάβει κανείς να τον σταματήσει 

και χάθηκε προς το βάθος του διαδρόμου που έβγαζε στο 

εσωτερικό ασανσέρ. 



Τι να είχε στο μυαλό του όταν αποφάσισε να αναβάλει για 

μια βδομάδα τη σύγκρουση; Μήπως γιατί ήξερε ότι ο 

χρόνος δουλεύει σε βάρος κάθε οξύτητας ή γιατί κάτι άλλο 

περίμενε; 

Το δεύτερο άρθρο μου έκανε πολύ πιο μεγάλο ντόρο από το 

πρώτο και ξαφνικά ένιωσα αυτό που τόσοι άνθρωποι 

ονειρεύονται στη ζωή τους. Συγχαρητήρια τηλεφωνήματα 

γνωστών, φίλων τους οποίους είχα χρόνια να τους δω, αλλά 

και αγνώστων, χειραψίες στο δρόμο αλλά και επισκέψεις 

αναγνωστών στην εφημερίδα για να με γνωρίσουν.. Ήταν 

μια τόσο μεγάλη αλλαγή για μένα, ώστε η πρώτη μου 

αντίδραση ήταν να αποφεύγω τον κόσμο αυτόν και να θέλω 

να κρυφτώ. «Ο άνθρωπος της ημέρας» ήταν κάτι που 

αντιπαθούσα πάντα. Έγινε όμως και κάτι άλλο: Ένας 

γνωστός δημοσιογράφος σε κάποια συνάντηση απέφυγε 

επιδεικτικά να με χαιρετήσει και μετά από λίγο αποχώρησε 

κάπως αδικαιολόγητα. 

Δεν ξαναπήγα στην εφημερίδα όλες τις επόμενες μέρες, 

ούτε από το «Βυζάντιο» πέρασα και την Πέμπτη έστειλα το 

άρθρο για το ερχόμενο Σάββατο, με τον Μάριο. 

Τη φορά αυτή έδειχνα φανερά πια, ότι έκαναν άσχημα που 

μου έδωσαν το ελεύθερο να γράφω ό,τι ήθελα, με την 

δικαιολογία ότι αντιπροσώπευα την απωθημένη άποψη των 

δυσαρεστημένων, αλλά αδιάφθορων θερμών  αναγνωστών. 

Οχυρωμένος πίσω από το γεγονός ότι είχα εκ των προτέρων 

την επιδοκιμασία τους, έπιανα τα ανώτερα κλιμάκια από το 

λαιμό. Ήταν όμως μόνο αυτό, ή με έσπρωχνε και κάποια 

δύναμη αυτοκαταστροφής που μας κάνει να νομίζουμε τις 

πράξεις μας, την πρώτη, φορά τολμηρές και την άλλη 

παράτολμα ηρωικές, μέχρι την τελική πτώση; 

Ασφαλώς θα ήταν και κάποια επίδειξη μεγαλομανίας και 

σαρκασμού προς τους συναδέλφους εκείνους, που αντί για 

αναγνώριση ή αλληλεγγύη, προτίμησαν να μην μου 

συγχωρέσουν ποτέ το ότι εγώ έδινα μια μάχη την οποία 



αυτοί σαν πιο παλιοί, όφειλαν από καιρό να είχαν δώσει… 

Όπως και να ’χε, στο άρθρο που έστειλα, έγραφα: 

«Οι περισσότερες εφημερίδες, που κατά κανόνα διαφωνούν 

μεταξύ τους, συμφωνούν απόλυτα και χειροκροτούν 

ομόφωνα κάθε απόφαση για ανατίμηση των φύλλων. Ο 

τιμάριθμος βλάπτεται -όπως κάθε τόσο γράφουν- όταν 

ανέβουν τα ενοίκια ή τα γεωργικά φάρμακα, αλλά όχι 

βέβαια όταν ακριβαίνουν οι εφημερίδες. Για το θέμα αυτό 

φαίνεται ότι μερικοί θερμόαιμοι αναγνώστες, έγραψαν 

μερικά πικρόχολα γράμματα που "πνίγηκαν", όπως συνήθως 

γίνεται. Κάποιος συντάκτης μόνο απάντησε έμμεσα σ’ 

αυτούς, ότι στην Αγγλία και την Γερμανία, η τιμή των 

εφημερίδων είναι πάνω από διπλάσια... Παρέλειψε όμως με 

δολιότητα εξυπνάκια που υποτιμάει τη νοημοσύνη του 

κοινού, να αναφέρει ότι η νομισματική αναλογία, οι μισθοί 

κ.λ.π. είναι τριπλάσιοι στην Γερμανία και στην ’Αγγλία από 

εδώ. 

Μετά απ’ αυτό, φαίνεται ότι κάποιος ή κάποιοι τον 

στρίμωξαν και ο καλός αυτός δημοσιογράφος αναγκάστηκε 

να γράψει στη στήλη του: "Γι’ αυτό που μου γράφετε, έχετε 

δίκιο!.." Ποιο; Το κοινό δεν θα μάθει ποτέ γιατί ο καλός 

συντάκτης νομίζει ότι από τη θέση την οποία κατέχει, 

μπορεί να καλύπτεται κοροϊδεύευοντας άφοβα τον κόσμο. 

Το κεφάλαιο είναι άπληστο και οι εφημερίδες παρασιωπούν 

ή σχολιάζουν απατηλά κάθε τι που θα μπορούσε να πλήξει 

τα στεγανά τους ή να θίξει τα συμφέροντα τους. Έτσι 

χαιρετίζουν κάθε ανατίμηση, για… περισσότερα κέρδη. 

Όταν τέτοια φωτιά κρυφόκαιει στα σπλάχνα ιδρυμάτων με 

πνευματικές και πολιτικές φιλοδοξίες και με κοινωνική 

πρόσοψη, μήπως θα ’πρεπε να απελπιστούμε; 

Η εφημερίδα μας πουλάει τριακόσιες χιλιάδες φύλλα και 

κερδίζει καθαρά τρελά λεφτά την ήμερα, ανεξάρτητα από 

το πώς μετά τα δικαιολογεί ή τα διαθέτει. Δεν την φτάνουν; 

Με απροκάλυπτα κερδοσκοπικά κίνητρα όμως, η 



ιδρυματική της επίφαση και οι δήθεν λαϊκοί αγώνες της 

είναι εμπαιγμός και η υποστήριξη της ανατίμησης για 

αύξηση των κερδών της, μία ακόμα αποικαλυπτική 

πρόκληση πρώτου μεγέθους». 

 

Η κρυφή αγωνία την οποία κρατούσα μυστική ακόμα κι από 

τον εαυτό μου, είχε φτάσει στο απροχώρητο. από τις μέρες 

αυτές αλλά και από τις ώρες και από τις στιγμές ακόμα, 

εξαρτιόταν το πάν. Όλοι το νιώθαμε αυτό και τα βράδια στο 

«Βυζάντιο» έβλεπα τους φίλους μου να με κοιτάνε σαν να 

αναρωτιόντουσαν αν τελικά είμαι ήρωας, πονηρός ή θύμα 

μιας ευκαιρίας ή ενός εξωφρενικού επεισοδίου. 

Αν όλοι τους συμφωνούσαν σ’ αυτό το πιθανό 

ερωτηματολόγιο, οι θέσεις στις όποιες θα κατέληγαν, 

ένιωθα ότι θα έπρεπε να ήταν διαφορετικές. Ο στρατηγός 

και ο Μάριος που ασφαλώς με έκριναν με περισσότερο 

συναισθηματισμό, πίστευαν πως δεν θα ήταν δυνατόν να 

μείνω για πολύ ακόμα σε ένα τέτοιο χώρο. Ο Πλόκο και ο 

γιατρός θα ήταν πιο πιθανό να σκέπτονται κατά βάθος ότι 

όλη αυτή ή ιστορία, ανεξάρτητα από το αποτέλεσμα, ήταν 

περισσότερο από οτιδήποτε άλλο, μία ευκαιρία καριέρας για 

εμένα. Τέλος η Μάη, ότι ίσως να υπήρχαν λόγοι 

ευαισθησίας οι οποίοι με πυράκτωναν ως ένα βαθμό, αλλά 

ότι έγραφα αυτά που χρειαζόντουσαν να γραφτούν σε τούτη 

την εποχή, ανεξάρτητα από το πόσο και πότε θα μπορούσαν 

όλα αυτά να έχουν ένα κακό τέλος. Ίσως μία τέτοια αγωνία 

για ένα πιθανό τέλος την έκανε τόσο ανήσυχη τον τελευταίο 

καιρό. 

Ενώ βρισκόμουν ξεχασμένος μέσα σ’ αυτές τις ατέλειωτες 

σκέψεις, άκουσα τα βήματα του Μάριου να πλησιάζουν. 

Άνοιξα την πόρτα και ξαναξάπλωσα στον καναπέ 

προσπαθώντας να προσηλωθώ σε ένα πρόβλημα που έδινε ή 

εφημερίδα για το σκάκι. 

Ο Μάριος, χωρίς να μου πει τίποτα, προχώρησε προς το 



τηλέφωνο. Ένιωσα κάποιο μικρό μούδιασμα, μέχρι που 

άκουσα να απαντάει αχνά άλλα καθαρά η φωνή της Μάη: 

«Έχεις σαμπάνια;» της έλεγε ο Μάριος. Καλά, ερχόμαστε 

αυτού. Διακόσια τριάντα πέντε γράμματα για το καινούριο 

του άρθρο είπες;» 

Το Σάββατο ήμουνα στην ώρα μου στο αμφιθέατρο μαζί με 

τον Μάριο και την Μάη που προσπαθούσε να κρύψει την 

αγωνιά της με τον δικό της τρόπο. Κουβεντιάζοντας και 

δεχόμενη τα κομπλιμέντα από τους γνωστούς της 

δημοσιογράφους. 

Καθίσαμε στην πλαϊνή πτέρυγα, περιμένοντας την μπόρα 

να ξεσπάσει. Πολλοί, όταν μας έβλεπαν, χαμήλωναν τον 

τόνο της φωνής τους ή άλλαζαν κουβέντα και άλλοι μας 

κοίταζαν με κάποια εχθρότητα. Μερικοί όμως άλλοι ήρθαν 

και κάθισαν κοντά μου σαν να έδειχναν ότι ήθελαν να μου 

συμπαρασταθούν. 

Ο αρχισυντάκτης τη φορά αυτή καθόταν πίσω από το 

μακρύ και βαρύ τραπέζι, ενώ δίπλα του καθόταν ο ένας από 

τους δύο γραμματικούς του και πιο πέρα ήταν άλλες τρεις 

καρέκλες άδειες. 

Ο μπάρμαν ήρθε κοντά μου, χωρίς να φοράει την άσπρη 

του ποδιά και μου ’φέρε κρυμμένο μέσα στην παλάμη του 

ένα ποτηράκι κονιάκ. Ξαφνικά ακούστηκαν ψίθυροι οι 

οποίοι άρχισαν να δυναμώνουν, όπως όταν ανοίγουμε 

προοδευτικά το ποτενσιόμετρο του ραδιοφώνου μας. Είχαν 

μπει μέσα οι τρεις συντάκτες με την καινούργια έκδοση και 

ο καθένας διάβαζε στους πλαϊνούς του μερικές περικοπές 

προφανώς από το τελευταίο μου άρθρο, σχετικά με τα 

καθαρά κέρδη της εφημερίδας. 

Απότομα, οι ψίθυροι κόπηκαν σαν μαχαίρι. Ήταν ο 

αρχισυντάκτης που είχε σηκωθεί όρθιος και ανοίγοντας τα 

μικρόφωνα είπε: 

— Παρακαλώ, οι κύριοι που έχουν υποβάλει τις παραιτήσεις 

τους να πλησιάσουν. 



Οι τρεις συντάκτες που είχαν διαμαρτυρηθεί το 

προηγούμενο Σάββατο προχώρησαν, άλλα τη φορά αυτή το 

ύφος τους φαινόταν λιγότερο αποφασιστικό. στάθηκαν 

όρθιοι στην άκρη του τραπεζίου, κατηφείς, αλλά και 

αμήχανοι. 

— Η εφημερίδα και εγώ τρέφουμε αισθήματα αγάπης προς 

εσάς, μετά από τόσα χρόνια αγωνιστικής συνεργασίας, 

άρχισε ο αρχισυντάκτης. Τρέφουμε όμως ανάλογα 

αισθήματα αγάπης και σεβασμού προς τους χιλιάδες 

αναγνώστες, καθώς και την δυνατότητα που πρέπει να 

έχουν όλοι αυτοί για ελεύθερη έκφραση γνώμης και κριτική 

προς κάθε κατεύθυνση, άρα και προς την εφημερίδα μας. 

Οι αναγνώστες αυτοί έχουν τελευταίως έναν εκπρόσωπο ο 

οποίος απλά φιλοξενείται στην εφημερίδα μας, για να 

γράφει για λογαριασμό τους. Είναι ελεύθερο, δημοκρατικό 

και ωραίο να μην τον εμποδίζουμε σ’ αυτό. Αρκεί οι 

γνώμες του να είναι κάποια συνισταμένη των απόψεων των 

αναγνωστών μας και μάλιστα των πιο δυναμικών από 

αυτούς, δηλαδή αυτών που μας γράφουν μαχητικά και 

θεμέλιο μένα πράγματα. Αυτών πού μας γράφουν σωστές 

και αντικειμενικές παρατηρήσεις. Αν αυτοί ακριβώς οι 

αναγνώστες μας είχαν έστω και με τη σιωπή τους 

υποστηρίξει τις δικές μας συνήθειες, τότε θα έπρεπε να 

κάνουμε κάποια αλλαγή στη στήλη της κριτικής των 

αναγνωστών. Όμως, να σήμερα τα πρώτα αποτελέσματα 

που συγκέντρωσα, ακριβώς για να τα θέσω στην 

αναμφισβήτητα δίκαιη κρίση σας. Πέντε μέρες μετά το 

πρώτο άρθρο, εκατόν πενήντα περίπου γράμματα πολύ 

εγκωμιαστικά και από καταρτισμένους ανθρώπους. 

Επικριτικά κανένα. Πέντε μέρες μετά το δεύτερο άρθρο, 

διακόσια τριανταπέντε γράμματα. Επικριτικά δύο. Οι 

αριθμοί είναι εντυπωσιακοί. Προβλέπουμε να συνεχιστεί η 

άνοδος και προσλάβαμε δύο έκτακτους διεκπεραιωτές 

αλληλογραφίας. Γεγονός είναι ότι κι αν ακόμα αυτό το 



ονομάσουμε αναταραχή, κάθε τέτοια αναταραχή φαίνεται 

ότι καλυτερεύει την κυκλοφορία του οργανισμού μας και 

μάλιστα με τρόπο νέο, δημοκρατικό και πνευματικό. Θα 

γίνουμε λοιπόν πιο ευαίσθητοι στις γνώμες και τα 

αισθήματα των αναγνωστών μας. Αν επιμένετε ακόμα στην 

παραίτηση σας, επιφυλασσόμενοι παντός δικαιώματος σας 

όπως είπατε, από εργοδοτικής πλευράς, είναι γνωστά τα 

δικαιώματα σας αυτά. Από πλευράς δικαίου, δεν σας 

πρόσβαλε νομίζω κανένας ονομαστικά. Δεν γράφετε μόνο 

εσείς στη δεύτερη και τέταρτη σελίδα. Το άρθρο λέει — αν 

προσέξατε καλά— ότι μερικές φορές οι σελίδες αυτές 

γράφουν αισχρότητες. Γράφουν πολλοί και εγώ ακόμα στις 

σελίδες αυτές. με το να παρουσιάζεστε εσείς ως άμεσα 

θιγμένοι, είναι σαν να σπεύδετε να ξεκαθαρίσετε μόνοι σας 

τα πράγματα, παραδεχόμενοι ότι εσείς από όλους μας, είστε 

εκείνοι που γράφουν τις αισχρότητες αυτές. 

Γέλια ακούστηκαν από κάτω. 

Αντί για παραίτηση, μήπως θα ’πρεπε να προσέξετε λίγο τα 

θέματα και τα πρόσωπα που περιλαμβάνουν συχνά τα 

κείμενα σας; Ο κόσμος έχει ξυπνήσει πια και βλέπει. Την 

νεολαία την χάσαμε ήδη… Αξίζει μία τέτοια προσπάθεια 

για το κοινό μας που εξ αιτίας ενός νέου, ευέξαπτου αν 

θέλετε, συντάκτη, άρχισε να γίνεται καθημερινά πιο 

ευαίσθητο και απαιτεί και η εφημερίδα του να βρίσκεται 

πάντα στο ανάλογο ύψος. 

Προτείνω σε όλους σας, είπε τελειώνοντας, να 

εφαρμόσουμε το σλόγκαν «καλύτερη δημοσιογραφία για 

ένα καλύτερο κόσμο». 

Η ατμόσφαιρα άλλαξε αμέσως μετά από αυτά που είπε ο 

αρχισυντάκτης. Τα πρόσωπα έχασαν εκείνη τη 

βλοσυρότητα που είχαν λίγο πριν. Μερικοί χαμογελούσαν 

κιόλας. Κάποιος μου φώναξε. «Το μετεωρολογικό δελτίο 

πώς σου φαίνεται;» Ο αρχισυντάκτης χαμογελούσε. Οι 

τρεις συντάκτες δεν φάνηκε να έμειναν ανεπηρέαστοι από 



την αλλαγή αυτή. Κοιτάχτηκαν μεταξύ τους και μετά απ’ 

αυτό ο ένας τους δήλωσε: «Μας ικανοποιούν αυτά που 

είπατε. Γι’ αυτό αποσύρουμε την παραίτηση μας, 

θεωρώντας ότι το ζήτημα έχει συμπτωματικό χαρακτήρα 

και για να μην ανακόψουμε ούτε στιγμή την πορεία της 

εφημερίδας μας προς τους παλιούς και καινούργιους της 

στόχους. Πιστεύουμε όμως ότι η κριτική των άκρων θα 

φέρει κι άλλα προβλήματα». 

Ο υπαινιγμός ήταν σαφής και εννοούσε το νέο μου 

δημοσίευμα στο φύλλο που μόλις είχε κυκλοφορήσει. 

Η Μάη κοίταζε εμένα αντί να προσέχει τον ομιλητή. 

— Δεν υπάρχει άλλη κριτική, παρά μόνο η κριτική των 

ακρών, είπα καθώς σηκώθηκα και πλησίασα τους ομιλητές. 

Σας ευχαριστώ για την κατανόηση που δείχνετε, άλλα θα 

ήθελα να προσθέσω κάτι αν θα μου το επιτρέπατε. Κανένας 

δεν έφερε αντίρρηση και συνέχισα: Πριν λίγη ώρα η 

ατμόσφαιρα ήταν κάπως ηλεκτρισμένη και όλοι εμείς εδώ 

μοιάζαμε διχασμένοι. Δεν μπορώ να ξεχάσω ότι αυτό έγινε 

εξ αιτίας μου. 

Κανένας —μα απολύτως κανένας— δεν αντέχει στα δύο 

αυτά πράγματα: την κριτική και την αλήθεια, όταν τον 

αφορούν. Ήταν τολμηρό και για την εφημερίδα και για 

μένα να κάνω ακριβώς αυτό το πράγμα, με το ευνοϊκό 

πρόσχημα ότι αυτό γίνεται εξ ονόματος των αναγνωστών. 

Ευρισκόμενος στην δύσκολη αυτή θέση, επιζητούσα την 

συμπαράσταση από τους συναδέλφους και αντιμετώπισα 

την ψυχρότητα και την καχυποψία τους. Ήταν φυσικό, 

όπως το κατάλαβα τώρα. Με τέτοιες προϋποθέσεις όμως, 

δεν μπορώ να συνεχίσω την κριτική μου προς την ίδια την 

εφημερίδα, έτσι όπως μου ανατέθηκε και προτείνω κάτι 

άλλο. Η στήλη μου απηχεί τις γνώμες και τα αισθήματα 

πολλών αναγνωστών. Εμπνεόμενος από αυτούς, μπορεί να 

κριτικάρω χίλια δύο άλλα θέματα —και μάλιστα πιο 

σπουδαία— από τις μικροζαβολιές των συναδέλφων μου. 



Αυτές ας αναλάβει να τις τακτοποιεί ο αρχισυντάκτης μας. 

Παρακαλώ να γίνει δεκτή η πρόταση μου και θα δείτε ότι 

αξίζει τον κόπο. Άλλωστε σ’ αντίθετη περίπτωση, θα 

παραιτηθώ και η απόφαση μου πάνω σ’ αυτό είναι 

αμετάκλητη. 

-Θα γράφεις ό,τι θέλεις και το να μην γράφεις παρά 

ελάχιστα για την εφημερίδα, εμένα προσωπικά θα με 

βόλευε, γιατί δεν θα αργήσεις να αρπάξεις και εμένα στην 

πένα σου... Όλοι γέλασαν γιατί ο πάγος πια είχε σπάσει 

τελείως. 

Ο αρχισυντάκτης σηκώθηκε πρώτος και όλοι οι 

δημοσιογράφοι άρχισαν σιγά-σιγά να αραιώνουν, 

πηγαίνοντας προς τις δύο εξόδους. Μόνον η Μάη και ο 

Μάριος έμειναν καρφωμένοι στις θέσεις τους. Εκείνη τη 

στιγμή μπήκε ο δεύτερος γραμματέας που τόση ώρα έλειπε 

και κάτι είπε ψιθυριστά κρατώντας την φρέσκια έκδοση 

στα χέρια του, που μύριζε ακόμα μελάνι. Μετά ήρθε κοντά 

μου ο αρχισυντάκτης, με έπιασε φιλικά από το μπράτσο και 

μου είπε: 

— Η μπόρα πέρασε γρήγορα όπως είδες, αλλά τώρα έρχεται 

η καταιγίδα. Πάμε πάνω, μας ζητάει ο εκδότης. 

Περάσαμε από το μπαρ και ζήτησα μ’ ένα νόημα από τον 

μπάρμαν νά μου φέρει ακόμα ένα κονιάκ. Ο άτιμος από τη 

ματιά του καταλάβαινα, ότι τα ήξερε όλα. Μετά 

ξαναπεράσαμε από το αμφιθέατρο και πηγαίνοντας προς 

τον μικρό διάδρομο για το εσωτερικό ασανσέρ, έριξα μία 

παρατεταμένη ματιά στους φίλους μου που καθόντουσαν 

υπομονετικά και με περίμεναν. Στα μάτια τους είδα κάτι 

από τη δική μου αγωνία. Τους χαμογέλασα, καθώς 

απομακρυνόμουν από κοντά τους. 

 

Ο εκδότης μας δέχτηκε στο γραφείο του με αρκετή 

ευγένεια. τον έβλεπα για πρώτη φορά ενώ εκείνος θα με 

ήξερε πολύ καλά και από πληροφορίες και από το σύστημα 



κλειστής τηλεοράσεως που έβλεπα ότι ήταν ενσωματωμένο 

στο γραφείο του και που πλαισιωνόταν από αναρίθμητα 

κουμπιά. 

Φαινόταν καμιά εξηνταριά χρονών, με προσεγμένο και 

ευγενικό παρουσιαστικό. Δίπλα του καθόταν μία κοπέλα 

εκπληκτικής ομορφιάς, όχι περισσότερο από 25 χρονών, 

που φαίνεται ότι μόλις είχε διαβάσει το άρθρο μου γιατί η 

νέα έκδοση ήταν ανοιχτή στη δεύτερη σελίδα, 

ακουμπισμένη δίπλα της. Η κοπέλα, αφού χαιρέτησε κάπως 

ψυχρά, ξαναπήρε την εφημερίδα στα χέρια της και ο 

εκδότης αγνοώντας με τελείους, μίλησε προς τον 

αρχισυντάκτη: 

— Η πρωτοβουλία μας, καίτοι νεωτεριστική και δυναμική, 

άρχισε να γίνεται προβληματική, γιατί δημιούργησε 

αναταραχή μέσα στους συντάκτες της ίδιας της εφημερίδας. 

Σαν να μην έφτανε αυτό, μόλις σήμερα συνέδεσε κατά τον 

πιο παράδοξο τρόπο και εμένα με την εφημερίδα, ενώ η 

θέση — και το ξέρετε καλά αυτό — είναι εκτός. Δεν γράφω 

καθόλου σ’ αυτήν, δεν σας περιορίζω, διότι είναι 

ξεκαθαρισμένη η γραμμή πλεύσεως μας και δεν 

ανακατεύομαι παρά μόνο στα οικονομικά και 

συμβουλευτικά θέματα και αυτό από κάποια απόσταση. Δεν 

μπορώ όμως να πω ότι αποτύχατε τελικά, γιατί 

βρισκόμαστε σε μία συνεχή άνοδο της κυκλοφορίας μας 

που πλησιάζει το 5% κυρίως το Σάββατο και οι ειδικοί 

μόλις με πληροφόρησαν ότι το ποσοστό αυτό τείνει να 

ανέβει. Όλα αυτά σε μία εποχή κάμψεως της κυκλοφορίας 

των εφημερίδων εξ αιτίας της ανατιμήσεως και της 

ελλείψεως γεγονότων γενικώς, αποτελούν ένα θαύμα. Τι 

σκέπτεστε εσείς πάνω σ’ όλα αυτά; 

Ο αρχισυντάκτης ήταν έξυπνος συζητητής και είχε 

ακολουθήσει τη σοφή τακτική του. Άφηνε τον συνομιλητή 

του να μιλήσει χωρίς να τον διακόψει για να μην τον 

εκνευρίσει και για να εκτονωθεί μόνος του. Όταν το ζήτησε 



πια ο ίδιος, μετά από μία μικρή ακόμα παύση, μίλησε: 

— Ο συντάκτης, λίγο πριν, υπέβαλε σε μένα την παραίτηση 

του και το πιο εύκολο πράγμα είναι να υποβάλλω και εγώ 

σε σας τη δική μου. Οι παραιτήσεις όμως, πράγμα πολύ 

συνηθισμένο σε τέτοιες στιγμές, δεν αποτελούν λύσεις 

προβλημάτων, αλλά απομάκρυνση από το πρόβλημα, γιατί 

σημαίνουν εγκατάλειψη θέσεως. Προέχει η τακτοποίηση 

του θέματος που προέκυψε και για τις παραιτήσεις —αν 

δεν έχετε αντίρρηση — υπάρχει ο καιρός. 

Σταμάτησε και ο εκδότης ανακάθισε προδίδοντας μία 

κάποια ανακούφιση. 

— Συνεχίστε, είπε. 

— Μήπως έχει να μας πει τίποτα σχετικό ο συντάκτης; 

προσπάθησε να δώσει σε μένα το λόγο. 

— Να τον ακούσουμε, είπε ο εκδότης και ήταν η πρώτη 

φορά που έδειξε να προσέχει ότι υπάρχω κι εγώ. Η κοπέλα 

άφησε πάλι πλάι της την εφημερίδα και κάρφωσε τα μάτια 

της πάνω μου. 

— Κύριε, είπα, η φιλοδοξία σας να ηγείστε μιας 

δημοκρατικής εφημερίδας η οποία μάχεται καθημερινά για 

τα δίκαια του απλού άνθρωπου, για την εξύψωση του, την 

ηθική και πνευματική και γιατί όχι και την οικονομική, σας 

κάνει ένα συμπαθητικό, αγαπητό και θα ’λεγα και σπουδαίο 

άνθρωπο. Αλλά το να κερδίζετε με τον τρόπο αυτό ένα 

εκατομμύριο την ήμερα, δηλαδή το να ανήκετε, είτε το 

θέλετε είτε όχι στο κεφάλαιο, σας κάνει –αδίκως- άλλο 

τόσο μη δημοφιλή. Έγραψα στην εφημερίδα σας μια 

τσουχτερή αλήθεια, αλλά μήπως γι’ αυτό δεν με 

προσλάβατε; Δεν με πληρώνετε για να γράφω χωρίς 

διάκριση καυτές αλήθειες; Θεωρείτε σκάνδαλο ότι θα 

μάθουν ότι ένας δημοκράτης μαχητής κερδίζει ένα 

εκατομμύριο την ημέρα, ενώ θεωρείστε αντικαπιταλιστής. 

Μετά τι νομίζετε, ότι ο κόσμος δεν συζητάει και δεν 

μαθαίνει τι γίνεται γύρω του; Εγώ απλώς τόλμησα να 



διατυπώσω στη στήλη μου — και αυτό δείχνει καθαρότητα 

και θάρρος της ίδιας εφημερίδας— αυτό που όλοι έχουν 

λίγο ή πολύ, μέσα στο μυαλό τους. Τώρα μήπως θέλετε να 

διορθώσω τα πράγματα ανακαλώντας; Δεν πολιορκούμαι 

από εμπάθεια ή από εγωισμό. Αν κάπου έσφαλα μπορώ 

πρόθυμα να παραδεχτώ ότι είμαι ψεύτης ή ακατατόπιστος,. 

— Δεν είπα να ανακαλέσετε, με διέκοψε ο εκδότης, είπα 

απλώς να βρούμε μία λύση, μιας και συνέβη να 

συμπεριληφθώ έστω έμμεσα στα άρθρα σας, πράγμα που 

δεν το θέλω. 

— Μία λύση που θα προτείνω εγώ, θα είναι για σας 

ακατανόητη, αλλά αφού επιμένετε θα σας την προτείνω. Η 

επιχείρηση σας στήθηκε με μόχθο και έχει μεγάλη ιστορία 

μία ιστορία που την τοποθετεί σήμερα ψηλά στον χώρο 

τόσο της δημοσιογραφίας και της αλήθειας όσο και στο 

χώρο των πνευματικών και ηθικών αξιών. Χτυπάμε την 

κάθε εξαθλίωση και την αδικία, όπου κι αν τις βρίσκουμε, 

ακόμα και στην άνιση κατανομή τού πλούτου που είναι το 

πιο καθημερινό της φαινόμενο, αλλά στον αγώνα μας 

επάνω ξεχνάμε ότι ένα γεμάτο θησαυροφυλάκιο είναι νεκρό 

σαν ένας βασιλικός τάφος, ενώ μία διανομή τού πλούτου, 

αναβλύζει ζωή όπως μια πηγή, σαν τα φορτωμένα δέντρα 

το καλοκαίρι. Πώς θα διεγείρουμε τις συνειδήσεις των 

άλλων όταν δεν ξεκαθαρίσουμε τα πράγματα με τη δική 

μας; Όταν κριτικάρουμε τον καπιταλισμό και το κεφάλαιο, 

ποιόν κοροϊδεύουμε; Δεν έγραψα τίποτα περισσότερο από 

αυτό και αυτή είναι η αλήθεια, η οποία πολλές φορές καίει 

και μπορεί να κάψει κάποτε αυτόν που την λέει ή αυτόν που 

την αποκαλύπτει. Στην περίπτωση μας, θα μπορούσε να μην 

ενοχλήσει — όπως και νόμιζα— κανέναν γιατί σ’ έναν γερό 

οργανισμό, καμιά αλήθεια δεν μπορεί να υποσκάψει τα 

θεμέλιά του, αλλά μάλλον να τα ενισχύσει. Σε ποια 

εφημερίδα ποτέ, ένας μικρός συντάκτης «τα έβαλε» με τον 

εκδότη του και σε ποια άλλη θα μπορούσε να γίνει αυτό 



εκτός από την δική μας; Αν δεν το ’χατε σκεφτεί αυτό, σας 

πρόλαβα: Να ένας δημοκρατικός πειρασμός, να μία 

δοκιμασία σεβασμού της άποψης του άλλου και της 

ελευθερίας και της ισότητας πρώτου μεγέθους. 

Σταμάτησα λαχανιασμένος. Πρόσεξα πως ο αρχισυντάκτης 

φαινόταν κάπως ευχαριστημένος, ενώ ο εκδότης κοιτούσε 

σκεπτικός το κρύσταλλο του γραφείου του. Η κοπέλα μου 

φάνηκε λιγότερο απαθής τώρα, γιατί διέκρινα κάτι σαν 

χαμόγελο στο πρόσωπο της. Δεν ξέρω για ποιόν 

χαμογελούσε έτσι και αν ειρωνευόταν ή επιδοκίμαζε  

θέσεις, πράγμα όμως που το ξεδιάλυνα αμέσως, μόλις 

άρχισε να μιλάει ο αρχισυντάκτης. 

-Είσαι κάπως νέος εδώ, είπε, και πιθανόν να μη γνωρίζεις 

μερικά πράγματα που συνδέονται με την ιστορία τούτης της 

εφημερίδας και του εκδότη της. Η ασυνέπεια των πιστεύω 

της, δεν είναι όπως νομίζεις αλλά και για τον ίδιο λόγο που 

έτυχε να μην τα γνωρίζεις εσύ, δεν της είναι δυνατόν να τα 

δημοσιεύσει για να σε αποστομώσει. Αυτό λέγεται 

σεμνότητα... Τα μισά κέρδη απορροφώνται σε αποσβέσεις, 

κτίρια, μηχανήματα, εγκαταστάσεις, για να εξασφαλιστεί το 

μέλλον από τους ανταγωνιστές που η φιλοσοφία τους είναι 

καπιταλιστική και ως ένα σημείο πρέπει να τους 

ακολουθήσουμε αναγκαστικά. Τα αλλά μισά... Ο εκδότης 

σήκωσε το χέρι του για να τον διακόψει, την στιγμή που 

πρόφερε: Επτά αναδασώσεις, τρία ιδρύματα... 

Για μία στιγμή τα ’χασα. Κάτι τέτοιο δεν το είχα φανταστεί, 

ούτε προβλέψει... Μέχρι τότε τα είχα καταφέρει περίφημα, 

άλλα ξαφνικά φοβήθηκα ότι από κάποια άγνοια μου τα 

πράγματα θα μπορούσαν να πάρουν άλλη τροπή. Έπρεπε να 

προλάβω αλλά τι; Να σώσω τον εγωισμό μου ήταν πολύ 

φτηνό. Μήπως να αναγνωρίσω το δίκιο των άλλων; Αλλά 

αυτό εκτός του ότι θα έδειχνε ότι οι θέσεις μου δεν είναι 

στερεές, θα ήταν και στείρο. Είναι αλήθεια ότι ο εκδότης 

ήταν γενικά αγαπητό και αγαθό πρόσωπο. Ποτέ δεν έβλαψε 



κανέναν και πάντα εργαζόταν αθόρυβα. Ποτέ δεν 

αυτοπροβαλλόταν και κυκλοφορούσε με ένα παλιό φόλξ-

βάγκεν, επιβαλλόμενος στους άλλους ακόμα και με την 

απλότητα του. Όμως αυτό δε σήμαινε ότι όλα εκεί μέσα 

ήταν τέλεια και πως δεν ήταν μία ευκαιρία να προχωρήσω 

μία καινούργια ιδέα που μου ήρθε αστραπιαία στο μυαλό. 

— Σέβομαι κάθε είδος ευεργεσίας η οποία γίνεται από έναν 

άνθρωπο, αβίαστα προς τους συνανθρώπους του και διπλά 

όταν αυτό γίνεται αθόρυβα και δεν επιχειρείται για να 

εξυπηρετήσει άλλους σκοπούς... Και στις πιο 

αμφιλεγόμενες στιγμές μου ό,τι έκανα το ’κάνα από 

σεβασμό και αγάπη προς την εφημερίδα μου, ταυτίζοντας 

την με τους αναγνώστες της και με την αλήθεια, μερικές 

φορές μάλιστα με την αιχμηρή αλήθεια. Ατύχησα ως προς 

αυτό λίγο, αλλά δεν πτοήθηκα ακόμα. Δυσαρέστησα πρώτα 

τους συναδέλφους μου, όταν τους είπα μερικές αλήθειες γι’ 

αυτούς. Δυσαρέστησα την εφημερίδα σήμερα, φέρνοντας 

την σε τεχνητή δυσκολία να ξεκαθαρίσει τα πράγματα. 

Φοβάμαι πως διαπιστώνω μία δυσαρμονία ανάμεσα σ’ 

έμενα και στο περιβάλλον μου. Μήπως είμαι υπερβολικός, 

μήπως η εποχή μου δεν αντέχει στην κριτική και τη λογική, 

στον διάλογο και την αλήθεια; Κρίνετε μόνοι σας. 

Γνωρίζετε ως τώρα τι έχω πει και τι έχω γράψει, και τι 

είδους προθέσεις κουβαλάω μέσα μου. Θα ήθελα 

τελειώνοντας και μιας και μου το ζητήσατε να ακούσετε μία 

πρόταση μου. Φιλανθρωπικές μονάδες και νοσοκομεία είναι 

πια ξεπερασμένες λύσεις, όπως και τα σχολεία. Είναι 

υποχρεώσεις των κυβερνήσεων που αν τους τα κάνουν 

άλλοι, αυτό θα βοηθήσει την ασυδοσία τους και θα 

μεγαλώσει τις καταθέσεις των υπουργών και στελεχών της 

στις τράπεζες της Ελβετίας. Τα δωρεάν λαϊκά συσσίτια και 

υπνωτήρια θα αυξήσουν τους τεμπέληδες και τους αλήτες, 

αντί να βοηθήσουν στην εξάλειψη τους. Πρέπει να 

αναζητήσουμε σε μια νέα ιδέα για την αξιοποίηση της 



περίσσιας δύναμης ενός οργανισμού. Αυτό πρέπει να γίνει 

προς την πλευρά εκείνη που την χρειάζεται περισσότερο 

αλλά και που θα την αξιοποιήσει καλύτερα προς το 

ανέβασμα του σημερινού ανθρώπου, σαν ατόμου στην αρχή 

και σαν συνόλου κάποτε. 

Γιατρεύεται ένα παιδί με την βοήθεια ενός κοινωφελούς 

ιδρύματος έστω. Το παιδί αυτό όμως δεν έχει πολλές 

πιθανότητες να γλιτώσει από την ανίατη επίδραση του 

συστήματος που αργά ή γρήγορα θα το υποτάξει σε αυτό 

που λέγεται παιδεία του, στους νόμους του, στην κουλτούρα 

του και στην νοοτροπία του. Τελικά θα γίνει ένας ακόμα 

κατασκευασμένος δούλος ο οποίος εν αγνοία του ή όχι θα 

υπηρετεί το σύστημα. 

Ένας σοφός που θα μπορούσε θεωρητικά να δει με μία 

ματιά τη ζωή του και την χρησιμότητα του θα διερωτηθεί: 

«Και που σώθηκε τι;» Σταμάτησα για να πάρω αναπνοή, 

αλλά κανένας δεν πήρε το λόγο για να πει ή να ρωτήσει 

κάτι, όπως συνήθως γίνεται. Με κοίταζαν όλοι ήρεμα και 

υπομονετικά με ενδιαφέρον θα έλεγα και γι’ αυτό συνέχισα: 

Ο Χριστιανισμός ήταν αναμφισβήτητα χρήσιμος για την 

εποχή του, και μας έδωσε τελευταίο αγαθό τον ρομαντισμό 

αλλά σήμερα όλοι βλέπουμε ότι είναι ανεπαρκής πια. 

Λογάριαζε περισσότερο στην απελευθέρωση του πλούσιου 

από το μοίρασμα της περιουσίας του παρά στην υλική 

ωφέλεια των φτωχών οι οποίοι θα τα μοιράζονταν. Σήμερα 

και η ευεργεσία πρέπει να είναι τεχνοκρατική και να 

μετράει πόσο και τι είδους καλό θα κάνει μία δωρεά 

βραχυπρόθεσμα και μακροπρόθεσμα. Σήμερα είναι 

απαραίτητος ο έλεγχος των γεννήσεων, της παραγωγής, της 

οικονομίας, της εργασίας, ακόμα και το είδος 

συμπαραστάσεως προς τον άνθρωπο, γιατί χωρίς ένα τέτοιο 

υπολογισμό, κινδυνεύουν να συνεχίσουν να χάνονται 

πολλά. Έλεγαν: από το στομάχι αρχίζουν όλα. Φοβάμαι ότι 

εκεί τελειώνουν όλα. Κριτικάρουμε την κυβέρνηση και το 



σύστημα για να τα αλλάξουμε και να τα κάνουμε καλύτερα. 

Μήπως πρέπει να προσπαθήσουμε να κάνουμε καλύτερο 

τον άνθρωπο; Ας του δώσουμε φωτεινά ενδιαφέροντα και 

σωστή ενημέρωση, ακόμα και δωρεάν, στον οικονομικά 

αδύνατο, στον ανυποψίαστο. στο μακρινό χωριό, στην 

μικρή επαρχία, εκεί που η ιδέα, το βιβλίο ας πούμε, είναι 

ένα ακριβό είδος, ένα όχι απαραίτητο έξοδο, ένα 

απλησίαστο αντικείμενο, που δεν έγινε ακόμα 

προτεινόμενος πειρασμός ή όνειρο…. 

Ο εκδότης γύρισε και κοίταξε τον αρχισυντάκτη, ενώ 

ανακαθόταν στην πολυθρόνα του. Εκείνος κάπνιζε 

αμίλητος, χωρίς να του ανταποδώσει το βλέμμα. Η κοπέλα 

είχε στυλωμένα τα μάτια της απάνω μου με αρκετό 

ενδιαφέρον και χωρίς τώρα πια το προηγούμενο κάπως 

ειρωνικό της χαμόγελο. Πρόσεξα για πρώτη φορά πόσο 

τίμια ήταν τα μάτια της, πράγμα που μου τα ’κάνε σχεδόν 

αγαπητά… 

Αποφάσισα να τελειώσω, κάνοντας πιο συγκεκριμένα αυτά 

πού ήθελα να πω. 

— Μπορούμε να κάνουμε κάτι σπουδαίο μέσα στο χώρο μας 

που είναι ο τύπος, οι εκδόσεις και η επικοινωνία τού 

κόσμου με την ιδέα του ωραίου και του αληθινού. 

Μπορούμε να κάνουμε κάτι καλό με αξιόλογα 

αποτελέσματα για τον ταλαιπωρημένο άνθρωπο της εποχής 

μας, χωρίς να πεταχτούν τρελά λεφτά με αμφίβολα 

αποτελέσματα. 

Να εκδώσουμε και να στείλουμε δέκα χιλιάδες μεθόδους 

ξένων γλωσσών δωρεάν ή μερικές χιλιάδες από τα 

καλύτερα μυθιστορήματα, των πιο κλασσικών συγγραφέων 

στα ακριτικά χωριά μας και στις πόλεις. Δεν πιστεύω ότι θα 

χρεοκοπήσουμε, έκτος που θα μπορούσε μεγάλο μέρος από 

τη δαπάνη να καλυφθεί από το κοντύλι των διαφημίσεων. 

Ο άνθρωπος που τον έχουν πνευματικά ευνουχίσει, θα 

αρχίσει έτσι σιγά-σιγά να βρίσκει το δρόμο του προς την 



αλήθεια κι είναι ένας ειρηνικός τρόπος να πολεμήσουμε 

εκείνους που προγραμματισμένα τού φράζουν αυτό το 

δρόμο. Η αλλαγή που δείχνετε ότι ζητάτε να έρθει, δεν 

έρχεται μετά από ατέλειωτους άλληλοεξουδετερούμενους 

αγώνες διακηρύξεων, επιχειρημάτων και διαξιφισμών. 

Στείλτε τις γραφές κι αφήστε τους σοφούς να κάνουν τη 

δουλειά τους. Αυτοί ξέρουν να βρουν το δρόμο, ξέρουν να 

πιάνουν από το χέρι τον άνθρωπο. 

Σταμάτησα και για λίγο δε μίλησε κανένας. Μετά ο 

εκδότης γύρισε προς την κοπέλα σαν να ήθελε να την 

ρωτήσει κάτι. 

Εκείνη σηκώθηκε αποφασιστικά και πέρασε από τη μέσα 

μεριά στο μεγάλο γραφείο του εκδότη, στο δεξιό μέρος του, 

όπου ήταν ενσωματωμένα τα αναρίθμητα κουμπιά και οι 

οθόνες των κυκλωμάτων. Πάτησε ένα κουμπί και 

συνδέθηκε με τα τηλέτυπα και τα fax. Μεγέθυνε την εικόνα 

για να διαβάσει τα τελευταία νέα και μετά πάτησε ένα άλλο 

κουμπί. Αμέσως η οθόνη γέμισε με τα πολύχρωμα ζωάκια 

του Ντίσνευ. Ύστερα είπε: 

— Προτείνω να εφαρμοστεί αυτή ή ιδέα και να καλυφθεί 

ένα μέρος της από το 50% των δαπανούν της διαφημίσεως 

τις οποίες θα περικόψουμε και το υπόλοιπο να 

χρηματοδοτηθεί από τα καθαρά κέρδη μας. Να εκδίδεται 

ένα βιβλίο ανά τρίμηνο στην αρχή, σε πενήντα χιλιάδες 

αντίτυπα και αν όλα λειτουργήσουν θετικά κατά τις 

προβλέψεις μας, οι εκδόσεις να γίνουν ανά δίμηνο. Το 

βιβλίο να στέλνεται σε μικρές πόλεις και χωριά, αλλά και 

εδώ στην πρωτεύουσα, όπου ο άνθρωπος είναι πιο μόνος 

και πιο παγιδευμένος. Επίσης να γραφτούν δωρεάν 

συνδρομητές στην εφημερίδα μας, επιλεγμένοι κι αυτοί με 

ανάλογα κριτήρια. 

Για σας προτείνω —στράφηκε προς εμένα αλλά χωρίς να 

αλλάξει καθόλου τον τόνο της φωνής της— να πάρετε τη 

θέση του γενικού συμβούλου, και να αναλάβετε την 



οργάνωση του τμήματος που θα κάνει και θα διεκπεραιώνει 

τις εκδόσεις. Αν δεν συμφωνείτε — γύρισε προς τους 

άλλους — θα ’ταν πιο τίμιο να προσχωρήσουμε στον 

κυβερνητικό συνασπισμό, να πάρουμε δάνειο από τον 

τουρισμό και να φτιάξουμε ξενοδοχεία στα βουνά, για τον 

άνθρωπο που θα τρέχει εκεί να σωθεί όταν οι θάλασσες θά 

’χουν γεμίσει πλαστικά απόβλητα... 

Ο εκδότης φαινόταν πια ότι είχε λυγίσει και ο 

αρχισυντάκτης ρώτησε: 

-Κι αν μας μιμηθούν; 

-Δεν θα το κάνουν από εγωισμό, είπα εγώ. 

-Γίνεται δεκτό το σχέδιο δοκιμαστικά για έξι μήνες και 

μετά βλέπουμε, είπε στο τέλος ο εκδότης. 

Η κοπέλα πάτησε τώρα το κουμπί απάνω στο μεγάλο 

καντράν του γραφείου που έλεγε «ασανσέρ» και πήγε να 

φορέσει το παλτό της. «Αντίο σας κύριοι», είπε, «αντίο 

πατέρα» και περνώντας τα μάτια της από εμένα, χάθηκε 

στις αυτόματες πόρτες του ασανσέρ… 

Κεφάλαιο 6 

Το «Βυζάντιο» ήταν γεμάτο κόσμο το βράδυ εκείνο. Ο 

Νέβης πηγαινοερχόταν βιαστικός διαγράφοντας ελικοειδείς 

καμπύλες ανάμεσα στα τραπέζια και στα άλλα γκαρσόνια 

που κι εκείνα δεν υστερούσαν σε τίποτα, κουβαλώντας με 

επιδεξιότητα τους φορτωμένους δίσκους. 

Είχε περάσει ένας μήνας από τότε που είχα συναντηθεί με 

τον εκδότη και είχαν παρθεί οι νέες αποφάσεις. Έψαχνα 

κιόλας να βρω το έργο με το οποίο θα γινόταν η πρώτη 



έκδοση. 

σε μια πρώτη επιλογή που έκανα, σκέφτηκα τους 

«Δικτάτορες» του Βάρναλη, και τον «Άνθρωπο από το 

Κίεβο». 

Κατά τα άλλα έστελνα κανονικά κάθε εβδομάδα τη 

συνεργασία μου στην εφημερίδα, παρουσιάζοντας ή 

σχολιάζοντας ειρωνικά αλλά και θεμελιωμένα τα διάφορα 

θέματα που δεν έλειπαν ποτέ από την επικαιρότητα. 

Είχα διαμορφώσει έτσι το γράψιμό μου ώστε να πλατύνουν 

πολύ τα όρια της κριτικής, κυρίως στο πολιτικο-

οίκονομικο-καλλιτεχνικό κύκλωμα και στα κρατικά μέσα 

μαζικής επικοινωνίας. Επέστρεφα όμως συχνά και στο στυλ 

της αρχικής κριτικής προς την εφημερίδα μου, κάθε που θα 

μου δινόταν μία αξιόλογη αφορμή. 

Έτσι χωρίς να έχει χάσει κανένα από τους αρχικούς της 

στόχους, η στήλη, πλουτίστηκε και με άλλα θέματα 

παρμένα από χώρους που πάντα ήθελα να παρουσιάσω στο 

συχνά απληροφόρητο κοινό. 

Το ενδιαφέρον του κόσμου μεγάλωσε πράγμα το οποίο 

φάνηκε από τις επιστολές αλλά μαζί μ’ αυτό έγινε και κάτι 

άλλο: Οι συντάκτες συσπειρώθηκαν ακόμα περισσότερο 

για να με απομονώσουν σ’ έναν αγώνα «υπέρ βωμών και 

εστιών». 

Είναι δύσκολο να εξηγήσει κανείς πώς δουλεύει το 

σύστημα δημοσιογράφων —καλλιτεχνών και το παιχνίδι 

αλληλεξαρτήσεων ή και συναλλαγών που υπάρχει και το 

οποίο δεν γίνεται ποτέ γνωστό, παρά μόνο σ’ αυτούς που 

ανήκουν ή που είναι περαστικοί από το παρασκήνιο του 

τύπου. 

Όλα αυτά είχαν σαν αποτέλεσμα να ακολουθήσουν πολλοί 

καλλιτέχνες και κριτικοί, τους συντάκτες στον ψυχρό 

πόλεμο εναντίον μου. Ένας αόρατος παγερός κλοιός 

απομόνωσης άρχισε να σχηματίζεται γύρω μου. Η Μάη 

είχε φύγει ξαφνικά με έναν καινούργιο και άλλο τόσο 



άγνωστο θίασο, ο οποίος θα περιόδευε για ένα περίπου 

μήνα στην επαρχία. 

Αυτό για οποίον δεν την ήξερε θα μπορούσε να μετρηθεί 

και για υποχώρηση. Γι’ αυτήν δεν ήταν παρά η 

ακατανίκητη ανάγκη της φυγής. Ιεραρχούσε τα πάντα 

αντίθετα με τη λογική και ήξερε να κόβει με δύναμη τα 

νήματα που θα μπορούσανε ν την δέσουν οπουδήποτε. 

«Τα κάνουν αυτά οι καλλιτέχνες», είχε πει ο Πλόκο για να 

δείξει κατανόηση. 

Πόση αζήτητη κατανόηση προσφέρεται καθημερινά από 

αυτούς που δεν μπαίνουν στον κόπο ποτέ να μας 

καταλάβουν. 

«Πραγματικά τα κάνουν αυτά οι καλλιτέχνες», 

παραδέχτηκα κι εγώ, γιατί δεν ήθελα να συζητήσω μία πιο 

προσωπική μου γνώμη πάνω στο θέμα της ξαφνικής και 

απροειδοποίητης αναχώρησής της… 

Ο γιατρός ανακάτευε τους συμβολισμούς του Λόρκα με την 

πολιτική οικονομία του Μαρξ. Ο στρατηγός που πρόβλεπε 

κατά που θα πάει η συζήτηση, θυμήθηκε ότι είχε να 

τηλεφωνήσει κάπου και ο Μάριος είπε: 

— Δεν πρέπει να μας εξαπατούν τα φαινόμενα. Η εξουσία 

σφετερίζεται συνήθως τις θεωρίες κάποιου σοφού που είναι 

συμπτωματικό πρόσωπο, για ν’ αλλάξει κι αυτή μανδύα, 

‘οπως αλλάζει η μόδα. Ο χιτώνας έγινε πανοπλία ή ράσο το 

μεσαίωνα, έγινε πηλήκιο ή ρεπούμπλικα, μελανοχιτώνας ή 

χιτώνια λαϊκής δημοκρατίας στον αιώνα μας και βέβαια 

ανάλογες διαφοροποιήσεις έχουν και οι τίτλοι που 

χρησιμοποιούν την κάθε φορά. Λέξεις με ελάχιστο ή χωρίς 

καθόλου αντίκρισμα: Εθνικοσοσιαλιστικό ή 

Χριστιανοδημοκρατικό κόμμα τού Χίτλερ. Δημοκρατικό 

κόμμα. Λαϊκή Δημοκρατία. Κόμμα Δικαιοσύνης. Λαϊκό 

κόμμα, Δικτατορία του προλεταριάτου! Καταλαβαίνετε τον 

εμπαιγμό των λαών από τις κενές λέξεις. Μικροαλλαγές 

προς το καλύτερο ή προς το χειρότερο, σημαίνουν 



στασιμότητα. 

— Ναι. αλλά δεν υπάρχουν σήμερα μουζίκοι, τον 

έκοψα εγώ που τόση ώρα άκουγα σιωπηλός τη συζήτηση. 

— Μήπως έγιναν όλοι τους μουζίκοι... είπε 

αστειευόμενη η Μανταλένα. 

Ο γιατρός φάνηκε να ενοχλήθηκε λίγο και κοίταξε την 

κοπέλα κάπως δυσαρεστημένος. 

Αμέσως όμως άλλαξε ύφος και της είπε χαμογελαστός: 

— Μανταλένα σε χάλασε κι εσένα το «Βυζάντιο». Πού 

τα άκουσες αυτά, στον Γκύ Λαρός; 

— Από τον Γκύ Λαρός ως το πολιτικό χιούμορ δεν 

είναι και τόσο μεγάλη η απόσταση όσο από τον φασισμό 

στον Μαρξισμό. Να πω ότι ως φοιτητής ήσουνα φασίστας; 

Ήταν η απάντηση της Μανταλένας που φαίνεται ότι το 

βράδυ εκεί είχε πιει λίγο πάρα πάνω. Ο γιατρός τα ’χασε 

άλλα ευτυχώς εκείνη τη στιγμή ήρθε ο στρατηγός και η 

πολιτική συζήτηση κόπηκε στη μέση. 

— Στρατηγέ γιατί όταν είσαστε παρών δεν μιλάνε 

καθόλου πολιτικά; ρώτησε ή Μανταλένα που συνέχιζε να 

έχει κέφι. 

— Η πολιτική παιδί μου είναι το όπιο των λαών, που 

έτσι δεν μπορούν να δουν τα πράγματα. 

— Κάτι τέτοιο δεν είχε πει ο Λένιν για την θρησκεία 

και το όπιο; 

— Δεν υπάρχει διαφορά ανάμεσα στη θρησκεία και την 

πολιτική κι ας λένε. Στην Γαλλία ο καρδινάλιος Ρισελιέ 

ήταν και πρωθυπουργός. Το ίδιο και ο Δαλάι Λάμα του 

Θιβέτ. Στην Κίνα ο πρόεδρος Μάο έγινε και Μεσσίας τους. 

Αυτά τα δύο πράγματα η ανθρωπότητα τα πλήρωσε ακριβά 

όσο τίποτε άλλο και θα τα πληρώνει ακόμα. Της τα 

παρουσιάζουν σαν απαραίτητα με τεχνάσματα και 

μανιφέστα που όμως δεν δεσμεύουν τους εμπνευστές τους 

και μάλιστα βλέπουμε τις περισσότερες φορές να 

εφαρμόζονται και ανάποδα, όπως ο Χριστιανισμός και η 



Δημοκρατία. Ουίσκι πίνεις; Άλλαξε απότομα θέμα, όπως 

Το συνήθιζε. 

— Ναι, φιλοαμερικανική συνήθεια. 

— Αγγλική πατέντα όμως, είπε ο Μάριος. 

— Όλη ή Αμερική, αγγλική πατέντα είναι, είπα εγώ. 

Ο στρατηγός μετά από σύντομες διατυπώσεις, άλλαξε 

έντεχνα τη συζήτηση που τη φορά αυτή επανερχόταν με την 

επιμονή της θάλασσας όταν χτυπάει με τα κύματα της τον 

κυματοθραύστη. 

— Μακάρι να ’τανε έτσι οι μουζίκοι. μουρμούρισε ο 

γιατρός, συνεχίζοντας την προηγούμενη κουβέντα. 

— Σήμερα δε λέγονται μουζίκοι, λέγονται προλετάριοι, 

είπα. 

— Τι ακριβώς σημαίνει προλετάριος; Ρώτησε η 

Μανταλένα. 

— θα πει μουζίκος με ασφάλιση και τηλεόραση, της 

απάντησε ο Μάριος. με καλό στρατό και με καλές 

προοπτικές για το μέλλον. 

— Το παρόν; Ρώτησα και του θύμισα ότι κατά τον 

Αϊνστάιν δεν υπάρχει διαφορά ανάμεσα στο παρόν και στο 

μέλλον. 

— Διαλέγει τους αρχηγούς και τους εκπροσώπους του; 

Ρώτησε ο Πλόκο δηκτικά. 

-Μήπως τους διαλέγουμε εμείς, είπε ο γιατρός. 

-Κι εδώ αποτυχία αυτού του θαύματος που λέγεται 

κομμουνισμός, και που δείχνει ότι φοβάται ένα πανίσχυρο 

κράτος τον πολίτη του, διέκοψε ο Πλόκο τον γιατρό που 

ήταν εκείνο το βράδυ σε φόρμα. 

— Ο περιορισμός των δικαιωμάτων, δεν είναι πατέντα 

τού κομμουνισμού και σε τελευταία ανάλυση, η λέξη 

ελευθερία και δικαιώματα ή καταπίεση και αυταρχισμός, 

παίρνουν την τοπική σημασία που η προπαγάνδα της κάθε 

χώρας θα μπορούσε να δώσει. Στις ανατολικές Χώρες δεν 



πολυσκοτίζονται για τα ανθρώπινα δικαιώματα, για να 

μπορούν σε κάτι σπάνιες αλλά κρίσιμες περιπτώσεις να τα 

αγνοούν όπως στον Ντανιέλ και τον Σινάφσκυ... 

— Μόνο σ’ αυτούς; ξέφυγε τού στρατηγού. 

—... Στη δύση τι αντιπροσωπεύουν τα δικαιώματα αυτά; Ας 

αναφέρω μερικά παραδείγματα. Δικτατορίες φασιστικού 

τύπου εμφανίζονται συχνά φανερά και με την άρση 

θεμελιωδών συνταγματικών άρθρων, δήθεν γιατί υπάρχει 

κάποιος εξωτερικός ή εσωτερικός κίνδυνος ή γιατί ίσως 

κτυπήσουν οι αναρχικοί. Τελικά χτυπάει η αστυνομία. 

Η διαφθορά των δημοσίων ανδρών, τα ναρκωτικά, η 

ανισότητα των τάξεων με τον στραγγαλισμό των αδύνατων, 

η αισχρή διαφήμιση των προϊόντων, η παντοδυναμία των 

πολυεθνικών εταιρειών, το Γουοτεργκαίητ, η επαιτεία, η 

αθλιότητα, ο γκανγκστερισμός. είναι λίγα από τα αίσχη του 

δυτικού πολιτισμού, και μη μου πείτε πως τουλάχιστον στη 

Δύση διαλέγουν τους ηγέτες τους, γιατί είναι γνωστό και 

από εδώ αλλά και από πιο προηγμένες χώρες, πώς 

εκλέγονται από τον λαό... Πέρα από τα όσα γίνονται κατά 

τις εκλογές, πιο πριν πρέπει να τους έχουν διαλέξει κάτι 

αόρατα συμβούλια τα οποία αν δεν τους εγκρίνουν, τους 

τρώει στη στιγμή κανένας Σιρχάν- Σιρχάν. 

— Αν είναι έτσι, τότε γιατί το σκάνε από την ανατολή 

προς τη Δύση με τόσο κίνδυνο, ενώ δεν γίνεται το ίδιο και 

αντίθετα; τού πέταξα μήπως και τον αναχαιτίσω. 

— Και από τη Γύση το σκάνε, προς τη Σουηδία, προς τα 

μοναστήρια, προς την αυτοκτονία και προς τους άγνωστους 

κόσμους των ναρκωτικών. 

Όση ώρα μιλούσε ο γιατρός, ο στρατηγός άκουγε μόνο. 

Μετά του είπε: 

— Κανένας δεν μας ξεγελάει κι αυτό είναι το πρώτιστο 

καθήκον μας. Πρέπει να μην ξεχνάμε: Το Γουωτεργκαίητ 

έχει δύο όψεις. Η Σιβηρία, η άρνηση της σοβιετικής 

κυβερνήσεως να παραδεχτεί τον σεβασμό των ανθρωπίνων 



δικαιωμάτων, έχει κι αυτή την άλλη της πλευρά: τον 

αγρότη και τον εργάτη, που έχει σήμερα από τον 

καπιταλισμό περισσότερες παροχές και δικαιώματα, σχεδόν 

τα πενταπλάσια από άλλοτε. Ζει τώρα πιο καλά και η ζωή 

του μπορεί να γίνει τόσο καλύτερη όσο ο ίδιος ο εργάτης ή 

ο αγρότης θα γίνονται σωστότεροι. Αυτό το οφείλει στη 

γέννηση, την ύπαρξη και την πίεση του κομμουνισμού προς 

το κεφάλαιο. Κανένας δεν μπορεί να του τα αρνηθεί όλα 

αυτά αλλά να, ο καθένας διαλέγει... 

— Ό,τι κι αν διαλέξει όμως είναι μέσα στο παιχνίδι τους και 

εδώ μπαίνει το ερώτημα: Μήπως πρέπει να βρούμε νέα 

σχήματα, έξω από τα στημένα και βαφτισμένα με απατηλές 

λέξεις, ταμπού και μία άρχουσα τάξη που μας τα επιβάλλει; 

Να ποιος είναι ο συλλογισμός μου: Το κάθε τι εξελίσσεται 

με μία σχετική ή υπερβολική ταχύτητα από Το πανέξυπνο 

αυτό ζώο που είναι ο άνθρωπος. 

Ταξιδεύει πια στα βάθη του άπειρου ή των ωκεανών. 

Μπορεί να τινάξει τη γη ή τούς πλανήτες στον αέρα. Να 

χτίσει πύργους ψηλούς σαν τα βουνά και να ισοπεδώσει τα 

βουνά όταν θέλει να τα κάνει γήπεδα. Να μετράει τους 

γαλαξίες και να κάνει βόλτες στο φεγγάρι. Να επηρεάζει τη 

ζωή και το θάνατο και να στοχάζεται το Θεό ή το μηδέν. 

Με μία ματιά να βλέπει τι γίνεται στο άλλο ημισφαίριο της 

Γης αλλά και του Άρη. Να τρυπάει τη γη, να πετάει ενάντια 

στη βαρύτητα, να μεταμοσχεύει νεφρούς, να ανοίγει 

εγκεφάλους, να προκαλεί βροχή με τα σύννεφα και 

κεραυνό με ηλεκτρικούς σπινθηρισμούς. Να υπολογίζει την 

ηλικία του Τουταγχαμών και των μαμούθ και να 

κατασκευάζει το ζωικό λεύκωμα και το παιδί του σωλήνα... 

Μόλα τούτα, στην πολιτική είμαστε ακόμα στην γελοία 

τυραννία των δύο αποχρώσεων και στην πανάρχαιη 

βασιλευόμενη ή αβασίλευτη ολιγαρχία που οι πολλοί την 

λένε Δημοκρατία!... Όλα αυτά είναι σεβαστά σαν κλασσικά 

σχήματα, εμπνευσμένα και επομένως κατάλληλα μόνο για 



την εποχή τους, που σήμερα όμως έπρεπε νά ’χουν την αξία 

της άχρηστης κάλπικης αντίκας. 

Σήμερα κανείς δεν θα πέρναγε τον Ατλαντικό με δίπτερο 

μονοκινητήριο αεροπλανάκι, ούτε θα πήγαινε με 

ταχυδρομική άμαξα από την Αριζόνα στην Καλιφόρνια. 

Από όλα αυτά περάσαμε όπως και από την εποχή του 

χαλκού, του γυναικωνίτη και του κινίνου. Από τότε η τέχνη 

έγινε αφαιρετική ή παράλογη, με κινητική ζωγραφική και 

ηλεκτρονικούς μουσικούς φθόγγους. Οι μαθηματικοί και οι 

μετεωρολόγοι, μπορούν να προβλέπουν το μέλλον σαν 

σύγχρονοι μάγοι. Σε λίγο θα πηγαίνουμε Σαββατοκύριακο 

στο φεγγάρι, όπου τουριστικά περίπτερα θα πουλάνε 

δροσοσταλίδες του διαστήματος και μικρά κομματάκια 

μετεωρίτες. Οι μηχανές μας θα δουλεύουν με ηλιακή 

ενέργεια και η διάγνωση και θεραπεία του άρρωστου θα 

γίνεται με τηλεπικοινωνίες και ηλεκτρονικούς εγκεφάλους. 

Σε λίγο όλα αυτά δεν θα είναι καθόλου απίθανα αν 

προσέξει κανείς πόσο έχει αλλάξει η ζωή που καθημερινά 

πλουτίζεται με νέες επινοήσεις και ανακαλύψεις. Η πρόοδος 

για να είναι σωστή και ισορροπημένη θα ’πρεπε να είναι 

καθολική και να εκτείνεται από τα πιο απλά πράγματα 

μέχρι τις πιο ψηλές άξιες. μία απ’ αυτές είναι η ύπαρξη και 

η άσκηση κάποιας πολιτικής φιλοσοφίας, ανάλογης με τη 

γενική πρόοδο. από εκεί θα βγει η ανθρώπινη ευτυχία. Σ’ 

αυτό τον τομέα —της πολιτικής εξουσίας — ποια πρόοδο 

και ποια εξέλιξη μικρή ή μεγάλη — σε σχέση με τις τόσες 

αλλαγές— είδαμε; 

Τρεις-τέσσερις βρικόλακες έχουν γαντζωθεί πάνω μας εδώ 

και χιλιάδες χρόνια και με τις οξειδωμένες άκαμπτες 

αρθρώσεις τους, πιέζουν ασφυκτικά τη ζωή. 

Ανασκουμπώνουν τα παμπάλαια κουρέλια- σχήματα τους 

για να κρύψουν τη σαπίλα τους, για να κοροϊδέψουν ή να 

απειλήσουν, χωρίς την παραμικρή αλλαγή στο πείσμα των 

αιώνων. Αυτοαποκαλούνται εξουσία. 



Ο Προμηθέας-άνθρωπος μπερδεμένος μέσα στις 

σκουριασμένες αλυσίδες τους, ονειρεύεται ματωμένος. 

— Ο Μαρξ και ο Λένιν ήταν οι νέοι Μεσσίες που 

ζητάτε, είπε ο γιατρός, και έφεραν την αλλαγή. 

— Σάς αρέσει ο Μαρξ; είπε ειρωνικά η Μανταλένα. 

— Γιατί όχι ο Κροπότκιν, είπε ο Μάριος. 

— Δεν μιλάμε για θέσεις διαμαρτυρίας αλλά για κάτι 

άλλο, κάτι έξυπνο και νέο όπως οι επαναστατικές 

εφευρέσεις οι οποίες ξαφνιάζουν και είναι κάτι εντελώς 

διαφορετικό από τα καθιερωμένα, απάντησε ο στρατηγός 

και μετά γύρισε προς τον γιατρό και τον ρώτησε: 

— Τι λες για τον κινητήρα Βάνγκελ; 

— Ούτε κουζινέτα, ούτε στρόφαλοι και κομβία, ούτε 

ελατήρια. Άμεσα παραγωγή περιστροφικής κινήσεως και 

λιγότερες τριβές και θόρυβοι. 

— Να μία ακόμα καινούργια ιδέα που δεν έπιασε λοιπόν, 

μουρμούρισε ο στρατηγός. Προτιμώνται οι κλασσικές 

λύσεις. 

— Αρεστές στους πολλούς,. 

Κάθε νέο σχήμα, ιδέα ή μηχανή, για να πιάσει πρέπει να 

προηγηθεί ενός πολέμου, ο οποίος θα την χρησιμοποιήσει 

και μετά θα την επιβάλει. Όπως τα τάνκς, τα αεροπλάνα, οι 

σουλφαμίδες, η ατομική ενέργεια... 

— Πόλεμος, πατήρ πάντων... 

— Το είπε ένας πολύ μεγάλος σοφός αυτό στρατηγέ, αν 

και φαίνεται ότι τον αντιπαθείτε... 

— Ποιος δεν αντιπαθεί τον παλιό εργοδότη του, είπε ο 

Πλόκο. 

— Συμφωνώ ότι είναι προτιμότερο να είναι κανείς 

μόνο θεωρητικός και να απολαμβάνει εν ειρήνη και εν 

ηρεμία την σύνταξη του, μισοαστειεύτηκε ο γιατρός. 

— Μεταξύ αστείου και σοβαρού, περνάμε πιο εύκολα 

αυτό που θέλουμε να πούμε γιατρέ αλλά ο στρατηγός 

πολέμησε, ενώ εγώ και εσύ... 



Πολεμάμε τώρα, απάντησε ο γιατρός. Το παρόν έχει μιαν 

άλλη συνταρακτική αξία. Πολέμησε κάποτε χωρίς να 

πιστεύει ότι ο εχθρός είχε το πιο πολύ άδικο και τον 

παρασημοφόρησαν. Πολέμησε την βλακεία και την 

ακαμψία γύρω του και τον απομάκρυναν και τώρα κάθεται 

και στοχάζεται. Άλλο που δεν ήθελαν. Ο αγώνας δεν 

σταματάει ούτε με τον θάνατο. Πόσο μάλλον όσο 

υπάρχουμε ζωντανοί. Ζωντανοί είναι αυτοί που μάχονται 

για μία ιδέα. Σάς αφόπλισαν με μία σύνταξη. Πολεμήστε με 

το μυαλό, την πείρα σας και την ελευθερία που διαθέτετε. 

Εδώ μέσα είμαστε μία μικρογραφία υποδειγματικού 

κοινωνικού συνόλου με όλα τα θετικά γνωρίσματα: 

Διαμαρτυρίες αλλά και αγάπη τόση για το μέλλον όση και 

απόρριψη για το σύστημα. Είμαστε σαν μία ομάδα τέλεια 

σε συγκρότηση και νέες ιδέες, αλλά χωρίς πρόγραμμα και 

πράξη. Έχουμε τον δυναμισμό και τη γνώση ανθρώπων 

χωρίς πολλές παρωπίδες. Μπορούμε να αρχίσουμε κάτι και 

όμως καθόμαστε εδώ και αναμασάμε όλο τα ίδια και τα 

ίδια. για όνομα του Θεού, έτσι θα περάσουμε: Συζητήσεις 

και θεωρίες ό,τι ακριβώς θέλει Το σύστημα για να μένει 

ανενόχλητο. Η πραγματική διανόηση σκέφτεται, ψάχνει, 

αγωνιά... 

— Μα τι λες γιατρέ, είπε ο Πλόκο. Εμείς είμαστε απλοί 

φιλήσυχοι πολίτες. Συζητάμε ή ίσως διαλογιζόμαστε λίγο 

παραπάνω, αλλά αυτό δεν σημαίνει ότι θα τα βάλουμε με 

την κοινωνική τάξη όποια κι αν είναι. 

— Ο Γκεβάρα γιατρός ήτανε; πέταξε ή Μανταλένα. 

— Δεν λέω να κάνουμε και πόλεμο, συνέχισε τώρα ο 

γιατρός. Να φτιάξουμε ένα μανιφέστο, υπογραμμένο από 

όλους μας και από τον στρατηγό. Να στέλνουμε τις 

διακηρύξεις μας στις εφημερίδες. Πολλές που δεν θα 

ξέρουν βέβαια ότι αριθμούμε λίγα μέλη, θα τις 

δημοσιεύσουν. Έτσι μαχητικές και αποκαλυπτικές που θα 

είναι αυτές, θα δημιουργήσουν μιαν επαφή με τον κόσμο. 



Θα σκέφτονται αυτά που γράφουμε. Θ’ αρχίσουν να 

παίρνουν μία κατεύθυνση. σε λίγο θα μας μιμηθούνε κι 

άλλοι. θα υπάρχει κάποια κίνηση στο τέλμα τούτης της 

εποχής. Μετά θα κολλάμε αφίσες στους τοίχους ή σε 

εκθέσεις ζωγραφικής. σε τόπους συγκεντρώσεως ή στα 

σινεμά και στα θέατρα, με πολύ αιχμηρά ή αποκαλυπτικά 

σλόγκαν. Πότε θα καταλάβει το σύνολο, πότε θα δει 

ολοκάθαρα ότι η άρχουσα τάξη και οι άνθρωποί της δεν 

κινούνται πια παρά από προσωπικές βλέψεις, ότι 

προχωράνε με σκοτεινούς σκοπούς και τρόπους και ότι δεν 

τους συνδέει τίποτα με τον λαό; Δεν παίρνουν τα αξιώματα 

ανάλογα με την άξια και την αρετή τους αλλά στη μοιρασιά 

των αξιωμάτων μετράει μόνο η προτίμηση του αρχηγού τού 

τυφλωμένου από αυταρχισμό και εγωισμό. Πρέπει να 

ξυπνήσουμε τον κόσμο να δει τι γίνεται σε βάρος του. 

— Κάποτε, είπε ο Πλόκο, ο γιος ενός πολιτευτή και 

πολιτικού μιας βορινότερης περιοχής, ρώτησε τον πατέρα 

του τι θα του αφήσει κληρονομιά και ο πολιτικός του 

απάντησε: Σου αφήνω παιδί μου αυτά τα είκοσι χιλιάδες 

βόδια που θα σε κάνουν πλούσιο και τιμημένο άρχοντα, και 

έδειξε τους ψηφοφόρους του που λίγο πιο έξω τον 

επευφημούσαν. 

— Ανέκδοτο από τη σοφία του λαού; ρώτησε ο 

στρατηγός. 

— Όχι, απάντησε ο Πλόκο. Ο γιος τού πολιτικού 

αυτού, είναι σήμερα ο πολιτευτής και ο υπουργός της 

περιοχής αυτής. Ξέρετε κανένα πρωθυπουργό πού να μην 

διόρισε τον γιο ή τον αδελφό του υπουργό, έστω κι αν ήταν 

γνωστή από όλους η μέτρια πνευματική του απόδοση και 

κάτω τού μέσου δόρυ η γενική του συγκρότηση; Πόσο τα 

προσέχουν και πόσο ενοχλούνται από κάτι τέτοια οι απλοί 

άνθρωποι: Οι αδιάφοροι, που όμως με το δικαίωμα της 

αβασάνιστης ψήφου, διαμορφώνουν έτσι την εξουσία, ώστε 

να διαιωνίζεται όπως την ξέρουμε; Πόσα καθημερινά 



πράγματα δεν τα προσέχουν παρά μόνο λίγοι! 

— Υπουργός ας πούμε, υποτίθεται ότι είναι όχι μόνο ο 

πρώτος πολίτης μιας Χώρας —παράδειγμα προς μίμηση σε 

εντιμότητα, άρα και κριτήριο της επιλογής του— άλλα και 

ότι συναντιούνται πάνω του οι κυριότερες ανθρώπινες 

αξίες, με την μεγαλύτερη κατάρτιση, τεχνική ή 

επιστημονική. Αυτό υποτίθεται πάλι ότι τον κάνει κορυφαίο 

και μοναδικό στο είδος εκείνο της υπηρεσίας που 

τοποθετήθηκε για να διευθύνει. Κι όμως βλέπουμε πολύ 

συχνά, γιατρούς να παίρνουν την θέση του αντιπροέδρου 

της Βουλής, αξιωματικούς της αεροπορίας, να γίνονται 

προϊστάμενοι καλλιτεχνικών και πνευματικών κέντρων και 

ο τέως υπουργός Οικονομικών να αναλαμβάνει την 

Παιδεία. Ο της Παιδείας, παίρνει το υπουργείο Εξωτερικών 

χωρίς να είναι διπλωμάτης και ένας άλλος δικηγόρος πιάνει 

το πόστο του υπουργού Εμπορίου. Κανένας τους δεν έχει 

διακριθεί για τίποτα και έχοντας μία επιστημονική 

ειδικότητα, ασκούν μιαν άλλη πού δεν την έχουν. Έτσι 

γεννιούνται μέσα στα πολλά και τούτα τα ερωτήματα: Η 

επιστημονική ειδίκευση έχει καμιά άλλη αξία σήμερα ή 

αποτελεί μόνο ένα τίτλο κοινωνικής προβολής, έναν τυπικό 

ας πούμε διαχωρισμό των ανθρώπων σε τάξεις; Οι 

άνθρωποι αυτοί είναι τόσο μεγαλοφυείς, που τα ξέρουν όλα 

και μάλιστα τόσο καλά ώστε να τοποθετούνται σαν 

κορυφαίοι ακόμα και σε πόστα άσχετα με την επιστήμη 

τους; Κι αφού τα ξέρουν τόσο καλά όλα, γιατί συχνά τους 

αλλάζουν και τους βάζουν (από εκεί πού απέτυχαν), σε 

κάποιο άλλο πόστο αντί να τους εξαφανίσουν; 

Η ζωή κυριαρχήθηκε από την ερημιά, την σκληρότητα και 

τον υλισμό. Θαυμάστε τώρα τη ζωή έτσι όπως την έφτιαξαν 

οι «ειδικοί» και οι «τιτλούχοι» που μπήκαν μπροστάρηδες. 

-Parva sapientia regitur mundus* μουρμούρισε ο Μάριος 

που θυμήθηκε τα φοιτητικά του χρόνια. Φίλοι συγγενείς... 

«Όλοι οι άνθρωποι του βασιλιά... » που λένε. 



Μπήκε ποτέ για υπουργός Εργασίας κάποιος διανοούμενος 

εργάτης και Εμπορίου ένας σεμνός έμπορος ή ένας ευφυής 

καταναλωτής: Έγινε ποτέ υπουργός Συγκοινωνιών ένας 

εκλεγμένος σταθμάρχης ή ένας έντιμος και προηγμένος 

επιβάτης; Τίποτα δεν γίνεται σωστά γιατί οι λύσεις δεν 

βγαίνουν μέσα από τον άνθρωπο που ζει και αντιμετωπίζει 

το πρόβλημα αλλά από τα πολυτελή θεωρεία της άρχουσας 

τάξης. 

* οι μέτριοι βασιλεύουν στον κόσμο. 

Θα έπρεπε με ειδικό νόμο, ο υπουργός Συγκοινωνιών να 

διασχίζει υποχρεωτικά τους μποτιλιαρισμένους δρόμους τις 

ώρες αιχμής και κυκλοφοριακού χάους, για να πάει στο 

σπίτι του και να μετακινείται μόνο με τα βρώμικα 

λεωφορεία όπως και ο υπόλοιπος λαός. Θά΄πρεπε ο 

υπουργός Υγείας να νοσηλεύεται μόνο στα εξωτερικά 

ιατρεία και στα κρεβάτια των ακάθαρτων διαδρόμων των 

λαϊκών νοσοκομείων. Κι όμως απ’ ότι ξέρουμε, όλοι αυτοί 

πηγαίνουν με το παραμικρό στο Λονδίνο όπου σπουδάζουν 

και τα παιδιά τους, περιφρονώντας τον τομέα στον όποιο 

ηγούνται. 

Ο υπουργός Μεταφορών κινείται μόνο με τη γυαλιστερή 

λιμουζίνα που του πληρώνει το καταταλαιπωρημένο κοινό 

το οποίο περιμένει στις ουρές για να πάει σπίτι του. Σε 

κανένα δημόσιο δημοτικό ή γυμνάσιο δεν είχα ποτέ 

συμμαθητή μου, τον γιο υπουργού ή αλλού αξιωματούχου 

της άρχουσας τάξης. 

Κανένας δεν διαμαρτύρεται για όλα αυτά που βέβαια, είναι 

απαράδεκτα. Πότε ο κόσμος τούτος που χάνεται θα 

αναγνωρίσει και θα δώσει τις θέσεις στις αξίες; Για να 

γίνεις ένας απλός ανθυπολοχαγός, ακόμα και οπλίτης, 

χρειάζεται να περάσεις από τέσσερις γιατρούς και 



ψυχιάτρους, από ειδικά τεστ ευφυΐας και ετοιμότητας. να 

περάσεις από δοκιμασίες ακεραιότητας, εντιμότητας, 

γενναιότητας και αντοχής. Για να γίνεις αρχηγός ή 

αξιωματούχος, δηλαδή τότε πού θα αποφασίζεις για την 

μοίρα λαών ολόκληρων και για την ποιότητα και το μέλλον 

της ζωής, τότε απαιτούνται πολύ λίγα και αλλά πράγματα. 

Ξέρουμε όλοι ποια: Να είσαι αετονύχης και κόλακας. Να 

έχεις προδώσει το αντίπαλο κόμμα χωρίς σταθερή πίστη σε 

αρχές και πάνω από το συμβατικό και θεοποιημένο χαρτί 

μιας άχρηστης ειδικότητας, να ποντάρεις και σ’ ένα άλλο 

χαρτί: Στον νεποτισμό! 

— Ποιοι τα έφτιαξαν έτσι τα πράγματα; ρώτησε η 

Μανταλένα. 

— Είμαστε από καταβολής κοινοβουλίου, στο έλεος 

των αδίστακτων επιτήδειων που κυβερνούν, νομοθετούν, 

έχουν καταλάβει το 90% της δημόσιας ζωής... 

— Αυτό ας το ’χουν υπ’ όψη τους οι μέλλοντες 

Ροβεσπιέρο, συνέχισε ο Μάριος, που είχε πάρει πάλι φόρα. 

... Κατά τα αλλά, ανέλαβαν να καλυτερέψουν τον κόσμο 

από Το πόστο τους. από την καλυτέρευση αυτή εξαρτάται η 

ύπαρξη, η ευτυχία, ακόμα και η ζωή και το μέλλον ενός 

λαού. Κι όμως πολλές φθορές ξέρουν λιγότερα κι από τον 

τελευταίο υπάλληλο τους, τον όποιον ρωτάνε τι πρέπει να 

κάνουν. 

Βγάζουν νόμους και παίρνουν «σοφές» αποφάσεις τις 

οποίες την επομένη κιόλας αναγκάζονται να ανακαλέσουν 

ή να ανασκευάσουν επειδή είναι για γέλια. Ξέρετε καμιά 

απόφαση ή νομοσχέδιο που μετά από την πολύμηνη 

εκπόνηση του από τον «ειδικό», να μην ανακλήθηκε ή να 

μην τροποποιήθηκε την επόμενη της βαρύγδουπης 

αναγγελίας τη; Με τέτοιους ανθρώπους θα καλυτερέψει ο 

κόσμος μας; 

— Μήπως ένας πρωθυπουργός επιλέγει έτσι, ώστε στα 

σημαντικά υπουργεία να έχει τουλάχιστον μεγάλης 



εμπιστοσύνης πρόσωπα του στενού του περιβάλλοντος, 

ακόμα και τον αδελφό του ας πούμε; Ξαναρώτησε η 

Μανταλένα και ήπιε λίγο από το ποτό της. 

—  Δεν νομίζω, της είπα. Ένα μεγάλο κόμμα που θα 

κυβερνήσει, έχει πάντα πληθώρα από έμπιστα πρόσωπα 

έτσι ώστε αποκλείεται να χρησιμοποιεί γι’ αυτό το λόγο τη 

στενή του κουστωδία η οποία αποτελείται συνήθως από  

αποτυχημένα γεροντάκια. Άλλωστε σε μία-δύο από τις 

περιπτώσεις που θυμάμαι αυτή τη στιγμή, ο αρχηγός είχε 

βάλει τον αδελφό του υπουργό Αθλητισμού. Μήπως 

υπήρχε φόβος να κινδυνέψει το καθεστώς του από τον 

αθλητισμό; 

Κανένας δεν απάντησε και για λίγο επικράτησε σιωπή. 

— Πριν καιρό, συνέχισα, μας επισκέφτηκε η υπουργός 

Πολιτισμού της Βουλγαρίας για ανταλλαγές…. Καμιά 

ανταλλαγή δεν έγινε τελικά πουθενά, τέλος πάντων. Μετά 

από τις γνωστές παράτες στο αεροδρόμιο και την γελοία 

εικόνα που παρουσιάζουν εκεί, όπου ο ένας «επίσημος» 

μιλάει στον αέρα και ο άλλος προς τον οποίο απευθύνεται, 

δεν καταλαβαίνει γρυ και κοιτάζει άλλου, ο σπήκερ είπε 

λίγα λόγια για την υπουργίνα και συμπλήρωσε: «Η 

υπουργός πολιτισμού της φίλης χώρας, συμβαίνει να είναι 

συμπτωματικά η κόρη του Προέδρου της Δημοκρατίας της 

χώρας αυτής». Συμπτωματικά...  

Ο στρατηγός εδώ και λίγη ώρα, ούτε μιλούσε, ούτε άκουγε 

τι έλεγαν γύρω του. Σκεφτόταν: Η σύνταξη είναι ο θάνατος 

που έρχεται σιγά σιγά. Είναι εκείνο το μούδιασμα του 

κολυμβητή που αφήνεται πλέον στο κύμα, του χαμένου στα 

χιόνια που νυστάζει από εξάντληση και δεν αντιδρά. 

Θυμήθηκε τη σχολή, τις σκοπιές τη νύχτα, τις ασκήσεις, 

την αμμοδόχο σχεδιασμών, τα οπλομηχανήματα, το πρώτο 

γαλόνι. Θυμήθηκε τον πόλεμο, τους δυο τραυματισμούς 

του, την εκπαίδευση, την πρώτη του διμοιρία, τις 

επιθεωρήσεις. Το πεδίο βολής: πράσινη φωτοβολίδα, 



κόκκινη, τα «τετράδυμα», τις λευκές λουρίδες χάμω για τα 

αεροπλάνα, τα ΕΠΑΡ που πετούσε. 

Η σύνταξη είναι θάνατος. Ο θάνατος τι είναι; Αξίζει κανείς 

να ζει ή η ζωή -κάτι τυχαίο και ασήμαντο- παίρνει αξία 

ανάλογα με το πώς την χρησιμοποίησες; Χριστιανικά; Τότε 

θα είσαι ένα ήσυχο και καλό ανθρωπάκι. Ένα μυρικαστικό 

που μεταθέτει σε άλλους τους μπελάδες. Υλιστικά; Θα είσαι 

ένα βαρύ ευχαριστημένο εγωιστικό σεντούκι που σαπίζει 

στα σκοτεινά. Πνευματικά; Αυτό του άρεσε πιο πολύ αλλά 

πάλι είναι σαν να διαλέγεις την θέση μιας σεπτής σκιάς 

μέσα στο ακαθόριστο μουσείο των ιδεών. Σαν τους 

αθάνατους αλλά χλωμούς και ήσυχους πίνακες των υγρών 

μουσείων. Αυτό βέβαια του φαινόταν ότι ήταν κάτι 

καλύτερο αλλά δεν ήταν αυτό που αναζητούσε. 

Ήταν αν και νέος, ένας απόστρατος από τον στρατό και τη 

ζωή, ένας θεωρητικά ξεθυμασμένος που τέλειωνε αργά τη 

ζωή του σε τούτο το κοσμικό στέκι, ή ήταν ένας άνθρωπος 

που, έτοιμος πια, ώριμος, θα μπορούσε από τώρα και στο 

εξής να κάνει πραγματικά κάτι; Η φιλοσοφία, που είναι η 

κατάληξη των ιδεών, είναι η αρχή της πράξης, ή μια 

πεδιάδα «μάχης». Ένα καφενείο δεν είναι ένας στρατώνας 

αλλά ένα εργαστήρι ίσως, μια συναγωγή. Από τα 

εργαστήρια και τις συναγωγές, δόθηκαν πολλές φορές οι 

σπουδαιότερες μάχες του ανθρώπου και του πολιτισμού. 

Αυτοί οι νέοι άνθρωποι γύρω του έμοιαζε να είναι η 

τελευταία του διμοιρία. Του ήταν αφοσιωμένοι, πίστευαν σ’ 

αυτόν κι αυτός έμοιαζε σαν αρχηγός που τα χει χαμένα. Που 

τον παρακινούν οι άλλοι κι ο ίδιος διστάζει. 

Πού είναι ο εχθρός και ποιος είναι; Πάντως όχι αυτός που 

κάποτε πολεμούσε. Ίσως κάπου στα μετόπισθεν του 

αντιπάλου του και στα δικά του, να συνεδριάζουνε μέσα σε 

σκοτεινές κάμαρες ψιθυριστά μυστικοί πράκτορες και 

αξιωματούχοι, λακέδες κάποιων μεγαλοφυών τρελών ή 

ψυχρών δολοφόνων, καιροσκόπων, μεγαλομανών τεράτων. 



Πώς να τους ξετρυπώσει κανείς και πώς να τους 

αντιμετωπίσει; Οι αναρχικοί χτυπάνε στο ψαχνό. Διάλεξαν 

τη βία. τα εγκλήματα τους είναι το ένα εκατομμυριοστό από 

τα εγκλήματα των εκλεκτών του συστήματος που εν ψυχρώ 

επί χρόνια κάνουν καλυμμένα ή απροκάλυπτα, στις αφελείς 

και απληροφόρητες ανθρώπινες μάζες. Μόλο τούτο, η βία 

των αναρχικών έχει τις αρνητικές της πλευρές και προ 

πάντων δείχνει ότι αυτοί είναι απελπισμένοι άνθρωποι. 

Φτάσαμε λοιπόν στην τελική απελπισία; Ή κάτι ακόμα 

μπορεί να γίνει πριν από αυτήν; 

Υπάρχει. Είναι η εντατική και δυναμική πληροφόρηση. Το 

έργο αυτό έχει μέχρι σήμερα πέσει στους δημοσιογράφους 

και τους συγγραφείς. Ίσως και σε μερικούς ακόμα δια-

νοούμενους. Πρέπει όμως να πλατύνει, να γίνει προσπάθεια 

του καθενός και να κινηθεί, να φουντώσει γρήγορα παντού 

με κάθε δυνατό μέσο έκφρασης. 

Μα η «Διμοιρία» του από καιρό τώρα, αυτό προσπαθεί 

κατά βάθος να κάνει με κάθε τρόπο. Μόνο που βρίσκεται 

ακόμα στην αρχή... 

— Στρατηγέ δεν μιλάτε, τού ’πε ο γιατρός. 

Η Μανταλένα τον κοίταζε με ένταση. 

— Στρατηγέ, πόσες φορές μου έχετε υποσχεθεί ότι θα 

περάσετε Ένα πρωινό από το ατελιέ μου; του είπε 

Ο Στρατηγός προσπάθησε να βγει από τις σκέψεις του. ... 

Σάς έχω μιαν έκπληξη, συνέχισε εκείνη. Τι κάνετε τα 

πρωινά; 

— Υπάρχουν ακόμα εκπλήξεις; Προσπάθησε να 

ξεφύγει σεμνά από τον κλοιό της φλύαρης Μανταλένας, 

αλλά επενέβη ο Μάριος: 

— Τα πρωινά ο στρατηγός που είναι και θετικός 

επιστήμονας, προσπαθεί να εξαπατήσει τους νόμους της 

φύσεως. 

— Δηλαδή; έδειξε τώρα ενδιαφέρον ο γιατρός. 

— Παλεύει με κάτι εφευρέσεις, Το αεικίνητο ίσως... 



Ο γιατρός γέλασε. 

— Η φύση τα χει τετρακόσια, είπε. 

Γέλασε κι ο στρατηγός. Φαινόταν ανόρεχτος και λίγο 

νευρικός. Μερικές φορές κοιτούσε γύρω του, καθώς και την 

πόρτα που ανοιγόκλεινε αδιάκοπα αν και η ώρα ήταν 

προχωρημένη. 

Συχνά απόψε άλλαζε θέμα συζητήσεως και πολλές φορές 

έκανε νόημα με τα χέρια του για να χαμηλώνουμε τον τόνο 

της φωνής μας και κοίταζε πίσω του ανήσυχος. Αυτό έγινε 

όταν ο Μάριος τον ρώτησε για μία νέα μέθοδο αναφλέξεως 

που είχε επινοήσει. 

Ό γιατρός φλυαρούσε ακόμα και ή Μανταλένα τον πείραζε 

όπως πάντα: 

— Μάσταγκ και κομμουνισμός. Λοιπόν μαζεύεις όλους 

τους φουκαράδες με τα μηχανάκια και τους μιλάς για 

ισότητα κι αυτά τα ζώα κάθονται και σ’ ακούνε. Μετά πάς 

και παραγγέλνεις μία Μάσταγκ στην αμερικάνικη 

αντιπροσωπεία. 

—... Στο λαό έτσι πρέπει να λέμε. 

Η Μανταλένα ήταν πια τελείως μεθυσμένη κι ο στρατηγός 

που ήταν πιο ευπρεπής από όλους μας, φώναξε το γκαρσόνι 

και ζήτησε ένα πικρό καφέ και τον λογαριασμό, ενώ η 

Μανταλένα συνέχισε. 

— Τους αρχικομμουνιστές και τους αρχιπαπάδες 

έπρεπε να καθαρίσουν πρώτα οι αναρχικοί και μετά τα 

υπόλοιπα ανθρωπάκια. Θησαυρίζουν στο όνομα των 

προλετάριων ή ενός ξυπόλητου, δεσποτικοί σαν μονάρχες 

με γυαλιστερές λιμουζίνες και χοντρά ψέματα σαν την 

κοιλιά τους: Δικτατορία του προλεταριάτου, και λένε έτσι 

τη δική τους δικτατορία. 

Λένε οι παπάδες να δώσουμε τον όβολό μας για τους 

φτωχούς, αλλά αυτοί κυκλοφορούν με λιμουζίνες 

εκατομμυρίων, στο όνομα του Χρίστου που περπατούσε 

ξυπόλητος... 



Ο έχων δύο ψωροχιτώνες, νά δίνει τον ένα στον διπλανό 

του. Ό έχων μερσεντές αρχιερέας; 

— Είσαι μεθυσμένη, της είπε με προσποιητή καλοσύνη 

ο γιατρός. Ήπιες πολύ ουίσκι... 

— Και βότκα νά ’πινα, τα ίδια θα έλεγα, του απάντησε 

ή Μανταλένα. Αλλά άλλη φορά θα πίνω γάλα όπως εσύ για 

να τα ’χω τετρακόσια, να μη λέω κακά λόγια και 

ασυναρτησίες, όπως απόψε. Για να δω στρατηγέ, πήρε το 

φρεσκοτυπωμένο χαρτάκι με τον λογαριασμό που είχε 

φέρει ο Νέβης, το διάβασε, και μετά είπε: Πες σ’ αυτόν τον 

φαλακρό που κάθεται στο ταμείο ότι το «ευχαριστούμε» 

είναι μία ανθρώπινη κουβέντα που πρέπει να την λέει αυτός 

ο ίδιος και να την σβήσει από την μηχανή του!. 

— Φεύγουμε τώρα, είναι αργά, είπε ο γιατρός. 

— Το ίδιο είπαν και στον Σωκράτη, αλλά αυτός έμεινε 

και ήπιε το κώνειο, είπε η Μανταλένα και άρπαξε το 

φλιτζάνι με τον πικρό καφέ. Ο στρατηγός την κοιτούσε με 

τρυφερότητα μέχρι που ο γιατρός την πήρε και έφυγαν. 

— Στρατηγέ. τον ρώτησα, υστέρα από λίγο 

αποσπώντας τον από τις σκέψεις του, έχετε μεθύσει ποτέ: 

— Δεν με πιάνει ο οινόπνευμα, μου απάντησε. Αν μ’ 

έπιανε θα έσπευδα να γράψω ένα βιβλίο. Ίσως κάτι να 

προλάβαινα να περισώσω Και μετά από λίγο πρόσθεσε. 

Έρχεσαι αύριο το πρωί κατά τις δέκα να πάμε στο ατελιέ 

της Μανταλένας; 

— Ο στρατηγός δεν ξεχνούσε ποτέ να είναι τζέντλεμαν. 

 

Ανηφορίζαμε προς το ατελιέ που ήταν συγχρόνως και 

κατοικία της Μανταλένας, σ’ ένα δρομάκι που αν και 

κεντρικό είχε τη χάρη να μην είναι πέρασμα αυτοκινήτων 

γιατί στο τέλος του υπήρχαν πέντε σκαλοπάτια που το 

έκαναν ευτυχώς άχρηστο για κάθε είδους τροχοφόρο. 

Ο χειμωνιάτικος ήλιος, πολύ πλάγιος ακόμα έδινε μία 

γιορταστική όψη στα πράγματα και έκανε τις γκρίζες τρίχες 



στο καστανό κεφάλι του στρατηγού, να λαμποκοπάνε 

ασημιές. Τον κοίταζα καθώς πήγαινε μπροστά από εμένα, 

ευθύκορμος, με ανάλαφρο εντελούς νεανικό βάδισμα, χωρίς 

το παραμικρό λαχάνιασμα από την ανηφόρα και δεν 

χόρταινα — όσο περισσότερο τον γνώριζα— να θαυμάζω 

αυτόν τον άνθρωπο. 

Είχε ένα πρωτότυπο τρόπο εντελώς δικό του να σκέφτεται, 

να κρίνει και να αποφασίζει. Είχε μιαν αρχοντιά, μιαν 

εντιμότητα, και μία γοητεία στον τρόπο που εκφραζόταν. 

Σπάνια ταλαντευόταν για κάτι λες και όλοι οι αγώνες είχαν 

γίνει και είχαν τελειώσει μέσα του προ πολλού. 

Τουλάχιστον έτσι έδειχνε. Είχε πια ξεκαθαρισμένες θέσεις 

κρυστάλλινες για το κάθε τι. Ό,τι δεν παραδεχόταν δεν το 

εχθρευόταν, αλλά και δεν το συζητούσε. Ήταν σα να μην 

υπήρχε. Στις περιπτώσεις αυτές θα χαμογελούσε ευγενικά 

κουνώντας τους ώμους του ή θα άλλαζε κουβέντα 

βρίσκοντας πάντα κάτι ενδιαφέρον για να σε απορροφήσει 

σ’ αυτό. 

Μία μέρα θυμάμαι, μου είχε πει: 

— Δεν παραδέχομαι το κάπνισμα και τον χορό σαν 

ανθρώπινες εκδηλώσεις έστω και αν οι ειδικοί έχουν 

στηρίξει πάνω σ’ αυτά τα δύο πράγματα ολόκληρες θεωρίες 

ή βιομηχανίες. Έχεις δει τον πίνακα του... Τένιερς «Οι 

πίθηκοι καπνίζοντες»;... : 

Από το ατελιέ της Μανταλένας φαινόταν κάτω όλη η πόλη 

μ’ έναν ουρανό παράδοξα καθαρό, από πάνω» της, να 

ποζάρει έτοιμη να την βγάλουμε καλλιτεχνική φωτογραφία 

ή κάρτ-ποστάλ για τον τουρισμό. Ο ήλιος της έριχνε 

αδιάκοπα τα φλας του. 

— Αγαπώ τις χειμωνιάτικες λιακάδες, πιο πολύ από τις 

καλοκαιρινές. Αυτό μας έκανε να αποφασίσουμε σήμερα νά 

’ρθουμε επιτέλους στο ατελιέ σου, μαζί βέβαια με την 

φυσική έλξη προς την έκπληξη που μας έταξες, της είπε ο 



στρατηγός. 

Πρόσεχα με πόση τέχνη χειριζόταν τον λόγο και γέμιζε τα 

κενά με ευχάριστο και φυσικό τρόπο. Δεν ήθελε να πει 

τίποτα προσωπικό γι’ αυτήν και συγχρόνως δεν την άφηνε 

να πει τίποτα για τα χτεσινά που ίσως θα την έφερναν σε 

δύσκολη θέση. 

Ξαφνικά τα μάτια του έπεσαν πάνω στον ζωγραφισμένο 

μουσαμά που βρισκόταν ακόμα στερεωμένος πάνω στο 

καβαλέτο. Έμεινε να κοιτάζει τον πίνακα λέγοντας μου, 

χωρίς να γυρίσει το κεφάλι του: «Να η έκπληξη». 

Γύρισα κι εγώ προς τον πίνακα που ήταν στημένος στη 

μέση του γεμάτου ήλιο δωματίου. 

Η Μανταλένα είχε ζωγραφίσει με γκρίζες γραμμές έναν 

ανθρωπάκο με σκούρα ρούχα και μερικά παράσημα να 

κάθεται πάνω σε ένα θρόνο. Ο θρόνος είχε μόνο 

περίγραμμα ατελές και χοντροκομμένο θα έλεγα, με 

πράσινη μολυβιά, Αλλά μέσα απ’ αυτή τη μολυβιά, ήταν 

ζωγραφισμένες σε όλες τις αποχρώσεις τού κόκκινου, ένα 

σωρό από λεπτομέρειες που σε τραβούσαν να τις δεις από 

κοντά. Ένα σύνολο μπερδεμένων ανθρώπων με 

ανατριχιαστικές λεπτομέρειες, που θύμιζαν λίγο τον 

γνωστό Γάλλο σκιτσογράφο Ντυπού. Ήταν ένα σύμπλεγμα 

πολλών ανθρώπων, πιεσμένων τόσο μέσα στο περίγραμμα 

του θρόνου, που φαινόντουσαν κοιλιές πατικωμένες και 

κρανία λιωμένα. Χέρια ενός, χωμένα στα μάτια κάποιου 

άλλου. Σπασμένα πόδια, σκισμένα ρούχα, εξαθλιωμένες 

πόζες. Πολλές από τις φρικαλεότητες αυτές γινόντουσαν 

πιο μακάβριες όταν διέκρινες ότι ο άνθρωπος με το 

σπασμένο κρανίο γελούσε ή ο τυφλός παρακολουθούσε 

τηλεόραση. Μερικοί κοιμόντουσαν. Ένας χασμουριόταν 

και ένας άλλος μπροστά του προσεύχονταν. Ο ανθρωπάκος 

από πάνω τους, είχε καλοβολευτεί παίρνοντας την πιο 

ανατομική, ξαπλωτή θέση στον συμπυκνωμένο από 

ανθρώπινη μάζα θρόνο. Από κάτω αντί για υπογραφή του 



ζωγράφου, έγραφε: Ο Ηγεμόνας. 

Η εικόνα ήταν συνταρακτική. 

— Σπάζει κόκαλα, είπε ο στρατηγός. Δίνει ένα φοβερό 

μήνυμα από την πρώτη στιγμή και μετά συνεχίζει να σου 

μιλάει όσο τον κοιτάς περισσότερο και να προσθέτει…. 

Μανταλένα έκλεισες γκαλερί; 

— Οχι, είπε η κοπέλα. 

— Τότε θα σε βοηθήσουμε εμείς αν θέλεις, με κάποια 

καμπάνια στις εφημερίδες και με τοιχοκόλληση και 

αναρτήσεις σε βιτρίνες της αφίσας για την αναγγελία της 

έκθεσης. 

Δεν είναι μία απλή έκπληξη, αλλά ένας συνταρακτικός 

σύγχρονος πίνακας. Είναι μία ζωγραφισμένη κραυγή, ένα 

σοκ ακόμα και για τον πιο ανέμελο σημερινό άνθρωπο. 

Πρώτη φορά έβλεπα τον στρατηγό τόσο εκδηλωτικό, 

πράγμα που φαίνεται ότι το κατάλαβε και ο Ίδιος και 

σταμάτησε απότομα. 

— Συγχαρητήρια Μανταλένα, είπα εγώ και της έσφιξα το 

χέρι. Εκατό άρθρα ήθελα για να περιλάβω αυτά που λέει 

ετούτη η ζωγραφιά. την προτιμώ από τον Κλέε, τον Ντυποΰ 

και τον Μητρόπουλο. Η νοηματική αμεσότητα λείπει συχνά 

από την μεγάλη ιστορία της ζωγραφικής την ωραία και 

στείρα. Αν αποφασίσεις να εκθέσεις το έργο σου, έλα να το 

συζητήσουμε. 

Η Μανταλένα έμενε σιωπηλή αλλά φαινόταν 

ευχαριστημένη. 

— Είστε οι πρώτοι πού το βλέπετε, είπε. Είχα ένα 

φόβο... Ό,τι κι αν λέτε, ένα να ξέρετε: ο καλλιτέχνης τρέμει 

πάντα από το φόβο του και συγχρόνως ελπίζει ότι το κάθε 

έργο του είναι καλύτερο από τα προηγούμενα... 

Μετά μας κοίταξε πάλι χαμογελώντας δειλά και καχύποπτα. 

— Δεν πιστεύω να με δουλεύετε: είπε. 

— Είναι καταπελτικό, είπα εγώ. 

Ο στρατηγός το κοιτούσε με θαυμασμό και καμάρι. 



— Είναι ένας προσωπικός σου θρίαμβος, αλλά το 

νιώθω και λίγο σαν να είναι όλης της συντροφιάς μας... 

— Ναι, του απάντησε η κοπέλα, γεννήθηκε στο 

«Βυζάντιο» και σε όσο καιρό σας γνωρίζω... 

— θα χαρούν όλοι όταν το δουν, της 

ξαναείπε ο στρατηγός και πρόσθεσε: δεν τον έχει 

δει κανένας άλλος είπες; 

Η ερώτηση φαινόταν τυχαία γιατί φρόντισε να πηγαίνει σαν 

συνέχεια με τα προηγούμενα… 

— Όχι, είστε οι πρώτοι που το βλέπετε, ξαναείπε με 

αφέλεια η Μανταλένα. 

Ο στρατηγός έκρυψε την ικανοποίηση του και πρόσθεσε 

βιαστικά: 

— Έχω μια ιδέα, αλλά θα την συζητήσουμε όλοι μαζί 

το βράδυ. 

— Να σας προσφέρω καφέ στην βεράντα και να 

κάνουμε εισαγωγή πάνω στην ιδέα σας; Ποιος κρατιέται 

μέχρι το βράδυ... 

— Αλήθεια, συγχαρητήρια για τη θέα, είπε ο στρατηγός 

με τον συνηθισμένο τρόπο που είχε να αλλάζει κουβέντα 

όταν δεν συμφωνούσε σε κάτι. Την ήμερα, κοιτάζω και 

σκέπτομαι. Το βράδυ συζητάμε. Εδώ πάνω νιώθεις όλο τον 

κόσμο κάτω από τα πόδια σου. Θέση για αετιδείς και 

καλλιτέχνες. Εμείς είμαστε ο κόσμος. Κατεβαίνουμε; είπε 

γυρίζοντας σε μένα. 

Η Μανταλένα φάνηκε λίγο λυπημένη. Πήρε ένα μακρύ και 

λεπτό πινέλο, που ήταν ακόμα νωπό και έγραψε στην δεξιά 

κάτω άκρη του πίνακα: Εποχή «ΒΥΖΑΝΤΙΟΥ». Μετά 

ξέπλυνε το πινέλο και τα δάχτυλα της και μας πλησίασε. Ο 

στρατηγός της άπλωσε το χέρι, αλλά η Μανταλένα τον 

πρόλαβε: 

— Αν πάτε βόλτα στη λιακάδα, έρχομαι και εγώ μαζί 

σας. 

— Αυτές οι ωραίες γλάστρες, -ξανάλλαξε κουβέντα ο 



στρατηγός, σαν να μην άκουσε τίποτα- αυτές οι ωραίες 

γλάστρες, μου θυμίζουν τα καναρίνια στα κλουβιά. Μόνο 

που το κλουβί τους εδώ είναι πήλινο.. 

Κεφάλαιο 7 

Οι κριτικές ήταν πραγματικά εκπληκτικές για το έργο της 

Μανταλένας, όταν σε λίγες μέρες εκτέθηκε στην γκαλερί 

«Βέλος». Μετά από τη σύμφωνη γνώμη όλης της 

συντροφιάς, η διαφημιστική αφίσα που τυπώθηκε σε δέκα 

χιλιάδες αντίτυπα, με τη δικαιολογία ότι θα αποτελούσε 

απλώς την διαφημιστική καμπάνια της γκαλερί, 

τοποθετήθηκε σε κεντρικά σημεία της μεγαλούπολης, σε 

προθήκες καταστημάτων, σε Πανεπιστήμια κ.λπ. 

Το τέχνασμα ήταν απλό. απόλυτα ειρηνικό και βέβαια 

νόμιμο. 

Οι αρχές ίσως να δαγκώθηκαν λίγο, αλλά δεν μπορούσαν 

να κάνουν τίποτα, εκτός από μερικές μηνύσεις για άσχετες 

παραβάσεις των καταστηματαρχών, που κρέμασαν στη 

βιτρίνα τους την αφίσα. Π.χ. γιατί άναβε ένα φως έξω από 

το κατάστημα χωρίς τη σχετική αδεία. Μα το φως αυτό 

φώτιζε περισσότερο τον σκοτεινό δρόμο με έξοδα του 

καταστήματος, άρα το κράτος έβγαινε ωφελημένο. Δεν έχει 

σημασία, πρέπει να ωφεληθεί και από τα έξοδα της άδειας... 

Ή γιατί καθυστέρησε πέντε λεπτά να κλείσει ένα 

μικρομάγαζο, από την καθορισμένη ώρα. «Αθέμιτος 

ανταγωνισμός» προς τα καταστήματα μαμούθ που θα 

ζημίωναν. Όταν τα καταστήματα αυτά διαθέτουν από τα 

υπερκέρδη τους ή από κρατικά δάνεια κάποια εκατομμύρια 

το χρόνο σε καθημερινή διαφήμιση-πλύση εγκεφάλου, για 

να σβήσουν τους μικρούς, αυτός είναι «θεμιτός 

ανταγωνισμός»… 

Οι αντιπολιτευόμενες εφημερίδες, δημοσίευσαν κι αυτές τη 

σχετική φωτογραφία με τα ανάλογα σχόλια. 

Τα δύο αυτά τελευταία χρόνια που τόσο τυχαία βρέθηκε και 



ενώθηκε η συντροφιά μας, πίστευα ότι δύο ήταν τα πιό 

κοινά μας σημεία: οι ιδέες μας που φτάνανε να είναι σκοπός 

ζωής, και το «Βυζάντιο». Όλα τα άλλα — κοινωνικά ή 

οικονομικά ενδιαφέροντα, ερωτικές σχέσεις, προσωπικά 

ζητήματα κ.λπ. ήταν άπλες εκφάνσεις ζωής. Ήταν μουσική 

υπόκρουση στο θέατρο της εποχής εκείνης όπου το σκηνικό 

της ήταν το «Βυζάντιο». Δεν ξέρω αν ο χώρος εκείνος ήταν 

μοιραίος ή τυχαίος, ξέρω ότι ήταν ωραίος για μας. Ήταν 

ταιριαστός, αγαπημένος και αναντικατάστατος. 

Πόσο κρατάνε όμως τα ωραία πράγματα; Ο στρατηγός είχε 

μια άποψη γι’ αυτό... 

Οι συντροφιές που σύχναζαν κι αυτές σαν εμάς εκεί, μας 

γνώριζαν πια καλά, όπως και εμείς τους γνωρίζαμε. Ξέρανε 

τις ιδέες μας και γνωρίζαμε αρκετά από τα προβλήματα 

τους, γιατί πολλές φορές βρεθήκαμε να καθόμαστε κοντά ή 

να ενώσουμε τα τραπέζια μας, τα ποτά μας, τις κουβέντες 

μας. 

Σύχναζαν εκεί αριστεροί φοιτητές ή σοσιαλιστές 

πολιτευόμενοι, αλλά και μετριοπαθείς δεξιοί. 

Συναντιόμασταν πολλές φορές με την «πρωτοποριακή 

ένωση καλλιτεχνών» και με μερικούς από το «νέο κίνημα 

επιστημόνων». 

Το «Βυζάντιο» ήταν ξακουστό για τους πολιτικούς 

σχολιαστές που σύχναζαν εκεί, τους σοφιστές μηδενιστές 

και τους θεωρητικούς επαναστάτες του. 

Μερικές από τις λίγες πραγματικά αγαπητές «φίρμες» των 

κατεστημένων καλλιτεχνών του θεάματος, ή της διανόησης, 

σήκωναν τα ποτήρια τους και ευχόντουσαν αστεία προς 

τους θεωρητικούς όταν τύχαινε να κάθονται κοντά: «Όταν 

αποφασίσετε να μας τα πάρετε, είμαστε και εμείς μαζί 

σας...». 

Υπήρχε ένα πνεύμα συνεννόησης και φιλίας των άκρων 

μαζί με μία διάθεση καλόκαρδης ειρωνείας που είναι μορφή 

οικείας αλληλοκριτικής. Οι αντιθέσεις στις διάφορες 



συντροφιές, έφτιαχναν αντί για μία στείρα έχθρα, μία 

εποικοδομητική συζήτηση, απομακρύνοντας τις φτηνές 

ατομικές δοξασίες και δογματισμούς. 

Ίσχυε το «οι ορισμοί, είναι περιορισμοί»! 

Οι διαξιφισμοί διανθίζονταν με χιούμορ και κατανόηση, και 

οι ατέλειωτες όμορφες βραδιές του «Βυζαντίου» τό’καναν 

καμιά φορά να μοιάζει με ένα μικρό ιδανικό κοινοβούλιο 

που δεν θύμιζε καθόλου το πραγματικό. 

Οι κριτικές που έκανα στα άρθρα μου στην εφημερίδα και 

οι θέσεις που έπαιρνα έναντι των καλλιτεχνών, των 

πολιτικών και των διανοουμένων τού κατεστημένου και της 

εφημερίδας μου δεν μου δημιούργησαν μόνο έχθρες και 

φιλίες — όπως άλλωστε ήταν φυσικό— αλλά με έκαναν και 

γνωστό σιγά-σιγά σε πολύ κόσμο. Στο «Βυζάντιο» που 

κατά κύριο λόγο σύχναζαν άνθρωποι της κουλτούρας και 

της επικαιρότητας ήταν φυσικό να είμαι ο άνθρωπος που 

άλλοι παραδεχόντουσαν και άλλοι τον ανεχόντουσαν κατ’ 

ανάγκην, γιατί κανείς δεν ήξερε τι στοιχεία μπορεί να είχα 

και μέχρι που θα μπορούσα να φτάσω. Γνωστός επίσης 

ήταν και ο στρατηγός. Ο βαρύγδουπος τίτλος με τον όποιο 

τον προσφωνούσαν όλοι, και γενικά η ιστορία του όπως 

κυκλοφορούσε εκεί μέσα, τον έκανε άξιο ιδιαίτερης 

προσοχής και σεβασμού άνθρωπο. 

Αν και τιτλούχος του κατεστημένου, ήταν παραδεκτός σαν 

δίκαιος και αντικειμενικός άνθρωπος, φιλήσυχος, σοβαρός 

και χωρίς ακραίες θέσεις προς τα εδώ ή προς τα εκεί. 

Η Μανταλένα έγινε και εκείνη περισσότερο γνωστή μετά 

την αφίσα της και τον ντόρο που δημιουργήθηκε γύρω από 

αυτήν. Λίγο ως πολύ, όλη μας η συντροφιά γινόταν σιγά-

σιγά από τις πιο συζητημένες μέσα στον χώρο του 

«Βυζαντίου» καθώς και πιο πέρα απ’ αυτόν. 

Πολλοί έδειχναν την διάθεση να μας γνωρίσουν από κοντά 

και να ανταλλάξουν λίγες κουβέντες μαζί μας με 

αποτέλεσμα να γνωριζόμαστε πια με τον περισσότερο 



κόσμο από αυτούς που μπαινόβγαιναν εκεί. Κι αν κανένας 

παρέμενε άγνωστος για μάς ή αν ερχόταν κανένας 

καινούργιος, ο Νέβης που ήταν το προσωπικό μας 

γκαρσόνι, συμμετείχε με τον τρόπο του στην παρέα μας: Θα 

ερχόταν σε πρώτη ευκαιρία να μας πληροφορήσει σχετικά 

για οτιδήποτε συνέβαινε. Ήταν το Α2 της συντροφιάς. 

Μέχρι τότε οι οξύτητες στις οποίες καμιά φορά έφταναν οι 

συζητήσεις ή η γενική δυσαρέσκεια από τα πολιτικά 

πράγματα και τις καθημερινές κοινωνικές αδικίες δεν 

μπόρεσαν να ταράξουν την ηρεμία και την αφ’ υψηλού 

θεώρηση των πραγμάτων τού στρατηγού. Έμενε αμέτοχος 

και αμερόληπτος και προσπαθούσε να γεφυρώνει τις 

διαφορές μας κρατώντας απόλυτη σιωπή για τις τυχόν δικές 

του θέσεις. 

Ξαφνικά όμως παρατηρήθηκε κάποια αλλαγή σ’ αυτό. Αφ’ 

ότου μπήκε ο γιατρός στην παρέα οι συζητήσεις άρχισαν να 

γίνονται πιο συγκεκριμένες και να αφορούν και θέματα 

κάποιας έμπρακτης εφαρμογής της θεωρίας, ενώ μέχρι τότε, 

οι συζητήσεις ήταν περισσότερο αφηρημένες. 

Ο στρατηγός βέβαια δεν πολυμιλούσε, αλλά και δεν 

εμπόδιζε πια την κουβέντα να προχωρήσει. 

Η δική μου δράση, που ανέβασε πολύ τον πυρετό και 

μεταπήδησε από τον χώρο της σκέτης συζήτησης σε μία 

μορφή επίσημης καταλυτικής δημοσιογραφίας ή η επιτυχία 

της Μανταλένας που με δέκα πινελιές έκανε πράξη, τέχνη 

και μήνυμα όλους τους διαλογισμούς και τις καυτές 

κουβέντες μας, θα μπορούσε να πιστέψει κανείς ότι τον 

επηρέασαν μέχρι ένα βαθμό. 

Εγώ όμως πίστευα ότι τον έκαιγε εκείνη η φράση που του 

είπαν ένα βράδυ τυχαία στο «Βυζάντιο»: «σε αχρήστεψαν 

με μία σύνταξη...» Θυμόμουνα ότι μετά απ’ αυτό, ο 

στρατηγός έμεινε αμίλητος και σκεφτικός όλο το βράδυ και 

ότι την άλλη μέρα δέχτηκε και μάς παρακίνησε κιόλας να 

τυπώσουμε την αφίσα της Μανταλένας. Τότε μου είχε 



φανεί σαν μία πράξη συμπάθειας και βοήθειας προς την 

κοπέλα. Λάθος μου αυτό γιατί έπρεπε να ξέρω ότι οι 

σκέψεις και οι πράξεις του στρατηγού ήταν πάντα πολύ πιο 

σύνθετες. 

Έτσι κάπως ήταν τα πράγματα όταν ο Μάριος ξεσκέπασε 

με τη σειρά του ένα μεγάλο σκάνδαλο, των κρατικών 

λαχείων, βόμβα καταστρεπτική μέσα στα σκοτεινά κρατικά 

στεγανά. Βόμβα χωρίς πυροκροτητή, χρονοδιακόπτη ή 

βραδύκαυστο άπτρα, χωρίς αθώα θύματα και αίματα. Μία 

βόμβα — επιτυχία τέτοια που συμπτωματικά ή όχι ήρθε να 

προστεθεί στο έμπρακτο ενεργητικό μας και να τεντώσει 

ακόμα πρισσότερο το αόρατο σκοινάκι που από τη μία του 

είμαστε δεμένοι εμείς και από την άλλη το θηρίο με τα 

πλοκάμια του. 

Ο Μάριος είχε πάει στο υπουργείο Τύπου για να κρατήσει 

σημειώσεις για μιαν ανακοίνωση ενός γραμματικού του, για 

ένα αεροπορικό δυστύχημα το οποίο είχε γίνει πρόσφατα 

και το κρατούσαν μυστικό. Το μυστικό όμως αυτό είχε 

διαρρεύσει και οι αρμόδιοι ήταν αναγκασμένοι πια να 

κάνουν κάποιες δηλώσεις. Ο Μάριος σκέφτηκε να κρατήσει 

γραπτές αυτές τις σημειώσεις εις διπλούν για να μη 

καθυστερεί με απομαγνητοφωνήσεις ώστε να στείλει κατ’ 

ευθείαν το ένα αντίγραφο στο τυπογραφείο για να προλάβει 

την έκδοση. Ζήτησε ένα χαρτί από ένα γραφιά του 

Υπουργείου, που όχι μόνο δεν του έδωσε, αλλά όπως 

γίνεται συνήθους στα δημόσια γραφεία, ούτε καν 

καταδέχτηκε να του απαντήσει. Την ίδια στιγμή περνούσε 

δίπλα του η καθαρίστρια με ένα τετράγωνο κάδο γεμάτο 

απόχαρτα των γραφείων και ο Μάριος άρπαξε με μια 

γρήγορη κίνηση ένα τσαλακωμένο χειρόγραφο. Μόλις είδε 

να γράφει από πάνω «Άκρως Απόρρητον» και από κάτω να 

μην έχει κοινοποίηση, κατάλαβε ότι ήταν ίσως ένα λαβράκι 

πρώτης τάξεως και γι’ αυτό έσπευσε να φύγει πριν 



προλάβουν να τον υποπτευθούν... 

Το σκάνδαλο των λαχείων συντάραξε την κοινή γνώμη και 

γέμιζε τις στήλες των εφημερίδων για αρκετές μέρες, 

αποκαλύπτοντας μιαν ακόμα μηχανή που Το σύστημα έχει 

στημένη σε βάρος του αφελή πολίτη που το εμπιστεύεται. Η 

διάθεση των λαχείων έπεσε απότομα στα μισά και ο 

Υπουργός Πόρων συνεκάλεσε έκτακτο μυστικό συμβούλιο 

για να αντιμετωπίσει την κατάσταση. 

Εκείνο το βράδυ καθόμασταν όπως πάντα στην γνωστή μας 

θέση και πειράζαμε τον Μάριο για την επιτυχία του. 

-Μήπως είσαι της Κα Γκε Μπε και δεν το ξέρουμε, του είπε 

ο γιατρός.. 

-Που το θυμάσαι αυτό το σχήμα; 

-Θα σε αναφέρω στο γυναικείο κίνημα του είπε η 

Μανταλένα. Ξεμυάλισες μια εργαζόμενη γυναίκα του λαού 

για να σου δώσει το τυχερό χειρόγραφο.. 

-Η κυβέρνηση υπόσχεται μέτρα για την εξυγίανση των 

λαχείων, είπε ο Πλόκο. 

-Τι αισχρό παιχνίδι, του απάντησα. Πάντα η εξαγγελία 

μέτρων γίνεται μετά της αποκάλυψη ενός κρατικού 

σκανδάλου. Ποτέ πριν. Τάχαμου ο υπουργός δεν το ήξερε 

από πριν. Στο μεταξύ η αστυνομία γνωρίζει ακόμα και 

πόσες φορές πάμε στην τουαλέτα αλλά για τις κρατικές 

παραβάσεις τις μαθαίνει μετά αφού γίνουν και μόνο όταν 

αποκαλυφθούν από εμάς και δημοσιοπηθούν. 

-Οι ειδήσεις όλων των καναλιών, ούτε καν ανέφεραν το 

γεγονός, είπε ο στρατηγός. Τέλος πάντων. Νέβη… 

-Περίμενα να με φωνάξετε, του είπε χαμηλόφωνα το 

γκαρσόνι. Ο διπλανός σας τρεις μέρες τώρα μελετάει 

σκάκι. Δεν ξέρει όμως γιατί βάζει μαύρη ντάμα σε λευκό 

τετράγωνο. Τόνικ, ξέρω είπε φωναχτά και έφυγε προς το 

μπαρ για να εκτελέσει την παραγγελία τού στρατηγού που 

είχε μείνει άφωνος. 



Κοίταξα αυτόν που καθόταν μόνος του στο πιο πέρα 

τραπέζι και χάζευε μια σκακιέρα δήθεν σκεπτικός. 

Μπάτσος εκατό τοις εκατό. Κοντό μαλλί, και φυσιογνωμία 

της υπαίθρου. Δυο γραμμές ίχνη από καπέλο στα πλάγια 

του κεφαλιού, λίγοι πιο πάνω από τους κροτάφους. 

-Τόσο ηλίθιους μας περνάνε; Είπα στον Μάριο… 

— Εσύ τόσο ηλίθιους τους περνάς να κάτσουν με 

σταυρωμένα χέρια; μου απάντησε. Πέταξε το θηρίο ένα 

πλοκάμι του. Πόσα άλλα θα ’ναι στο δρόμο; 

— Δεν μπορούν να κάνουν τίποτα εκτός από μία 

παρακολούθηση γιατί ξέρουμε να μην τους δίνουμε 

ευκαιρίες. 

— Οι νόμοι τους είναι όπως το ζυμάρι. Παίρνουν ό,τι σχήμα 

θέλουν αυτοί έτσι .ωστε πολλές φορές φαίνονται και σε 

σένα ακόμα σωστοί, και σ’ αυτούς χρήσιμοι αφού τους 

σχηματοποιούν όπως θέλουν την κάθε φορά. 

— Είσαι απαισιόδοξος. Ξεχνάς την υπόθεση Ντρέιφους και 

την υπόθεση Γουοκεργκαίητ... Ένας γέρος συγγραφέας και 

δημοσιογράφος της Ωρόρ και δύο νέοι δημοσιογράφοι της 

Ουάσιγκτον Ποστ, ξεσκέπασαν, όλη τη... 

— Για τον Ντρέιφους δεν ξεσκεπάστηκε, ή τουλάχιστον δεν 

ξεκαθάρισε τίποτα ούτε σήμερα ακόμα, εκτός από την 

μανιασμένη προσπάθεια του κατεστημένου να μην 

ξεσκεπαστεί. 

Κάποια νύχτα ο Ζολά κοιμήθηκε με ξεχασμένο ανοιχτό το 

γκάζι του... Για το Γουοοτεργκαίητ, τις μεν μεθόδους του 

συστήματος τις ξέρουμε ή τις υποθέτουμε σχεδόν όλοι. Οι 

αποκαλύψεις που απέδειξαν αυτές τις μεθόδους του σε 

όλους, κανένα πρακτικό αποτέλεσμα δεν έδωσαν για να 

μην πω ότι χειροτέρεψαν κιόλας τα πράγματα. Έφεραν 

πάνω έναν ακόμα πιο αντιδραστικό πρόεδρο στην βιτρίνα 

τον κατεστημένου ενώ οι αξιωματούχοι του συστήματος 

ούτε βλάφτηκαν ούτε άλλαξαν. Σήμερα τι έμεινε από όλα 

αυτά; Ότι ριψοκινδυνεύοντας, μερικοί δημοσιογράφοι, 



συγγραφείς ή διανοούμενοι γενικά, ξυπνάνε για λίγο την 

απαθή και ξεχασιάρα κοινή γνώμη, μέχρι να ξανακοιμηθεί 

καλύτερα κι από πριν. Θυμήσου ότι σε ένα μήνα ο κόσμος 

θα αγοράζει πάλι λαχεία όπως πριν, θα προωθηθεί πάλι ο 

επόμενος πρόεδρος της Αμερικής από το ίδιο παρασκήνιο, 

αλλά θα τον ψηφίσουν όλοι οι Αμερικανοί, άρα θα είναι 

νόμιμος, αρεστός και λαοπρόβλητος. Θα πληθύνουν οι 

πολυεθνικές εταιρείες και θα πάρουν δάνεια όλες οι 

δικτατορίες κάθε αποχρώσεως. Κατρακυλίσματα τέτοια 

στεγάζουν τις μικρότητες σαθρών καθεστώτων που 

αναλαμβάνουν να καλυτερέψουν τη ζωή του κόσμου. 

Γίνεται αυτό σε νέες εποχές από παλιά μυαλά; Νέες ιδέες, 

νέοι άνθρωποι είναι ό,τι κυνηγιέται περισσότερο σε τούτο 

τον κόσμο όπου η αντίκα και το απολίθωμα επικρατούν 

τελικά, και γι’ αυτό παρατηρείται παντού αύτη ή 

γεροντοκρατία, αυτή η στασιμότητα... 

Τέλος πάντων μέσα σ’ αυτή την εποχή τού παράδοξου 

πλουτισμού από τα δάνεια και τον πληθωρισμό, ο κάθε 

καταναλωτής της ευημερίας, μπόρεσε έστω και σε 

τριπλάσια τιμή από τους πολίτες των άλλων χωρών, να 

αποκτήσει αυτοκίνητο. Η κυβέρνηση μάζευε ευτυχής τα 

εκατομμύρια που η ακριβή τιμή των αυτοκινήτων της 

απέφερε χωρίς βέβαια να σκοτίζεται για τίποτα άλλο. Σε 

λίγο οι ευτυχείς κάτοχοι αυτοκινήτων που είχαν δώσει του 

κόσμου τα χρήματα για να αποκτήσουν το μέσο αυτό της 

απεριόριστης μετακίνησης, μόνο απεριόριστη μετακίνηση 

δεν είχαν. Δεν υπήρχαν ούτε δρόμοι για να το 

κυκλοφορήσουν ούτε χώροι για να το σταθμεύσουν. Έτσι 

πια κανένας δεν είχε αυτοκίνητο. Η ζωή στην μεγάλη πόλη 

έγινε κόλαση αλλά αυτό καθόλου δεν σκότισε την 

κυβέρνηση η οποία αποφάσισε για να γλιτώσει τους 

ανθρώπους από τη μόλυνση του περιβάλλοντος, να αυξήσει 

την οικοδόμηση στα προάστια. 

Γιατί δεν απομάκρυνε τις εστίες μολύνσεως από την πόλη; 



Γιατί δεν επεξέτεινε τις εξοχικές περιοχές φτιάχνοντας 

αυτοκινητοδρόμους για την εύκολη επικοινωνία τους; Σε 

λίγο, προάστιο και μεγαλούπολη, δεν διέφεραν σε τίποτα 

μεταξύ τους, από τις πυκνές και τεράστιες πολυκατοικίες 

που αναγέρθηκαν. Δηλαδή καταστράφηκαν και τα όμορφα 

προάστια. Μία μοναδική ευκαιρία ώστε το κακό να 

σταματήσει και το παραπέρα μεγάλωμα της πρωτεύουσας 

να γίνει σωστά, χάθηκε από εγκληματική βλακεία. Ένας 

άνθρωπος που δεν θα υπάρχει σε δέκα χρόνια, μπορεί με 

μία του απόφαση να καταστρέφει μία μεγαλούπολη για 

πεντακόσια χρόνια και να καταταλαιπωρεί γενεές 

ανθρώπων; Αν κλέψεις δύο μήλα από ένα σούπερ Μάρκετ, 

πας τρεις μήνες φυλακή, αν εγκληματείς προς το σύνολο 

από φτηνό και τυφλό συμφέρον ή από στενή αντίληψη των 

πραγμάτων, σου ετοιμάζουν τον ανδριάντα. «Το ύψος του 

βάθρου των αγαλμάτων που στήνονται, είναι πολλές φορές 

ανάλογο προς τα εγκλήματα αυτών που εικονίζουν», είπε ο 

Ράσελ. 

— Όλοι αυτοί θα βρουν τον δάσκαλο τους από την ελεύθερη 

δημοσιογραφία και το βιβλίο, είπα. 

— Ελεύθερη δημοσιογραφία πόση υπάρχει και το καλό 

βιβλίο δεν το φοβούνται πια. Αποδείχτηκε επίσημα ότι 

χίλιοι μόνο βιβλιοφάγοι υπάρχουν και τρεις-τέσσερις 

χιλιάδες που φλερτάρουν και σταχυολογούν το καλό βιβλίο 

εποχιακά... 

— Αυτοί που είναι το κράτος, κατέληξε ο Μάριος, μπορούν 

να καλύπτουν δικτάτορες και εγκληματίες, μπορούν να 

σκοτώνουν ομαδικά ανθρώπους από τη ρύπανση ή να 

καταστρέφουν οικονομικά, μάζες ολόκληρες με τα μέτρα 

και τα νομοσχέδια που φτιάχνουν, με αδιατάραχτη 

ασυνειδησία, την ώρα που τρώνε το φρούτο τους. Όταν 

βάζουν την υπογραφή τους για κάποια σύμβαση, κανένας 

δεν ξέρει με πόσα χρήματα θα χοντρύνει ο λογαριασμός 

τους σε κάποια τράπεζα του εξωτερικού... Κανένας δεν 



τους ρωτάει ποτέ αν σχημάτισαν την περιουσία τους από 

τον μισθό τους. Πάντως οι περισσότεροι ξεκίνησαν 

απένταροι. Αλλοίμονο όμως στον δύστυχο πολίτη που θα 

γράψει μιαν ανακρίβεια στην ετήσια φορολογική τον 

δήλωση, που θα σηκώσει κεφάλι στον αστυφύλακα που τον 

κτύπησε ή που θα πουλάει κάτι στο δρόμο χωρίς να έχει 

άδεια μικροπωλητού. Την ίδια ώρα μεγάλες καταχρήσεις 

και κομπίνες γνωστών ονομάτων παίρνουν τον δρόμο της 

παραγραφής και της απαλλαγής. 

Έξω από το σπίτι κάθε αξιωματούχου υπάρχει όπως θά 

’χετε δει, ένας φρουρός αστυφύλακας, για να τον φυλάει 

από τον κόσμο. Τον κόσμο ποιος τον φυλάει από τον 

αξιωματούχο; 

— Ένας λόγος παραπάνω που εμείς πρέπει να συνεχίσουμε 

τη δουλειά μας, είπε ο γιατρός. 

— Πιο σιγά, τον σκούντησε η Μανταλένα και ο στρατηγός 

δαγκώθηκε. Ο άνθρωπος με το σκάκι σηκώθηκε να φύγει. 

Σχεδόν μαζί του έφυγαν και ο Μάριος με τον γιατρό. 

Η πόρτα ανοιγόκλεισε ακόμα μία φορά κι ένιωθα κατ’ 

απάνω μας την ψύχρα της κατασκότεινης κρύας νύχτας. 

Είχαμε μείνει μόνο οι τρεις μας. 

— Στρατηγέ, τον ρώτησε η Μανταλένα, πώς γνωρίζονταν 

από φοιτητές ο γιατρός με τον Πλόκο αφού φοιτούσαν σε 

τόσο διαφορετικές σχολές; 

— Δεν ξέρω παιδί μου, είπε ο στρατηγός. Ίσως στα 

φοιτητικά συσσίτια ή στα συλλαλητήρια. 

— Ποια συλλαλητήρια αφού ο γιατρός δρούσε τότε στην 

εθνικιστική φοιτητική ένωση, είπε η Μανταλένα. Έκτος 

αν... 

— Δεν θυμάμαι πολλά πράγματα για τον Πλόκο όταν ήταν 

φοιτητής, απάντησε ο στρατηγός. 

Μία ώρα μετά, φτάναμε πια στο σπίτι τού στρατηγού απ’ 

όπου εγώ θα συνέχιζα προς το δικό μου και ετοιμαζόμουν 

να τον καληνύχτισα, όταν μού ’πιασε απότομα το χέρι και 



μού ’δειξε την μπαλκονόπορτα. Η μπαλκονόπορτα αυτή 

έβλεπε προς τον δρόμο και φαινόταν φως να ξεφεύγει από 

τις σχεδόν ανοιχτές κουρτίνες. 

-Φως... Το βλέπεις; 

— Μήπως το ξεχάσατε αναμμένο; τον ρώτησα. 

Ο στρατηγός φαινόταν συλλογισμένος. 

— Ίσως. είπε. Καληνύχτα. 

— Όχι, θα ανέβω πάνω κι εγώ, επέμεινα. 

Προχωρήσαμε μαζί και ανεβήκαμε από την σκάλα μέχρι 

τον δεύτερο όροφο που ήταν το διαμέρισμα του. Κρατούσε 

Το κλειδί στο χέρι και προσπάθησε ν’ ανοίξει στα σκοτεινά 

αλλά με το πρώτο άγγιγμα η πόρτα άνοιξε σαν να είχε 

παραλύσει η μπετούγια της, και με την φόρα που είχαμε, 

βρεθήκαμε μέσα. 

Συνέχεια με το χωλ, ήτανε το σαλόνι που είχαμε δει από 

κάτω το φως. Τρεις άνθρωποι καθόντουσαν απέναντι μας 

και μας κοιτούσαν με το πιο φυσικό ύφος του κόσμου. Ο 

ένας κάπνιζε. Κοίταξα τον στρατηγό μήπως τους γνώριζε. 

Τάχα τελείως χαμένα. Αν δεν ήταν τίποτα συγγενείς του, 

τότε ποιοι ήταν; Για κλέφτες πάντως δεν έμοιαζαν αν και οι 

δύο από τους τρεις ήταν σαν αχθοφόροι. Ο άλλος —ο 

κάπως πιο περιποιημένος — σηκώθηκε αμέσως και έδειξε 

στον στρατηγό μία καρτελίτσα που έμοιαζε με ταυτότητα 

αλλά από τόση απόσταση και τόσο γρήγορα σαν αυτό να 

μην ήταν καθόλου απαραίτητο αλλά εντελώς επουσιώδες ή 

σα νά ’κανε χάρη που το ’δειχνε κιόλας. Αστραπιαία τό 

’βαλε πάλι στην τσέπη του και προχώρησε προς τον 

στρατηγό. 

— Κινδυνέψατε να πάρετε φωτιά και ευτυχώς που 

βρεθήκαμε κοντά, είπε και τού ’δειξε το χαλάκι ποδιών που 

βρισκόταν κάτω, στην πόρτα της εισόδου. Ήταν πράγματι 

μισοκαμμένο. 

Φωνάξαμε τον θυρωρό για να ανοίξει -συνέχισε ο μπάτσος- 

αλλά δεν εύρισκε τα εφεδρικά κλειδιά του. Τότε και 



παρουσία του παραβιάσαμε την κλειδαριά της πόρτας και 

ευτυχώς προλάβαμε. Δεν πάθατε καμιά σπουδαία ζημιά. 

Ο στρατηγός που δεν «μασούσε» εύκολα κατάφερε να βρει 

αμέσως τη φυσική του ηρεμία ενώ εγώ τα είχα κάπως 

χαμένα ακόμα. Τα γεγονότα εξελίσσονταν με μία 

γρηγοράδα που προσπαθούσα να την προλάβω: Ένα 

ξεχασμένο φως ή πιθανότητες για διάρρηξη: Τρεις άντρες 

μέσα, που μάλλον ήταν αστυνομικοί αλλά που ο σκοπός 

τους ήταν ύποπτος και μία αρχή πυρκαγιάς που δεν 

φαινόταν και τόσο πιστευτή, ήταν οι διαδεχόμενες με 

ταχύτητα εντυπώσεις μου και δεν ήξερα που να καταλήξω. 

Κοίταξα τον στρατηγό. Εκείνος είπε μισοαστεία 

μισοειρωνικά: 

— Το καλό μου αστέρι λοιπόν με την μορφή τριών 

αστυνομικών με έσωσε από τη φωτιά. με την 

αντικατάσταση ενός μικρού χαλιού και την επιδιόρθωση 

μιας κλειδαριάς όλα τακτοποιούνται. Δεν μένει λοιπόν 

κύριοι, παρά να σας ευχαριστήσω αν όλα τελείωσαν εδώ. 

Οι αστυνομικοί δεν κουνήθηκαν καθόλου από τη θέση τους 

αλλά ούτε κι ο στρατηγός φαινόταν να πιστεύει ότι θα 

φύγουν. Μάλλον τους κορόιδευε. Οι δύο μπράβοι 

φαινόντουσαν να είναι τελείως αμέτοχοι. Κάθισαν πιο 

αναπαυτικά στα καθίσματα τους και ο άλλος που φαινόταν 

ο επικεφαλής, χαμογέλασε με κακιά ευγένεια. 

— Ξέρετε υπάρχει κάποια συνέχεια πιο λυπηρή... 

— Ελάτε λοιπόν, πείτε μου, του είπε ο στρατηγός 

χαμογελαστά. 

— Ο κύριος —έδειξε έμενα— μήπως πρέπει να πάει 

στο διπλανό δωμάτιο; Υπάρχει κάποιο θέμα... 

— Τον κύριο θα τον χρειαστώ απόψε νομίζω, εκτός που 

είναι της απολύτου εμπιστοσύνης μου. Λέγετε να 

τελειώνουμε. 

Το χαμόγελο δεν υπήρχε πια στο πρόσωπο του αστυνόμου 

που έδειξε τώρα ακόμα πιο κακό. 



— Ψάχνοντας για πανιά και νερό και προσπαθώντας να 

απομακρύνουμε οτιδήποτε εύφλεκτο υπάρχει εδώ μέσα, 

βρήκαμε μερικά επικίνδυνα και προ πάντων παράδοξα 

πράγματα... Ένα δωμάτιο μ’ ένα πάγκο που μοιάζει με 

εργαστήριο, δύο μπουκάλια βενζίνα, ένα χρονοδιακόπτη, 

ένα καρούλι φιτίλι, δύο χειροβομβίδες Μιλς. Τέτοια 

πράγματα δεν σας κρύβω, χρησιμοποιούν οι φοιτητές, οι 

αναρχικοί και οι επαναστάτες. Είναι παράδοξο όμως να 

βρίσκονται σε σπίτια σοβαρών ανθρώπων και ίσως και 

επικίνδυνο. Η ίδια φωτιά μπορεί να προκλήθηκε από κάτι 

τέτοιο και ίσως να παίρνατε στο λαιμό σας και ολόκληρη 

την πολυκατοικία. 

— Ευτυχώς που περνούσατε εσείς, τον ειρωνεύτηκε 

πάλι ο στρατηγός. Στη βιασύνη σας όμως πάνω, δεν είδατε 

ότι οι δύο χειροβομβίδες είναι άδειες και γράφουν πάνω 

από μιαν ημερομηνία. Αντιστοιχούν σε δύο από τις μάχες 

που έτυχα κι εγώ εκεί, και που έπεσαν δίπλα μου άλλα δεν 

έσκασαν. Είναι απλά σουβενίρ. Βενζίνη έχουν όλα τα 

σπίτια και χρονοδιακόπτες για τις συσκευές τους. Και το 

κυριότερο: ασχολούμαι με έρευνες και εφευρέσεις για τις 

οποίες μου απονέμονται επίσημα διπλώματα από το κράτος 

και πληρώνω τις σχετικές κάθε χρόνο εισφορές για να 

διατηρήσω τα δικαιώματα μου. Του ’δειξε με απρόθυμη 

χειρονομία στον τοίχο όπου κρεμόντουσαν τέσσερα 

διπλώματα σε μια κορνίζα. 

Ο τύπος φάνηκε προς στιγμή, να τα ’χασε γιατί κοίταξε 

τους άλλους δύο, σαν να περίμενε βοήθεια. Εγώ 

στεκόμουνα όρθιος μεταξύ τους και παρακολουθούσα τη 

σκηνή άφωνος. Μόλις τότε πρόσεξα από τις ανοιχτές 

πόρτες ότι σ’ όλα τα δωμάτια υπήρχε μία αναστάτωση η 

όποια πρέπει να είχε γίνει όσο απουσίαζε ο στρατηγός. Είχε 

γίνει έρευνα και αυτό ήταν ολοφάνερο, όσο το μάτι μου 

μπορούσε να δει από τη θέση που βρισκόμουνα. 

— Τα πράγματα φοβάμαι ότι δεν είναι τόσο απλά, είπε ο 



αστυνομικός μετά από τον στιγμιαίο δισταγμό του. Θα 

πρέπει να μας ακολουθήσετε στην ασφάλεια για να δώσετε 

εκεί μερικές διευκρινίσεις. Εμείς ήρθαμε στο σπίτι σας 

έστω και χωρίς πρόσκληση, ελάτε τώρα και εσείς στο δικό 

μας, όπως απαιτούν οι καλοί τρόποι. 

— Οι καλοί τρόποι απαιτούν κύριε να έχετε κάποιο ένταλμα 

συλλήψεως και έρευνας για να φέρεστε έτσι. Έχετε; 

Ο αστυνόμος χαμογέλασε πάλι. Του φάνηκε αστείο αυτό 

που του είπε ο στρατηγός. 

—  Ένταλμα για μία τόση δα τυχαία ερευνούλα; Όχι δα. 

Όλα αυτά είναι απλά μέτρα προνοίας... 

Ο στρατηγός πήγε φανερά αγριεμένος αυτή τη φορά προς 

το τηλέφωνο και το σήκωσε. «Πες μου τον αριθμό του 

προϊσταμένου σου. Αυτά που κάνετε είναι πειρατεία». 

— Αυτά που κάνετε εσείς τι είναι: του είπε ο αστυνόμος, 

χωρίς την προηγούμενη ψευτοευγένεια. 

Το τηλέφωνο ήταν κομμένο. 

-Από την «πυρκαγιά» κι αυτό; είπε, κουνώντας το νεκρό 

ακουστικό. 

— Ο προϊστάμενος μου θα έχει την ευχαρίστηση να σας δει 

από κοντά, αγνόησε την τελευταία ερώτηση και έκανε ένα 

νόημα με το κεφάλι του στους μπράβους του. Αμέσως 

εκείνοι άρπαξαν τον στρατηγό από τα χέρια και ο 

προϊστάμενος τους άρχισε να τον ψάχνει. Μετά την έρευνα 

άφησαν απογοητευμένοι ελεύθερα τα χέρια του και εκείνος 

από καλή θέση, έδωσε ένα δυνατό χαστούκι στον αστυνόμο 

λέγοντας του. 

— Τώρα θέλω εγώ πια να έρθω μαζί σας για να δώσω τέλος 

στις αυθαιρεσίες σας. Πάμε. 

Πάμε και θα δεις του ’πε ο αστυνόμος με φανερό μίσος. 

Ήδη είσαι κρατούμενος για επίθεση και χειροδικία κατά 

αστυνομικού. Και αυτό θα είναι το λιγότερο. Μετά γύρισε 

προς τον ένα από τους μπράβους του: Εσύ μείνε εδώ με τον 

άλλον μέχρι να δούμε τι θα γίνει. θα σου στείλω 



αντικαταστάτη. 

— Ο κύριος θα πάει στο σπίτι του, εσύ θα λογοδοτήσεις για 

όλα αυτά που έκανες εδώ, τον απείλησε ο στρατηγός. 

— Θα μείνει μαζί με τον δικό μου μέχρι διαταγής του 

προϊσταμένου, άλλωστε κάποιος πρέπει να φυλάει το σπίτι 

μέχρι να φτιαχτεί η πόρτα και αν μείνει μόνο ο δικός μας, 

θα λέτε μετά... 

—... Ότι ψάξατε, του ’πε ο στρατηγός με την αηδία 

ζωγραφισμένη στο πρόσωπό του. Μείνε, μου ’πε, σε μία 

ώρα το πολύ θα ’μαι εδώ και μετά προχώρησε προς την 

πόρτα. 

Η ώρα ήταν πέντε πια αλλά δεν έλεγε να ξημερώσει. 

Σηκώθηκα και τράβηξα τις κουρτίνες. Τίποτα. Απόλυτο 

σκοτάδι παντού. Το φως τού δωματίου προχώρησε μέχρι τις 

γλάστρες τού μπαλκονιού και εκεί σταμάτησε. Ατελείωτη 

νύχτα. Το χειμώνα αργεί να ξημερώσει τόσο που όταν 

τύχαινα ξενύχτης και περίμενα πότε θα φέξει, μ’ έπιανε 

ένας ακαθόριστος φόβος όταν έβλεπα πως πήγαινε επτά η 

ώρα και ακόμα ήτανε σκοτάδι. Πότε θα ’ρχόταν το φως: 

Πότε θα ξεκαθάριζε αυτή η υπόθεση με τον στρατηγό: 

Το μυαλό μου στριφογύριζε σε χιλιάδες σκέψεις. Κατά 

καιρούς είχα ακούσει για αυθαιρεσίες της αστυνομίας και 

για βασανισμούς και ήμουν ο μόνος που γνώριζε και που 

θα μπορούσε να κινητοποιήσει και τους άλλους για να τον 

βοηθήσουμε. Μπορεί κιόλας ο στρατηγός να είχε ανάγκη 

αυτή την ώρα από τη βοήθεια μου. Ίσως γι’ αυτό να 

βρήκαν ένα πρόσχημα να με ακινητοποιήσουν. Έτσι, θά 

’καναν τώρα ανενόχλητοι τη δουλειά τους. Ευτυχώς που 

δεν ήξεραν ότι είμαι δημοσιογράφος αλλά αν με πήγαιναν 

στην ασφάλεια, θα το μάθαιναν αμέσως και τότε το πράγμα 

θα έμπλεκε περισσότερο. 

Ο στρατηγός τόση ώρα δεν είχε πει τίποτα, σκόπιμα ίσως 

και αυτό σήμαινε ότι το ίδιο θά ’πρεπε να κάνω και εγώ. 

Έπρεπε να κάνω τον βλάκα και πως πραγματικά πιστεύω 



ότι αυτή την ώρα κάθομαι εδώ για να φυλάω το σπίτι. Από 

ποιους να το φυλάω αφού αυτοί απ’ τους οποίους πρέπει να 

φυλάγεται κανείς, ήταν κιόλας μέσα; Τέλος πάντων. 

Έπρεπε να συγκεντρωθώ την ώρα αυτή και όσο ήμουν 

αναγκαστικά εκεί, έπρεπε να καταστρώσω το καλύτερο 

δυνατό πρόγραμμα δράσεως για να βοηθήσω τον στρατηγό 

όταν θα μπορούσα. Μέσα στο σπίτι του δεν γινόταν να 

φροντίσω για τίποτα. Ο στρατηγός ήταν ένας αγνός και 

απλός ιδεολόγος, ένας θεωρητικός παρατηρητής, κριτής 

ίσως αλλά δεν ανήκε σε καμιά συγκεκριμένη μερίδα που να 

μάχεται ενεργά το καθεστώς. Τι μπορούσαν να βρουν σε 

βάρος του; Φοβόμουνα όμως ότι θα προσπαθούσαν με 

οποιονδήποτε τρόπο να τον αναμείξουνε με άλλα πράγματα 

ή πρόσωπα. Με τον γιατρό π.χ. που ήταν κομμουνιστής ή 

με τον πυροδοτικό μηχανισμό ο οποίος ήταν μία από τις 

εφευρέσεις του, για να τον κατηγορήσουν. Προσπαθώντας 

να μπερδέψουν τον στρατηγό ήθελαν να χτυπήσουν κάτι 

άλλο. Τι ήταν αυτό; Αύτη η δήθεν πυρκαγιά που 

σκηνοθετήθηκε όμως ωραία, για νά ’χουν τη μαρτυρία του 

θυρωρού και τα ευρήματά τους που ήταν για μικρά παιδιά 

αλλά που από πριν είχαν την βεβαιότητα ότι θα βρουν, 

δείχνει ότι από καιρό μάζευαν πληροφορίες. Από τις 

πληροφορίες αυτές ασφαλώς θα γνώριζαν ότι δεν 

παραβιάζαμε κανένα από τους νόμους τους αλλά οι 

«νόμοι» όπως είχε πει κάποτε ο Μάριος «πλάθονται σαν 

από ζυμάρι για να μετασχηματίζονται την κάθε φορά. όπως 

συμφέρει το σύστημα και την άρχουσα τάξη». 

Το θέμα λοιπόν πια δεν ήτανε αν παραβιάζονταν 

συγκεκριμένοι νόμοι ή όχι άλλα αν είχε αρχίσει να 

ενοχλείται το σύστημα και μετά εύκολα βρίσκονται οι 

προφάσεις, όπως αυτή του μπράβου που με φύλαγε τώρα, 

δήθεν για να μου κάνει συντροφιά ενώ έξω άρχιζε σιγά να 

ξημερώνει. 

Τι νά ’κανε αυτή την ώρα ο στρατηγός; 



Έπρεπε το ταχύτερο να βρω τον Πλόκο για να πάμε στην 

Ασφάλεια να τον δούμε. Η μία ώρα που μού ’χε πει, είχε 

περάσει προ πολλού αλλά ο στρατηγός δεν φαινόταν. 

Ο μπράβος που ήθελε να δείχνει —ή ήταν— πονόψυχος με 

καθησύχαζε. 

— Μην φοβάστε, αν δεν έχει κάνει τίποτα, θα τον 

αφήσουν. 

— Πούντος, η ώρα κοντεύει εννέα. 

Η αγωνία μαζί με την αϋπνία μεγάλωναν την ταραχή μου. 

Τέλος κατά τις δέκα ήρθε ένας άλλος μπράβος και με 

παρακάλεσαν να πάω να καταθέσω και εγώ «για το καλό 

τού στρατηγού και μόνο, γιατί τα πράγματα ήταν κάπως 

δύσκολα». Παγίδα και για μένα ή για τον στρατηγό μήπως 

και βγάλουν κάτι σε βάρος του από μένα αν δεν το είχαν 

κατορθώσει από τον ίδιον; Θα πήγαινα όμως, μήπως και 

μάθω κάτι περισσότερο, μήπως και τον δω. Άλλωστε 

αμφέβαλα αν ήταν στο χέρι μου να κάνω κι αλλιώς. 

Σφράγισαν το διαμέρισμα και μετά με χώσανε σε ένα Φίατ 

με ιδιωτικό αριθμό. 

Ανεβήκαμε με το ασανσέρ αλλά δεν συγκράτησα σε ποιόν 

όροφο βγήκαμε. Όταν η πόρτα του ανελκυστήρα άνοιξε, το 

πρώτο πράγμα που παρατήρησα ήταν ότι στον όροφο 

εκείνο είχε πολύ κίνηση. Με οδήγησαν στο γραφείο ενός 

προϊσταμένου με στρογγυλά μάτια θηρίου που κρατούσε 

ένα πλεχτό από πετσί, κοντό μαστίγιο. 

— Πες μας τι ξέρεις για το στρατηγό αν θες να βγεις 

ζωντανός από δω μέσα, μου είπε. 

Στο πλάι μου στεκόταν ο αστυνόμος που είχε κάνει την 

επιδρομή στο διαμέρισμα. Μόλις άκουσε τον προϊστάμενο 

του να μιλάει έτσι άγρια, ενήργησε με τον αυτοματισμό 

λύκου που επιτίθεται με την αγέλη του. Όρμησε και μου 

’δωσε μία μπουνιά στο πλάι του κεφαλιού μου πάνω από το 

αυτί. Αυτό είναι κόλπο των μπάτσων όταν ανακρίνουν, για 

να σε ζαλίσουν ώστε να κάμψουν τις αντιστάσεις σου και 



να σε φοβίσουν αλλά συγχρόνως να μην αφήσουν εμφανή 

ίχνη κακοποιήσεως. 

— Δεν ξέρω τίποτα αλλά και να ’ξερα δεν θα σας έλεγα 

γιατί ο τρόπος σας —που μου ήταν γνωστός από 

περιγραφές άλλων— είναι απαράδεκτος για έναν σημερινό 

υπερήφανο άνθρωπο. Ντρέπομαι... 

Η μπουνιά ξεκίνησε πάλι, αλλά την τελευταία στιγμή το 

χέρι κάποιου που μόλις είχε μπει μέσα, έκοψε την πορεία 

της στον αέρα και έσπρωξε τον άνθρωπο έξω από την 

ανοιχτή πόρτα η οποία βρισκόταν πίσω του. Μετά έκανε 

νόημα και στον προϊστάμενο με το μαστίγιο να φύγει κι 

αυτός και πηγαίνοντας πίσω από το γραφείο, κάθισε στην 

πολυθρόνα, κάνοντας νόημα σ’ ένα νεαρό σκοπό να κλείσει 

την πόρτα για να μείνουμε τελείως μόνοι. 

— Κύριε, μου είπε, κάποια παρεξήγηση, δικαιολογημένη 

λόγω των περιστάσεων θα έγινε από τα κατώτερα στελέχη. 

Σάς ζητώ συγνώμη. Είστε ελεύθερος να φύγετε. Αν θέλετε 

μόνο μας λέτε δύο λόγια για τον στρατηγό, για το δικό του 

καλό, γιατί ο ίδιος, να τι μας υπαγόρευσε να γράψουμε στην 

κατάθεση του. Μου ’δωσε ένα χαρτί και διάβασα: 

Ερώτηση: Σας αποδίδονται συγκεκριμένες ενέργειες για την 

οργάνωση ανατροπής του καθεστώτος. Τι έχετε να μας 

απαντήσετε πάνω σ’ αυτό; 

Απάντηση: Δεν έχω να σας απαντήσω σε τίποτα και 

απαντώ από τώρα και για τις άλλες ερωτήσεις που θα μου 

κάνετε ότι δεν απαντώ. Σας υποβάλλω μήνυση για 

απαγωγή, προφορικά τώρα μέχρι να την υποβάλλω» 

εγγράφως στην αρμόδια αρχή. Το υπόλοιπο χαρτί ήταν 

άδειο. 

— Ο στρατηγός είναι από κάθε πλευρά άμεμπτος άνθρωπος 

και αν δεν πρόκειται για παρεξήγηση, ίσως θα αντιληφθείτε 

ότι κάνατε ένα λάθος τακτικής. Χαίρετε κύριε. 

Έφυγα πριν αλλάξει γνώμη γιατί ήξερα ότι η ευγένειά του 

που διαδέχθηκε την βία των προηγουμένων ανακριτών μου 



ήταν θέμα τακτικής του προανακριτικού συστήματος. 

Όταν βρέθηκα στο δρόμο, πήγα μ’ ένα ταξί στο σπίτι του 

Πλόκο αλλά δεν τον βρήκα εκεί. Με το ίδιο ταξί πήγα στο 

σπίτι της Μανταλένας. Μόλις είδε τα χάλια που είχα, 

κατατρόμαξε. Πήρα τον Μάριο στην εφημερίδα και του ’πα 

νά ’ρθει αμέσως να με βρει και μετά ξάπλωσα σ’ ένα 

καναπέ και άρχισα να λέω στην κοπέλα όλα τα συμβάντα, 

την ώρα που έφτιαχνε τον καφέ μου. 

Όταν μου τον έφερε πρόσεξα πως τα χέρια της έτρεμαν. 

Κάθισε κάπου απέναντι μου και μείναμε αμίλητοι και 

εξουθενωμένοι. 

Ο στρατηγός, που έφυγε από το στρατό, συμβολικά, γιατί 

δεν καταλάβαινε τη βία και που προσπαθούσε μέσα από τις 

καυτές κουβέντες να βγάλει την τελική αλήθεια, ήταν 

κρατούμενος. 

Ο άνθρωπος που πίστευε στην αξιοπρέπεια και την 

ελευθερία του κόσμου και που αγαπούσε τις ωραίες 

χειμωνιάτικες λιακάδες, ήταν τώρα μόνος, ριγμένος μέσα 

στα κατασκότεινα και κρύα μπουντρούμια της Ασφάλειας. 

Η Μανταλένα απέναντι μου δεν έλεγε λέξη. Το ωραίο της 

πρόσωπο, χλωμό και θλιμμένο κοίταζε κάπου μακριά. 

Ήρεμα, χωρίς λυγμούς, κυλούσαν ασταμάτητα από τα 

μάτια της τα δάκρυα.. 



 

ΔΕΥΤΕΡΟ ΜΕΡΟΣ 

 

 

 

 

 

 

 

 

 

 

Κεφάλαιο 1 



Ο Πλόκο από το πρωί περίμενε σε κάποιο προθάλαμο του 

υπουργείου γιατί τον είχαν ειδοποιήσει ότι επί τέλους κάτι 

θα γινόταν με τον διορισμό του. 

Όταν είχε τελειώσει τη νομική σχολή, είχε διοριστεί στο 

δικαστικό σώμα, γεμάτος από τα όνειρα και τα ιδανικά των 

νέων ανθρώπων που ξεκινούν. Γρήγορα όμως 

απογοητεύτηκε από τις τροχοπέδες που οι. μηχανισμοί και 

η λειτουργία της Δικαιοσύνης έβαζαν στα ιδανικά αυτά. 

Έβλεπε ότι το δίκαιο αποδίδεται πολλές φορές αντίστροφα 

και άλλοτε πάλι απάνθρωπα. Ωστόσο δεν μπορούσε να 

κάνει τίποτα και μάλλον κόντευε να συνηθίσει σ’ όλα αυτά. 

Διαπίστωσε όμως γρήγορα ότι δεν μπορούσε να συνηθίσει 

να περνάει με τα χρήματα που έπαιρνε και τα οποία ήταν 

πολύ πιο λίγα απ’ τις φιλοδοξίες και από τις ανάγκες που ο 

πρόσφατος γάμος του είχε δημιουργήσει. 

Αποφάσισε να παραιτηθεί λογαριάζοντας σε κάτι καλύτερο 

αν δοκίμαζε σαν ελεύθερος επαγγελματίας. Ο πατέρας του, 

δικολάβος της παλιάς εποχής, τον πίεζε συνεχώς να 

ασκήσει το δικηγορικό επάγγελμα υποσχόμενος να του 

μεταβιβάσει όλη την πελατεία του. Το γραφείο θα 

αποκτούσε έτσι ένα γνήσιο νομικό, πράγμα που θα 

αποτελούσε γι’ αυτόν την πραγματοποίηση της πιο ζωηρής 

και απωθημένης του επιθυμίας. Οι πελάτες όμως του 

παλιού δικολάβου δεν ήταν παρά κακομαθημένοι χωριάτες 

οι οποίοι δεν εμπιστεύονταν τον νεαρό δικηγόρο. 

Προτιμούσαν τα τερτίπια στα όποια τους είχε συνηθίσει ο 

πατέρας του. Μετά από λίγο καιρό αναγκάστηκε να ανοίξει 

δικό του γραφείο που όμως δεν μπόρεσε να το κρατήσει 

περισσότερο από δύο-τρία χρόνια, παρά τις προσπάθειες 

του. Έτσι υποχρεώθηκε αφού δεν υπήρχε πια ούτε το 

γραφείο του πατέρα του για να γυρίσει σ’ αυτό, να παίρνει 

δουλειές του ποδαρού, πίνοντας τον καφέ του στα γραφεία 

των γνωστών του και περνοδιαβαίνοντας συχνά τους 

διαδρόμους των δικαστηρίων για αναζήτηση πελατών. 



Κάποτε, ανάλογα με τα ραντεβού του, πέρναγε και από τα 

κοσμικά καφενεία, όπως το «Βυζάντιο». Εκεί ένα βράδυ 

συναντήθηκε με τον στρατηγό. Αυτός τον συμβούλεψε να 

κάνει μια αίτηση για την επαναπρόσληψή του στο 

δικαστικό σώμα. «Δεν χάνω και τίποτα, κάνω μια αίτηση κι 

ας μην πάω ποτέ...» Είχε σκεφτεί «εκτός εάν...» και μια 

μεγάλη ιδέα είχε περάσει από το μυαλό του. 

Θα αγωνιζόταν να του αναγνωριστούν τα χρόνια της 

εκούσιας απομάκρυνσης τον από το σώμα, σαν χρόνια 

προαγωγής και συντάξεως, πράγμα που βέβαια δεν ήταν 

καθόλου εύκολο, τουλάχιστον με τα ορθόδοξα μέσα. Έτσι 

τα χρόνια κυλούσαν και η αναμονή μιας βοήθειας από 

κάπου που θα τον ανέβαζε απότομα στα επιθυμητά ύψη, 

είχε γίνει ρουτίνα. Κανένας δεν τον ρώταγε πια τι έγινε με 

τον διορισμό του. Ο ίδιος περνούσε πότε-πότε από τις 

διάφορες υπηρεσίες αλλά πιο πολύ από συνήθεια, παρά 

γιατί περίμενε κάποια εξέλιξη πάνω στο θέμα αυτό. 

Τελευταία όμως είχε τοποθετηθεί σε θέση εμπίστου, θέση 

κλειδί πως τη λένε, κάποιος παμπόνηρος παράγοντας από 

την περιοχή του πατέρα του, αλλά και γνωστός της 

γυναίκας του, ποιος ξέρει πώς και από πότε. 

Όταν ενημερώθηκε για την υπόθεση του, τον κάλεσε στο 

γραφείο του και του είπε: 

-Είδα την αίτηση σου και... 

Πλησιάζουν εκλογές φαίνεται, σκέφτηκε ο Πλόκο. 

-Ζητάς τα αδύνατα, συνέχισε ο παράγοντας, σε μια εποχή 

που είναι όλα δυνατά, αρκεί να ξέρει κανείς τον τρόπο. Ο 

τρόπος δεν είναι σήμερα μια τυπική αίτηση που μαζί με 

χιλιάδες άλλες πάει στον πάτο του αρχείου, ακόμα κι όταν 

έχεις όλα τα δίκαια. Σήμερα οι διορισμοί δεν γίνονται με 

την αίτηση αλλά με το τηλέφωνο. Η υπόθεση σου — αν δεν 

θέλεις να γίνεις ένας απλός Πάρεδρος— πρέπει να πάρει 

άλλο δρόμο. Κάνε μιαν άλλη αίτηση που να λέει ότι είχες 

παραιτηθεί γιατί δεν συμφωνούσες με την τότε 



δημοκρατική κυβέρνηση και ότι δεχόσουνα από αυτήν 

πιέσεις αντίθετες προς την δικαστική σου συνείδηση. 

Πρόσθεσε μέσα ότι σε απειλούσαν με διωγμούς, γιατί σαν 

φοιτητής ήσουνα σε κάποια εθνικιστική οργάνωση και ότι η 

παραίτηση σου τότε δεν ήταν παρά η μόνη διέξοδος και μια 

προσπάθεια για να περισωθεί η αξιοπρέπεια σου και τα 

πιστεύω σου, και να προληφθεί η μείωση σου. Ότι όλα αυτά 

καθώς και ή προηγούμενη φοιτητική σου δράση σού δίνουν 

σήμερα το δικαίωμα να ζητάς από την πολιτεία το μίνιμουμ 

των δικαιωμάτων σου, σαν ανταπόδοση. Μετά φέρε μου 

την αριθμό πρωτοκόλλου και για τα υπόλοιπα θα φροντίσω 

εγώ. Η επιτροπή που θα κρίνει είναι δική μου. Μ’ ένα 

τηλεφώνημα... 

Ο Πλόκο είχε μείνει άφωνος. Είχε δει πολλές φορές 

πονηρούς χωριάτες και αετονύχηδες κομματάρχες να 

διευθύνουν τους τοπικούς προεκλογικούς αγώνες των 

κομμάτων τους, να απειλούν τους συγχωριανούς τους, να 

τους δίνουν μισό σκισμένο χαρτονόμισμα και να τάζουν το 

άλλο μισό μετά τις εκλογές, δίνοντας τους σημαδεμένο 

ψηφοδέλτιο. Να υπόσχονται τα πάντα και να κερνάνε ποτά, 

κτυπώντας δήθεν φιλικά στην πλάτη χωρικούς, που την 

επομένη των εκλογών ούτε θα γύριζαν να ξανακοιτάξουν 

κατά τα πρότυπα των αρχηγών τους. Άλλα τσαρλατάνο την 

ώρα που ασκεί τα καθήκοντα του μέσα στο ιδιαίτερο 

γραφείο τού υπουργού, πρώτη φορά έβλεπε. Το μάτι του 

έπαιζε με την ταχύτητα «διδύμων ηλεκτρονίων». Ήταν 

πανούργος, πίσω από μια ευγένεια η οποία μερικές φορές 

παραβιαζόταν από ένα πατρικό ενδιαφέρον επαγγελματία 

κλάσεως. Ήξερε όλους τους μηχανισμούς του συστήματος 

και όλες τις ανάγκες και τις αδυναμίες των ψηφοφόρων και 

της φαμελιάς τους. 

Όταν είδε ότι ο Πλόκο τον κοιτούσε με απορία, πρόσθεσε. 

«Δεν σκέφτηκες ποτέ την σταδιοδρομία σου, εκείνο τον 

πατέρα σου που θα μείνει όπου νάναι από την καρδιά του 



και που δεν χάρηκε τίποτα από σένα, δεν τον σκέφτεσαι; 

Θα φύγει με την πίκρα ότι δεν χάρηκε... Συχνάζεις μαθαίνω 

και σ’ ένα καφενείο μαζί με κάτι χασομέρηδες 

θορυβοποιούς και "παπαράτσι" που ενοχλούν κάθε 

νοικοκύρη άνθρωπο όταν ακούει τις θεωρίες τους. Θα πας 

και συ χαμένος μαζί τους κάποια μέρα αν δεν μαζευτείς». 

Τελικά ο Πλόκο είχε κάνει την αίτηση που του την ζήτησε 

ο «οικογενειακός φίλος» και παράγοντας τού υπουργείου 

μετά από λίγων ήμερων ακόμα ταλάντευση, γιατί είχε 

βαρεθεί να περιμένει από κάπου άλλου την επιτυχία, γιατί 

τα χρόνια περνούσαν και πέρναγε πια τα σαράντα και γιατί 

ο φίλος του ο γιατρός είχε την εποχή εκείνη γίνει 

αντιπρόεδρος του ιατρικού συλλόγου από τους αριστερούς 

ψηφοφόρους που τον υποστήριξαν στις εκλογές. 

Όταν η επιτροπή έκρινε την αίτηση του, μόνο που δεν 

γέλασε μ’ αυτά που ο Πλόκο λίγο από ανάγκη, και λίγο από 

σύγχυση, έγραφε εκεί μέσα. Ωστόσο ζήτησαν μάρτυρες 

όπως απαιτούσε η τυπική διαδικασία και βέβαια το πράγμα 

πήγαινε για απόρριψη. 

Ο παμπόνηρος κομματάρχης του υπουργού που 

μπαινόβγαινε στην αίθουσα συνεδριάσεων αποφασισμένος 

να τελειώσει τη «δουλειά», πρότεινε τον εαυτό του για 

μάρτυρα και τον κλητήρα του. 

Ο πρόεδρος οργίστηκε για την φανερή αυτή επέμβαση αλλά 

γνώριζε καλά και την εξάρτηση του από τη διοίκηση και γι’ 

αυτό προχώρησε στην επόμενη υπόθεση γράφοντας 

βιαστικά ένα «καλώς» πάνω στην αίτηση. Την ήμερα 

εκείνη λοιπόν, το πρωί, του ανήγγειλαν επίσημα ότι είχε 

προσληφθεί με τον βαθμό του εισαγγελέα και ότι τον 

τοποθέτησαν σαν ειδικό εισαγγελέα στο υπουργείο. 

Ζήτησε τον προστάτη του για να τον ευχαριστήσει αλλά 

ήταν σε κάποιο συμβούλιο. 

Κατά τις έντεκα βγήκε με τρεμάμενα πόδια από τη 

συγκίνηση στο δρόμο, προφέροντας πολλές φορές τη 



φράση: «Ειδικός εισαγγελέας... επιτέλους... » 

Είχε μιαν έξαψη σα να είχε πάρει φωτιά το κεφάλι του ενώ 

τα πόδια του ήταν ακόμα μουδιασμένα. Ήθελε να πετάξει, 

αλλά κάτι τον βάραινε... Κάτι μέσα στα υπέροχα πράγματα 

που έζησε την ήμερα εκείνη τον ενοχλούσε. 

Οι φίλοι του πώς θα τό ’παιρναν αλλά και ο ίδιος πώς θά 

’βλεπε τους φίλους του; Αυτός ήτανε πια ένας 

αξιωματούχος του συστήματος κι εκείνοι, αντίπαλοι του 

όπως κι ο ίδιος, λίγο καιρό πριν. Ένιωθε ένα κενό, κάποια 

παραφωνία μέσα του. Προσπάθησε να αντιδράσει 

σκεφτόμενος το μεγαλείο και τη δύναμη που απόκτησε 

ξαφνικά και η μονολιθική του σοφία τον πλημμύρισε πάλι 

από ικανοποίηση. «Ιδεαλισμός και τελειοκρατία, όμορφες 

λέξεις και έννοιες για μιαν άλλη εποχή. Τούτη κυριαρχείται 

ακόμα από την ύλη και η ύλη θέλει δύναμη», σκέφτηκε και 

θυμήθηκε τον Νίτσε που κάποτε είχε μελετήσει. Μπήκε στο 

ξακουστό ξενοδοχείο «Βρετανία» και κάθισε σε μια βαριά 

πολυθρόνα του σαλονιού. Προσπάθησε να πάρει ύφος 

ειδικοί εισαγγελέα και φώναξε μ’ ένα νόημα του κεφαλιού 

τα γκαρσόνια. 

— Φέρε παιδί μου ένα τζιν... ξέρεις... 

— Μάλιστα, με μπίτερ, σόδα και νερό, αμέσως. 

Χαμογέλασε. «Φαίνεται τέτοιο θα πίνουν οι ειδικοί 

εισαγγελείς», σκέφτηκε και χάρηκε με την εντύπωση που 

έκανε στα γκαρσόνια τα οποία κυριολεκτικά σκοτώθηκαν 

για να τον εξυπηρετήσουν. 

Η εξουσία κάνει πολλές φορές τους ανθρώπους να νομίζουν 

ότι και η παραμικρή τους κίνηση δεν είναι τίποτα άλλο 

παρά η άσκησή της. Δεν ήξερε ότι στα υπερπολυτελή 

ξενοδοχεία και λούστρος να είσαι, τυχαίνεις μιας 

εξαιρετικής περιποιήσεως. Το κατάλαβε τουλάχιστον μετά 

όταν πλήρωσε το ποτό, σε τριπλάσια τιμή από εκείνη που 

το πληρούνε στο Βυζάντιο; 

Όταν έφτασε στο σπίτι του βρήκε ένα σημείωμα που 



έγραφε ότι είχαν πιάσει τον στρατηγό. 



 

 

 

 

 

 

 

 

 

 

 

 

 

 



Κεφάλαιο 2 

Στις αρχές της Άνοιξης το Βυζάντιο ετοιμάζεται για την 

καλοκαιρινή του εξόρμηση, που είναι σαν έξοδος του 

πολιορκημένου από τον χειμώνα, παλιού καφενείου προς 

την πλατεία. 

Το απ’ έξω πεζοδρόμιο και το κομμάτι της πλατείας που 

βρίσκεται ακριβώς απέναντι, του άνηκε δικαιωματικά και 

παραδοσιακά. 

Εκεί άπλωνε για την αυξημένη κατά τους καλοκαιρινούς 

μήνες πελατεία του τις καρέκλες και τα τραπεζάκια του για 

τους περαστικούς και τις αργόσχολες κυρίες τα πρωινά, για 

τις κοκότες τις βραδινές ώρες και για τους φίλους του, την 

κουλτούρα και τους κάθε είδους ξενύχτες από τις έντεκα και 

μετά. 

Αν και ήταν ακόμα αρχές Απριλίου, τα έξι γκαρσόνια τού 

«Βυζαντίου», είχαν αρχίσει, με επικεφαλής τον Νέβη, να 

φρεσκάρουν τα καθίσματα που ήταν όλο το Χειμώνα 

σκεπασμένα με μια κουκούλα από μπεζ λινό και να τα 

βάφουν με πράσινη λαδομπογιά. 

Η Φύση άρχισε κι εκείνη να βάφει σιγά-σιγά με το δικό της 

απαράμιλλο πράσινο τα δέντρα της πλατείας και το 

φρεσκοσκαμμένο γκαζόν. 

Την τελευταία μέρα της απομόνωσης του στρατηγού, 

έφεραν στην ασφάλεια και τον γιατρό, μήπως βγάλουν κάτι 

κι απ’ αυτόν την ύστατη στιγμή. 

Ο γιατρός ήταν ομιλητικότατος και είπε τόσα πολλά 

πράγματα στους αστυνομικούς, ανακατεύοντας τα με 

διάφορες θεωρίες και ιδέες, ώστε τους μπέρδεψε 

περισσότερο. Αντί να τον κρατήσουν τον άφησαν σε μια 

ώρα, αφού τον είχαν ακούσει να λέει ότι ήθελε μήπως και 

μάθουν τίποτα παραπάνω αλλά χωρίς στο τέλος να βγάλουν 

άκρη. Αυτός φαίνεται ότι άλλο που δεν ήθελε γιατί αμέσως 

μετά, κάλεσε τους δημοσιογράφους και έκανε δηλώσεις για 



τη σύλληψη του, για την κράτηση, για τις μεθόδους που 

χρησιμοποιούν στην προανάκριση και αλλά πολλά. 

Για τον στρατηγό που ήταν είκοσι μέρες στην απομόνωση, 

δεν είπε τίποτα. Οι δηλώσεις του περιορίστηκαν στον 

ιδεολογικό του αγώνα και στην προσωπική του περιπέτεια. 

Οι αστυνομικοί κατάλαβαν μετά πώς τους την έφερε αλλά 

ήταν αργά. Οι μετοχές του στο κόμμα απ’ αυτό το γεγονός 

πρέπει να ανέβηκαν σημαντικά. 

Τελικά ο στρατηγός είχε απολυθεί από τον τακτικό 

ανακριτή μετά την πολυήμερη κράτηση του στην 

απομόνωση, γιατί τα στοιχεία που παρουσίασε η αστυνομία, 

ήταν τελείους ανεπαρκή για να τον ενοχοποιήσουν. 

Παρουσιάστηκε στο ανακριτικό γραφείο χαμογελαστός αν 

και κάπως χλωμός, ενώ εμείς τον περιμέναμε στον 

διάδρομο, ειδοποιημένοι από τον δικηγόρο που είχε στείλει 

ο Πλόκο για να αναλάβει την υπεράσπισή του. Ο ίδιος δεν 

παρουσιάστηκε καθόλου στην αστυνομία, πιθανόν λόγω της 

νέας του ιδιότητας αλλά και ο δικηγόρος που του στείλανε 

δεν έκανε τίποτα περισσότερο από τις τυπικές παραστάσεις, 

γιατί ο στρατηγός δεν του έδωσε καμιά πρωτοβουλία. 

Είχε πει μόνος του στον ανακριτή: «Με θλίβει που πολλά 

πράγματα τα οποία έζησα αυτές τις μέρες μου θυμίζουν 

σελίδες του Κάφκα και μεσαιωνικές συνήθειες 

ντροπιαστικές για την εποχή μου. Δεν θέλησα να 

απολογηθώ για λόγους διαμαρτυρίας, γιατί αρνούμαι την 

ιδιότητα του κατηγορουμένου που οι αρχές, αστήρικτα και 

ποιος ξέρει από ποια αναχρονιστική συνήθεια, 

καταχρηστικώς χρησιμοποιούν. Πριν από μιαν απόφαση 

ελεύθερου δικαστηρίου, ό κάθε πολίτης δεν είναι παρά ο 

"καλούμενος να δώσει εξηγήσεις" και τίποτα άλλο. Η 

προσφώνηση "κατηγορούμενε σήκω, κατηγορούμενε 

απολογήσου" κ.λπ. είναι μια αυθαιρεσία προσβλητική για 

τον άνθρωπο. Επιβλήθηκε σε άλλες εποχές και από τότε δεν 

βρέθηκε κανένας να διαμαρτυρηθεί για όλα αυτά. 



Διαμαρτύρομαι εγώ. Άλλα ας έρθουμε στο θέμα. 

Οι λόγοι για τους οποίους βρίσκομαι εδώ — ύποπτοι στο 

βάθος τους — είναι αστείοι στην επιφάνεια. Τόσο εγω ο 

ίδιος όσο και εσείς, είμαστε πιστεύω σοβαροί άνθρωποι... » 

Τον ακούγαμε από τη μισόκλειστη πόρτα και η Μανταλένα 

μου ’σφιγγε το χέρι. Μετά από λίγη ώρα ο στρατηγός ήταν 

ελεύθερος. 

Το βράδυ το Βυζάντιο είχε γίνει ένα τραπέζι. Όλοι 

αγκαλιαζόντουσαν και πανηγύριζαν την απελευθέρωση του 

στρατηγού που τόσο γνωστός και αγαπητός ήταν εκεί μέσα. 

Άλλοι του έσφιγγαν το χέρι σοβαρά, και άλλοι σήκωναν το 

χέρι τους με ανοιχτά τα δύο δάχτυλα σε σχήμα V — το 

σήμα της νίκης— με ασυγκράτητο ενθουσιασμό! 

Ο στρατηγός ήταν και λίγο σύμβολο εκεί μέσα. 

Αντιπροσώπευε τον αδιάφθορο άνθρωπο που έχοντας 

προσωπικούς τίτλους και περγαμηνές, περιφρονήθηκε από 

το σύστημα, ακριβώς γιατί ήταν αδιάφθορος. Αν ήθελε να 

χτυπάει πόρτες, αν προσέτρεχε σε κόμματα, αν συμμετείχε 

σε συνωμοτικές οργανώσεις ή αν δεχόταν κυβερνητικές 

θέσεις... 

Ούτε πήγε να συνεργαστεί από αντίδραση με την αντίθετη 

παράταξη περιμένοντας τα αξιώματα που θα του έδινε 

εκείνη όταν θα ερχότανε στην εξουσία. 

Ήταν ο ήρεμος σκεπτόμενος άνθρωπος που θεωρούσε την 

ελευθερία και την ανεξαρτησία του νου του, βασικό 

στοιχείο της ανθρώπινης αξιοπρέπειας. Δεν πίστευε τόσο 

στη δράση και προ πάντων στη βίαιη δράση. Πίστευε ότι 

στον κόσμο μας, λείπει προ πάντων η ευφυΐα και η λογική. 

«Ας δούμε πρώτα τι γίνεται γύρω μας και ας κρίνουμε 

λογικά. Μετά η εκλογή λύσης και η εφαρμογή της, είναι 

εύκολα πράγματα. Να φοβάστε τη δράση, την έκρηξη που 

προτρέχει ιστορικά. Ο Ναπολέων και ο Χίτλερ δεν 

περίμεναν την Άνοιξη πριν ξεκινήσουν για τη Ρωσία και 



καταστράφηκαν. Τις μισές φορές η βόμβα σκάει στα χέρια 

του βομβιστή που βιάστηκε». 

Ο Νέβης πηγαινοερχόταν φορτωμένος παραγγελίες και 

κεράσματα, λάμποντας από τη χαρά του. 

Ο γιατρός στα μέσα και στα έξω κουβέντιαζε με όλους και 

περιέγραφε με τον δικό του τρόπο, λεπτομέρειες που στην 

πραγματικότητα τις αγνοούσε. Σεμνά-σεμνά μοιραζόταν τις 

φιλοφρονήσεις, που βέβαια ήταν για τον στρατηγό, 

περιγράφοντας το τρίωρο που κάθισε στο ανακριτικό 

γραφείο, σαν ισόβια δεσμά. 

Ο στρατηγός έδειχνε ενοχλημένος από αυτή την φιέστα 

αισθημάτων και δεν ήξερε που να κρυφτεί. Για λίγο δεχόταν 

τον βιασμό αυτής της απροσδόκητης ανθρώπινης 

συμπαράστασης και άκουγε παθητικά τον γιατρό που όπως 

αυτός ήξερε, «είχε κλέψει την παράσταση». 

Βασανισμοί και ανακριτικά κόλπα, περιγράφονταν από τον 

ρήτορα γιατρό μ’ ένα τρόπο, που ο στρατηγός δεν ήξερε 

από που να το σκάσει. «Ο λαός τέτοια θέλει να του λες» 

ήταν η θεωρία του γιατρού που όπως πάντα κανένας δεν 

μπορούσε να τον σταματήσει. 

Η Μανταλένα προσπαθούσε να συγκρατήσει τη χαρά της 

αλλά τα μάτια της πανηγύριζαν. 

Ο στρατηγός φαινόταν λίγο πιο αμίλητος και μελαγχολικός 

από άλλοτε, πράγμα που μπορούσε όμως να ερμηνευτεί 

κατά πολλούς τρόπους. Ο Πλόκο είχε ξαφνικά εξαφανιστεί 

και κάθε σχόλιο μας πάνω σ’ αυτό θα ήταν τέτοιο που θα 

στεναχωρούσε ασφαλώς τον στρατηγό, γι’ αυτό και το 

αποφεύγαμε. 

Η Μάη έλειπε πάντα χωρίς να μας γράφει νέα της και η 

Μανταλένα είχε συνέλθει τελείως από το σοκ που είχε 

περάσει. 

Ο γιατρός, κεφάτος όπως πάντα, είχε έτοιμη μια θεωρία για 

το κάθε τι και φλυαρούσε αδιάκοπα για τα πάντα. Η 

αισιοδοξία —που δεν τον άφηνε ποτέ— τον έκανε 



εξωτερικά αγαπητό, έστω κι αν ξέραμε ότι ψάχνοντας πιο 

βαθιά προς τη μεριά του, θα βρίσκαμε ίσως κι άλλα 

πράγματα. Οι θεωρίες μόνο από πρώτη όψη φαινόντουσαν 

στερεές αλλά δεν ήταν και εύκολο να τον αντιμετωπίσεις. 

Κι αν ακόμα το επιχειρούσαμε αυτό, ήταν βέβαιο ότι στο 

τέλος ο γιατρός θα κατάφερνε να ξεφύγει άλλοτε με 

ακροβασίες του λόγου, άλλοτε με σοφιστείες και στην 

ανάγκη ακόμα και με κάποια χαριτωμένη τρικλοποδιά. Η 

Μανταλένα που είχε περισσότερο θάρρος μαζί του τον 

μεταχειριζόταν με τον δικό της τρόπο... 

«Λέγε. λέγε καλλιτέχνη γιατρέ, γιέ πολιτικάντη, άθεε 

μηδενιστή, έμπορα της θεωρίας, πρώην φασίστα, πρώην 

αναρχικέ, κομμουνιστή, λαοπλάνε, σούπερ κατεστημένε 

καλοπερασάκια... αξιωματούχε του συστήματος ποτ δεν σ’ 

αρέσει». Κι ο γιατρός γύριζε προς τον στρατηγό. 

«Διασαλεύεται η πειθαρχία και η τάξη... δεν ακούτε... » 

Τότε ο στρατηγός έσωζε την κατάσταση. 

«Σαν μηδενιστής και σαν γιατρός πες μας λοιπόν μετά, το 

παραμύθι για μικρά παιδιά του Αδάμ και της Εύας, τι λες 

για το καινούργιο παραμύθι για μεγάλους; Αυτές τις νέες 

θεωρίες ότι είμαστε παιδιά του διαστήματος και ότι μιά 

μέρα θα ταξιδέψουμε εκεί από όπου ήρθαμε; Εκείνος ο 

παράξενος μικρός Σείριος με την τρομακτική δημιουργική 

πυκνότητα... » 

— Μιλάτε για τις θεωρίες του Νταίνιγκεν είπε ο γιατρός, 

μη αντέχοντας στον πειρασμό. 

— Ποιος είναι πάλι αυτός; ρώτησα εγώ. 

— Ένας νέος φιλόσοφος νομίζω ή κάτι τέτοιο. 

— Και τι λέει αυτός ο κύριος; 

— Αφού διαβάσεις τα βιβλία του, μπαίνεις στην 

υποψία ότι ίσως να ’μαστε ο λαχανόκηπος για παραγωγή 

ψυχών κάποιας πολυαστρικής εταιρείας, ή κάτι τέτοιο. 

— Κάντα μας λιανά, είπε η Μανταλένα. Με ενδιαφέρει 

αυτό το θέμα. 



— ... Ότι από κάποια βλάβη στις μηχανές τους όπως ο 

Μαγγελάνος... συνέχισε μετά ο γιατρός πάντα πρόθυμος για 

κουβέντα και για νέες θεωρίες. Έπαθε βλάβη στις μηχανές 

ό Μαγγελάνος και σε ποιες μηχανές; τον διέκοψε ό Μάριος 

που τόση ώρα φαινόταν άκεφος αλλά ξαφνικά ζωήρεψε. 

— Ε, δεν έπαθε κάποια βλάβη κάπου, — έκλεισε την 

παρένθεση βιαστικά ο γιατρός — βρήκαν καταφύγιο στη γη 

και, ή έμειναν εδώ αναγκαστικά, ή σημείωσαν το στίγμα 

της και μετά στέλνανε αυτούς, που το εκεί κατεστημένο 

προόριζε για δυσμενείς μεταθέσεις. Αυτό εννοούσε η 

Παλαιά Διαθήκη όταν έλεγε για τους Πρωτόπλαστους και 

τον απολεσθέντα Παράδεισο. Οι πρώτοι που μας έστειλαν 

έτσι ήταν κάποιο διάσημο — από τότε για την τιμωρία 

του— ζευγάρι, τον  Αδάμ και την κυρία του. 

— Και ο Ουέλς με την θεωρία τού πτεροδάκτυλου και 

ο Δαρβίνος με τον πίθηκο; ρώτησα. 

— Και η άλλη θεωρία του Νταίνιγκεν και του 

Ασήμωφ;... 

Πέφτανε βροχή οι ερωτήσεις στον γιατρό που βρισκόταν 

στο στοιχείο του. 

— Η άλλη θεωρία λέει περίπου, ότι κάποιος 

προηγμένος λαός ή μεμονωμένα πρόσωπα από κάποιο 

πλανήτη έφεραν, κρυφά όπως ο μακαρίτης ό Ιουστινιανός 

τον μεταξοσκώληκα μέσα στο μπαστούνι του, κρυφά μέσα 

στο διαστημόπλοιο τους, κάποιο είδος ανθρωποειδούς για 

καλλιέργεια, άγνωστο γιά ποια χρήση. Ή ότι αυτοί έκαναν 

την επέμβαση επί του πιθήκου που υποπτεύεται ο Δαρβίνος. 

Η εξέλιξη αυτή του πειράματός τους είμαστε εμείς. 

— Τι πιστεύεις από όλα αυτά γιατρέ; τον ρώτησε τώρα 

σοβαρά ο στρατηγός. 

— Στον Μαρξ, πέταξε η Μανταλένα ειρωνικά για να 

ευθυμήσουμε. 

— Αν πεις σ’ ένα παιδί για τον «διαφορικό λογισμό», 

ασφαλώς δεν θα καταλάβει τίποτα όπως εμείς αδυνατούμε 



να συλλάβουμε την έννοια του απόλυτου απείρου χώρου 

και χρόνου. Δεν έχουμε προγραμματιστεί να 

καταλαβαίνουμε όλα αυτά αλλά αυτά υπάρχουν. Ένα είναι 

βέβαιο, ότι η ύλη μετασχηματισμένη σε μας μετά από 

κάμποσα εκατομμύρια χρόνια εξέλιξης, μπήκε πια στο 

δρόμο όπου γυρεύει μια ψυχή και ένα θεό. Δηλαδή η 

τρομακτική της εξέλιξη θα δημιουργήσει — αν δεν έγινε 

κιόλας — μια νέα επέκταση υπόστασης πέρα από την ύλη 

με άλλους νόμους ανάλογους με αυτούς που 

αποσχηματίστηκαν και διέπουν την ανόργανη και την 

οργανική ύλη σήμερα. 

Αυτή η υπόσταση ονομάζεται ήδη αστρικό σώμα, ψυχή ή 

πνεύμα. Ακόμα κι αν δεν υπάρχει αυτό, η ύλη, θα το φτιάξει 

κάποτε στην εξέλιξη της. Ίσως να είμαστε τα παιδιά της 

ύλης αλλά ίσως και να είμαστε οι πρόγονοι του θεού. 

— Μπορεί τα πάντα γύρω μας να εξελίσσονται σαν ύλη 

με τους γνωστούς της νόμους και τις τεχνητές επεμβάσεις 

μας, δηλαδή να κατασκευάζεται το λεγόμενο βαρύ 

υδρογόνο ή τα λουλούδια μετά από κάποιες διασταυρώσεις 

να βγαίνουν με πιο λαμπερά χρώματα ή με πιο σκληρό 

περίβλημα ο τετράνυχος. 

— Η ύλη παράγει συμπληρώματα ή βελτιώσεις στην 

πορεία της ή στις σχέσεις της με το περιβάλλον, αλλά το 

πνεύμα και την ψυχή πώς θα τα κατασκευάσει; Με τι τρόπο 

και από πού η έμπνευση; 

Η παρατήρηση του Μάριου φαινόταν απόλυτα λογική και ο 

στρατηγός πήρε αυτή τη φορά το λόγο: 

— Πολλές φορές διερωτήθηκα κι εγώ, αφού δεν 

είμαστε παρά μια εξελιγμένη μορφή ενός υλικού που ακόμα 

και οι πιο εξελιγμένες άπιαστες πνευματικές λειτουργίες, 

είναι προϊόντα συγκεκριμένων οργάνων φορτισμένων με 

ηλεκτρική ενέργεια που κι αυτή προέρχεται από ύλη, θα 

πρέπει να οδηγηθούμε στον συλλογισμό ότι όλα σταματάνε 

στην ύλη αλλά... 



— Αλλά; επανέλαβε ο Μάριος. 

-Αλλά μετά σκέφτηκα, το ένστικτο της αυτοσυντήρησης, 

της επικράτησης, τον οίκτο για κάτι δίπλα μας, την 

ανάμνηση ενός γεγονότος ή μιας ψυχώσεως που όμως δεν 

την ζήσαμε ποτέ. Όλα αυτά πώς μας κληρονομήθηκαν; 

— Αν η ύλη αποθηκεύει αισθήματα, αναμνήσεις ή 

τάσεις και μετά μπορεί αυτά να τα κληρονομεί στους 

απογόνους, τότε θα έχει και ένα άλλο τρόπο, εκτός από τον 

γνωστό σε μας, που λειτουργεί σε κάποια άλλη διάσταση. 

— Το θέμα αυτό —μπερδεμένο από μόνο του— θα μας 

μπερδέψει και μας στρατηγέ, είπε ο γιατρός. Δεν βγαίνει 

εύκολα άκρη με τα γονίδια, τα χρωματοσώματα και τους 

νόμους του πάπα-Μέντελ. Τελικά οι μεταλλάξεις δίνουν 

μια πλήρη εξήγηση και για την ύπαρξη του ανθρώπου; Και 

τι τις προκάλεσε; Η αλλαγή θερμοκρασίας, ακτινοβολίες ή 

όντα από το σύμπαν που ταυτίζονται με τον δημιουργό; 

Ας αφήσουμε τους νεοδαρβινιστές να μαλώνουν με τους 

Λαμαρκιστές για να καλύψουν τα κενά από τις θεωρίες 

τους. Οι θεωρίες αυτές δεν έχουν ολοκληρωθεί ακόμα. 

Δίνουν κάποια πιθανή εξήγηση για τον άνθρωπο αλλά 

χωρίς καμιά σιγουριά. Θα ανασκευαστούν και θα 

συμπληρωθούν πολλά ακόμα... 

Άκουγα τον γιατρό να απλώνει τις θεωρίες του και τους 

θεωρητικούς του και τους άλλους να τον ακούνε ή να τον 

πειράζουν. 

Προσπαθούσα να ευθυμήσω κι εγώ ενώ κάποιο ρίγος με 

διαπερνούσε σκεπτόμενος τον λαχανόκηπο παραγωγής 

ψυχών ποιος ξέρει για ποια χρήση, τη Σάρρα να 

μεταμορφώνεται σε στήλη άλατος γιατί κάπου εκεί κοντά 

έγινε κάποια ατομική έκρηξη, και τους ιπτάμενους δίσκους 

που μας έρχονται από το μέλλον... Ένιωθα όμως και ένα 

αίσθημα ζεστής σιγουριάς, γιατί ήμασταν και πάλι όλοι 

μαζί στον γνωστό μας χώρο σφιχτά δεμένοι στο τρίπτυχο: 

«Βυζάντιο», συντροφιά, κουβέντα. 



Ο Νέβης για μια φορά ακόμα σκούπισε από συνήθεια το 

καθαρό μάρμαρο του τραπεζίου μας. 

Στην εφημερίδα, τίποτα σημαντικό δεν είχε γίνει τον 

τελευταίο καιρό. Σαν πρώτο βιβλίο, μετά από πολλή σκέψη, 

είχα διαλέξει το «Ο άνθρωπος από το Κίεβο» του Μπορ 

Χίρσφηλντ και όλα προχωρούσαν κανονικά για την έκδοση 

του που θα τέλειωνε τον άλλο μήνα. 

Άρθρο τις δύο προηγούμενες εβδομάδες μετά την 

αναστάτωση που περάσαμε με τον στρατηγό, δεν είχα 

στείλει. 

Δεν ξέρω αν αυτό στεναχώρησε πολλούς από τους 

αναγνώστες αλλά γνωρίζω μερικούς από τους συναδέλφους 

που τους ανακούφισε ή και άλλους πού τους γέμισε 

χαιρεκακία. Μερικοί συμπέραναν κιόλας ότι η ίδια η 

εφημερίδα, μη αντέχοντας άλλο εμένα και την κριτική μου, 

προ πάντων δε το τελευταίο μου άρθρο περί καθαρών 

κερδών της εφημερίδας, κατάργησε την στήλη. 

Φαντάζεστε ποια ήταν η έκπληξη τους όταν το επόμενο 

Σάββατο το διάβασαν διπλό. 

«Στον εκδότη που με κάλεσε μάλλον ενοχλημένος από το 

τελευταίο μου κείμενο για να μου πει ότι θα προτιμούσε να 

μένει για λόγους διακριτικότητας. έξω από κάθε 

δημοσίευμα, του είχα απαντήσει πως θα’ γραφα ό,τι 

τραβάει το ποιοτικό ενδιαφέρον τού κόσμου αδιάκριτους, 

γιατί αυτή την εντολή άλλα και αποστολή έχω κι ακόμα, ότι 

αν δεν συμφωνεί σ’ αυτό. θα μπορούσε να με απολύσει. 

Μου είπε: 

«Γράφε ό,τι θέλεις. Η εφημερίδα αντέχει πάντα την κριτική 

σου και μάλιστα καλυτερεύει απ’ αυτήν. Τώρα που θα 

ευρύνεις τη στήλη σου, θα δούμε τι άλλο θα διορθωθεί ή θα 

καλυτερεύσει. 

— Αν περιμένει ο κύριος εκδότης από ένα δίστηλο κάθε 

Σάββατο, να γκρεμιστούν 90 αιώνες οργανωμένης 



βαρβαρότητας και κουτοπονηριάς του ανθρώπινου είδους, 

χαραμίζει δύο πολύτιμες στήλες της δεύτερης σελίδας. 

Μπορεί να τις δώσει κι αυτές στη διαφήμιση όπως και 

τόσες άλλες. 

Η στήλη γράφεται για μένα και για μερικές ακόμα 

εκατοντάδες τρελούς ρομαντικούς. Όλα θα τελειώσουν μια 

μέρα και θα τα επικαλύψει ένα παχύ στρώμα αδιαφορίας 

από την τόση πού υπάρχει σ’ αυτό τον κόσμο. Αλλά μέχρι 

να γίνει αυτό εγώ θα έχω γράψει εκείνα που έχω να πω. 

Από κει και πέρα η ευθύνη δεν είναι δική μου... 

Ο σημερινός μέσος άνθρωπος κατασκευάζεται από το 

σύστημα και οι προδιαγραφές τον θέλουν αδιάφορο, 

παθητικό και μέτριο στο βαθμό που η εξουσία να 

εξασφαλίζει κάθε άνεση σε βάρος του. Η κουλτούρα τον 

θέλει κοινό που χειροκροτεί χωρίς αντίρρηση, 

αυτοσεβασμό και κρίση. Το κεφάλαιο τον θέλει εργάτη 

πνιγμένο στις ανάγκες και φυσικά καταναλωτή αχόρταγο 

και οι πολιτικοί ταπεινό ψηφοφόρο, κενό ιδεολογικά, 

μυωπικό και φιλοτομαριστή χωριάτη. Όλα αυτά 

επιτυγχάνονται με μια νέα τακτική —προϊόν τού αιώνα και 

της εξάπλωσης των μέσων μαζικής επικοινωνίας, την 

πλύση εγκεφάλου που ακούει στο αθώο όνομα προβολή 

κ.α.. 

Τα δύο τρίτα του περιεχομένου όλων ανεξαιρέτως των 

μαζικών μέσων ενημερώσεως δεν είναι τίποτα άλλο παρά 

καθαρά διαφημιστικό υλικό της άρχουσας τάξης η οποία 

αποσκοπεί στον επηρεασμό μέχρι υποταγής της 

ανθρώπινης μάζας. 

Ας δούμε από κοντά τα πράγματα: 

Οι ειδήσεις πολλών εφημερίδων και της κρατικής 

ραδιοφωνίας, αρχίζουν πάντα με το τι έκανε ο 

πρωθυπουργός η ο τάδε υπουργός στην περιοδεία του. Ότι 

έτυχε εξαιρετικής υποδοχής από το πλήθος που 

αυθορμήτως... Ότι έφτασε στην τάδε Χώρα, 



προσκεκλημένος τού... για να του απονεμηθεί το κλειδί της 

πόλεως ή το βραβείο... δια τας υπηρεσίας του. (Κλασσική 

φωτογραφία από την προσγείωση του αεροπλάνου, την 

κουστωδία των επισήμων της υποδοχής, των ημιεπισήμων 

και των λακέδων). 

Όταν πρόκειται για συνομιλίες ύψιστης σημασίας (πότε 

είδατε ν’ αλλάζει η ζωή μας από τέτοιες συνομιλίες 

"ύψιστης σημασίας";) βομβαρδιζόμαστε από ένα σωρό 

ανόητες και βαρετές λεπτομέρειες μέχρι να ’ρθει επιτέλους 

το τόσο αποκαλυπτικό και πρωτότυπο: "Οι συνομιλίες 

υπήρξαν χρήσιμες και εποικοδομητικές. Δεν συνεφωνήθη 

τίποτα αλλά θα υπάρξει συνέχεια..."! Ο υπουργός της φίλης 

Χώρας, επεσκέφθη τα κλασσικά μνημεία, ο υπουργός 

Συναλλαγών έφθασε στην Κίνα για ανταλλαγή απόψεων. 

(Ποιών απόψεων και σχετικά με τι; Και ποιο συγκεκριμένο 

όφελος είχαν οι πολλοί από το ταξίδι αυτό; Ο υπουργός 

είχε: Τα εκτός έδρας και τα κινέζικα χαλιά και βάζα που 

έφερε λαθραία...) Το τάδε ξένο φύλλο (συνήθους δεύτερης 

κατηγορίας) εγκωμιάζει την οικονομία μας και το ιστορικό 

και δημιουργικό έργο της κυβερνήσεως και του 

πρωθυπουργού μας που είναι μια αναμφισβήτητα μεγάλη 

διεθνής προσωπικότητα... 

Είναι τίποτα από τα πιο πάνω είδηση και μάλιστα 

αντικειμενική που να ενδιαφέρει τον μέσο ευφυή άνθρωπο 

και να πληροί την σημασία του όρου; 

Η τηλεραδιοφωνία παρουσιάζει τον πρόεδρο με τα ψεύτικα 

παράσημα που του χαρίζουν οι ακριτικοί δήμαρχοι επειδή 

είχε τον ηρωισμό να τους επισκεφτεί για ένα δεκάλεπτο με 

το ελικόπτερο. Δίπλα του ποζάρουν φουσκωμένες και 

αφράτες, οι κυρίες της καλοπέρασης και οι φανφαρόνοι 

όλων των εποχών. Μετά μας δείχνουν την ορκωμοσία του 

διπλωμάτη ή το φωταγωγημένο μέγαρο του προέδρου. Το 

όνομα ενός συγγραφέα ή ποιητή αναφέρεται μόνο μια φορά 

στα εξώφυλλα ενός βιβλίου, αν αξιωθεί ποτέ να εκδώσει το 



έργο του. Θα το δουν μόνο όσοι αγοράσουν το βιβλίο. 

Πόσοι αγοράζουν βιβλία σήμερα;. 

Τα ραδιοτηλεοπτικά μέσα αγνοούν σχεδόν τους νέους 

συγγραφείς και ελάχιστα ασχολούνται με τους κλασσικούς. 

Πόσο χρόνο διαθέτουν τα ίδια μέσα καθώς και τα διάφορα 

έντυπα, να παρουσιάσουν παλιές και νέες τραγουδίστριες, 

παραγωγούς εκπομπών, ηθοποιούς και αθλητές με 

ατελείωτες λεπτομέρειες από την ασήμαντη ζωή τους; 

Με κομμένη την ανάσα κατάντησαν εκατομμύρια κόσμου 

καθημερινά να πληροφορούνται ότι στο γύρισμα μιας 

ταινίας η βεντέτα στραμπούλιξε το δάχτυλο της, θύμα του 

καθήκοντος ή ότι οι "ωραίες" της σκηνής στην κατοχή δεν 

τρώγανε καλά και μολαταύτα, γύριζαν ταινίες... Για την 

μεγάλη στιγμή της ανθρωπότητας όπου μπήκε το τρίτο γκολ 

(δύο ριπλέι) και για χίλια δυο αλλά για τα παιδιά τους, και 

τα σκυλιά τους. 

Ποια είναι η πραγματική αξία (και με ποια κριτήρια βγαίνει 

η αξία σήμερα;) όλων αυτών που συνήθως είναι άτεχνοι 

τραγουδιστές αμανέδων, στρίγκλες ηθοποιοί «ευνοούμενες» 

και αγράμματοι τυχάρπαστοι και επιτήδειοι της 

επικαιρότητας, θαυματοποιοί μιας κοινωνίας που κατάντησε 

τσίρκο; 

Ας μας απαντήσουν πόσες φορές αντίστοιχα μας είπαν δύο 

λόγια για τη ζωή νέων συγγραφέων, φιλοσόφων ή ποιητών. 

Ας μας πουν πόσες φορές μας είπαν για τη ζωή των 

σύγχρονων μεγάλων, για τον Σεφέρη ή τον Ελύτη ας πούμε. 

Ή κάτι ακόμα πιο απλό: Ότι τη λάμπα της τηλεόρασης από 

την οποία παρακολουθούμε τα προγράμματα τους την 

κατασκεύασε ο Ζβορύκιν... 

Προ καιρού παρουσιάστηκε από το δεύτερο πρόγραμμα του 

ραδιοφώνου σε εικοσάλεπτες συνέχειες το έργο τού 

Ρεμάρκ: «Ο παράδεισος δεν έχει ευνοούμενους». Στην αρχή 

και στο τέλος της μεταδόσεως κάθε πρωί, αναφέρονταν 

ανελλιπώς τα δεκαπέντε ονόματα των ηθοποιών και των 



παραγωγών, του αφηγητή και αυτού που διάλεξε την 

μουσική υπόκρουση, των απλών τεχνικών που έβαζαν σε 

λειτουργία το μαγνητόφωνο, του σκηνοθέτη και των 

βοηθών του. Το όνομα του Ρεμάρκ δεν αναφέρθηκε ποτέ 

πουθενά! 

Μετά από λίγο καιρό, έβαλαν σε συνέχειες το έργο: «Η 

μοιραία συνάντηση". Πάλι το όνομα του συγγραφέα 

αποσιωπήθηκε τελείως. Ακόμα και σε πεντάλεπτες 

εκπομπές όμως, όπως βλέπουμε όλοι, παρελαύνουν 

ολόκληρα κατεβατά από ονόματα, συνήθως στην αρχή και 

στο τέλος τους. 

Αν όλα αυτά νομίζουν ότι διασκεδάζονται με την 

δικαιολογία ότι με την προβολή των ονομάτων τους, 

αναγνωρίζεται η "συμβολή" τους στο πρόγραμμα, τότε τι θα 

’πρεπε να κάνουμε για να αναγνωριστεί επίσης η συμβολή 

του τεχνίτη στην εταιρεία υδάτων ή στον οργανισμό 

ηλεκτρικού ρεύματος, του πυροσβέστη και του 

νυχτοφύλακα, της νοσοκόμας και του ανθυπολοχαγού στα 

σύνορα; 

Όλων αυτών και χιλιάδων άλλων σεμνών που κρατάνε με 

κουράγιο και αυτοθυσία, τη ζωή στα χέρια τους και συχνά 

την καλυτερεύουν δέκα σκάλες πιο πάνω από τους 

εργολάβους τηλεκαραγκιόζηδες, δεν είδαμε πουθενά τα 

ονόματα τους να προβάλλονται. 

Γιατί πρέπει δέκα εκατομμύρια άνθρωποι να φορτώνουν την 

πληροφοριοδότησή τους την τόσο φορτωμένη σήμερα, με 

το όνομα του ραδιοϋπαλλήλου —αναγνώστη ειδήσεων, του 

παραγωγού ενός απλού, για να μην πω περιττού, ρεπορτάζ 

και του παρουσιαστή των αθλητικών επικαίρων; Όλοι αυτοί 

πληρώνονται και με το παραπάνω για την δουλειά που 

κάνουν και ο χρόνος που διατίθεται για την εξοργιστική 

προβολή των ονομάτων τους θα μπορούσαν στο κάτω κάτω 

να τον πουλήσουν κι αυτόν στη διαφήμιση με κέρδος για το 

δημόσιο ταμείο τέτοιο, που να χτίζεται ένα σχολείο το μήνα 



σ’ ένα χωριό που το στερείται. Κι ομοίως πρέπει να 

μαθαίνουμε καθημερινά σ’ όλη μας τη ζωή, το όνομα του 

βοηθού μαραγκού που έκανε τα σκηνικά στην δεκάλεπτη 

παιδική ώρα, του Μοντέρ που γύριζε την κολέζα, του 

φροντιστή και του φωτιστή που τράβηξε την πρίζα... Ακόμα 

και της δεσποινίδας που άλλαξε το δίσκο... Γιατί όχι και 

αυτοί που έφτιαξαν τους καφέδες και έφεραν τις 

πορτοκαλάδες ή ξεσκόνισαν τα τραπέζια; 

Μερικοί περνάνε για εξυπνάδα να διακόπτουν μια και δύο 

φορές τον δίσκο που παίζει, δήθεν για να μας θυμίσουν ποιο 

πρόγραμμα ακούμε ή τι ώρα είναι. Με την "ευκαιρία" αυτή 

κολλάνε πάλι τα ονόματα τους, για άλλη μια φορά εκτός 

από την αρχή και το τέλος του προγράμματος. 

Σ’ όλες αυτές τις περιπτώσεις, γίνεται φανερή η μανιασμένη 

προσπάθεια και των επισήμων και της ακολουθίας τους για 

την διαφήμιση — μυθοποίηση τους. Έτσι ικανοποιείται η 

άρρωστη φιλοσοφία τους και η ταραγμένη τους φιλοδοξία. 

Το τρίτο σκέλος του σύνθετου: Άρχοντες — επιτήδειοι— 

οικονομική ολιγαρχία, δηλαδή οι βιομήχανοι, δεν έχουν 

τέτοια φιλολογικά κόμπλεξ. Εφαρμόζουν ένα σύστημα 

νόμιμης ληστείας που γίνεται με την παραπλάνηση και την 

έξαψη του κοινού από την διαφήμιση. 

Η διαφήμιση δεν είναι τίποτα άλλο παρά μια αχαλίνωτη 

υπερβολή, επικυρωμένη από τα επίσημα μέσα που την 

σερβίρουν και φτιασιδωμένη από ειδικούς εκμαυλιστές για 

να είναι ελκυστική και ακατανίκητη. Λειτουργεί 

καταλυτικά πάνω στον ομαδοποιημένο άνθρωπο και στις 

γνωστές του αδυναμίες. Χρησιμοποιούνται αλάνθαστοι 

τρόποι: Γυμνά σε ερεθιστικές πόζες, προσεκτικά επιλεγμένη 

μουσική, φανταχτερά και άλλο τόσο απατηλά επιχειρήματα 

σερβιρισμένα σ’ ένα εντυπωσιακό, καλοπληρωμένο 

μονόλογο. 

Αυτά για κάτι που θα ’πρεπε να είναι μια απλή ανακοίνωση 



που θα συμπληρώνεται από τον ενδιαφερόμενο σε λιτό 

κρατικό έντυπο, αυστηρά ελεγχόμενο από τους αρμόδιους 

φορείς. Αντί γι’ αυτό βλέπετε καθημερινά τι γίνεται στην 

οθόνη σας, στο ραδιόφωνο, στον Τύπο και στον 

κινηματογράφο. Στους τοίχου και άλλους μαρκαρισμένους 

χώρους. Θυμίζω μια περίπτωση μόνο και μάλιστα όχι από 

τις πιο χαρακτηριστικές. 

Είναι επιστημονικά και επίσημα αποδεκτό πια ότι τα ποτά 

βλάπτουν τον άνθρωπο, όπως και το κάπνισμα. Κι ‘όμως 

στην οθόνη βλέπουμε κάποιον χρήστη ευτυχισμένο… 

Οι νόμοι που ορίζουν αυτά τα πράγματα, είναι νομίζω 

γνωστοί και πάντα οι ίδιοι. 

Μόνο τα ναρκωτικά δεν διαφημίζονται ακόμα επίσημα 

αλλά επιβάλλεται κάθε είδους νάρκωση από το επίσημο 

κράτος και τα ανεξέλεγκτα μέσα συμφοράς και 

καταπτώσεως. 

Από το νόμο ως γνωστών διώκεται αυτεπάγγελτα κάθε 

συκοφαντική διαφήμιση που γίνεται σε βάρος του κράτους. 

Γιατί να μην διώκεται και το κράτος, για την. συκοφαντική 

διαφήμιση που κάνει σε βάρος του κόσμου και των Αξιών 

μας;  

Ο Καθημερινός Αναγνώστης 

 

Μετά από το δυνατό αυτό αλλά ευτυχώς σύντομο χτύπημα, 

η συντροφιά μας άρχιζε σιγά-σιγά να συνέρχεται. Νιώθαμε 

όποιος μετά από μιαν αρρώστια, ευτυχισμένοι και δυνατοί. 

Ο αγώνας ήταν ακόμα στην αρχή του. Η πρόκληση αυτή, 

αντί να μας λυγίσει, μας πείσμωσε. Έκανα όπως το 

συνήθιζα τον πρόχειρο απολογισμό μου, ενώ γύρω μου ο 

γιατρός εξακολουθούσε να σφίγγει τα χέρια, χαμογελαστός 

και να αγκαλιάζεται. Όποιος έμπαινε εκείνη την ώρα στο 

«Βυζάντιο», πρώτα ερχόταν στο τραπέζι μας για να χαρεί 

μαζί μας ή για να πετάξει κάτι από την ειρωνική του 

διάθεση για το σύστημα της. 



Έχετε δει ποτέ έναν ανάπηρο όρθιο χωρίς το αναπηρικό του 

καρότσι με το όποιο τον είχατε συνηθίσει χρόνια; Πάντα 

έβλεπα τον φαλακρό ταμία του Βυζαντίου καθισμένο πίσω 

από τη μηχανή του και ποτέ δεν μπορούσα να τον 

φανταστώ όρθιο και χωρίς αυτήν. Το βράδυ εκείνο, έγινε κι 

αυτό το θαύμα. Ο ταμίας μπροστά μας, έσφιγγε το χέρι του 

στρατηγού και του γιατρού ενώ η μηχανή του πιο πέρα, 

κόντευε να κάψει τις ασφάλειες από το κακό της. 

Όλοι γέλαγαν για το φιάσκο της αστυνομίας και για τις 

δολιότητες της. 

Ήμουν πια αρκετά ζαλισμένος από τα ποτά και τις 

κουβέντες της προχωρημένης νύχτας και έτσι που 

καθόμουνα αντίκρυ στην άδεια πια καρέκλα του στρατηγού, 

συλλογιζόμουνα ότι όταν τα φωτισμένα σύμβολα, δεν είναι 

πια κοντά μας, μπορούμε τουλάχιστον να καταριόμαστε τα 

σκοτάδια. 

Την άλλη μέρα οι εφημερίδες έγραψαν για τις δηλώσεις του 

«κρατούμενου» (για μια ώρα) γιατρού και για τις 

απαράδεκτες συνθήκες συλλήψεων και κρατήσεων που 

γίνονται. 

Η γαλήνη, που όπως γίνεται πάντα είχε διαδεχτεί την 

αναταραχή στην εφημερίδα, φαίνεται ότι απλώθηκε σιγά-

σιγά και στο «Βυζάντιο», μετά από τα τελευταία γεγονότα. 

Όταν ο στρατηγός διάβασε το νέο άρθρο μου, μου είπε το 

βράδυ: 

— Η «διμοιρία» σκληραίνει πάλι τη στάση της. Θα πρέπει 

να περιμένουμε νέα επίθεση. Μετά από λίγη σκέψη 

συμπλήρωσε: Πάς να πέσεις στη φωτιά αντί να κοιτάξεις να 

βολευτείς. Τι θα κάνεις μετά; Κατάλαβα ότι εννοούσε πως 

έβλεπε να με πετάνε γρήγορα από την εφημερίδα. Και από 

φόβο μη χάσω τη θέση μου, προσπαθούσε να φανεί κι ο 

ίδιος μετριοπαθής. 

— Εσείς τι με συμβουλεύετε; 

Γενίκευσε αμέσως στην ερώτηση μου. 



-Η κοινωνική και η πολιτική εξέλιξη υπακούουν σε νόμους 

το ίδιο απαραβίαστους και βραδείς όπως η φυσική και η 

βιολογία. Έχουν την αρχική ταχύτητα της ιστορίας και των 

αιώνων. Πολιτικά συστήματα-τροχοπέδες μας κάνουν να 

αγανακτούμε εμείς οι σκεπτόμενοι αλλά φορτίζουν μια 

μάζα για μια δημιουργική έκρηξη. Κάποιο βουνό βουλιάζει, 

κάποια εύφορη πεδιάδα σχηματίζεται μετά την 

καταστροφή. Φτιάχνεις ένα τεχνητό φράγμα. Συχνά τα 

φράγματα ξεχειλίζουν και σπάνε. Γιατί να θέλουμε να 

παραβιάσουμε τα φυσικά πράγματα; 

— Γιατί είμαστε οι επαναστάτες της υπομονετικής ηρεμίας 

— είπα — και γιατί είμαστε ανθρώπινα όντα, εξαρτημένα 

από την αδιαφορία και την μακαριότητα του μοιρολατρικού 

σύμπαντος, μόνο υλικά και βιολογικά αλλά όχι πνευματικά. 

Ο Δημιουργός την έπαθε με την ύλη. Την έφτιαξε έτσι ώστε 

να τον αφήσει ήσυχο, αλλά κάπου έκανε λάθος. Η ύλη 

ξέφυγε από τις αρχικές ιδιότητες της και σήμερα έχουμε 

ένα περίεργα εξελιγμένο προϊόν της: τον άνθρωπο. Ο 

άνθρωπος είναι αδύναμος και βιολογικά και υλικά, αλλά 

έχει φτιάξει ένα πνευματικό κόσμο που ρωτάει και ψάχνει 

διαρκώς. Με τον άνθρωπο η φύση βγάζει — άθελα της ή 

όχι — τα μυστικά της στη φόρα. Βέβαια ο ίδιος ο άνθρωπος 

τιμωρείται με την αγωνία και την γνώση του θανάτου που 

σημαίνει φαίνεται το απόλυτο μηδέν προς το παρόν. 

Σύντομα όμως η ύλη θα βελτιωθεί ακόμα περισσότερο και 

μετά το φτάσιμό της στο επίπεδο του σκεπτόμενου 

ανθρώπου, από ανόργανη μάζα που ήταν κάποτε, θα 

κατακτήσει ακόμα πιο εξελιγμένες εκλεκτές περιοχές όπως 

είναι ο χώρος της άφθαρτης ψυχής — αν δεν έφτασε κιόλας 

εκεί όπως μερικοί υποστηρίζουν. Δεν είναι τυχαία η τόση 

μανία της «ύλης» για διαιώνιση της ζωικής της μορφής. 

«Κάτι τραβάει το δρόμο του» διαβάζουμε στο «Τέλος του 

παιχνιδιού» του Μπέκετ. Τι; Η διαρκής πορεία μέχρι την 

τελική εκλεκτικοποίηση της ύλης σε μια νέα υπερτέλεια 



μορφή-υπόσταση. 

Αν το πνεύμα του ανθρώπου είναι ένα εξελιγμένο προϊόν 

της ύλης, μιας και παράγεται με ηλεκτρόνια όπως η 

ενέργεια από ένα όργανο υλικής συγκρότησης όπως είναι ο 

εγκέφαλος, γιατί να μην μπορεί με την διαρκή εξέλιξή του 

να παράγει την ψυχή; 

Σήμερα εμείς εξαφανιζόμαστε στο σκοτεινό και φοβερό 

χάος συνεχίζοντας ένα δρόμο αδιάκοπης ελπίδας για μια 

τέλεια ύπαρξη σε κάποιο μέλλον. 

Αν υπάρχει πιθανότητα τα πράγματα να είναι έτσι, τότε η 

αποστολή μας είναι γεμάτη ευθύνες για το αύριο έστω και 

χωρίς σημερινές απολαβές για μας τους ίδιους. Αυτό είναι 

βέβαια άδικο αλλά και ηρωικό. 

Μετά την κυριαρχία της ύλης, και πριν από την απόλυτη 

κυριάρχηση του πνεύματος, είμαστε σε κάποια μορφή 

συγκυριαρχίας ύλης και πνεύματος που άρχισε με τη 

φιλοσοφία και τις βάσεις της επιστήμης και μπορεί σήμερα 

με την τεχνητή γονιμοποίηση και τα διαπλανητικά ταξίδια 

να επηρεάζει την βιολογία και την αστρική ισορροπία. 

Το πνεύμα είτε με την υψηλή τέχνη, είτε με την 

επιστημονική έρευνα και επινοητικότητα, άρχισε προ 

πολλού να ξεσκεπάζει τα στεγανά της φύσης, με 

δυνατότητες να επηρεάσει σοβαρά την εξέλιξη της ζωής. 

Μπορεί η ίδια η αποστολή της ύλης, η εμβέλειά της θα 

’λεγα. να μεταθέτει από ένα στάδιο και μετά τις εύθηνες και 

την πρωτοβουλία. για την παραπέρα εξέλιξη του ανθρώπου. 

στο πνεύμα. 

Είναι δυνατόν να αγνοήσουμε μια τέτοια πιθανότητα και να 

αφεθούμε στις ανίκητες αλλά και παμπάλαιες φυσικές 

δυνάμεις; Σέβομαι την παλιά κουρτίνα και την παραμερίζω 

για το αληθινό φως. Αυτό δεν είναι επανάσταση, είναι 

ευθύνη. 

Ο στρατηγός με άκουγε αμίλητος. 



Θα πολεμήσουμε με νόμιμα μέσα τον νόμο που υπηρετεί 

νόμιμα το παράνομο. Πολεμάμε κιόλας, με πνευματικά 

όπλα μας την κριτική και την απογύμνωση της αλήθειας, τις 

κουτοπονηριές του συστήματος, πασχίζοντας να 

ενημερώσουμε τον αποπροσανατολισμένο άνθρωπο για ό,τι 

γίνεται δίπλα του και σε βάρος του και δεν το βλέπει. Ίσως 

κάποιοι ξυπνήσουν κάποτε. Κάτι θα ανέβει. Όσοι 

βλάφτονται απ’ αυτό, θα μας πολεμήσουν χρησιμοποιώντας 

αναγκαστικά, μέσα που θα τους φθείρουν. Άλλωστε δεν 

είναι κάτι καινούργιο. Σας βλέπω δισταχτικό και αμίλητο. 

Δεν έχετε να μου πείτε τίποτα; 

— Οι φυλές ασχολούνται κύριος με το να ψάχνουν να βρουν 

τρόπους να εξοντώσει η μια την άλλη ενώ θα ’πρεπε 

πρωταρχικά και αποκλειστικά να ασχολούνται με ό,τι θα 

μπορούσε να δώσει απαντήσεις στα αγωνιώδη αυτά 

ερωτήματα όπως το θέλεις. Αυτό που θα γίνει στα χίλια 

χρόνια, θα μπορούσε να αποκτηθεί στα εκατό. Πραγματικά 

τα θέματα φιλοσοφίας και μεταφυσικής, που κανονικά είναι 

τα μόνα που θα ’πρεπε να ενδιαφέρουν τον κόσμο —και 

ίσως κατά βάθος να τον απασχολούν— οι πολιτείες και η 

επίσημη επιστήμη τα παρασιωπούν αφήνοντας τον άνθρωπο 

να συμβουλεύεται τις ανεπίσημες αλληλοσυγκρουόμενες 

γραφές μεμονωμένων σοφών ή σχολών. Λοιπόν; Νομίζεις 

ότι εμείς οι πέντε που μείναμε έστω με την αγάπη κάποιου 

κόσμου που μας ακούει ακόμα, μπορούμε να τα βάλουμε με 

την συμπαγή πραγματικότητα που βλέπω να ’ρχεται; 

Εντάξει. Ο Μάριος θα έρευνα κι εσύ θα γράφεις μέχρι να 

βρεθείτε στο δρόμο. Η Μανταλένα θα ζωγραφίζει και εγώ 

θα παίζω ταμπούρλο και θά ’χω την ευθύνη για σας, μέχρι 

να βρεθούμε ξανά μέσα. 

Όταν ξοδεύαμε την οργή μας στο κλειστό κύκλωμα της 

συντροφιάς μας, ήμουν πάντα συγκρατημένος στο να 

γίνουμε παρανάλωμα αυτής της οργής. Από τα λόγια σου 

βγαίνει ετούτο που δεν θά’πρεπε να ξεχνάς: 



Αντιπροσωπεύουμε την αγωνία του πνεύματος που μάχεται 

να ξεφύγει από τα σκοτεινά και πανίσχυρα πλοκάμια της 

ύλης, αρπάζοντας της την εξουσία για τις παραπάνω 

εξελίξεις. Τις στατικές πτυχές της, τις αντιπροσωπεύουν 

στην ανθρώπινη διάσταση οι βολεμένοι κοντόφθαλμοι της 

καθεστηκυίας τάξεως, που όπως η σκοτεινή ύλη, έτσι κι 

αυτοί πασχίζουν να διατηρήσουν τα προνόμια τους πάνω 

στους άλλους. Μέχρι εδώ συμφωνώ άλλα το να νομίζεις ότι 

εμείς οι πέντε που μείναμε, μπορούμε να τους πετάξουμε 

μερικές αλήθειες κατάμουτρα και να βάλουμε έτσι τα 

πράγματα στη θέση τους... Είναι σα να πολεμάμε με πέτρες 

έναν αντίπαλο που έχει πολυβόλα μπράουνιγκ. 

— Κάπου το διάβασα αυτό και το λέω: «ένα πετραδάκι 

πετάς, όλη ή θάλασσα ανακατεύεται... » του απάντησα. 

Μετά ήρθαν ο Μάριος και η Μανταλένα και διακόψαμε τη 

συζήτηση άλλα όλο το υπόλοιπο βράδυ ο στρατηγός 

φαινόταν κάπως αλλαγμένος. 

Στην εφημερίδα το ενδιαφέρον του κόσμου της άλλα και 

των αναγνωστών της για την οξύτητα που φαινόταν να 

συνεχίζεται στις σχέσεις της στήλης μου μαζί της, 

μεγάλωνε. Αυτό τό ’δειχναν καθαρά και τα γράμματα που 

ερχόντουσαν και τα οποία στο τελευταίο μου κομμάτι, 

κόντευαν τα πεντακόσια. 

Πολλά απ’ αυτά συνέχαιραν τον άνθρωπο που με 

παράτολμο τρόπο, εκμεταλλεύτηκε μια ευκαιρία που του 

δώσανε για να τα βάλει με τον κάθε ισχυρό, βγάζοντας στη 

φόρα τα πάντα. «Μόνο φτωχέ μου άνθρωπε που θα χάσεις 

γρήγορα το ψωμί σου...» μου ’γραψε κάποιος παππούλης. 

Μερικοί είχαν κιόλας σίγουρη την απόλυση μου και μου 

πρότειναν να με βοηθήσουν όταν θα βρισκόμουνα χωρίς 

δουλειά. 

Αρκετοί συνεργάτες όμως της ραδιοφωνίας και 

καλλιτέχνες, ενώθηκαν με τους δυσαρεστημένους 



συντάκτες σ’ έναν ακήρυκτο πόλεμο ψυχρότητας εναντίον 

μου. 

Ο αρχισυντάκτης φαινόταν τώρα δισταχτικός αλλά ήταν 

πάντα με το μέρος μου. Παρακολουθούσε καθημερινά την 

κυκλοφορία της εφημερίδας, ίσως γιατί φοβόταν κάποια 

πτώση αλλά αυτή χωρίς να ανεβαίνει πια, έμενε σταθερή 

στα ψηλότερα επίπεδα της. 

Οι εκδότες άλλων εφημερίδων είχαν στείλει τους 

ανθρώπους τους για να βολιδοσκοπήσουν μια συνεργασία 

«με καλύτερους όρους». Τους εξαπέστειλα όχι και τόσο 

διπλωματικά με το γνωστό «φοβού τους Δαναούς... » και 

κλείστηκα περισσότερο στον εαυτό μου. 

Η Μάη γιατί δεν μού ’γραφε; Ο στρατηγός τι είχε τώρα 

τελευταία; Ο Πλόκο είχε γίνει πια απλησίαστος και ο 

γιατρός είχε κι αυτός κάπως αραιώσει από το «Βυζάντιο» 

με αφορμή τα νέα του καθήκοντα στον ιατρικό σύλλογο και 

στο κόμμα, του οποίου την ιεραρχία φαίνεται ότι είχε 

ανέβει μετά από τα γεγονότα με την αστυνομία και τις 

τόσες δηλώσεις που έκανε δημόσια. 

Πολλές φορές, γι’ αυτόν, περνούσαν από το μυαλό μου 

διάφορες σκέψεις και ερωτηματικά. 

Γιατί όπου βρισκόταν μιλούσε φωναχτά γιά τη δράση της 

ομάδας μας αντί να παίρνει μέτρα προφυλάξεως; Κι όμως, 

αυτόν σχεδόν δεν τον πείραξαν στην αστυνομία. Πώς 

ξεγλίστρησε; 

Η ομάδα μας δεν πάει καλά, εξομολογήθηκα στη 

Μανταλένα ένα βράδυ που ήμασταν μόνοι μας. Το 

παράξενο δεν ήταν με τον Πλόκο ή με τον γιατρό που αν 

και φίλοι μας, είχαν κάποιες σκιερές πλευρές, δεν ήταν με 

την Μάη που ήταν ένας αρκετά πολυσύνθετος τύπος με τις 

εκρήξεις του φεμινισμού της και τις παραξενιές της, αλλά 

με τον στρατηγό. Τι είχε ο στρατηγός: 

Τότε ή Μανταλένα βλέποντας με τόσο μπερδεμένο μέσα 

στον κυκεώνα της σκέψης μου. αποφάσισε να μου 



εκμυστηρευτεί κάτι για να με βοηθήσει. 

— Ο στρατηγός υποφέρει από μια πληροφορία που του 

έδωσαν — δεν ξέρει αν άθελα τους ή όχι— οι αστυνομικοί 

κατά την ανάκριση του, μου είπε. «Ο καλύτερος φίλος σου 

σε έφερε εδώ και δεν το κατάλαβες;» τού ’πανε… 

— Καλά ο στρατηγός πρωτάρης είναι; Δεν ξέρει ότι αυτό 

είναι κλασσικό κόλπο των αστυνομικών για να 

δικαιολογήσουν μια σύλληψη και προ πάντων για να 

κλονίσουν την πίστη και το ηθικό του ανακρινόμενου; 

Τα ξέρει όλα αυτά και δεν πίστεψε τίποτα κατ’ αρχήν αλλά 

όταν σκιά υποψίας μπαίνει μέσα μας, μάς τρώει λίγο-λίγο. 

Ο στρατηγός σού έχει όπως ξέρεις μεγάλη αδυναμία. 

Αγαπάει πολύ και τον Πλόκο καθώς και τον Μάριο. Βλέπει 

τι έγινε με τον Πλόκο και τώρα με τον γιατρό που φαίνεται 

ότι έπαιζε πίσω από μας το δικό του παιχνίδι. Κι αν ακόμα 

σταματάει σ’ αυτούς η διάβρωση της ομάδας μας, ακριβώς 

τη στιγμή που έφτασε στο κατακόρυφο της δύναμής της και 

της δράσης της, τώρα εμείς που μείναμε μπορούμε να 

συνεχίσουμε το ίδιο έργο; 

Έπινα το τέταρτο κονιάκ και το κεφάλι μου βούιζε. Το 

οινόπνευμα που κυκλοφορούσε μέσα στο αίμα μου δεν 

άφηνε τη συνείδηση μου να δουλέψει σωστά και μετρημένα 

και να αποθέσει την πίκρα και την απαισιοδοξία στην 

καρδιά μου. Οι καπνοί του καφενείου, και τα λόγια της 

Μανταλένας σχημάτιζαν τις νέες ιδέες για το μέλλον ενός 

αισιόδοξα μεθυσμένου ανθρώπου. 

— Ανεβαίνουμε αλλά δεν φτάσαμε στην κορυφή της 

επιτυχίας ακόμα, άκουγα τον εαυτό μου να της λέει. Σε 

λίγες μέρες θα είναι έτοιμο το βιβλίο και θα αρχίσει η 

αποστολή. Θα γίνει τέτοιος ντόρος... 

Ο Μάριος μαζεύει στοιχεία και από την στήλη μου θα 

βγούνε στη φόρα όλες οι αλήθειες και όλα τα ψέματα. Εσύ 

θα φτιάξεις κι άλλες αφίσες. Ο στρατηγός θα μείνει μαζί 



μας όπως άλλοτε και θα χαίρεται βλέποντας τη δουλειά 

μας. Εδώ μέσα θα γίνει κάποτε η ελεύθερη Βουλή της 

διανόησης που είναι η αληθινή ηγεσία τον κόσμου 

Σταμάτησα γιατί κατάλαβα ότι φώναζα πολύ δυνατά και 

μερικοί με κοίταζαν περίεργα. 

Το ίδιο περίεργα με κοίταζαν και δύο μαυροφορεμένοι 

χοντροί κύριοι που καθόντουσαν στο διπλανό τραπέζι και 

κάπνιζαν τα πούρα τους. 

Κεφάλαιο 3 

Την άλλη μέρα μού ’ρθαν πάλι στο νου όσα μου είχε πει 

την προηγούμενη η Μανταλένα. Σκέφτηκα τα πράγματα 

πιο τετράγωνα και βρήκα ότι ο στρατηγός είχε δίκιο να 

είναι πικραμένος από τα όσα έγιναν τον τελευταίο καιρό 

και ότι έπρεπε κάτι να κάνω για να ξανάρθει η πίστη και η 

αισιοδοξία που είχαμε όλοι μας άλλοτε. Έπρεπε να 

ξαναβρεί η συντροφιά μας την παλιά της αίγλη και την 

καλή της διάθεση. Θα ξαναβρισκόμαστε στην παλιά μας 

σύνθεση εκείνης της πρώτης ευτυχισμένης εποχής. Αντί για 

τον Πλόκο θα είχαμε την Μανταλένα που στο κάτω-κάτω 

μου ήταν πιο αγαπητή αλλά και πιο χρήσιμη. Μετά, ίσως 

εγώ ή ο στρατηγός αν δεχόταν, θα μιλούσαμε για κάποιο 

από τα θέματα που μας ενδιέφεραν. Το σχέδιο μας το 

«Βυζάντιο» να γίνει ένα ελεύθερο βήμα ιδεών, θα 

μπορούσε πια να πραγματοποιηθεί. Ο στρατηγός θα έβλεπε 

τους αγώνες μας και θα έδιωχνε την απαισιοδοξία που τον 

είχε πιάσει. 

Την άλλη μέρα πήγα αρκετά νωρίς το πρωί στο γραφείο 

μου στην εφημερίδα. Πήρα μερικές κόλλες χαρτί μπροστά 

μου και προσπάθησα να κάνω αρχή στο νέο άρθρο που θά 



’γραφα. 

Την ίδια στιγμή μπήκε ο μπάρμαν με τον καφέ που όμως 

δεν του είχα ζητήσει. 

— Θα φύγω σε λίγο, του είπα. Με κοίταξε 

παραπονεμένος. 

Μετά γυρίζοντας προς το έπιπλο που αρχειοθετούσαμε τα 

γράμματα, είπε: 

-Δεν με ξαναφώναξες να σε βοηθήσω... Κάθε πρωί ρίχνω 

μια ματιά στο ταχυδρομείο. Πάς πολύ καλά και χαίρομαι. 

Μερικοί εδώ μέσα κοντεύουν να λυσσάξουν από το κακό 

τους, αλλά εσύ κερδίζεις τον κόσμο κι άσε τους να λένε. 

Στην αρχή είχες πιο πολλά γράμματα από δω και λιγότερα 

απ’ έξω. Τώρα σε διαβάζουν πολύ και εκεί. Έρχονται πιο 

πολλά από την επαρχία. Το μάτι μου εμένα κόβει. Κερνάω 

ένα καφέ στον ταχυδρόμο και σκαλίζω την τσάντα του και 

μιλάω μαζί του. Το ίδιο μου λέει κι αυτός. Καμιά φορά ο 

καφές φουσκώνει και χύνεται... 

Τον χτύπησα φιλικά στην πλάτη και σηκώθηκα. Πήγε τον 

καφέ στο διπλανό γραφείο και εγώ κατευθύνθηκα προς το 

ασανσέρ. 

Το άλλο βράδυ η Μανταλένα —άλλο που δεν ήθελε— 

άρχισε τα πειράγματα. 

Οι παλιές μέρες άρχισαν να ξαναζούν στο «Βυζάντιο» 

καθώς όλο και περισσότερο βρίσκαμε την ηρεμία και την 

εμπιστοσύνη μας. Μόνο που η αναγνώριση μιας έτσι κι 

αλλιώς εύθραυστης ισορροπίας, κάποιον κάπου προκαλεί 

φαίνεται γιατί συχνά, γκρεμίζεται στη στιγμή. 

Ποτέ μη λέτε «είμαι ευτυχισμένος», «είμαι γερός» ή «έχω 

ηρεμία»... γιατί έτσι κινδυνεύετε, όλα αυτά να τα χάσετε 

αμέσως. 

Ο Νέβης έφερνε τα ποτά και η Μανταλένα στύλωσε τα 

μάτια της στην πόρτα και έμεινε εκεί ακίνητη. Γυρίσαμε 

όλοι να δούμε τι κοίταζε και μείναμε από έκπληξη ενώ ο 



Νέβης κόντεψε να κάψει το δάχτυλό του. 

Σοβαρός και με κάποια επισημότητα θά ’λεγε κανείς, 

είδαμε νά ’ρχεται προς το μέρος μας ο Πλόκο. 

Ο Μάριος και η Μανταλένα πρόλαβαν να φύγουν φανερά 

δυσαρεστημένοι για να αποφύγουν τη συνάντηση αυτή, ενώ 

εγώ και ο στρατηγός μείναμε. 

Ο Πλόκο κοίταξε δεξιά και αριστερά και μετά κάθισε 

ανάμεσα μας στην ίδια καρέκλα που καθόταν πριν λίγο ο 

Μάριος. Η βιαστική αναχώρηση των άλλων δύο και το δικό 

μας λίγο ψυχρό, λίγο αμήχανο ύφος φαίνεται ότι τον 

τρόμαξαν κάπως αλλά προσπάθησε να μην το δείξει. 

— Καλησπέρα σας, είπε και ξανακοίταξε αμήχανα 

γύρω του. Ο στρατηγός του χαμογέλασε και φώναξε τον 

Νέβη για να παραγγείλει τον καφέ και κείνος χαιρέτησε 

δειλά τον νεοφερμένο. 

— Συγχαρητήρια για τον διορισμό, τού ’πε ο 

στρατηγός. Αλήθεια πως από δω; Η συζήτηση τελματώθηκε 

αμέσως. Ο Πλόκο προσπάθησε να ξαναρχίσει από άλλου. 

— Έκαναν δεκτή την αίτηση μου. Αυτό όλοι το θέλαμε 

αν θυμάμαι καλά και κάθε φίλος μου πιστεύω να χαίρεται. 

Χρόνος δεν περισσεύει πια —συνέχισε— αλλά και η θέση 

αυτή με περιορίζει κάπως, όπως είναι φυσικό... Σάς 

επιθύμησα όλους αλλά όπως πρόσεξα, μάλλον δεν 

συμβαίνει το ίδιο και από εσάς προς έμενα... 

Εννοούσε τον Μάριο και την Μανταλένα που είχαν αλλάξει 

τραπέζι για να τον αποφύγουν. 

— Τι ξένοιαστη ζωή περνούσαμε... Πάει ...Αναστέναξε. 

— Με περιορισμούς σε διόρισαν; Τον ρώτησα κάπως 

προκλητικά. Έκανε μια χειρονομία για να σταματήσω και 

με κοίταξε αυστηρά. Πρόσεξα τα περιποιημένα νύχια του 

και τα άψογο πουκάμισο με τα μανικετόκουμπα. 

Ο Νέβης έφερε τον καφέ και ο Πλόκο ήπιε πρώτα το νερό. 

— Δεν μπορούσα να κάνω τίποτα στην αστυνομία. 

— Βέβαια, τον καθησύχασε ο στρατηγός. Άλλωστε μού 



’στειλες εκείνον τον... Σ’ ευχαριστώ. Μπορεί και να σε 

δυσκολεύει που είσαι εδώ. Το καταλαβαίνουμε. Να μην 

έρχεσαι. Κανένας δεν μπορεί να σε κατηγορήσει γι’ αυτό. 

—  «...Ή είσαι ή δεν είσαι το ίδιο κάνει» που λέει κι ο 

Σαίξπηρ, μουρμούρισα σιγανά εγώ, σαν να τό ’λεγα σε 

άλλον. 

— Είσαι ευχαριστημένος τώρα; συνέχισε ο στρατηγός. 

— Έχω μια θέση πιο αξιόλογη, με μέλλον αλλά και 

ευθύνες.. Εδώ δεν βγαίναμε πουθενά, θα το καταλάβετε 

αυτό και σεις μια μέρα. Σταμάτησε πάλι. 

...Εκτός που δεν πάνε καθόλου καλά τα πράγματα, 

συνέχισε. 

Κάτι ψίθυροι φτάνουν στα κεντρικά γραφεία κάθε τόσο. 

Παραακουστήκατε και αυτό δεν αρέσει σε μερικούς. 

Η αστυνομία εκτέθηκε με εκείνη την ιστορία και σας βλέπει 

σαν κάτι από το όποιο πρέπει να ησυχάσει. Υπάρχει μια 

κουλτούρα σ’ αυτή την πλατεία που άρχισε να συζητιέται 

σε πολύ κόσμο. 

Θα σας διαλύσουν — όπως και νά ’χει το πράγμα — με 

κάθε τρόπο. Σταματήστε για όνομα του Θεού, τουλάχιστον 

γιά λίγο καιρό. Αλλάξτε ενδιαφέροντα ή καφενείο... 

— Κατοχυρωμένα δικαιώματα ασκούμε, όπως έλεγες και συ 

κάποτε. Άκουσες να βάζουμε βόμβες πουθενά ή να 

επιχειρούμε με βίαιο ή άλλο παράνομο τρόπο για να 

ρίξουμε το καθεστώς; Κριτική και υποδείξεις κάνουμε 

μόνο... 

-Μερικές φορές η κριτική είναι πιο επικίνδυνη από τις 

βόμβες. Συνέχεια κριτική και ξεσκέπασμα, κάποτε ξυπνάνε 

και οι πέτρες, θα σκεφτούν μερικοί και τότε όλα θα 

ξεσπάσουν πάνω σας. Τις τρεις τελευταίες μέρες, ένα σωρό 

αναφορές πέρασαν από το γραφείο μου για πράξεις 

αυτοδικίας σε βάρος της περιουσίας βιομηχάνων, ξένων 

αποστολών και αξιωματικών της ασφαλείας που παλιά, 

είχαν ανακρίνει πολιτικούς κρατούμενους. Η πολιτεία 



ανησυχεί για όλα αυτά. 

Δεκαπέντε αστυφύλακες μηνύθηκαν από πολίτες γιατί δεν 

έκαναν καλά τη δουλειά τους. Αυτά δεν γινόντουσαν 

άλλοτε. 

— Με τέτοια συμπεράσματα και ήρθες να μας πεις να 

σταματήσουμε; Μα με αυτά μας ενθαρρύνεις για το 

αντίθετο. Απ’ αυτό που λες, βγαίνει το συμπέρασμα ότι 

βοηθάμε την πατρίδα μας να γίνει καλύτερη και μάλιστα με 

ανιδιοτέλεια αφού κανένας δεν μας αναγκάζει ούτε μας 

πληρώνει για να κάνουμε αυτό που κάνουμε. Γιατί δε μας 

το αναγνωρίζουν αλλά τους ενοχλούμε κι από πάνω; 

Ρώτησε ο στρατηγός. 

— Για δύο λόγους, πρόλαβα εγώ: Γιατί κανένας δεν θέλει να 

κάνουν τη δουλειά του οι άλλοι καλύτερα απ’ αυτόν και 

γιατί αυτοί που βρίσκονται ψηλά θέλουν, η διαφορά τους 

από τον όχλο, να γίνεται και μ’ αυτόν τον τρόπο φανερή: 

Δηλαδή όλοι οι νόμοι και οι διάφοροι περιορισμοί, να μην 

εφαρμόζονται το ίδιο σ’ αυτούς και στον υπόλοιπο κόσμο. 

Αυτό γίνεται παντού και θα μπορούσα να σας φέρω όσα 

θέλετε παραδείγματα. Μόνο ο Πλόκο δεν τα βλέπει... 

— Αυτό λέγεται τάξη πραγμάτων και το αντίθετο είναι 

απαράδεκτο από την πολιτεία. Υπάρχει ένα σύστημα που 

καλό ή κακό, είναι νόμιμο και κρατάει σε ισορροπία 

ολόκληρο κόσμο αντιθέσεων. Πάτε να χαλάσετε αυτή την 

ισορροπία. Αυτά που κάνετε εδώ πέρα, μπορούν να 

ονομαστούν συνωμοσία με απώτερο σκοπό, φώναξε ο 

Πλόκο. Ο στρατηγός σκυθρώπιασε. 

— Σαν φίλος ήρθες απόψε εδώ ή σαν ειδικός εισαγγελέας; 

τον ρώτησε μαλακά. 

— Σαν φίλος βέβαια αλλά χωρίς να ξεχνάω και την 

θέση που μού ’χουνε εμπιστευτεί. Χωρίς να μπορώ να 

ξεφύγω από τις ευθύνες και τις δυσκολίες που 

αντιμετωπίζω με κάτι τέτοιο. Μου φορτώσανε ένα σωρό 

κανονισμούς και ευθύνες κι σεις αντί να με βοηθήσετε... 



— Πλόκο, με τι ανταλλάγματα σού δώσανε αυτή τη 

θέση; 

Σηκώθηκε όρθιος φανερά θιγμένος και έβγαλε ένα 

χαρτονόμισμα για τον καφέ. 

— Όπως ξέρεις — μού απάντησε ψυχρά— είχα τα 

τυπικά προσόντα και με βάση αυτά, έκανα μια αίτηση που 

μετά από χρόνια αναμονής, έγινε δεκτή. Αλλά βλέπω ότι 

προπορεύεται εδώ μέσα η αρρωστημένη φαντασία... 

Πρόσεξα ότι το «εδώ μέσα» το είπε με μια ειδική 

απόχρωση της φωνής του και ότι δυό φορές κόμπιασε όταν 

η ματιά του συναντούσε τον στρατηγό που τον κοιτούσε 

ήρεμος: «Όταν κάποιος γίνει κάτι, είναι γνωστή η 

ψυχολογία των άλλων» συνέχισε, και με έκανε να μη 

μπορώ να συγκρατηθώ πιά. 

— Τα τυπικά προσόντα πού λες, τά ’χουνε πάνω από 

είκοσι χιλιάδες στη Χώρα τούτη όπως ξέρουμε όλοι, αλλά 

ειδικοί εισαγγελείς υπάρχουν μόνο δεκαπέντε. Πέρασαν 

όλες αυτές οι χιλιάδες από κάποια κρίση και διαλέχτηκες 

απ’ όλους εσύ και τα προσόντα σου; Όχι βέβαια. Σού 

απαντώ λοιπόν ότι γνωρίζω ή μάλλον αδιαφορώ για τα 

κριτήρια, είτε λέγονται έτσι είτε λέγονται εύνοια, 

νεποτισμός ή ανταλλάγματα. Εμείς θα μείνουμε εδώ όπως 

μας ήξερες και θα συνεχίσουμε τον αγώνα μας τόσο νόμιμα, 

που σαν ειδικός εισαγγελέας τουλάχιστον, βγάλτο από το 

μυαλό σου ότι θα μπορέσεις να κάνεις τίποτα, χωρίς να 

γελοιοποιηθείς. Τρεις τρόπους χρησιμοποιεί συνήθως; η 

εξουσία σου σε τέτοιες περιπτώσεις: Το νόμο, τη βία και το 

δόλο. Τον πρώτο ξέγραψέ τον. Τώρα τι άλλο μπορείτε να 

κάνετε για να πετύχετε το σκοπό σας... Υπάρχουν πολλές 

και δοκιμασμένες πατέντες. Βρέστε καμιά. 

Δεν έπρεπε να τρέφουμε αυταπάτες για εσένα και 

προσωπικά φοβόμουνα ότι μια συνάντηση μας δεν θα 

μπορούσε πια να είναι καλύτερη. Την προτιμώ όμως έτσι. 

Δεν ήθελα να χωρίσουμε με διπλωματική σιωπή, όπως 



γίνεται συνήθως για να μην κοπούν οι γέφυρες αλλά έτσι, 

λέγοντας σου μερικά πράγματα ντόμπρα και σταράτα, κατά 

πρόσωπο. 

— Ότι θα φτιάξετε τον κόσμο, ο στρατηγός Κιχώτης 

και συ ο Σάντσο Πάντσο, γιατί βλέπω ότι εσείς οι δύο 

μείνατε μόνο... 

Πλησίασε ο Νέβης για να του φέρει τα ρέστα. 

Αυτό που είχε πει ο Πλόκο, ήταν ό,τι χειρότερο μπορούσε 

να μου πει κανείς εκείνη τη στιγμή. Βρήκε με απόλυτη 

ακρίβεια το ευαίσθητο μου σημείο και με εξόργισε... Έκανα 

νόημα στον Νέβη να φωνάξει τον Μάριο και την 

Μανταλένα πού ’χανε χαθεί τόση ώρα σ’ ένα τραπεζάκι του 

βάθους και του απάντησα δυναμώνοντας τη φωνή μου για 

να μας ακούνε από τα διπλανά τραπεζάκια που είχα 

προσέξει ότι παρακολουθούσαν όλη τη σκηνή: 

Ο Πλόκο άκουγε χλωμός και αναποφάσιστος, έτοιμος να 

φύγει. 

— Κάποτε ο αετός αποφάσισε να πάει γιά πρώτη φορά στην 

πιο ψηλή κι απάτητη κορφή του μεγαλύτερου βουνού, 

άρχισα προσπαθώντας να ακούγομαι απ’ όλους. Δεν είχε 

πλησιάσει ποτέ πράγμα ζωντανό εκεί κι όμως μόλις έφτασε 

βλέπει να είναι κιόλας ξαπλωμένος στον πιο ψηλό βράχο 

και να λιάζεται, ένας σαλίγκαρος. 

«Καλά», του λέει έκπληκτος «πώς έφτασες εσύ εδώ;» 

Και ο σαλίγκαρος αφού τεντώθηκε ράθυμα έτσι 

καλοβολεμένος που ήταν του απάντησε ήρεμα και απλά: 

«Έρποντας και γλείφοντας και με τα κέρατά μου... » 

Ο Πλόκο έκανε απότομη στροφή και έφυγε μανιασμένος 

από τη μεγάλη σάλα του καφενείου. 

Ο στρατηγός αναστέναξε λυπημένος. 



Ο Πλόκο όταν συνάντησε τον κομματάρχη —οικογενειακό 

φίλο που τον υποστήριζε —τον είδε για πρώτη φορά 

κατσούφη και εκνευρισμένο. Τι γίνεται μ’ αυτές τις 

συντροφιές του κοσμικού καφενείου; Ρώτησε κάπως 

απότομα. Ένας λεγόμενος στρατηγός, ένας δημοσιογράφος 

εξυπνάκιας μαζί με έναν άλλο που χώνουνε την μύτη τους 

παντού, και μια ζωγράφος που φτιάχνει αφίσσες, 

γελοιογραφίες ή κάτι τέτοιο τέλος πάντων Πολλά λένε και 

τελευταία, όλο και περισσότερο ακούγονται. 

Οι δημοσιογράφοι μου δίνουνε στα νεύρα και οι 

σκιτσογράφοι δήθεν στα αστείο ξύνουνε επικίνδυνα το 

καθεστώς με το πεννάκι τους. 

— Τους ξέρω όλους καλά, ψέλλισε ο Πλόκο. 

— Ακόμα καλλίτερα. Πρέπει να τους κάνεις να 

σωπάσουνε ή να τους διαλύσεις. Σ’ αυτές τις περιπτώσεις, ο 

ειδικός εισαγγελέας έχει τον λόγο. 



— Μα δεν κάνανε τίποτα που να εμπίπτει... 

— Υπάρχουνε νόμοι για κάθε περίπτωση. Βρες τους. 

Κάποιος απ’ αυτούς — μου το τηλεφώνησε η ίδια η 

υπουργίνα — την φωτογράφισε να οδηγεί το αυτοκίνητο 

της αντίθετα από το ρεύμα του μονόδρομου. Θα γίνει πάλι 

θόρυβος 

— Ας μη παρανομούσε.. 

— Αφού δεν το καταλαβαίνει αύτη η ηλίθια, θα πρέπει 

να δυσφημίζεται ολόκληρο το καθεστώς;... 

— Μα οι άνθρωποι αυτοί είναι... ήταν φίλοι μου. Είναι 

ρομαντικοί και ακίνδυνοι... 



— Υπάρχουνε ρομαντικοί ακίνδυνοι και ρομαντικοί 

επικίνδυνοι. Στην περίπτωση αυτή πρέπει να επεμβαίνει η 

Εξουσία πριν να είναι αργά. 

— Τότε αν επιμένετε, ας αναλάβει κάποιος άλλος γιατί 

με εμποδίζει η γνωριμία μου μαζί τους να κινηθώ άνετα και 

επί πλέον φοβάμαι για το αποτέλεσμα μήπως είναι τέτοιο 

που να εκθέτει και εμένα και προ πάντων την υπηρεσία.. 

— Προ καιρού σε έκανα εισαγγελέα γιατί νόμιζα ότι το 

άξιζες, γιατί σε θεωρώ φιλόπατρη και γιατί νόμιζα ότι η 

πολιτεία μπορεί να βασίζεται σε σένα στις δύσκολες 

περιστάσεις. Έγινα ψευδομάρτυρας για χάρη σου. Βέβαια 

με καλύπτει μια αίτησή σου που όμως με αυτά που γράφει 

δεν καλύπτει εσένα γιατί ξέρουμε και οι δύο ότι δεν σε 

έδιωξε καμμία δημοκρατική κυβέρνηση. Οι δημοκρατικές 

κυβερνήσεις δεν πειράζουν ποτέ τους δικαστικούς και τους 

στρατιωτικούς και γι αυτό δεν μένουν πολύ καιρό στην 

εξουσία. Είναι συνήθως αντιπολίτευση... 

Ο Πλόκο χλώμιασε αλλά ήξερε να συγκρατείται όπως 

ήξερε και να συμβιβάζεται. Κατάλαβε ότι ο κομματάρχης 

εννοοϋσε πως με την αίτηση τον είχε πια στο χέρι. 



Υψηλές θέσεις και αξιώματα σου ανοίγουν μερικούς 

λογαριασμούς με το σύστημα και εξ’ αίτιας τους μετά 

πρέπει να κατρακυλίσεις πολύ χαμηλά, αν θέλεις να ανέβεις 

κι άλλο. Ισχύει κι’ εδώ, κάπως τραγικά βέβαια το «ο 

ταπεινών εαυτόν, υψωθήσεται»... 

Αφού δεν αρκούσε το παρόν του, έπρεπε τώρα να 

ξεπουλήσει και το παρελθόν... Στο έξης φίλοι του θα ήταν 

μόνο αυτοί που θα τον χρησιμοποιούσαν και αυτοί που θα 

τον φοβόντουσαν. 

Ο Πλόκο ήτανε φυσικό να σκέφτεται ότι δεν θα μπορούσε 

πια να αρνηθεί τις ευθύνες που τόσο ωραία του είχανε 

φορτώσει, χωρίς το φόβο να ξεσκεπαστεί άλλα και ότι τον 

έχουν πια για πάντα στο χέρι και μπορούν να τον πε τάξουν 

σαν κουρέλι από το αξίωμά του. Προτιμούσε να είναι ένα 

κουρέλι με ένα βαθμό που έτρεμε να μην τον χάσει. Δεν 

ήθελε όμως και να επέμβει δυναμικά, γιατί ήτανε ο 

στρατηγός στη μέση και ακόμα γιατί, σε οποιαδήποτε 

εξέλιξη, η μία τουλάχιστον πλευρά, θα τα φόρτωνε σ’ 

αυτόν. Πάνω απ’ όλα όμως, σκεφτόταν ότι ποτέ δεν 

θα’θελε να δώσει τη δυνατότητα στους φίλους του να 

πούνε: «Πού έφτασε λοιπόν..». 

Θα ήταν πολύ καλά, να σκεφτεί κανείς μιά ιδέα χωρίς να 

εκτεθεί... Στις δεξιώσεις του υπουργού, δεν συναντάει 



κανείς παρά μεγαλόσχημους του κράτους και 

μεγαλοεπιχειρηματίες. Φυσικό άλλωστε αυτό. Ακούσατε 

ποτέ να συχνάζουν στα σπίτια αυτά χωρίς λόγο σαν 

προσκαλεσμένοι, απλοί άνθρωποι του λαού και 

φουκαράδες; Ακούσατε ποτέ να’χει στενές φιλίες —έστω 

και από σύμπτωση —κανένας αρχηγός με ένα έξυπνο 

εργάτη ή με κανένα τίμιο και ευγενικό υπαλληλάκο; Όχι 

βέβαια. Μήπως μιά λύση μπορούσε να βρεθεί, μέσα στην 

άπληστη πλουτοκρατία που σύχναζε στα σαλόνια του 

υπουργού; 

 

Κεφάλαιο 4 

Πέρασαν ακόμα δυο μέρες και ούτε που μου ξαναπέρασαν 

από το νου ο Πλόκο και οι απειλές του. Ήξερα ότι ήταν 

φοβητσιάρης και ότι με τα νόμιμα μέσα δεν μπορούσε να 

μας περιορίσει σε τίποτα. Αν το επιχειρούσε θα 

γελοιοποιούσε τον εαυτό του και την εξουσία. Δεν ήταν 

εύκολο να βλαφτούμε ούτε εμείς, γιατί δεν υπήρχαν τυπικές 

αιτίες, ούτε το «Βυζάντιο» που το αγαπούσαν πολλοί 

διανοούμενοι και φτασμένοι καλλιτέχνες με επιρροή. Τί 

μπορούσε να κάνει ο Πλόκο; 

Με πείραξε όμως εκείνο που είπε ότι μείναμε οι δυο μας με 

τον στρατηγό και ένοιωθα ότι έπρεπε να κάνω κάτι, για να 

ανασυγκροτηθεί η συντροφιά μας. Νέα πρόσωπα δεν ήτανε 

εύκολο να επιβληθούν εκεί γιατί αυτό δεν ταίριασε με την 



παράδοση άλλα και με την νοοτροπία μας. Τί άλλο μου 

έμενε να κάνω; 

Ξαφνικά μου ήρθε μια ιδέα: Μπορούσα να φύγω αμέσως 

κι’ όλας για να βρω τη Μάη. Πώς δεν τόχα σκεφτεί τόσον 

καιρό; 

Περίμενα ότι κάποτε θα τέλειωνε την περιοδεία της και θα 

‘ρχόταν πάλι κοντά μας. Το πράγμα όμως παρατράβηξε 

γιατί έφυγε γιά είκοσι μέρες και κόντευαν δυο μήνες. Αν 

δεν την ήξερα, θα έπρεπε να με είχε ανησυχήσει τόση 

καθυστέρηση. Είχα μάθει από μια φίλη της γύρω από ποια 

περιοχή περιόδευε ο θίασός της και έκτος από την επιθυμία 

μου να την συναντήσω, θα κατάφερνα μέσα ίσως να την 

φέρω πίσω. 

Το αποφάσισα αμέσως. Θα πήγαινα στο Βυζάντιο να 

τσιμπήσω κάτι και να γράψω το καινούργιο μου κομμάτι 

για την εφημερίδα, θα έλεγα στον Νέβη να ειδοποιήσει 

τους άλλους ότι θα λείψω για τρεις μέρες ώστε να μην 

ανησυχήσουν αλλά χωρίς να αποκαλύψω το σκοπό της 

απουσίας μου για να τους κάνω έκπληξη και στην πρώτη 

ομιλία που θα γινόταν στο «Βυζάντιο» σε δέκα μέρες, θα 

παρουσιαζόμουνα μαζί με την Μάη. Φανταζόμουνα τη 

χαρά και την έκπληξη των άλλων και τη λύσσα του Πλόκο, 

αν τελικά καλούσαμε κι’ αυτόν. Το ίδιο βράδυ θα 

ανακοίνωνα την έναρξη της αποστολής των δωρεάν 

βιβλίων που ήταν σχεδόν έτοιμα. 

Μόλις μπήκα στο καφενείο, ήρθε ο Νέβης και μου είπε: 

— Κάτι γίνεται απόψε εδώ. Που είναι ο στρατηγός; 

— Είναι νωρίς ακόμα για τον στρατηγό, σαν τί γίνεται 

δηλαδή; 

— Δυο χοντροί κύριοι με πούρα και χαμόγελα, φέρανε 

κάποιον με δυό βοηθούς και μέτραγε τους τοίχους. 

— Μπορεί να βάλουνε ταπετσαρίες. 

— ... Τα πατώματα... 

— Μπορεί να βάλουνε χαλί. 



Ο Νέβης δεν καθησύχαζε καθόλου μ’ αυτά που του’λεγα. 

— Ταπετσαρίες και χαλί τώρα που ήρθε η άνοιξη; Και δεν 

θα τόξερα εγώ; Κι’ αυτοί οι δυο δεν φαινόντουσαν για 

εργολάβοι... 

— Μπορεί να θέλουνε να το βάψουνε το καλοκαίρι, μπορεί 

να θέλουν να γυρίσουνε καμιά ταινία ή να κάνουν κάποιες 

αλλαγές, τι σ’ έπιασε σήμερα; Φέρε μου μια ομελέτα με 

μανιτάρια και έναν καφέ. Θα σ’ αφήσω ένα φάκελο να το 

δώσεις στον Μάριο και να πεις στον στρατηγό ότι θα λείψω 

για τρεις τέσσερις ήμερες. 

Έφυγε χωρίς άλλη λέξη κι εγώ άρχισα να γράφω χωρίς να 

προσέξω την ομελέτα και τον καφέ που είχαν έρθει και 

κρύωναν δίπλα μου. Όταν τελείωσα, έφαγα αφηρημένος 

και ξεκίνησα παίρνοντας μαζί μου τον φάκελο που 

θα’πρεπε να αφήσω, για να πάει στην εφημερίδα. 

Σε λίγο ταξίδευα προς τα βόρια ενώ είχε πια νυχτώσει για 

τα καλά και από τη χαραμάδα του τζαμιού μου ερχόταν στο 

πρόσωπο ο μυρωμένος από την άνοιξη, δροσερός αέρας της 

νύχτας. 

Κόντευε να ξημερώσει όταν έφτασα στην πόλη που ήξερα 

ότι βρισκόταν ο θίασος της Μάη. 

Παρκάρισα έξω από το ξενοδοχείο της κεντρικής πλατείας 

και ζήτησα από τον νυκτερινό υπάλληλο, ένα δωμάτιο. Τον 

παρακάλεσα να με ξυπνήσει το πρωί στις δέκα. 

Ξύπνησα μόνος μου κατά τις εννιά και πριν από τις δέκα 

ήμουνα κάτω. 

Το γκαρσόνι που μού’φερε τον καφέ, με πληροφόρησε ότι ο 

θίασος είχε σταματήσει τις περιοδείες του εδώ και δέκα 

μέρες και είχε διαλυθεί. Μου είπε ακόμη ότι η Μάη μετά 

την πρώτη βδομάδα, είχε φύγει από το ξενοδοχείο και είχε 

πιάσει ένα δωμάτιο σ’ ένα παλιό σπίτι μιας γριάς μετά την 

πλατεία, σ’ ένα στενό πιο κάτω. Μού’δειξε την κατεύθυνση 

με το χέρι του. 

Σε λίγο κτυπούσα την πόρτα ενός παλιόσπιτου, καμιά 



τριακοσαριά μέτρα από την πλατεία σε μια πάροδο 

παρόδου. 

— Τη Μάη την θεατρίνα θέλω κυρία, είμαι ξάδερφος της 

και μούπε, όποτε περάσω από εδώ, να σταματήσω μήπως 

και την πάρω για κάτω... 

— Έφυγε πριν δυό μέρες... 

Η γριά που μ’ απάντησε έτσι, έδειχνε περισσότερο λύπη 

παρά περιέργεια. 

— Έφυγε; Μα δεν την είδαμε κάτω... 

— Έφυγε για την Αμερική. 

Έμεινα να κοιτάω τη γριά ανέκφραστος, προσπαθώντας να 

συνειδητοποιήσω αυτό που μου είπε. Μήπως δεν ήτανε στα 

καλά της ή εγώ δεν άκουσα καλά; Εκτός αν η Μάη της είπε 

να λέει έτσι, για να αποφύγει αυτούς που θα την ζητούσαν. 

— Αμερική, ακούσατε καλά; 

Η δυσπιστία μου δεν ενόχλησε φαίνεται καθόλου τε γιαγιά, 

γιατί η αγαθότητα του ύφους της, δεν διαταράχτηκε 

καθόλου. 

— Ναι, παιδάκι μου, δεν έλεγε ψέματα το κορίτσι, της ήρθε 

πρόσκληση και εισιτήριο μαζί, τα είδα με τα μάτια μου. 

Άλλο πάλι και τούτο. Κι’ αν ακόμα ήταν αλήθεια, ήτανε 

πάνω απ’ ότι μπορούσε να χωρέσει ό νους μου. Ξαφνικά 

σκέφτηκα κάτι. 

— Μπορώ να μπω γιά λίγο στην κάμαρα της; ρώτησα. 

— Αφού είσαστε συγγενής της, βέβαια. Το κλειδί είναι 

πάνω από την πόρτα. Σήμερα πρέπει να βάλω 

ενοικιαστήριο... 

Μπήκα μέσα και κοίταξα δεξιά και αριστερά στο εσωτερικό 

του δωματίου, με ένα σφίξιμο στην καρδιά. Η  

σπιτονοικοκυρά της είχε δίκιο. Ήταν φανερό, ότι η Μάη 

είχε φύγει και μάλιστα αρκετά βιαστικά. Μια αφίσσα είχε 

ξεκρεμαστεί από τον τοίχο και πάνω σ’ ένα τραπέζι, ήτανε 

σκόρπια λίγα τσιμπίδια των μαλλιών, Ένας καθρέφτης 

όρθιος στη μέση του τραπεζιού, και ένα φλυτζάνι με λίγο 



καφέ ακόμα, έδειχναν ότι το τραπέζι χρησίμευε σαν 

γραφείο, και ίσως και για φαγητό. Πιο πέρα, στο πάτωμα 

ήτανε ένα καλαθάκι άχρηστων, γεμάτο ως απάνω με 

αναρίθμητα λευκά αποκόμματα γραμματοσήμων. 

Από αλληλογραφία πάντως δεν πήγαινε και άσχημα, 

σκέφτηκα, μόνο σε μας δεν μπόρεσε να κάνει ένα 

τηλέφωνο ή να στείλει ένα γράμμα.  

Ήμουνα στη μέση του δωματίου της και ανάσαινα τον αέρα 

που κάμποσες ώρες πριν, είχε περάσει από το αίμα της και 

είχε αρωματιστεί από το κορμί της. 

— Μόνη της έφυγε; ρώτησα πάλι τη γιαγιά που στεκόταν 

πίσω μου, κοντά στην πόρτα, καθώς γύριζα προς το μέρος 

της. 

— Την πήρε κάποιος με ένα αυτοκίνητο. Δεν πρόσεξα όμως 

αν ήταν ταξί,.. 

Προχώρησα προς την πόρτα και κείνη παραμέρισε για να 

περάσω, ύστερα μ’ ακολούθησε λέγοντας κάτι ακόμα που 

σχεδόν δεν άκουσα γιατί απότομα σταμάτησα να την 

προσέχω. Ένα κακό προαίσθημα, κάτι σαν καταστροφή που 

ερχόταν από κάπου, ένοιωθα να με κυριεύει. Κάτι που δεν 

το είχα συνειδητοποιήσει αλλά είχα δει εκεί μέσα, δεν μου 

άρεσε καθόλου και που ίσως να το είχε εντοπίσει αμέσως 

το υποσυνείδητο μου, άλλα τι ήταν; 

Όλες οι εικόνες από το δωμάτιο, αναπλάθονταν αστραπιαία 

στο νου μου. Α ναι. Το καλαθάκι με τα λευκά αποκόμματα 

γραμματοσήμων σκέφτηκα και ένοιωσα κάτι να παγώνει 

μέσα μου. Ένα καλαθάκι αχρήστων, απ’ αυτά που έχουνε 

όλα τα νοικιάρικα δωμάτια και οι κάμαρες των 

ξενοδοχείων, γεμάτο αποκόμματα γραμματοσήμων, τι 

μπορεί να σημαίνει; 

Μπορεί να σημαίνει και διακόσια και τρακόσια γράμματα... 

Θυμήθηκα το λόγια του μπάρμαν στην εφημερίδα. «Πας 

καλά, αλλά τι περίεργο, στην αρχή πολλά γράμματα από το 

κέντρο, λίγα από την επαρχία, μετά το αντίθετο...». 



Ήθελα να ξαναδώ πάλι τα αποκόμματα, αλλά η γιαγιά που 

είχε κλειδώσει την πόρτα και κρατούσε το κλειδί στο χέρι 

της, φάνηκε ανήσυχη. 

— Τι έχεις παιδάκι μου; έλα στην κάμαρά μου να σού δώσω 

ένα νερό. Το κεφάλι μου άρχισε να βουίζει. Βγήκα στο 

δρόμο, αφήνοντάς την να με κοιτάζει παραξενεμένη, και 

προχώρησα με τα πόδια αντίθετα από το κέντρο της πόλης, 

προς τις εξοχές. Σταμάτησα κοντά σ’ ένα ποτάμι. Οι 

σκέψεις μου, έτρεχαν σ’ ένα τρελλό μπέρδεμα, σαν τα θολά 

νερά, ανάμεσα από τις ξέρες και τις ρημαγμένες όρθιες 

καλαμιές. 

Αν ήτανε έτσι, θάτανε τρομερό για μένα. Η Μάη είχε 

κατασκευάσει την επιτυχία μου, με ένα τέχνασμα. Έφυγε 

από κοντά μου για να μην την ανακαλύψω και για να μην 

αναγκάζεται να υποκρίνεται. Δραπέτευσε από το σάπιο 

σύστημα της κατεστημένης κουλτούρας, από ένστικτο, 

προσπαθώντας παράλληλα να χτυπήσει με τον τρόπο της, 

αυτό που θέλαμε και μείς να πολεμήσουμε, ενώ μαζί, θα 

επιχειρούσε να εξυψώσει εμένα στο βαθμό που πίστευε ότι 

άξιζα. 

Ήξερε πως για να διαβάζεσαι σήμερα, δεν αρκούσε να 

γράψεις με ειλικρίνεια και θάρρος για καυτά θέματα ή να 

ξετρυπώνεις σκόπιμα παραχωμένες αλήθειες, αλλά να έχεις 

κάνει γνωστό το όνομά σου — ανεξάρτητα αν είναι 

σημαντικό ή όχι— με κάποιο τρόπο. 

Κάτι γίνεται ανάρπαστο, αρκεί να το είχε γράψει ο Αλ 

Καπόνε, η Μπαρντό ή ο στρατάρχης Πεταίν. Τα πλήθη δεν 

έχουνε ποτέ ανεξάρτητη από τεχνητές επιβολές, κρίση. 

Στον υπουργό Πολέμου κάποτε, έγινε επί διεθνούς επιπέδου 

και με την παρουσία εστεμμένων και άλλων φανταχτερών 

ονομάτων, η ανάγνωση ενός του διηγήματος. Ο παγκόσμιος 

Τύπος, έγραψε σε έκταση για τη λαμπρή δεξίωση και για τπ 

διήγημα. Θα μπορούσε ποτέ να γίνει και για κάποιον σαν 



εμένα κάτι τέτοιο, αν αξιωνόμουνα να γράψω ένα ανάλογο 

κομμάτι; Όχι βέβαια, και η Μάη το ήξερε αυτό καλά, γι 

αυτό ίσως να αποφάσισε να κάνει κάτι που θα βοηθούσε 

στην καθιέρωση μου. Αν ήτανε έτσι τα κατάφερε, γιατί 

τελικά είχα κάνει το όνομά μου γνωστό στο 

δημοσιογραφικό κόσμο και στο περίγυρο μου. Τι θα 

γινόταν όμως αν μια σειρά από ενδείξεις, στερέωναν μέσα 

μου μια υπόνοια σαν κι’ ετούτη; Θα αδιαφορούσα, θα 

συμβιβαζόμουνα με οποιαδήποτε πραγματικότητα, αφού 

όλα είναι ανεκτά σε τούτη την εποχή ή θα συντριβόμουνα 

σε μια εσωτερική σύγκρουση; 

Από το σημείο αυτό και μετά το πρόβλημα ήτανε 

αποκλειστικά και μόνο δικό μου. Εγώ έπρεπε να 

αποφασίσω αν η Μάη έκανε καλά ή άσχημα καθώς και το τι 

θάπρεπε να γίνει μετά. Είχα αποκτήσει τη φήμη και τη δόξα 

του ανθρώπου που έγινε αγαπητός και αποδεκτός από τον 

κόσμο, αν τα περισσότερα γράμματα, ήτανε 

σκηνοθετημένα, τότε εγώ ήμουνα ουσιαστικά ανύπαρκτο 

πρόσωπο! 

Σε λίγο άρχισα να εξετάσω από την αντίθετη μεριά τα 

πράγματα γιά να τα περάσω από ένα ολόπλευρο κοντρόλ ή 

ίσως γιά να μπορέσω από κάπου να κρατηθώ. 

Αν τα γραμματόσημα ήταν τέχνασμα, ή αφορούσαν το 

θέατρο ή οτιδήποτε άλλο; Αν τα’φησε γιά να τα βρω, σε 

περίπτωση που θα την αναζητούσα, ή ακόμα αν έστειλε μεν 

μερικά γράμματα, αλλά όχι τόσα που να αλλοιώνουν 

εντελώς την πραγματικότητα; Είχα φτάσει τα τετρακόσια 

εβδομήντα σε ένα μου κομμάτι κι αυτό από πλευράς 

εντυπώσεων τουλάχιστον, αποτελούσε την κυριότερη 

δύναμη και δόξα μέσα στο χώρο των ανταγωνισμών και της 

επικράτησης που βρισκόμουνα. Αν εκείνη έστελνε σαράντα 

ως εξήντα την κάθε φορά, αυτό δεν άλλαζε καθόλου τα 

πράγματα, γιατί μένανε τετρακόσια πάλι που ήταν αληθινά. 

Έτσι όμως με βόλευε εμένα, αλλά η τελική αλήθεια ποια 



ήτανε και πώς θα μπορούσα να την μάθω; 

Έπρεπε να βρω την Μάη αλλιώς; δεν γινόταν τίποτα. Αλλά 

η Μάη βρισκόταν πιά στην Αμερική. Ποιά Αμερική. τη 

Νότια ή τη Βόρεια και σε ποιά πολιτεία; 

Το κεφάλι μου πονούσε και δίψαγα. Ένας ανοιξιάτικος 

ήλιος με τυραννούσε αδιάκοπα. Κατέβηκα πιο κοντά στο 

ποτάμι και έβρεξα πολλές φορές το μέτωπο μου που έκαιγε. 

Ηρέμησα κάπως και σκέφτηκα λογικότερα. Η αλήθεια 

βρίσκεται συνήθως στη μέση. Ούτε πενήντα γράμματα 

μόνο θα έστειλε, ούτε όλα. Ένας αριθμός ικανοποιητικός θα 

ανήκε σε πραγματικούς δικούς μου αναγνώστες. Το 

παραπέρα ψάξιμο σ’ ένα τέτοιο ανεξερεύνητο θέμα, δεν θα 

ήτανε πια πρόβλημα, αλλά αδικαιολόγητα νοσηρή 

ευαισθησία. 

Αν όμως όλα αυτά μαθευτούν στην εφημερίδα; 

Ένοιωσα πάλι κάτι να με βαραίνει. Οι συντάκτες θα 

σκάσουν στα γέλια. Καλλίτερο δώρο δεν θα μπορούσε να 

τους γίνει! 

Ασυνείδητα, έκανα προσπάθεια να καθησυχάσω και να 

συμβιβαστώ με μια πραγματικότητα, που ερχότανε 

καταπάνω μου για να με συντρίψει. 

Ο επόμενος ενοικιαστής της γριάς θα καθάριζε το δωμάτιο 

και σε λίγο καιρό θα ξεχνούσα αυτή την τόσο περίπλοκη 

πτυχή της σχέσης μου με την Μάη. 

Αν με βοήθησε με τον τρόπο της, αυτό στο κάτω κάτω δεν 

άλλαζε ηθικά τίποτα, γιατί έτσι κι αλλιώς ο αγώνας μου 

κάτι άξιζε. Απλώς εξουδετέρωσε το φράγμα τής αφάνειας 

που το σύστημα βάζει σ’ αυτούς που δεν είναι δικοί του 

άνθρωποι 

Έγραφε για λογαριασμό τόσων και τόσων που συμβαίνει 

πολλές φορές να συμφωνούν σε κάτι και να θέλουν με 

ενθουσιασμό να συμπαρασταθούν, αλλά στο τέλος 

σωπαίνουν από αναβλητικότητα ή από έλλειψη χρόνου. 

Στην περίπτωση αυτή, το δίκιο έρχεται πάλι στη θέση του. 



Μια τρικλοποδιά, ανατρέπει μια αδυναμία για να δικαιωθεί 

ανεμπόδιστα ένας άξιος αγώνας, Τίποτα δεν σταματάει από 

τη μια στιγμή στην άλλη, από μια υπόνοια και με το να 

σκαλίζω κι’ άλλο αυτή την υπόνοια, δεν έβγαινα πουθενά. 

Δεν είδα τίποτα, δεν αποδειχνότανε τίποτα και οε καμιά 

περίπτωση δεν ευθυνόμουνα ο ίδιος για τίποτα. 

Έφτασα στο ξενοδοχείο και ξάπλωσα εξαντλημένος, αλλά 

κάπως πιο ήσυχος. 

Όταν ξύπνησα, είχε σκοτεινιάσει και πεινούσα τρομερό. 

Παράγγειλα κάτι να φάω και έψαξα στην τσέπη μου για να 

δώσω ένα πουρμπουάρ στον μικρό που θα’φερνε το 

φαγητό. Έπιασα ένα φάκελο και αμέσως θυμήθηκα ότι το 

κομμάτι που είχα γράψει για την εφημερίδα, το είχα πάρει 

κατά λάθος μαζί μου. Το πέταξα στο κομοδίνο και έφαγα 

ένα καλό δείπνο που τόσο το χρειαζόμουνα, μετά από αύτη 

την δύσκολη μέρα. 

Είχα συνέλθει αρκετά πια όταν για να κάνω κάτι, έσκισα 

τον φάκελο και άρχισα να διαβάζω. 

«Σε εμένα και ατή γενιά μου, η κοινωνία και η οικογένεια, 

επέμεναν να μας διδάσκουν ορισμένα πράγματα, για να 

αποτελέσουν αυτά τις βάσεις της ηθικής μας 

διαπαιδαγώγησης στην παραπέρα ζωή μας. 

Η αστική φιλολογία, απόδειχνε κι’ όλας την αξία της ηθικής 

της με το κατρακύλισμα των κακών ηρώων της και την 

τελική δικαίωση και επιβράβευση της αρετής. 

Ζήσαμε τα πιο όμορφα χρόνια μας με τη συντροφιά του 

Αγιάννη και του Μυριήλ, του Κόπερφιλδ, του Ρολάντο 

Καντιάνο και του Εδμόνδου Δαντές. 

Σήμερα Βλέπουμε ότι κανένα τιμητικό αξίωμα ή άλλη 

υψηλή θέση δεν δίνεται με πρωταρχικό κριτήριο την αρετή 

στις διάφορες μορφές της. Ιστορίες, σαν εκείνη του δίκαιου 

Αριστείδη, του Φραγκίσκου της Ασσίζης, της Ζαν Νταρκ 

και του βασιλιά Κόδρου, είναι πια μόνο μακρινά 



παραμύθια. Μήπως μας ξεγέλασε η Κοινωνία, για να μας 

ρίξει μετά πιο εύκολα, βορά στους λύκους της, ή ξέφυγε κι’ 

η ίδια από τον προγραμματισμό της; Κανένα από τα 

κηρύγματα της δεν βλέπουμε να εφαρμόζουν οι εκλεκτοί 

της. Κοιτάξτε παντού γύρω σας πόσο έχουν ξεπέσει οι 

Αξίες και θα γεμίσετε τρόμο και απελπισία, αναλογιζόμενοι 

το μέλλον. Το φαινόμενο αυτό απλώνεται παντού και 

καθημερινά η διάλυση των πάντων, είναι ορατή από όλους 

μας. Θα προσπαθήσω να πιάσω μια άκρη μόνο απ’ αυτά... 

Μέσα στα πολλά που μας λέγανε και το μάθαμε καλά σαν 

ήμασταν παιδιά, ήτανε και ότι η ανθρωπιά και η 

συμπαράσταση προς τον διπλανό μας που πάσχει, είναι από 

τις ξεχωριστές πράξεις που στερεώνουν και επιβεβαιώνουν 

τις ανθρώπινες αξίες. 

Είχαμε μάθει όμως ότι κάτι τέτοιο πρέπει να γίνεται 

αθόρυβα, μυστικά θάλεγα, με την αγνή εκείνη, υψηλή 

ταπεινοφροσύνη που διακατέχει τον ανθρωπιστή. 

Χωρίς την σιωπή της ανωνυμίας, η πράξη μπορεί να γίνει 

ύποπτη ιδίως σε τούτη την εποχή πού όλα είναι διακόσμηση 

και φαμφάρα. 

Ο δωρητής που προβάλλεται, μοιάζει να επιχειρεί μια νέα 

μορφή διαφήμισης, προσπαθώντας να εισχωρήσει στα 

αναλλοτρίωτα ιερά άδυτα της ανθρώπινης ευαισθησίας. 

Πετυχαίνει έτσι με πανουργία και χώνεται βρώμικα μέσα 

στα τελευταία μυστηριακά βάθη της ανθρώπινης καρδιάς 

για να κερδίσει φωτοστέφανο, που μετατρέπεται μετά, σε 

χρυσάφι, δόξα και επικράτηση. 

Σ’ ένα από τα τελευταία μας φύλλα, μπορείτε να δείτε κι’ 

αυτή την κατάπτωση κι’ αύτη τη νέα διαφημιστική 

επινόηση που λασπώνει τα κατάλοιπα της ανθρώπινης όψης 

μας. 

Στην περιβόητη δεύτερη σελίδα, δημοσιεύεται η 

φωτογραφία της λαϊκής μας «μεγάλης» σταρ, που ποζάρει 

δίπλα στον Πρόεδρο της Κυπριακής Δημοκρατίας, τη 



στιγμή που υπογράφει μια επιταγή ελεημοσύνης για τα 

Κυπριωτόπουλα της προσφυγιάς... 

«Μη γνώτο η δεξιά σου, τι ποιεί ή αριστερά σου», που 

λένε... Και καλά η πρωταγωνίστρια, τη δουλειά της κάνει. 

Μπίζνες το λένε τώρα αλλά ο κόσμος μας δεν ξεσηκώνεται; 

Και η εφημερίδα μας δέχεται να συμμετέχει σ’ αυτή την 

ντροπή, σ’ αυτή την κατεδάφιση των άξιων στιγμών τού 

ανθρώπου γιάα να μην της χαλάσει το χατίρι ή για να 

χορτάσει την τυφλή και άρρωστη δίψα, μιας μερίδας 

αναγνωστών της; Ήταν λάθος λοιπόν πού μας μάθαιναν να 

ζητάμε από τον εαυτό μας άλλα και από τους άλλους λίγη 

υπερηφάνεια, δηλαδή να μην δικαιολογούμε τις αδυναμίες 

μας, προσπαθώντας να τις περάσουμε με άλλο όνομα και 

λίγη ακεραιότητα. Μια λέξη που τα λέει όλα και δεν δέχεται 

συμβιβασμούς και τεχνάσματα, με στόχο ένα φανταχτερό 

και κούφιο «ανέβασμά» μας. 

Έτσι νόμιζα ότι θάπρεπε να σκεφτόμαστε και να 

λειτουργούμε, αλλά φαίνεται ότι σήμερα είναι αλλιώς τα 

πράγματα: Οι άνθρωποι δεν αντιδρούν, αλλά μάλλον 

προσαρμόζονται. Βολεύτηκαν κι όλας στο νέο αυτό 

κατρακύλισμα. 

Λένε ότι προερχόμαστε από τον πίθηκο που εξελισσόμενος, 

έγινε άνθρωπος. Μήπως προερχόμαστε από τον άνθρωπο, 

που γίνεται σιγά σιγά πίθηκος;» 

Ο καθημερινός αναγνώστης. 

Τα χέρια μου τρέμανε λίγο από μια παράξενη ταραχή, όταν 

σταμάτησα το διάβασμα. Το κείμενο μου με εύρισκε σε μια 

στιγμή που με έπληττε και εμένα καίρια. 

Αυτά που έγραφα στο τέλος σχετικά με την 

πρωταγωνίστρια, μου έφεραν αναγούλα για την εφημερίδα 

μου, που δεχόταν να τρέφει τον κόσμο με τέτοια αισχρά 

θέματα για να μυθοποιεί τους φίλους της, αλλά ένοιωθα 

λύπη και προς τον εαυτό μου. 



Όλοι ήμασταν τελικά αθεράπευτα σημαδεμένοι από την 

πραγματικότητα ετούτης της εποχής. Αδυναμίες, 

φιλοδοξίες, ανάγκες αλλοτριώνουν τις προσωπικότητες και 

μας κάνουν όλους παραχαράκτες της ζωής. 

Στην εφημερίδα λοιπόν έπαιζα το ρόλο διακοσμητικού 

στοιχείου. Έκανα τον ακροβάτη της φιέστας, τον παπαγάλο 

στη βιτρίνα μπακάλικου, τον μαθητευόμενο κλόουν που 

πετάει κρέατα στα κλουβιά των ζώων για να τα κρατάει 

ξύπνια για το νούμερο τους. Κάποτε είχα φωνάξει ότι 

πρέπει να αρχίσουμε από την αυτοκριτική. Είχε έρθει η 

στιγμή που πολλά πράγματα δεν αφορούσαν πια τους 

άλλους αλλά εμένα τον ίδιον. 

Όσα έγραφα για υπερηφάνεια και ακεραιότητα, επέπλεαν 

στο νου μου σαν σημαιούλες — σωσίβια. Έπρεπε να 

διαλέξω και ήτανε πια αργά ν’ αλλάξω τον δρόμο μου. 

Έκοψα μια κόλλα λευκή που περίσσευε στο τέλος του 

κειμένου που δεν είχα στείλει στην εφημερίδα και τα 

υπόλοιπα χειρόγραφα τα έκανα κομμάτια. Η 

πρωταγωνίστρια μπορούσε να ποζάρει όσο ήθελε 

χαμογελαστή και κοσμαγάπητη στις εφημερίδες με την 

δωρεά της… Δεν άξιζε να ασχοληθώ μαζί της. Δεν γινόταν 

τίποτα για κανέναν. 

Έγραψα στο λευκό χαρτί την παραίτηση μου και το’βαλα 

μέσα στον φάκελο που προόριζα για την εφημερίδα όταν 

είχα ετοιμάσει το άρθρο μου πριν φύγω. Μετά φώναξα τον 

μικρό για να στείλει το γράμμα και γύρισα από τον τοίχο να 

κοιμηθώ με το φως αναμμένο, έναν ύπνο αρρωστημένο και 

βαρύ σαν θάνατο. 



 

Κεφάλαιο 5 

Οι άνθρωποι στην πρωτεύουσα διαφέρουν από συνοικία σε 

συνοικία, ενώ οι άνθρωποι της επαρχίας είναι ίδιοι σε όλο 

τον κόσμο. 

Έκανα έναν ακόμα περίπατο στην κεντρική πλατεία 

προσπαθώντας να νοιώσω πιο ήρεμος και να βρω κάποιο 

ενδιαφέρον στην όψη αυτής της κλασικής επαρχιώτικης 

πόλης. 

Τα σπίτια ήταν παλιά και απεριποίητα και οι τοίχοι 

ξεφτισμένοι. Υπήρχαν ακόμα μερικές αφίσες 

μισοσκισμένες για τις παραστάσεις που έδινε εδώ πριν από 

λίγες μέρες η Μάη. Σε πολλά μέρη ήταν σκεπασμένες από 

άλλες αφίσες πιο φρέσκες οι οποίες ανακοίνωναν μια 

ποδοσφαιρική συνάντηση και άλλου μια λοταρία. 

Σήμερα στους τοίχους μιας πόλης, μπορείς να ξεφυλλίζεις 

τις αφίσες έτσι όπως είναι κολλημένες η μία πάνω στην 

άλλη και να διαβάζεις σ’ αυτές τη μικρή της ιστορία. 

Έκανα ακόμα μια φορά την προσπάθεια να σκεφτώ κάτι 

άλλο. 

Ένα ξύρισμα πάντα μου έκανε καλό και ήμουν τρεις μέρες 

αξύριστος. Μπήκα σ’ ένα κουρείο και κάθισα στην άδεια 

πολυθρόνα. 

Ξύρισμα και μαλλιά; με ρώτησε ο κουρέας. 

Θα με πέρασε για δημόσιο υπάλληλο, σκέφτηκα. 

— Μόνο ξύρισμα. 

Μου πέρασε το άσπρο σάβανο και σαπούνισε το πρόσωπό 

μου μ’ ένα πινέλο του παλιού καιρού. Άρχισε να ακονίζει 

το φονικό ξυράφι του με γρήγορες κινήσεις πάνω σ’ ένα 

μαύρο λιγδιασμένο πετσί, μάλλον από συνήθεια παρά γιατί 

το εργαλείο του δεν έκοβε. Ύστερα με πλησίασε. 



— Στην γκιλοτίνα δεν κάνανε τόσο ακόνισμα κι όμως έκοβε 

θαυμάσια εκατό κεφάλια την ήμερα, είπα για να σπάσω τη 

σιωπή. 

— Ο Σενιέ λέει ότι δεν κόβανε και ότι οι δήμιοι τους 

αποτελείωναν με το μαχαίρι, με στρίμωξε ο κουρέας που 

δεν φαινόταν ακατατόπιστος. Ταξίαρχος, νομάρχης, 

εισαγγελέας, σκέφτηκα— γιατρός, παπάς, κουρέας, είναι η 

άρχουσα τάξη στις μικρές περιοχές και στις πρωτεύουσες 

της υπαίθρου. 

— Τι έγινε μ’ εκείνο το θεατράκι που έπαιζε εδώ, ρώτησα 

αδιάφορα. 

—  Σταμάτησε, δεν πήγαινε καλά, βλέπεις η 

τηλεόραση... Είστε κριτικός θεάτρου; 

Πώς του ήρθε του ανθρώπου. Έχει δει πολλούς κριτικούς 

θεάτρου να ασχολούνται με τους επαρχιακούς θιάσους και 

να διατρέχουν την ύπαιθρο: 

— Δεν παίζανε καλά; 

— Η ερώτηση μου δεν έλεγε τίποτα αλλά ζητούσα μιαν 

απάντηση από ένα μέσο σημερινό άνθρωπο που έδειχνε να 

μην ξέρει ούτε πολλά ούτε λίγα και που ερχόταν σε άμεση 

επαφή με ένα σωρό ανθρώπους κάθε επιπέδου. 

— Να σας πω κύριε, παρακολούθησα πολλές από τις 

παραστάσεις τους και νομίζω ότι είδα κάτι από την αξία 

τους και από την προσπάθεια τους αλλά... Τα έργα αυτά δεν 

τα πολυκαταλαβαίνουμε εδώ... ίσως και παντού, εκτός από 

ένα ορισμένο αριθμό ανθρώπων. Η τέχνη δεν πρέπει να 

είναι για όλο τον κόσμο; Να τον κάνει να σκέφτεται και να 

καταλαβαίνει, να αισθάνεται ωραία, να ξεχωρίζει το κακό 

και να αποκαλύπτει την αλήθεια; 

Διαβάζουμε ότι θα παιχτούν καλά έργα κι όταν έρχονται, 

πάμε να τα δούμε. Λοιπόν οι περισσότεροι δεν 

καταλαβαίνουν τίποτα. «Η Φωλιά του κούκου», αν θυμάμαι 

καλά, «Το Μεγάλο φαγοπότι», «Το τελευταίο ταγκό»... 

Ο τύπος σταμάτησε να μιλάει και βάλθηκε να σκουπίζει τα 



πινέλα του και τα άλλα σύνεργα του. Προηγουμένως είχε 

ξεκαθαρίσει τους λογαριασμούς του μονοκοντυλιά με τον 

Ντέηλ Βάσερμαν, τον Φερρέρι και τον Μπερτολούτσι. 

Τον ευχαρίστησα και τον αποχαιρέτησα. 

 

Οι μεγάλοι της τέχνης ετούτης της εποχής, ανταποκρίνονται 

τελικά. ολοένα και περισσότερο στην πνευματική 

σνομπαρία του χώρου τους. Κρυπτογραφούν την τέχνη και 

εκφράζουν τις αλήθειες τους με σύμβολα. Υποκύπτουν 

στην γοητεία της ασάφειας και του ακαθόριστου. Πίσω από 

τον απλοϊκό μύθο, πρωταγωνιστεί το ποιοτικό αίνιγμα. Το 

μεγαλείο τους υψώνεται όμως σε σφαίρες απλησίαστες για 

τον καθημερινό άνθρωπο κι ίσως αυτή είναι μια υπέρτατη 

μορφή της τέχνης αλλά για ποιους και για πόσους; Ο 

γρίφος λύνεται —δηλαδή διαβάζεται— σε τρία επίπεδα 

όπως οι ίδιες μουσικές νότες διαβάζονται, ανάλογα με τε 

κλειδί που θα βάλεις μπροστά στο πεντάγραμμο. Μόνο που 

μερικές φορές τα κλειδιά αυτά τα κατέχουν οι 

επαγγελματίες κριτικοί και οι δημιουργοί διανοητές. 

Συνεννοούνται θαυμάσια μεταξύ τους οι μυημένοι αλλά το 

μεγάλο κοινό... 

Έχουμε και κάποια χαμηλά στρώματα που συμβαίνει να 

είναι πάνω από το 90% και που τους αφιερώνουμε μόνο την 

Γκόλφω. Είναι αυτά που περισσότερο χρειάζονται το 

νόημα-δίδαγμα και βέβαια γι’ αυτούς η τέχνη δεν μπορεί να 

είναι μόδα η αλληγορία πολυτελείας όπως είναι για τον 

κύκλο εκείνο που συγκινείται πλέον μόνο όταν στα σαλόνια 

το βράδυ, γδύνει τα κρυφά νοήματα της υψηλής τέχνης... 

Κάποτε στο ραδιόφωνο μας είπαν ότι τον Καμύ δεν έχουμε 

ακόμα κατορθώσει να τον καταλάβουμε. Γιά Μεσσίες 

έγραφε; Σκεφτείτε να έκανε το ίδιο και ό Αριστοτέλης, ο 

Σαίξπηρ! 

Ο γλυκός ποιητής Ρίτσος σ’ ένα πεζοτράγουδο του λέει ότι 

«γράφει απλά γιατί ο ποιητής θέλει να τον 



καταλαβαίνουμε... » και η εργατιά τραγουδάει παθιασμένη 

την «Μυρτιά». «... Είχα μια θάλασσα στο νου κι ένα 

περβόλι τ’ ουρανού... » Όσους εργάτες ρώτησα, κανένας 

δεν είχε καταλάβει τα οκτώ δέκατα από την ποίηση του. Τα 

μεγάλα ονόματα της τέχνης δεν είναι τυχαία πρόσωπα αλλά 

μην αυταπατώνται ότι είναι κοντά στο λαό και ότι βοηθάνε 

τους έσχατους. Το «γράφουμε για να μας καταλαβαίνετε» 

είναι λίγο αστείο και ο σουρεαλισμός, ο συμβολισμός και οι 

αφηρημένες έννοιες, δεν καλύπτουν τις άμεσες ανάγκες του 

λαού που χάνεται. Πολύ περισσότερο όταν οι ανάγκες του 

είναι τέτοιες που θα επηρεάσουν ιστορικά έκτος από τη ζωή 

του και την ίδια την αριστοκρατία τού πνεύματος και του 

κάθε κατεστημένου, που θέλει να ζει και να διανοείται 

χώρια απ’ το λαό. 

Την Γαλλική Επανάσταση δεν την προπαρασκεύασαν 

ποιητές των ανακτόρων και νεφελώδη ή στρυφνά 

διανοήματα επιπέδου, αλλά λαϊκοί διανοούμενοι, φοιτητές 

και υπαίθριοι ρήτορες με χαρακτηριστικό την αμεσότητα 

του λόγου τους προς το λαό. Έβγαζαν από τις τσέπες τους 

μηνύματα και σφαίρες και τα μοίραζαν στον κόσμο. 

Η συσσώρευση έργων τέχνης από την αριστοκρατία του 

Βυζαντινού κράτους, της αυλής των Τσάρων ή της Αυλής 

των Βουρβώνων, δεν τους βοήθησε σε τίποτα γιατί η σφαγή 

τους εξαρτήθηκε τελικά και από την αγριότητα λαών που 

ήταν απομονωμένοι ή βρίσκονταν μακριά από μια 

εκλεπτισμένη τέχνη — προνόμιο των λίγων σνομπ. 

Μια φίλη κριτικός από τις πιο άξιες προσωπικότητες του 

είδους της σήμερα, έγραψε προ καιρού: «Το έργο αρκετά 

καλό αν και σε μερικά σημεία, λέει κραυγαλέα το μήνυμα 

του...» 

Αμάρτημα απαράδεκτο. Η μύηση πρέπει να είναι προνόμιο 

κλειστού κυκλώματος με ειδικό κώδικα όπως το: «Η τέχνη 

γιά την τέχνη» ή το: «Αυτοί πού λένε τη σκάφη, σκάφη, θα 

πρέπει να τους βάλουν να κάνουν και την πλύση». 



Περπάτησα λίγο ακόμα σχεδόν χαμένος στα στενά 

δρομάκια. Μετά έκοψα λοξά σ’ ένα γκρίζο κτίριο, ρώτησα 

κάτι παιδιά που παίζανε μπάλα και ξαναείδα στο βάθος ενός 

δρόμου την κεντρική πλατεία με το ξενοδοχείο μου. 

Μια άσκοπη διαμονή στην επαρχία όταν δεν είσαι ακόμα 

έτοιμος να αντιμετωπίσεις την πραγματικότητα, δεν ήταν 

κακή. 

 

Όταν κάποτε αποφάσισα να επιστρέψω, είχαν περάσει έξη 

ημέρες. Γύρισα στο σπίτι μου την παραμονή της ημέρας που 

είχαμε προγραμματίσει την πρώτη ομιλία στο Βυζάντιο και 

την ανακοίνωση στον τύπο της πρώτης δωρεάν αποστολής 

βιβλίων στον κόσμο. 

Την άλλη μέρα το μεσημέρι με πήρε στο τηλέφωνο ο 

στρατηγός. 

— Έφυγες για δυο μέρες και έλειψες μια βδομάδα- 

ανησυχήσαμε. Σ’ έπαιρνα κάθε μέρα τηλέφωνο... 

— Θα τα πούμε το βράδυ στο «Βυζάντιο», του είπα. 

— Δεν τά ’μαθες τα νέα... άρχισε να μού λέει και 

σταμάτησε. Καλά. Θα τα πούμε το βράδυ, συνέχισε. Το 

βράδυ, εντάξει; 

Τι νά ’γινε πάλι, σκεφτόμουνα καθώς πήγαινα μόλις 

βράδιασε προς το γνωστό μας στέκι. 

Πριν διασχίσω το δρόμο που χώριζε τον κήπο από το 

καφενείο, κοντοστάθηκα λίγο. Κάποιο λάθος θά ’κανα στον 

δρόμο;. 

Το «Βυζάντιο» δεν φαινόταν πουθενά απέναντι. Κι’όμως η 

πλατεία ήταν εκεί και από την άλλη μεριά έβλεπα καθαρά 

τα γνωστά μου μαγαζιά: Το αντικάδικο, το μικρό μουσείο, 

την μπουτίκ, το περίπτερο, αλλά το Βυζάντιο; Μη 

χειρότερα. Ούτε με τα έργα του Χίτσκοκ δεν είχα νοιώσει 

έτσι. Ξανακοίταξα καλύτερα. Τίποτα, το Βυζάντιο δεν 

υπήρχε πουθενά. Στην θέση του μια τρύπα έχασκε, κάτι σαν 



γιαπί, ένα φριχτά ξεφτισμένο μέχρι στα μπετά του, 

ξεκοιλιασμένο άνοιγμα. Κάτι ξύλινα υποστηλώματα δεν 

άφηναν να δω τις λεπτομέρειες. Την ίδια στιγμή ένοιωσα 

να με πιάνουν από το μπράτσο.. Ήταν ο στρατηγός. 

-Τι συμβαίνει εδώ, ρώτησα με φωνή που δεν έβγαινε από 

τον ξεραμένο λαιμό μου. Που είναι το «Βυζάντιο»; Βόμβα 

ρίξανε; 

-Πάμε να καθίσουμε κάπου στον κήπο, έχει κάτι παγκάκια 

στην πλατεία, είπε ο στρατηγός με μαλακή, σχεδόν 

τρυφερή φωνή και με τράβηξε προς τα εκεί. 

Το πήρε —συνέχισε— μιά μεγάλη εταιρεία και θα 

ανοίξουν σούπερ μάρκετ. Το ξήλωσαν από τη ρίζα για να 

του κάνουν τη νέα διάταξη που χρειάζεται. Δώσανε στον 

ιδιοκτήτη μάτσα χιλιάδες το μήνα και εκατομμύρια αέρα. Η 

αλήθεια είναι πως ήταν πολύ δελεαστική η πρόταση τους. 

Ο Νέβης με ειδοποίησε την επομένη που έφυγες ότι 

ξεκίνησαν τα συνεργεία, αλλά δεν προλαβαίναμε να 

κάνουμε τίποτα. Γίνανε όλα τόσο αιφνιδιαστικά... Πίσω απ’ 

όλα αυτά είναι ένα τραπεζικό τραστ νομίζω, καταλαβαίνεις, 

πολλά λεφτά... Έρχομαι εδώ κάθε βράδυ κάμποση ώρα και 

το βλέπω να πεθαίνει λίγο-λίγο. 

Ένιωθα μια απέραντη συντριβή. Τα χτυπήματα 

ερχόντουσαν απανωτά το ένα μετά το άλλο σα να μας είχαν 

βάλει στόχο από κάποιο αόρατο εχθρικό στρατόπεδο. 

Πρώτα η σύλληψη του στρατηγού και μετά η 

έξουδετέρωση του Πλόκο που με μιά τους μόνο κίνηση τον 

είχαν κάνει δικό τους άνθρωπο... Μετά το ξεπούλημα μας 

από τον γιατρό για να εξυπηρετηθούν οι προσωπικές του 

φιλοδοξίες που ήταν φαίνεται το σκαρφάλωμά του στο 

κόμμα με διάφορα τεχνάσματα. Το κόμμα του βέβαια δεν 

κυβερνούσε αλλά συμπολίτευση και αντιπολίτευση, δεν 

είναι παρά οι δύο αντίθετες και εξισορροπημένες άκρες τού 

ίδιου πράγματος που με μιά λέξη λέγεται σύστημα. 

Μετά η προσωπική μου περιπέτεια των τελευταίων ήμερων 



και το μυστήριο με την Μάη που όταν κορυφώθηκε με 

έφερε αντιμέτωπο με ένα σωρό πράγματα και με την 

εφημερίδα μου, με τελικό αποτέλεσμα την παραίτηση μου. 

Σαν να μην έφταναν όλα αυτά, ήρθε τώρα και το τελικό 

χτύπημα. Ύστερα από την προηγούμενη αποτυχία τους με 

το φιάσκο της προανακριτικής αρχής και την αδυναμία τους 

να μας διαλύσουν με συστάσεις και απειλές, το σκέφτηκαν 

καλά το πράγμα και τη φορά αυτή χτύπησαν εκεί που 

έπρεπε. 

Το «Βυζάντιο» ήταν σημείο επικοινωνίας και συναντήσεως 

ανθρώπων. Κάτι χειρότερο, το μέρος ανταλλαγής ιδεών από 

τις όποιες εμπνέονται συχνά άξιοι αγώνες. Η επικοινωνία 

των σκεπτόμενων, είναι εχθρός του συστήματος που θέλει 

απομονωμένες, ομαδοποιημένες συνειδήσεις τις οποίες 

κρατάει έτσι σε χαμηλά πάντα επίπεδα, με τα πανίσχυρα για 

τον σκοπό αυτό μαζικά μέσα του. 

— Έξυπνη δουλειά, κατάφερα να πω. Αυτό δεν το 

προβλέψαμε και μας αιφνιδίασαν. Νικηθήκαμε. 

— Στην αρχή έτσι φαίνεται αλλά μετά αν το 

καλοσκεφτείς... 

— Αν τα καλοσκεφτώ θα δω ότι νικηθήκαμε από 

παντού, ναι από παντού. Παραιτήθηκα από την εφημερίδα 

γιά λόγους προσωπικούς και για λόγους ηθικής τάξεως. 

— Τό ’ξερα πως θα γινόταν αυτό, είπε στρατηγός. 

Η εφημερίδα, συνέχισα, παρά τους άξιους ανθρώπους και 

τους αγώνες της θυσιάζει την ακεραιότητα της για να 

διαφημίζει κοκότες της επικαιρότητας και χαλασμένα όντα. 

Χάσαμε την Μάη και τον Πλόκο, τον γιατρό και στο τέλος 

και το «Βυζάντιο». Μας τα πήρανε όλα. Δεν κάναμε τίποτα. 

Το «Βυζάντιο» πέθανε μπροστά στα μάτια μας και 

κουράστηκα πια να προσπαθώ να βρίσκω πάντα καινούργια 

δύναμη και αισιοδοξία νεκροθάφτη. 

— Δεν αποτύχαμε, είπε ο στρατηγός με μιαν 

εκπληκτική βεβαιότητα. Αυτό που κάναμε θα τελείωνε 



κάποτε έτσι κι αλλιώς. Είναι η φιλοσοφική έννοια του όλου. 

Άλλοι θα συνεχίσουν και μάλιστα καλύτερα από εμάς. 

Δεκάδες άλλα «Βυζάντια» θα γίνουν με πρότυπο το δικό 

μας. Άκουσες κανένα σούπερ μάρκετ να μένει στην 

ζηλευτή ιστορία; Το «Βυζάντιο» θα μείνει σαν ένα ωραίο 

σύμβολο, σαν ένα μοναδικό μουσείο επικοινωνίας του 

ανθρώπου, κι αυτό είναι μια νίκη! 

Για λίγη ώρα μείναμε πάλι αμίλητοι. Ο καθένας ήταν 

βυθισμένος στις σκέψεις του. 

— Τι είναι εκείνο που μας κάνει να τα βάζουμε μ’ όλο 

τον κόσμο; Γιατί δεν κοιτάμε να περνάμε καλά όπως και οι 

άλλοι; Εξήντα χρόνια είναι όλη η ζωή, γεμάτη μάθηση, 

δοκιμασίες και αμφιβολία... Αν αφαιρέσουμε τα δροσερά 

αλλά άγουρα πρώτα χρόνια και όλη την άλλη φθορά, 

μένουν ελάχιστα χρόνια χαράς. 

— Διαλέξαμε. Όλα αυτά τα ανθρωπάκια που σέρνονται 

γύρω μας, και που τους εξουσιάζουν οι καιροί, γιατί ζουν; 

Τι ελπίζουν και τι κέρδισαν που εμείς το χάσαμε; Η ζωή 

τους αρχίζει την μια στιγμή αφηρημένα και τελειώνει την 

άλλη, άξια για τις χοντρές γραμμές του Θεού ίσως αλλά 

από άλλη σκοπιά, φτηνά και άσκοπα. Αξιολόγησέ την και 

πες μου αν υπάρχει κάτι που να ζηλεύεις σ’ αυτούς τους 

υπνοβάτες… 

 

— Υπάρχει κάτι που να ζηλέψουν αυτοί σε μας; 

Ρώτησα. 

— Αυτοί δεν βλέπουν τι να ζηλέψουν από σένα αλλά 

εσύ μπορείς να δεις τι να μην ζηλέψεις απ’ αυτούς. 

— Κι έτσι να είναι, είπα με επιμονή, στο τέλος τι μένει; 

Ο στρατηγός δεν απάντησε αμέσως. Κοίταζε κάπου μακριά 

και φαινόταν απόλυτα συγκεντρωμένος. 

— Υπάρχει κάποιο μεγαλείο στις ιδέες και στις πράξεις 

που δεν χάνεται ποτέ. Στο χώρο αυτό, ο καθένας μας ας 

αναζητήσει ένα ξεχωριστό πιστεύω για την δικαίωση του. 



Είδε ότι τον κοιτούσα παραξενεμένος σαν ένα ερωτηματικό 

και συνέχισε. 

«Οι ιδέες αποτελούν μιαν άλλη μορφή ύπαρξης, δίπλα μας 

ή μέσα μας χωρίς να μπορούμε να την ψηλαφίσουμε». 

Κόμπιασε λίγο στην προσπάθεια του να βρει κάποιο 

παράδειγμα και μόλις το βρήκε συμπλήρωσε, ενώ το 

σοβαρό του πρόσωπο έδειχνε τώρα πιο φωτεινό: «Ο 

Παστέρ και ο Φλέμινγκ, υπάρχουν κάπου πολύ κοντά μας 

στην διάσταση της ιδέας. Κυκλοφορούν μέσα στις φλέβες 

μας. Μπορείς να το καταλάβεις; Ο Ουγκώ, ο Βολταίρος, ο 

Καζαντζάκης, ο Καβάφης κατοικούν στην ψυχή μας και 

κινούν τις πράξεις μας. Είμαστε αυτοί και αυτοί είναι 

εμείς!». 

Κεφάλαιο 6 

Η κεντρική πλατεία, θά ’χει σε λίγο το πολυτελές σούπερ 

μάρκετ της, που τόσο έλειπε από την περιοχή. 

 Ένας κόσμος θα συνωστίζεται εκεί ευτυχισμένος και 

αδιάφορος. Θα σέρνει αχόρταγος τα ολοκαίνουρια λαμπερά 

από το νίκελ καροτσάκια του και θα τα γεμίζει από δω και 

από κει με όλων των ειδών τα αγαθά που θα βρίσκονται 

στα ράφια. Στο υπόγειο, κατά πώς συνηθίζεται, θα 

υπάρχουν του κόσμου τα αλλαντικά, τα κρεατικά και τα 

τυροκομικά. Ένα μέρος του ισογείου θα διαρρυθμιστεί ίσως 

για τράπεζα «προς εξυπηρέτησιν του κοινού» και του 

σούπερ μάρκετ. 

«Δεν υπάρχει διαφορά ανάμεσα σε μιά ληστεία που γίνεται 

και σε μιά καινούργια τράπεζα που ανοίγει»... Ο Μπρεχτ το 

είχε πει; 

Οι κυρίες με τα παιδάκια τους, μετά τον περίπατο στον 



κήπο της πλατείας, θα τα πηγαίνουν και στο νέο μάρκετ 

όπως θα πήγαιναν στο λούνα παρκ ή σ’ ένα γαστρονομικό 

μουσείο για να τα συνηθίσουν από νωρίς στο να γίνουν 

αύριο καλοί καταναλωτές. Όσες δεν έχουν παιδάκι, θα 

σέρνουν εκεί το σκυλάκι τους και η διεύθυνση έχοντας 

προβλέψει την περίπτωση, θά ’χει — όπως συμβαίνει 

παντού— και ειδικό τμήμα με προϊόντα βιομηχανιών που 

δουλεύουν αποκλειστικά για να παράγουν ειδικές εκλεκτές 

τροφές και δερμάτινα λουράκια ή παιχνίδια για τα 

ευτυχισμένα αυτά τετράποδα. Αφού δεν μπορούμε σαν 

πολιτείες η σαν άτομα να κάνουμε κάτι για τα παιδιά που 

τυφλώνονται από αβιταμίνωση και πεθαίνουν από την πείνα 

στην Ινδία και σε τόσα αλλά μέρη του κόσμου, ας 

χαρίσουμε τουλάχιστον την ευτυχία σ’ αυτά τα χαριτωμένα 

ζώα πού συνδέονται με τον άνθρωπο τόσο αρμονικά... 

Βέβαια λερώνουν τα πεζοδρόμια και τους δρόμους μας 

ώστε να είναι προβληματικό να κάνει πια κανείς και δυο 

βήματα ξένοιαστος, την ώρα που γίνεται τόση προσπάθεια 

από τον νομοθέτη για καθαριότητα, υγεία και πολιτισμό. 

Αλλά οι νόμοι είναι βέβαια για τους ανθρώπους και όχι γι’ 

αυτά τα ανυπεράσπιστα ζώα. 

Σε πόσα πράγματα είμαστε ανυπεράσπιστοι... 

Προσπάθησα να μαζέψω τη φλυαρία του νου μου που 

έτρεχε άσκοπα από δω και από κει. 

Οι βουδιστές στις ώρες της χαλάρωσης-ξεκούρασής τους, 

έχουν ένα τρόπο να μην σκέπτονται τίποτα όταν το θέλουν. 

Υποθέτουν ότι στο κρανίο τους μέσα μπαίνει ένα τετράγωνο 

μαύρο κενό και μετά βυθίζουν σ’ αυτό τον νου τους. 

Στον άνθρωπο της Δύσης δεν είναι εύκολο κάτι τέτοιο. Η 

μαυρίλα μένει έξω και γύρω του σαν τη σκοτεινιά τούτου 

του κήπου, και η σκέψη τρέχει... 

Ο στρατηγός θα μετακομίσει ίσως — όπως το σχεδίαζε 

κάποτε— σε μιά μακρινή εξοχή, προσπαθώντας να βάλει σε 



τάξη τον κήπο και τις ιδέες του και να πάρει μια νέα 

απόφαση για το τι θέλει παραπέρα να φτιάξει από κει και 

πέρα. Θα ξανασυναντηθούμε πάλι κάποτε. 

Τώρα μόλις άρχισα να καταλαβαίνω το μήνυμα του. Ο 

καλός θεατής είναι η πιο σωστή θέση σε τούτο τον 

καραγκιοζοπαίχτη κόσμο. Φεύγει μετά την παράσταση, 

γονιμοποιημένος, σκεφτικός, αλλά και ελεύθερος... 

Ο γιατρός θα προταθεί για βουλευτής από το κόμμα του 

που θα τον υποστηρίξει και στις εκλογές, κατά πώς γίνεται 

πάντα. 

Κάτι τέτοιο συζητιόταν και γι’ αυτόν και για τον Πλόκο 

που ασφαλώς θα τον βοήθαγε κι άλλο ο κομματάρχης του. 

Κάποια μέρα θα μπορούσαν να συνεργαστούνε ίσως στο 

ένα κόμμα ή στο άλλο, ανάλογα με τις βλέψεις τους ή με τις 

πρόσκαιρες προοπτικές που θα παρουσιαστούν. 

«Διαλεκτικά» όπως θά ’λεγε ο γιατρός. «Ρεαλιστικά» όπως 

συνήθιζε να λέει ο Πλόκο. 

Το να πηγαίνει κανείς από το ένα κόμμα στο άλλο, με 

προφάσεις ή και χωρίς, ανεξάρτητως από προσωπικές 

δεσμεύσεις, αυτό δεν είναι καθόλου σπάνιο. Τα κόμματα 

ενδιαφέρονται για τους γραπτούς τίτλους τού υποψηφίου, 

για τα χρήματα ή τις ψήφους που μπορεί να προσφέρει στο 

κόμμα, αλλά ποτέ για την προσωπική τους ιστορία... 

Ο Μάριος, σταθερός στην εφημερίδα, θα προσπαθούσε να 

νερώσει το κρασί του για λίγο καιρό, μέχρι να βρεθεί πάλι 

κάπου κάποια ευκαιρία για ξεσπάθωμα. 

Η Μανταλένα... Η Μανταλένα τελικά θα εύρισκε κάτι 

ακόμα πιο συγκεκριμένο στη συντροφιά τού στρατηγού 

όπως διαφαινόταν, ή θά ’μενε μόνη της, ακολουθώντας 

τώρα πια που μπορούσε, ένα δικό της δημιουργικό δρόμο. 

Η Μάη θα γύριζε μετά από τρεις μήνες ή τρία χρόνια μ’ ένα 

νέο θίασο και με κάποιο άλλο ρόλο. Μέχρι τότε πόσα 

πράγματα θά ’χουν αλλάξει. Πόσα θά ’χουν ξεχαστεί και 

πόσα άλλα θά ’χουν αρχίσει! 



Ο αρχισυντάκτης, ο εκδότης που ήταν φίλοι μου κι αυτοί, 

ακόμα και να καταλάβαιναν ή να μάθαιναν ποτέ για τα 

γράμματα, δεν θα νοιαζόντουσαν καθόλου. Οι άνθρωποι 

αυτοί, φαίνεται, ότι κάπου συναντιόντουσαν μαζί μου κι 

αυτό μας έδενε. Ίσως η ιστορία μου μαζί τους να μην 

τέλειωσε ακόμα. Περίμεναν ότι κάποτε θα ξαναγυρνούσα 

κοντά τους. Ξέρανε κι αυτοί ότι οι επιστολές του κόσμου 

είναι συμπτωματικό φαινόμενο, με την άξια ενός εφήμερου 

πυροτεχνήματος μόνο... Οι αναγνώστες συνήθως 

διαβάζουν, πυροδοτούνται για μια στιγμή, αλλά δεν 

αποφασίζουν τελικά, παρά τις κάποιες θερμές στιγμιαίες 

προθέσεις τους να ενισχύσουν τις απόψεις κάποιου που 

αγωνίζεται γράφοντας. Ωστόσο εμείς δεν πρέπει να 

απογοητευόμαστε από τη σιωπή τους που μοιάζει με 

αδιαφορία, αλλά να γράφουμε γι’ αυτούς όταν μπορούμε. 

Στη χειρότερη περίπτωση, να στέλνουμε το μήνυμα μας 

ακόμα και μέσα σ’ ένα μπουκάλι στον ωκεανό. Σε κάποιο 

ηλεκτρονικό ταχυδρομείο. Κάποιος ναυαγός θα το πάρει 

κάποτε που δεν θά ’ναι ίσως περισσότερο ναυαγός από 

όλους εμάς. 

Κάπως έτσι, μπορεί να αρχίσει κάποτε η επανάσταση των 

αναγνωστών, των θεατών και των παραιτημένων. 

Η αναστάτωση που είχα φέρει σ’ αυτούς που έπρεπε 

καθημερινά να με υπερασπίζονται μέσα στην εφημερίδα, εξ 

αίτιας της οξύτητας των άρθρων μου και που συγκρούονταν 

συνεχώς με το κατεστημένο του πνεύματος, μέσα και έξω 

από την εφημερίδα, με έκανε να μην νιώθω καθόλου καλά. 

Η αυτοπεποίθηση μου και το ηθικό μου, ήταν σε κακά 

χάλια και η μάχη των ταλαντεύσεων που γίνονταν μέσα 

μου, με είχε κάνει έναν άχρηστο από το βάρος των 

πραγμάτων νικητή. 

Δεν μετάνιωσα καθόλου για την παραίτησή μου. 

Οι περισσότεροι άνθρωποι είχαν κατασταλάξει σε μια ζωή 

συμβιβασμών και είχαν βολευτεί μέσα σ’ αυτήν. 



Δεχόντουσαν ο ένας τον άλλον αλληλοκοροϊδευόμενοι. 

Φαίνεται ότι παιζόταν μεταξύ τους κάτι σαν παιχνίδι 

ανοχής, μια ιερή συμμαχία τους έδενε που φαίνεται ότι δεν 

το είχα καταλάβει. 

Έτσι κάπως τα είχαν ταιριάξει θαυμάσια και εγώ ήθελα να 

τα βάλω μ’ αύτη την παγκόσμια σηπτική αρμονία ενός 

κόσμου που πάει κατά διαβόλου χαμογελαστός και 

υπερήφανος. Οι αντιρρήσεις μου ήταν ένας αιρετισμός με 

προεκτάσεις ανεπιθύμητες και επικίνδυνες. Ο κόσμος μισεί 

το ξεσκέπασμα όταν τον αφορά και αυτό μέχρι ένα σημείο 

σημαίνει ομολογία και αυτοεπίγνωση, αλλά ακριβώς γι 

αυτό, το μισεί όσο τίποτα άλλο. 

Ο εκδότης και ο αρχισυντάκτης έκαναν ένα ιδεολογικό 

αγώνα και μια υπέροχη κοινωνική προσπάθεια, αλλά δεν 

μπορούσαν να αποκοπούν από το κύκλωμα που τους 

περιέβαλε και να τα τινάξουν όλα στον αέρα. Είχαν ανάγκες 

και αδυναμίες όλων των ειδών, στενά δεμένες με τις 

ανάγκες και τις αδυναμίες αυτών που λέγονται πρόσωπα της 

επικαιρότητας, ανεξάρτητα από την ποιότητα τους και 

αυτών που λέγονται απρόσωπο αναγνωστικό κοινό, με όλων 

των ειδών τις ορέξεις και προτιμήσεις. Όλα μαζί αυτά 

λειτουργούν με τρόπο απαράδεκτο άλλα τόσο στερεό ώστε 

η προσπάθεια μου δεν είχε καθόλου πιθανότητες... 

Ήταν λοιπόν για μένα πολύ νωρίς ακόμα ή ήταν πιά πολύ 

αργά... 

Ένιωθα μόνος, νικημένος και κουρασμένος, με έντονη τη 

γεύση της πίκρας και της αποτυχίας. 

Θα τα ξανασκεφτώ όλα αυτά κάποτε. Έπρεπε να εξηγήσω 

στον εαυτό μου πολλά πράγματα. Η συντριβή μου είναι μια 

ιστορία που η αρχή της είναι κάπου πιο πέρα. 

Μπορεί και ν’ αλλάξω λίγο. Μπορεί να περιμένω καιρό 

ακόμα μέχρι ν’ αλλάξει κάτι άλλο. Θα δω. 

 

Ήταν προχωρημένη νύχτα πια. 



Ο ανάλαφρος φωτισμός της πλατείας θάμπωνε κάπως από 

την υγρή ατμόσφαιρα της ώρας αυτής. 

Το «Βυζάντιο» απέναντι μου σκοτεινό και σιωπηλό, 

πέθαινε όρθιο. 

Στην πρόσοψή του που έλαμπε άλλοτε από χαρούμενα 

φώτα και από ζωντανό κόσμο που διαρκώς μπαινόβγαινε, 

κρεμόντουσαν τώρα σκισμένες λινάτσες σα να 

προσπαθούσε μ’ αυτές να κρύψει την ασχήμια του και τις 

πληγές του. 

Στους δρόμους γύρω δεν κυκλοφορούσε ψυχή και τα 

περισσότερα φώτα στα σπίτια, είχαν σβήσει. 

 

Κοιμήσου πολιορκημένε, παραιτημένε άνθρωπε. 

Ένα καφενείο λιγότερο, ποιος νοιάζεται. Μια τράπεζα 

καινούργια, ένα γήπεδο παραπάνω, μια φωνή που σβήνει 

στη σιγαλιά αυτής της ολικής νύχτας, δεν σημαίνει τίποτα 

για σένα. Δεν βλέπεις από την νύστα. 

Οι εφιάλτες σου χαμογελάνε ελκυστικά και ο εχθρός έχει 

γίνει πια ο δικός σου άνθρωπος. 

ΤΕΛΟΣ 

Σημ. Το βιβλίο αυτό -και μην εκπλήττεστε- έχει γραφτεί 

προφητικά, το 1979! 

Όλη η περιγραφή της σύλληψης και κράτησης του 

πρωταγωνιστή του μυθιστορήματος, είναι εντελώς 

πραγματική. 

Σήμερα ο κόσμος δεν διαβάζει βέβαια, αλλά σε λίγα 

χρόνια θα ξαναγυρίσει στο διάβασμα σαν μια μόνη 

διέξοδο, σαν μια μόνη ελπίδα προς τα απάνω. 

 Κ.Χ. 



Copyright © 2009-2020, Κώστας Χατζιδάκης 
www.ekpompi.gr 

http://www.ekpompi.gr/

