







































ΚΩΝΣΤΑΝΤΙΝΟΣ ΣΠΑΝΟΥΔΑΚΗΣ 
Αναπληρωτής καθηγητής, Τμήμα Φιλολογίας, Πανεπιστήμιο Κρήτης 

 

ΚΑΤΕΡΙΝΑ ΚΑΡΒΟΥΝΗ 
Λέκτωρ, Τμήμα Φιλολογίας, ΕΚΠΑ 

 

ΝΙΚΟΣ ΛΙΤΙΝΑΣ 
Ε.ΔΙ.Π, Τμήμα Φιλολογίας, Πανεπιστήμιο Κρήτης 

 

 

 

Ποίηση Ύστερης Αρχαιότητας 

Ανθολόγιο 
 

 

 

 

 

 

 

 

 

 

 

 

 
Στο εξώφυλλο: Γέννηση του Διονύσου, ψηφιδωτό της Νέας Πάφου, 4ος αι. μ.Χ. Βλ. εικ. 8.1α, σ. 250. 

 

 

 



Ποίηση Ύστερης Αρχαιότητας - Ανθολόγιο 
 

Συγγραφή 

Κωνσταντίνος Σπανουδάκης 

Κατερίνα Καρβούνη 

Νίκος Λίτινας 

Gianfranco Agosti 

Κατερίνα Λαδιανού 

Κριτικός αναγνώστης 

Σοφία Παπαϊωάννου 

Συντελεστές έκδοσης 

Γλωσσική Επιμέλεια: Κατερίνα Λαδιανού 

Γραφιστική Επιμέλεια: Νίκος Λίτινας 

Τεχνική Επεξεργασία: Νίκος Λίτινας 

ISBN: 978-960-603-084-0 

Ποίηση Ύστερης Αρχαιότητας / Κωνσταντίνος Σπανουδάκης 

 

Copyright © ΣΕΑΒ, 2015 

 

 

Το παρόν έργο αδειοδοτείται υπό τους όρους της άδειας Creative Commons Αναφορά Δημιουργού - Μη Εμπορική 

Χρήση - Όχι Παράγωγα Έργα 3.0. Για να δείτε ένα αντίγραφο της άδειας αυτής επισκεφτείτε τον ιστότοπο 

https://creativecommons.org/licenses/by-nc-nd/3.0/gr/ 

 

ΣΥΝΔΕΣΜΟΣ ΕΛΛΗΝΙΚΩΝ ΑΚΑΔΗΜΑΪΚΩΝ ΒΙΒΛΙΟΘΗΚΩΝ 

Εθνικό Μετσόβιο Πολυτεχνείο 

Ηρώων Πολυτεχνείου 9, 15780 Ζωγράφου 

www.kallipos.gr  

https://creativecommons.org/licenses/by-nc-nd/3.0/gr/
http://www.kallipos.gr/


 



5 

Πρόλογος 

Το ηλεκτρονικό αυτό βιβλίο είναι καρπός κοινής προσπάθειας. Από τους δύο κύριους συγγραφείς ο 

Κωνσταντίνος Σπανουδάκης συνέγραψε (με τη σειρά που κατατάσσονται στο βιβλίο) όλη την Εισαγωγή στην 

ποίηση της Ύστερης Αρχαιότητας (εκτός από το κεφάλαιο «Τα πρόσωπα και τα κείμενα») και τα σχετικά με 

τα Ανακρεόντεια, τους Ορφικούς Ύμνους, τον Μάξιμο Περί καταρχών, τον Μουσαίο Τα καθ’ Ηρώ και 

Λέανδρον και το κεφάλαιο για τη χριστιανική ποίηση στο σύνολό του (Σιβυλλιακοί χρησμοί, Γρηγόριος 

Ναζιανζηνός, Νόννος Παράφρασις του ευαγγελίου του αγ. Ιωάννη) εκτός από την επιτύμβια επιγραφή του 

Αβέρκιου. Η Κατερίνα Καρβούνη επιμελήθηκε το κεφάλαιο «Τα πρόσωπα και τα κείμενα» της Εισαγωγής 

καθώς και τα σχετικά με την ηθοποιία P. Oxy. 3537r («Ησίοδος»), τον Οππιανό Αλιευτικά, τον Κόιντο 

Σμυρναίο Τα μεθ’ Όμηρον, τον Τριφιόδωρο Ιλίου άλωσις και τον Νόννο Διονυσιακά. Ο Νίκος Λίτινας είχε την 

επιμέλεια της επιτύμβιας επιγραφής του Αβέρκιου καθώς και όλου του κεφαλαίου για τα επιγράμματα. Η 

Κατερίνα Λαδιανού επιμελήθηκε τους Πίνακες ποιητών/ποιημάτων και αυτοκρατόρων, τις Ασκήσεις, το 

Λεξικό τεχνικών όρων, τα Ευρετήρια και έφερε σε πέρας τη γλωσσική και εκδοτική επιμέλεια του τόμου από 

κοινού με τον Κωνσταντίνο Σπανουδάκη. Το κεφάλαιο για την Τέχνη στην Ύστερη Αρχαιότητα επιμελήθηκε 

ο Gianfranco Agosti (Ρώμη). Τα ιταλικά μετέφρασαν η Κατερίνα Λαδιανού και ο Κωνσταντίνος 

Σπανουδάκης. Υπό την ιδιότητα του κριτικού αναγνώστη η Σοφία Παπαϊωάννου έκανε διορθώσεις και 

προτάσεις που έκαναν το βιβλίο καλύτερο. Στους άοκνους συνεργάτες μας απευθύνουμε θερμότατες 

ευχαριστίες, και ιδιαιτέρως στον καθηγητή Agosti για την αφιλοκερδή προσφορά του. Την ευθύνη για την 

επιλογή και την κατάταξη του υλικού καθώς και για τη μορφή του βιβλίου σε κάθε πτυχή του φέρουν οι 

βασικοί συγγραφείς από κοινού. 

Προσφέροντας το πρώτο Ανθολόγιο ποίησης της Ύστερης Αρχαιότητας στα νέα ελληνικά, οι 

συγγραφείς φιλοδοξούν να διεγείρουν το ενδιαφέρον όσων σπουδάζουν τα κλασικά γράμματα, αλλά και κάθε 

ενδιαφερόμενου, για μιαν εν πολλοίς άγνωστη περιοχή της ελληνικής γραμματείας. 

 

Οκτώβριος 2015, 

Κωνσταντίνος Σπανουδάκης, Ρέθυμνο 

Κατερίνα Καρβούνη, Αθήνα. 

  



6 

Πίνακας περιεχομένων 

Πρόλογος ............................................................................................................................................... 5 

Πίνακας περιεχομένων ........................................................................................................................... 6 

Πίνακας συντομεύσεων – ακρωνύμια ................................................................................................... 9 

 

Εισαγωγή στην ποίηση της Ύστερης Αρχαιότητας ............................................................................. 11 

α. Λογοτεχνικές περίοδοι: ένα άσχημο σχήμα ..............................................................................................11 

β. Ιστορικό πλαίσιο .......................................................................................................................................13 

γ. Εκπαίδευση και παιδεία .............................................................................................................................14 

δ. Χριστιανισμός ...........................................................................................................................................15 

ε. Η ποίηση στην Ύστερη Αρχαιότητα: γενικά χαρακτηριστικά ..................................................................18 

στ. Πρόσωπα και κείμενα ..............................................................................................................................24 

ζ. Παιδεία και ποίηση ....................................................................................................................................26 

η. Οι απαρχές της χριστιανικής ποίησης .......................................................................................................29 

 

Κεφάλαιο 1. Ανακρεόντεια ................................................................................................................... 32 

Βιβλιογραφία .................................................................................................................................................37 

Ερωτήσεις ......................................................................................................................................................37 

 

Κεφάλαιο 2. Λατρευτική υμνογραφία: Ορφικοί Ύμνοι ....................................................................... 38 

Βιβλιογραφία .................................................................................................................................................42 

Ερωτήσεις ......................................................................................................................................................42 

 

Κεφάλαιο 3. Ηθοποιία: P. Oxy. 3537 recto («Ησίοδος») [= Mertens–Pack3 1857.320, Leuven 

Database of Ancient Books 5556] ....................................................................................................... 43 

Βιβλιογραφία .................................................................................................................................................51 

Ερωτήσεις ......................................................................................................................................................51 

 

Κεφάλαιο 4. Έπος ................................................................................................................................ 52 

α. Διδακτικό έπος ..........................................................................................................................................52 

Α. Οππιανός, Αλιευτικά............................................................................................................................................ 52 

Β. Μάξιμος, Περί καταρχών .................................................................................................................................... 64 



7 

β. Μυθολογικό έπος ......................................................................................................................................70 

Α. Κόιντος Σμυρναίος, Οι μεθ᾽ Όμηρον λόγοι ......................................................................................................... 70 

Β. Νόννος, Διονυσιακά ............................................................................................................................................ 88 

Βιβλιογραφία ....................................................................................................................................109 

Ερωτήσεις .........................................................................................................................................112 

 

Κεφάλαιο 5. Επύλλιο ......................................................................................................................... 115 

α. Τριφιόδωρος, Ιλίου άλωσις......................................................................................................................115 

β. Μουσαίος, Τα καθ’ Ηρώ και Λέανδρον ...................................................................................................128 

Βιβλιογραφία ..........................................................................................................................................148 

Ερωτήσεις ..............................................................................................................................................149 

 

Κεφάλαιο 6. Χριστιανική ποίηση ...................................................................................................... 151 

α. Σιβυλλιακοί Χρησμοί ...............................................................................................................................151 

β. Η επιτύμβια επιγραφή του Αβέρκιου ......................................................................................................163 

γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄) ...........................................172 

δ. Νόννος Πανοπολίτης, Παράφρασις του ευαγγελίου του αγ. Ιωάννη ........................................................186 

Βιβλιογραφία ..........................................................................................................................................196 

Ερωτήσεις ..............................................................................................................................................198 

 

Κεφάλαιο 7. Επίγραμμα ..................................................................................................................... 201 

Γενική Εισαγωγή για το επίγραμμα στην Ύστερη Αρχαιότητα ..................................................................201 

α. Παλλαδάς ................................................................................................................................................202 

β. Χριστόδωρος ο Κοπτίτης ........................................................................................................................207 

γ. Αγαθίας ο Σχολαστικός ...........................................................................................................................211 

δ. Μαριανός ο Σχολαστικός ........................................................................................................................219 

ε. Ιουλιανός ο Αιγύπτιος ή από υπάτων ......................................................................................................223 

στ. Κύρος Πανοπολίτης ...............................................................................................................................227 

ζ. Παύλος Σιλεντιάριος ................................................................................................................................233 

Βιβλιογραφία ..........................................................................................................................................242 

Ερωτήσεις ..............................................................................................................................................245 

 

Κεφάλαιο 8. Ο εικαστικός κόσμος της ποίησης της Ύστερης Αρχαιότητας: κατάλογος λέξεων και 

εικόνων .............................................................................................................................................. 248 

 



8 

Πίνακες ποιητών/ποιημάτων και αυτοκρατόρων............................................................................... 277 

Πίνακας I: Συνοπτικός πίνακας ποιητών/ποιημάτων της Ύστερης Αρχαιότητας .......................................277 

Πίνακας II: Πίνακας Ρωμαίων αυτοκρατόρων από τον 2ο αι. μ.Χ. μέχρι και τον 6ο αι. μ.Χ. .....................279 

Λεξικό φιλολογικών και συναφών όρων ........................................................................................... 283 

Ευρετήρια ........................................................................................................................................... 290 

α. Κατάλογος χωρίων ..................................................................................................................................290 

β. Κατάλογος αρχαίων λέξεων ....................................................................................................................298 

γ. Κατάλογος εικόνων .................................................................................................................................304 

 

  



9 

Πίνακας συντομεύσεων – ακρωνύμια 

Οι βιβλιογραφικές παραπομπές κατά κανόνα παρατίθενται πλήρως επί τόπου. Η Βιβλιογραφία στο τέλος κάθε 

κεφαλαίου είναι βιβλιογραφία για τον ποιητή ή τους ποιητές του κεφαλαίου. Συντομογραφημένες αναφορές 

(π.χ. Vian 1959, 64) αναφέρονται πάντοτε στη Βιβλιογραφία του συγγραφέα στο τέλος του οικείου κάθε φορά 

κεφαλαίου. 

 

Diels – Kranz Diels, H – W. Kranz. 61952. Die Fragmente der Vorsokratiker. Βερολίνο. 

FGrH 

Jacoby, F. 1923–1958. Die Fragmente der griechischen Historiker, parts I–

III. Βερολίνο – Λέιντεν. Schepens, G. (επιμ.) 1998–. FGrH, parts IV–. 

Λέιντεν. 

GDRK ... Heitsch 
Heitsch, E. 21963/1964. Die griechischen Dichterfragmente der römischen 

Kaiserzeit. Γκέτιγκεν. 

IG Inscriptiones Graecae 

Lampe, Patristic Lexicon Lampe, G. W. H. 1961. A Patristic Greek Lexicon. Οξφόρδη. 

LSJ 
Liddell, H. G. – R. Scott – H. S. Jones. 91940. A Greek–English Lexicon. 

Οξφόρδη. Glare, P. G. W. (επιμ.) 1996. LSJ Revised Supplement. Οξφόρδη. 

Miguélez-Cavero, Poems in 

Context 

Miguélez-Cavero, L. 2008. Poems in Context: Greek Poetry in the Egyptian 

Thebaid 200–600 AD. Βερολίνο. 

Παράρτ. ΠΑ … Cougny Cougny, E. 1890. Anthologia Palatina, III: Appendix. Παρίσι. 

Orph. Fr. 
Bernabé, A. 2004–2007. Poetae Epici Graeci, pars II: Orphicorum et 

Orphicis similium testimonia et fragmenta. Fasc. 1–2. Μόναχο – Λιψία. 

PG 
Migne, J.-P. 1844–1866. Patrologiae cursus completus, series Graeca. 

Παρίσι. 

RE 
Wissowa, G. κ. άλ. (επιμ.) 1893–1978. Real-Encyclopädie der 

klassischen Altertumswissenschaft. Στουτγκάρδη – Μόναχο. 

SLG Page, D. L. 1974. Supplementum Lyricis Graecis. Οξφόρδη. 

Steinepigramme 
Merkelbach, R. – J. Stauber. 1998–2004. Steinepigramme aus dem 

griechischen Osten. Μόναχο – Λιψία. 

Suppl. Hell. 
Lloyd-Jones, H. – P. J. Parsons. 1983. Supplementum Hellenisticum. 

Βερολίνο – Νέα Υόρκη. 

TrGF 
Snell, B. – R. Kannicht – S. Radt. 1971(21986)–2004. Tragicorum 

Graecorum Fragmenta. Γκέτιγκεν. 

  

ad loc. ad locum, στο χωρίο 

ΑΕ αρχαί(α) ελληνικ(ά) 



10 

απ./αππ. απόσπασμα/αποσπάσματα 

Μ Χειρόγραφη παράδοση 

M1 M2 Παραλλαγές χειρόγραφης παράδοσης 

ΝΕ νέ(α) ελληνικ(ά) 

ΜΟ Κόιντος Σμυρναίος, Οι μεθ᾽ Όμηρον λόγοι 

ΠΑ Παλατινή Ανθολογία 

σ./σσ. σελίδα/σελίδες 

< παράγεται από 

x φορές 

  



11 

Εισαγωγή στην ποίηση της Ύστερης Αρχαιότητας 

 

Σύνοψη 

Στην Εισαγωγή η ποίηση της Ύστερης Αρχαιότητας (3ος–6ος αι. μ.Χ.) τοποθετείται στο ιστορικό, παιδευτικό, 

θρησκευτικό και πολιτισμικό της πλαίσιο, από τα οποία επηρεάζεται βαθιά. Παρέχονται επίσης βασικές 

γραμματολογικές πληροφορίες για μια πρώτη προσέγγιση. 

 

Προαπαιτούμενη γνώση 

Καμία. 

 

 

α. Λογοτεχνικές περίοδοι: ένα άσχημο σχήμα 
 

Κάθε κατάτμηση της λογοτεχνίας σε περιόδους ενέχει σημαντικό βαθμό αυθαιρεσίας και είναι τόσο 

σχηματική, όσο και απαραίτητη για τη διδακτική πράξη αλλά και ως συλλογιστική βάση. Και τούτο γιατί μια 

τέτοια κατηγοριοποίηση είναι συχνά αναντίστοιχη με τις πραγματικές, λεπτές αποχρώσεις των λογοτεχνικών 

ρευμάτων, τις εκατέρωθεν αποκλίσεις από τις διαχωριστικές γραμμές, τη συνέχεια που εξασφαλίζει στη 

λογοτεχνία η κοινή της καταγωγή και η κοινή της παιδευτική βάση. Όταν μάλιστα πρόκειται για τη 

λογοτεχνία της Ύστερης Αρχαιότητας, ακόμη και η συμβατική διάτμηση των λογοτεχνικών περιόδων είναι 

ασυνήθιστα δύσκολη, λόγω της ρευστότητας των ιστορικών συνθηκών και της αποσπασματικότητας των 

στοιχείων για τις λογοτεχνικές τάσεις. Εντούτοις, θα μπορούσε κανείς, με κάποιαν επιφύλαξη, να προτείνει 

τον παρακάτω σχηματικό διαχωρισμό της μετακλασικής λογοτεχνίας, αρχίζοντας, από τα ελληνιστικά χρόνια: 

 

– ελληνιστική περίοδος από το 323 (θάνατος Μ. Αλεξάνδρου) μέχρι το 31 π.Χ. (ναυμαχία στο Άκτιο 

ανάμεσα στον Μάρκο Αντώνιο και τον Οκταβιανό Αύγουστο, προσάρτηση της Αιγύπτου στη ρωμαϊκή 

αυτοκρατορία μετά τη νίκη του Οκταβιανού), 

 

– αυτοκρατορική περίοδος, από το τέλος του 1ου αι. π.Χ. μέχρι τη βασιλεία του Διοκλητιανού, 284–

305 μ.Χ.· κατ’ άλλους μέχρι την ίδρυση της Κωνσταντινούπολης το 324 μ.Χ. (εγκαίνια το 330 μ.Χ.) 

 

– Ύστερη Αρχαιότητα, από το τέλος του 3ου αι. μ.Χ. μέχρι τον βυζαντινό ποιητή Γεώργιο Πισίδη, ο 

οποίος ήκμασε περίπου το 630 μ.Χ. στην Κωνσταντινούπολη· κατ’ άλλους μέχρι το 529, όταν ο Ιουστινιανός 

διέταξε το κλείσιμο της νεοπλατωνικής Ακαδημίας στην Αθήνα. 

 

Χρονολογικά ακολουθούν οι λεγόμενοι σκοτεινοί αιώνες του Βυζαντίου (650–850 μ.Χ.) 

 

Η ιστορική ρευστότητα, στην οποία αναφερθήκαμε παραπάνω, ρίχνει βαριά τη σκιά της και στη 

λογοτεχνία, επιβάλλοντας παρεξηγήσεις και τέμνοντας όσα είναι ουσιαστικά ενιαία και αδιαίρετα. Έτσι, στη 

συνείδηση πολλών, η πρώιμη χριστιανική ποίηση διαχωρίζεται από τη σύγχρονή της ποίηση, που 

μεταχειρίζεται κλασικά θέματα, παρά τη χρονολογική τους ή και τη γεωγραφική και κοινωνική τους ταύτιση. 

Για παράδειγμα, ο ποιητής Κόλλουθος, με το συμπαθητικό επύλλιο Ελένης αρπαγή, εμπίπτει στον χώρο 

ευθύνης της κλασικής φιλολογίας, ενώ ο κατά περισσότερο από εκατό χρόνια προγενέστερος Γρηγόριος 

Ναζιανζηνός ανήκει στο πεδίο μελέτης των Βυζαντινών, πατερικών ή και θεολογικών σπουδών. Αυτά, αν ο 

θεός που λατρεύεται είναι ο χριστιανικός· αν όμως είναι, για παράδειγμα, ο Όσιρις, τα ποιήματα μεταπίπτουν 

ξανά στην περιοχή ευθύνης της κλασικής φιλολογίας. Η στάση αυτή χωρίζει την πρώιμη χριστιανική ποίηση 

από τα κλασικά υποκείμενά της, προφανώς επειδή αυτή αποτελεί την αφετηρία μιας μακράς διαδρομής που 

έδωσε λαμπρά λογοτεχνικά δείγματα στα κατοπινά, τα βυζαντινά χρόνια. Αλλά ο διαχωρισμός αυτός είναι 

μονομερής, διότι λαμβάνει υπόψη μόνο τη μίαν όψη του νομίσματος, αυτή της πρόσληψης. Η αντίφαση που 

επισημαίνουμε είναι δίχως άλλο χαρακτηριστική μιας μεταβατικής, συμφυώς αντιφατικής περιόδου, όπως 

είναι η Ύστερη Αρχαιότητα. Στο πεδίο της λογοτεχνίας, η περίοδος αυτή χρησιμοποιεί σε σημαντικό βαθμό 



12 

τα εκφραστικά μέσα και τις μορφές / πρότυπα του κλασικού παρελθόντος, την ίδια ώρα που διαμορφώνει νέες 

τάσεις, οι οποίες θα αποτελέσουν τη βάση για μεταγενέστερες εξελίξεις. Αν κανείς εξετάσει προσεκτικά, 

αφήνοντας προσώρας κατά μέρος την κατηγοριοποίηση με βάση τη θρησκευτική πίστη, δεν θα δυσκολευτεί 

να διαπιστώσει ότι το παιδευτικό υπόβαθρο και το πνευματικό περιβάλλον είναι κατά βάση τα ίδια. Και από 

αυτή την άποψη η ποιητική παραγωγή ομοιάζει με τις βιογραφίες νεοπλατωνικών και χριστιανών αγίων, οι 

οποίοι μοιράζονται τόσα κοινά χαρακτηριστικά ως προς την ασκητική ζωή, την άμυνα απέναντι στα κακοποιά 

πνεύματα και την τήρηση της αγνότητας.1 Το κοινό παιδευτικό υπόβαθρο θα συζητηθεί παρακάτω στο 

κεφάλαιο «Παιδεία και ποίηση« (σ. 26). 

 

 

 

Χάρτης α.1. Χάρτης της Ρωμαϊκής αυτοκρατορίας του 2ου/3ου αι. μ.Χ. Πηγή:Wikimedia Commons. 

https://commons.wikimedia.org/wiki/File:Roman_Empire_full_-_Referenced.jpg 

 

                                                           
1 Τα χαρακτηριστικά των χριστιανικών βίων αγίων θεμελιώθηκαν στον Βίο Αντωνίου (†356 μ.Χ.) του 

πατριάρχη Αλεξανδρείας Αθανάσιου· βλ. P. Brown, Η δημιουργία της Ύστερης Αρχαιότητας, μτφρ. Θ. Νικολαΐδης, 

Αθήνα 2001, κεφ. 4: «Από τον ουρανό στην έρημο: Αντώνιος και Παχώμιος», όπου συζητείται το φαινόμενο του 

μοναχισμού. Από την πλευρά των νεοπλατωνικών μπορεί κανείς να δει τον Περί του Πλωτίνου βίου του Πορφύριου, το 

έργο Πρόκλος ή Περί ευδαιμονίας του Μαρίνου από τη Νεάπολη, βλ. M. Edwards, Neoplatonic Saints. The Lives of 

Plotinus and Proclus by their Pupils, Λίβερπουλ 2000. 

https://commons.wikimedia.org/wiki/File:Roman_Empire_full_-_Referenced.jpg


13 

 

Χάρτης α.2. Η διαιρεμένη Ρωμαϊκή αυτοκρατορία στην εποχή της βασιλείας του Μαγιοριανού (457–461 μ.Χ.) και του 

Λέοντα του Α΄ (457–474 μ.Χ.) Το δυτικό τμήμα σημειώνεται με κόκκινο χρώμα, ενώ το ανατολικό με μπλε. Πηγή: 

Wikimedia Commons. https://commons.wikimedia.org/wiki/File:Roman_Empire_460_AD.png 

 

 

β. Ιστορικό πλαίσιο 
 

Η pax Romana που επέβαλε ο Οκταβιανός Αύγουστος κράτησε σε γενικές γραμμές μέχρι τον 3ο αι. μ.Χ.2 

Αυτό που σήμερα αντιλαμβανόμαστε ως Ελλάδα είχε καταστεί τμήμα της ρωμαϊκής αυτοκρατορίας ήδη από 

τον 1ο αι. π.Χ. Η ένταξη του ελληνικού πολιτισμού στη ρωμαϊκή αυτοκρατορία δημιούργησε μιαν άβολη 

σχέση, διότι από τη μια μεριά έπρεπε να αναγνωρίσει τη ρωμαϊκή κυριαρχία, τη σταθερότητα και την 

ευημερία που εκείνη πρόσφερε, και από την άλλη εντός αυτής της συμβίωσης πολλοί Έλληνες θεωρούσαν 

καθήκον τους να αναδείξουν τη μοναδικότητα του ελληνικού πολιτισμού.3 Ωστόσο, η στάση των Ρωμαίων 

απέναντι στον ελληνισμό ήταν κάθε άλλο παρά εχθρική. Αυτοκράτορες όπως ο Τραϊανός, ο Αδριανός και ο 

Μάρκος Αυρήλιος (2ος αι. μ.Χ.) υποστήριξαν θερμά τον ελληνικό πολιτισμό, του οποίου και οι ίδιοι ήταν 

κοινωνοί. Ιδιαιτέρως ο 2ος αι. μ.Χ. υπήρξε αιώνας ευημερίας, στον οποίο προόδευσαν οι τέχνες και τα 

γράμματα. Η αναβίωση του κλασικισμού την περίοδο αυτή (συμβατικά 60–230 μ.Χ.) αποκαλείται Δεύτερη 

Σοφιστική, από έναν όρο που επινόησε ο Φιλόστρατος (Βίοι σοφιστών 1.19). Είναι η εποχή που κυριαρχεί η 

επιδεικτική ρητορική των σοφιστών.4 Αργότερα οι κρατικές δομές και οι νόμοι μορφοποιήθηκαν σε 

σημαντικό βαθμό από τον αυτοκράτορα Διοκλητιανό (284–305 μ.Χ.)· η διοίκησή του σταθεροποίησε τα 

χαρακτηριστικά, με τα οποία το ρωμαϊκό κράτος επρόκειτο να πορευθεί μέχρι τον Ιουστινιανό τον 6ο αι. μ.Χ. 

                                                           
2 Τα ιστορικά γεγονότα μπορεί κανείς να τα παρακολουθήσει στους δύο τελευταίους τόμους της έγκυρης σειράς 

The Cambridge Ancient History, τόμ. ΧΙΙΙ: The Late Empire, A.D. 337–425 (επιμ. Av. Cameron – P. Garnsey, 1998) και 

τόμ. XIV: Late Antiquity: Empire and Successors, A.D. 425–600 (επιμ. Av. Cameron – B. Ward-Perkins – M. Whitby, 

2000). Επίσης στο Av. Cameron, Η Ύστερη Ρωμαϊκή αυτοκρατορία, μτφρ. Ι. Κράλλη, Αθήνα 2000, καθώς και στο 

καλογραμμένο βιβλίο του J. Holland-Smith, Ο θάνατος του Αρχαίου κόσμου. Μια σύντομη ιστορία της Ύστερης 

Αρχαιότητας, μτφρ. Κ. Δεσποινιάδης – Ε. Μητούση, Αθήνα 2012. Τη μετεξέλιξη της κοινωνίας μελετά κυρίως το 

πολύτιμο βιβλίο του W. Treadgold, A History of the Byzantine State and Society, Στάνφορντ 1997. 
3 Τις λεπτές αποχρώσεις εξετάζει ο S. Swain στην ωραία μονογραφία του Hellenism and Empire. Language, 

Classism and Power in the Greek World, AD 50–250, Οξφόρδη 1996. 
4 Γενικά για το πνευματικό αυτό φαινόμενο βλ. T. Whitmarsh, Η Δεύτερη Σοφιστική μτφρ. Ε. Καρακάσης, 

Αθήνα 2013· Μ. Χριστόπουλος, Δεύτερη Σοφιστική. Η πνευματική παραγωγή των αυτοκρατορικών χρόνων, Αθήνα 20112· 

F. Montanari, Ιστορία της ΑΕ Λογοτεχνίας, από τον 8ο αι. π.Χ. έως τον 6ο αι. μ.Χ., μτφρ. Δ. Κουκουζίκα, άλ., 

Θεσσαλονίκη 2008, 1041–59. 

https://commons.wikimedia.org/wiki/File:Roman_Empire_460_AD.png


14 

Μολονότι η αυτοκρατορία ήταν τυπικά ενιαία, στους αιώνες που ακολούθησαν διαμορφώθηκε ένας 

άτυπος αλλά ουσιαστικός διαχωρισμός ανάμεσα στην Ανατολή και τη Δύση. Ο διαχωρισμός αυτός βρήκε μια 

πιο πρακτική έκφραση, όταν ο Κωνσταντίνος αποφάσισε να εγκαταστήσει την έδρα της αυτοκρατορίας στην 

περιοχή του αρχαίου Βυζαντίου. Η νέα πρωτεύουσα καταρχήν ονομάστηκε Νέα Ρώμη, αλλά επικράτησε να 

λέγεται Κωνσταντινούπολη από το όνομα του ιδρυτή της. Κι ενώ στο διάστημα αυτό η δύση πλήττονταν από 

βαρβαρικές επιδρομές, ήδη από τον 1ο αι. μ.Χ. πόλεις της Μικράς Ασίας όπως η Νίκαια, η Σμύρνη και η 

Προύσσα, της Αιγύπτου όπως η Αλεξάνδρεια και της Συρίας όπως η Βηρυτός και η Αντιόχεια, ακμάζουν. Ως 

τυπικό δείγμα της αντιφατικής εποχής, οι κάτοικοι της ανατολικής αυτοκρατορίας, όπως και της δυτικής, 

αποκαλούσαν τους εαυτούς τους Ρωμαίους. Αργότερα, με ορολογία που ευρέως εισήγαγαν οι χριστιανοί 

απολογητές και υιοθέτησε ο Ἕλλην Ιουλιανός ο λεγόμενος Παραβάτης (βασ. 361–363 μ.Χ.), Ἕλλην κατέληξε 

να σημαίνει «ειδωλολάτρης». 

Στην ανατολική αυτοκρατορία ποτέ δεν μιλήθηκαν ευρέως τα λατινικά, τα οποία αποτελούσαν το 

αποκλειστικό γλωσσικό μέσο στη Δύση. Στην Ανατολή συνεχίστηκε αδιάσπαστη η ελληνική παράδοση. 

Λατινικά χρησιμοποιούσε κυρίως η διοίκηση (πολιτική και στρατιωτική) και η δικαιοσύνη. Η διδασκαλία 

στις νομικές σχολές γινόταν στη λατινική, τη γλώσσα στην οποία ήταν γραμμένοι οι νόμοι. Μεμονωμένοι 

λόγιοι γνώριζαν λατινικά στην Ανατολή, και ελληνικά στη Δύση. Τον 4ο αι. μ.Χ. ο άγιος Ιερώνυμος, ο 

πατέρας της μετάφρασης της Καινής Διαθήκης στα λατινικά γνωστής ως vulgata, ο οποίος έζησε σε ανατολή 

(Αντιόχεια) και δύση (Ρώμη, όπου μορφώθηκε) και στο τέλος της ζωής του αποσύρθηκε στη Βηθλεέμ, 

γνώριζε καλά και τις δύο γλώσσες. Ο περίπου σύγχρονος ποιητής Κλαυδιανός μετακινήθηκε από την 

Αλεξάνδρεια, όπου έγραψε στίχους στα ελληνικά, στην αυλή του αυτοκράτορα Ονώριου στη Ραβέννα της 

Ιταλίας, όπου έγινε γνωστός ως σπουδαίος ποιητής στη λατινική γλώσσα.5 

Διοικητικά, η αχανής αυτοκρατορία ήταν διαιρεμένη σε σχετικά μικρές επαρχίες, αλλά το βασικό 

διοικητικό κύτταρο ήταν η πόλις, που διοικούνταν από τη γερουσία. Η γερουσία αποτελούνταν από εύπορους 

πολίτες και είχε δικαιοδοσία και σε φορολογικά ζητήματα. Μεταξύ άλλων φρόντιζε τα εκπαιδευτικά 

ιδρύματα και τα δημόσια κτήρια. 

 

 

γ. Εκπαίδευση και παιδεία 
 

Καλή εκπαίδευση ήταν απαραίτητη στο διευρυνόμενο σώμα των δημοσίων υπαλλήλων, αλλά και στους 

μέσους και ανώτερους κληρικούς, οι οποίοι έπρεπε να μελετήσουν κείμενα που από γλωσσικής άποψης 

διέφεραν πλέον ουσιωδώς από την καθομιλουμένη. Από τα επτά μέχρι τα δεκατέσσερα χρόνια, τα παιδιά 

παρακολουθούσαν τη βασική εκπαίδευση στο σχολείο ενός γραμματιστή (litterator), με βασική επιδίωξη να 

μάθουν γραφή, ανάγνωση και αριθμητική αλλά και ηθική συμπεριφορά. Η παρακολούθηση στα σχολεία αυτά 

ήταν δωρεάν, καθώς υποστηρίζονταν από το δημόσιο ταμείο αλλά και από ιδιωτικές δωρεές. Εντούτοις, τα 

κατώτερα κοινωνικά στρώματα, και ειδικά τα αγροτικά, εξακολουθούσαν να μην απολαμβάνουν το αγαθό της 

παιδείας. Πολλοί κάτοικοι των πόλεων μπορούσαν ίσα ίσα να γράψουν το όνομά τους. Το δε επάγγελμα του 

διδασκάλου «έχαιρε» πλήρους περιφρόνησης και απαξίωσης. Όσοι μπορούσαν να πληρώσουν τα δίδακτρα 

παρακολουθούσαν από την ηλικία των δεκατεσσάρων ετών μέχρι και την ηλικία των δεκαοχτώ ετών 

αναβαθμισμένα μαθήματα υπό την καθοδήγηση κάποιου γραμματικού (grammaticus). Τουλάχιστον από τον 

4ο αι. μ.Χ. και εξής το ιδεατό πρότυπο ήταν η εγκύκλιος παιδεία (artes liberales), παιδεία που αποσκοπούσε 

να προικίσει έναν μουσικὸν ἄνδρα, έναν νέο, δηλαδή, ασκημένο στη μουσική, τη γυμναστική αλλά και στη 

γεωμετρία, τα μαθηματικά, την αστρονομία και τη λογοτεχνία. 

Η ελληνική εκπαίδευση ανά τους αιώνες εμφανίζει εξόχως συντηρητικά χαρακτηριστικά.6 Στον τομέα 

της λογοτεχνίας τα ενδιαφέροντα είχαν τυποποιηθεί, με τον Όμηρο, τον Ευριπίδη, τον Μένανδρο και τον 

Δημοσθένη να έχουν το προβάδισμα, είτε για την (υποτιθέμενη) ηθική τους διδασκαλία είτε ως πρότυπα 

ύφους. Η πρωτοκαθεδρία του Ομήρου δεν τέθηκε ποτέ σε αμφισβήτηση στην ελληνική εκπαίδευση όλων των 

εποχών. Η δημοτικότητα του εξαμέτρου και της επικής γλώσσας στην ποίηση της εποχής σχετίζονται άμεσα 

                                                           
5 Στα ελληνικά σώζεται ένα εκτεταμένο απόσπασμα από τη Γιγαντομαχία, το οποίο εξέδωσε ο E. Livrea, La 

Gigantomachia greca di Claudiano: tradizione manoscritta e critica testuale, Maia 52 (2000), 415–52. Τα λατινικά 

ποιήματα διαβάζονται στην έκδοση του J. B. Hall στη σειρά Teubner (C. Claudiani Carmina, Λιψία 1985). 
6 Το κλασικό έργο είναι του H. I. Marrou, H ιστορία της εκπαίδευσης στην αρχαιότητα, μτφρ. Β. Γ. Σερέτη, 

Αθήνα 2009, που φτάνει μέχρι την Ύστερη Αρχαιότητα· τα λιγότερο συντηρητικά χαρακτηριστικά τονίζει η T. Morgan, 

Literate Education in the Hellenistic and Roman World, Κέμπριτζ 1998. 



15 

με το γεγονός αυτό. Αλλά συχνά ο Όμηρος ερμηνευόταν αλληγορικά, π.χ. η κυκλική ασπίδα του Αχιλλέα στη 

δέκατη όγδοη ραψωδία της Ιλιάδας παραλληλιζόταν με τον κυκλικό (μάλλον: σφαιρικό) κόσμο, 

κατασκευασμένο, όπως και η ασπίδα, από τον «τεχνίτη» Ήφαιστο με τη χρήση φωτιάς. Χαρακτηριστικό 

παράδειγμα αλληγορικής ερμηνείας είναι η σύντομη πραγματεία του Πορφύριου Περί του εν Οδυσσεία των 

Νυμφών άντρου. Στο εν λόγω έργο, η σπηλιά των Νυμφών στην Ιθάκη, όπου ο Οδυσσέας απέθεσε τα δώρα 

των Φαιάκων στην Οδύσσεια ν 102–12, ερμηνεύεται ως μυστική απεικόνιση του κόσμου, όπου οι Νύμφες 

εκπροσωπούν τις ψυχές και τα σύνεργά τους συμβολίζουν τη γένεση και τον θάνατο.7 Με την ίδια λογική, οι 

θεοί ταυτίζονταν με ένα από τα στοιχεία της φύσης: η Ήρα αναγραμματιζόμενη με τον αέρα, ο Ήφαιστος με 

τη φωτιά (την υλική δημιουργία) κτλ. Η αλληγορική αυτή ερμηνεία συχνά εισήγαγε (νεο)πλατωνικά δόγματα 

στην ποίηση του Ομήρου. Όχι άστοχα θα μπορούσε κανείς να μιλήσει για μια δημιουργική σύζευξη Ομήρου 

και Πλάτωνα.8 

Από την ηλικία των δεκαοχτώ, όσοι ήθελαν, και μπορούσαν να πληρώσουν τα δίδακτρα, είχαν τη 

δυνατότητα να παρακολουθήσουν τα ανώτερα μαθήματα ενός σοφιστή (philosophus ή ενός ρήτορος (rhetor). 

Η ανώτατη εκπαίδευση διατηρούσε το σφρίγος και τη δυναμική που απέκτησε τον 2ο αι. μ.Χ. Υπήρχαν 

περίφημα κέντρα σπουδών στη Ρώμη, την Κωνσταντινούπολη, την Αθήνα (φιλοσοφία), την Αλεξάνδρεια της 

Αιγύπτου, τη Γάζα της Παλαιστίνης και την Αντιόχεια της Συρίας. Νομικές σχολές, όπου τα μαθήματα 

γινόταν στα λατινικά, υπήρχαν στη Ρώμη, τη Βηρυτό και την Κωνσταντινούπολη. Εν μέρει, η χρηματοδότηση 

των ιδρυμάτων αυτών προέρχεται από το κράτος, που επίσης προκηρύσσει και χρηματοδοτεί τις καθηγητικές 

έδρες. Ήδη στην εποχή του Βεσπασιανού (69–79 μ.Χ.) καταγράφονται οι πρώτες κρατικές χρηματοδοτήσεις 

εκπαιδευτικών ιδρυμάτων. Η πρακτική αυτή αργότερα εξαπλώθηκε. Το Πανδιδακτήριον της Μαγναύρας στην 

Κωνσταντινούπολη ιδρύθηκε το 425 μ.Χ. από τον αυτοκράτορα Θεοδόσιο Β΄ (Codex Theodos. 14.9.3 = 

Codex Iustin. 11.19.1). Μεταξύ άλλων επιστημών, προέβλεπε δεκαπέντε έδρες για τη Σχολή των Λατινικών 

(doctrina romanae eloquentiae) και δεκαέξι έδρες για τη Σχολή των Ελληνικών (facundia graecitatis). Το 

Πανδιδακτήριον άκμασε επί Ιουστινιανού, αλλά η επίδοσή του γνώρισε διακυμάνσεις, εωσότου 

αναδιοργανώθηκε επί αυτοκράτορα Βάρδα (855–866 μ.Χ.), υπό τη διεύθυνση του σοφολογιώτατου Λέοντος 

του Μαθηματικού.9 

 

 

δ. Χριστιανισμός 
 

Ο χριστιανισμός ξεκίνησε ως ιουδαϊκή αίρεση. Γρήγορα όμως ξέφυγε από το στενό ιουδαϊκό πλαίσιο και 

ενσωματώθηκε, όχι ανώδυνα, στη ρωμαϊκή κοινωνία. Από τις πολλές θρησκείες της Ύστερης Αρχαιότητας 

(του Μίθρα, της Ίσιδος, του Σαράπιδος, του Ηλίου) μόνον ο χριστιανισμός κατάφερε να επιβιώσει και να 

κυριαρχήσει. Η όσμωση με τον ελληνορωμαϊκό πολιτισμό συντέλεσε τα μέγιστα σε αυτό. Τους πρώτους 

αιώνες ο χριστιανισμός αντιμετωπίστηκε με καχυποψία έως και ανοιχτή εχθρικότητα, επισήμως επειδή η 

αυτοκρατορία στήριζε την εξουσία και την ευημερία της στην εύνοια των παραδοσιακών θεών και όσοι 

επιχειρούσαν να τους υποκαταστήσουν γινόταν αυτόματα εχθροί της. Διωγμοί οργανώθηκαν άλλοτε σε 

κεντρικό (όπως του Διοκλητιανού) και άλλοτε σε τοπικό επίπεδο. Πολλοί χριστιανοί βρήκαν τον θάνατο 

αρνούμενοι να αναγνωρίσουν τους παραδοσιακούς θεούς, ενώ άλλοι ενέδωσαν. Η νέα θρησκεία πολεμήθηκε 

και σε ιδεολογικό επίπεδο, με την ανάπτυξη αντιχριστιανικής γραμματείας, όπως ο Αληθής λόγος του Κέλσου 

                                                           
7 Το κείμενο εκδόθηκε με αγγλική μετάφραση από τον L. G. Westerink, Porphyry. The Cave of the Nymphs in 

the Odyssey, Νέα Υόρκη 1969. Ανατυπώθηκε με εκτενές υπόμνημα στο L. Simonini, Porfirio. L’antro delle Ninfe, 

Μιλάνο 1986. Υπάρχει μετάφραση στα ΝΕ από τις εκδόσεις Κάκτος (Πορφύριος, Άπαντα, τόμ. ΙΙ, 2009). 
8 Το φαινόμενο μελετά υποδειγματικά ο R. Lamberton, Homer the Theologian: Neoplatonist Allegorical 

Reading and the Growth of the Epic Tradition, Μπέρκλεϊ – Λος Άντζελες – Λονδίνο 1986. Σημαντικά για την ποιητική 

της εποχής είναι τα βιβλία 5 και 6 του Υπομνήματος στην Πολιτεία του Πλάτωνα από τον Πρόκλο, τα οποία μετέφρασε 

στα αγγλικά ο R. Lamberton, Proclus the Successor on Poetics and the Homeric Poems: Essays 5 and 6 of His 

Commentary on the Republic of Plato, Ατλάντα 2012. Υπάρχει μετάφραση στα ΝΕ από τις εκδόσεις Κάκτος (Πρόκλος, 

Άπαντα, τόμ. ΙΙΙ, 2007). 
9 Για το ίδρυμα αυτό βλ. P. Lemerle, Ο πρώτος βυζαντινός ουμανισμός. Σημειώσεις και παρατηρήσεις για την 

εκπαίδευση και την παιδεία στο Βυζάντιο από τις αρχές ως τον 10ο αιώνα, μτφρ. Μ. Νυσταζοπούλου-Πελεκίδου, Αθήνα 

1981, 62–5· P. Speck, Die Kaiserliche Universität von Konstantinopel, Μόναχο 1974. 



16 

(2ος αι. μ.Χ.)10 και αργότερα το Κατά Χριστιανών του νεοπλατωνικού φιλόσοφου Πορφύριου (3ος αι. μ.Χ.)11 

και το Κατά Γαλιλαίων του αυτοκράτορα Ιουλιανού.12 

Όμως το διάταγμα του Μεδιολάνου το 313 μ.Χ., που κατοχύρωνε για πρώτη φορά την ανεξιθρησκεία, 

άλλαξε τον ρου της ιστορίας. Τυπική επισφράγιση της αλλαγής ήταν ο προσηλυτισμός του αυτοκράτορα 

Κωνσταντίνου στη νέα θρησκεία το 312 μ.Χ. Εντέλει, ο χριστιανισμός έγινε η επίσημη θρησκεία της 

αυτοκρατορίας και η κοσμική εξουσία βοήθησε τα πράγματα να εξελιχθούν προς την κατεύθυνση αυτή με 

σειρά ενεργειών, με την παραβατική εξαίρεση της σύντομης βασιλείας του Ιουλιανού (361–363 μ.Χ.)13 Έτσι, 

ήδη ο Κωνσταντίνος είχε προσωπικά παρέμβει σε οικουμενικές συνόδους για να ρυθμίσει χριστολογικά και 

δογματικά ζητήματα που σπάρασσαν την πρώιμη χριστιανοσύνη. Το 391 μ.Χ. ο Θεοδόσιος κατάργησε όλες 

τις θυσίες, ειδωλολατρικές και ιουδαϊκές. Τον 4ο αι. μ.Χ. πολλοί ειδωλολατρικοί ναοί καταστράφηκαν, με την 

ανοχή ή και την ενθάρρυνση της κοσμικής εξουσίας, και συχνά χτίστηκαν χριστιανικές εκκλησίες πάνω στα 

ερείπιά τους. Στο τέλος, ο Ιουστινιανός (Cod. Iust. I.5.18.4) απαγόρευσε στους μη χριστιανούς να γίνονται 

δημόσιοι υπάλληλοι ούτε και καθηγητές, ώστε να μην διδάσκουν στα σχολεία «αυτοί που πάσχουν από την 

ιερόσυλη μανία των Ελλήνων» (Cod. Iust. I.11.10).14 Η απόφαση συνιστά ιστορική ειρωνεία μετά το 

αντίστροφο διάταγμα που είχε εκδώσει ο Ιουλιανός το 362 μ.Χ. (για το οποίο βλ. παρακάτω σ. 29). Ωστόσο, 

ποτέ δεν οργανώθηκαν από κάποιο κέντρο εξουσίας μαζικοί διωγμοί εναντίον των παγανιστών, αν και 

σημειώθηκαν μεμονωμένες πράξεις αντεκδίκησης. 

 

 

 

Ο ιστορικός της εποχής Σωκράτης Σχολαστικός (Εκκλ. ιστ. 7.15) περιέγραψε με γλαφυρό τρόπο τη 

δολοφονία της Υπατίας.15 

 

1. Ἦν τις γυνὴ ἐν τῇ Ἀλεξανδρείᾳ τοὔνομα Ὑπατία. Αὕτη Θέωνος μὲν τοῦ φιλοσόφου θυγάτηρ ἦν, ἐπὶ τοσοῦτο δὲ προὔβη 

παιδείας, ὡς ὑπερακοντίσαι τοὺς κατ’ αὐτὴν φιλοσόφους, τὴν δὲ Πλατωνικὴν ἀπὸ Πλωτίνου καταγομένην διατριβὴν 

διαδέξασθαι καὶ πάντα τὰ φιλόσοφα μαθήματα τοῖς βουλομένοις ἐκτίθεσθαι. Διὸ καὶ οἱ πανταχόθεν φιλοσοφεῖν 

βουλόμενοι συνέτρεχον παρ’ αὐτήν. 2. Διὰ <δὲ> τὴν προσοῦσαν αὐτῇ ἐκ τῆς παιδεύσεως σεμνὴν παρρησίαν καὶ τοῖς 

ἄρχουσιν σωφρόνως εἰς πρόσωπον ἤρχετο, καὶ οὐκ ἦν τις αἰσχύνη ἐν μέσῳ ἀνδρῶν παρεῖναι αὐτήν· 3. πάντες γὰρ δι’ 

ὑπερβάλλουσαν σωφροσύνην πλέον αὐτὴν ᾐδοῦντο καὶ κατεπλήττοντο. 4. Κατὰ δὴ ταύτης τότε ὁ φθόνος ὡπλίσατο. Ἐπεὶ 

                                                           
10 Ήδη ο τίτλος παραποιεί την αξίωση για την αλήθεια εκ μέρους των χριστιανών (ο ευαγγελιστής Ιωάννης 

αυτοσυστήνεται ως μάρτυς τῆς ἀληθείας). Τέτοια έργα δεν θα μπορούσαν να έχουν σωθεί και σώζονται αποσπασματικά 

από τις απαντήσεις των χριστιανών συγγραφέων σε αυτά. Εν προκειμένω τα αποσπάσματα συνέλεξε ο R. Bader, Αληθής 

λόγος, Τίμπιγκεν 1940. Προέρχονται σχεδόν στο σύνολό τους από την απάντηση του Ωριγένη στο έργο του Κατά Κέλσου 

(εκδ. M. Marcovich, Origenis Contra Celsum, libri VIII, Λέιντεν 2001). Μεταφράστηκαν στα ΝΕ από τον Π. Οικονόμου 

(Κέλσος, Αληθής λόγος, Κατά Χριστιανών, Αθήνα 2010). 
11 Τα εικαζόμενα αποσπάσματα της πολεμικής πραγματείας του Πορφύριου, τα περισσότερα από τα οποία 

προέρχονται από τον Αποκριτικό προς Έλληνας του Μακάριου Μάγνη (εκδ. R. Goulet, Macarios de Magnésie, Le 

Monogénès, Παρίσι 2003), συνέλεξε ο R. Harnack, Porphyrius, Gegen die Christen. 15 Bücher Zeugnisse, Fragmente 

und Referate, Βερολίνο 1916. Νεότερη έκδοση επιμελήθηκε ο Μ. Becker, Porphyrios, “Contra Christianos”, Βερολίνο 

2015. Τα αποσπάσματα μεταφράστηκαν στα ΝΕ από τον Γ. Αβραμίδη (Πορφύριος, Κατά Χριστιανών, Τα ευρισκόμενα, 

Αθήνα 2000). 
12 Τα ευάριθμα αποσπάσματα του Κατά Γαλιλαίων (ο τίτλος, που περιγράφει τους χριστιανούς ως Γαλιλαίους, 

είναι υποτιμητικός), τα οποία προέρχονται κυρίως από την απάντηση του πατριάρχη Αλεξανδρείας Κυρίλλου στους 

λόγους του Κατά Ιουλιανού, εξέδωσε η E. Masaracchia, Giuliano Imperatore, Contra Galileos, Ρώμη 1990. 

Μεταφράστηκαν στα ΝΕ από τον Θ. Γ. Μαυρόπουλο (Ιουλιανός, Άπαντα, τόμ. ΙΙΙ, Θεσσαλονίκη 2012) και τον Γ. 

Αβραμίδη (Ιουλιανός, Κατά χριστιανών, Για την απέχθεια προς τα γένια, Αθήνα 2013). 
13 Για την εμβληματική προσωπικότητα του Ιουλιανού βλ. Π. Αθανασιάδη, Ιουλιανός. Μια βιογραφία, Αθήνα 

2005. 
14 Για τα μέτρα του Ιουστινιανού εναντίον των εθνικών και των παγανιστών βλ. Ι. Καρπόζηλος, Βυζαντινοί 

ιστορικοί και χρονογράφοι, τόμ. Α΄: 4ος–7ος αι., Αθήνα 1997, 388–96. 
15 Για την Υπατία βλ. M. Dzielska, Υπατία η Αλεξανδρινή, μτφρ. Γ. Κουσουνέλος, Αθήνα 1997. Για τα 

πραγματικά κίνητρα των δολοφόνων βλ. A. Cameron, The Life, Work and Death of Hypatia, στο: D. Lauritzen – M. 

Tardieu (επιμ.), Le voyage des légendes: Hommages à Pierre Chuvin, Παρίσι 2013, 65–82. 



17 

γὰρ συνετύγχανεν συχνότερον τῷ Ὀρέστῃ, διαβολὴν τοῦτ’ ἐκίνησε κατ’ αὐτῆς παρὰ τῷ τῆς ἐκκλησίας λαῷ, ὡς ἄρα εἴη 

αὕτη ἡ μὴ συγχωροῦσα τὸν Ὀρέστην εἰς φιλίαν τῷ ἐπισκόπῳ συμβῆναι. 5. Καὶ δὴ συμφρονήσαντες ἄνδρες τὸ φρόνημα 

ἔνθερμοι, ὧν ἡγεῖτο Πέτρος τις ἀναγνώστης, ἐπιτηροῦσι τὴν ἄνθρωπον ἐπανιοῦσαν ἐπὶ οἰκίαν ποθέν, καὶ ἐκ τοῦ δίφρου 

ἐκβαλόντες ἐπὶ τὴν ἐκκλησίαν, ᾗ ἐπώνυμον Καισάριον, συνέλκουσιν, ἀποδύσαντές τε τὴν ἐσθῆτα ὀστράκοις ἀνεῖλον, καὶ 

μεληδὸν διασπάσαντες ἐπὶ τὸν καλούμενον Κιναρῶνα τὰ μέλη συνάραντες πυρὶ κατανήλωσαν. 6. Τοῦτο οὐ μικρὸν μῶμον 

Κυρίλλῳ καὶ τῇ Ἀλεξανδρέων ἐκκλησίᾳ εἰργάσατο· ἀλλότριον γὰρ παντελῶς τῶν φρονούντων τὰ Χριστοῦ φόνοι καὶ μάχαι 

καὶ τὰ τούτοις παραπλήσια. 7. Καὶ ταῦτα πέπρακται τῷ τετάρτῳ ἔτει τῆς Κυρίλλου ἐπισκοπῆς ἐν ὑπατείᾳ Ὁνωρίου τὸ 

δέκατον καὶ Θεοδοσίου τὸ ἕκτον ἐν μηνὶ Μαρτίῳ νηστειῶν οὐσῶν. 

 

 

Το κλίμα της εποχής μετέφερε επιτυχώς στον κινηματογράφο η ταινία Agora σε σκηνοθεσία 

Alejandro Amenábar (2009) από το ομότιτλο ιστορικό μυθιστόρημα της S. Marta, Αγορά, μτφρ. Ι. 

Σταροπούλου (Αθήνα, 2010). Για την ιστορική πιστότητα της ταινίας βλ. D. W. Viney, Remembering and 

Misremembering Hypatia: The Lessons of Agora, The Midwest Quarterly 54 (2013), 352-69. 

 

Το official trailer της ταινίας Agora είναι διαθέσιμο από τον ιστότοπο 

https://www.youtube.com/watch?v=DPVGqDFwruE. 

Official trailer της ταινίας Agora Βίντεο 

Θέμα της ταινίας είναι η καταστροφή του ναού της Ίσιδος και του Οσίριδος στην Αλεξάνδρεια (391 μ.Χ.) και 

η δολοφονία της φιλοσόφου Υπατίας από έναν μαινόμενο χριστιανικό όχλο (415 μ.Χ.) Πηγή: 

https://www.youtube.com/watch?v=DPVGqDFwruE 

 

 

Η περίπτωση της Γάζας, που προσηλυτίστηκε αργά, και όχι πάντα ειρηνικά, περιγράφεται με 

γλαφυρό τρόπο από τον Μάρκο Διάκονο στον Βίο Πορφυρίου επισκόπου Γάζης (5ος αι. μ.Χ.)16 Τέλος, το 529 

ο Ιουστινιανός έκλεισε τη νεοπλατωνική Ακαδημία στην Αθήνα. Τα μέλη της βρήκαν καταφύγιο στην 

Περσία, αλλά η νεοπλατωνική σχολή της Αλεξάνδρειας, που ήταν γενικά πιο διαλλακτική με τη νέα 

θρησκεία, επιβίωσε για έναν ακόμη αιώνα.17 Η επικράτηση του χριστιανισμού σε μιαν αχανή αυτοκρατορία 

με ροπή προς τη διαφορετικότητα είχε αδιαμφισβήτητες πολιτικές προεκτάσεις, καθώς έδινε στον πληθυσμό 

ένα κοινό όραμα και λειτουργούσε ενοποιητικά. Οι πολλές τοπικές θρησκείες ή θρησκευτικές αποχρώσεις 

εξαλείφθηκαν χάριν της νέας θρησκείας, που είχε συγκροτημένη, ιεραρχική δομή. Στην αυτοκρατορική 

προπαγάνδα και στη συνείδηση πολλών πολιτών, ο αυτοκράτορας ταυτίζονταν με τον αγαθοποιό Χριστό. 

Αλλά οι λόγοι της ανάπτυξης και της επικράτησης του χριστιανισμού δεν ήταν μόνον πολιτικοί. Ο προσιτός 

χαρακτήρας του ιδρυτή της νέας θρησκείας και η ηθική διδασκαλία που εκείνη πρέσβευε βρήκαν γόνιμο 

έδαφος σε μια κοινωνία σε κρίση. Η διδασκαλία της αγάπης, η προοπτική της μετά θάνατον ζωής και η 

παρηγορία της τότε ανταμοιβής, η μάχη ενάντια στη χρήση βίας και φόνου, στη μοιχεία, στην αστρολογία, 

στα βίαια θεάματα, όπως οι μονομαχίες, στις εκτρώσεις και στην ομοφυλοφιλία, στην ξετσιπωσιά της 

επίδειξης του σώματος επί σκηνής (πρακτικά η γυναίκα ηθοποιός μιμάς «πόρνη») αλλά και οι αξίες της 

μετάνοιας και της συμφιλίωσης και η φροντίδα για τους φτωχούς, τους αρρώστους και τους ηλικιωμένους 

έβρισκαν ανταπόκριση στον αξιακό κώδικα πολλών κατοίκων της αυτοκρατορίας. 

Υπολογίζεται πως πριν από τον Μεγάλο Κωνσταντίνο οι χριστιανοί δεν ξεπερνούσαν το 10% του 

πληθυσμού, αν και η τάση ήταν σαφώς αυξητική. Μετά τον Κωνσταντίνο οι προσηλυτισμοί ήταν μαζικοί 

αλλά όχι πάντοτε εκ πεποιθήσεως. Η νέα θρησκεία εξαπλώθηκε σχετικά γρήγορα στις πόλεις, όπου πολλοί 

                                                           
16 Έκδοση: H. Grégoire – M.-A. Kugener, Marc le Diacre, Vie de Porphyre, évêque de Gaza, Παρίσι 1930. 

Κείμενο και μετάφραση στα ΝΕ: Β. Κατσαρός, Μάρκου Διάκονου, Βίος αγίου Πορφυρίου επισκόπου Γάζης, 

Θεσσαλονίκη 2003. 
17 Για το γεγονός βλ. A. Cameron, The Last Days of the Academy at Athens, Proceedings of the Cambridge 

Philological Society n.s. 15 (1969), 7–30 [= Literature and Society in the Early Byzantine World, Λονδίνο 1985, κεφ. 

XIV]· P. Lemerle, Ο πρώτος βυζαντινός ουμανισμός. Σημειώσεις και παρατηρήσεις για την εκπαίδευση και την παιδεία στο 

Βυζάντιο από τις αρχές ως τον 10ο αιώνα, μτφρ. Μ. Νυσταζοπούλου-Πελεκίδου, Αθήνα 1981, 66–8. 

https://www.youtube.com/watch?v=DPVGqDFwruE
https://www.youtube.com/watch?v=DPVGqDFwruE


18 

την ασπάστηκαν μεταξύ άλλων για να επωφεληθούν από φορολογικά κίνητρα. Ειδωλολάτρες παρέμεναν δύο 

διαμετρικά αντίθετες κατηγορίες ανθρώπων, οι χωρικοί απομακρυσμένων ορεινών περιοχών (που 

αποκλήθηκαν υποτιμητικά pagani «χωρικοί» = ειδωλολάτρες) καθώς και τα μέλη νεοπλατωνικών 

φιλοσοφικών σχολών στην Αλεξάνδρεια και, πιο σκληροπυρηνικά, στην Αθήνα. Ορισμένες πόλεις, όπως η 

Γάζα ή η Πανόπολη της Αιγύπτου, προσηλυτίστηκαν αργότερα από άλλες.18 

Μία σημαντική παράμετρος στον τομέα της λογοτεχνίας είναι το γεγονός ότι ποτέ δεν οργανώθηκε 

αμιγώς χριστιανική εκπαίδευση. Οι χριστιανοί μορφωνόταν στα ίδια σχολεία με τους εθνικούς και 

διδάσκονταν τα ίδια κείμενα. Ο φιλόσοφος Πλωτίνος, ο «ιδρυτής» του νεοπλατωνισμού, και ο χριστιανός 

φιλόσοφος Ωριγένης (που αργότερα θεωρήθηκε αιρετικός και τα γραπτά του ρίχτηκαν στην πυρά) θήτευσαν 

στον ίδιο δάσκαλο, τον φιλόσοφο Αμμώνιο Σακκά τον επονομαζόμενο θεοδίδακτον, ο οποίος φέρεται να 

γεννήθηκε χριστιανός αλλά κατόπιν να ασπάστηκε τον παγανισμό. Εξάλλου και οι τρεις μεγάλοι πατέρες της 

εκκλησίας, ο Γρηγόριος Ναζιανζηνός, ο Βασίλειος Καισαρείας και ο Ιωάννης Χρυσόστομος, φέρονται να 

είναι μαθητές του εθνικού ρήτορα Λιβάνιου στην Αντιόχεια, ο οποίος συνδέονταν φιλικά με τον Ιουλιανό τον 

Παραβάτη. Μετά από μιαν αρχική καθολική άρνηση του θύραθεν κόσμου από τους πρώτους, ανήσυχους 

χριστιανούς απολογητές του 2ου αι. μ.Χ., οι καππαδόκες πατέρες της εκκλησίας, όπως ο Βασίλειος ο Μέγας 

(κυρίως με το έργο του Προς τους νέους, όπως αν εξ ελληνικών ωφελοίντο γραμμάτων «Προς τους νέους, 

σχετικά με το πώς θα μπορούσαν να ωφεληθούν από την ειδωλολατρική γραμματεία» και ο Γρηγόριος ο 

Ναζιανζηνός αναγνώρισαν την παιδευτική αξία των κειμένων της κλασικής γραμματείας, τουλάχιστον ως 

προπαιδεία για τον χριστιανό. Ο ίδιος ο Γρηγόριος ήταν θερμός εραστής της κοσμικής ποίησης και παρήγαγε 

υψηλά δείγματα χριστιανικής ποίησης σε διάφορα κλασικά μέτρα (βλ. παρακάτω, σ. 172). Οι πατέρες της 

εκκλησίας έκαναν εκτεταμένη χρήση φιλοσοφικών αρχών (κυρίως πλατωνικών) για να ερμηνεύσουν επί το 

πνευματικότερον τα ιδρυτικά κείμενα της νέας θρησκείας. Άλλα κείμενα, όπως ο Βίος Κωνσταντίνου του 

Ευσέβιου Καισαρείας (4ος αι. μ.Χ.), αποσκοπούσαν να συνδέσουν τον χριστιανικό και τον ρωμαϊκό κόσμο. 

 

 

ε. Η ποίηση στην Ύστερη Αρχαιότητα: γενικά χαρακτηριστικά 
 

Παλαιότερες σκέψεις για την ποίηση της Ύστερης Αρχαιότητας ως επιγονικής, άπνοης και κουραστικής 

άσκησης τείνουν πλέον να εγκαταλειφθούν. Αντιθέτως, ολοένα και μεγαλύτερος γίνεται ο αριθμός εκείνων 

που αναγνωρίζουν ότι η λογοτεχνία της Ύστερης Αρχαιότητας: 

 

α. έδωσε μιαν αναζωογονητική πνοή σε λογοτεχνικά γένη που είχαν δείξει σημάδια κόπωσης το 

προηγούμενο διάστημα, 

β. μετασχημάτισε την προηγούμενη ποιητική παράδοση σύμφωνα με τα αισθητικά και τα πνευματικά 

ρεύματα της εποχής της, και 

γ. διαμεσολάβησε την παράδοση αυτή στα ποιητικά είδη που επρόκειτο να γνωρίσουν άνθηση στο 

Βυζάντιο. 

 

Η γεωγραφική διασπορά των ποιητών ενδεικνύει τα νέα κέντρα πνευματικής δημιουργίας. Ο 

Οππιανός καταγόταν από την Κιλικία της Μικράς Ασίας, ο έτερος Οππιανός από την Απάμεια της Συρίας, ο 

Κόιντος ίσως από τη Σμύρνη, αργότερα ο Παύλος Σιλεντιάριος έδρασε στην Κωνσταντινούπολη. Αλλά 

μακράν ο σημαντικότερος τόπος, ιδίως για τη συγγραφή ποίησης, εξακολουθεί να είναι η Αίγυπτος με 

επίκεντρο την Αλεξάνδρεια, χώρα στην οποία άκμασε ο σημαντικότερος ποιητής της εποχής, ο Νόννος από 

                                                           
18 Την ιστορία της πτώσης του παγανισμού και της οριστικής επικράτησης του χριστιανισμού μπορεί κανείς να 

παρακολουθήσει, ενδεικτικά, στα βιβλία των P. Lemerle, Ο πρώτος βυζαντινός ουμανισμός. Σημειώσεις και 

παρατηρήσεις για την εκπαίδευση και την παιδεία στο Βυζάντιο από τις αρχές ως τον 10ο αιώνα, μτφρ. Μ. 

Νυσταζοπούλου-Πελεκίδου, Αθήνα 1981, 46–70· P. Chuvin, Οι τελευταίοι εθνικοί. Ένα χρονικό της ήττας του 

παγανισμού, μτφρ. Ο. Χειμωνίδου, Αθήνα 2004· P. Brown, Η δημιουργία της Ύστερης Αρχαιότητας, μτφρ. Θ. Νικολαΐδης, 

Αθήνα 2001, κεφ. 3: «Η άνοδος των φίλων του Θεού»· J. Holland-Smith, Ο θάνατος του Αρχαίου κόσμου. Μια σύντομη 

ιστορία της Ύστερης Αρχαιότητας, μτφρ. Κ. Δεσποινιάδης – Ε. Μητούση, Αθήνα 2012, passim. 



19 

την Πανόπολη. Από τη Θηβαΐδα της Αιγύπτου, όπου βρισκόταν η Πανόπολη, κατάγονταν και ο Τριφιόδωρος 

(Ιλίου άλωσις), οι επιγραμματογράφοι Κύρος και Παλλαδάς, ο Παμπρέπιος και άλλοι.19 

 

 

Χάρτης ε. Χάρτης της Αιγύπτου με σημειωμένες τις μεγαλύτερες πόλεις. Η Κάτω Αίγυπτος και το Δέλτα του Νείλου 

σημειώνονται εμφανώς. Πηγή: Wikimedia Commons. 

http://commons.wikimedia.org/wiki/File:Ancient_Egypt_map-el.svg#/media/File:Ancient_Egypt_map-el.svg 

 

Πολλοί από τους ποιητές αυτούς κέρδιζαν τον επιούσιο γράφοντας κατά παραγγελία εγκώμια, 

επιθαλάμια και πανηγυρικούς για Ρωμαίους αξιωματούχους ή άλλους εύπορους πολίτες. Οι ποιητές αυτοί 

αποκλήθηκαν στην κλασική μελέτη του Alan Cameron περιπλανώμενοι ποιητές (wandering poets).20 Η 

Αίγυπτος ήταν ανέκαθεν τόπος όπου έθαλλε η ποίηση και αυτό παρέμεινε καθόλα αληθές την περίοδο της 

Ύστερης Αρχαιότητας. Ο Ευνάπιος στις αρχές του 5ου αι. στο έργο του Βίοι σοφιστών (10.7.2) σημειώνει πως 

όταν οι Ρωμαίοι ζήτησαν από τον φημισμένο ρήτορα Προαιρέσιο (που δίδασκε στην Αθήνα) να τους στείλει 

κάποιον να διδάξει ρητορική στη Ρώμη, έστειλε έναν Αλεξανδρέα, τον Ευσέβιο, ο οποίος όμως αναγκάστηκε 

να υποχωρήσει, όταν έμαθε ότι πρέπει να συναγωνιστεί με τον φημισμένο ρήτορα Μουσώνιο. Ο Ευνάπιος 

σχολιάζει: 

 

ἐπεὶ τά γε κατὰ ῥητορικὴν ἐξαρκεῖ τοσοῦτον εἰπεῖν ὅτι ἦν Αἰγύπτιος, τὸ δὲ ἔθνος ἐπὶ ποιητικῇ σφόδρα 

μαίνονται, ὁ δὲ σπουδαῖος Ἑρμῆς αὐτῶν ἀποκεχώρηκεν 

 

και σε ό,τι αφορά τη ρητορική αρκεί τόσο να πω, ότι ήταν Αιγύπτιος [ο Ευσέβιος] και η ράτσα τους 

είναι τελείως ξετρελαμένη με την ποίηση, ενώ ο σοβαρός Ερμής τους έχει εγκαταλείψει. 

                                                           
19 Η μελέτη της L. Miguélez-Cavero, Poems in Context επικεντρώνεται ακριβώς στην αιγυπτιακή Θηβαΐδα. Στο 

πρώτο κεφάλαιο (“The so-called School of Nonnus in the Literary Context of Panopolis [3rd–6th c. AD]”) υπάρχει μια 

προσωπογραφία καθώς και μια καταγραφή των ανώνυμων σπαραγμάτων που έχουν γίνει γνωστά μέχρι σήμερα.  
20 A. Cameron, Wandering Poets: A Literary Movement in Byzantine Egypt, Historia 14 (1965), 470–509 

[αναθεωρημένη ανατύπωση στο Wandering Poets and Other Essays on Late Greek Literature, Οξφόρδη 2016, 1–36]. 

http://commons.wikimedia.org/wiki/File:Ancient_Egypt_map-el.svg#/media/File:Ancient_Egypt_map-el.svg


20 

Αυτό που εννοεί ο Ευνάπιος είναι ότι ο Ευσέβιος, ως Αλεξανδρεύς, είχε έφεση στην ποίηση, αλλά όχι 

στη σοβαρή ρητορική του λόγιου Ερμή. Η διατύπωση αφήνει επίσης να διαφανεί ότι η ποίηση ήταν για 

ορισμένους το δεύτερο καλύτερο πράγμα, υποδεέστερο πάντως από τις σοβαρές επιστήμες της εγκυκλίου 

παιδείας, που κατεξοχήν ήταν η ρητορική και η φιλοσοφία. Αλλά η υποτίμηση της ποίησης στη μάλλον 

αλαζονική δήλωση του Ευνάπιου δεν φαίνεται να απηχούσε τα ενδιαφέροντα του ευρύτερου μορφωμένου 

κοινού, καθώς η ποίηση ήταν στενά συνυφασμένη με τη δημόσια και την ιδιωτική ζωή στην Ύστερη 

Αρχαιότητα. Αυτό φανερώνουν, μεταξύ άλλων, τα άφθονα «λειτουργικά» επιγραφικά και παπυρικά ποιήματα 

της περιόδου.21 

Ένα πρώτο χαρακτηριστικό γνώρισμα της ποίησης της Ύστερης Αρχαιότητας είναι ο λεγόμενος 

γιγαντισμός, η τάση δηλαδή ποιητών, που προφανώς είχαν ευχέρεια προς τούτο, να παράγουν ποιήματα 

χιλιάδων στίχων. Το αποκηρυγμένο καλλιμάχειο μέγα βιβλίον δεν αποθάρρυνε τους ποιητές αυτούς.22 

Χαρακτηριστικά, ο Γρηγόριος Ναζιανζηνός έγραψε περίπου 18.000 στίχους, ο Κόιντος Σμυρναίος περίπου 

10.000, ενώ ο Νόννος ο Πανοπολίτης πάνω από 28.000 στίχους. Και αυτά ενώ πολλά μεγάλα ποιήματα έχουν 

χαθεί, όπως το Ηρωικαί θεογαμίαι του Πείσανδρου από τα Λάρανδα (πρώτο μισό του 3ου αι. μ.Χ.), που 

περιελάμβανε το σύνολο της μυθολογικής ιστορίας σε όχι λιγότερα από εξήντα βιβλία (Ζώσιμος Ιστ. 5.29.3), 

πιθανότατα αρχίζοντας από τον σκανδαλώδη γάμο του Δία και της Ήρας. 

Ένα άλλο χαρακτηριστικό της μεταγενέστερης ελληνικής επικής ποίησης είναι η διάκρισή της ως 

προς το ύφος ανάμεσα σε «παραδοσιακή» και «νεωτερική».23 Τυπικοί εκπρόσωποι του μεν παραδοσιακού 

ύφους είναι ο Κόιντος Σμυρναίος, του δε νεωτερικού ο Νόννος Πανοπολίτης. Το παραδοσιακό ύφος μιμείται 

ως προς τη μετρική και τη φρασεολογία τον Όμηρο και αντλεί τα θέματά του από τους καθιερωμένους 

μυθολογικούς κύκλους. Τα δείγματα της ποίησης αυτής αναμφίβολα επηρεάζονται από τα ιδεολογικά 

ρεύματα της εποχής τους, αλλά, από λογοτεχνική άποψη, η προσέγγισή τους είναι συντηρητική τόσο ως προς 

τη θεματική όσο και ως προς την τεχνική. Από την άλλη μεριά, το νεωτερικό ύφος ξεκίνησε να 

διαμορφώνεται ήδη τον 2ο αι. μ.Χ. και έφτασε στο αποκορύφωμά του με τον Νόννο τον 5ο αι. μ.Χ.24 Τους 

ποιητές αυτούς αποκαλεί ο Αγαθίας νέους.25 Το ύφος της ποίησης αυτής γινόταν αντιληπτό ως κατεξοχήν 

καινοτόμο και κέρδισε πολλούς φίλους. Μετά τον Νόννο και για δύο αιώνες όλη η ποίηση γράφεται σε 

νεωτερικό ύφος. Με άλλα λόγια, κοντά στο παλαιό επικό πρότυπο, τον Όμηρο, προστίθεται τώρα ένας 

καινούριος κλασικός ποιητής, ο Νόννος. 

Το νεωτερικό ύφος είναι ευεπίφορο σε «εξωτερικές» επιρροές και επίμονο σε καινοτόμες πρακτικές. 

Βασικά χαρακτηριστικά αυτού του ποιητικού ύφους είναι η εισαγωγή στοιχείων της εγκυκλίου παιδείας και 

κυρίως της ρητορικής στην ποίηση, η ανάπτυξη και εφαρμογή ενός νέου συστήματος λογοτύπων με ευρεία 

χρήση σύνθετων επιθέτων26 και νεολογισμών, λεκτικές υπερβολές και τάση προς επανάληψη, η ευλαβική 

τήρηση αυστηρότατων μετρικών κανόνων, ο πειραστικός συναγωνισμός (aemulatio) με τον Όμηρο και η 

απόπειρα για υπέρβαση (superatio) αυτού, καθώς και η τάση για πνευματικοποίηση (spiritualization) υπό την 

επίδραση του νεοπλατωνισμού. Συστηματικά ενδιαφέροντα της νεωτερικής ποίησης είναι ο μυστικισμός και η 

θεουργία, η επαναδιαπραγμάτευση των γνωστών μύθων (κυρίως του τρωικού), οι αστερισμοί και η 

                                                           
21 Βλ. το δεύτερο κεφάλαιο (“A World of Poetry”) στη συμβολή του G. Agosti, Greek Poetry, στο: S. F. 

Johnson (επιμ.), The Oxford Handbook of Late Antiquity, Οξφόρδη 2012, 362–3. 
22 Ο ελληνιστικός ποιητής Καλλίμαχος ο Κυρηναίος (3ος αι. π.Χ.) διακήρυξε την αρχή της λεπτότητος, η οποία, 

μεταξύ άλλων, αποστρέφονταν το πολύστιχο ποίημα. Μία μαρτυρία από τον Αθήναιο (Επίτ. 72a) μας πληροφορεί: 

Καλλίμαχος ὁ γραμματικὸς τὸ μέγα βιβλίον ἴσον ἔλεγεν εἶναι τῷ μεγάλῳ κακῷ (απ. 465 Pfeiffer). 
23 Τη διάκριση αυτή επισήμανε ο F. Vian, L’Épopée grecque de Quintus de Smyrne à Nonnos de Panopolis, 

Bulletin de l’association Guillaume Budé 4 (1986), 333–43. 
24 Την εξέλιξη του νεωτερικού ύφους, μετά τη θεμελιώδη μελέτη του A. Wifstrand, Von Kallimachos zu 

Nonnos. Metrisch-stilistische Untersuchungen zur späteren griechischen Epik und zu verwandten Gedichtgattungen, 

Λουντ 1933, ιχνηλατεί εκ νέου η M. Whitby, The Evolution of the Nonnian Style, στο: N. Ηopkinson (επιμ.), Studies in 

the Dionysiaca of Nonnus, Κέμπριτζ 1994, 99–155. 
25 Αγαθίας Ιστ. 4.23.5 ταῦτα γὰρ οἵ τε πρότερον ποιηταὶ ᾄδουσι καὶ οἱ νέοι παραλαβόντες συνᾴδουσιν. ὧν δὴ καὶ 

Νόννος ὁ ἐκ τῆς Πανὸς τῆς Αἰγυπτίας γεγενημένος κτλ. «γιατί αυτά τραγουδούν και οι προηγούμενοι ποιητές και τα 

παρέλαβαν και μαζί τους τα τραγουδούν και οι νεότεροι. Ανάμεσά τους και ο Νόννος, που γεννήθηκε στην πόλη του 

Πάνα στην Αίγυπτο κτλ.» 
26 Αυτά τυγχάνουν ιδιαίτερης εύνοιας στη μεταγενέστερη ποίηση, πβ. Ερμογ. Περί ιδεών 338.20 Rabe γλυκεῖα 

γὰρ λέξις καὶ ἡ διὰ τῶν ἐπιθέτων ὀνομάτων ... κατ’ αὐτὴν δὲ ποίησιν φύσει οὖσαν γλυκεῖαν παρὰ τὸν ἄλλον λόγον 

ἐκφαίνεται τὰ ἐπίθετα καὶ γλυκύτερά πως ὄντα καὶ πλείονα ποιοῦντα τὴν ἡδονήν «γιατί είναι ευχάριστη η έκφραση που 

πραγματώνεται με τα επίθετα ... και ενώ η ποίηση είναι ευχάριστη περισσότερο από τα άλλα είδη λόγου τα επίθετα είναι 

ολοφάνερο ότι είναι κάπως πιο ευχάριστα και αυξάνουν την (αναγνωστική) ηδονή». 



21 

αστρονομία, η προσοχή σε κάθε λογής οξύμωρα και παράδοξα (οι ποιητές, υπό την επίδραση της 

φιλοσοφικής τους παιδείας, θεώνται έναν κόσμο γεμάτο από τέτοια), αλλά και το ενδιαφέρον τόσο για τους 

κλασικούς μύθους στις διάφορες εκδοχές τους όσο και για τοπικούς μύθους και παραδόσεις (πάτρια). 

Ειδικά ως προς το μέτρο, τα πράγματα εξελίχθηκαν προς δραστικά ρηξικέλευθη κατεύθυνση. Η 

κλασική, ποσοτική μετρική (δηλ. η εναλλαγή μακρών και βραχέων συλλαβών) ήταν στην ύστερη αρχαιότητα 

«μουσειακό» είδος, το οποίο εντούτοις διδάσκονταν και στο οποίο ασκούνταν στα σχολεία οι μαθητές. Τα 

μετρικά λάθη, ειδικά στα δίχρονα, δεν λείπουν στις σχολικές ασκήσεις. Η νεότερη αίσθηση του ρυθμού ήταν 

τονική, η εναλλαγή δηλαδή τονισμένων και άτονων συλλαβών, όπως συμβαίνει στη σύγχρονη εποχή. Τα 

πρώτα δείγματα τονικής μετρικής εμφανίζονται ήδη τον 2ο αι. μ.Χ με τον μυθογράφο Βάβριο27 και η πορεία 

ολοκληρώθηκε πολύ αργότερα, τον 6ο αι. μ.Χ., με τον Ρωμανό τον Μελωδό. Η μετρική εκλέπτυνση στην 

Ύστερη Αρχαιότητα έφτασε στο απόγειό της με τον Νόννο. Ο Σουηδός φιλόλογος Albert Wifstrand28 

διαπίστωσε για πρώτη φορά ότι η μετρική του Νόννου συνδυάζει κανόνες του κλασικού ποσοτικού μέτρου 

και κανόνες του τονικού μέτρου, συνιστά δηλαδή μιαν εξισορρόπηση ανάμεσα στην αρχαία επική και τη 

σύγχρονη γλώσσα. Τα πιο χαρακτηριστικά γνωρίσματα του νεωτερικού εξαμέτρου, όπως αυτό 

τελειοποιήθηκε από τον Νόννο, είναι τα εξής: προτιμώνται μακράν οι δάκτυλοι έναντι των σπονδείων· η 

προτιμώμενη τομή είναι η κατά τρίτον τροχαίο (στον Νόννο σε ποσοστό 81%) έναντι της πενθημιμερούς· 

εκλείπουν εντελώς οι σπονδειάζοντες στίχοι, ενώ αυξάνονται οι ολοδάκτυλοι στίχοι, οι οποίοι ανέρχονται 

στον Νόννο σε ποσοστό 38%· υπάρχει η τάση ο στίχος να τελειώνει με λέξη που τονίζεται (με οξεία ή 

περισπωμένη) στην παραλήγουσα (στον Νόννο το ποσοστό ανέρχεται σε 72%)· προπαροξύτονες λέξεις στο 

τέλος στίχου απαγορεύονται. Η δομή του εξαμέτρου είναι πολύ αυστηρή. Χαρακτηριστικά, από τα τριάντα 

δύο σχήματα που χρησιμοποιεί ο Όμηρος και τα είκοσι που χρησιμοποιεί ο Καλλίμαχος, στον Νόννο 

απαντούν μόνον εννέα (στον Παύλο Σιλεντιάριο οκτώ).29 

Στο κεφάλαιο «Παιδεία και ποίηση», που ακολουθεί, θα συζητηθεί η επιρροή της εγκυκλίου παιδείας 

στην ποιητική παραγωγή της εποχής. Αυτή περιλαμβάνει τεχνικές αγαπητές στη μεταγενέστερη ποίηση, όπως 

η παράφραση και η έκφραση. Η πρώτη αξιοποιήθηκε πρωτίστως από τους χριστιανούς ποιητές. Η δεύτερη 

υπήρξε ιδιαιτέρως δημοφιλής τόσο με αμιγώς εκφραστικά ποιήματα όσο και στο πλαίσιο κάθε άλλου είδους 

ποίησης (βλ. παρακάτω στο κεφάλαιο «Παιδεία και ποίηση», σ. 26 κ.εξ ). 

Από την άποψη των λογοτεχνικών ειδών που θεραπεύονται το πεδίο των ενδιαφερόντων είναι 

ευρύτατο. Αξιοσημείωτη είναι η τελευταία άνθηση του λογοτεχνικού επιγράμματος με επιγραμματοποιούς 

όπως ο Παλλαδάς, ο Κύρος, ο Αγαθίας ο Σχολαστικός, ο Μακηδόνιος Ύπατος και ο Παύλος Σιλεντιάριος. Η 

θεματική του επιγράμματος παρουσιάζει σημάδια νέας ζωτικότητας και ευαισθησίας. Πολλοί απ’ αυτούς τους 

επιγραμματοποιούς καταλέχθηκαν τον 6ο αι. μ.Χ. στον Κύκλο του Αγαθία, μια συλλογή επιγραμμάτων της 

Ύστερης Αρχαιότητας, που υπόκειται της ανθολογίας επιγραμμάτων του Κωνσταντίνου Κεφαλά (περ. 900 

μ.Χ.) και της Παλατινής Ανθολογίας (12ος αι. μ.Χ.) Το θέμα συζητείται διεξοδικότερα στο οικείο κεφάλαιο 

παρακάτω, σ. 201 κ.εξ. 

Σημαντική είναι και η άνθηση της αστρολογικής ποίησης, αντικείμενο που ιδιαιτέρως ενδιέφερε τους 

πλατωνίζοντες εθνικούς λόγιους και ποιητές και το οποίο, από την άλλη μεριά, ιδιαιτέρως απεχθάνονταν οι 

χριστιανοί: ο «Μανέθων» (4ος αι. μ.Χ.) έγραψε Aποτελεσματικά, ποίημα σε έξι βιβλία που καταρχήν 

παρουσίαζε την επίδραση που είχε η θέση των ουρανίων σωμάτων σε διάφορες πτυχές του ανθρώπινου 

βίου.30 Εντούτοις, το ποίημα στην παραδεδομένη του μορφή αποτελεί συμπίληση διαφορετικών παλαιότερων 

αστρολογικών ποιημάτων. Ο Μάξιμος ο θεουργός από την Έφεσο (4ος αι. μ.Χ.) συνέθεσε ένα λόγιο ποίημα 

Περί καταρχών, ποίημα που υποτίθεται ότι δίδασκε σε ποια θέση πρέπει να βρίσκονται οι πλανήτες, ώστε να 

                                                           
27 Βλ. L. D. Stephens, Trends in the Prosodic Evolution of the Greek Choliamb, Greek Roman and Byzantine 

Studies 26 (1985), 83–97 και M. J. Luzzatto, La clausola del “coliambo” di Babrio, Quaderni urbinati di cultura classica 

5 (1985), 97–127. 
28 Στην κλασική πλέον μελέτη του Von Kallimachos zu Nonnos. Metrisch-stilistische Untersuchungen zur 

späteren griechischen Epik und zu verwandten Gedichtgattungen, Λουντ 1933. 
29 Θεμελιώδεις παρατηρήσεις για τη μετρική του Νόννου καταγράφονται στα λατινικά Prolegomena της 

έκδοσης Keydell (Nonni Panopolitani Dionysiaca, Βερολίνο 1959, I, 35*–42*). Περαιτέρω εμβάθυνση παρέχεται στους 

G. Agosti – F. Gonnelli, Materiali per la storia dell’esametro nei poeti cristiani greci, στο: M. Fantuzzi – R. Pretagostini 

(επιμ.), Struttura e storia dell’esametro greco, I, Ρώμη 1995, 289–34. 
30 Τα Αποτελεσματικά του Μανέθωνα διαβάζονται πλέον στην έκδοση του Claudio de Stefani στη σειρά Serta 

graeca (Βισμπάντεν 2016). Σχολιασμένη έκδοση ετοιμάζει και η J. Lightfoot (Οξφόρδη). Υπάρχει αγγλική μετάφραση 

στο R. Lopilato, The Apotelesmatika of Manetho (PhD Brown Univ.), Πρόβιντενς, Ρόουντ Άιλαντ 1998. Βλ. και N. 

Hopkinson, Greek Poetry of the Imperial Period, Κέμπριτζ 1994, 65–6, 204–7. 



22 

είναι κατάλληλος ο χρόνος για να αναληφθεί κάποια δράση, π.χ. γάμος, ταξίδι, αναζήτηση δραπέτη δούλου, 

αγροτική καλλιέργεια κτλ. (βλ. αναλυτικότερα παρακάτω σ. 64 κ.εξ.) 

Οι νέες πνευματικές αναζητήσεις δίδουν ώθηση στην υμνογραφία και στις δύο πλευρές του 

θρησκευτικού φάσματος. Σώζονται ογδόντα επτά Ορφικοί λεγόμενοι ύμνοι σε δακτυλικό εξάμετρο στίχο, οι 

οποίοι, κατά βάσιμη εικασία, προέρχονται από την Μικρά Ασία (ίσως την Πέργαμο) και από μια κλειστή 

κοινότητα μυστών, ίσως του 3ου αι. μ.Χ. (βλ. περισσότερα παρακάτω, σ. 38 κ.εξ.) Από τον Πρόκλο, τον 

χαρισματικό διευθυντή της Ακαδημίας στην Αθήνα, σώζονται επτά ύμνοι (ο πρώτος στον θεό Ήλιο) και 

αναφορές σε έναν χαμένο όγδοο ύμνο Εις Διόνυσον.31 Στο μεταξύ ο Martin West υποστήριξε ότι ο ύμνος που 

παραδίδεται ως όγδοος στη συλλογή των Ομηρικών ύμνων (Εις Άρεα) να πρέπει να αποδοθεί κι αυτός στη 

γραφίδα του Πρόκλου.32 Ο Συνέσιος, μαθητής της Υπατίας, ο οποίος χρίστηκε χριστιανός επίσκοπος από τον 

πατριάρχη Αλεξανδρείας Θεόφιλο χωρίς ποτέ να αποσείσει τις πλατωνικές του πεποιθήσεις για την αϊδιότητα 

του κόσμου ή να υιοθετήσει το δόγμα για την ανάσταση των σωμάτων (Επιστ. 105.82–90 Garzya – Roques), 

έγραψε εκτενείς ύμνους σε λυρικά μέτρα, οι οποίοι συνδυάζουν χριστιανικά και νεοπλατωνικά δόγματα. Στην 

ποίηση αυτή το θείο αναβιβάζεται σε νέα επίπεδα πνευματικής sublimitas.33 

Στο πεδίο του έπους ως προς τη θεματική κυριαρχεί το μυθολογικό έπος: Τα μεθ’ Όμηρον του 

Κόιντου Σμυρναίου (3ος αι. μ.Χ.), σε δέκα τέσσερα βιβλία, αφηγούνται τα γεγονότα που μεσολαβούν ανάμεσα 

στην Ιλιάδα και την Οδύσσεια. Ο «συμπληρωματικός» χαρακτήρας του έπους πιθανώς να σχετίζεται με τη 

σταδιακή εξαφάνιση των ποιημάτων του Επικού Κύκλου, τα οποία πραγματεύονταν τα ίδια αυτά γεγονότα 

που ακολουθούν το τέλος της Ιλιάδας. Κατεξοχήν μυθολογικό έπος είναι και τα Διονυσιακά του Νόννου σε 

σαράντα οκτώ βιβλία καθώς και τα λεγόμενα Ορφικά Αργοναυτικά (1376 στ., με πιθανή χρονολόγηση στο 

πρώτο μισό του 5ου αι. μ.Χ., ίσως στην Κωνσταντινούπολη), στα οποία ο Ορφέας επαναφηγείται την 

αργοναυτική εκστρατεία, μετά το ευρέως γνωστό έπος Αργοναυτικά του ελληνιστικού ποιητή Απολλώνιου 

του Ρόδιου (3ος αι. π.Χ.)34 Η προτίμηση στον τρωικό μύθο φαίνεται και στα σωζόμενα επύλλια (μικρά έπη) 

της εποχής. Τα δύο από τα τρία έχουν τρωικό θέμα (Τριφιόδωρου Ιλίου άλωσις και Κόλλουθου Ελένης 

αρπαγή), ενώ το τρίτο αφηγείται μιαν ερωτική ιστορία με τραγική κατάληξη από τοπικό μύθο της 

Προποντίδας (Μουσαίου Τα καθ’ Ηρώ και Λέανδρον).35 

Μια τελευταία παράμετρος της ποίησης στην Ύστερη Αρχαιότητα έχει να κάνει με την παράστασή 

της. Και σε αυτή την εποχή ο κανόνας ήταν η απαγγελία της ποίησης, όχι η ενδόμυχη ανάγνωσή της.36 

Αρχαιολογικά ευρήματα στην Αλεξάνδρεια έχουν φέρει στο φως αναγνωστήρια και αίθουσες διαλέξεων –

                                                           
31 Για τους αυθεντικούς ύμνους τους Πρόκλου βλ. την έκδοση του E. Vogt, Procli Hymni, Wiesbaden 1957 και 

το υπόμνημα του R. M. van den Berg, Proclus’ Hymns, Λέιντεν – Βοστόνη – Κολωνία 2001. Έχουν μεταφραστεί 

υποδειγματικά στα ΝΕ από τον Π. Καλλιγά, Πρόκλου, Η ιερατική τέχνη· οι Ύμνοι, Αθήνα 2009. 
32 Πβ. M. L. West, The Eighth Homeric Hymn and Proclus, Classical Quarterly 20 (1970), 300–4. Ο Th. 

Gelzer, Museum Helveticum 44 (1987), 150–67 πρακτικά ανασκεύασε την απόδοση αυτή. Εκείνος διατείνεται ότι ο 

συγκεκριμένος ύμνος είναι πρότερος του Πρόκλου και πρέπει πιθανώς να αποδοθεί στον Πορφύριο. Βλ. και R. M. van 

den Berg, Proclus’ Hymns, Λέιντεν – Βοστόνη – Κολωνία 2001, 6–7. 
33 Η ριζοσπαστική μελέτη του I. Baldi, Gli Inni di Sinesio di Cirene. Vicende testuali di un corpus tardoantico, 

Βερολίνο – Νέα Υόρκη 2011, μετά από προσεκτική έρευνα των κυριότερων χειρογράφων, κατέδειξε ότι η παρούσα 

μορφή συνιστά μεταγενέστερη «έκδοση» των Ύμνων, που διαστρέβλωσε τη σειρά και την ακεραιότητα της αρχικής 

συλλογής. Υπό το φως των πορισμάτων αυτών μία νέα έκδοση καθίσταται απαραίτητη. Μέχρι τότε χρησιμοποιούμε τη 

γαλλική έκδοση του C. Lacombrade (Budé, 1978). Για την 105η επιστολή, όπου διατυπώνονται οι αμφιβολίες του για 

χριστιανικά δόγματα, βλ. Δ. Παλούκης, Συνέσιος Κυρήνης εν οίκω φιλοσοφών και εν δήμω φιλομυθών. Η 105η επιστολή 

του, Αθήνα 2005. 
34 Το κείμενο των Ορφικών Αργοναυτικών έχει πολλές ιδιαιτερότητες στη γλώσσα, είναι πολλαχού εφθαρμένο 

και δύσκολο στην αποκατάστασή του. Το εξέδωσε βέλτιστα ο F. Vian (Les Argonautiques Orphiques, Παρίσι 1987) και 

το υπομνημάτισε ο O. Schelske, Orpheus in der Spätantike. Studien und Kommentar zu den “Argonautika” des Orpheus, 

Βερολίνο – Βοστόνη 2011· το μετέφρασε στα ΝΕ ο Γ. Θ. Μαυρόπουλος (Ορφέας, Αργοναυτικά – Λιθικά, Θεσσαλονίκη 

2011). 
35 Για τον Τριφιόδωρο και τον Μουσαίο βλ. παρακάτω σσ. 115 κ.εξ. και 128 κ.εξ. αντιστοίχως. Για τον 

Κόλλουθο βλ. Ο. Καραβάς, Κόλλουθου, Ελένης αρπαγή, Αθήνα 2015 και C. Cadau, Studies in Colluthus’ Abduction of 

Helen, Λέιντεν 2015. 
36 Βλ. G. Agosti, La voce dei libri: dimensione performative dell’epica greca tardoantica, στο: E. Amato – A. 

Roduit – M. Steinrück (επιμ.), Approches de la Troisième Sophistique. Hommage à Jacques Schamp, Βρυξέλλες 2006, 

35–62. Γενικά για το θέμα βλ. H. Hunger, Ο κόσμος του βυζαντινού βιβλίου. Γραφή και ανάγνωση στο Βυζάντιο, μτφρ. Γ. 

Βασίλαρος, Αθήνα 1995. 



23 

πρωτίστως, βεβαίως, ρητορικών επιδείξεων. Πιο γνωστός είναι ο χώρος που ανασκάφηκε στο Kom el-Dikka 

στην Αλεξάνδρεια.37 

 

 

Εικ. ε.1. Άποψη της ανασκαφής του Kom el-Dikka. Το αρχαίο θέατρο της Αλεξάνδρειας βρίσκεται κάτω δεξιά στη 

φωτογραφία, με τις στοές και αίθουσες διαλέξεων να εκτείνονται κατά μήκος, στα αριστερά. Τα ερείπια των ρωμαϊκών 

λουτρών ή θερμών είναι εμφανή στο πίσω μέρος του αρχαιολογικού χώρου. Βλ. και εικόνα 8.17, σ. 268. Πηγή: Wikimedia 

Commons. https://commons.wikimedia.org/wiki/File:Kom_el_Dikka_(I).jpg 

 

 

Εσωτερικές ενδείξεις από τα ίδια τα κείμενα δείχνουν ότι το ακροαστικό κοινό ήταν μικτό, 

αποτελούμενο από μορφωμένους εθνικούς και χριστιανούς, που μοιράζονταν το ίδιο παιδευτικό υπόβαθρο 

και ήταν εκπαιδευμένοι να διαβλέπουν στους κοσμικούς μύθους τη λανθάνουσα προτύπωση του ερχόμενου 

Χριστού, σε βάση ισότιμη με τις ιουδαϊκές προφητείες, ή να ανάγουν τα ποιητικά κείμενα σε μιαν απώτερη, 

υψηλή πνευματική σημασία. Άλλα ποιήματα απευθύνονταν σε πιο κλειστό κύκλο επαϊόντων, όπως τα Ορφικά 

Λιθικά (4ος αι. μ.Χ.: διδακτικό ποίημα για τις μαγικές ιδιότητες των λίθων)38 ή και οι Ύμνοι του Συνέσιου από 

την Κυρήνη (4ος αι. μ.Χ.), όπως ομολογεί και ο ίδιος ο Συνέσιος στην πεζή πραγματεία Περί προνοίας 1.18. 

Υπάρχουν σαφείς ενδείξεις για ποιητικούς διαγωνισμούς. Ο Κλαυδιανός (4ος αι. μ.Χ.) στο προοίμιο της 

αποσπασματικής Γιγαντομαχίας, μετά από επίκληση στον Φοίβο, τον θεό της μουσικής και της ποίησης, 

αναφέρεται στο αλεξανδρινό του ακροατήριο στο πλαίσιο ενός ποιητικού διαγωνισμού, παρομοιάζοντας το 

ακροατήριο με τα κύματα της θάλασσας που ξεσπούν πάνω του καθώς εκείνος σπεύδει με το πλοίο του 

Ελικώνα, για να αδράξει το βραβείο που ποθεί, στ. 11–17:39 

 

ὡς γὰρ δὴ πέλαγος μέγ’ Ἀλεξάνδροιο πόληος 

πάντοθεν ἐκτέταται, τάδε μυρία κύματα λαῶν 

ὄρνυτ’ ἐπ’ ἀλλήλοισιν, ἐγὼ δέ τε δεινὸς ἀοιδός 

                                                           
37 Βλ. T. Derda – T. Markiewicz – E. Wipszycka (επιμ.), Alexandria: Auditoria of Kom El-Dikka and Late 

Antique Education, Βαρσοβία 2007 και G. Majcherek, The Auditoria on Kom el-Dikka: A Glimpse of Late Antique 

Education in Alexandria, στο: Proceedings of the Twenty-fifth International Congress of Papyrology, Αν Άρμπορ 2010, 

471–84. 
38 Η καλύτερη έκδοση των Ορφικών Λιθικών μέχρι σήμερα είναι του Γ. Ν. Γιαννάκη, Ορφέως Λιθικά, Ιωάννινα 

1982. Έχουν μεταφραστεί στα ΝΕ από τον Γ. Θ. Μαυρόπουλο (Ορφέας, Αργοναυτικά – Λιθικά, Θεσσαλονίκη 2011). 
39 Για το χωρίο βλ. A. Cameron, Claudian. Poetry and Propaganda at the Court of Honorius, Οξφόρδη 1970, 

25 και E. Livrea, La Gigantomachia greca di Claudiano: tradizione manoscritta e critica testuale, Maia 52 (2000), 435–7. 

https://commons.wikimedia.org/wiki/File:Kom_el_Dikka_(I).jpg


24 

μουσοπόλος ναύτης Ἐλικωνίδι νηὶ πιθήσας 

ἰθύνω πρὸς ἄεθλα, φέρω δ’ ἔπι φόρτον ἀοιδήν. 

εἰ δὲ θεῶν βουλῇσιν, ἐφ’ ἡμείων ἐθελόντων 

ἡμετέροις ὕμνοισιν ἐπιπνεύσειαν ἔπαινον. 

 

Όπως το μέγα πέλαγος απλώνεται ολόγυρα στην πόλη του Αλεξάνδρου, αυτά τα μύρια κύματα των 

λαών ξεσηκώνονται το ένα μετά το άλλο, κι εγώ δεινός τραγουδιστής, ναύτης των Μουσών θαρρεμένος στο 

καράβι του Ελικώνα κατευθύνομαι προς το βραβείο και κουβαλώ για φορτίο το τραγούδι μου. Είθε οι θεοί με 

τη θέλησή τους να πνεύσουν στους ύμνους μας τον έπαινο, που τον επιζητούμε. 

 

Αργότερα, η Έκφρασις της Αγίας Σοφίας του Παύλου Σιλεντιάριου απαγγέλθηκε ενώπιον του 

αυτοκράτορα Ιουστινιανού και του πατριάρχη Σέργιου στα εγκαίνια του ανακαινισμένου ναού της Αγίας 

Σοφίας στην Κωνσταντινούπολη το 562 μ.Χ.40 Όψη της προφορικότητας είναι και η εκζήτηση σε λογοπαίγνια 

και παρηχήσεις, το σχήμα της αναφοράς, το σχήμα ετυμολογικόν και λόγια συνώνυμα, με τα οποία βρίθει η 

ποίηση της εποχής. Χαρακτηριστικά, ο Νόννος αναφέρεται στις γραφές (κυρίως την Παλαιά Διαθήκη) ως 

γράμματα φωνήεντα «γράμματα με φωνή» (Παρ. 5.159), δηλαδή καταγεγραμμένα κείμενα που είναι 

προορισμένα να διαβάζονται φωναχτά, ακόμη και στο πλαίσιο της χριστιανικής λειτουργίας. 

 

 

στ. Πρόσωπα και κείμενα 
 

Η εξάπλωση του Χριστιανισμού, η ρωμαϊκή κυριαρχία και η επακόλουθη διάσπαση της αυτοκρατορίας είναι 

κάποια από τα στοιχεία που επηρεάζουν —άμεσα ή έμμεσα— την ποιητική παραγωγή των πρώτων 

μεταχριστιανικών αιώνων, ενώ παράλληλα ο μεγάλος αριθμός παπυρικών ευρημάτων από την εποχή αυτή 

προσθέτει σημαντικά τόσο στον όγκο των σωζόμενων ποιητικών έργων (είτε από γνωστούς είτε από 

αγνώστους συγγραφείς) όσο και στις γνώσεις μας σχετικά με την παιδεία και τα πνευματικά ρεύματα που 

διαμορφώνουν τα χαρακτηριστικά της ποίησης αυτής.41 

Τα περισσότερα ποιητικά είδη που είχαν γνωρίσει άνθηση τις προηγούμενες λογοτεχνικές περιόδους 

συνεχίζουν να εξελίσσονται και κατά την περίοδο των πρώτων μεταχριστιανικών αιώνων (με την πιθανή 

εξαίρεση της βουκολικής ποίησης). Μολονότι η χρονολόγηση κάποιων ποιητικών έργων της περιόδου αυτής 

είναι δύσκολη, αφενός γιατί συχνά τα ποιήματα δεν περιέχουν αναφορές στο ιστορικό τους πλαίσιο και 

αφετέρου γιατί δεν υπάρχουν πάντοτε πληροφορίες από την αρχαιότητα για τους φερόμενους ως ποιητές των 

έργων αυτών, έχει παρατηρηθεί ιδιαίτερη άνθηση της διδακτικής ποίησης κατά τον 2ο και τον 3ο αι. μ.Χ. και 

της μυθολογικής ποίησης από τον 3ο αι. μ.Χ. και εξής.42 Η ποίηση κατά τη δυναστεία των φιλελλήνων 

αυτοκρατόρων του 2ου αι. μ.Χ. καταπιάστηκε με ποικίλα θέματα τεχνικής φύσης σε δακτυλικό εξάμετρο, 

συμπεριλαμβανομένης της γεωγραφίας, της αστρολογίας, της θήρας και της αλιείας. Κατά τον 2ο αι. 

συνέγραψαν ο Διονύσιος ο Περιηγητής τη (σωζόμενη) εξαμετρική Περιήγηση της Οικουμένης43 και αργότερα 

ο Μάρκελλος από τη Σίδη (Παμφυλία, ΝΑ Μικρά Ασία) το ποίημα Ιατρικά, από το οποίο διασώζονται μόνον 

αποσπάσματα,44 ενώ από τα τέλη του 2ου αι. και τις αρχές του 3ου αι. μ.Χ. παραδίδονται αντίστοιχα τα 

Αλιευτικά του Οππιανού για την αλιεία και τα Κυνηγετικά για τη θήρα. Τα Κυνηγετικά αποδίδονται στον 

συγγραφέα που είναι γνωστός ως [Οππιανός] ή Ψευδο-Οππιανός, επειδή παρουσιάζει παραπλήσια θεματική 

με αυτήν του Οππιανού (βλ. παρακάτω, σ. 52). Οι κινήσεις των ουρανίων σωμάτων έχουν επίσης έρθει στο 

                                                           
40 Βλ. M. Whitby, The Occasion of Paul the Silentiary’s Ekphrasis of S. Sophia, Classical Quarterly 35 (1985), 

215–28. 
41 Για μια επιλεκτική ανασκόπηση της εξαμετρικής ποίησης της αυτοκρατορικής περιόδου και της Ύστερης 

Αρχαιότητας, στην οποία βασίζεται μέρος της παρούσας ενότητας, βλ. K. Carvounis – R. Hunter, Introduction, στο: K. 

Carvounis – R. Hunter (επιμ.), Signs of Life? Studies in Later Greek Poetry (= Ramus 37. 1–2), 2008, 1–10 (ιδιαίτ. σσ. 3–

6). 
42 Βλ., π.χ., F. Vian, Quintus de Smyrne. La Suite d’Homère, Παρίσι 1963, xxiii. 
43 Βλ. την πρόσφατη έκδοση της J. L. Lightfoot, Dionysius Periegetes. Description of the Known World, 

Οξφόρδη 2014. 
44 Ένα εκτεταμένο απόσπασμα (101 στ.) για τις θεραπευτικές ιδιότητες των ιχθύων διασώζει ο Γαληνός (GDRK 

απ. 63 Heitsch). Βλ. E. L. Bowie, Greek Poetry in the Antonine Age, στο: D. A. Russell (επιμ.), Antonine Literature, 

Οξφόρδη 1990, 53–90 (ιδιαίτ. σσ. 66–70). 



25 

επίκεντρο της εξαμετρικής ποίησης του Μάξιμου (Περί καταρχών: 4ος αι. μ.Χ., βλ. παρακάτω, σ. 64) και της 

συλλογής υπό το όνομα του Μανέθωνα (Αποτελεσματικά: 1ος –3ος αι. μ.Χ.) 

Από τον 3ο μέχρι και τον 5ο αι. μ.Χ. γνώρισε ιδιαίτερη άνθηση η αφηγηματική ποίηση σε δακτυλικό 

εξάμετρο με μυθολογικό περιεχόμενο τόσο σε μεγάλη (έπος) όσο και σε περιορισμένη έκταση (επύλλιο). Δύο 

έργα που δε διασώζονται από τον 3ο αι. μ.Χ. αλλά για τα οποία υπάρχουν πληροφορίες από την αρχαιότητα 

είναι οι Μεταμορφώσεις του Νέστορα από τα Λάρανδα και το γιγάντιο έπος Ηρωικαί θεογαμίαι (σε όχι 

λιγότερα από εξήντα βιβλία!) από τον γιο του Νέστορα, τον Πείσανδρο από τα Λάρανδα. Στα μυθολογικά έπη 

που διασώζονται περιλαμβάνονται Οι μεθ᾽ Όμηρον λόγοι του Κόιντου Σμυρναίου από τον 3ο αι. μ.Χ.: στο 

έργο αυτό περιγράφονται τα γεγονότα που διαδραματίστηκαν στον τρωικό πόλεμο μετά την ταφή του 

Έκτορα, με την οποία ολοκληρώνεται η Ιλιάδα, μέχρι τον ταραχώδη απόπλου των Αχαιών μετά την άλωση 

της Τροίας (βλ. πιο κάτω, σ. 70). Στα λεγόμενα ορφικά Αργοναυτικά του 5ου αι. μ.Χ. ο μυθικός Ορφέας 

αφηγείται την αργοναυτική εκστρατεία, ενώ το εκτενέστερο ποιητικό έργο που διασώζεται ολόκληρο τόσο 

από την αρχαία ελληνική όσο και από τη λατινική γραμματεία είναι τα Διονυσιακά του Νόννου από τα μέσα 

του 5ου αι. μ.Χ.· το έπος αυτό επίσης ανήκει στην κατηγορία των μυθολογικών επών και, ξεκινώντας από την 

αρπαγή της Ευρώπης και την άκαρπη αναζήτησή της από τον αδελφό της Κάδμο, αφηγείται τα γεγονότα που 

οδηγούν στη γέννηση, τα επίγεια κατορθώματα και την αποθέωση του Διονύσου (βλ. πιο κάτω, σ. 88 κ.εξ.)45 

Από τα τρία επύλλια που διασώζονται από την Ύστερη Αρχαιότητα τα δύο εστιάζουν σε γεγονότα 

από τον τρωικό πόλεμο, τα οποία διαδραματίστηκαν είτε πριν είτε αμέσως μετά τα γεγονότα της Ιλιάδας: η 

Ιλίου άλωσις του Τριφιόδωρου σε 691 στίχους επικεντρώνεται στην κατασκευή του Δούρειου Ίππου και την 

άλωση της Τροίας (τέλη 3ου – αρχές 4ου αι. μ.Χ.: βλ. παρακάτω, σ. 115 κ.εξ.), ενώ η Ελένης αρπαγή του 

Κόλλουθου (τέλη 5ου – αρχές 6ου αι. μ.Χ.) σε 392 εξάμετρους στίχους επικεντρώνεται στην κρίση του Πάρη 

και την επακόλουθη αρπαγή της Ελένης. Άλλες πηγές που αναφέρονται στο συνολικό συγγραφικό έργο 

αυτών των δύο συγγραφέων μαρτυρούν τη δεξιότητά τους στη σύνθεση και τον πειραματισμό και με άλλα 

λογοτεχνικά είδη: σύμφωνα με το λεξικό της Σούδας (του Σουίδα), εκτός από το επύλλιο Ιλίου άλωσις 

αποδίδεται στον Τριφιόδωρο και μια (μη σωζόμενη) Οδύσσεια λειπογράμματος (βλ. παρακάτω, σ. 115), ενώ ο 

Κόλλουθος φέρεται να είχε συνθέσει μεταξύ άλλων έργων του και ένα έπος για την ιστορική νίκη του 

αυτοκράτορα Αναστάσιου κατά των Περσών (Περσικά). Τέλος, στο τρίτο επύλλιο που διασώζεται από την 

Ύστερη Αρχαιότητα, Τα καθ᾽ Ηρώ και Λέανδρον σε 343 στίχους, ο Μουσαίος αφηγείται την τραγική ιστορία 

των δύο ομώνυμων εραστών στις δύο όχθες του Ελλησπόντου (τέλη 5ου – αρχές 6ου αι. μ.Χ.: βλ. πιο κάτω, σ. 

128).46 

Η ποίηση στην Ύστερη Αρχαιότητα χρησιμοποιείται και για λατρευτικούς σκοπούς. Τέτοιοι είναι οι 

Ορφικοί Ύμνοι (βλ. πιο κάτω, σ. 38) και ίσως οι Ύμνοι του Συνέσιου από την Κυρήνη (4ος–5ος αι. μ.Χ. Η 

ποίηση χρησιμοποιείται όμως και ως μέσον από χριστιανούς συγγραφείς, για να αποδοθεί το ίδιο το 

περιεχόμενο, ή κάποια ερμηνεία του περιεχομένου, της Αγίας Γραφής. Στα πιο πρώιμα δείγματα χριστιανικής 

ποίησης από τον 3ο–4ο αι. μ.Χ. ανήκει η Όρασις Δωροθέου (P. Bodmer XXIX), όπου περιγράφεται ένα όραμα 

που βίωσε ο αφηγητής στον οίκο του Θεού.47 Δεσπόζουσα μορφή στην κατηγορία της χριστιανικής ποίησης 

αποτελεί ο Γρηγόριος ο Ναζιανζηνός (ή Θεολόγος) κατά τον 4ο αι. μ.Χ., ο οποίος έγραψε ποιητικά έργα 

ηθικού, διδακτικού και αυτοβιογραφικού περιεχομένου που χαρακτηρίζονται από τη στενή εξοικείωση του 

συγγραφέα με την προγενέστερη ποιητική παράδοση (βλ. παρακάτω, σ. 172). Τόσο στην ελληνική όσο και 

στη λατινική παράδοση, κείμενα της Αγίας Γραφής παραφράζονται σε έμμετρο ποιητικό λόγο με επιπρόσθετη 

επεξήγηση (αὔξησις): στον Νόννο κατά τον 5ο αι. μ.Χ. αποδίδεται η Παράφρασις του ευαγγελίου του Αγ. 

Ιωάννη (βλ. παρακάτω, σ. 186), ενώ στον Απολλινάριο της Λαοδικείας αποδίδεται η Παράφρασις των 

Ψαλμών σε δακτυλικό εξάμετρο, που στην πραγματικότητα είναι έργο αιγύπτιου ποιητή του τρίτου τετάρτου 

                                                           
45 Στο διονυσιακό κύκλο φαίνεται να ανήκουν και τα (προγενέστερα) Βασσαρικά από κάποιον Διονύσιο (τον 

επονομαζόμενο «Βασσαρέα») αποσπάσματα των οποίων διασώζονται σε πάπυρο. Το κείμενο εξέδωσε ο E. Livrea, 

Dionysii Bassaricon et Gigantiadis fragmenta, Ρώμη 1973· νέα έκδοση με υπόμνημα ετοιμάζει ο A. Benaissa. 
46 Για τα έργα του Κόλλουθου βλ. την πρόσφατη μελέτη της C. Cadau, Studies in Colluthus’ Abduction of 

Helen, Λέιντεν – Βοστόνη 2015. Για τον Τριφιόδωρο και τον Μουσαίο βλ. σσ. 115 και 128 αντιστoίχως. Για την 

πρόσληψη του ελληνιστικού επύλλιου στην Ύστερη Αρχαιότητα βλ. A. Hollis, The Hellenistic Epyllion and its 

Descendants, στο: S. F. Johnson (επιμ.), Greek Literature in Late Antiquity. Dynamism, Didacticism, Classicism, 

Aldershot 2006, 141–57. Βλ. επίσης τον πρόσφατο συλλογικό τόμο για το επύλλιο από τους M. Baumbach – S. Bär, 

Brill’s Companion to Greek and Latin Epyllion and its Reception, Λέιντεν – Βοστόνη 2012. 
47 Για την πρώιμη χριστιανική ποίηση βλ. παρακάτω το κεφάλαιο «Οι απαρχές της χριστιανικής ποίησης», σ. 

29. Εκεί και για την Όρασιν Δωροθέου και τη σχετική βιβλιογραφία (σ. 30, σημ. 65). Για μια ανασκόπηση πρώιμων 

έργων χριστιανικής ποίησης βλ. και C. Simelidis, Selected poems of Gregory of Nazianzus, Γκέτιγκεν 2009, 29. 



26 

του 5ου αι. μ.Χ. Λίγο αργότερα, η αυτοκράτειρα Ευδοκία θα χρησιμοποιήσει ολόκληρους στίχους ή ημιστίχια 

από τα ομηρικά έπη για να συνθέσει ένα νέο έργο με χριστιανική θεματική δομημένο εξ ολοκλήρου από 

προγενέστερο υλικό (Ομηρόκεντρα). 

Τέλος, ιδιαίτερη άνθηση γνωρίζει το επίγραμμα από τον 4ο αι. μ.Χ. με κύριους εκπροσώπους κατά 

την περίοδο αυτή τους Γρηγόριο Ναζιανζηνό και Παλλαδά τον Αλεξανδρέα από τον 4ο αιώνα· Κύρο 

Πανοπολίτη και Χριστόδωρο Κοπτίτη από τον 5ο αιώνα· και Ιουλιανό Αιγύπτιο, Παύλο Σιλεντιάριο και 

Αγαθία Σχολαστικό από τον 6ο αιώνα Από τον 6ο αιώνα διασώζονται τρεις ποιητικές εκφράσεις σε δακτυλικό 

εξάμετρο: από τον Παύλο Σιλεντιάριο (βλ. σ. 233, πιο κάτω) η Έκφρασις της Αγίας Σοφίας και η Έκφρασις 

του άμβωνα, η Έκφρασις των αγαλμάτων στα λουτρά του Ζεύξιππου στην Κωνσταντινούπολη από τον 

Χριστόδωρο Κοπτίτη (βλ. πιο κάτω, σ. 28) και η Έκφρασις του κοσμικού πίνακος στα δημόσια λουτρά της 

Γάζας από τον Ιωάννη της Γάζας.48 

Για να συμπληρωθεί η εικόνα της ποιητικής παραγωγής της Ύστερης Αρχαιότητας, όπως αυτή 

σχηματίζεται από τα έργα που έχουν παραδοθεί μέσω της χειρόγραφης παράδοσης και από αρχαίες 

μαρτυρίες, είναι καθοριστική η συμβολή παπυρικών και επιγραφικών ευρημάτων, τα οποία λειτουργούν ως 

αυτόπτες μάρτυρες τόσο της συγγραφικής παραγωγής της περιόδου όσο και των πνευματικών τάσεων που 

διαμορφώνουν και αποτυπώνονται στην παραγωγή αυτή. Παπυρικά ευρήματα έχουν φέρει στο φως ποιήματα 

που προορίζονταν για συγκεκριμένους σκοπούς ή περιστάσεις της τοπικής κοινωνίας, όπως η νίκη ενός 

στρατηγού ή το εγκώμιο ενός άρχοντα.49 Οι πάπυροι έχουν, επίσης, διασώσει πληθώρα έμμετρων ρητορικών 

προγυμνασμάτων (βλ. πιο κάτω, σ. 27), τα οποία αποτελούσαν μέρος της ρητορικής εκπαίδευσης και 

σταδιακά ενσωματώθηκαν στην επική ποίηση της Ύστερης Αρχαιότητας.50 Πληθώρα ποιημάτων κυρίως 

περιστασιακού χαρακτήρα έχουν διασωθεί σε επιγραφές, π.χ. επιτάφια επιγράμματα, επιγράμματα για 

αθλητική ή άλλη νίκη, για αναστήλωση λουτρών ή ναών.51 

Η ποιητική παραγωγή της Ύστερης Αρχαιότητας αντανακλά, επομένως, την παιδεία και την 

πολιτιστική ταυτότητα των ελληνόφωνων συγγραφέων της περιόδου αυτής, καθώς και τις πνευματικές τους 

αναζητήσεις στη διαμόρφωση της προγενέστερης ποιητικής παράδοσης σε ένα νέο και διαρκώς εξελισσόμενο 

λογοτεχνικό, ιστορικό, και πολιτισμικό πλαίσιο. Ο Πίνακας II (σ. 279) παρέχει ένα συνοπτικό κατάλογο 

ποιητών και ποιημάτων που είναι σε μας γνωστό ότι γράφηκαν στην Ύστερη Αρχαιότητα. 

 

 

ζ. Παιδεία και ποίηση 
 

Ιδιαιτέρως σημαντικό, δομικό γνώρισμα της ποίησης της εποχής είναι η εισαγωγή στοιχείων της ανώτερης 

εγκυκλίου παιδείας στην ποιητική δημιουργία. Πολλοί από τους ποιητές της Ύστερης Αρχαιότητας ήταν στο 

επάγγελμα γραμματικοί, καθηγητές, δηλαδή, της λογοτεχνίας. Ξεχωριστή θέση στις ανώτερες σπουδές 

κατείχαν τα αντικείμενα της ρητορικής και της φιλοσοφίας. 

Η φιλοσοφία χωρίζεται σε λογική, φυσική και ηθική. Κυριαρχεί ο νεοπλατωνισμός, μια ανανεωμένη 

εκδοχή της πλατωνικής διδασκαλίας, την οποία εισηγήθηκε ο Πλωτίνος (3ος αι. μ.Χ.) με το έργο που μετά το 

θάνατό του δημοσίευσε ο μαθητής του Πορφύριος με τον τίτλο Εννεάδες (δηλαδή έξι κεφάλαια από εννέα 

διατριβές το καθένα)52 και αργότερα καλλιέργησαν σημαντικοί φιλόσοφοι της Ύστερης Αρχαιότητας, όπως ο 

πολυμαθής Πορφύριος, ο ένθεος Ιάμβλιχος (υποστηρικτής της θεουργίας) και ο μέγας Πρόκλος, διευθυντής 

                                                           
48 Για τη σχετική βιβλιογραφία για τα ποιήματα του Παύλου Σιλεντιάριου και του Χριστόδωρου βλ. σσ. 244 και 

243 αντιστοίχως. 
49 Βλ., για παράδειγμα, P. Argent. 480 (GDRK απ. 22 Heitsch) για τον πόλεμο του Διοκλητιανού και του 

Γαλέριου κατά των Περσών καθώς και τη λεγόμενη Βλεμυομαχία (αρ. 41 και 39 αντίστοιχα στον κατάλογο της L. 

Miguélez-Cavero, Poems in Context, 63–5 και 59–61). Τη Βλεμυομαχία εξέδωσε ο E. Livrea, Anonymi fortasse 

Olympiodori Thebani Blemyomachia (P. Berol. 5003), Μαϊζενχάιμ 1978, όπου επιχειρείται προσγραφή στον 

Ολυμπιόδωρο από την αιγυπτιακή Θήβα. 
50 Βλ. L. Miguélez-Cavero, Poems in Context, ιδιαίτερα σσ. 264–370. 
51 Τα επιγραφικά ποιήματα της Ανατολής έχουν συγκεντρωθεί από τους R. Merkelbach – J. Stauber, 

Steinepigramme aus dem griechischen Osten, Μόναχο – Λιψία 1998–2004, σε πέντε τόμους (SGO). Τα επιτάφια 

αναγιγνώσκονται στη συλλογή του W. Peek, Griechische Vers-Inschriften, Βερολίνο 1955 (GVI). Νεότερα 

δημοσιεύονται κάθε χρόνο στην επετηρίδα Supplementum Epigraphicum Graecum (SEG). 
52 Ευτυχούμε να έχουμε στα ΝΕ την καλύτερη διεθνώς κριτική έκδοση με μετάφραση και πλούσιο 

υπομνηματισμό από τον Π. Καλλιγά (Πλωτίνος, Εννεάς [τάδε], Αθήνα 1994–2013), μέχρι σήμερα των πρώτων πέντε 

(από τις έξι) εννεάδων. 



27 

της Ακαδημίας στην Αθήνα τον 5ο αι. μ.Χ.53 Ο νεοπλατωνισμός συμπλέκει τη μεταφυσική και την ψυχολογία 

με την πλατωνική φιλοσοφία. Προήγαγε ένα μονοθεϊστικό δόγμα,54 σύμφωνα με το οποίο οι θεοί είναι 

πνεύματα και στην κορυφή της ιεραρχίας τους τάσσεται ο ένας θεός, που ονομαζόταν εναλλακτικά Ζευς, Εις 

(ένας), Ων («αυτός που υπάρχει»). Όλα τα υπόλοιπα όντα συνδέονται κλιμακωτά (αυτό τεχνικά αποκαλείται 

σειρά) με το υπέρτατο όν, αντίληψη που αφήνει ανοιχτή την πιθανότητα επικοινωνίας μαζί του. Ο 

νεοπλατωνισμός θεάται τον κόσμο που αντιλαμβανόμαστε με τις αισθήσεις ως έκτυπο μιας ανώτερης νοητής 

πραγματικότητας (της μόνης «πραγματικότητας») και διακρίνει στον άνθρωπο και τη φύση τρία οντολογικά 

επίπεδα που γενικώς αντιστοιχούν, με ανιούσα διαβάθμιση, στην ύλη, την ψυχή, που ζωοδοτεί την ύλη, και το 

νου, που δαμάζει τις άλογες ορμές της ψυχής και την κατευθύνει, και συνιστά δίαυλο επικοινωνίας με τους 

θεούς. 

Γλαφυρή περιγραφή της ζωής στις νεοπλατωνικές σχολές προσφέρει ο Βίος Ισιδώρου του ύστερου 

νεοπλατωνικού φιλόσοφου Δαμάσκιου.55 Ο Δαμάσκιος ήταν εκείνος που πρότεινε το διαχωρισμό της 

νεοπλατωνικής φιλοσοφίας σε διανοητική (Πλωτίνος) και θεουργική (Ιάμβλιχος, Πρόκλος): η πρώτη επιδίωκε 

την επαφή και την εξομοίωση με το θείο μέσω της εγκράτειας και της αγνότητας, ενώ η δεύτερη μετέρχεται 

και μαγικές τελετές. Ενώ ο Πλωτίνος πίστευε ότι στον αισθητό κόσμο κατέρχεται μέρος της ψυχής, ο 

Πρόκλος πίστευε ότι κατέρχεται όλη η ψυχή κι επομένως δεν είναι δυνατή η ένωση με το άλλο μισό με μόνα 

τα διανοητικά μέσα. Η θεουργία (< θεός + ἔργον = η επενέργεια των ίδιων των θεών, που είναι πάντοτε 

αυτοθελής) συνίσταται σε καθαρτικές τελετές και στην επίκληση θεϊκών δυνάμεων μέσω μιας ειδικά 

διαμορφωμένης γλώσσας (σύμβολα ή συνθήματα), προκειμένου η ψυχή, απαλλαγμένη από τα δεσμά του 

σώματος, να επανενωθεί με τη θεϊκή πηγή της.56 Ιδρυτικό κείμενο της θεουργίας θεώρησαν οι νεοπλατωνικοί 

φιλόσοφοι τους θεοπαράδοτους Χαλδαϊκούς χρησμούς, που αποδίδονται στον Ιουλιανό τον θεουργό (2ος αι. 

μ.Χ.) και όχι άδικα θεωρήθηκαν στη σύγχρονη κριτική το παγανιστικό αντίδοτο στη χριστιανική βίβλο.57 Το 

νεοπλατωνικά δόγματα, κατάλληλα προσαρμοσμένα, επηρέασαν και τους πατέρες της εκκλησίας, όπως τον 

Ευσέβιο Καισαρείας ή τον Γρηγόριο Νύσσης. Σημαντικές διαφορές των Νεοπλατωνικών με τη χριστιανική 

θρησκεία ήταν η πίστη στην αιωνιότητα του κόσμου, πεποίθηση που ευθέως αντιτίθεται στη δημιουργία του 

κόσμου από τον Θεό σε ιστορικό χρόνο, καθώς και η αποστροφή στη σωματικότητα, που πρέσβευε ο 

χριστιανισμός. 

Η ρητορική, από την άλλη μεριά, διδασκόταν από εγχειρίδια που επιγράφονται Προγυμνάσματα, 

ασκήσεις, δηλαδή, που βοηθούσαν τον εκπαιδευόμενο να μάθει να συνθέτει κανονικούς ρητορικούς λόγους 

(μελέται/declamationes). Οι ασκήσεις αυτές μας είναι γνωστές τουλάχιστον από τα Προγυμνάσματα του 

Θέωνα (2ος αι. μ.Χ.) και του Αφθόνιου (4ος αι. μ.Χ.) ακόμα κι από το ρητορικό εγχειρίδιο του Μενάνδρου του 

Ρήτορος (4ος αι. μ.Χ.)58 Ωστόσο, ασκήσεις αυτού του είδους δεν περιορίζονταν μόνο στον πεζό λόγο αλλά και 

                                                           
53 Για τη φιλοσοφία στην Ύστερη Αρχαιότητα πολύ κέρδος κομίζεται από το δίτομο έργο The Cambridge 

History of Philosophy in Late Antiquity (2010), που επιμελήθηκε ο L. P. Gerson. Βλ. επίσης R. T. Wallis, 

Νεοπλατωνισμός, μτφρ. Γ. Σταματέλλος, Αθήνα 2002· S. Rappe, Μελετώντας τον Νεοπλατωνισμό. Η ουσία των 

πραγμάτων στα κείμενα του Πλωτίνου, Πρόκλου και Δαμάσκιου, μτφρ. Ν. Παπαδάκης, Αθήνα 2005· A. Smith, 

Philosophy in Late Antiquity, Λονδίνο 2004. 
54 Για την έννοια βλ. τη συλλογή άρθρων στους P. Athanassiadi – M. Frede (επιμ.), Pagan Monotheism in Late 

Antiquity, Οξφόρδη 1999. 
55 Το κείμενο με αγγλική μετάφραση εξέδωσε η P. Athanassiadi, Damascius. The Philosophical History, Αθήνα 

1999. Το αποσπασματικό αυτό κείμενο συνίσταται κυρίως από σπαράγματα του αρχικού έργου, τα οποία παρέχουν το 

λεξικό του Σουίδα (ή της Σούδας) και η επιτομή του έργου στη Βιβλιοθήκη του πατριάρχη Φωτίου. 
56 Βλ. C. Zintzen, Μυστικισμός και μαγεία στη νεοπλατωνική φιλοσοφία, μτγρ. Ι. Καλογεράκος, Αθήνα 2000· I. 

Tanaseanu-Döbler, Theurgy in Late Antiquity. The Invention of a Ritual Tradition, Γκέτιγκεν 2013. A. Uzdavinys – J. F. 

Finamore, Philosophy and Theurgy in Late Antiquity, Σαν Ράφαελ, Καλιφόρνια 2014. 
57 Κείμενο με αγγλική μετάφραση και σχόλια: R. Majercik, The Chaldean Oracles, Λέιντεν 1989. Βασική 

μονογραφία: H. Lewy, Chaldaean Oracles and Theurgy: Mysticism, Magic and Platonism in the Later Roman Empire, 

αναθ. υπό M. Tardieu, 3η έκδ., Παρίσι 2011. Έχουν μεταφραστεί στα ΝΕ από τον Ι. Αθηνογένη, Χαλδαϊκά λόγια ή 

χρησμοί, Αθήνα 1998. 
58 Τα Προγυμνάσματα του Θέωνα και του Αφθόνιου έχουν εκδοθεί από τον M. Patillon στη γαλλική σειρά Budé 

(1997 και 2008 αντίστοιχα). Αμφότερα έχουν μεταφραστεί στα αγγλικά από τον G. A. Kennedy, Progymnasmata. Greek 

Textbooks of Prose Composition and Rhetoric, Ατλάντα 2003. Το εγχειρίδιο του Μενάνδρου του Ρήτορος εκδόθηκε, με 

μετάφραση στα αγγλικά, από τους D. A. Russell – N. G. Wilson, Menander Rhetor, Οξφόρδη 1981. 



28 

στον ποιητικό: οι μαθητές καλούνταν να συνθέσουν δικούς τους στίχους κατά το ομηρικό κυρίως πρότυπο.59 

Οι σημαντικότερες ρητορικές ασκήσεις κι αυτές που επηρέασαν περισσότερο την ποίηση της εποχής είναι οι 

εξής:60 

 

α. παράφρασις δηλ. η τροπή δυσνόητου ποιητικού κειμένου σε πεζό λόγο κατανοητό από ευρύτερο 

κοινό, ή το αντίστροφο, η τροπή πεζού κειμένου σε ηδυσμένο ποιητικό κείμενο, σε κάθε περίπτωση χωρίς το 

νόημα να αλλοιωθεί. Η παράφρασις συνίσταται στη δεύτερη περίπτωση στην τροπή του λόγου σε υψηλότερο 

ποιητικό λόγο μέσω της εύρεσης ποιητικών λέξεων ισοδύναμων προς τις πεζές λέξεις (η αντίστροφη 

διαδρομή στην πρώτη περίπτωση). Η παράφρασις πραγματοποιείται μέσω της αυξήσεως (augmentatio), της 

συμπλήρωσης δηλαδή και ερμηνείας του πρωτότυπου κειμένου, αλλά και ενίοτε μέσω της σύμπτυξης 

(contractio) ή και της παράλειψης κάποιου στοιχείου του πρωτότυπου. Επίσης μέσω της μεταθέσεως 

(transmutatio), της μεταβολής δηλαδή στη σειρά λέξεων, φράσεων, συντακτικών δομών ακόμη και 

προτάσεων ή ενοτήτων, καθώς και μέσω της εναλλαγής (immutatio), της αντικατάστασης, δηλαδή, μίας λέξης 

με μίαν ή περισσότερες λέξεις ή μιας κυριολεξίας με μιαν μεταφορά. Η πρώιμη χριστιανική ποίηση έκανε 

κατεξοχήν χρήση αυτού του μέσου (βλ. παρακάτω). 

 

β. έκφρασις (ἔκφρασις), δηλ. η περιγραφή αντικειμένων, κτηρίων, έργων τέχνης, τόπων ή προσώπων. 

Η έκφρασις ωθεί τους ποιητές να εστιάσουν στη λεπτομέρεια, να αναπτύξουν μιαν ιδιότυπη περιγραφική 

γλώσσα με νεολογισμούς, να προβάλουν την τμηματικότητα μέσα από την παράθεση διαφορετικών σκηνών. 

Εικόνα και λόγος διαδρούν. Η λογοτεχνία στο σημείο αυτό απηχεί αντίστοιχες τάσεις στο πεδίο των 

εικαστικών τεχνών. Το ύφος αυτό αποκλήθηκε «διακοσμημένο ύφος» (jewelled style).61 Η έκφρασις 

αποσκοπεί στην ενάργεια, τη ζωντανή δηλαδή και παραστατική απεικόνιση του περιγραφόμενου 

αντικειμένου, σαν αυτό να βρισκόταν ενώπιον του ακροατή της περιγραφής. Επιδιώκει, με άλλα λόγια, να 

τρέψει τον αναγνώστη ή ακροατή σε θεατή. Κατατείνει επίσης προς την πνευματικοποίηση (spiritualization), 

καθώς η περιγραφή φέρνει στο φως όσα το μάτι αδυνατεί να δει. Αυτή η αναγωγική σημασία των 

αντικειμένων που περιγράφονται γίνεται κατ’ επίδραση της νεοπλατωνικής θεωρίας για την «ανάγνωση» της 

τέχνης (πβ. ιδιαιτέρως την αποσπασματικά σωζόμενη πραγματεία του Πορφυρίου Περί αγαλμάτων)62 και είναι 

διαμετρικά αντίθετη προς την ιουδαϊκή και χριστιανική αντίληψη για την ιερότητα των ίδιων των εικόνων. 

Εκφράσεις υπάρχουν σε όλα τα ποιήματα της Ύστερης Αρχαιότητας, αλλά ορισμένα είναι αμιγώς 

εκφραστικά, όπως το ποίημα του Χριστόδωρου του Κοπτίτη για την περιγραφή των αγαλμάτων στο 

γυμναστήριο του Ζεύξιππου στην Κωνσταντινούπολη (ΠΑ 2), η Έκφρασις του κοσμικού πίνακος στα 

χειμερινά λουτρά της Γάζας από τον Ιωάννη Γαζαίο τον γραμματικό, ή η Έκφρασις του ναού της Αγίας 

Σοφίας από τον Παύλο Σιλεντιάριο, όλα σε εξάμετρους στίχους.63 Αλλά η τάση για περιγραφή και 

«οπτικοποίηση» είναι γενικότερη. Έτσι, για παράδειγμα, το μυθολογικό έπος του Νόννου Διονυσιακά 

καταμεσής (Διον. 25) περιλαμβάνει την «έκφρασιν» της ασπίδας του Διονύσου (κατά το ομηρικό πρότυπο της 

                                                           
59 Τέτοιες συλλογές σχολικών ασκήσεων συγκέντρωσε η R. Cribiore, Writing, Teachers and Students in Greco-

Roman Egypt, Ατλάντα 1996, έργο που συμπληρώθηκε για την ανώτερη παιδεία από την ίδια με το Gymnastics of the 

Mind. Greek Education in Hellenistic and Roman Egypt, Πρίνστον – Οξφόρδη 2001. 
60 Η χρήση των ρητορικών ασκήσεων στην ποίηση της Ύστερης Αρχαιότητας διερευνάται στο τέταρτο 

κεφάλαιο (“Influence of School–practice on Poetry”) του βιβλίου της L. Miguélez-Cavero, Poems in Context. Γενικά για 

τις έννοιες αυτές μπορεί κανείς επωφελώς να συμβουλευτεί το εγχειρίδιο του H. Lausberg, Handbook of Literary 

Rhetoric. A Foundation for Literary Study, αγγλ. μτφρ. M. T. Bliss – A. Jansen – D. E. Orton, Λέιντεν 1998. 
61 Έτσι ορίστηκε στην κλασική μελέτη του Μ. Roberts, The Jeweled Style. Poetry and Poetics in Late Antiquity, 

Ίθακα – Λονδίνο 1989. Για τη ρητορική της έκφρασης ιδιαιτέρως πολύτιμο είναι το βιβλίο της R. Webb, Ekphrasis, 

Imagination and Persuasion in Ancient Rhetorical Theory and Practice, Φάρναμ – Μπέρλινγκτον 2009. Αξιολογότατη, 

ακόμη και για την Ύστερη Αρχαιότητα, η Εισαγωγή στο πόνημα του Π. Αγαπητού, Εικών και λόγος. Έξι βυζαντινές 

περιγραφές έργων τέχνης, Αθήνα 2006. 
62 Το έργο κυρίως μελετά τη μεταφυσική έννοια που έχουν ορισμένα χαρακτηριστικά στις απεικονίσεις θεών. 

Το κείμενο έχει εκδοθεί στο A. Smith, Porphyrii philosophi fragmenta, Λιψία 1993, 407–35. Πβ. M. Gabriele, Porfirio, 

Sui simulacri, Μιλάνο 2012· υπάρχει ελληνική μετάφραση από τις εκδόσεις Κάκτος (Πορφύριος, Άπαντα, τόμ. Ι, 2009). 
63 Για τον Παύλο Σιλεντιάριο και τον Χριστόδωρο Κοπτίτη βλ. παρακάτω σσ. 233 και 207 κ.εξ. αντιστοίχως. Η 

Έκφρασις του κοσμικού πίνακος από τον Ιωάννη της Γάζας διαβάζεται πλέον στην έκδοση, με μετάφραση στα γαλλικά, 

της D. Lauritzen, Jean de Gaza. Description du Tableau cosmique, Παρίσι 2015. Και η D. Gigli προετοιμάζει κριτική 

έκδοση με ιταλική μετάφραση. 



29 

περιγραφής της ασπίδας του Αχιλλέα στην Ιλ. Σ), ενώ το εκτενές τρίτο απόσπασμα του Παμπρέπιου (198 στ.) 

περιγράφει παραστατικά μιαν φθινοπωρινή (κατ’ άλλους: ανοιξιάτικη) μέρα.64 

 

γ. ηθοποιία (ἠθοποιία), δηλ. η υπόδυση ενός χαρακτήρα (persona loquens), που απευθύνεται σε άλλο 

πρόσωπο και εκφέρει τις σκέψεις του σε ευθύ λόγο. Η ρητορική αυτή άσκηση μπορεί να γίνεται σε πεζό ή 

ποιητικό λόγο (σε εξάμετρους στίχους). Το θέμα είναι συνήθως ομηρικό (κυρίως ιλιαδικό) και η έκταση της 

ηθοποιίας καταρχήν δεν ξεπερνά τους δέκα στίχους. Τα περισσότερα δείγματα σώζονται από την 

ελληνορωμαϊκή Αίγυπτο. Η ηθοποιία στηρίζεται στην αρχή τίνας ἂν λόγους εἴποι ὁ δεῖνα «τι λόγια θα 

μπορούσε να πει ο τάδε». Είναι παρούσα σε όλα τα ποιήματα της Ύστερης Αρχαιότητας. Το μεγαλύτερο 

μέρος των Διονυσιακών του Νόννου, π.χ., αποτελείται από λόγους διαφόρων χαρακτήρων, που βασίζονται σε 

αυτήν τη ρητορική άσκηση. Ικανοί ποιητές έχουν ευρύ περιθώριο για ευρηματικότητα, χιούμορ και επίδειξη 

λογιότητας, καθώς το μεγαλύτερο μέρος του υλικού αντλείται από τον ακένωτο θησαυρό της ελληνικής 

μυθολογίας. 

 

δ. σύγκρισις, δηλ. η παραβολή δύο χαρακτήρων (π.χ. του Ηρακλή και του Διόνυσου) ή δύο πράξεων ή 

γεγονότων (π.χ. του τρωικού πολέμου και του πολέμου του Διόνυσου εναντίον των Ινδών) με βάση τα 

μειονεκτήματα και τα πλεονεκτήματά τους. Από την παραβολή καταδεικνύεται η υπεροχή του ενός έναντι 

του άλλου. Κι εδώ η λογιότητα και η ευρηματικότητα έχουν ευρύ, και ενίοτε θυμηδές, πεδίο ανάπτυξης. 

 

 

η. Οι απαρχές της χριστιανικής ποίησης 
 

Σύμφωνα με την παράδοση (Σωκρ. Σχολ. Εκκλ. ιστ. 3.12) η ανάγκη για συγγραφή χριστιανικών ποιημάτων 

πηγάζει από το διάταγμα του Ιουλιανού της 17/6/362 (Cod. Theod. 13.3.5), το οποίο απαγόρευε στους 

χριστιανούς καθηγητές να διδάσκουν την εθνική λογοτεχνία και στους χριστιανόπαιδες να επισκέπτονται τα 

εθνικά σχολεία. Η απαγόρευση αυτή αποσκοπούσε στο να αποκόψει τους μορφωμένους χριστιανούς από την 

παιδευτική τους βάση και από το μόνο εφαλτήριο, από το οποίο θα μπορούσε να εκκινήσει η δημιουργία 

αξιοσέβαστης χριστιανικής γραμματείας. Ωστόσο, η θεώρηση αυτή περισσότερο απηχεί μια «λογική» 

εξήγηση παρά μιαν ιστορική πραγματικότητα. Περισσότερο σχετική είναι η πίστη των χριστιανών ποιητών 

ότι η Βίβλος προσφέρεται για στιχούργηση το ίδιο πρόσφορα όπως και οι αρχαίοι μύθοι την εποχή που η 

«αλήθεια» δεν είχε ακόμη φανερωθεί, καθώς και η τάση των χριστιανών συγγραφέων να επιδιώκουν το 

μήνυμά τους να γίνει γνωστό «και στην αντίπερα όχθη». Έτσι ο Ψευδο-Απολλινάριος στην Προθεωρία 

(Εισαγωγή) της Παράφρασης των Ψαλμών δηλώνει ρητά ότι η ποίησή του απευθύνεται και στους «ἄλλους» 

(δηλ. τους εθνικούς) και αποσκοπεί στην ολοκληρωτική δόξα του Θεού, στ. 31–4: 

 

ἐγείρομεν ... ἀοιδήν 

ἑξατόνοις ἐπέεσσιν, ἵνα γνώωσι καὶ ἄλλοι, 

γλῶσσ’ ὅτι παντοίη Χριστὸν βασιλῆα βοήσει 

καί μιν πανσυδίῃ γουνάσσεται ἔθνεα γαίης 

 

πλέκουμε τραγούδι σε εξάμετρο ρυθμό, για να μάθουν και οι άλλοι ότι όλα τα είδη του λόγου θα 

υμνήσουν τον Χριστό ως βασιλιά και τα έθνη της γης θα τον προσκυνήσουν όλα μαζί. 

 

Όπως δηλώθηκε παραπάνω, χριστιανοί και εθνικοί φοιτούσαν στα ίδια σχολεία και στις ίδιες σχολές. 

Επομένως το παιδευτικό υπόβαθρο ήταν κοινό. Οι χριστιανοί ποιητές ιδιοποιήθηκαν τα παραδοσιακά 

εκφραστικά μέσα, δηλ. την επική γλώσσα και το μέτρο. Αλλά η πηγή της έμπνευσής τους έχει πλέον 

μετακινηθεί από τις παραδοσιακές Μούσες στην Αγία Τριάδα. Αυτές οι ίδιες λέξεις και φράσεις από το 

παραδοσιακό έπος έχουν τώρα ανασημασιοδοτηθεί με τρόπο ριζικό, προκειμένου να αποδώσουν πλέον το 

νέο, χριστιανικό περιεχόμενό τους. 

                                                           
64 Έκδ. E. Livrea, Pamprepii Panopolitani Carmina, Λιψία 1979. Μετάφραση στα ΝΕ: Εκδόσεις Κάκτος, 

Μουσαίος, Κόλλουθος, Τριφιόδωρος, Παμπρέπιος: Άπαντα, Αθήνα 2015· στα αγγλικά: D. L. Page, Select Papyri: Poetry, 

Κέμπριτζ 1940, 560–83 (Loeb). Για τον βίο του Παμπρέπιου βλ. Ι. Καρπόζηλος, Βυζαντινοί ιστορικοί και χρονογράφοι, 

τόμ. Α΄: 4ος–7ος αι., Αθήνα 1997, 330–7. 



30 

Τα πιο πρώιμα δείγματα χριστιανικής ποίησης προέρχονται από τη λειτουργική πράξη. Ίσως το πιο 

πρώιμο είναι ο Ύμνος του Σωτήρος Χριστού που παραδίδει ο Κλήμης ο Αλεξανδρεύς (2ος αι. μ.Χ.) στο τέλος 

του έργου του Παιδαγωγός (πραγματεία για τη χριστιανική διαπαιδαγώγηση των παιδιών). Μεγαλύτερο 

ενδιαφέρον παρουσιάζει η συλλογή είκοσι δύο ποιημάτων που περιέχεται στον λεγόμενο «κώδικα των 

οραμάτων» (Papyri Bodmer), ο οποίος βρέθηκε στην Αίγυπτο το 1952 σε πάπυρο που χρονολογείται μάλλον 

στις αρχές του 5ου αι. μ.Χ., αλλά προφανώς τα κείμενα που παραδίδει είναι προγενέστερα. Ο πάπυρος αυτός 

παρέχει ίσως τους πρώτους χριστιανικούς εξάμετρους στίχους. Τα περισσότερα ποιήματα είναι σύντομες 

«ηθοποιΐες» (π.χ. τι θα έλεγε ο Κάιν στον Άβελ), αλλά η Όρασις του Δωρόθεου σε 343 στίχους περιγράφει το 

όραμα του ποιητή Δωρόθεου γιου του Κόιντου μέσα στον οίκο του Θεού (που μοιάζει με αυτοκρατορικό 

ανάκτορο) για την τιμωρία και την εξιλέωσή του από τον Θεό. Προφανώς η συλλογή αυτή αντιπροσωπεύει τα 

αναγνώσματα μιας πρώιμης χριστιανικής κοινότητας στην Αίγυπτο.65 

Μολαταύτα, η χριστιανική ποίηση έφτασε σε υψηλό επίπεδο μόνο με τον χαρισματικό Γρηγόριο τον 

Ναζιανζηνό (4ος αι. μ.Χ.) Ο Γρηγόριος αξιοποίησε την εθνική παράδοση, της οποίας ήταν ενθουσιώδης 

αναγνώστης, για να τιμήσει τον χριστιανικό Θεό. Φανερώνεται κι εδώ με σαφήνεια ότι η βάση από την οποία 

αφορμήθηκε η χριστιανική ποίηση, τόσο στην ελληνόφωνη ανατολή όσο και στη λατινόφωνη δύση, είναι η 

ανεκτίμητη κοσμική παρακαταθήκη (Όμηρος και Βιργίλιος αντίστοιχα). Ο Γρηγόριος έγραψε σε ποικίλα 

μέτρα (εξάμετρα, ελεγεία, ιάμβους, ανακρεόντεια) και με ποικίλα θέματα (χριστολογικά, ηθικά, παραινετικά, 

εκκλησιαστικά, αυτοβιογραφικά). Το ποιητικό του έργο κατέστη σημείο αναφοράς για όλη τη μεταγενέστερη 

Βυζαντινή ποίηση με ανυπολόγιστη επίδραση (περισσότερα διαμείβονται στο οικείο κεφάλαιο, σ. 172 κ.εξ.) 

Πολύ γρήγορα λόγιοι χριστιανοί επιχείρησαν να στιχουργήσουν σε κλασικά μέτρα τμήματα της 

Παλαιάς και της Καινής Διαθήκης με παραφράσεις. Η προσπάθεια αυτή ήταν συστηματική, αλλά σήμερα 

σώζονται μόνον ο Βίος Κυπριανού, σε δύο βιβλία, της Ευδοκίας (πρώην Αθηναΐδος), συζύγου του 

αυτοκράτορα Θεοδοσίου του Β΄, ποίημα το οποίο έχει πεζά πρότυπα.66 Το ποίημα, που έχει σημαντικές 

αδυναμίες στη μετρική, πραγματεύεται την τροπή ενός μάγου σε χριστιανό επίσκοπο, μετά από μια 

συνάντησή του με τον Σατανά, σε μια ιστορία πρόδρομη του Φάουστ του Γκαίτε·67 διασώζεται επίσης η 

Παράφραση του ευαγγελίου του Αγ. Ιωάννη του Νόννου Πανοπολίτη σε είκοσι ένα κεφάλαια (όσα και τα 

κεφάλαια του ευαγγελίου)· και η Μετάφρασις των Ψαλμών του Ψευδο-Απολλιναρίου (οι δύο τελευταίοι 5ος αι. 

μ.Χ.)68 Οι χριστιανοί ποιητές (όπως και οι καλλιτέχνες στην τέχνη) είχαν την ευχέρεια να συμφύρουν συγγενή 

βιβλικά επεισόδια (π.χ. η ανάσταση της κόρης του βασιλικού στην Καπερναούμ και η ανάσταση του γιου της 

χήρας στη Ναΐν), να τα εμπλουτίζουν επί το πνευματικότερον και να δραματοποιήσουν τα ιερά κείμενα, 

προσέχοντας να μην μεταβληθεί ουσιωδώς το περιεχόμενό τους. 

Μιαν ξεχωριστή εξέλιξη συνιστούν τα Ομηρόκεντρα. Ο σημαντικότερος ομηρικός κέντρων (cento) 

φαίνεται να ξεκίνησε από έναν άγνωστο κατά τα άλλα επίσκοπο Πατρίκιο και να ολοκληρώθηκε από τη λόγια 

χριστιανή αυτοκράτειρα Ευδοκία, για την οποία έγινε λόγος παραπάνω. Την ιστορία της σύνθεσης του έργου 

                                                           
65 Οι πρώτες εκδόσεις των μέχρι τούδε γνωστών ποιημάτων είναι των A. Hurst – O. Reverdin – J. Rudhardt, 

Papyrus Bodmer XXIX: Vision de Dorothéos, Κολωνία – Γενεύη 1984 και A. Hurst – J. Rudhardt, Papyrus Bodmer 

XXΧ–ΧΧXVII: “Codex des Visions”. Poèmes divers, Μόναχο 1999. Βελτιωμένη έκδοση της Οράσεως του Δωροθέου, με 

αγγλική μετάφραση, στους A. H. M. Kessels – P. W. van der Horst, The Vision of Dorotheus (P. Bodmer 29), Vigiliae 

Christianae 41 (1987), 313–59, με τη λίστα παροραμάτων που επεσήμανε ο E. Livrea, ΚΡΕCCΟΝΑ ΒΑCΚΑΝΙΗC. 

Quindici studi di poesia ellenistica, Μεσίνα – Φλωρεντία 1993, 146–8. 
66 Οι πρώτοι 99 στίχοι του ποιήματος, που είχαν αποκολληθεί από το υπόλοιπο χειρόγραφο, έχουν εκδοθεί από 

τον C. Bevegni, Eudociae Augustae Martyrium S. Cypriani I 1–99, Prometheus 8 (1982), 249–62, το υπόλοιπο ποίημα 

διαβάζεται στην παλαιά έκδοση του A. Ludwich, Eudociae Augustae, Procli Lycii, Claudiani carminum graecorum 

reliquiae, Λιψία 1897, 24–79. Μιαν γενική εισαγωγή προσφέρει ο G. Kastner, Introduction to Eudokia’s “Martyrdom of 

St Cyprian”, στο: P. Wilson-Kastner, άλλ., A Lost Tradition. Women Writers of the Early Church, Νέα Υόρκη 1981, 

240–7. Για το παραμελημένο αυτό ποίημα υπάρχει πλήρης μετάφραση στα ιταλικά από τον C. Bevegni, Eudocia 

Augusta, Storia di San Cipriano, Μιλάνο 2006 με εισαγωγή και καλά σχόλια, και μερική μετάφραση στα αγγλικά από 

την J. M. Plant, Women Writers of Ancient Greece and Rome: An Anthology, Norman 2004, 201–9. 
67 Προδρομικές του Φάουστ ιστορίες από την ελληνική αρχαιότητα συνέλεξε ο L. Radermacher, Griechische 

Quellen zur Faustsage, Βιέννη 1927. Βλ. P. M. Palmer – R. P. More, The Sources of the Faust Tradition, Νέα Υόρκη 

1936· N. Wilson στον Bevegni 2006 (προηγούμενη σημείωση), 175–202. 
68 Για την Παράφραση του Νόννου βλ. στο οικείο κεφάλαιο παρακάτω, σ. 186 κ.εξ. Η Μετάφρασις των Ψαλμών 

του Ψευδο-Απολλινάριου αναγιγνώσκεται στην παλαιά έκδοση του A. Ludwich, Apolinarii Metaphrasis Psalmorum, 

Teubner 1912, η οποία ανατυπώθηκε, χωρίς το κριτικό υπόμνημα, στη Βιβλιοθήκη Ελλήνων Πατέρων και 

Εκκλησιαστικών Συγγραφέων το 1994 (ΒΕΠΕΣ, τόμος 71, μέρος Β΄, 111–283). Δεν υπάρχει μετάφραση σε σύγχρονη 

γλώσσα, αλλά προετοιμάζεται νέα μερική έκδοση, με αγγλική μετάφραση, από τον A. Faulkner. 



31 

μαρτυρούν το ανώνυμο επίγραμμα ΠΑ 1.119 και το επίγραμμα που προλογίζει τα Ομηρόκεντρα στο 

χειρόγραφο Μ (Parisinus suppl. gr. 388, του 10ου αι. μ.Χ.) Το έργο σώζεται σήμερα σε τέσσερεις 

διαφορετικές εκδοχές.69 Τα Ομηρόκεντρα χρησιμοποιούν αποκλειστικά ομηρικούς στίχους ή ημιστίχια, που 

κάποτε μπορούν ελάχιστα να διαφέρουν από το πρωτότυπο, για να αναφηγηθούν, να εμπλουτίσουν και να 

ερμηνεύσουν βιβλικά επεισόδια. Τα νέα συμφραζόμενα ανασημαίνουν ριζικά τον «θεϊκό» ομηρικό λόγο, τον 

θέτουν στην υπηρεσία της νέας θρησκείας και φανερώνουν τη δυναμική και τις δυνατότητες των βιβλικών 

θεμάτων ως πρωτογενές ποιητικό υλικό. 

Όταν η χριστιανική ποίηση φτάνει στην Κωνσταντινούπολη, ευτυχεί να την αναδεχθεί ο Παύλος 

Σιλεντιάριος, σπουδαίος ποιητής των χρόνων του Ιουστινιανού (6ος αι. μ.Χ.) Ο Παύλος είναι κυρίως γνωστός 

για το εξάμετρο ποίημά του (1029 στ.) που εγκωμιάζει την Αγία Σοφία (Έκφρασις του ναού της Αγίας Σοφίας 

και στο οποίο επισυνάπτεται η Έκφρασις του Άμβωνος (304 στ.) Το περίτεχνο αυτό ποίημα εμφορείται από 

την ιδέα πως ο ναός της Αγίας Σοφίας είναι μια μεταφορά για το σώμα του Χριστού και μια μικρογραφία του 

κόσμου, με τις πλάκες κυματιστές στο δάπεδο και αστέρια στον θόλο.70 Τα εξαίρετα επιγράμματά του 

συζητώνται παρακάτω στο οικείο κεφάλαιο (σ. 233 κ.εξ.) 

Λίγες δεκαετίες αργότερα με τον Γεώργιο Πισίδη (περίπου 630 μ.Χ.) τα χαρακτηριστικά της ποίησης 

παγιώνονται περισσότερο ως «βυζαντινά». Αυστηροί διαχωρισμοί αυτού του είδους είναι άτοποι, όπως 

σημειώσαμε, αλλά σε βάθος χρόνου οι διαφορές είναι ορατές. Στην Ύστερη Αρχαιότητα η γεωγραφική 

διασπορά των λογοτεχνών έχει ως επίκεντρο την Αίγυπτο και λιγότερο τηνΚωνσταντινούπολη. Τα 

χριστολογικά δόγματα δεν έχουν ακόμη παγιωθεί αλλά παραμένουν ρευστά, ενώ η «μάχη» του χριστιανισμού 

με τον «παγανισμό» σε πνευματικό επίπεδο βρίσκεται ακόμη σε εξέλιξη. Στο λογοτεχνικό πεδίο η συνάφεια 

της λογοτεχνίας της Ύστερης Αρχαιότητας με τα έργα της κλασικής και ελληνιστικής αρχαιότητας είναι πολύ 

στενότερη. Συγγραφείς που εικάζουμε βασίμως ότι γνώριζε ο Νόννος, όπως ο Ευφορίων, άφησαν τα ίχνη 

τους στα έργα του, αλλά δεν παίζουν κανέναν ρόλο στη βυζαντινή ποίηση, όταν πια είχαν χαθεί· αυτό ισχύει 

για πολλούς προγενέστερους συγγραφείς, και το σημείο καμπής για τη διάσωση και τη χρήση πολλών 

«κλασικών» κειμένων είναι ο 5ος και 6ος αι. μ.Χ. Η θεματική και η τεχνοτροπία της ποίησης στην Ύστερη 

Αρχαιότητα, η προσοχή στον αποκρυφισμό και τον μυστικισμό (που αργότερα υποχωρεί), αλλά και η 

κυριαρχία του εξαμέτρου έναντι του ιάμβου συνηγορούν στο να ορίσουν την Ύστερη Αρχαιότητα ως μια 

περίοδο διακριτή από τη μεταγενέστερη βυζαντινή ποίηση. Άλλα χαρακτηριστικά της περιόδου, όπως η 

προσοχή στην έκφρασιν, το ενδιαφέρον για το επίγραμμα και η γενική τάση για νεολογισμούς, βρίσκουν την 

πρόθυμη βυζαντινή τους συνέχεια.  

                                                           
69 Έχουν εκδοθεί υποδειγματικά από τον R. Schembra, Homerocentones, Turnhout 2007, όπου τυπώνονται και 

τα επιγράμματα που αναφέρθηκαν. Βλ. M. D. Usher, Homeric Stitchings: The Homeric Centos of the Empress Eudocia, 

Λάναμ 1998. 
70 Η Έκφρασις του Παύλου διαβάζεται στην έκδοση του C. De Stefani (Teubner, 2011). Υπάρχει αγγλική 

μετάφραση όλου του ποιήματος στο P. Bell, Three Political Voices from the Age of Justinian: Agapetus – Advice to the 

Emperor, Dialogue on Political Science, Paul the Silentiary – Description of Hagia Sophia, Λίβερπουλ 2010 και 

τμηματική ελληνική μετάφραση στο ανθολόγιο σχετικών κειμένων που προσφέρει ο Θ. Δετοράκης, Αγία Σοφία. Ο ναός 

της αγίας του Θεού σοφίας, Αθήνα 2014. Για την ιδέα του ναού ως σώματος Χριστού και μικρογραφίας του κόσμου βλ. 

P. Chuvin, Homère christianisé: esthétique profane et symbolique chrétienne dans l’œuvre de Paul le Silentiaire, 

Cristianesimo nella storia 30 (2009), 471–81. 



32 

Κεφάλαιο 1. Ανακρεόντεια 

 

Σύνοψη 

Μετά από μία γενική εισαγωγή για τα Ανακρεόντεια, παρουσιάζεται το κείμενο του 33ου Ανακρεόντειου (η 

μεσονύκτια επίσκεψη του Έρωτα στον ποιητή), το οποίο σχολιάζεται κατά στίχο. 

 

Προαπαιτούμενη γνώση 

Βασική γνώση της ΑΕ. 

 

 

Ο λυρικός ποιητής Ανακρέων71 καταγόταν από την Τέω της Μικράς Ασίας κι έζησε κυρίως στη Σάμο, όσο 

τύραννος ήταν ο Πολυκράτης (540–522 π.Χ.), και μετά την πτώση αυτού στην Αθήνα υπό τους 

Πεισιστρατίδες. Τιμήθηκε ιδιαιτέρως εν ζωή και ένα χάλκινο άγαλμά του είδε ο Παυσανίας (Ελλ. περιηγ. 

1.25.1) στην Ακρόπολη των Αθηνών τον 2ο αι. μ.Χ. Η αλεξανδρινή έκδοση των έργων του αποτελούνταν από 

πέντε βιβλία: ελεγείες, ίαμβοι, ύμνοι, παρθένια και σκόλια. Κι ενώ ο Ανακρέων καταπιάστηκε με όλα αυτά τα 

είδη, αργότερα θεωρήθηκε απλώς «ο άρχων της απόλαυσης»72 και η επιβίωσή του εξαρτήθηκε κυρίως από 

αυτή τη στρέβλωση. Έτσι ο Ανακρέων βρήκε τη θέση του κυρίως στο συμπόσιο, όπου κυριαρχούσαν τα 

θέματα τα σχετικά με τον έρωτα και το κρασί (amor et vinum). 

Στα ύστερα ελληνιστικά χρόνια αναπτύχθηκε μια τάση μίμησης της αυθεντικής ποίησης του 

Ανακρέοντα, στην οποία οφείλει τη γένεσή της η λεγόμενη «ανακρεόντεια» ποίηση. Αυτό που σήμερα 

εννοούμε ως «ανακρεόντεια» ποίηση είναι κυρίως μία συλλογή εξήντα ποιημάτων, τα οποία ακριβώς 

μιμούνται —καλύτερα: διαλέγονται με— την ποίηση του Ανακρέοντα, όπως αυτή έγινε αντιληπτή στην 

ανακρεόντεια παράδοση. Η συλλογή αυτή είναι έργο συμπίλησης και σώζεται σε ένα μόνο χειρόγραφο, το 

ίδιο που διασώζει την περίφημη Παλατινή Ανθολογία, χειρόγραφο που αντιγράφηκε στην Κωνσταντινούπολη 

γύρω στο 930–950 μ.Χ. Το δεύτερο μέρος του χειρογράφου αυτού, μετά από περιπέτειες, κατέληξε να 

φυλάσσεται στην Εθνική Βιβλιοθήκη του Παρισιού ως Parisinus Supplementus graecus 384. Μετά τα 

τεχνοπαίγνια στο δέκατο πέμπτο βιβλίο της Παλατινής Ανθολογίας ακολουθούν τα Ανακρεόντεια υπό τον 

τίτλο Ἀνακρέοντος Τηΐου συμποτικὰ ἡμιάμβια (φύλλα 675–690). Η συλλογή εκδόθηκε για πρώτη φορά από 

τον Ερρίκο Στέφανο (Henri Étienne) στη Βενετία το 1554 ως αυθεντική του Ανακρέοντα και γνώρισε 

ενθουσιώδη υποδοχή στη Δυτική Ευρώπη, αποτελώντας πηγή έμπνευσης για τη σύγχρονη ανακρεόντεια 

ποίηση σε πολλές ευρωπαϊκές χώρες. Εξάλλου, αναγνώστες και φιλόλογοι φάνηκαν επί μακρού απρόθυμοι να 

εγκαταλείψουν την απόδοση στον Ανακρέοντα, απόδοση γοητευτική αλλά εντελώς φανταστική. 

Τα ποιήματα αυτά αποκηρύσσουν την καθημερινή έγνοια (π.χ. το ποίημα 45) και προβάλλουν τις 

ανακρεόντειες αξίες του carpe diem. Από τον ίδιο τον αρχαϊκό ποιητή υπάρχουν απευθείας απηχήσεις (π.χ. 

στα ποιήματα 47.6–10, 52a.2–3), ενώ το τελευταίο ποίημα της συλλογής, στη μεσαία λέξη του μεσαίου 

στίχου διακηρύσσει: 60b.7–8 τὸν Ἀνακρέοντα μιμοῦ, / τὸν ἀοίδιμον μελιστήν «να μιμείσαι τον Ανακρέοντα, 

τον ξακουστό μελικό ποιητή». Με τις αρχές αυτές τα ανακρεόντεια ποίημα κατασκευάζουν μια πολυφωνική 

αλλά πλαστή αναίρεση της πραγματικότητας, έναν κόσμο κλειστό προς τη σύγχρονή τους πραγματικότητα, 

για την οποία δεν έχουν τίποτε να μας πουν. Το χρονολογικό βεληνεκές των ανώνυμων αυτών ποιημάτων 

εκτείνεται από τον 2ο αι. π.Χ. μέχρι και τον 6ο αι. μ.Χ. Τα κριτήρια χρονολόγησης είναι μετρικά και 

γλωσσικά. Γενικά πιστεύεται ότι τα ποιήματα 1–20 είναι αρχαιότερα (της ύστερης ελληνιστικής περιόδου), τα 

21–34 είναι επίσης παλαιά καθώς τηρούν αυστηρά τους μετρικούς κανόνες κι έχουν ως θέμα τους τον έρωτα 

αν και απουσιάζει η μορφή του Ανακρέοντα, τα 35–53 είναι μια συλλογή μεταγενέστερων ποιημάτων με 

χαλαρή μετρική και στοιχεία από τη γλώσσα της εποχής, ενώ τα 54–60 είναι επίσης μεταγενέστερα, 

εκτενέστερα ως προς την έκταση και εκτός συμποτικού περιβάλλοντος αλλά με ειδολογική αυτοσυνειδησία.73 

Η ρευστότητα των κειμένων καταδεικνύεται ευκρινώς από τις αναπλάσεις του τέταρτου ανακρεόντειου: αυτό 

                                                           
71 Πλήρεις σύγχρονες εκδόσεις: Campbell 1988, 22–161· Α. Ροζοκόκη, Ανακρέων, Αθήνα 2006. 
72 “Μaître de plaisir”: H. Fränkel, Dichtung und Philosophie des frühen Griechentums, Μόναχο 21962, 340. 
73 Ακολουθώ την ομαδοποίηση στον λατινικό πρόλογο της έκδοσης West (1993). Άλλες δυνατές 

κατηγοριοποιήσεις αναφέρει και συζητά ο Campbell 1988, 16–18. 



33 

μαρτυρείται πιθανώς στην αρχική του μορφή στην ΠΑ 11.48 σε 11 στίχους, μετά στον Αύλο Γέλλιο (Noct. 

Att. 19.9: περίπου 180 μ.Χ.) σε 16 στίχους και τέλος στην ανακρεόντεια συλλογή εκταμένο σε 21 στίχους. 

Ο Κλήμης Αλεξανδρείας και ο Ιππόλυτος Ρώμης μαρτυρούν γύρω στο 200 μ.Χ. ανακρεόντεια που 

δεν περιλαμβάνονται στη συλλογή (Ανακρέων απ. 505d, Ανακρεόντεια 60–62b), είτε από σκοπού είτε κι από 

άγνοια. Σε κάθε περίπτωση χριστιανικά ανακρεόντεια ποιήματα σώζονται στον κώδικα Barberinianus graecus 

310 (13ος αι. μ.Χ.), από τον Σωφρόνιο επίσκοπο Ιεροσολύμων (7ος αι. μ.Χ.) και άλλους ποιητές.74 

Το τριακοστό τρίτο ποίημα που παρουσιάζεται εδώ, ένα από τα πρώιμα της συλλογής, «αναπαριστά 

μία πλασματική συνάντηση ανάμεσα στο λυρικό Εγώ και τη μορφή του Έρωτα» (Zotou 2014). Το επεισόδιο 

αφηγείται πώς ο ανυποψίαστος ποιητής χτυπήθηκε από τον έρωτα μυούμενος έτσι στον ανακρεόντειο τρόπο 

ζωής. Στο ποίημα υπάρχουν απηχήσεις από τη λόγια ποίηση, ενώ η διαβολική αθωότητα και η χαιρεκακία του 

Έρωτα αποτελούν κληρονομιά από την ελληνιστική ποίηση. 

Ο στίχος είναι ανακρεόντειος, το λεγόμενο ανακλαστικό ιωνικό δίμετρο, που έχει την μορφή: ∪∪ – ∪ 
– ∪ – –. Πρόκειται, με άλλα λόγια, για ιωνικά δίμετρα (∪∪ – – ∪∪ – –) με ανάκλαση (δηλαδή αντιστροφή) 
της τέταρτης και πέμπτης συλλαβής.75 

 

 

Εικ. 1.1. Φτερωτός Έρωτας με τόξο. Ρωμαϊκό αντίγραφο έργου του Λύσιππου, 2ος αι. μ.Χ., Μουσείο Καπιτωλίου. Πηγή: 

Wikimedia Commons. https://commons.wikimedia.org/wiki/File:Eros_bow_Musei_Capitolini_MC410_n2.jpg 

                                                           
74 Τα Aνακρεόντεια του Σωφρόνιου εκδόθηκαν από τον M. Gigante, Sophronii Anacreontica, Ρώμη 1957, αλλά 

οι παρεμβάσεις στο κείμενο καθιστούν αναγκαία μία νέα έκδοση. Τα υπόλοιπα «ανακρεόντεια» του Barberinianus 

graecus 310 εκδόθηκαν υποδειγματικά από την F. Ciccolella, Cinque poeti bizantini, Αλεσάντρια (Ιταλία) 2000. 
75 Για τα ανακρεόντεια μέτρα βλ. M. L. West, Greek Metre, Οξφόρδη 1982, 168–9 και την εισαγωγή στην 

έκδοση του ίδιου (xiv–xvi: “De metris”). 

https://commons.wikimedia.org/wiki/File:Eros_bow_Musei_Capitolini_MC410_n2.jpg


34 

Ανακρεόντεια 33 (Η επίσκεψη του Έρωτα) 
 

 Μεσονυκτίοις ποτ’ ὥραις, 

 στρέφετ’ ἦμος Ἄρκτος ἤδη 

 κατὰ χεῖρα τὴν Βοώτου, 

 μερόπων δὲ φῦλα πάντα 

5 κέαται κόπωι δαμέντα, 

 τότ’ Ἔρως ἐπισταθείς μευ 

 θυρέων ἔκοπτ’ ὀχῆας. 

 «τίς» ἔφην «θύρας ἀράσσει, 

 κατά μευ σχίσας ὀνείρους;» 

10 ὁ δ’ Ἔρως «ἄνοιγε,» φησίν, 

 «βρέφος εἰμί, μὴ φόβησαι· 

 βρέχομαι δὲ κἀσέληνον 

 κατὰ νύκτα πεπλάνημαι.» 

 ἐλέησα ταῦτ’ ἀκούσας, 

15 ἀνὰ δ’ εὐθὺ λύχνον ἅψας 

 ἀνέῳξα, καὶ βρέφος μέν 

 ἐσορῶ φέροντα τόξον 

 πτέρυγάς τε καὶ φαρέτρην· 

 παρὰ δ’ ἱστίην καθίξας 

20 παλάμαις τε χεῖρας αὐτοῦ 

 ἀνέθαλπον, ἐκ δὲ χαίτης 

 ἀπέθλιβον ὑγρὸν ὕδωρ. 

 ὃ δ’ ἐπεὶ κρύος μεθῆκε 

 «φέρε» φησὶ «πειράσωμεν 

25 τόδε τόξον, εἴ τί μοι νῦν 

 βλάβεται βραχεῖσα νευρή.» 

 τανύει δέ, καί με τύπτει 

 μέσον ἧπαρ ὥσπερ οἶστρος· 

 ἀνὰ δ’ ἅλλεται καχάζων· 

30 «ξένε» δ’ εἶπε «συγχάρηθι· 

 κέρας ἀβλαβὲς μένει μοι· 

 σὺ δὲ καρδίαν πονήσεις.» 

 

2 στρέφετ’ ἦμος Rose : στρεφέτην ὅτ’ Μ  9 σχίσας Stephanus : σχίζεις Μ 

25 εἴ τι Stephanus : ἔστι Μ 31 μένοι μοι Michelangeli : μὲν ἐμοὶ Μ 

 

 

1. Μεσονυκτίοις ποτ’ ὥραις: Τα μεσάνυχτα, όπως και το καταμεσήμερο, είναι η ώρα που εμφανίζονται τα 

κακοποιά πνεύματα. 

 

2. στρέφετ’ ἦμος Ἄρκτος: Ο στίχος μιμείται τον Θεόκριτο (Ηρακλίσκος) 24.11 ἆμος δὲ στρέφεται μεσονύκτιον 

ἐς δύσιν Ἄρκτος «όταν η Άρκτος γυρίζει τα μεσάνυκτα προς τη δύση», ως προς τη διατύπωση και τα απαίσια 

συμφραζόμενα: στον Θεόκριτο είναι η στιγμή που η Ήρα στέλνει δύο φίδια για να σκοτώσουν το βρέφος 

Ηρακλή. 

 

3. Βοώτου: Ο αστερισμός της Άρκτου (Αρκούδας) ακολουθείται από τον Βοώτη, ο οποίος λέγεται και 

Αρκτούρος (Φρουρός της Άρκτου). Ο Βοώτης πιστευόταν ότι απλώνει το χέρι του προς την Άρκτο. Η 

εμφάνισή τους στον ουρανό συχνά συνδέεται με επιδείνωση του καιρού. 

 

5. κέαται: = κεῖνται (ιωνικός και επικός τύπος). Ο χαιρέκακος Έρωτας διακόπτει την ξεκούραση που 

δικαιούνται όλοι οι άνθρωποι του μόχθου. Αλλά είναι ακριβώς αυτός ο κόσμος, ο κόσμος του μόχθου, που 

αποστρέφεται ο ανακρεόντειος βίος. 



35 

6. ἐπισταθείς: Το ἐφίσταμαι είναι η vox propria για την εμφάνιση μορφών μέσα στον ύπνο αλλά και για τη 

θεϊκή επιφάνεια. 

 

μευ: Γενική κτητική στο θυρέων: «χτυπούσε το μάνταλο της πόρτας μου». Η πόρτα είναι σφαλισμένη 

εσωτερικά με σύρτη. 

 

7. ἔκοπτ’: Ο Έρωτας διακόπτει βίαια, όπως ταιριάζει στον χαρακτήρα του, τη σιγαλιά της νύκτας, πβ. 7 

ἀράσσει, 9 κατὰ μευ σχίσας ὀνείρους. 

 

9. κατὰ … σχίσας «τσακίζοντας τα όνειρά μου»: Τμήση, χαρακτηριστικό της επικής ποίησης. 

 

11. βρέφος εἰμί, μὴ φόβησαι: Πβ. Σκόλια 848.18–19 Page ἄνοιγ’ ἄνοιγε τὰν θύραν χελιδόνι· / οὐ γὰρ γέροντές 

ἐσμεν, ἀλλὰ παιδία (West). 

 

12. κἀσέληνον: = καὶ ἀσέληνον (κράση), δηλ. μέσα στη σκοτεινιά. 

 

14. ἐλέησα: Η αφέλεια του ποιητή εντείνεται από την παγίδα που στήνει ο κατεργάρης Έρωτας. Οι 

ισορροπίες που απορρέουν από τη διαφορά στην ηλικία και τις σχέσεις ξενιστή και φιλοξενούμενου 

αντιστρέφονται. 

 

15. ἀνὰ ... ἅψας: Tμήση. 

 

16–18. Το τόξο, τα φτερά και η φαρέτρα είναι τυπικά εξαρτήματα του ελληνιστικού Έρωτα. 

 

19. ἱστίην: = ἐστίαν «τζάκι»· καθίξας «αφού τον έβαλα να κάτσει» (< καθίζω). 

 

20. παλάμαις τε χεῖρας αὐτοῦ / ἀνέθαλπον «με τις παλάμες μου ζέσταινα τα χέρια του»: Ο Έρωτας, χωρίς να 

καταβάλει ιδιαίτερο κόπο, δέχεται τις περιποιήσεις του καλού οικοδεσπότη του. Η σκηνή προσαρμόζει το 

μοτίβο της ταπεινής φιλοξενίας, αγαπητό στα ελληνιστικά χρόνια (βλ. Β. Φυντίκογλου, Ταπεινή φιλοξενία. 

Μορφή και λειτουργία του μοτίβου στον καλλιμαχικό και ρωμαϊκό νεωτερισμό, Θεσσαλονίκη 1997), στην 

εκδοχή του servitium amoris (υπηρεσία του έρωτα) στην κυριολεξία. 

 

22. ὑγρὸν ὕδωρ: Επικός πλεονασμός, πβ. Οδ. δ 458. 

 

24–9: Η σκηνή υπαινίσσεται τις ενέργειες του Οδυσσέα στην τόξου θέσιν πριν από τη μνηστηροφονία στην 

Οδ. φ 393–5 ὁ δ’ ἤδη τόξον ἐνώμα / ... πειρώμενος ἔνθα καὶ ἔνθα, / μὴ κέρα ἶπες ἕδοιεν «κι εκείνος δοκίμαζε 

το τόξο / ... σκοπεύοντας εδώ κι εκεί, / μήπως τα σαράκια φάγανε το κέρας», 21.407 ἐτάνυσσε … χορδήν, 

22.2–4 (πριν ο Οδυσσέας τοξεύσει τον Αντίνοο) ἇλτο δ’ ἐπὶ μέγα οὐδόν. Ο ποιητής αντιλαμβάνεται την 

οδυσσειακή σκηνή ως μια ερωτική αριστεία, με έπαθλο την Πηνελόπη. Παράλληλα δίνει προκαταβολικά και 

άρρητα στον εαυτό του τη θέση ενός μνηστήρα. – Η σκανδαλιάρικη διάθεση του Έρωτα αποδίδεται με 

εμφατικές ομοηχίες: «φέρε» φησί, «τόδε τόξον, εἴ τί μοι νῦν, βλάβεται βραχεῖσα νευρή, μέσον ἧπαρ ὥσπερ 

οἶστρος.» 

 

26. βλάβεται: = βλάπτεται: «αν η χορδή μου ’χει πάθει καμιά ζημιά από τη βροχή.» 

 

28. μέσον ἧπαρ «καταμεσής στο συκώτι»: Σε ερωτικά συμφραζόμενα το συκώτι συχνά παίρνει τη θέση της 

καρδιάς, πβ. Θεόκρ. Ειδ. 11.15–16 ἔχθιστον ἔχων ὑποκάρδιον ἕλκος, / Κύπριδος ἐκ μεγάλας τό οἱ ἥπατι πᾶξε 

βέλεμνον «έχοντας βαθιά στην καρδιά του κακή πληγή / από τη μεγάλη Κύπριδα, σαΐτα που του την κάρφωσε 

στο συκώτι» (Hopkinson 1994). 

 

ὥσπερ οἷστρος: Η αλογόμυγα είναι κοινή μεταφορά για τη φρενίτιδα που προκαλεί το ερωτικό πάθος. 

 

29. ἀνὰ δ’ ἅλλεται καχάζων: Το άλμα του Έρωτα είναι θριαμβευτικό. Για το καχάζων «καγχάζοντας» πβ. 

Απολλ. Ρόδ. Αργ. 3.124 (ο Έρωτας ξεγελά τον ανυποψίαστο συμπαίκτη του στο παιχνίδι των αστραγάλων) 

καγχαλόωντι. 



36 

 

30. συγχάρηθι «να χαρείς και συ»: Εξόχως ειρωνικό. 

 

31. κέρας: Το τόξο, συνεκδοχικά. 

 

32. καρδίαν: Αιτιατική της αναφοράς.  



37 

Βιβλιογραφία 

Εκδόσεις 

West, M. L. 21993 (11984). Carmina Anacreontea. Λιψία (Teubner). 

Campbell, D. A. 1988. Greek Lyric, τόμ. ΙΙ: Anacreon, Anacreontea, Choral Lyric from Olympus to Alcman, 

Κέμπριτζ Μασσ. (Loeb), 162–257. 

Μεταφράσεις 

D. A. Campbell, ό.π. 

Λεντάκης, Α. 1974. Ανακρέων και Ανακρεόντεια. Αθήνα. 

Τσοχλής, Θ. 2001. Ανακρεόντεια, με έμμετρη απόδοση στη ΝΕ. Αθήνα. 

Υπομνήματα 

Hopkinson, N. 1994. Greek Poetry of the Imperial Period. Κέμπριτζ, 73–6. 

Zotou, A. 2014. Carmina Anacreontea 1–34: Ein Kommentar. Βερολίνο. 

Μελέτες 

Baumbach, M. – N. Dümmler (επιμ.) 2014. Imitate Anacreon! Mimesis, Poiesis and the Poetic Inspiration in 

the Carmina Anacreontea. Βερολίνο – Βοστόνη. 

Ladianou, K. 2005. The poetics of choreia. Imitation and Dance in the Anacreontea, Quaderni Urbinati di 

Cultura Classica 80: 47–58. 

Rosenmeyer, P. A. 1992. The Poetics of Imitation: Anacreon and the Anacreontic Tradition, Cambridge. 

 

Ερωτήσεις 

1. Τι εννοούμε σήμερα με τον όρο «ανακρεόντεια ποίηση»; Να περιγράψετε την περιπέτεια της χειρόγραφης 

παράδοσής της. 

 

2. Ποια είναι τα χαρακτηριστικά της ανακρεόντειας ποίησης; 

 

3. Ποια είναι η μετρική μορφή του «ανακρεόντειου» στίχου; 

 

4. Να συζητήσετε τον ποιητικό διάλογο ανάμεσα στον ποιητή του Ανακρεόντειου 33 (στ. 24–9) και το 

ομηρικό κείμενο (Οδ. φ 393–5). Πώς αντιλαμβάνεται ο ποιητής την οδυσσειακή σκηνή;  



38 

Κεφάλαιο 2. Λατρευτική υμνογραφία: Ορφικοί Ύμνοι 

 

Σύνοψη 

Μετά από μία γενική εισαγωγή για ό,τι μπορεί να ειπωθεί για τους Ορφικούς Ύμνους, παρουσιάζεται το κείμενο 

του 12ου Ορφικού Ύμνου, που είναι αφιερωμένος στον Ηρακλή υπό την κοσμική του ιδιότητα. Το μυστικό αυτό 

κείμενο αναλύεται και σχολιάζεται κατά στίχο. 

 

Προαπαιτούμενη γνώση 

Βασική γνώση της επικής διαλέκτου και του επικού μέτρου (δακτυλικού εξάμετρου). 

 

 

Οι Ορφικοί λεγόμενοι Ύμνοι είναι μία συλλογή ογδόντα επτά ύμνων (προσευχών), οι οποίοι πιθανότατα 

συντέθηκαν προς χρήση μιας λατρευτικής κοινότητας στην Πέργαμο της Μικράς Ασίας στις αρχές του 3ου αι. 

μ.Χ. Της συλλογής προτάσσεται ένα προοίμιο (εὐχή), που λαμβάνει τη μορφή αφιέρωσης από τον Ορφέα 

στον Μουσαίο (Ὀρφεὺς πρὸς Μουσαῖον: Εὐτυχῶς χρῶ, ἑταῖρε). Αυτό πιθανώς προλόγιζε τη δημοσίευση των 

ύμνων. Τεχνικά πρόκειται για ύμνους κλητικούς (Μένανδρος Ρήτωρ Εγχειρίδιο Ρητορικής 333.10 Russell - 

Wilson κλῆσιν ἔχοντες πολλῶν θεῶν) με σχετικά σταθερή δομή: ξεκινούν με επίκληση της θεότητας έκτασης 

συνήθως δύο στίχων και καταλήγουν με παράκληση. Το κυρίως μέρος αποτελείται από ανακλήσεις με 

λατρευτικά επίθετα, μετοχές και αναφορικές προτάσεις σε τρίτο πρόσωπο (Er-Stil) και σπανιότερα σε 

δεύτερο πρόσωπο (Du-Stil), όπως στον προκείμενο ύμνο. Στις ανακλήσεις αυτές εμφανίζεται πλήθος 

νεολογισμών (ιδιαιτέρως σύνθετων επιθέτων) και σπάνιων λέξεων. Η συσσώρευση λατρευτικών επιθέτων 

μεγαλύνει τη θεότητα, προσδιορίζει τη σφαίρα επιρροής της και δημιουργεί υψηλή λατρευτική ατμόσφαιρα. 

Οι λέξεις αυτές είναι φορείς υψηλής πνευματικότητας και φέρουν το πλήρες βάρος τους· συνιστούν, θα έλεγε 

κανείς, μιαν ιερατική poésie verbale. 

Ο πρώτος ύμνος είναι αφιερωμένος στην Εκάτη, θεότητα στενά συνδεδεμένη με τον αποκρυφισμό, 

ενώ ο τελευταίος στον Θάνατο. Πράγματι η συλλογή νοείται ως ενιαίο όλον διατεταγμένο ανάμεσα στη 

γένεση (2.7–8) και τον θάνατο. Κεντρικός θεός είναι ο Διόνυσος, στον οποίο αφιερώνονται, με διάφορες 

αποκλήσεις, οκτώ ύμνοι της συλλογής. Οι ύμνοι «πνευματοποιούν» παραδοσιακούς χαρακτηρισμούς των 

θεοτήτων, τους οποίους συμφύρουν με στωϊκά στοιχεία (ιδιαιτέρως την αλληγορική εξήγηση των θεϊκών 

ονομάτων) και ορφικά —αλλά όχι νεοπλατωνικά. Η συλλογή διέπεται από γλωσσική, μετρική και ιδεολογική 

ενότητα, πράγμα που παραπέμπει στον ίδιο ποιητή για όλους τους ύμνους. Ο ποιητής αυτός υιοθετεί την 

persona του Ορφέα, όχι για κάποιον βαθύτερο λόγο αλλά επειδή ο μυθικός βάρδος είναι ο αρχέγονος ποιητής 

και θεωρείται η κοιτίδα της απόκρυφης ποίησης. Σε κάθε περίπτωση η διάσωση της συλλογής στο ίδιο 

χειρόγραφο που περιέχει τους Ομηρικούς Ύμνους, τους Ύμνους του νεοπλατωνικού Πρόκλου και τους Ύμνους 

του Καλλίμαχου του Κυρηναίου, οφείλεται σε αυτήν ακριβώς τη φαλκίδευση. Θα ήταν λογικό να υποθέσουμε 

ότι ο ποιητής αυτός έγραψε τη συλλογή του κατά παραγγελία της κλειστής διονυσιακής λατρευτικής 

κοινότητας, της οποίας ήταν μέλος, αφού έλαβε υπόψη του παλαιότερο υλικό, γραπτό ή και προφορικό. Οι 

ύμνοι αυτοί ήταν λειτουργικά λατρευτικά κείμενα, κείμενα δηλαδή που, αντίθετα από ό,τι πίστευε ο Lobeck 

(στο μνημειώδες έργο του Aglaophamus, 1829) προορίζονταν για χρήση στη λατρεία της εν λόγω κοινότητας. 

Πριν από κάθε ύμνο ορίζεται το είδος του λιβανιού που πρέπει να χρησιμοποιηθεί για την απαγγελία του 

ύμνου (θυμίαμα· [τάδε], μοσχολίβανο στον προκείμενο ύμνο). Οκτώ ποικιλίες λιβανιού αναφέρονται. Οι 

τελετές, που δεν ήταν σε καμία περίπτωση αιματηρές, περιελάμβαναν «θυσία» και προσευχή (87.11 θυσίῃσι 

καὶ εὐχωλαῖς) και λάμβαναν χώρα σε κλειστό χώρο. 

Η προέλευσή των Ορφικών Ύμνων από την Μικρά Ασία, και μάλλον από την Πέργαμο, προκύπτει 

από τη λατρεία τοπικών θεοτήτων, όπως η Ίπτα, η Μελινόη ή η Μίση. Στην Πέργαμο έγραψε ο Αίλιος 

Αριστείδης στα μέσα του 2ου αι. μ.Χ. έναν πεζό ύμνο στον θεό Διόνυσο. Σε ανασκαφές στην Πέργαμο ήλθε 

στο φως τέμενος της θεάς Δήμητρας, όπου βρέθηκαν βωμοί ή αφιερώσεις σε πολλούς από τους θεούς των 

Ορφικών Ύμνων. Και ο όρος βουκόλος προκειμένου για υψηλά μυημένα μέλη της διονυσιακής κοινότητας 

παραπέμπει στην Πέργαμο. Ως προς την επιβίωση, ο νεοπλατωνικός Πρόκλος, όπως φαίνεται από τους 

Ύμνους του, γνώριζε την ποίηση αυτού του είδους, την οποία θα θεωρούσε συγγενή προς τις δικές του 

αντιλήψεις. Το ίδιο και ο Νόννος, ο οποίος διέτρεξε πολλές πηγές σχετικές με τον θεό Διόνυσο για να 



39 

συνθέσει τα Διονυσιακά. Αλλά τα πρώτα καθεαυτά παραθέματα θα γίνουν πολύ αργότερα από τον Ιωάννη 

Γαληνό τον 12ο αι., σε ένα σχόλιό του στη Θεογονία του Ησιόδου. 

Ο ύμνος στον Ηρακλή, ο δωδέκατος της συλλογής, είναι αντιπροσωπευτικός της δομής, της 

φρασεολογίας και των συμφραζομένων. Ο ύμνος ανήκει στην ομάδα των πρώτων δεκατριών ύμνων, οι οποίοι 

αντιστοιχούν στη δημιουργία του κόσμου και τη χρονική μεταβολή. Ο Ηρακλής νοείται μόνον κατ’ επίφαση 

ως ο γνωστός πανελλήνιος ήρωας· κυρίως νοείται ως μία ιαματική και κοσμική θεότητα, ο δημιουργός του 

χρόνου (βλ. σχόλιο στον στ. 3). Ο δέκατος πέμπτος ομηρικός ύμνος, μόλις εννέα στίχων, επιγράφεται Εις 

Ηρακλέα λεοντόθυμον. 

 

 

Ορφικοί Ύμνοι 12 (Ηρακλέος) 
 

 Ἡρακλέος 

 θυμίαμα· λίβανον. 

  

1 Ἥρακλες ὀμβριμόθυμε, μεγασθενές, ἄλκιμε Τιτάν, 

 καρτερόχειρ, ἀδάμαστε, βρύων ἄθλοισι κραταιοῖς, 

 αἰολόμορφε, χρόνου πάτερ, ἀίδιέ τε καὶ εὔφρων, 

 ἄρρητ’, ἀγριόθυμε, πολύλλιτε, παντοδυνάστα, 

5 παγκρατὲς ἦτορ ἔχων, κάρτος μέγα, τοξότα, μάντι, 

 παμφάγε, παγγενέτωρ, πανυπέρτατε, πᾶσιν ἀρωγέ, 

 ὃς θνητοῖς κατέπαυσας ἀνήμερα φῦλα διώξας, 

 εἰρήνην ποθέων κουροτρόφον, ἀγλαότιμον, 

 αὐτοφυής, ἀκάμας, γαίης βλάστημα φέριστον, 

10 πρωτογόνοις στράψας φολίσιν, μεγαλώνυμε Αἰών, 

 ὃς περὶ κρατὶ φορεῖς ἠῶ καὶ νύκτα μέλαιναν, 

 δώδεκ’ ἀπ’ ἀντολιῶν ἄχρι δυσμῶν ἆθλα διέρπων, 

 ἀθάνατος, πολύπειρος, ἀπείριτος, ἀστυφέλικτος· 

 ἐλθέ, μάκαρ, νούσων θελκτήρια πάντα κομίζων, 

15 ἐξέλασον δὲ κακὰς ἄτας κλάδον ἐν χερὶ πάλλων, 

 πτηνοῖς τ’ ἰοβόλοις Κῆρας χαλεπὰς ἀπόπεμπε. 

 

3 ἀίδιέ τε ἐύφρων Μ : ἀίδιέ τε καὶ εὔφρων Vian post Hermann 10 ναίων Μ : Αἰών West : Παιών Lennep 

16 ἀπόπεμπε Aldina : ἐπίπεμπε M  

 

 

1. ὀμβριμόθυμε: = ὀβριμόθυμε «εύψυχε». 

 

ἄλκιμε Τιτάν: Το επίθετο ἄλκιμος συνδέεται στενά με τον ήρωα: ο Ηρακλής λεγόταν Αλκείδης από τον 

παππού του Αλκέα ([Ησίοδ.] Ασπίς 112, Καλλίμ. Ύμν. Άρτ. 145, Ορφ. Αργ. 297), ενώ η μητέρα του λεγόταν 

Αλκμήνη. Το Τιτάν στους Ορφικούς Ύμνους αναφέρεται σε ηλιακές θεότητες (8.2 στον ίδιο τον Ήλιο, 34.3 

στον Απόλλωνα) κι εδώ παραπέμπει στον Ηρακλή Ήλιο. 

 

2. ἀδάμαστε: Ο Χρόνος είναι πανδαμάτωρ, ενώ ο Ηρακλής είναι ἀδάμαστος «ακατάβλητος». 

 

βρύων ἄθλοισι κραταιοῖς «που αφθονείς σε θαρραλέους άθλους»: Η αναφορά γίνεται στους περίφημους 

άθλους του Ηρακλή, που ήταν αναρίθμητοι. Παρακάτω, στον στ. 12, ο ποιητής θα επανέλθει στους δώδεκα 

κανονικούς άθλους. Πβ. Ομηρ. Ύμν. 15.5 (κώδ. Μ) ἀεθλεύων <δὲ> κραταιῶς. 

 

3. αἰολόμορφε «ποικιλόμορφε»: Το επίθετο είναι συχνό στους Ορφικούς Ύμνους αλλά αμάρτυρο αλλού. 

Αναφέρεται στις ποικίλες μορφές με τις οποίες εμφανίζεται ο Ηρακλής-Χρόνος κατά εποχές, ηλικίες κτλ. 

 

χρόνου πάτερ: Πβ. Ορφ. Ύμν. 8.13 (Εἰς Ἥλιον) χρόνου πάτερ. Κατά την Ορφική θεογονία που αποδίδεται 

στον Ιερώνυμο μετά το ύδωρ και τη γη γεννήθηκε από αυτά τα στοιχεία ένας πολυκέφαλος δράκων, 



40 

ὠνομάσθαι δὲ Χρόνον ἀγήραον καὶ Ἡρακλῆα (Orph. Fr. απ. 76F Bernabé). Η ταύτιση είναι ρητή στον ύμνο 

στον Αστροχίτωνα Ηρακλή της Τύρου στα Διονυσιακά του Νόννου, 40.369–72 Ἀστροχίτων Ἥρακλες ... / 

Ἠέλιε ... / ... / υἷα Χρόνου λυκάβαντα δυωδεκάμηνον ἑλίσσων «που ξετυλίγεις το δωδεκάμηνο έτος, τον γιο του 

Χρόνου». Ο νεοπλατωνικός Πορφύριος παρέχει μιαν ορθολογιστική αιτιολόγηση των μυστικών αυτών 

ταυτίσεων, Περί αγαλμ. απ. 359F.26 Smith καθὸ δὲ ἀπαλεξίκακός ἐστι τῶν ἐπιγείων ὁ ἥλιος, Ἡρακλέα αὐτὸν 

προσεῖπον. 

 

Ἀίδιε: Με έκταση του τελικού -ε· για όμοιες περιπτώσεις στους Ορφικούς Ύμνους βλ. την έκδοση Quandt σ. 

40*. 

 

4. ἄρρητ’: Μοιάζει αυταναίρεση η θεότητα να αποκαλείται άρρητη εν μέσω τόσων ονομάτων, αλλά ο 

προσδιορισμός εννοεί τη διά λόγου απρόσιτη φύση του θείου. Η Fayant (2014) το εξηγεί λόγω της αγριότητας 

του θεού (ἀγριόθυμε), που προκαλεί φόβο. 

 

παντοδυνάστα «κυβερνήτη του παντός»: Το επίθετο προσδιορίζει τον Διόνυσο στον ύμνο 45.2· δεν απαντά 

πουθενά αλλού. 

 

5. παγκρατές: Στην Αττική ο Δίας λατρευόταν ως Παγκρατής συνοδευόμενος από μια νεανική μορφή που 

αποκαλείται Παγκρατής Ηρακλής· η χρήση του επιθέτου μπορεί να υπαινίσσεται αυτή τη λατρευτική 

απόκληση (Athanassakis – Wolkow 2013). 

 

τοξότα: Ο Ηρακλής είναι κατεξοχήν τοξότης (Ιλ. Ε 392–4, όπου τραυματίζει την Ήρα· Οδ. λ 606–8 στον 

Άδη) αλλά η ιδιότητά του υπαινίσσεται την ουράνια διαδρομή του ως Ήλιου, πβ. για τον Απόλλωνα Ορφ. 

Ύμν. 34.6 τοξοβέλεμνε. 

 

μάντι: Και η ιδιότητα αυτή του Ηρακλή τον κάνει να μοιάζει στον Απόλλωνα, πβ. Ορφ. Ύμν. 34.5 μάντις. 

 

6. Τέσσερεις από τις πέντε λέξεις του στίχου περιέχουν το επίθετο πᾶς, κατάλληλο για τον «καθολικό» 

χαρακτήρα της έννοιας του χρόνου. Το παμφάγε καταρχήν παραπέμπει στην παροιμιώδη αδηφαγία του 

Ηρακλή (ιδιαιτέρως στην κωμωδία) αλλά στα παρόντα συμφραζόμενα υπαινίσσεται την ιδιότητα του χρόνου 

να γεννά και να αναλώνει τα πάντα. Πανυπέρτατε, πᾶσιν ἀρωγέ = 8.17 (Ήλιος). 

 

7. ὃς θνητοῖς κατέπαυσας ἀνήμερα φῦλα διώξας «που καταδίωξες και εξουδετέρωσες άγρια φύλα για χάρη 

των ανθρώπων»: Ο Ηρακλής πολλές φορές δάμασε άγρια θηρία (π.χ. τις Στυμφαλίδες όρνιθες ή το λιοντάρι 

της Νεμέας) ωφελώντας τους ανθρώπους, και ο στίχος ακολουθεί αμέσως μετά την επίκληση πᾶσιν ἀρωγέ· 

εντούτοις, για τη λατρευτική κοινότητα τα άγρια αυτά θηρία νοούνται ως κακοποιά πνεύματα και ο Ηρακλής 

ως προστάτης της από αυτά. 

 

8. εἰρήνην ... κουροτρόφον, ἀγλαότιμον «ειρήνη ... που τρέφει τα αγόρια, που τιμάται λαμπρά»: Το 

κουροτρόφος προκειμένου για την ειρήνη είναι παραδοσιακό (Ησίοδ. Έργ. 228, αλ.), ενώ το ἀγλαότιμος «που 

τιμάται λαμπρά (λόγω του πλούτου που επιτρέπει να παραχθεί)» απαντά μόνο στους Ορφικούς Ύμνους. 

 

9. αὐτοφυής, ἀκάμας: Όπως ο Ήλιος, Ορφ. Ύμν. 8.3 αὐτοφυής, ἀκάμας. Αὐτοφυής γιατί ο Ήλιος σβήνει και 

ξαναγεννιέται αυτοφυώς κάθε μέρα. Για την ιδέα πβ. Κριτίας Πειρίθους TrGF 43 F 3.1–3 ἀκάμαϛ τε χρόνοϛ ... 

/ ... τίκτων / αὐτὸϛ ἑαυτόν. 

 

Γαίης βλάστημα φέριστον: Εδώ είναι πιθανή εκ νέου αναφορά στην Ορφική θεογονία του Ιερώνυμου (πβ. 

σχόλιο στον στ. 3), όπου ο δράκων Χρόνος-Ηρακλής γεννιέται από το ύδωρ και τη γη. 

 

10. πρωτογόνοις στράψας φολίσιν «που αστράφτεις με τις πρωτοφανέρωτες φολίδες σου»: Ο Ηρακλής εδώ 

υποδύεται τη μορφή του Χρόνου-φιδιού, σύμφωνα με την ιερωνυμική θεογονία, απ. 76.III Bernabé τὸν μὲν 

Ἡρακλέα ὅτι θεὸς δράκων ἑλικτός (βλ. σχόλιο στον στ. 3), Ορφ. Αργ. 13 Χρόνον ... ἀπειρεσίοισιν ὑφ’ ὁλκοῖς «ο 

Χρόνος ... με τις ατελείωτες σπείρες»: Το πρωτογόνοις αναφέρεται στο γεγονός ότι πρώτος ο δράκων 

Χρόνος-Ηρακλής δημιούργησε την έννοια του χρόνου. 

 



41 

μεγαλώνυμε Αἰών: Υιοθετούμε τη διόρθωση του M. L. West (Notes on the Orphic Hymns, Classical 

Quarterly 18 [1968], 290–1) έναντι εκείνης του Lennep μεγαλώνυμε Παιών (= Παιάν, λατρευτικό όνομα του 

θεού Απόλλωνα), που προσιδιάζει στις θεραπευτικές ιδιότητες του Ηρακλή, για τις οποίες θα γίνει λόγος 

παρακάτω, στ. 14 κ.εξ. Στους Ορφικούς Ύμνους απαντά μόνον ο τύπος Παιάν, όχι Παιών. 

 

11. περὶ κρατὶ φορεῖς ἠῶ καὶ νύκτα «που σε στεφανώνουν η αυγή και η μαύρη νύχτα» (Μπεζαντάκος 2013): 

Ο Ηρακλής με την ιδιότητα του πατέρα του χρόνου (στ. 3) κοιτάζοντας ανατολικά φέρνει την αυγή, 

κοιτάζοντας δυτικά φέρνει τη νύκτα. Έτσι κάνει και ο Ήλιος με τα δύο του χέρια στον Ορφ. Ύμν. 8.4 δεξιὲ μὲν 

γενέτωρ ἠοῦς, εὐώνυμε νυκτός ή ο ταυροειδής Δίας με τα δυο του κέρατα: Orph. Fr. 243.14–15 Bernabé 

ταύρεα δ’ ἀμφοτέρωθε δύο χρύσεα κέρατα, / ἀντολίη τε δύσις τε. 

 

12. δώδεκ’ ἀπ’ ἀντολιῶν ἄχρι δυσμῶν ἆθλα διέρπων «καθώς περνάς μέσα από δώδεκα άθλους από την 

ανατολή μέχρι τη δύση»: «Στον μυθικό κύκλο των δώδεκα άθλων ... κάποιοι αλληγορικοί ερμηνευτές 

διέκριναν τη νικηφόρα πορεία του Ήλιου μέσα από τα δώδεκα ζώδια» (M. L. West, The Orphic Poems, 

Οξφόρδη 1983, 192–3), πβ. Πορφύρ. Περί αγαλμ. απ. 359F.29 Smith δώδεκα δ’ ἄθλους ἐκμοχθεῖν 

ἐμυθολόγησαν, τῆς κατὰ τὸν οὐρανὸν διαιρέσεως τῶν ζῳδίων τὸ σύμβολον ἐπιφημίσαντες, Νόνν. Διον. 40.372 

(παρατίθεται στο σχόλιο στον στ. 3). Οι δώδεκα άθλοι αναφέρονται στον δωδέκατο στίχο του δωδέκατου 

ύμνου. 

 

13. ἀθάνατος: Όπως ο Ήλιος (Ορφ. Ύμν. 8.13). Ο Ηρακλής είναι ένας θνητός, που έγινε αθάνατος. 

 

πολύπειρος, ἀπείριτος, ἀστυφέλικτος «πολυπέρατος, απέραντος, ακλόνητος»: Προβάλλονται οι 

αντιφάσκουσες, μυστικές ιδιότητες του απεριόριστου περιοριστή, του πολλαπλού άπειρου. Για τα νοήματα 

πβ. Πρόκλ. Υπόμν. Πλ. Τίμ. ΙΙΙ.40.21 Diehl οἱ θεουργοὶ ... τὸν χρόνον ὑμνοῦντες <ὡς> αἰώνιον, ἀπέραντον, 

νέον καὶ πρεσβύτην, ἑλικοειδῆ ... ὡς ἔχοντα τὴν οὐσίαν ἐν αἰῶνι καὶ μένοντα ἀεὶ τὸν αὐτόν καὶ ὡς 

ἀπειροδύναμον. «οι θεουργοί ... υμνώντας τον χρόνο ως αιώνιο, απέραντο, νέο και γέρο, ελικοειδή ... ότι 

ταυτίζει την ύπαρξή του με τον αιώνα και παραμένει πάντοτε αμετάβλητος και παντοδύναμος». Πολύπειρος = 

πολυπείρων. Ἀστυφέλικτος «ακλόνητος» < στερητικό ἀ- + στυφελίζω «ορμώ, συνταράσσω». 

 

14. Η καταληκτική παράκληση αρχίζει στον στίχο αυτόν. Αρθρώνεται ξεκάθαρα με τρεις αποτροπαϊκές 

προστακτικές, μία σε κάθε στίχο. Οι παρακλήσεις αποκαλύπτουν τις ανησυχίες της λατρευτικής κοινότητας, 

για την οποία γράφονται οι Ορφικοί Ύμνοι. 

 

νούσων θελκτήρια πάντα κομίζων «φέρνοντας κάθε λογής γητέματα που ανακουφίζουν από τις αρρώστιες»: 

Εδώ ο Ηρακλής, ως θεότητα του ήλιου, αναλαμβάνει τις ιδιότητες του Παιάνα Απόλλωνα. Στη Θεογονία του 

Ησίοδου ο Ηρακλής απελευθερώνει τον Προμηθέα από το γεράκι που κατατρώγει το συκώτι του, και η πράξη 

του προσδιορίζεται ως απαλλαγή από νόσο (Θεογ. 527 κακὴν δ’ ἀπὸ νοῦσον ἄλαλκεν). Στην Αθήνα 

επικαλούνταν τον Ηρακλή για προστασία από τους λοιμούς (J. Larson, Ancient Greek Cults: A Guide, Νέα 

Υόρκη 2007, 185). 

 

15. ἐξέλασον δὲ κακὰς ἄτας κλάδον ἐν χερὶ πάλλων «διώξε τις μαύρες συμφορές κραδαίνοντας ρόπαλο στο 

χέρι»: Πρόκειται για τυπική περιγραφή του Ηρακλή με το ρόπαλο, ωστόσο εδώ «πνευματικοποιημένη» ως 

προστασία από μολυσμούς. Για το κλάδος με τη σημασία «ρόπαλο» (από κορμό ελιάς) πβ. LSJ s.v. 3. 

Ωστόσο, οι σύγχρονοι σχολιαστές δέχονται την πρωταρχική σημασία «(αποτροπαϊκό) κλαδί». 

 

16. πτηνοῖς τ’ ἰοβόλοις Κῆρας χαλεπὰς ἐπίπεμπε «και με τα φτερωτά δηλητηριώδη βέλη σου ξαπόστελνε τις 

επικίνδυνες Κήρες»: Οι Κήρες είναι θεότητες του θανάτου· o Ηρακλής είναι κηραμύντης (= αλεξίκακος: 

Λυκόφρ. 663 με τα σχόλια ad loc.) και συχνά στην τέχνη αναπαριστάνεται να καταδιώκει Κήρες. Ιδιαιτέρως 

στον τελευταίο άθλο, την πάλη με τον Κέρβερο, ο Ηρακλής φαίνεται να νικά τον θάνατο. Και για την 

απελευθέρωση της Άλκηστης ο Ηρακλής πάλεψε και νίκησε τον Θάνατο (Ευρ. Άλκ. 1140–2). Τα 

δηλητηριώδη βέλη (ἰοβόλοις) είναι εκείνα τα οποία ο Ηρακλής βούτηξε στο αίμα της Ύδρας, όταν την 

σκότωσε.  



42 

Βιβλιογραφία 

Εκδόσεις 

Quandt, G. 21955 (11941). Orphei hymni. Δουβλίνο – Ζυρίχη 

Fayant, M.-C. 2014. Hymnes Orphiques. Παρίσι (Budé). 

Υπομνήματα 

M.-C. Fayant, ό.π. 

Ricciardelli, G. 2000. Inni Orfici. Μιλάνο. 

Μεταφράσεις 

Athanassakis Α. – B. M. Wolkow. 2013. The Orphic Hymns. Βαλτιμόρη. 

Παπαδίτσας, Δ. Π. – Ε. Λαδιά. 1984. Ορφικοί Ύμνοι, Ανθολογία. Αθήνα. 

Μπεζαντάκος, Ν. Π. 2013. Ανθολόγιο Ύμνων. Αθήνα, 90–1, 211–17 (όπου μετάφραση και του συγκεκριμένου 

ύμνου). 

Μελέτες 

Morand, A.-F. 2001. Études sur les hymnes orphiques. Λέιντεν – Βοστόνη – Κολωνία. 

 

Ερωτήσεις 

1. Τι εννοούμε με τον όρο Ορφικοί Ύμνοι; Να περιγράψετε τα δομικά στοιχεία τους και να αναφερθείτε στη 

σύνθεση και τη χρήση τους. 

 

2. Από ποια στοιχεία προκύπτει ο τόπος προέλευσης των Ορφικών Ύμνων; Πώς βοήθησαν οι αρχαιολογικές 

ανακαλύψεις στη διεξαγωγή ασφαλών συμπερασμάτων; 

 

3. Στ. 7 ὃς θνητοῖς κατέπαυσας ἀνήμερα φῦλα διώξας: σε ποιες πράξεις του Ηρακλή αναφέρεται ο στίχος; 

Ποια είναι η ιδιαίτερη σημασία τους για τη λειτουργική κοινότητα; 

 

4. Στ. 10 πρωτογόνοις στράψας φολίσιν: ποια μορφή υποδύεται εδώ ο Ηρακλής; Ποια είναι η ιδιαίτερη 

σημασία του επιθέτου πρωτογόνοις;  



43 

Κεφάλαιο 3. Ηθοποιία: P. Oxy. 3537 recto («Ησίοδος») 

[= Mertens–Pack3 1857.320, Leuven Database of Ancient Books 5556] 

 

Σύνοψη 

Παρέχεται το πλήρες κείμενο μιας εξάμετρης ηθοποιΐας του 4ου αι. μ.Χ. από την Αίγυπτο, στην οποία ο ίδιος ο 

Ησίοδος υποτίθεται ότι απαντά στο ερώτημα «ποια λόγια θα έλεγε ο Ησίοδος [όταν εμπνεύστηκε] από τις 

Μούσες». Η εισαγωγή στο ποίημα το τοποθετεί στα παιδευτικά και λογοτεχνικά του συμφραζόμενα. Ακολουθεί 

κατά στίχο υπόμνημα. 

 

Προαπαιτούμενη γνώση 

Βασική γνώση της επικής διαλέκτου, του επικού μέτρου (δακτυλικού εξάμετρου) καθώς και της Εισαγωγής στην 

ποίηση της Ύστερης Αρχαιότητας στον παρόντα τόμο. 

 

 

Το ποίημα αυτό αποτελεί δείγμα αρχαίου κειμένου που διασώθηκε χάρη στις ανασκαφές παπυρικών 

ευρημάτων από την Αίγυπτο, οι οποίες ξεκίνησαν από τα τέλη του 19ου αι. και συνεχίστηκαν καθόλη τη 

διάρκεια του 20ου αι. (βλ. Εισαγωγή στην ποίηση της Ύστερης Αρχαιότητας § στ «Πρόσωπα και κείμενα»). Ο 

συγκεκριμένος πάπυρος δημοσιεύθηκε για πρώτη φορά το 1983· στη μια όψη (verso) είναι γραμμένοι είκοσι 

στίχοι ενός εγκωμίου για τον Ερμή και τον Αντίνοο (πιθανότατα τον αγαπημένο του αυτοκράτορα Αδριανού), 

ενώ η άλλη όψη (recto) περιέχει το τέλος ενός αταύτιστου ποιήματος το οποίο ακολουθείται από ένα ποίημα 

με τίτλο τίνας ἂν λόγου[ς Ἡσίοδος εἴπο]ι ̣ ὑπὸ τῶν Μουσῶν ε  ̣ [ μ]ενος «τι λόγους [θα έλεγε ο Ησίοδος] … 

από τις Μούσες», σε είκοσι τέσσερεις στίχους (παρατίθεται πιο κάτω). Από τον πάπυρο λείπει η μεσαία 

κάθετη λωρίδα, με αποτέλεσμα να υπάρχει στη μέση κάθε στίχου ένα κενό περίπου 2,5 εκατοστών, το οποίο 

θα περιλάμβανε περίπου 10 γράμματα.76 Δεν γνωρίζουμε τίποτε για τον συγγραφέα αυτού του ποιήματος· τα 

χαρακτηριστικά όμως της γραφής στον πάπυρο και το γεγονός ότι σε δύο από τους στίχους υπάρχουν 

σημειωμένες κάποιες διορθώσεις (πιθανότατα από τον ίδιο γραφέα: Parsons 1983, 59) τοποθετούν τη 

σύνθεση στον 3ο–4ο αι. μ.Χ. 

Το ίδιο το ποίημα καταδεικνύει τη σύνδεση μεταξύ ποίησης και παιδείας κατά την αυτοκρατορική 

περίοδο, καθώς οι χαρακτηριστικές λέξεις τίνας / ποίους ἂν εἴποι (λόγους) εισάγουν το ρητορικό είδος της 

ηθοποιίας, στο οποίο ο συγγραφέας υποδύεται κάποιον (μυθολογικό συνήθως) χαρακτήρα σε μια δεδομένη 

περίσταση και εκφράζει τις σκέψεις του σε ευθύ λόγο (βλ. Εισαγωγή στην ποίηση της Ύστερης Αρχαιότητας 

§ ζ «Παιδεία και ποίηση» σ. 26 κ.εξ.)77 Έχουν διασωθεί παραδείγματα ηθοποιιών (σε πεζό λόγο) στα έργα 

ρητόρων της Ύστερης Αρχαιότητας όπως είναι ο Λιβάνιος και ο Αφθόνιος. Η συντριπτική πλειοψηφία των 

θεμάτων τους αντλείται από τον τρωικό μύθο· ο Λιβάνιος, για παράδειγμα, παραθέτει τρεις ηθοποιίες για τον 

Αίαντα: τίνας ἂν εἴποι λόγους Αἴας μέλλων ἑαυτὸν ἀποσφάττειν; τ. ἂ. ε. λ. Αἴας μετὰ τὴν μανίαν; τ. ἂ. ε. λ. Αἴας 

στερηθεὶς τῶν ὅπλων; (VIII.384–91 Forster). Ο Λιβάνιος αντλεί, όμως, θέματα και από άλλους μυθολογικούς 

κύκλους (π.χ. τ. ἂ. ε. λ. ὁ Βελλεροφόντης μέλλων μάχεσθαι τῇ Χιμαίρᾳ;, VIII.397–8 Forster), καθώς και από 

γενικές καταστάσεις (π.χ. τ. ἂ. ε. λ. δειλὸς φιλάργυρος εὑρὼν χρύσεον ξίφος;, VIII.419–21 Forster). Έχει 

διασωθεί και μικρότερο δείγμα ηθοποιιών σε έμμετρο λόγο στην Παλατινή Ανθολογία (9.449, 451–2, 454–

80). Είναι, όμως, τα παπυρικά ευρήματα που μας έχουν παραδώσει τις περισσότερες έμμετρες ηθοποιίες από 

την περίοδο αυτή· πολλές αντλούν το υλικό τους από τα ίδια τα ομηρικά έπη, ενώ άλλες «συμπληρώνουν» 

σκέψεις του λέγοντος από άλλα γνωστά μυθολογικά επεισόδια. Η σύνθεση σε ομηρικό εξάμετρο ήταν ένα 

μέσο επίδειξης και εξοικείωσης με την ομηρική παράδοση.78 

Στον τίτλο της παρούσας ηθοποιίας μπορεί εύκολα να συμπληρωθεί το όνομα του Ησιόδου, καθώς 

αυτός είναι ξεκάθαρα ο χαρακτήρας που εκφράζει σε ευθύ λόγο την αντίδρασή του μετά από την επιρροή που 

                                                           
76 West 1984, 33. 
77 Βλ. Miguélez-Cavero, Poems in Context, 316–40 και Jarcho 1999, 185–93· βλ. επίσης J.-L. Fournet, Une 

éthopée de Cain dans le codex des Visions de la Fondation Bodmer, Zeitschrift für Papyrologie und Epigraphik 92 

(1992), 253–66. 
78 Βλ. T. Morgan, Literate Education in the Hellenistic and Roman Worlds, Κέμπριτζ 1998, 218 σημ. 85. 



44 

δέχθηκε από τις Μούσες. Η μετοχή που θα προσδιόριζε την επιρροή αυτή δε διασώζεται· όλες, πάντως, οι 

προτεινόμενες συμπληρώσεις (ἐκ[διδασκόμ]ενος, ἐμ[πεπνευμ]ένος, ἔν[θεος γενόμ]ενος: βλ. Parsons 1983, 62) 

υποδηλώνουν μια (ξαφνική) έμπνευση, όπως γίνεται σαφές από τους πρώτους στίχους της ηθοποιίας (βλ. στ. 

1 τίς με θεῶν ἐτίνα[ξε; στ. 3 νυκτὶ μιῇ). Αυτή η ξαφνική μεταβολή είναι το θέμα του επεισοδίου που 

περιγράφεται στην αρχή της Θεογονίας, όταν οι Μούσες συναντούν τον «ποιμένα» Ησίοδο στους πρόποδες 

του Ελικώνα, του δίνουν ένα κλαδί δάφνης και του εμπνέουν θεσπέσια φωνή, ώστε να μπορεί να δοξάζει και 

αυτά που θα εκτυλιχθούν στο μέλλον και αυτά που συνέβησαν στο παρελθόν (Θεογ. 22–34):79 

 

Αἵ νύ ποθ᾽ Ἡσίοδον καλὴν ἐδίδαξαν ἀοιδήν, 

ἄρνας ποιμαίνονθ᾽ Ἑλικῶνος ὕπο ζαθέοιο. 

τόνδε δέ με πρώτιστα θεαὶ πρὸς μῦθον ἔειπον, 

Μοῦσαι Ὀλυμπιάδες, κοῦραι Διὸς αἰγιόχοιο· 

“ποιμένες ἄγραυλοι, κάκ᾽ ἐλέγχεα, γαστέρες οἶον, 

ἴδμεν ψεύδεα πολλὰ λέγειν ἐτύμοισιν ὁμοῖα, 

ἴδμεν δ᾽, εὖτ᾽ ἐθέλωμεν, ἀληθέα γηρύσασθαι.” 

ὣς ἔφασαν κοῦραι μεγάλου Διὸς ἀρτιέπειαι· 

καί μοι σκῆπτρον ἔδον δάφνης ἐριθηλέος ὄζον 

δρέψασαι θηητόν· ἐνέπνευσαν δέ μοι αὐδὴν 

θέσπιν, ἵνα κλείοιμι τά τ᾽ ἐσσόμενα πρό τ᾽ ἐόντα, 

καί με κέλονθ᾽ ὑμνεῖν μακάρων γένος αἰὲν ἐόντων, 

σφᾶς δ᾽ αὐτὰς πρῶτόν τε καὶ ὕστατον αἰὲν ἀείδειν. 

 

Αυτές κάποτε στον Ησίοδο έμαθαν τ’ ωραίο τραγούδι, που έβοσκε τ' αρνιά του κάτω απ' τον ιερό 

Ελικώνα. Αυτόν σε μένα πρώτα οι θεές είπαν τον λόγο, οι Ολυμπιάδες Μούσες, oι κόρες του αιγιδοκράτη 

Δία: «Αγριοβοσκοί κακές ντροπές, κοιλιές όμοιοι, ξέρουμε ψέματα πολλά να λέμε σαν αλήθειες, μα ξέρουμε, 

αν το θέλουμε, και να λέμε την αλήθεια». Έτσι μίλησαν οι κόρες του μεγάλου Δία οι τελειόλογες —και μου 

’δωσαν σκήπτρο δάφνης πολύβλαστης βλαστάρι, κόβοντας το, θαυμάσιο— και μου εμφυσήσανε τραγούδι 

θεϊκό, για να υμνώ τα μέλλοντα και τα περασμένα. Και με κάλεσαν να ψάλλω το γένος των μακάριων των 

αιώνιων, κι αυτές στην αρχή και στο τέλος πάντα να τραγουδάω.80 

 

Το επεισόδιο αυτό, που θεμελιώνει το μοτίβο της θεϊκής επιφάνειας ήταν ιδιαίτερα γνωστό στην 

αρχαιότητα και χρησιμοποιούνταν για να εκφράσει τη θεία έμπνευση ενός συνθέτη στην εισαγωγή (συνήθως) 

μιας ποιητικής συλλογής.81 Η επιφάνεια των Μουσών στον Ησίοδο είναι η πρώτη, και εφεξής η κλασική, 

λογοτεχνική έκφραση του μοτίβου αυτού. Ας αρκεστούμε σε δύο ποιητές που αναπλάθουν την ησιόδεια αυτή 

σκηνή για να αποδώσουν την ποιητική τους έμπνευση: ο Καλλίμαχος στην αρχή των Αιτίων (απ. 2 Harder) 

φέρεται να είχε μεταφερθεί σε όνειρο στην πηγή Ιπποκρήνη στην κορυφή του Ελικώνα (απ. 2.1), όπου 

συναντά τις Μούσες και παραλαμβάνει από αυτές την ερμηνεία των αιτίων (απ. 2d Harder).82 Στο τέλος των 

Αιτίων (απ. 112 Harder) επιβεβαιώνεται ότι οι Μούσες του έδωσαν μύθους όταν αυτός έβοσκε πολλὰ ... βοτά 

(απ. 112.5 Harder). Πιο κοντά στην εποχή της παρούσας ηθοποιίας, βρίσκεται ο Κόιντος Σμυρναίος, ο οποίος 

καλεί τις Μούσες στα μέσα του δωδέκατου λόγου —και όχι, όπως θα ήταν το αναμενόμενο, στο προοίμιο—

του έπους του (βλ. πιο κάτω) να απαριθμήσουν τους ήρωες που μπήκαν στον Δούρειο Ίππο, και αναφέρει ότι 

                                                           
79 Για το επεισόδιο αυτό στη Θεογονία βλ. Χ. Κ. Τσαγγάλης, Ποίηση και ποιητική στη Θεογονία και στα Έργα 

και Ημέραι, στο: Ν. Π. Μπεζαντάκος και Χ. Κ. Τσαγγάλης (επιμ.), Μουσάων Αρχώμεθα. Ο Ησίοδος και η αρχαϊκή επική 

ποίηση, Αθήνα 2006, 139–255 (ιδιαίτερα ενότ. 2.1: «Η συνάντηση με τις Μούσες και το προοίμιο της Θεογονίας», σσ. 

154–63)· P. Pucci, The Poetry of the Theogony, στο: F. Montanari, A. Rengakos και Chr. Tsagalis (επιμ.), Brill’s 

Companion to Hesiod, Λέιντεν – Βοστόνη 2009, 37–70 (ιδιαίτερα σσ. 37–44). Για άλλη έμμετρη διασκευή της ησιόδειας 

Θεογονίας σε παπυρικό απόσπασμα από τον 3ο αι. μ.Χ. βλ. P. Oxy. 2816 (= Suppl. Hell. 938). 
80 Μετάφραση: Σ. Λ. Σκαρτσής, Ησίοδος, Άπαντα, Αθήνα 1993. 
81 Για την ξαφνική έμπνευση που βιώνουν ποιητές από κάποια θεότητα ή μέσα στον ύπνο τους βλ. A. Kambylis, 

Die Dichterweihe und ihre Symbolik: Untersuchungen zu Hesiodos, Kallimachos, Properz und Ennius, Χαϊδελβέργη 

1965. 
82 Για πιθανές απηχήσεις του Καλλίμαχου στην παρούσα ηθοποιία βλ. E. Livrea, Callimaco: tre nuovi 

frammenti?, Zeitschrift für Papyrologie und Epigraphik 120 (1998), 28–34. Για τη σχέση του Ησιόδου με τον Καλλίμαχο 

και με την πρόσληψή του στη ρωμαϊκή γραμματεία βλ. R. Hunter, The Shadow of Callimachus. Studies in the Reception 

of Hellenistic Poetry at Rome, Κέμπριτζ 2006, 16–23. 



45 

αυτές του ενέπνευσαν το τραγούδι του (ΜΟ 12.308 πᾶσάν μοι ἐνὶ φρεσὶ θήκατ᾽ ἀοιδήν) πριν ακόμα βγάλει 

γένια στα μάγουλά του (ΜΟ 12.309 πρίν μοι <ἔτ>᾽ ἀμφὶ παρειὰ κατασκίδνασθαι ἴουλον), όταν έβοσκε τα 

πρόβατά του στη Σμύρνη (ΜΟ 12.310 Σμύρνης ἐν δαπέδοισι περικλυτὰ μῆλα νέμοντι). 

Η συνάντηση του Ησιόδου με τις Μούσες κατείχε σημαντική θέση και στη ρητορική παιδεία της 

αυτοκρατορικής εποχής και της Ύστερης Αρχαιότητας. Όπως αναφέρει χαρακτηριστικά ο Λιβάνιος, οἶμαι γὰρ 

δὴ καὶ τοὺς παῖδας τοῦτο ἐγνωκέναι ὡς μάλιστα δὴ τῶν ὑμνουμένων ποιητῶν Ἡσίοδος ὁ Μουσόληπτος γένοιτο 

καὶ παρ᾽ ἐκείνων [δηλ. τῶν Μουσῶν] προσταχθείη γένος τε θεῶν καὶ πολλὰ ἄλλα χρηστὰ τοῖς ἀνθρώποις ᾄδειν 

«διότι νομίζω ότι ακόμα και τα παιδιά έχουν μάθει αυτό από τους εξυμνούμενους ποιητές ότι ο Ησίοδος 

κατέστη εμπνευσμένος από τις Μούσες και ότι έλαβε διαταγή από αυτές να τραγουδήσει και το γένος των 

θεών και άλλα πολλά καλά για τους ανθρώπους».83 

Ενώ, όμως, η λογοτεχνική και η ρητορική παράδοση αναπλάθουν τη γνωστή αυτή σκηνή της 

Θεογονίας δίνοντας έμφαση στα λόγια και τη δράση των Μουσών ως προς τον Ησίοδο, στην παρούσα 

ηθοποιία ο ποιητής εστιάζει στα λόγια και την αντίδραση του «Ησιόδου» αμέσως μετά από αυτή την 

εμπειρία, όταν νιώθει ότι πρέπει να αφήσει τις πρότερες ασχολίες του για να επικεντρωθεί σε αυτά που του 

αποκαλύπτουν οι Μούσες. Σε ένα σημαντικό μέρος της ηθοποιίας (στ. 10–17) ο «Ησίοδος» φαίνεται να 

αντιδιαστέλλει το παρελθόν που θέλει να αφήσει πίσω του (στ. 10 οὐκέτι ... οὐδ᾽ ἔτι· στ. 12 οὐδ᾽ αὐτῆς) με το 

παρόν που ανοίγεται μπροστά του (στ. 15 νῦν ... νῦν)· φαίνεται όμως και να αντιπαραβάλλει το πρότερο 

βουκολικό τραγούδι (στ. 18 ἀοιδήν / παύρην βουκολικ[ήν) και τη μουσική του ποιμενικού αυλού και των 

καλαμιών, τα οποία δεν του είναι πια ευχάριστα (στ. 20–1), με τη νέα θεματική στην οποία θα στραφεί τώρα 

(στ. 24 ἤδη δ᾽ ἀείδειν ἐθέλ[ω). Έχει προταθεί ότι αυτή η μετάβαση από το πιο «μικρό» (στ. 18), δηλ. απλό ή 

ταπεινό, βουκολικό τραγούδι προς αυτό που θέλει τώρα να τραγουδήσει και περιλαμβάνει τα γένη των θεών 

και των ηρώων (στ. 5–7), θυμίζει την ποιητική πορεία (literary career) του Βιργιλίου, ο οποίος μεταβαίνει από 

τη βουκολική (Εκλογές) στη διδακτική (Γεωργικά) και, τέλος, στην επική ποίηση (Αινειάδα).84 Η μετάβαση 

αυτή αποτυπώνεται και στο εναλλακτικό προοίμιο της Αινειάδας, το οποίο παραδίδεται από αρχαίες 

βιογραφίες του Βιργιλίου: 

 

ille ego qui quondam gracili modulatus avena 

carmen et egressus siluis vicina coegi, 

ut quamuis audio parerent arua colono, 

gratum opus agricolis, at nunc horrentia Martis – 

arma uirumque cano. 

 

Είμαι εγώ που κάποτε έπαιξα το τραγούδι μου σε λεπτό καλάμι και αφού έφυγα από τα δάση, 

ανάγκασα τα γειτονικά χωράφια να υπακούουν τον πρόθυμο κάλαμο, έργο ευχάριστον στους αγρότες· ομως 

τώρα του Άρη τα φοβερά όπλα και τον άνδρα υμνώ.85 

 

Τέλος, ένα ακόμα αξιοσημείωτο στοιχείο της παρούσας ηθοποιίας είναι ότι περιέχει μια ακροστιχίδα, 

τα πρώτα, δηλαδή, γράμματα από κάθε στίχο σχηματίζουν τη φράση ΤΟΝ Δ᾽ ΑΠΑΜΕΙΒΟΜΕΝΟΣ 

ΠΡΟΣΕΦΗ «απευθυνόμενος σε αυτόν, είπε», εν είδει εισαγωγής για την απάντηση του «Ησιόδου», που 

περιέχει το ποίημα (Agosti 1997). Ακροστιχίδες σε ποιήματα αυτής της περιόδου δεν είναι σπάνιες (π.χ. 

Διονύσιος Περιηγ. 112–34 ΔΙΟΝΥΣΙΟΥ ΤΩΝ ΕΝΤΟΣ ΦΑΡΟΥ, 513–32 ΘΕΟΣ ΕΡΜΗΣ ΕΠΙ ΑΔΡΙΑΝΟΥ· 

Σιβυλλιακοί Χρησμοί 8.217–50 ΙΗΣΟΥΣ ΧΡΕΙΣΤΟΣ ΘΕΟΥ ΥΙΟΣ ΣΩΤΗΡ ΣΤΑΥΡΟΣ)· όμως αυτό που 

προκαλεί ιδιαίτερη εντύπωση εδώ είναι ότι η ακροστιχίδα αποτελείται από ένα λογοτυπικό ομηρικό ημιστίχιο 

(π.χ. Οδ. α 63), το οποίο όμως δεν υιοθετείται καθόλου από τον Ησίοδο, και η κατάχρησή του περιφρονείται 

ήδη από την κλασική εποχή (π.χ. Κρατίνος απ. 355 Kassel – Austin: βλ. Agosti 1997, 2). 

                                                           
83 Λιβάνιος Ισοκράτης της παιδείας την μεν ρίζαν έφη πικράν, τους δε καρπούς γλυκείς, VIII.96 Förster. Βλ. 

Barigazzi 1985, 5. 
84 Η πρόταση αυτή εξηγείται με πειστική επιχειρηματολογία από τον Bernsdorff 1999. Για την «ποιητική 

σταδιοδρομία» του Βιργιλίου, βλ. P. Hardie – H. Moore, Literary Careers – Classical Models and Their Receptions, στο: 

P. Hardie – H. Moore (επιμ.), Classical Literary Careers and their Reception, Κέμπριτζ 2010, 1–16 (ιδιαίτερα σσ. 4–5). 
85 Στο τέλος των Γεωργικών (4.563–6) ο ίδιος ο ποιητής αναφέρεται στην πρότερη ποίησή του ως πιο 

«χαμηλή»: illo Vergilium me tempore dulcis alebat / Parthenope studiis florentem ignobilis oti / carmina qui lusi 

pastorum audaxque iuventa, / Tityre, te patulae cecini sub tegmine fagi «εκείνον τον καιρό η γλυκειά Παρθενόπη έτρεφε 

εμένα, τον Βιργίλιο, που διακρίθηκα με μελέτες ταπεινής σχόλης, εγώ που έπαιξα με τραγούδια βοσκών και τολμηρός 

στη νιότη, Τίτυρε, εσένα ύμνησα κάτω από τη σκιά μιας απλωμένης οξιάς». 



46 

 τίνας ἂν λόγου[ς Ἡσίοδος εἴπο]ι ̣ ὑπὸ 

 τῶν Μουσῶν ε  [̣  μ]ενος 

  

 Τίς με θεῶν ἐτίνα[ξε; τίς ἔνθεο]ν̣ ἤγαγεν ἄσθμα 

 Οὔρεά τε προλιπόντ[ι καὶ ἄλσεα κ]αὶ̣ βοτὰ μήλων 

 Νυκτὶ μιῇ; τίς ἐπίστ[̣ατ᾽ ἀπ᾽ ἐνδό]ξου Ἑλικῶνος 

 Δάφνης εὐπετάλο[ιο δρέπειν ἐρι]θηλέας ὄζους; 

5 Αὐτή μοι γένος εἰπ[ὲ θεῶν πτολ]έμους τε γιγάντων 

 Πάντων θ᾽ ἡρώ[ων γενεήν, φῦλ]ό̣ν τε γυναικῶν. 

 Αὐτὴ κόσμον ἔνισ̣̣π̣[ε, τὸν οὐδέπο]τ᾽ ̣ἔδρακον ὄσσοις. 

 Μάνδρη ἐμὴ τριτά̣[λαινα καὶ αὔλ]ιε̣ς α̣ἱ̣̣ πάρο̣ς̣ αἰγῶν 

 Ἔρχομα̣ι ἐς πτολ  ̣  ̣  ̣  ̣ [ c. 8   κ]ύ̣κλον ἀγώνων. 

10 Ἱερὸς οὐκέτι κιττ̣ὸ̣[ς̣ ἐπαρκέσει] οὐδ᾽ ἔτι ποίμν̣η̣· 

 Βα̣ιὴ̣ ἐ̣μ̣[οὶ] σ̣ύμπ̣α̣σ̣α̣ λ̣[υγροῖς σὺν] δ̣ώμασιν Ἄσκρη, 

 Οὐδ̣᾽ αὐτῆς Κύμης̣ [ἀλεγίζω· χαίρ]ετε πάντες. 

 Μηλονόμον Μοῦ̣σ̣α̣ι ̣[καλήν μ᾽ ἐδ]ίδαξαν ἀοιδήν, 

 Ἐκ δ᾽ ἑλόμην πολὺ [χεῦμα θεοπν]εύστου Ἀγανίππης. 

15 Νῦν μοι Δῖε πάτερ π̣[ολὺ φίλτατε, ] νῦν Πυκιμήδ̣η̣ 

 Ὀλβίστη μήτειρα καὶ̣[  ̣  ̣  ̣  ̣  ̣ νήπιε] Πέρση, 

 Σ ̣τ̣ήσετ ̣ ̣ ιε̣ισ̣α̣λ ̣ο̣ι̣ο ̣[  ο]ὐ γὰρ ἀοιδήν 

 Παύρην βυκολικ[ὴν ἀναβάλλο]μαι, οὐδ᾽ ὅσ᾽ ἀφαυροί 

 Ῥηιδίως μέλπουσι[ c. 6 ἀγρο] ιῶ̣ται, 

20 Οὐδέ μοι αἰπολικὴ  ̣  ̣[ c. 10 ]. εὔα̣̣<δ>ε σῦριγξ· 

 Σὺν δ᾽ αὐτοῖς καλά[μοισιν ἀπέσ]τυγ̣ον ἄγριον ἠχήν. 

 Ἐκ Διὸς ἐκ Μουσέων [ c. 10 ]ξ οὐράνιοί μοι 

 Φαίνονται πυλεῶν̣[ες, ὁρῶ δ᾽ εἰς θ]εῖα μέλαθρα· 

 Ἤδη δ᾽ ἀείδειν ἐθέλ[̣ω c. 9 ]ε̣οσδ̣ε. 

 

1 ἔνθεον, 4 δρέπειν, 8 αὔλιες suppl. Diggle apud Parsons  

1 τίς ἔνθεο]ν, 2 προλιπόντ[ι, 5 πτολ-, 7, 10, 11, 12, 15, 16, 17 Στήσετ, 18, 23 suppl. West 

2 καὶ ἄλσεα, 3, 4, 5, 6, 8, 13, 14, 18, 19, 21 suppl. Parsons 

9 πτόλεμον vel πτολίεθρ[ον Parsons, πτολέμοιο West 13 μηλονόμον Most : μηλονόμοι pap. 

  

 

1. Τίς με θεῶν ἐτίνα[ξε: Το ρήμα τινάσσω χρησιμοποιείται συνήθως για τα όπλα που χειρίζεται ένας 

πολεμιστής. Για τη μεταφορική σημασία του ρ. τινάσσω να υποδηλώνει την ταραχή που προέρχεται από θεϊκή 

επιρροή πβ. Σαπφ. απ. 47 Voigt Ἔρος δ᾽ ἐτίναξέ μοι φρένας. 

 

τίς ἔνθεο]ν̣ ἤγαγεν ἄσθμα «ποιος οδήγησε θεϊκή πνοή [σε μένα];»: Για το ἄσθμα ως ποιητική έμπνευση (βλ. 

Θεογ. 31 ἐνέπνευσαν), ο Parsons (1983, 62) παραβάλλει την επίκληση του Νόννου στον Όμηρο για έμπνευση 

στο δεύτερο προοίμιο των Διονυσιακών, 25.261 πνεῦσον ἐμοὶ τεὸν ἄσθμα θεόσσυτον «φύσηξε σε εμένα τη 

δική σου θεόσταλτη πνοή». Για την αναφορά τίς ... τίς σε ένα στίχο πβ. Νόνν. Διον. 48.767 τίς σέο λέκτρα 

μίηνε; τίς ἥρπασε σεῖο κορείην;· Ανών. ΠΑ 9.449.1 τίς πυρὶ πῦρ ἐδάμασσε, τίς ἔσβεσε λαμπάδι πυρσόν; 

 

2. οὔρεά τε προλιπόντ[ι «σε εμένα που άφησα και τα όρη»: Ενώ στην αφήγηση της Θεογονίας οι Μούσες 

φεύγουν από τον Ελικώνα (Θεογ. 9) και συναντούν τον Ησίοδο στους πρόποδες (Θεογ. 23), εδώ ο «Ησίοδος» 

φεύγει από τα όρη μετά από τη συνάντησή του με τις Μούσες και κατευθύνεται προς ποιητικούς αγώνες (9 

κ]ύκλον ἀγώνων). 

 

βοτὰ μήλων: Η αναφορά εδώ στα βοτά «πρόβατα» θυμίζει την αντίστοιχη ησιόδεια σκηνή του Καλλίμαχου 

(απ. 112.5 Harder· βλ. πιο πάνω σ. 44. Η πιο γενικευμένη σημασία στον πληθυντικό βοτά «ζωντανά, 

κοπάδια» θα μπορούσε να έχει συναχθεί από την Ιλιάδα Σ 521 ὅθι τ᾽ ἀρδμὸς ἔην πάντεσσι βοτοῖσιν «όπου 

υπήρχε νερό για όλα τα κοπάδια», και για το συνδυασμό βοτὰ μήλων «κοπάδια προβάτων» πβ. Διον. 24.224 

πώεα μήλων (Parsons 1983, 62). 

 



47 

3. νυκτὶ μιῇ: Στη Θεογονία οι Μούσες ξεκινούν την πορεία τους από τον Ελικώνα τυλιγμένες σε ομίχλη και 

μέσα στη νύχτα (κεκαλυμμέναι ἠέρι πολλῇ / ἔννύχιαι, Θεογ. 9–10). Η φράση εδώ νυκτὶ μιῇ αφενός παραπέμπει 

στην περιγραφή αυτή, αλλά τονίζει και το ότι η επίδραση που δέχθηκε ο ποιητής από τις Μούσες ήταν 

αιφνίδια· πβ. Λουκ. Ρητόρων διδάσκαλος 4 Ἡσίοδος μὲν ὀλίγα φύλλα ἐκ τοῦ Ἑλικῶνος λαβὼν αὐτίκα μάλα 

ποιητὴς ἐκ ποιμένος κατέστη («και ο Ησίοδος, αφού έλαβε λίγα φύλλα από τον Ελικώνα, αμέσως έγινε 

ποιητής από ποιμένας»): Parsons 1983, 62. 

 

ἐνδό]ξου Ἑλικῶνος: Ο Ελικώνας (όρος της Βοιωτίας δίπλα στον Κιθαιρώνα) έγινε ἔνδοξος μέσα από την 

ποίηση του ίδιου του Ησιόδου: η Θεογονία ξεκινά με μνεία των Μουσάων Ἑλικωνιάδων (Θεογ. 1) «που 

κατέχουν το μεγάλο και πανίερο όρος του Ελικώνα» (Θεογ. 2 αἵ θ᾽ Ἑλικῶνος ἔχουσιν ὄρος μέγα τε ζάθεόν τε), 

στην κορυφή του οποίου (Θεογ. 7 ἀκροτάτῳ Ἑλικῶνι) χορεύουν. Από εκεί (Θεογ. 9 ἔνθεν) οι Μούσες 

ξεκινούν τη νυχτερινή τους πομπή για να συναντήσουν τον Ησίοδο, που βόσκει τα πρόβατά του στους 

πρόποδες του βουνού και του δίνουν ένα κλαδί δάφνης και το δώρο της ποίησης (Θεογ. 9–34). 

 

4. Ο στίχος αυτός υιοθετεί την εικόνα και το λεξιλόγιο (βλ. ἐρι]θηλέας ὄζους) της ησιόδειας σκηνής που 

περιγράφει τη συμβολική πράξη των Μουσών στη Θεογονία να πάρουν (31 δρέψασαι) θαλερό κλαδί δάφνης 

(30 δάφνης ἐριθηλέος ὄζον) και να το δώσουν στον Ησίοδο για σκήπτρο (30 μοι σκῆπτρον ἔδον). 

 

5–7. Ο «Ησίοδος» εδώ απευθύνεται στην ίδια τη θεά (δηλ. τη Μούσα) για να του μιλήσει (στ. 5 εἰπ[έ· στ. 7 

ἔνισπ[ε) για τα γνωστότερα θέματα των ησιόδειων έργων: η αναφορά στο γένος [των θεών;], καθώς και σε 

ήρωες και το φύλο των γυναικών είναι αναμενόμενες και παραπέμπουν στη Θεογονία (βλ. Θεογ. 44 θεῶν 

γένος) και τον Γυναικών κατάλογο (ΓΚ) αντίστοιχα (βλ. ΓΚ απ. 1.1 Merkelbach – West νῦν δὲ γυναικῶν φῦλον 

ἀείσατε). Ίσως προβληματίζει εδώ η αναφορά στη γιγαντομαχία (στ. 5 πτολ]έμους τε γιγάντων) τη στιγμή που 

αυτή δεν αποτελεί θέμα των ησιόδειων έργων· παρόλ’ αυτά, οι ίδιες οι Μούσες ψάλλουν στη Θεογ. 50 αὖτις 

δ᾽ ἀνθρώπων τε γένος κρατερῶν τε γιγάντων «πάλι το γένος των ανθρώπων και των δυνατών γιγάντων», ενώ 

μετά από ένα χρονικό σημείο γίνεται ταύτιση μεταξύ της Τιτανομαχίας και της Γιγαντομαχίας.86 

Περισσότερο, όμως, προβληματίζει η έλλειψη αναφοράς στη θεματική των Έργων και Ημερών, όπως γίνεται 

σε άλλους συγγραφείς που συνοψίζουν τη θεματική και των τριών μεγάλων έργων που αποδίδονταν στον 

Ησίοδο: για παράδειγμα, ο ποιητής (Αρχίας ή Ασκληπιάδης) στην ΠΑ 9.64.7–8 αναπλάθει την ησιόδεια 

σκηνή, καταλήγοντας με τους στίχους: μακάρων γένος ἔργα τε μολπαῖς / καὶ γένος ἀρχαίων ἔγραφες ἡμιθέων.87 

Με αυτό το σκεπτικό, ίσως η αναφορά στον στ. 7 στον κόσμο που ο Ησίοδος «είδ[ε] με τα μάτια [τ]ου» (στ. 7 

κόσμον ... ἔδρακον ὄσσοις) να μπορεί να εκληφθεί ως παραπομπή στα Έργα και Ημέραι. 

Ταυτόχρονα, όμως, γίνεται και μία διαφοροποίηση μεταξύ της γνώσης που έχουν εμφυσήσει στον 

ποιητή οι Μούσες για θεούς και ήρωες και της βουκολικής ποίησης που με ευκολία τραγουδούν οι αγρότες 

και από την οποία αποστασιοποιείται στη συνέχεια ο «Ησίοδος» (στ. 18–21). Επομένως, το αρνητικό 

επίρρημα οὐδέποτε έχει ορθώς προταθεί για το κενό στον στ. 7 («τον κόσμο που ποτέ δεν είδα με τα μάτια 

μου»), καθώς υπογραμμίζει —όπως και η αναφορά αὐτή ... αὐτή (στ. 5, 7)— το γεγονός ότι τα ησιόδεια έργα 

που αναφέρονται στις απαρχές του κόσμου μέχρι το τέλος του γένους των ηρώων (στ. 5–6) βασίζονται εξ 

ολοκλήρου στην έμπνευση από τις Μούσες. Επομένως, ο στίχος 7 μπορεί να ερμηνευτεί ως επιβεβαίωση ότι 

για να τα εξυμνήσει αυτά ο ποιητής, ο οποίος δεν έχει πρόσβαση σε προγενέστερη γνώση, είναι απαραίτητη η 

συνδρομή των Μουσών. Με άλλα λόγια, ο στίχος αυτός παραπέμπει στη μαντική ικανότητα που θεωρείται 

ότι κατέχει ένας ποιητής, καθώς μπορεί να αναμεταδώσει στιγμιότυπα τόσο από το απώτερο παρελθόν όσο 

και από το μέλλον (πβ. Θεογ. 32 ἵνα κλείοιμι τά τ᾽ ἐσσόμενα πρό τ᾽ ἐόντα: βλ. West 1984, 34). Σε κάθε 

περίπτωση, τα Έργα και Ημέραι δεν απουσιάζουν από την ηθοποιία αυτή, καθώς στη συνέχεια ο «Ησίοδος» 

θα αναφέρει τον αδελφό του Πέρση, ο οποίος είναι ο αποδέκτης των Έργων και Ημερών (βλ. σχόλ. στ. 16), 

καθώς και την Άσκρη και την Κύμη που γίνονται γνωστά από τα αυτοβιογραφικά χωρία των Έργων (βλ. 

σχόλ. στ. 11–12). 

 

7. ἔδρακον: Πρώτο πρόσ. ενικού του αορίστου του ρ. δέρκομαι «βλέπω (διαπεραστικά)», πβ. ΝΕ δράκος. 

 

                                                           
86 Βλ. F. Vian, La Guerre des Géants: Le mythe avant l’époque hellénistique, Παρίσι 1952, 286. 
87 Για την ιδέα ότι τα τρία μεγάλα ποιητικά έργα που αποδίδονταν στον Ησίοδο (Θεογονία, Γυναικών 

κατάλογος, Έργα και Ημέραι) διέγραφαν την ιστορία του κόσμου από τις απαρχές του μέχρι την τωρινή του μορφή βλ. B. 

Graziosi – J. Haubold, Homer: The Resonance of Epic, Λονδίνο 2008, 35–43. 



48 

ὄσσοις «με τα μάτια (μου)»: Δοτ. πληθ. του ουσιαστικού τὼ ὄσσε (δυϊκός αριθμός) «τα (δύο) μάτια». 

 

8–9. Εδώ γίνεται διαχωρισμός μεταξύ της παλαιάς ζωής του «Ησιόδου», η οποία ανακαλείται με τους 

στάβλους και τις στάνες που πρωτύτερα (πάρος) ήταν για κατσίκες, και της νέας του ζωής που 

χαρακτηρίζεται με τη μετάβασή του σε συνθήκες αγώνων (9 κ]ύ̣κλον ἀγώνων). Εξαιτίας του κενού στο 

κεντρικό τμήμα του στίχου, δεν είναι σαφές εάν ο «Ησίοδος» είναι εδώ αποφασισμένος να μεταβεί (9 

ἔρχομαι) σε πόλη (ἐς πτολίεθρον) ή σε πόλεμο (ἐς πτόλεμον). Πιο πιθανή θεωρείται η δεύτερη περίπτωση 

(Parsons 1983, 63) με τον «πόλεμο» αυτόν να υποδεικνύει (ποιητικό) διαγωνισμό σαν αυτόν που διεξήχθη 

στη Χαλκίδα προς τιμήν του νεκρού Αμφιδάμαντα, όπου ο Ησίοδος αναφέρει στα Έργα και Ημέραι (654–62) 

ότι διακρίθηκε. 

 

8. Μάνδρη ἐμὴ τριτά[λαινα «τρισάθλια μάντρα μου»: Ο «Ησίοδος» εδώ εκφράζει τη λύπη του για τα 

κοπάδια που θα μείνουν χωρίς φύλακα, καθώς ο ίδιος θα πάει να διαγωνιστεί (West 1984, 34). 

 

9. κ]ύ̣κλον ἀγώνων: Ο Ησίοδος αφήνει την ενασχόλησή του με τα κοπάδια για να μεταβεί σε ποιητικούς 

αγώνες, όπως είναι αυτός στον οποίον θα διακριθεί στη Χαλκίδα, όπως αναφέρεται στα Έργα και Ημέραι (βλ. 

σχόλ. στ. 8–9). 

 

10–12. O «Ησίοδος» εδώ εκφράζει την απέχθειά του (10 οὐκέτι ... οὐδ᾽ ἔτι, 12 οὐδ’) για την πρότερη ζωή του: 

ο ιερός κισσός και το κοπάδι (ποίμνη) δεν τον ικανοποιούν πια (στ. 10)· ολόκληρη η Άσκρα με τα (θλιβερά;) 

σπίτια τού φαίνεται μικρή (στ. 11), και δεν (ασχολείται;) με την Κύμη (στ. 12). Ως σημεία αναφοράς της 

πρότερης αυτής ζωής δίνονται η αιολική Κύμη στη Μικρά Ασία και η Άσκρα κοντά στον Ελικώνα. Τόσο η 

Κύμη όσο και η Άσκρα αναφέρονται στο αυτοβιογραφικό χωρίο στα Έργα και Ημέραι (633–40) ως 

(αντίστοιχα) το μέρος που άφησε ο πατέρας του Ησιόδου και αυτό στο οποίο μετοίκησε· η Άσκρα 

συγκεκριμένα περιγράφεται εκεί ως μια κωμόπολη κοντά στον Ελικώνα που είναι χεῖμα κακῇ, θέρει ἀργαλέῃ, 

οὐδέ ποτ᾽ ἐσθλῇ «κακή το χειμώνα, δύσκολη το καλοκαίρι, ποτέ ευχάριστη» (640). 

 

10. ἱερὸς ... κιττό[ς: Η αναφορά στον ιερό κισσό εδώ πιθανώς να ανακαλεί τα βραβεία της βουκολικής 

ποίησης (πβ., π.χ., Βιργ. Εκλ. 7.25 Pastores, hedera nascentem ornate poetam «βοσκοί, στολίστε με κισσό τον 

εκκολαπτόμενο ποιητή»), τα οποία όμως δεν ικανοποιούν πια τον «Ησίοδο» αυτής της ηθοποιίας (Bona 1995, 

121). 

 

11. βαιὴ ... σύμπασα ... Ἄσκρη: Η συμπαράθεση βαιή «μικρή» και σύμπασα «ολόκληρη» υπογραμμίζει το 

παράδοξο που βιώνει ο «Ησίοδος»: τώρα, με τα νέα δεδομένα, ολόκληρη η Άσκρα τού φαίνεται μικρή. 

 

13–14. Οι δύο αυτοί στίχοι εξηγούν την ξαφνική μεταστροφή του «Ησιόδου»: οι Μούσες δίδαξαν σε αυτόν, 

έναν βοσκό (μηλονόμον, εάν δεχθούμε τη διόρθωση του Most: βλ. σχόλ. στ. 13), (ωραίο;) τραγούδι και αυτός 

ήπιε από την πηγή Αγανίππη. 

 

13. μηλονόμον Μοῦσαι [καλήν μ᾽ ἐδ]ίδαξαν ἀοιδήν: Η συμπαράθεση των δύο πρώτων λέξεων του στίχου 

υπογραμμίζει τη ριζική αλλαγή που υπέστη ο μηλονόμος «βοσκός» (< μῆλον «πρόβατο» + νέμω «βόσκω») 

Ησίοδος μετά την παρέμβαση των Μουσών. Η λ. μηλονόμον (αιτιατ. εν.) είναι διόρθωση του Glenn Most για 

τη λ. μηλονόμοι (ονομαστ. πληθ.) του παπύρου. Οι Μούσες δεν μπορούν να περιγραφούν ως μηλονόμοι· 

ελκυστική είναι η πρόταση του West 1984, 35, να τεθεί σημείο στίξης μετά το μηλονόμοι, ώστε ο «Ησίοδος» 

να αποχαιρετά τους παλιούς του συντρόφους (χαίρετε πάντες / μηλονόμοι). Η διόρθωση του Most όμως 

εντείνει το παράδοξο που βρίσκεται στο επίκεντρο της ηθοποιίας: οι Μούσες δίδαξαν την υψηλή ποίηση σε 

έναν βοσκό. Το τέλος του στίχου αυτού θυμίζει την αρχή της συνάντησης του Ησιόδου με τις Μούσες στην 

αφήγηση της Θεογονίας 22 αἵ νύ ποθ᾽ Ἡσίοδον καλὴν ἐδίδαξαν ἀοιδήν «αυτές κάποτε δίδαξαν τον Ησίοδο το 

όμορφο τραγούδι»· πβ. επίσης και το αυτοβιογραφικό χωρίο από τα Έργα και Ημέραι 662 Μοῦσαι γάρ μ᾽ 

ἐδίδαξαν ἀθέσφατον ὕμνον ἀείδειν «διότι οι Μούσες με δίδαξαν να τραγουδώ ύμνο ανείπωτης ομορφιάς» 

καθώς και την απήχηση του στίχου της Θεογονίας στον Θεόκριτο Ειδ. 7.91–3 πολλὰ μὲν ἄλλα / Νύμφαι κἠμὲ 

δίδαξαν ἀν’ ὤρεα βουκολέοντα / ἐσθλά «οι Νύμφες, καθώς έβοσκα στα βουνά, με δίδαξαν πολλά άλλα καλά», 

που υποστηρίζει τη διόρθωση του Most (βουκολέοντα). 

 



49 

14. Ἀγανίππης: Σύμφωνα με τον περιηγητή Παυσανία (2ος αι. μ.Χ.), η Αγανίππη ήταν ιερή πηγή του Ελικώνα 

(Παυσ. 9.29.5), την οποία πιθανότατα ανέφερε και ο Καλλίμαχος στα Αίτιa (απ. 2b.1 Harder). Εδώ ο 

«Ησίοδος» αναφέρεται στην παράδοση της ποιητικής έμπνευσης που συνδέεται με το νερό της πηγής. 

 

15–17. Μετά από την αποστασιοποίησή του από το παρελθόν, ο «Ησίοδος» στρέφεται στο παρόν (15 νῦν 

...νῦν) και απευθύνεται στην άμεση οικογένειά του, όπως αυτή έχει παραδοθεί τόσο από αρχαίες βιογραφίες 

για τον Ησίοδο (πατέρας Δίος, μητέρα Πυκιμήδη) όσο και από τα Έργα και Ημέραι του (αδελφός Πέρσης). 

Για τις αρχαίες βιογραφίες του Ησιόδου βλ. M. Kivilo, Early Greek Poets’ Lives: The Shaping of the 

Tradition, Λέιντεν – Βοστόνη 2010, 7–61· M. R. Lefkowitz, The Lives of the Greek Poets, Λονδίνο 20122, 6–

13· Most 2010, 154 κ.εξ. 

 

15. Δῖε πάτερ: Το όνομα Δῖος, το οποίο αποδίδεται στον πατέρα του Ησιόδου ήδη από τον 5ο αι.π.Χ. (βλ., 

π.χ., Φερεκ. FGrH 3 F 167), φαίνεται να έχει επινοηθεί από την προσφώνηση στα Έργα και Ημέραι 299 

ἐργάζεο Πέρση, δῖον γένος. 

 

Πυκιμήδην < πύκα (ποιητικό επίρρ.) = πυκ(ι)νῶς + τὸ μῆδος (ποιητικό ουσιαστ., πάντα στον πληθ. μήδεα 

«συμβουλές, σχέδια, τέχνες»). Βλ. Ιλ. Γ 202 δόλους καὶ μήδεα πυκνά· Ιλ. Ω 674 πυκινὰ φρεσὶ μήδεα ἔχοντες. 

Το επίθετο πυκιμηδής ή πυκιμήδης (Κόιντ. Σμυρν. ΜΟ 7.189) «συνετός» χρησιμοποιείται ως κύριο όνομα για 

τη μητέρα του Ησιόδου ήδη από την εποχή του Εφόρου (FGrH 70 F 1: βλ. Parsons 1983, 64), καθώς αυτός 

υιοθετεί διδακτικό τόνο στα Έργα και Ημέραι του και δίνει συμβουλές στον αποδέκτη του έργου του. 

 

16. Πέρση: Ο Πέρσης αναφέρεται ήδη στο δέκατο στίχο των Έργων και Ημερών (10 ἐγὼ δέ κε, Πέρση, 

ἐτήτυμα μυθησαίμην «εγώ, Πέρση, θα έλεγα αλήθειες») και εμφανίζεται ξανά ως αδελφός του Ησιόδου και 

αποδέκτης των συμβουλών του στο έργο αυτό ανά τακτά διαστήματα. Βλ. J. S. Clay, The Εducation of 

Perses: from “Mega Nepios” to “Dion Genos” and Βack, στο: A. Schiesaro – P. Mitsis – J. S. Clay (επιμ.), 

Mega nepios: il destinatario nell’ epos didascalico, Πίζα 1993, 23–33. 

 

17–21. Ενώ προηγουμένως ο «Ησίοδος» είχε εκφράσει τη δυσφορία του για τη ζωή του ποιμένα που διήγε 

μέχρι τη συνάντησή του με τις Μούσες (βλ. σχόλ. στ. 10–12), εδώ παρεκκλίνει από την ησιόδεια Θεογονία 

και εκφράζει την αποστροφή του προς το μικρό (18 παύρην) τραγούδι που οι αδύναμοι αγρότες (17–18 

ἀφαυροί / … ἀγρο]ιῶται) εύκολα τραγουδούν (19 ῥηιδίως μέλπουσι). Επομένως, ο Ησίοδος παύει να είναι 

μόνο ο βοσκός της ησιόδειας Θεογονίας· είναι, επιπλέον, ένας βοσκός σαν αυτούς που περιγράφονται στα 

έργα του Θεόκριτου και του Βιργίλιου, ο οποίος οδηγείται, μετά την επίδραση των Μουσών, προς μια 

διαφορετική και πιο «υψηλή» ποίηση (Bona 1995, 122). 

 

17–18. ἀοιδήν / παύρην βουκολικ[ὴν ἀναβάλλο]μαι: Για την προτεινόμενη συμπλήρωση ο Parsons 1983, 64 

παραβάλλει τα Διον. 19.102–3 ἀνεβάλλετο ... παυροεπής. Εδώ τα επίθετα παύρην (ἀοιδήν) και ἀφαυροί 

(ἀγρο]ιῶται) ίσως θυμίζουν το λεξιλόγιο που χρησιμοποιεί ο Βιργίλιος στις Εκλογές για τη βουκολική ποίηση: 

Εκλ. 1.1–2 Tityre ... / siluestrem tenui musam meditaris auena «Τίτυρε ... υμνείς μια μούσα του δάσους με 

λεπτό καλάμι»· Εκλ. 6.8 agrestem tenui meditabor harundine musam «θα υμνήσω μια μούσα του δάσους με 

λεπτό καλάμι» (Barigazzi 1985, 1–2). 

 

20–1. Η αποστροφή του «Ησιόδου» εκφράζεται ολοένα και πιο έντονα: δεν τον ευχαριστεί (20 οὐδέ μοι ... 

εὔα<δ>ε) ο αυλός που είναι κατάλληλος για γιδοβοσκούς (20 αἰπολική ... σῦριγξ) και μισεί (εάν γίνει 

αποδεκτή η συμπλήρωση ἀπέσ]τυγον) τον ήχο των καλαμιών. 

 

21. σὺν δ᾽ αὐτοῖς καλά[μοισιν ἀπέσ]τυγον ἄγριον ἠχήν: Πβ. Βιργ. Εκλ. 6.8 agrestem tenui meditabor 

harundine Musam (βλ. σχόλ. στ. 17–18)· Νόνν. Διον. 1.41 (ο Απόλλωνας) δονάκων ... ἀναίνεται ἔμπνοον ἠχώ 

«αποστρέφεται τον εμπνευσμένο ήχο των καλαμιών». 

 

22–4. Η ηθοποιία τελειώνει με τις πύλες του ουρανού (οὐράνιοί μοι / φαίνονται πυλεῶν[ες, 22–3) να 

ξανοίγονται μπροστά στον «Ησίοδο» για να του αποκαλύψουν τα ενδότερα των θεών που θα εξυμνήσει στη 

Θεογονία του. Η πύλη, ως διαβατήριο σημείο, συμβολικά διαστέλλει την πρότερη ταπεινότητα και αδυναμία 

με την τωρινή έμπνευση. 

 



50 

22. ἐκ Διὸς ἐκ Μουσέων: Το τέλος της ηθοποιίας θα μπορούσε να οδηγεί σε σύνδεση με το περιεχόμενο των 

επικείμενων τραγουδιών στα οποία θα μεταβεί ο (εμπνευσμένος πια) «Ησίοδος». Ενώ η μεμονωμένη φράση 

ἐκ Διός θα μπορούσε να παραπέμπει στη γνωστή εισαγωγική φράση ἐκ Διὸς ἀρχώμεσθα από τα Φαινόμενα 

του Αράτου (Parsons 1983, 64), η συμπαράθεση ἐκ Διὸς ἐκ Μουσέων παραπέμπει στη Θεογονία, όπου 

αναφέρεται ότι οι ἀοιδοί κατάγονται από τις Μούσες και τον Απόλλωνα, ενώ οι βασιλείς από τον Δία: Θεογ. 

94–6 ἐκ γάρ τοι Μουσέων καὶ ἑκηβόλου Ἀπόλλωνος / ἄνδρες ἀοιδοὶ ἔασιν ἐπὶ χθόνα καὶ κιθαρισταί, / ἐκ δὲ Διὸς 

βασιλῆες «διότι από τις Μούσες και τον τοξοβόλο Απόλλωνα υπάρχουν στη γη οι τραγουδιστές και οι 

λυράρηδες, ενώ από το Δία οι βασιλείς». Αξίζει, τέλος, να σημειωθεί ότι από τη Μούσα αρχίζει η ησιόδεια 

Θεογονία (Μουσάων Ἑλικωνιάδων ἀρχώμεθα ἀείδειν), ενώ από τις Μούσες που καλούνται να δοξάσουν τον 

πατέρα τους Δία αρχίζουν τα Έργα και Ημέραι (1–2 Μοῦσαι Πιερίηθεν ἀοιδῇσιν κλείουσαι / δεῦτε, Δί᾽ 

ἐννέπετε, σφέτερον πατέρ᾽ ὑμνείουσαι «Μούσες από την Πιερία που εξυμνείτε με τραγούδια, ελάτε, πέστε για 

τον Δία, υμνώντας τον πατέρα σας»). 

 

24. ἠδη δ᾽ ἀείδειν ἐθέλ[ω: Με το στίχο αυτό ολοκληρώνεται και η ακροστιχίδα του ποιήματος ΤΟΝ Δ 

ΑΠΑΜΕΙΒΟΜΕΝΟΣ ΠΡΟΣΕΦΗ (βλ. σ. 45 πιο πάνω). Το απαρέμφατο ἀείδειν στο τέλος της ηθοποιίας 

παραπέμπει στον πρώτο στίχο της Θεογονίας: Μουσάων Ἑλικωνιάδων ἀρχώμεθα ἀείδειν.  



51 

Βιβλιογραφία 

http://cipl93.philo.ulg.ac.be/Cedopal/MP3/DBResult.aspx?numNot=01857.320 

Σύνδεσμος προς τη διαδικτυακή καταλογογράφηση και βιβλιογραφία όλων των γνωστών ελληνικών 

κειμένων που παραδίδονται σε παπύρους, γνωστή ως Mertens – Pack από τα ονόματα των επιμελητών. 

 

 

Εκδόσεις και Μελέτες 

Agosti, G. 1997. P. Oxy. 3537r: Etopea acrostica su Esiodo. Zeitschrift für Papyrologie und Epigraphik 119: 

1–5. 

Barigazzi, A. 1985. Una dialexis in versi su Esiodo (P.Oxy. 3537). Prometheus 11: 1–10. 

Bernsdorff, H. 1999. Hesiod–ein zweiter Vergil? Zur poetischen Ethopoiia P.Oxy.3537. Στο: S. Döpp (επιμ.), 

Antike Rhetorik und ihre Rezeption, Στουτγάρδη, 63–83. 

Bona, G. 1995. Esiodo e le Muse in P.Oxy. 3537r, 3–28. Στο: L. Belloni – G. Milanese – A. Porro (επιμ.), 

Studia classica Iohanni Tarditi oblata, Μιλάνο, τόμ. Ι, 111–26. 

Jarcho, V. 1999. P. Oxy. 3537: A true ethopoea?. Eikasmos 10: 185–99. 

Parsons, P. J. 1983. No 3537: Hexameter Verse: Ethopoea and Encomium. The Oxyrhynchus Papyri 50: 59–

66. 

West, M. L. 1984. A New Poem about Hesiod. Zeitschrift für Papyrologie und Epigraphik 57: 33–6. 

Μετάφραση 

Most, G. W. 20102. Hesiod, Theogony, Works and Days, Testimonia. Κέμπριτζ Μασσ., 224–7 (testimonium 

95). 

 

Ερωτήσεις 

 

1. Με ποιους τρόπους το ποίημα καταδεικνύει τη σύνδεση μεταξύ ποίησης και παιδείας κατά την 

αυτοκρατορική περίοδο; 

 

2. Τι είναι οι «ηθοποιίες» και ποια είναι τα χαρακτηριστικά τους θέματα; 

 

3. Ποια είναι η χαρακτηριστική διαφορά στον τρόπο με τον οποίο ο ποιητής της «ηθοποιίας» χειρίζεται την 

παραδοσιακή σκηνή της συνάντησης του Ησιόδου με τις Μούσες; 

 

4. Στ. 5–7: σε ποιον απευθύνεται εδώ ο ποιητής και πώς συνομιλεί με την προγενέστερη ποιητική παράδοση; 

Με ποιον τρόπο διαφοροποιείται απ’ αυτήν; 

 

5. Στ. 17–21: πώς παρεκκλίνει ο ποιητής από το ποιητικό του πρότυπο; Τι προσδιορίζει το επίθετο παύρην και 

ποια ιδιαίτερη σημασία έχει;  

http://cipl93.philo.ulg.ac.be/Cedopal/MP3/DBResult.aspx?numNot=01857.320


52 

Κεφάλαιο 4. Έπος 

 

Σύνοψη 

Το σημαντικό αυτό κεφάλαιο χωρίζεται σε δύο μέρη: α. διδακτικό έπος και β. μυθολογικό έπος. Το πρώτο 

εκπροσωπείται από τα Αλιευτικά του Οππιανού με ένα χωρίο από το τελευταίο βιβλίο του ποιήματος με θέμα το 

επικίνδυνο επάγγελμα του σπογγοδύτη. Το διδακτικό έπος επίσης εκπροσωπείται από ένα απόσπασμα με θέμα 

την κατάλληλη στιγμή για γάμο από το λόγιο ποίημα Περί καταρχών (για τη θέση των πλανητών σε σχέση με το 

πότε πρέπει να αναληφθούν οι ανθρώπινες πρωτοβουλίες) του Μάξιμου του Εφέσιου, του διδασκάλου του 

Ιουλιανού (4ος αι. μ.Χ). Το μυθολογικό έπος εκπροσωπείται από ένα απόσπασμα από το πέμπτο βιβλίο Των μεθ’ 

Όμηρον λόγων του Κόιντου Σμυρναίου, που έχει ως θέμα την αυτοκτονία του Αίαντα, καθώς και από το 

καταληκτικό επεισόδιο των αχανών (48 βιβλία) Διονυσιακών του Νόννου του Πανοπολίτη, που έχει ως θέμα το 

βιασμό της Αύρας από τον Διόνυσο και τη γέννηση του τρίτου Διόνυσου, του Ίακχου. Όλα τα κείμενα 

εξοπλίζονται με εισαγωγή και αναλυτικά σχόλια, κάποια από τα οποία παρέχουν και μεταφραστική βοήθεια. 

 

Προαπαιτούμενη γνώση 

Βασική γνώση της επικής διαλέκτου, του επικού μέτρου (δακτυλικού εξάμετρου) καθώς και της Εισαγωγής στην 

ποίηση της Ύστερης Αρχαιότητας στον παρόντα τόμο. 

 

 

α. Διδακτικό έπος 

Α. Οππιανός, Αλιευτικά 
 

Τα Αλιευτικά του Οππιανού είναι ένα διδακτικό έπος σε πέντε βιβλία με θέμα την αλιεία. Το έργο αυτό ξεκινά 

με την αναλυτική παρουσίαση των διαφόρων ειδών ψαριών και των σχέσεων μεταξύ τους (Αλιευτ. 1–2) και 

συνεχίζει με τεχνικές αλιείας (Αλιευτ. 3–5). Το βυζαντινό λεξικό της Σούδας, που απηχεί λήμματα από το 

βιογραφικό λεξικό του Ησύχιου του Ιλλούστριου (5ος αι. μ.Χ.), παραδίδει τις εξής πληροφορίες για τον 

ποιητή: 

 

ο 452 Ὀππιανός· Κίλιξ ἀπὸ Κωρύκου πόλεως, γραμματικὸς καὶ ἐποποιός, γεγονὼς ἐπὶ Μάρκου 

Ἀντωνίνου βασιλέως. Ἁλιευτικὰ ἐν βιβλίοις ε᾽, Κυνηγετικὰ ἐν βιβλίοις τέσσαρσι, Ἰξευτικὰ βιβλία β᾽. 

 

Με την πληροφορία αυτή συμφωνούν και τα στοιχεία που δίνει ο ίδιος ο ποιητής μέσα από το έργο 

του για την καταγωγή και την εποχή του: αναφέρει ότι κατάγεται από την Κιλικία (Αλιευτ. 3.7–10, 3.206–9),88 

ενώ αφιερώνει το έργο του στον Ρωμαίο αυτοκράτορα, τον οποίον προσφωνεί με την κλητική Ἀντωνῖνε (1.3, 

4.4). Σε κάποιες περιπτώσεις, γίνεται αναφορά στον αυτοκράτορα μαζί με τον γιο του (1.66, 1.77, 2.41, 

2.682–3, 4.4),89 οπότε οι σύγχρονοι ερευνητές συμφωνούν ότι όντως πρόκειται για τον Μάρκο Αυρήλιο και 

τον γιο του Κόμμοδο, οι οποίοι ήταν συναυτοκράτορες κατά την περίοδο 176–180 μ.Χ. Χρονικά, επομένως, 

τα Αλιευτικά τίθενται προς το τέλος της ένδοξης δυναστείας των Αντωνίνων, οι οποίοι παρείχαν σταθερότητα 

στη ρωμαϊκή αυτοκρατορία και ευνόησαν την άνθηση της ελληνικής γραμματείας κατά τον 2ο αι. μ.Χ. (βλ. 

Εισαγωγή στην ποίηση της Ύστερης Αρχαιότητας § β, σ. 13.) 

                                                           
88 Οππ. Αλιευτ. 3.7–10 σοὶ δ᾽ ἐμὲ τερπωλήν τε καὶ ὑμνητῆρ᾽ ἀνέηκαν / δαίμονες ἐν Κιλίκεσσιν ὑφ᾽ Ἑρμαίοις 

ἀδύτοισι. / Ἑρμεία, σὺ δέ μοι πατρώϊε, φέρτατε παίδων / Αἰγιόχου «οι θεοί με μεγάλωσαν χαρά και τραγούδι για σένα 

[δηλ. για τον αυτοκράτορα Μάρκο Αυρήλιο], ανάμεσα στους Κίλικες δίπλα στο άδυτο του Ερμή», όπου τα αρχαία 

σχόλια: Κίλιξ γὰρ ὁ ποιητής ἀπὸ τῆς Ἀναζάρβου, ὅπου ἦν Ἑρμοῦ ἱερόν, 3.206–9. Για τον συγγραφέα βλ. Mair 1928, xiii–

xxiii· James 1970, 1–4· Hopkinson 1994, 185–6. 
89 Οππ. Αλιευτ. 1.66 σοί τε, μάκαρ, καὶ παιδὶ μεγαυχέϊ «σε σένα, άρχοντα, και στο δοξασμένο παιδί σου», 1.77, 

2.41 σοί τε, μάκαρ σκηπτοῦχε, καὶ ἀγλαόπαιδι γενέθλῃ, 2.682–3 ἐξ οὗ μοι κραίνουσι μέγαν θρόνον ἐμβεβαῶτες / ἄμφω 

θεσπέσιός τε πατὴρ καὶ φαίδιμος ὄρπηξ «αφότου κυβερνούν, ανεβασμένοι στο μεγάλο θρόνο τους, από κοινού ο 

θεσπέσιος πατέρας και το λαμπρό βλαστάρι του», όπου τα αρχαία σχόλια: Ἀντωνῖνος καὶ Κώμοδος, 4.4. 



53 

Αυτό που δεν μπορεί να γίνει αποδεκτό από τη βιογραφία της Σούδας είναι η πληροφορία ότι 

μπορούν να αποδοθούν στον Οππιανό και τα Κυνηγετικά, διδακτικό έπος σε τέσσερα βιβλία με θέμα το 

κυνήγι. Ο ίδιος ο ποιητής των Κυνηγετικών αναφέρει ότι κατάγεται από την Απάμεια του Ορόντη στη Συρία 

(Κυνηγ. 2.125–7)90 κι αφιερώνει το έργο του στον αυτοκράτορα Καρακάλλα, γιο του Σεπτίμιου Σεβήρου 

(αυτοκρ. 193–211) και της Ιουλίας Δόμνας (Κυνηγ. 1.1–4).91 Επομένως, θα ήταν λογικό η χρονολογία 

σύνθεσης και ολοκλήρωσης των Κυνηγετικών να εκτείνεται μεταξύ του 211 μ.Χ., όταν ο Καρακάλλας έγινε 

αυτοκράτορας, και το θάνατό του το 217 μ.Χ. Οι μελετητές ομοφωνούν στο ότι ο συγγραφέας των 

Κυνηγετικών είναι διαφορετικός από αυτόν των Αλιευτικών, αλλά και στο γεγονός ότι ο πρώτος έχει 

επηρεαστεί σημαντικά από τον δεύτερο· αυτός είναι και ο λόγος για τον οποίο αναφερόμαστε στον ποιητή 

των Κυνηγετικών ως Ψευδο-Οππιανό (ή [Οππιανό]). Τέλος, τα Ιξευτικά (ποίημα για τη θήρα πτηνών), τα 

οποία το λεξικό της Σούδας αποδίδει στον Οππιανό, δε διασώζονται (και η μεταβολή στη σύνταξη σε σχέση 

με τα προηγούμενα έργα στη βιογραφία της Σούδας μπορεί να ενδεικνύει μια μεταγενέστερη προσθήκη). Δεν 

είναι ξεκάθαρη η σχέση του ποιήματος αυτού με τη σωζόμενη παράφραση σε πεζό λόγο των Ιξευτικών 

κάποιου Διονυσίου, η οποία από εικασία και μόνον κάποιου αντιγραφέα θεωρήθηκε ως δήθεν παράφραση 

των Ιξευτικών του Οππιανού. 

Σε κάθε περίπτωση, ο μεγάλος αριθμός χειρογράφων και η ύπαρξη τόσο αρχαίων σχολίων όσο και 

μιας ανώνυμης παράφρασης για τα Αλιευτικά μαρτυρούν ότι το έργο αυτό έχαιρε γενικότερης εκτίμησης από 

το αναγνωστικό κοινό της Ύστερης Αρχαιότητας και της βυζαντινής περιόδου.92 Ένα χαρακτηριστικό των 

Αλιευτικών είναι και η χρήση σπάνιων λέξεων και νεολογισμών που εισάγει ο Οππιανός. Στο χωρίο που 

παρατίθεται πιο κάτω μπορεί κανείς να συμβουλευτεί σχετικά τα σχόλια στους στίχους 634 μηκεδανῷ, 652 

πολυρραθάγοισι, 657 ῥαθαμίζεται, 667 δυσδερκέι, 669 ἡμιδάικτον.93 

Τα Αλιευτικά εντάσσονται, όπως αναφέρθηκε πιο πάνω, στο είδος της διδακτικής ποίησης. Ιδρυτικό 

κείμενο του είδους θεωρείται το ποίημα Έργα και Ημέραι του Ησιόδου (αρχαϊκή εποχή), αλλά συνέχισε να 

καλλιεργείται με τα Φαινόμενα του Αράτου και τα Αλεξιφάρμακα και τα Θηριακά του Νικάνδρου 

(αλεξανδρινή εποχή), την Οικουμένης περιήγησιν του Διονυσίου, τα Κυνηγετικά του [Οππιανού] (ρωμαϊκή 

εποχή), και με τα Αποτελεσματικά του Μανέθωνος, το Περί καταρχών του Μάξιμου (βλ. πιο κάτω, σ. 64) και 

τα ορφικά Λιθικά στην Ύστερη Αρχαιότητα. Είναι πολύ δύσκολο να σχηματίσει κανείς ακριβή εικόνα για το 

τι ήταν διδακτική ποίηση στην αρχαιότητα, όμως πιθανά χαρακτηριστικά που θα μπορούσαν να ορίσουν ένα 

διδακτικό έργο έχουν μελετηθεί ιδιαίτερα κατά τα πιο πρόσφατα χρόνια.94 Μολονότι υπάρχουν κάποια κοινά 

χαρακτηριστικά με τα οποία θα μπορούσαμε να ομαδοποιήσουμε τα διδακτικά έργα (όπως, για παράδειγμα, η 

παρουσίαση του αφηγητή ως διδασκάλου, που θέλει να μεταδώσει στον αναγνώστη κάποιες γνώσεις, ενίοτε 

απόκρυφες), δεν παρουσιάζουν όλα τα διδακτικά έργα αυτά τα χαρακτηριστικά στον ίδιο βαθμό. Όπως 

παρατηρεί η Lightfoot (2014, 102), τα έργα τόσο του Οππιανού όσο και του Ψευδο-Οππιανού είναι 

αφιερωμένα σε Ρωμαίους αυτοκράτορες και δεν διαφαίνεται εκεί η σχέση διδασκάλου-διδασκομένου, που 

είναι τόσο σημαντική σε άλλα έργα διδακτικής ποίησης, όπως, για παράδειγμα, στα Έργα και Ημέραι του 

Ησιόδου. 

Ένα βασικό χαρακτηριστικό, πάντως, των διδακτικών ποιημάτων είναι ότι συνδυάζουν πληροφορίες 

για το γνωστικό αντικείμενο, με το οποίο κάθε φορά καταπιάνονται, με χαρακτηριστικά της παραδοσιακής 

επικής τεχνικής. Οι πληροφορίες επί του αντικειμένου στα Αλιευτικά, οι οποίες αφορούν διάφορα είδη ψαριών 

                                                           
90 [Οππ.] Κυνηγ. 2.125–7 αὐτὸς δ᾽ ἐν μεσάτοισιν ἐπαιγίζων πεδίοισιν, / αἰὲν ἀεξόμενος καὶ τείχεος ἐγγὺς ὁδεύων, / 

χέρσον ὁμοῦ καὶ νῆσον, ἐμὴν πόλιν, ὕδασι χεύων «κι εκείνος [δηλ. ο ποταμός Ορόντης] ξεχύνεται στη μέση της πεδιάδας, 

όλο και πιο φουσκωμένος και πλησιάζοντας το τείχος, ποτίζοντας με το νερό του χώρα μαζί και νησί, την πόλη μου [δηλ. 

την Απάμεια στον Ορόντη ποταμό]». Τα Κυνηγετικά διαβάζονται στην έκδοση του M. Papathomopoulos, Oppianus 

Apameensis, Cynegetica, Λιψία 2003 (Teubner).  
91 [Οππ.] Κυνηγ. 1.1–4 Σοί, μάκαρ, ἀείδω, γαίης ἐρικυδὲς ἔρεισμα,/ φέγγος ἐνυαλίων πολυήρατον Αἰνεαδάων, / 

Αὐσονίου Ζηνὸς γλυκερὸν θάλος, Ἀντωνῖνε· / τὸν μεγάλη μεγάλῳ φιτύσατο Δόμνα Σεβήρῳ «για σένα, άρχοντα, τραγουδώ, 

δοξασμένο έρεισμα της γης, λατρεμένο φως των πολεμιστών απογόνων του Αινεία, γλυκερό βλαστάρι του Δία, 

Αντωνίνε, τον οποίο η μεγάλη Δόμνα γέννησε στον μεγάλο Σεβήρο». 
92 Βλ. Bartley 2003, 1–5. Για την παράφραση στα Αλιευτικά βλ. Παπαθωμόπουλος 1976. 
93 Για τη γλώσσα και τους νεολογισμούς στα Αλιευτικά βλ. τη μελέτη του James 1970, ιδιαιτ. 257–66 (για 

συνοπτική παρουσίαση των συμπερασμάτων). Για μια αναλυτική ανασκόπηση των περιεχομένων των Αλιευτικών βλ. 

Rebuffat 2001, 57–63. 
94 Βλ. J. L. Lightfoot, Dionysius Periegetes. Description of the Known World, Οξφόρδη 2014, 100–4· K. Volk, 

The Poetics of Latin Didactic: Lucretius, Vergil, Ovid, Manilius, Οξφόρδη 2002, 34–43· βλ. επίσης τη βιβλιοκρισία του 

E. J. Kenney http://bmcr.brynmawr.edu/2003/2003–01–26.html. 

http://bmcr.brynmawr.edu/2003/2003-01-26.html


54 

και πώς αλιεύονται από τους ανθρώπους, διανθίζονται με έντονα στοιχεία ομηρικής τεχνοτροπίας, όπως είναι 

οι παρομοιώσεις (βλ. σχόλ. στ. 5.617–23). Στο στοιχείο αυτό ο Οππιανός ξεχωρίζει από τους συγγραφείς των 

άλλων σωζόμενων διδακτικών επών της αρχαίας ελληνικής γραμματείας. Όπως εξηγεί ο Bartley (2003, 7–9), 

ο Οππιανός αντιλαμβάνεται τις παρομοιώσεις ως ανεξάρτητες εικόνες, συμβατές με τον φιλοσοφικό λόγο των 

στωικών που υφέρπει στο ποίημά του. Μια γεύση από την πληθώρα των παρομοιώσεων και των εικόνων που 

εισάγει ο Οππιανός μπορεί να πάρει ο αναγνώστης και από το απόσπασμα που παρατίθεται πιο κάτω για τον 

σπογγοδύτη: κατά τη διάρκεια της προετοιμασίας του, παρομοιάζεται με τραγουδιστή που πρόκειται να 

συμμετάσχει σε μουσικούς αγώνες (βλ. σχόλ. στ. 5.617–23), ενώ κατά την πράξη του παρομοιάζεται με 

θεριστή (5.654 ὥστε τις ἀμητήρ). Σημαντικό ρόλο κατά την ετοιμασία παίζουν οι σύντροφοι, που 

ενθαρρύνουν τον σπογγοδύτη, όταν αυτός διστάζει να βουτήξει στη θάλασσα, όπως τα πλήθη που 

επευφημούν τον δρομέα την ώρα που αυτός φτάνει στο τέρμα (5.642–3 ἅτ᾽ ἐν νύσσῃ βεβαῶτα / ἄνδρα 

ποδωκείης δεδαημένον). Τέλος, οι σύντροφοι βοηθούν τον σπογγοδύτη να αναδυθεί γρήγορα όπως η σκέψη 

(5.660 ὥστε νόημα), όταν αυτός έχει ολοκληρώσει το έργο του. 

Το ακόλουθο απόσπασμα προέρχεται από το πέμπτο (και τελευταίο) βιβλίο των Αλιευτικών του 

Οππιανού. Στο σύνολό του, το απόσπασμα περιγράφει με μεγάλη λεπτομέρεια πρώτα την προετοιμασία 

(5.614–43) και στη συνέχεια την εκτέλεση (5.643–74) της αποστολής του σπογγοδύτη. Ιδιαίτερη έμφαση 

δίνεται στη δυσκολία και την επικινδυνότητα του έργου, τα συναισθήματα και κυρίως τον φόβο και τον 

δισταγμό του δύτη, καθώς και στη σημασία των συντρόφων καθ᾽ όλη τη διαδικασία —από την προετοιμασία 

έως την ανέλκυση, ακόμα και στον θρήνο, όταν ο δύτης ανασύρεται νεκρός. Σε ορισμένα σημεία η κατάδυση 

του δύτη στα βάθη της απέραντης, σκοτεινής θάλασσας εμμέσως παραβάλλεται με κατάβαση στον Άδη. 

Το πέμπτο βιβλίο των Αλιευτικών αποτελείται από τρεις μεγάλες ενότητες: η πρώτη περιγράφει τους 

κινδύνους που ελλοχεύουν στο κυνήγι της φάλαινας (109–349)· η δεύτερη ενότητα επικεντρώνεται στο 

δελφίνι και στη φιλία του με τον άνθρωπο (416–588)· και η παρούσα ενότητα αναφέρεται στις δυσκολίες του 

επαγγέλματος του σπογγοδύτη λίγους μόλις στίχους πριν από το τέλος του έργου, με τη θάλασσα, όπως 

χαρακτηριστικά αναφέρει ο Hopkinson (1994, 195), να τιμωρεί την ανθρώπινη ευφυία, που τολμά να αφαιρεί 

θησαυρούς από τον βυθό της. Αμέσως μετά από το απόσπασμα αυτό με τους σπογγοδύτες ακολουθούν οι έξι 

τελευταίοι στίχοι του ποιήματος, που συνιστούν και την κατακλείδα των Αλιευτικών: οι τελευταίοι αυτοί 

στίχοι κλείνουν με μια προσφώνηση από τον αφηγητή σε πρώτο πρόσωπο, προς κάποιον ανώνυμο ηγεμόνα, η 

οποία ανακεφαλαιώνει το διδακτικό περιεχόμενο του ποιήματος (5.675 τόσσ᾽ ἐδάην, σκηπτοῦχε διοτρεφές, 

ἔργα θαλάσσης «τόσα γνωρίζω για τα έργα της θάλασσας, εσύ που κρατείς σκήπτρο και είσαι θρεμμένος από 

τον Δία») και συνιστά μια προσευχή εκ μέρους του ηγεμόνα : ο αφηγητής προσεύχεται τα πλοία του ηγεμόνα 

να είναι ασφαλή, οι θάλασσές του γεμάτες ψάρια, και ο Ποσειδώνας να προστατεύει τα θεμέλια της γης 

(5.676–80). 

 

Οππιανός, Αλιευτικά 5.612–74 (Σπογγοδύτες) 
 

 Σπογγοτόμων δ᾽ οὔ φημι κακώτερον ἄλλον ἄεθλον 

 ἔμμεναι, οὐδ᾽ ἄνδρεσσιν ὀιζυρώτερον ἔργον. 

 οἱ δ᾽ἤτοι πρῶτον μέν, ὅτ᾽ἐς πόνον ὁπλίζωνται, 

615 βρώμῃ τ᾽ ἠδὲ ποτοῖσιν ἀφαυροτέροισι μέλονται, 

 ὕπνῳ τ᾽ οὐχ ἁλιεῦσιν ἐοικότι μαλθάσσονται. 

 ὡς δ᾽ ὅτ᾽ ἀνὴρ εὔγηρυν ἐφοπλίζητ᾽ ἐς ἀγῶνα, 

 μολπῆς εὐφόρμιγγος ἔχων Φοιβήιον εὖχος· 

 πᾶσα δέ οἱ μέλεται κομιδή, πάντῃ δὲ φυλάσσει, 

620 πιαίνων ἐς ἄεθλα λιγυφθόγγου μέλος αὐδῆς, 

 ὢς οἵ γ᾽ἐνδυκέως κομιδὴν εὔφρουρον ἔχουσι, 

 ὄφρα σφι πνοιή τε μένῃ ποτὶ βυσσὸν ἰοῦσιν 

 ἀσκηθής, προτέροιο δ᾽ ἀναψύξωσι πόνοιο. 

 ἀλλ᾽ ὅτ᾽ ἀεθλεύσωσι μέσον πόρον ἐξανύσαντες, 

625 εὐχόμενοι μακάρεσσιν ἁλὸς μεδέουσι βαθείης 

 ἀρῶνται κήτειον ἀλεξῆσαί σφισι πῆμα, 

 μήτε τιν᾽ ἀντιάσαι λώβην ἁλός. εἰ δ᾽ ἐσίδωνται 

 κάλλιχθυν, τότε δή σφι νόον μέγα θάρσος ἱκάνει· 



55 

 οὐ γάρ πω κείνῃσι νομαῖς ἔνι κῆτος ἄαπτον, 

630 οὐ δάκος οὐδέ τι πῆμα θαλάσσιον ἄλλο φαάνθη, 

 ἀλλ᾽ αἰεὶ καθαροῖσιν ἀπημάντοις τε πόροισι 

 τέρπονται· τῷ καί μιν ἐφήμισαν ἱερὸν ἰχθύν. 

 τῷ δ᾽ ἐπιγηθήσαντες ἐπισπεύδουσι πόνοισι. 

 πείσματι μηκεδανῷ μεσάτης ὑπὲρ ἰξύος ἀνήρ 

635 ἔζωσται, παλάμῃσι δ᾽ ἐν ἀμφοτέρῃσιν ἀείρει 

 τῇ μὲν ἐριβριθῆ μολίβου χύσιν ἀμφιμεμαρπώς, 

 δεξιτερῇ δ᾽ ἅρπην εὐήκεα χειρὶ τιταίνει· 

 φρουρεῖ δ᾽ ἐν γενύεσσιν ὑπὸ στόμα λευκὸν ἄλειφαρ. 

 στὰς δ᾽ ἄρ᾽ ὑπὲρ πρώρης ἐσκέψατο πόντιον οἶδμα 

640 ὁρμαίνων βριθύν τε πόνον καὶ ἀθέσφατον ὕδωρ. 

 οἱ δέ μιν ὀτρύνουσιν ἐπισπέρχουσί τε μύθοις 

 θαρσαλέως ἐπὶ μόχθον, ἅτ᾽ ἐν νύσσῃ βεβαῶτα 

 ἄνδρα ποδωκείης δεδαημένον· ἀλλ᾽ ὅτε θυμῷ 

 θαρσήσῃ, δίναις μὲν ἐνήλατο, τὸν δὲ καθέλκει 

645 ἱέμενον πολιοῦ μολίβου βεβριθότος ὁρμή. 

 αὐτὰρ ὅ γ᾽ ἐς βυσσὸν προμολὼν ἐξέπτυσ᾽ ἀλοιφήν· 

 ἡ δὲ μέγα στίλβει τε καὶ ὕδατι μίσγεται αὐγή, 

 ὄρφνης ἠΰτε πυρσὸς ἀνὰ κνέφας ὄμμα φαείνων· 

 πέτραις δ᾽ ἐμπελάσας σπόγγους ἴδεν· οἱ δὲ φύονται 

650 ἐν νεάτοις πλαταμῶσιν, ἀρηρότες ἐν σπιλάδεσσι· 

 καί σφισι καὶ πνοιὴν φάτις ἔμμεναι, οἷα καὶ ἄλλοις, 

 ὅσσα πολυρραθάγοισιν ἐνὶ σπιλάδεσσι φύονται. 

 αἶψα δ᾽ ἐπαΐξας δρεπάνῃ τάμε χειρὶ παχείῃ 

 ὥστε τις ἀμητὴρ σπόγγων δέμας· οὐδέ τι μέλλει 

655 δηθύνων, σχοῖνον δὲ θοῶς κίνησεν, ἑταίροις 

 σημαίνων κραιπνῶς μιν ἀνελκέμεν· αἷμα γὰρ ἐχθρόν 

 αὐτίκ᾽ ἀπὸ σπόγγων ῥαθαμίζεται, ἀμφὶ δ᾽ ἄρ᾽ ἀνδρί 

 εἱλεῖται, πνοιῇ δὲ δυσαέι πολλάκι φῶτα 

 ἔσβεσε μυκτήρεσσιν ἐνισχόμενος βαρὺς ἰχώρ. 

660 τοὔνεκα λαιψηρῶς ἀναδύεται ὥστε νόημα 

 ἑλκόμενος· τὸν μέν τις ἰδὼν προφυγόντα θαλάσσης 

 ἄμφω γηθήσειε καὶ οἰκτείρων ἀκάχοιτο· 

 ὧδε γὰρ ἠπεδανοῖσι παριεμένου μελέεσσι 

 δείματι καὶ καμάτῳ θυμαλγέι γυῖα λέλυνται. 

665 πολλάκι δ᾽ ἐχθίστης τε τυχὼν καὶ ἀπηνέος ἄγρης 

 ἅλμενος ἐς πόντοιο βαθὺν πόρον οὐκέτ᾽ ἀνέσχε, 

 δύσμορος, ἀντιάσας δυσδερκέι θηρὶ πελώρῳ· 

 καί ῥ᾽ ὁ μὲν οἷς ἑτάροισιν ἐπισείων θαμὰ δεσμόν 

 κέκλεται αὖ ἐρύειν, τὸ δέ οἱ δέμας ἡμιδάικτον 

670 κητείη τε βίη καὶ ὁμόστολοι ἔσπασαν ἄνδρες, 

 οἰκτρὸν ἰδεῖν, ἔτι νηὸς ἐφιέμενον καὶ ἑταίρων· 

 οἱ δὲ θοῶς κεῖνόν τε πόρον καὶ λυγρὸν ἄεθλον 

 ἀχνύμενοι λείπουσι καὶ ἐς χέρσον κατάγονται 

 λείψανα δυστήνοιο περικλαίοντες ἑταίρου. 

 

624 μέσον πόρον ἐξανύσαντες Μ1 : μέγαν πόνον ἐξανύοντες Μ2 

 

 

Το χωρίο ξεκινά με τη δήλωση ότι δεν υπάρχει χειρότερος άθλος (5.612 κακώτερον ... ἄεθλον) και πιο 

δύσκολο έργο (5.613 ὀιζυρώτερον ἔργον) από αυτό των σπογγοδυτών (5.612–13), το οποίο εξηγείται στο 

υπόλοιπο χωρίο. Ο αφηγητής ξεκινά από την προετοιμασία πριν βουτήξουν οι σπογγοδύτες στη θάλασσα 

(5.614–16), η οποία παρομοιάζεται εκτενώς με αυτήν των τραγουδιστών πριν λάβουν μέρος σε μουσικό 

διαγωνισμό (5.617–23), και συνεχίζει με την προσευχή στους θεούς να αποφύγουν κάποιο επικίνδυνο 



56 

θαλάσσιο κήτος (5.624–7). Η προσευχή οδηγεί σε μια παρέκβαση για την αντίθετη περίπτωση, εάν δηλαδή οι 

δύτες συναντήσουν τον κάλλιχθυν, ένα ψάρι που φέρει ασφάλεια και, συνεπώς, χαρά στους δύτες (5.627–33). 

Στη συνέχεια, περιγράφεται ο εξοπλισμός του δύτη (σχοινί, μολύβι, δρεπάνι, λάδι: 5.634–8), ο δισταγμός του 

πριν βουτήξει μες στη θάλασσα (5.639–40) και η υποστήριξη των συντρόφων του, που προσπαθούν να τον 

ενθαρρύνουν (5.641–3). Ακολουθεί η ίδια η βουτιά και η δράση του σπογγοδύτη, καθώς αφαιρεί τους 

σπόγγους από το βυθό της θάλασσας και, με τη βοήθεια των συντρόφων του, ανελκύεται ξανά στην επιφάνεια 

(5.643–64). Το χωρίο καταλήγει με έναν τόνο λυπητερό, καθώς παρουσιάζεται και το ενδεχόμενο ο 

σπογγοδύτης να ανελκυστεί νεκρός στην περίπτωση που δε θα έχει ευοδωθεί η προσευχή του στους θεούς 

(βλ. 5.624–7) και θα έχει συναντήσει κάποιο επικίνδυνο θαλάσσιο κήτος, το οποίο θα τον κατασπαράξει, και 

οι σύντροφοί του θρηνώντας (5.674 περικλαίοντες), θα αναγκαστούν να αποθέσουν στη γη μόνο τα λείψανα 

του δύστυχου συντρόφου τους. Δίνεται έμφαση (ιδιαίτερα στο μέρος της προετοιμασίας του δύτη) στη 

δυσκολία του άθλου του: 612 κακώτερον ἄλλον ἄεθλον, 613 ὀιζυρώτερον ἔργον, 614 πόνον, 623 πόνοιο, 624 

μέγαν πόνον, 633 πόνοισι, 640 βριθὺν … πόνον, 642 μόχθον. 

 

http://nersp.cns.ufl.edu/~ufruss/documents/kalymnian%20sponge%20diving.pdf 

Σύνδεσμος προς το άρθρο του H. Russell Bernard, Kalymnian Sponge Diving, Human Biology 39 (1967), 103–30, 

όπου παρέχεται σύγχρονη, αναλυτική περιγραφή της προετοιμασίας των σπογγοδυτών, που σε κάποια σημεία ομοιάζει 

με την περιγραφή του Οππιανού. 

 

 

612. σπογγοτόμων: Οι σπογγοδύτες στα Αλιευτικά έχουν ήδη αναφερθεί στο 2.436 σπογγοτόμοι τε δυηπαθέες. 

Ο Αριστοτέλης αποκαλεί τον σπογγοδύτη σπογγέα, ενώ ο Πλούταρχος σπογγοθήραν (Πότερα των ζώων 

φρονιμώτερα 980b). Εκτός από τον Οππιανό, η ίδια η λέξη σπογγοτόμος απαντά μόνο σε ένα αρχαίο σχόλιο 

στις Ικέτιδες του Αισχύλου (στ. 408) για να εξηγήσει τη λέξη κολυμβητήρ «δύτης». Πιθανά ομηρικά πρότυπα 

για τη σύνθετη αυτή λέξη θα μπορούσαν να είναι οι λέξεις δρυτόμος, σκυτοτόμος και ὑλοτόμος: βλ. James 

1970, 203–4. 

 

613. οὔ φημι: Η φράση συνέχεται: «δεν δέχομαι = αρνούμαι». 

 

ὀιζυρώτερον: < ὀιζυρός «άθλιος, αξιολύπητος» (ὀιζύς -ύος «συμφορά»). 

 

614–16. Η ετοιμασία των σπογγοδυτών (5.614 ὅτ᾽ ἐς πόνον ὁπλίζωνται) έχει να κάνει με τη διατροφή και τον 

ύπνο τους: αφενός προσέχουν να τρώνε και να πίνουν λιγότερο, αφετέρου πρέπει να κοιμούνται περισσότερο. 

 

615. βρώμῃ «για φαγητό»: < βιβρώσκω «τρώγω», πβ. ΝΕ βορά, βρώση. 

 

ἀφαυροτέροισι: Το επίθ. ἀφαυρός «αδύναμος» στα ομηρικά έπη περιγράφει κυρίως τη δύναμη ανθρώπων 

(π.χ. Ιλ. Η 235, 457) και των όπλων τους (Ιλ. Μ 458). 

 

616. οὐχ ἁλιεῦσι ἐοικότι: Στα Αλιευτ. 3.45 μηδ’ ὕπνου φιλέοι κόρον λέγεται ότι ο ψαράς οφείλει να είναι σε 

επαγρύπνηση, ολιγόυπνος (Mair 1928, ad loc.) Αντιθέτως, οι σπογγοδύτες κοιμούνται νωρίς την 

προηγούμενη, ώστε να μπορέσουν να εκτελέσουν την αποστολή τους. 

 

μαλθάσσονται «ηρεμούν, ξεκουράζονται»: Το ρήμα μαλθάσσω = μαλάσσω «μαλακώνω» δεν απαντά στην 

αρχαϊκή επική ποίηση, αλλά στην τραγωδία και την πεζογραφία, πβ., π.χ., Αισχ. Ευμεν. 134 μηδ’ ἀγνοήσῃς 

πῆμα μαλθαχθεῖσ’ ὕπνῳ «μην παραβλέψεις τη συμφορά [που σε βρήκε] μαλακωμένη από τον ύπνο». 

 

617–23. Παρομοίωση. Οι παρομοιώσεις είναι ένα σημαντικό στοιχείο των Αλιευτικών και έχουν 

καταμετρηθεί συνολικά 47 παρομοιώσεις που καταλαμβάνουν 304 από τους (περίπου) 3.500 στίχους στο 

έργο αυτό, σε αντίθεση με 8 παρομοιώσεις στα Κυνηγετικά που καταλαμβάνουν 54 από τους (σχεδόν) 2.150 

στίχους (Bartley 2003, 207). Ένα βασικό χαρακτηριστικό στις παρομοιώσεις του Οππιανού είναι η χρήση του 

ανθρωπομορφισμού για τη συμπεριφορά θαλάσσιων κητών. Στο πρώτο βιβλίο των Αλιευτικών, για 

παράδειγμα, η ενότητα που παρουσιάζει την αγάπη των γονέων προς τα παιδιά ως ένα γενικευμένο 

χαρακτηριστικό των όντων όλου του ζωικού βασιλείου (1.702–6) περιέχει μια παρομοίωση που περιγράφει τα 

http://nersp.cns.ufl.edu/~ufruss/documents/kalymnian%20sponge%20diving.pdf


57 

μοσχάρια να απομακρύνονται από τις μητέρες τους κι εκείνες να θρηνούν σαν γυναίκες, κάνοντας έτσι ακόμα 

και τους βοσκούς να τις συμπονούν: 1.724–6 οἷον δ᾽ ἑλκομένας περὶ πόρτιας ἀσχαλόωσαι / μητέρες οὐκ 

ἀπάτερθε γυναικείων στενάχουσι / κωκυτῶν, αὐτοὺς δὲ συναλγύνουσι νομῆας «όπως δίπλα στις δαμάλες που τις 

σέρνουν μακριά, οι θλιμμένες μητέρες τους στενάζουν όχι διαφορετικά από τους θρήνους γυναικών, και 

προξενούν συμπόνια στους ίδιους τους βοσκούς» (βλ. Bartley 2003, 62–3). Για άλλες παρομοιώσεις στα 

Αλιευτικά, όπου μια σκηνή από τον κόσμο των ανθρώπων εισάγεται για να δείξει τον πόνο και τον θρήνο των 

ψαριών, πβ. Αλιευτ. 2.309–20, 4.254–63, 5.550–8. 

Στην παρούσα παρομοίωση, οι σπογγοδύτες, που προετοιμάζονται με μεγάλη προσοχή για κατάδυση, 

παρομοιάζονται με άνδρες που προετοιμάζονται για μουσικό διαγωνισμό. Η σύνδεση με το αφηγηματικό 

πλαίσιο της παρομοίωσης γίνεται σαφής και με λεκτική απήχηση: 5.614 ἐς πόνον ὁπλίζωνται ~ 5.617 

ἐφοπλίζητ’ ἐς ἀγῶνα· 5.619 πᾶσα δέ οἱ μέλεται κομιδή ~ 5.621 κομιδὴν εὔφρουρον ἔχουσι. Η παρομοίωση αυτή 

υπογραμμίζει τη διεξοδική προετοιμασία του σπογγοδύτη, προτού επιτελέσει το έργο του· παράλληλα, όμως, 

δημιουργείται και μια αντίθεση μεταξύ της ευχάριστης προετοιμασίας για τον μουσικό διαγωνισμό, την οποία 

υποβάλλει η παρομοίωση (617 εὔγηρυν ... ἀγῶνα, 618 μολπῆς εὐφόρμιγγος, 620 λιγυφθόγγου ... αὐδῆς), και της 

επίπονης προετοιμασίας, η οποία είναι απαραίτητη για την επιβίωση των σπογγοδυτών (622–3 πνοιὴ ... / 

ἀσκηθής, 623 προτέροιο ... πόνοιο). Όπως παρατηρεί ο Bartley (2003, 253), η αναφορά στο σημείο αυτό 

στους ίδιους τους τραγουδιστές κοντά στο τέλος του έργου στρέφει την προσοχή του αναγνώστη και στο 

χάρισμα του Οππιανού στη σύνθεση. 

 

617. εὔγηρυν ἐς ἀγῶνα «για διαγωνισμό καλλιφωνίας»: Το επίθ. εὔγηρυς «καλλίφωνος» (< εὖ + γῆρυς 

«φωνή») είναι πολύ σπάνιο και απαντά προηγουμένως μόνο στον Αριστοφάνη Βατρ. 213–14 εὔγηρυν ἐμάν / 

ἀοιδάν. 

 

618. μολπῆς εὐφόρμιγγος ἔχων Φοιβήιον εὖχος «που έχει απολλώνεια υπερηφάνεια για το μελωδικό 

τραγούδι του»: Ο ρυθμός βαραίνει, αφού οι τέσσερεις από τους έξι πόδες του στίχου είναι σπονδείοι. Το επίθ. 

εὐφόρμιγξ εδώ περιγράφει το τραγούδι που «συνοδεύεται καλά στη λύρα», όπως και στον Τρύφωνα (1ος αι. 

π.Χ.) ΠΑ 9.488.1 εὐφόρμιγγα ... ἀοιδάν. Ίσως ο Οππιανός αντλεί την έμπνευσή του από την Ιλ. Ν 637 (= Οδ. ψ 

145) μολπῆς τε γλυκερῆς καὶ ἀμύμονος ὀρχηθμοῖο «(κόρος) γλυκού τραγουδιού και αψεγάδιαστου χορού». 

 

Φοιβήιον εὖχος: Με τη φράση δώῃ δέ μοι εὖχος Ἀπόλλων (Ιλ. Η 81, Π 725, Οδ. φ 388, χ 7) ήρωες των 

ομηρικών επών ελπίζουν σε ένδοξη νίκη, που θα τους δώσει ο Απόλλωνας στο πεδίο της μάχης· εδώ, όμως, η 

παραπομπή στον Φοίβο Απόλλωνα είναι ιδιαίτερα σχετική, καθώς αυτός είναι ο θεός της μουσικής. 

 

619. κομιδή «φροντίδα»: < κομίζω «φροντίζω, μεταφέρω». 

 

φυλάσσει «φυλάγεται, προσέχει». 

 

620. πιαίνων «τρέφοντας, τονώνοντας»: > πῖαρ «λίπος». Η χρήση είναι υπαινικτική για την προσεκτική 

δίαιτα του τραγουδιστή, που έχει προηγηθεί. 

 

λιγυφθόγγου μέλος αὐδῆς «το μέταλλο της μελωδικής φωνής του». 

 

621. ἐνδυκέως «με ζήλο, φροντίδα»: < ἐν + δεύκω «φροντίζω». 

 

βυσσόν = «βυθό», πβ. ΝΕ βυσσοδομώ, άβυσσος (< επιτατ. α- + βυσσός). 

 

κομιδὴν εὔφρουρον: Η λέξη εὔφρουρος «άγρυπνος» δεν απαντά πουθενά αλλού. Τα αρχαία σχόλια στον 

Οππιανό δίδουν ως συνώνυμο το εὐφύλακτον. Η χρήση είναι υπαινικτική για τον παχυλό ύπνο της 

προηγούμενης νύκτας, πβ. στ. 616 και σχόλ. στ. 620. 

 

622–3. ὄφρα σφι πνοιή τε μένῃ ποτὶ βυσσὸν ἰοῦσιν / ἀσκηθής, προτέροιο δ᾽ ἀναψύξωσι πόνοιο 

«προκειμένου η αναπνοή τους, όταν πηγαίνουν στο βυθό, να μείνει ακέραια και να συνέλθουν από την 

προηγούμενη προσπάθειά τους». 

 



58 

623. προτέροιο δ’ ἀναψύξωσι πόνοιο: Το ρήμα ἀναψύχω «αναζωογονούμαι» + γεν. χρησιμοποιείται για την 

ανακούφιση από τον πόνο: Ευρ. Ελ. 1094 δύ’ οἰκτρὼ φῶτ’ ἀνάψυξον πόνων, Καλλίμ. Εκάλ. απ. 69.7 Hollis (= 

260.7 Pfeiffer) πολέων κεν ἀναψύξειε μεριμνέων. 

 

624–7. Προσευχή στους θεούς. Πριν βουτήξουν μέσα στη θάλασσα, οι σπογγοδύτες απευθύνονται στους 

θεούς (εὐχόμενοι μακάρεσσιν), που είναι κυρίαρχοι της θάλασσας (ἁλὸς μεδέουσι βαθείης) και τους 

παρακαλούν (ἀρῶνται) να απομακρύνουν (ἀλεξῆσαι) τα θαλάσσια κήτη (κήτειον ... πῆμα) και να μη 

συναντήσουν (ἀντιάσαι) κάποια λώβην ἁλός. 

 

624. ἀλλ’ ὅτ’ ἀεθλεύσωσι μέσον πόρον ἐξανύσαντες «αλλ’ όταν ξεκινήσουν το έργο τους, έχοντας 

ολοκληρώσει τη μισή θαλάσσια διαδρομή»: Η γραφή μέσον πόρον ἐξανύσαντες, έναντι της εναλλακτικής 

γραφής μέγαν πόνον ἐξανύοντες, υποστηρίζεται από την ανώνυμη παράφραση, 28.8 Παπαθωμόπουλος ἐπὶ τὸ 

μέσον ἀφικόμενοι τοῦ πελάγους. 

 

625. μεδέουσι: Δοτ. πληθ. της μτχ. ενεστ. του ρήμ. μεδέω «κυβερνώ». Υποκείμενο της μετοχής είναι το 

μακάρεσσιν, αντικείμενο το ἁλός. 

 

626. ἀλεξῆσαι «να τους προστατεύσουν από»: < ἀλέξομαι «αποκρούω, προστατεύω», πβ. ΝΕ αλεξίπτωτο, 

αλεξικέραυνο, Αλέξανδρος. 

 

627–33. Κάλλιχθυς. Η θέαση του καλλίχθυος αποτελεί ενθαρρυντικό σημάδι για τους σπογγοδύτες, καθώς το 

ψάρι αυτό εξασφαλίζει ότι δεν υπάρχει στη γύρω περιοχή ούτε κάποιο τρομερό κήτος ούτε άλλος κίνδυνος 

στη θάλασσα (629 κῆτος ἄαπτον, 630 πῆμα θαλάσσιον ἄλλο). 

 

628. κάλλιχθυν «ομορφόψαρο»: Δε γνωρίζουμε ποιο είναι αυτό το ψάρι, που αποκαλείται και ἱερὸς ἰχθύς 

(632). Ο Αθήναιος (Δειπν. 6.282b–e) κατά τον 2o αι. μ.Χ. παραθέτει απόψεις διαφόρων συγγραφέων 

(Αριστοτέλης, Επίχαρμος, Δωρίων) σχετικά με τον κάλλιχθυν, ο οποίος κάποιες φορές ταυτίζεται με τον 

ἀνθίαν, όμως στον Οππιανό υπάρχει διαφοροποίηση των δύο αυτών ειδών, αφού κατονομάζονται ως διακριτά 

είδη, πβ. Αλιευτ. 3.191, 3.335· βλ. Mair 1928, lvii–lviii· Thompson 1947, 98. 

 

ἱκάνει «φτάνει», δηλ. «καταλαμβάνει». 

 

629. κείνῃσι νομαῖς «σ’ εκείνες τις περιοχές»: Η λέξη νομή, η οποία συχνά χρησιμοποιείται για την περιοχή 

της θάλασσας όπου αλιεύονται ψάρια, κυριολεκτεί για την εύφορη γη, που γεννά καρπούς. 

 

κῆτος ἄαπτον «ακατανίκητο κήτος»: Το επίθ. ἄαπτος (< στερητ. ἀ- + ἅπτω «ακουμπώ») στην αρχαϊκή επική 

ποίηση χρησιμοποιείται μόνο για να περιγράψει τα χέρια (π.χ. Ιλ. Η 309 Αἴαντος προφυγόντα μένος καὶ χεῖρας 

ἀάπτους). 

 

630. δάκος «(θαλασσινό) ερπετό»: < δάκνω. 

 

631. ἀπημάντοις «ασφαλείς»: < στερητ. ἀ- + πῆμα «βλάβη, συμφορά». 

 

632. τῷ καί μιν ἐφήμισαν ἱερὸν ἰχθύν «γι’ αυτό και τον ονόμασαν “ιερό ιχθύ”»: Εδώ εξηγείται, με τη μορφή 

«αιτίου», γιατί ονομάζουν (ἐφήμισαν: γνωμικός αόριστος, ρήμ. φημίζω) ἱερὸν ἰχθύν τον κάλλιχθυν. Το ρήμα 

φημίζω χρησιμοποιείται με αυτόν τον τρόπο πρώτα από τον Καλλίμ. Αίτ. απ. 75.58 Pfeiffer (Harder) 

Ὑδροῦσσαν τῷ καί μιν ἐφήμισαν. Τη διατύπωση αυτή φαίνεται να υιοθετούν ποιητές του διδακτικού είδους 

της αυτοκρατορικής εποχής: Διονύσιος Περιηγ. 33, Οππ. Αλιευτ. 1.158, 4.659, 5.70, [Οππ.] Κυνηγ. 2.292. 

 

ἱερὸν ἰχθύν: Πρόκειται για φιλολογικό γρίφο, ποιο ακριβώς είναι το ψάρι που ο Όμηρος ονομάζει ἱερὸν ἰχθύν 

στην Ιλιάδα Π 406–7 ὡς ὅτε τις φὼς / πέτρῃ ἔπι προβλῆτι καθήμενος ἱερὸν ἰχθὺν / ἐκ πόντοιο θύραζε λίνῳ καὶ 

ἤνοπι χαλκῷ [ἕλκῃ] «όπως όταν κανείς ψαράς καθισμένος πάνω σε απότομο βράχο [τραβά] έξω από τη 

θάλασσα τον ιερό ιχθύ με δίχτυ ή με λαμπερό χαλκό». Τα αρχαία σχόλια στο ιλιαδικό χωρίο, όπως και ο 

Αθήναιος ό.π., αναφέρουν ότι ο ποιητής αποφεύγει να εξειδικεύσει το είδος του ψαριού, αλλά κάποιοι το 

ταυτίζουν με τον πομπίλον (τινὲς ἀποδεδώκασιν τὸν πομπίλον), και άλλοι με τον κάλλιχθυν (οἱ δὲ τὸν 



59 

κάλλιχθυν), αλλά και ότι οι περισσότεροι ερμηνεύουν το επίθ. ἱερός εδώ ως σημαντικό του μεγέθους του 

ψαριού που περιγράφεται (ἀλλὰ κοινότερον τὸν ἄνετον καὶ εὐτραφῆ, ὡς ἱερὸν βοῦν λέγομεν τὸν ἀνειμένον 

«αλλά η πιο συνηθισμένη ερμηνεία είναι τον πλαδαρό και τον ευτραφή, όπως λέμε ἱερὸν βοῦν τον παχουλό»). 

 

633. τῷ δ’ ἐπιγηθήσαντες: Το σύνθετο ρήμα ἐπιγηθέω «επιχαίρομαι» είναι σπάνιο και απαντά κυρίως στη 

μεταγενέστερη γραμματεία: π.χ. Οππ. Αλιευτ. 1.570, Κόιντ. Σμυρν. ΜΟ 2.460, 12.148, 12.439, 13.126, Νόνν. 

Διον. 40.311. Εδώ διαφαίνεται η χαρά που νιώθουν οι δύτες που έχουν συναντήσει τον κάλλιχθυν και 

σπεύδουν να πραγματοποιήσουν την αποστολή τους (633 ἐπισπεύδουσι πόνοισι). 

 

634–43. Η προετοιμασία του σπογγοδύτη. Η ενότητα αυτή χωρίζεται σε δύο μέρη: το πρώτο (634–8) 

αναφέρεται στην εξάρτυση του σπογγοδύτη, ο οποίος ζώνεται με ένα μακρύ σκοινί ολόγυρα πάνω από τη 

μέση (634 ὑπὲρ ἰξύος), και στο ένα χέρι (636 τῇ μέν) αρπάζει μια πολύ βαριά μάζα μολύβδου (636 ἐριβριθῆ 

μολίβου χύσιν), ενώ στο άλλο, στο δεξί (637 δεξιτερῇ δ[έ]), εκτείνει ένα ακονισμένο δρεπάνι (637 ἅρπην 

εὐήκεα), και στο στόμα του φυλάει λάδι (638 λευκὸν ἄλειφαρ· βλ. 646–9 για τη χρήση του κατά την 

κατάδυση). Το δεύτερο μέρος της προετοιμασίας του σπογγοδύτη (639–43) επικεντρώνεται στα 

συναισθήματα, και ιδιαίτερα τον δισταγμό και το δέος που αυτός νιώθει όταν στέκεται στην πλώρη και 

ατενίζει τη θάλασσα, συλλογιζόμενος τον άθλο που ορθώνεται μπροστά του. Κατά τη σημαντική αυτή 

στιγμή, οι σύντροφοί του προσπαθούν να τον ενθαρρύνουν με λόγια (641–3). 

 

634. πείσματι μηκεδανῷ: Η λέξη μηκεδανός φαίνεται να είναι συνώνυμη του ομηρικού άπαξ λεγομένου 

μακεδνός: Οδ. η 106 οἷά τε φύλλα μακεδνῆς αἰγείροιο «σαν τα φύλλα της ψηλής λεύκας» (πβ. επίσης Κόιντ. 

Σμυρν. ΜΟ 3.303–4 μακεδνῆς / Ἴδης, 7.150–1 μακεδνὸν / τεῖχος). Το ομηρικό αυτό άπαξ εξηγείται στο 

ομηρικό λεξικό του Απολλώνιου Σοφιστή μ 109 ως μηκεδανῆς, μακρᾶς. Ο τύπος μηκεδανός στην ποίηση είναι 

δημοφιλής στην αυτοκρατορική περίοδο: πβ. Κυνηγ. 1.402, 406, 3.303, 4.386· Τριφ. 50· Νόνν. Διον. 27 

φορές. 

 

636. ἐριβριθῇ μολίβου χύσιν «τη βαριά μάζα του μολυβιού»: Ο δύτης κρατά τον μόλυβδο για να τον σύρει 

στο βυθό γρήγορα και χωρίς να σπαταλήσει δυνάμεις. Το πρόθεμα ἐρι- είναι χαρακτηριστικό της αρχαϊκής 

ποίησης (πβ. ἐριβρεμέτης, ἐρισθενής, ἐρί[γ]δουπος), ενώ το δεύτερο συνθετικό -βριθής δεν απαντά στον 

Όμηρο, αλλά στην τραγωδία (π.χ. ἀβριθής, σιδηροβριθής), αν και απαντά στον Όμηρο (και στον Οππιανό) 

τόσο το επίθ. βριθύς όσο και το ρήμα βρίθω (James 1970, 92–4). 

 

ἀμφιμεμαρπώς «κρατώντας σφιχτά»: Το σύνθετο ρήμα ἀμφιμάρπτω απαντά για πρώτη φορά στον Απολλ. 

Ρόδ. Αργ. 3.147 νωλεμὲς ἔνθα καὶ ἔνθα θεὰν ἔχεν ἀμφιμεμαρπώς «με όλη του τη δύναμη απ’ τη μια κι απ’ την 

άλλη μεριά κρατούσε τη θεά αγκαλιάζοντάς την»· βλ. επίσης τη φράση του Κόιντ. Σμυρν. ΜΟ 3.614, 12.276 

γῆρας ἀμείλιχον ἀμφιμέμαρφε(ν) «αδυσώπητα γηρατειά τον περιβάλλουν». 

 

637. ἅρπην εὐήκεα «κοφτερό δρεπάνι»: Το επίθ. εὐήκης (< εὖ + ἀκή «ακίδα, αιχμή») είναι ομηρικό άπαξ 

λεγόμενον: Ιλ. Χ 319 αἰχμῆς … εὐήκεος. Συνήθως προσδιορίζει όπλα για τη διεξαγωγή της μάχης. 

 

638. ἐν γενύεσσιν ὑπὸ στόμα λευκὸν ἄλειφαρ «φωτεινό λάδι στα μάγουλα μέσα στο στόμα του»: Εδώ ο 

σπογγοδύτης γεμίζει το στόμα του με ελαιόλαδο, το οποίο θα τον βοηθήσει στη συνέχεια να δει καλύτερα 

μέσα στο σκοτάδι του βυθού (βλ. σχόλ. στ. 646–8). Για τη φράση λευκὸν ἄλειφαρ στο τέλος του στίχου πβ. 

Ησίοδ. Θεογ. 553 χερσὶ δ’ ὅ γ’ ἀμφοτέρῃσιν ἀνείλετο λευκὸν ἄλειφαρ «κι εκείνος με τα δυο του χέρια έπιασε 

το λευκό λίπος». 

 

639. ἐσκέψατο «μελετά»: Γνωμικός αόριστος. 

 

640. ὁρμαίνων βριθύν τε πόνον καὶ ἀθέσφατον ὕδωρ «ζυγίζοντας τη βαριά του αποστολή και το απέραντο 

νερό»: Ο δύτης αυτοσυγκεντρώνεται, αφήνοντας πίσω τις φωνές των συντρόφων του, που τον παροτρύνουν. 

Η χρήση του βριθύν είναι υπαινικτική, αφού ο δύτης κρατά μια μάζα μολυβιού. 

 

641. ὀτρύνουσιν ἐπισπέρχουσί τε «(οι συνεργάτες του) τον παροτρύνουν και του δίνουν κουράγιο». 

 



60 

642–3. ἅτ’ ἐν νύσσῃ βεβαῶτα / ἄνδρα ποδωκείης δεδαημένον «όπως έναν άνδρα εξοικειωμένο με τον δρόμο 

ταχύτητας, που στέκεται στην αφετηρία»: Για το ουσ. νύσσα «αφετηρία», βλ. Ιλ. Ψ 758, Οδ. θ 121. 

Δεδαημένον < δάημι «καταλαβαίνω, ξέρω», πβ. ΝΕ αδαής. 

 

643. ποδωκείης: < ποῦς -οδός + ὠκύς «ταχύς». Η λέξη αυτή αποτελεί ομηρικό άπαξ λεγόμενον: Ιλ. Β 792 (ο 

Πολίτης) ὃς Τρώων σκοπὸς ἷζε ποδωκείῃσι πεποιθώς «ο οποίος καθόταν σκοπός των Τρώων χάρη στην 

ταχύτητά του». Χρησιμοποιείται ξανά στη μεταγενέστερη επική ποίηση: Οππ. Αλιευτ. 4.101, Νόνν. Διον. 

10.385, 19.148, Ορφ. Αργ. 581. 

 

643–61. Η βουτιά του σπογγοδύτη. Το ίδιο το έργο του δύτη μετά από όλη αυτήν την προετοιμασία 

σηματοδοτείται με την κατάδυσή του στο βυθό (644 καθέλκει) και με τη γρήγορη ανάδυσή του (656 κραιπνῶς 

... ἀνελκέμεν, 660–1 λαιψηρῶς ... ἑλκόμενος). 

 

644. δίναις ... ἐνήλατο «βουτάει στο πέλαγος»: Το ἐνήλατο (< ἐν + ἅλλομαι «πηδώ», πβ. ΝΕ άλμα, άλτης, λατ. 

salio, saltus) είναι γνωμικός αόριστος. 

 

644–5. τὸν δὲ καθέλκει / ἱέμενον πολιοῦ μολίβου βεβριθότος ὁρμή «η ορμή του γκρίζου μολυβιού που 

βαραίνει, τον σέρνει κάτω αφημένο (να βυθίζεται)». 

 

645. ὁρμή: Είναι όρος του στωϊκού λεξιλογίου (η συμφυής, ενστικτώδης κίνηση), που εδώ εμφανίζεται 

κάπως παράδοξα, καθώς χρησιμοποιείται για μια, υπό κανονικές συνθήκες, ακίνητη μάζα μολυβιού. 

 

646–9. Ο σπογγοδύτης εδώ βγάζει από το στόμα του το λάδι (πβ. στ. 638), το οποίο φέγγει μέσα στο νερό. 

Ήδη από την αρχαιότητα το ράντισμα ελαιόλαδου στην επιφάνεια της θάλασσας εθεωρείτο ότι ηρεμεί τα 

κύματα και την όποια ταραχή στην επιφάνεια του νερού, ενώ προσφέρει φεγγοβολή στους δύτες στο βυθό. Η 

αντίληψη αυτή μαρτυρείται και στον Πλούταρχο, αλλά πρόκειται προφανώς για καταδυτικό μύθο: Πλούτ. 

Περί του πρώτως ψυχρού 950b ποιεῖ δὲ (δηλ. τὸ ἔλαιον) καὶ τὴν γαλήνην ἐν τῇ θαλάττῃ τοῖς κύμασιν 

ἐπιρραινόμενον ἰδίως δὲ τοὔλαιον αὐγὴν καὶ καταφάνειαν ἐν βυθῷ παρέχει, διαστελλομένων τῷ ἀέρι τῶν 

ὑγρῶν· οὐ γὰρ μόνον ἐπιπολῆς τοῖς διανυκτερεύουσιν ἀλλὰ καὶ κάτω τοῖς σπογγοθήραις διαφυσώμενον ἐκ τοῦ 

στόματος ἐν τῇ θαλάττῃ φέγγος ἐνδίδωσιν «(το λάδι) προκαλεί και γαλήνη στη θάλασσα, όταν ραντιστεί στα 

κύματα … και το λάδι ιδιαιτέρως δημιουργεί λάμψη και διαύγεια στο βυθό, καθώς τα νερά αραιώνουν από 

τον αέρα [που περιέχει το λάδι]· γιατί όχι μόνο στην επιφάνεια, όταν διανυκτερεύουν, αλλά και κάτω, μέσα 

στη θάλασσα, παρέχουν φως στους σπογγοδύτες, όταν το ξεφυσούν από το στόμα τους». 

 

946. προμολών: < προβλώσκω «φτάνω», πβ. μολών λαβέ «αφού έλθεις, πάρε [τα όπλα]». 

 

948. ὄρφνης ἠΰτε πυρσὸς ἀνὰ κνέφας ὄμμα φαείνων «σαν πυρσός που φανερώνει το φως του στο σκοτάδι 

της νύκτας»: Για τις παρομοιώσεις στον Οππιανό βλ. παραπάνω σσ. 56–57. Το ὄρφνης είναι γενική κτητική 

στο κνέφας. Το ὄμμα έχει την ειδική σημασία «φεγγοβολή, λάμψη». 

 

650. ἐν νεάτοις πλαταμῶσιν ἀρηρότες ἐν σπιλάδεσσι «στις πιο βαθιές σήραγγες, προσκολλημένα στα 

βράχια». 

 

νεάτοις: Το επίθετο χρησιμοποιείται για το βυθό της θάλασσας στον Απολλώνιο Ρόδιο Αργ. 4.946 βρύχιαι 

νεάτῳ ὑπὸ κεύθεϊ πόντου «μέσα στο νερό, στην πιο βαθιά κρυψώνα του πελάγους», Καλλίμ. Ύμν. Δήλ. 33, και 

συχνά στα Αλιευτικά (1.456, 2.150 = 3.134 νεάτην ὑπὸ βύσσαν, 2.588, 3.453 ἐς νεάτην κρηπῖδα … θαλάσσης), 

αλλά η λέξη περιγράφει τον Τάρταρο στην Ιλ. Θ 478. 

 

ἀρηρότες: < ἀραρίσκω «συνδέω». 

 

651. πνοιήν: Τα σφουγγάρια είναι πράγματι ζωντανοί οργανισμοί. Πβ. Αριστ. Περί ζώων ιστ. 548a28 κ.εξ., 

Πλουτ. Πότερα των ζώων φρονιμώτερα 980c οὐ γὰρ ἄψυχον οὐδ’ ἀναίσθητον οὐδ’ ἄναιμον ὁ σπόγγος ἐστὶν 

ἀλλὰ ταῖς μὲν πέτραις, ὡς ἄλλα πολλά, προσπέφυκεν «ο σπόγγος δεν είναι κάτι άψυχο ούτε αναίσθητο ούτε 

χωρίς αίμα, αλλά, όπως άλλα πολλά, προσκολλάται σε πέτρες»· βλ. Thompson 1947, 249–50. Ωστόσο, η 



61 

χρήση της λέξης πνοιή για ένα ον που εξαντλεί την ύπαρξή του μέσα στο νερό είναι οξύμωρη. Ο Οππιανός 

ασκεί με μεγάλη επιδεξιότητα τη χρήση τέτοιων σχημάτων. 

 

φάτις: Ενν. ἐστίν «θρυλείται, λέγεται» (απρόσωπο). 

 

652. πολυρραθάγοισι ἐνὶ σπιλάδεσσι «στα πολύβουα βράχια»: Το επίθ. πολυρράθαγος (< πολύς + ῥάθαγος = 

ῥόθος «θόρυβος (ιδιαιτέρως από τη ροή του νερού)» απαντά μόνο στον Οππ. Αλιευτ. 1.383, εδώ και στον 

[Οππ.] Κυνηγ. 3.21. Είναι ίσως εμπνευσμένο από τον Νίκανδρο Θηρ. 194 συνερραθάγησεν ὀδοῦσι (Bartley 

2003, 150). 

 

653–4. Εδώ γίνεται συνοπτική αναφορά στην ίδια την πράξη του σπογγοδύτη, ο οποίος σαν θεριστής κόβει με 

το δρεπάνι τη μάζα των σπόγγων. Έχει ενδιαφέρον το γεγονός ότι ο Οππιανός δεν επιμένει σε περαιτέρω 

δυσκολίες που αντιμετωπίζει ο σπογγοδύτης για να αποκόψει τον σπόγγο από τα βράχια· μια άλλη πτυχή της 

πράξης αυτής παραθέτει ο Πλούταρχος Πότερα των ζώων φρονιμώτερα 980c ἔτι δὲ μᾶλλον ἀνθρώπου 

προσιόντος ἢ θίγοντος διδασκόμενος καὶ χαρασσόμενος οἷον ἔφριξε καὶ συνέκλεισε τὸ σῶμα πήξας καὶ 

πυκνώσας, ὥστε μὴ ῥᾳδίαν ἀλλὰ δύσεργον εἶναι τὴν ὑποτομὴν αὐτοῦ τοῖς θηρεύουσιν «κι ακόμη περισσότερο 

αν τον πλησιάσει ή τον αγγίξει ο άνθρωπος, αντιλαμβάνεται ότι τον ακουμπούν και σαν να πεις πως φρίττει 

και μαζεύει το σώμα του, συμπτύσσοντας και συμπυκνώνοντάς το, με αποτέλεσμα να μην είναι εύκολο αλλά 

δύσκολο το κόψιμό του γι’ αυτούς που τον θηρεύουν». 

 

653. χειρὶ παχείῃ «με δυνατό χέρι»: Ομηρικός λογότυπος (Ιλ. Γ 376 κτλ.), απ’ αυτούς που ο Οππιανός 

συνήθως αποφεύγει. 

 

654–61. Το έργο του σπογγοδύτη ακολουθείται εδώ από την περιγραφή της επιτυχούς και εσπευσμένης 

ανέλκυσής του: 654–5 οὐδέ τι μέλλει δηθύνων, 655 θοῶς, 656 κραιπνῶς, 657 αὐτίκ(α), 660 λαιψηρῶς ... ὥστε 

νόημα. Ιδιαίτερη σημασία δίνεται στο ρόλο των συντρόφων κατά την ανέλκυσή του. Με τον τρόπο αυτό ο 

Οππιανός πλαισιώνει το έργο του τόσο με τα ενθαρρυντικά λόγια των συντρόφων του σπογγοδύτη πριν αυτός 

βουτήξει, όσο (641–3) και με τη συνδρομή τους κατά την ανέλκυσή του (655–61). 

 

654. ὥστε τις ἀμητήρ «σαν κάποιος θεριστής»: Η παρομοίωση θυμίζει (τις) τον θεριστή Άδη. Ο δύτης 

εκτελεί αυτό τον ρόλο για τα σφουγγάρια. 

 

655. θοῶς κίνησεν: Αποδίδει την ένταση της στιγμής. Το κίνησεν είναι επαναληπτικός αόριστος. 

 

657. ῥαθαμίζεται «αναβλύζει»: Η πληροφορία για το αίμα του σπόγγου είναι ανακριβής και φανταστική. 

Εξυπηρετεί, ωστόσο, στον «εξανθρωπισμό» του θαλάσσιου κόσμου και στη δημιουργία απρόβλεπτου και 

επικίνδυνου περιβάλλοντος. Το ρήμα ῥαθαμίζω = ῥαίνω απαντά μόνον εδώ και στον Νόννο Διον. 6.256. Από 

αυτό παράγεται το ουσιαστικό ῥαθάμιγξ –ιγγος «σταγόνα». Η γλώσσα του Ησυχίου Λεξ. ρ 40 Hansen 

ῥαθμίζεσθαι· ῥαίνεσθαι ίσως προέρχεται από κάποιο αρχαίο σχόλιο στο χωρίο μας. 

 

ἀμφὶ … / εἱλεῖται «και τυλίγεται ολόγυρα στον άνδρα»: Το μόριο ἄρ(α) δηλώνει την αιφνιδιαστική απειλή, 

που προξενείται από το αίμα του σπόγγου. 

 

658. πνοιῇ δὲ δυσαέι «με τη δυσάρεστη μυρωδιά του»: Δυσαέι < δυσ- + ἄημι «φυσώ». 

 

659. μυκτήρεσσιν ἐνισχόμενος βαρὺς ἰχώρ «αφού μπει στα ρουθούνια του το δύσοσμο αίμα». 

 

660. λαιψηρῶς ... ὥστε νόημα «γοργά ... σαν τη σκέψη»: Η παραβολή της ταχύτατης κίνησης με τη σκέψη 

έλκει την καταγωγή της από μια ναυτική παρομοίωση στην Οδύσσεια η 36, όπου τα πλοία των Φαιάκων είναι 

νέες ὠκεῖαι ὡς εἰ ... νόημα. Συνήθως η φράση δηλώνει την αστραπιαία, εναέρια κίνηση των θεών (Ομηρ. Ύμν. 

Απόλλ. 186 και το σχόλιο του Janko στην Ιλ. Ο 80–3). Απαντά μόνον εδώ στα Αλιευτικά και είναι πολύ 

πετυχημένη: ο άπνοος δύτης μέσα στο σκοτεινό νερό, σαν οπτασία αφήνεται σε μια ταχύτατη, αλλά όχι υπό 

τον έλεγχό του, ανέλκυση. Η παραβολή αργότερα αγαπήθηκε από τον Νόννο (Διον. 7.316, 14.6, 22.115, 

32.37), όπου στην Παρ. 20.87 ο ανεστημένος Χριστός ενώπιον των κρυμμένων μαθητών του ὡς πτερὸν ἠὲ 



62 

νόημα μετάρσιος εἰς μέσον ἔστη «σαν φτερό ή σαν σκέψη στάθηκε στον αέρα ανάμεσά τους»: αυτό είναι και 

το πλησιέστερο παράλληλο στο χωρίο μας. 

 

661. προφυγόντα θαλάσσης: Πβ. Στατύλλιος Φλάκκος (1ος αι. μ.Χ.) ΠΑ 7.290.1 μανίην ὀλοῆς προφυγόντα 

θαλάσσης, Ιουλιανός Αιγύπτ. ΠΑ 9.398.1 ὕδωρ προφυγοῦσα ... θαλάσσης. Το ρήμα προφεύγω χρησιμοποιείται 

για διαφυγή από μεγάλο κίνδυνο και ήδη στην Οδύσσεια λ 107 προφυγὼν ἰοειδέα πόντον για τους κινδύνους 

της θάλασσας. Αλλού όμως περιγράφει διαφυγή από κίνδυνο θανάτου: Ομηρ. Ύμν. Άρη 17, Απολλ. Ρόδ. Αργ. 

3.1080 προφυγὼν μόρον, Ορφ. Αργ. 712, 1083. 

 

662. ἄμφω γηθήσειε καὶ οἰκτείρων ἀκάχοιτο «συγχρόνως θα χαιρόταν και θα στενοχωριόταν από οίκτο»: Ο 

ταυτόχρονος συνδυασμός χαράς και λύπης κατάγεται από τη συνάντηση Έκτορα και Ανδρομάχης στην Ιλ. Ζ 

484 δακρυόεν γελάσασα. Η συμπαράθεση κάθε λογής παραδοξοτήτων αποτελεί μέρος της ποιητικής τεχνικής 

του Οππιανού. Ο στίχος μερίζεται σαφώς σε δύο ημιστίχια, και την ίδια διαίρεση ακολουθούν και τα 

διχασμένα συναισθήματα που εκφράζει. 

 

ἀκάχοιτο: Ευκτική αορ. β΄ του ρήμ. ἄχνυμαι «στενοχωριέμαι, χολοσκώ». 

 

664. γυῖα λέλυνται: Ο Οππιανός θυμάται τα ναυτικά συμφραζόμενα στην Ιλ. Η 6 (εξαντλημένοι ναυτικοί) 

καμάτῳ δ’ ὑπὸ γυῖα λέλυνται. Για αυτή την ομηρική κατάληξη του εξαμέτρου πβ. και Ιλ. Ν 65, Οδ. σ 242. 

 

665–74. Ανεπιτυχής έκβαση. Όταν οι σπογγοδύτες έρχονται αντιμέτωποι με ένα πελώριο κήτος (667) γίνεται 

πραγματικότητα αυτό που απεύχονταν πριν βουτήξουν μέσα στο νερό (625–7). Για τη δυσάρεστη αυτή 

πιθανότητα χρησιμοποιείται κυκλική σύνθεση τόσο με την αναφορά στον άτυχο δύτη που βλέπει το κήτος 

(667 δύσμορος, 674 δυστήνοιο) όσο και με την αναφορά στο φοβερό έργο που επιτελούν οι σπογγοδύτες 

γενικότερα (672 λυγρὸν ἄεθλον, 612 κακώτερον … ἄεθλον). 

 

665. ἐχθίστης … καὶ ἀπηνέος ἄγρης «το μισητό και σκληρό κυνήγι του»: Ο συνδυασμός των επιθέτων 

απαντά μόνον εδώ. 

 

666. ἅλμενος = ἁλόμενος· μετοχή αορ. β΄ (ἡλόμην) του ρήμ. ἅλλομαι «πηδώ», βλ. σχόλ. στ. 644. 

 

667. δυσδερκέι θηρὶ πελώρῳ «(που συνάντησε) ένα απαίσιο πελώριο κήτος»: Δεν εξειδικεύεται το είδος του 

κήτους, καθώς μπορούν να είναι περισσότερα από ένα, και η απειλή είναι απροσδιόριστη και ξαφνική. Ο 

Πλίνιος (Nat. hist. 9.151–2) αναφέρει πως σκυλόψαρα και σαλάχια έχουν σκοτώσει δύτες. Το επίθ. δυσδερκής 

(< δυσ- + δέρκομαι «βλέπω» ή «βλέπομαι») μοιάζει να είναι νεολογισμός του Οππιανού (Αλιευτ. 1.47, 5.320, 

5.667), ο οποίος αρέσκεται να χρησιμοποιεί επίθετα με πρώτο συνθετικό το δυσ-, απ’ όπου το υιοθέτησε 

(Κυνηγ. 1.102, 1.451, 3.263, 3.290), και το παράλλαξε (Κυνηγ. 2.607 δυσδέρκετος) ο Ψευδο-Οππιανός. Με την 

ίδια σημασία χρησιμοποιείται το επίθετο δασπλής -ῆτος «αδυσώπητος», που καταρχήν προσδιορίζει φίδια 

(Νίκ. Θηρ. 609, Νόνν. Διον. 40.45). 

 

668. δεσμόν «το σκοινί (με το οποίο είναι δεμένος)»: Ο σχοῖνος του στ. 655 γίνεται πλέον δεσμός θανάτου. 

 

669. κέκλεται: Θαμιστικός τύπος του ρήμ. κέλομαι = κελεύω. Το ρήμα χρησιμοποιείται συχνά για έκκληση σε 

βοήθεια ενόψει σημαντικού κινδύνου (πβ. Αλιευτ. 3.311). 

 

τὸ δέ οἱ δέμας ἡμιδάικτον: Η αναφορά εδώ είναι στο σώμα του σπογγοδύτη που τραβιέται από τη μια μεριά 

από τα θαλάσσια κήτη και από την άλλη μεριά από τους συντρόφους του, οι οποίοι προσπαθούν να τον 

σώσουν. Το επίθετο ἡμιδάικτος (< ἡμι- + δαΐζω «διαμελίζω, σκοτώνω») επινοείται πολύ εύστοχα από τον 

Οππιανό, καθώς κυριολεκτεί («χωρισμένος σε δύο κομμάτια»). Είναι προληπτικό κατηγορούμενο στο δέμας, 

η παράθεση με το οποίο δημιουργεί ειρωνικό οξύμωρο (δέμας < δέω «δένω»). Όπως αναφέρει ο James (1970, 

108–9), συνώνυμο του επιθ. ἡμιδάικτος είναι το ἡμίτομος (Μόσχος, Νόννος). Το δεύτερο συνθετικό -δάικτος 

απαντά συχνά στην τραγωδία (π.χ. ἀνδροδάικτος, αὐτοδάικτος). Μετά τον Οππιανό, ο Κόιντος χρησιμοποιεί 

το σύνθετο ἀδάικτος και ο Νόννος το ἀρτιδάικτος. Το ίδιο το επίθ. ἡμιδάικτος χρησιμοποιείται ξανά σε σκηνές 

τρόμου από το ζωικό βασίλειο στον Οππ. Αλιευτ. 2.287 ἄλλα δέ τ’ ἀσπαίρει καὶ ἑλίσσεται ἡμιδάικτα «(σμύρνα 

σπαράσσει χταπόδι) κι άλλες [σάρκες] σπαρταρούν και τρέμουν μισοφαγωμένες», [Οππ.] Κυνηγ. 2.281 ἄλλα 



63 

δ’ ἐνὶ πλευρῇς θλίβει πάλιν ἡμιδάι κτα «(φίδια σπαράσσουν ελάφι) κι άλλες [σάρκες] τις τσιμπούν στα πλευρά 

μισοφαγωμένες», και στον Γρηγ. Ναζ. Σχετλιαστικόν υπέρ των αυτού παθών 98 (Ποιήμ. 1279.3) Λάζαρος 

ἡμιδάϊκτος. 

 

670. Η δομή του στίχου αυτού αναδεικνύει την αντιπαράθεση φύσης (κητείη ... βίη) και ανθρώπου (ὁμόστολοι 

... ἄνδρες), η οποία οδηγεί τον σπογγοδύτη στον θάνατο, ώστε να ανασυρθεί ως δέμας ἡμιδάικτον (669). 

 

ὁμόστολοι (< ὁμός + στέλλω) «αυτός που βαδίζει μαζί, που συμμετέχει στην αποστολή». 

 

671. οἰκτρὸν ἰδεῖν: = Αλιευτ. 4.486 (ακρωτηριασμένες μαρίδες), πβ. [Αίσχ.] Προμ. 238 (τα βάσανα του 

Προμηθέα) οἰκτραῖσιν δ’ ἰδεῖν. 

 

ἔτι νηὸς ἐφιέμενον καὶ ἐταίρων «ενώ ακόμη αποζητά το πλοιάριο και τους συντρόφους του»: Ο άτυχος δύτης 

διαμελίζεται, ενώ προσπαθεί σπαρταρώντας να συρθεί προς τα πάνω. Η ασπαίρουσα αλλά καταδικασμένη 

προσπάθειά του τόν εξομοιώνει με αλιευμένο ψάρι, που προσπαθεί να ξεφύγει τον θάνατο. Έτσι εφαρμόζεται 

η δικαιοσύνη του (στωϊκού) Δία. Η περιγραφή διαθέτει εκπληκτική ενάργεια. 

 

672. λυγρὸν ἄεθλον «(διακόπτουν) τη θλιβερή αποστολή τους»: Η φράση συνιστά ανάμνηση από τον 

αποχαιρετιστήριο λόγο του Ιάσονα στην Υψιπύλη στον Απολλώνιο Ρόδιο Αργ. 1.841 ἀλλά με λυγροὶ 

ἐπισπέρχουσιν ἄεθλοι, πβ. το ανώνυμο μεταγενέστερο επίγραμμα ΠΑ 16.92.13 (για έναν άθλο του Ηρακλή) 

τοῖον λυγρὸν ἔσχε ἄεθλον. 

 

674. λείψανα δυστήνοιο περικλαίοντες ἑταίρου: Εδώ κλείνει το κυρίως μέρος των Αλιευτικών με στίχο 

τεσσάρων μετρικών λέξεων (τετράκωλος, versus tetracolos): βλ. S. E. Bassett, Versus Tetracolos, Classical 

Philology 14 (1919), 216–33 (σσ. 230–1 για τους 134 τέτοιους στίχους στα Αλιευτικά, που δημιουργούν 

αναλογία 1:26). Η συναισθηματική τελευταία λέξη της ενότητας (ἑταίρου) υπογραμμίζει τη σημασία της 

συντροφικότητας στο δύσκολο έργο της σπογγαλιείας. 

 

περικλαίοντες: Πρόκειται για σπάνιο ρήμα, που απαντά μόνον εδώ στον Οππιανό (και το αρχαίο σχόλιο στα 

Αλιευτ. 4.257 ερμηνεύει τη λέξη ἀμφίκλαυστον ως περικλαιόμενον). Δηλώνει θρήνο με εκφραστικές κινήσεις 

του σώματος. Πβ., στη μέση φωνή, Καλλίμ. Εκθέωσις Αρσινόης απ. 228.68 Pfeiffer μή μοι χθονὸς ... / 

περικλαίεο «μην κλαις για την πατρίδα μου», στην ενεργητική φωνή Griechische Vers-inschriften 196.2 Peek 

(Ρώμη, 2ος/3ος αι. μ.Χ.) πολλὰ περικλαύσας παῖδα, 645.5 (1ος αι. μ.Χ.) στοργὴν δ’ οἰχομένοιο περικλαίουσιν 

ἀδελφοί.  



64 

Β. Μάξιμος, Περί καταρχών 
 

Ο Μάξιμος από την Έφεσο ήταν νεοπλατωνικός φιλόσοφος με θεουργικό προσανατολισμό.95 Ο διασημότερος 

μαθητής του υπήρξε ο αυτοκράτορας Ιουλιανός (βασ. 361–363 μ.Χ.), ο οποίος τον κάλεσε στην 

Κωνσταντινούπολη το 361 μ.Χ., όπου ο Μάξιμος παρέμεινε και μετά τον θάνατο του Ιουλιανού. Περιέπεσε 

σε δυσμένεια επί Βαλεντινιανού και Βάλη (Valens) και φυλακίστηκε δύο φορές το 364 και ξανά το 365–366 

μ.Χ. Το 371–372 μ.Χ., όταν ο Μάξιμος σε μια προφητεία προέβλεψε τον θάνατο του αυτοκράτορα Βάλη και 

μάλιστα χωρίς ο Βάλης να τιμηθεί με ταφή, κατηγορήθηκε για συνενοχή σε συνομωσία με σκοπό τη 

δολοφονία του αυτοκράτορα και με συνοπτικές διαδικασίες αποκεφαλίστηκε.96 Η συναισθηματική περιγραφή 

για τον άδικο αποκεφαλισμό του σοφού ανδρός στο ανώνυμο θεουργικό ποίημα Ορφέως Λιθικά 70–81 

θεωρείται ότι αναφέρεται σ’ αυτόν.97 Το υπόμνημά του στις Κατηγορίες του Αριστοτέλη δεν σώζεται. 

Στο λήμμα Μάξιμος το βυζαντινό λεξικό του Σουίδα (ή της Σούδας) αποδίδει το ποίημα Περί 

καταρχών «Περί προγνώσεων» στον Μάξιμο από την Έφεσο, απόδοση που είναι σύμφωνη με πληροφορίες οι 

οποίες αντλούνται τόσο από το ίδιο το κείμενο όσο και από άλλες πηγές. Λιγότερο πειστική είναι η 

προσγραφή του ποιήματος σε κάποιον άλλο Μάξιμο, ο οποίος χρονολογείται κατ’ εικασία στον 2ο αι. μ.Χ. 

Καταρχαί είναι οι ανθρώπινες πρωτοβουλίες, το ποίημα επομένως πραγματεύεται την κατάλληλη στιγμή, 

ανάλογα με τη θέση της σελήνης, κατά την οποία κάποια ενέργεια μπορεί να αναληφθεί. Εντάσσεται έτσι στη 

μακρά παράδοση του διδακτικού έπους, το οποίο έλκει την καταγωγή του από τα Έργα και Ημέραι του 

Ησιόδου, με το οποίο η σχέση του είναι απροκάλυπτη: όπως εκείνο «διδάσκει» ποιαν εποχή θα γίνουν ποιες 

αγροτικές εργασίες, έτσι και τούτο «διδάσκει» την κατάλληλη στιγμή που πρέπει να αναληφθούν 

πρωτοβουλίες. Το Περί καταρχών είναι αστρολογικό ποίημα, λόγιο, ευρυμαθές και ενίοτε θυμηδές. Οι 

θεουργοί καλλιέργησαν με ζήλο την ποίηση, αφού πίστευαν ότι αυτή είναι ο προσφορότερος τρόπος 

επικοινωνίας του ανθρώπου με το θείο (ή κάποια έκφανσή του). Το ποίημα χωρίζεται σε κεφάλαια, και κάθε 

κεφάλαιο σε ενότητες με βάση τους δώδεκα ζωδιακούς αστερισμούς. Περιγράφεται η επιρροή της σελήνης 

στα ανθρώπινα, όταν η Σελήνη διέρχεται καθέναν από τους αστερισμούς αυτούς. Ενδεικτικά τα πρώτα 

τέσσερα κεφάλαια επιγράφονται: Περί γενέσεως, Περί κτήσεως δούλων, Περί πλου και εμπορίας, Περί 

οδοιπορίας. Το ποίημα σώζεται λειψό (περίπου 630 στίχοι) σε ένα μόνο χειρόγραφο (codex Laurentianus 28), 

μέρος της λεγόμενης φιλοσοφικής συλλογής, που αντιγράφηκε στην Κωνσταντινούπολη το τρίτο τέταρτο του 

9ου αι. Ό,τι λείπει αναπληρώνεται, ως προς το περιεχόμενο, από σωζόμενες βυζαντινές παραφράσεις σε πεζό 

λόγο. 

Στο απόσπασμα που παρατίθεται αναπτύσσονται τρεις διαφορετικές προοπτικές του γάμου ανάλογα 

με τη θέση της σελήνης, πρώτα η θετική προοπτική (59–71), μετά εκείνη που οδηγεί σε καβγάδες και 

χωρισμό (72–81) και τέλος εκείνη που διαστρέφει τα χρηστά ήθη της συζύγου και ατιμάζει τον γάμο (82–95). 

 

Μάξιμος, Περί καταρχών 59–95 (κεφ. V: Περί γάμου) 
 

 Εἰ δὲ γάμου λελίησαι ἐπαυρέμεν ἱμερόεντος, 

60 ἐς θαλάμους δ’ ἀγαγέσθαι ἐνηέα βούλεαι εὖνιν, 

 σκέπτεσθαι κεραὴν ἑλικοδρόμον. ἢν μὲν ἔῃσι 

 Τοξευτῆρα κατ’ αὐτὸν ἢ Ἰχθύας ὑγροκελεύθους, 

 ἠὲ καὶ Ὑδροχόου περὶ τείρεσιν αὐγάζηται, 

 ὄλβιον ἐκτελέσεις γάμον ἠνεκές, οὔτινα λώβην 

                                                           
95 Για τη μαγεία αυτή την περίοδο στην ανατολική Ρωμαϊκή αυτοκρατορία βλ. Α. Δ. Βακαλούδη, Η μαγεία ως 

κοινωνικό φαινόμενο στο πρώιμο Βυζάντιο, 4ος–7ος μ.Χ. αι., Αθήνα 2001· J. Wortley, Some Light on Magic and 

Magicians in Late Antiquity, Greek Roman and Byzantine Studies 42 (2001), 289–307· F. Graf, Η μαγεία στην 

ελληνορωμαϊκή αρχαιότητα, μτφρ. Γ. Μυλωνόπουλος, Ηράκλειο 2004· M. W. Dickie, Μάγοι και μαγεία στην αρχαιότητα. 

Αρχαία Ελλάδα, Ρώμη, Βυζάντιο, μτφρ. Ε. Τριανταφυλλίδη, Αθήνα 2009. 
96 Για τη συνομωσία κατά του Βάλη και τις λεγόμενες δίκες κατά των μάγων βλ. Ι. Καρπόζηλος, Βυζαντινοί 

ιστορικοί και χρονογράφοι, τόμ. Α΄: 4ος–7ος αι., Αθήνα 1997, 350–9. 
97 Βλ. E. Livrea, Nonnus and the Orphic Argonautica, στο: K. Spanoudakis (επιμ.), Nonnus of Panopolis in 

Context, Βερολίνο – Βοστόνη 2014, 55–7. Η σημαντικότερη πηγή για τον βίο του Μάξιμου είναι ο Ευνάπιος, που 

φαίνεται να γνώριζε τον Μάξιμο προσωπικά, Βίοι σοφιστών 7.473–81, αν και ο βίος δεν είναι απαλλαγμένος από 

στοιχεία που ανάγονται στη σφαίρα του θρύλου. 



65 

65 οὐδέ τ’ ἐπεσβολίην δυερὴν οἴκοισι φέροντα, 

 οὐ μὴν νείκεα λυγρά, τὰ καὶ πινυτήν περ ἐοῦσαν 

 ἀνέρι καὶ ποθέοντι θοῶς ἤχθηρεν ἄκοιτιν· 

 ἔσται δ’ ἠπιόμυθος, ἐχέφρων, ἀγλαοεργός, 

 οὕνεκεν ἤμασι τοῖσδε πορὼν περικαλλέα ἕδνα 

70 κουριδίην οἴκοισιν ἑοῖς ἐσάγηται ἄνασσαν 

 ἀνήρ, εἰ μονίην στυγέοι καὶ ἐλεύθερον ἦμαρ. 

 ἢν δ’ ἄρα νυκτιφαὴς ἐπέχῃ κλυτοῦ Ἀρνειοῖο 

 ἀστέρας, ἢ Ταύροιο κατ’ εὐκεράοιο πολεύῃ, 

 μὴ σύγε μοι μνώοιο πολυκτεάνων ὑμεναίων· 

75 τεύξει γὰρ φαέθουσα Σεληναίη κλυτόπωλος  

 τῆμος καὶ φιλίην μινυανθέα καὶ ταχύβουλον 

 ἀστασίην, λήστει δ’ ἐρατῆς καὶ ἀκηράτου εὐνῆς 

 κουρίδιόν τε λέχος προλιπεῖν πόσιός τε λαθέσθαι 

 τεύξει ὁμοφροσύνην· τῷ σε φράζεσθαι ἄνωγα, 

80 ὁππότ’ ἐνὶ Κριοῖο παλινστρέπτοιο κελεύθῳ 

 αἴγλῃ ἐρευθομένην ἐσίδῃς χρυσάμπυκα Μήνην. 

 εἰ δὲ κόρης Ἄτλαντος ὁμὴν ἀνύῃσι κέλευθον, 

 ἢ καὶ Μαιονίῃσιν ἐφ’ Ὑάσιν ἰνδάλληται, 

 αἵτε κατ’ εὐκραίρητος ἐρυγμήλοιο φέρονται 

85 Σιδονίου Ταύροιο, καὶ ἐς δόμον ἀρτύνοιο  

 ἕδνοις βρίθουσαν χλιδανὴν ἑλικώπιδα νύμφην, 

 ἦ τ’ ἂν γείτοσι χάρμα δυσηλεγέεσσιν ἄγοιο 

 ξυνὴν ὀθνείοισιν ἔχων δυσπέμφελον εὐνήν· 

 οὐ γάρ κεν στέρξειεν ἑνὸς λέχος ἤμασι τοῖσδε 

90 γημαμένη, οὐδ’ εἰ νόον αἰνετὸν Ἰκαριώνης 

 ἠὲ καὶ Εὐάδνης Καπανηίδος ἐντύναιτο 

 ἠὲ καὶ Ἀρσίππης ἐρικυδέος, ἠὲ καὶ αὐτῆς 

 Λαοδάμης, ἥτ’ αἰὲν ἐπ’ ἀνέρι †κοράνουσα† 

 * * * * * * * *   * * * * * * * *   * * * * * * * *    

 πάντα γὰρ ἤθεα καλὰ διασκίδνησι γυναικῶν 

95 Ταύρῳ ἐπεμβεβαυῖα Θεαντὶς χρυσοέθειρα. 

 

77 λήσει Μ : λήστει Koechly : μίσει Ludwich  83 μαιονίῃσιν Μ : μαινομένῃσιν D’Orville 

 

 

59–60. Όπως σε κάθε κεφάλαιο ο πρώτος στίχος (εδώ οι δύο πρώτοι στίχοι) είναι εισαγωγικοί-

προγραμματικοί για το θέμα του κεφαλαίου (59 γάμου).  

 

59. γάμου λελίησαι ἐπαυρέμεν ἱμερόεντος: Πβ. Ιλ. Ε 429 ἱμερόεντα ... ἔργα γάμοιο. Λελίησαι: β΄ ενικ. πρκμ. ρ. 

λιλαίομαι «λαχταρώ, ποθώ»· ἐπαυρέμεν < ἐπαυρίσκω «εξασφαλίζω, πετυχαίνω». 

 

60. ἀγαγέσθαι: Ρήμα μέσο ωφελείας. 

 

61. κεραήν: Ένα από τα πολλά αντώνυμα της σελήνης στο ποίημα. Ο ποιητής πρέπει να συλλέξει ή να 

επινοήσει αντώνυμα για αυτό το συνεχώς επανερχόμενο ουράνιο σώμα, ώστε να αποφύγει την επανάληψη. 

Τα κέρατα παραπέμπουν στην ημισέληνο. 

 

ἑλικοδρόμον «που διασχίζει (τον ζωδιακό κύκλο) με στροφές, ελικοειδώς»: Πρόκειται για τυπικό 

προσδιορισμό της σελήνης στην αστρολογική ποίηση, πβ. Μάξιμ. Π. κατ. 3 σκολιωπὸν ἐπιστείχουσα κέλευθον, 

Ορφ. Ύμν. 9.10, Μανέθ. Αποτελ. 4.146. 

 

62. Ο στίχος τέμνεται συμμετρικά σε δύο ημιστίχια, ένα για κάθε αστερισμό. 

 

Τοξευτῆρα: Στον αστερισμό του Τοξότη. 



66 

Ἰχθύας ὑγροκελεύθους: Εννοείται κατ’ (από το πρώτο ημιστίχιο). Το επίθετο ὑγροκέλευθος εμπνέεται από την 

ομηρική clausula ὑγρὰ κέλευθα (Ιλ. Α 312, αλ.) Απαντά στους Ορφ. Ύμν. (6x) και στον Νόννο (5x). 

 

63. αὐγάζηται «λάμπει»: Είναι ακριβώς η θαμπή λάμψη της σελήνης που υποδηλώνει τη μεταφυσική της 

επενέργεια στους ανθρώπους. 

 

64–5. ἠνεκές: Επίρρημα, «συνεχώς». Στον γάμο σημασία έχει η μακροημέρευση της ευτυχίας, με τη βοήθεια 

των θεών. 

 

οὔτινα λώβην / οὐδέ τ’ ἐπεσβολίην δυερήν «χωρίς (να φέρεις στο σπίτι σου) ατίμωση ή άθλια προστυχιά»: 

Το δυερός μαρτυρείται μόνο στον Μάξιμο εδώ και 182, 546, πβ. δύη «κακοδαιμονία», δυηπαθής. 

 

66. νείκεα λυγρά «καβγάδες θλιβερούς»: Δηλ. ανάμεσα στο ανδρόγυνο. 

 

καὶ πινυτήν περ ἐοῦσαν: Στον Όμηρο η φράση χρησιμοποιείται πάντοτε για την Πηνελόπη (Οδ. υ 131, φ 103, 

ψ 361), το ανεξίτηλο πρότυπο της πιστής συζύγου. 

 

67. ἤχθηρεν «κάνει μισητή»: Γνωμικός αόριστος. Άνδρας, σύζυγος, αγάπη και μίσος παρατίθενται σε σχήμα 

χιαστό (abba), για να υποδηλωθεί η μεταβλητότητα της σχέσης. 

 

68. ἠπιόμυθος ... ἀγλαοεργός «γλυκομίλητη ... παστρικιά»: Άπαξ λεγόμενα. Το πρώτο σχηματίζεται κατά το 

ομηρικό ἠπιόδωρος (Ιλ. Ζ 251). Η μυστική και θεουργική ποίηση αγαπά το επίθετο ἤπιος και τα σύνθετά του 

ως χαρακτηριστικά των θεών, πβ. Ορφ. Ύμν. (5x) 59.15 (Μοίρες) ἠπιόθυμοι. Τα επίθετα ἀγλαο- ανήκουν στην 

υψιπετή γλώσσα και διαδόθηκαν στην Ύστερη Αρχαιότητα, πβ. Μάξιμ. 189 ἀγλαοφεγγής, 403 ἀγλαόφοιτος. Η 

σεμνότητα του στίχου τονίζεται και από το τετράκωλον. 

 

69. οὕνεκεν «γι’ αυτό». 

 

πορὼν περικαλλέα ἕδνα: Η φράση συμφύρει δύο ομηρικά συντάγματα, Ιλ. Π 178 = Οδ. τ 529 πορὼν 

ἀπερείσια ἕδνα και Οδ. θ 420, αλ. περικαλλέα δῶρα. Ἕδνα είναι η αποζημίωση που καταβάλλει ο γαμπρός 

στον πατέρα της νύφης, για να την πάρει στο σπίτι του. 

 

70. κουριδίην ... ἄνασσαν: Επίθετο και ουσιαστικό περιβάλλουν τον στίχο, τεχνική που είναι γνωστή ως 

«πλαισίωση» (rahmende Stellung). Εδώ προσδίδει στον στίχο μεγαλοπρεπή αυτονομία που αποτυπώνει την 

είσοδο της συζύγου-ἀνάσσης στον νέο της οίκο. Για το κουριδίη βλ. σχόλ. στ. 78. 

 

71. μονίην «την εργένικη ζωή». 

 

ἐλεύθερον ἦμαρ: η κατάληξη κυριολεκτεί στον Όμηρο (Ιλ. Ζ 455, αλ.) και είναι κάπως ειρωνική εδώ, όταν 

πρόκειται για την εργένικη ζωή. 

 

72. νυκτιφαής: Άλλο ένα αντώνυμο της σελήνης, βλ. στ. 61. 

 

Ἀρνειοῖο: του αστερισμού του Κριού. 

 

73. Ταύροιο κατ’ εὐκεράοιο: Πβ. Μόσχ. Ευρ. 52 ἐκ βοὸς εὐκεράοιο. 

 

74. μοι: Δοτική προσωπική ηθική, χαρακτηριστική χρήση για την αυθεντία του ποιητή στη διδακτική ποίηση. 

 

μνώοιο < μνάομαι: «σκέφτομαι» και «ζητώ σε γάμο», πβ. ΝΕ μνηστήρας. 

 

75. κλυτόπωλος «με τα ξακουστά άλογα»: Στον Όμηρο το επίθετο προσδιορίζει τον Άδη (Ιλ. Ε 654, αλ.), 

αλλά η Σελήνη οδηγείται στην πορεία της από άλογα, όπως ο Ήλιος, ήδη στον Ομηρ. Ύμν. Σελ. 9–10. 

 

76. τῆμος: Όταν δηλ. ο γάμος γίνει, ενώ η Σελήνη βρίσκεται στην περιοχή του Κριού ή του Ταύρου. 



67 

ταχύβουλον / ἀστασίην «ακατάστατη διχόνοια»: Πβ. Παράφρ.1 110 Colace ἡ γυνὴ ἀκατάστατος, παλίμβουλος. 

Ο διασκελισμός υποστηρίζει τη διάρρηξη της σχέσης. 

 

77. λήστει «από λησμονιά»: Η διόρθωση του D’Orville βρίσκεται κοντά στο παραδεδομένο (αλλά 

απαράδεκτο) λήσει (μίσει Ludwich). Η σπάνια αυτή λέξη παράγεται από το λανθάνω, vox propria για την 

καταπάτηση των όρκων συζυγικής πίστης. 

 

ἀκηράτου εὐνῆς: «Το αμόλυντο κρεβάτι» υπαινίσσεται την παρθενία της νύφης την πρώτη νύχτα του γάμου. 

 

78. κουρίδιόν τε λέχος «τη συζυγική κλίνη»: Κυριολεκτικά: αυτή που θα δώσει νόμιμα τέκνα (κούρους). 

 

79. ὁμοφροσύνην «ομόνοια»: Εξόχως ειρωνικό, αφού οι δύο σύζυγοι συμφωνούν μόνο στο ότι πρέπει να 

διαλύσουν τον γάμο. Ο Μάξιμος θυμάται και παραποιεί την «γαμήλια» ευχή του Οδυσσέα στη Ναυσικά στην 

Οδ. ζ 180–4 σοὶ δὲ θεοὶ ... δοῖεν ... / ἄνδρα τε καὶ οἶκον, καὶ ὁμοφροσύνην ὀπάσειαν / ἐσθλήν· οὐ μὲν γὰρ τοῦ γε 

κρεῖσσον καὶ ἄρειον, / ἢ ὅθ’ ὁμοφρονέοντε νοήμασιν οἶκον ἔχητον / ἀνὴρ ἠδὲ γυνή «σε σένα μακάρι οι θεοί να 

δώσουν άνδρα και σπιτικό και ταίριασμα καλό· γιατί δεν υπάρχει καλύτερο πράγμα παρά όταν άνδρας και 

γυναίκα κρατούν το σπιτικό τους ενώ μοιράζονται τις ίδιες σκέψεις». 

 

80. ἐνὶ Κριοῖο παλινστρέπτοιο «στην περιοχή του ανεστραμμένου Κριού»: Ο Κριός παριστάνεται σε στάση 

ανάπαυσης με το κεφάλι στραμμένο στην ανατολή έτσι ώστε η απόληξη του αυχένα του να προηγείται των 

κεράτων, πβ. Μανίλ. Αστρ. 4.506 (Κριός) cervice prior flexa quam cornibus ibit «πορεύεται με τον γυριστό 

αυχένα του μπροστά παρά με τα κέρατά του». 

 

 

Εικ. 4.1. O Αστερισμός του Κριού. Πηγή: Wikimedia Commons. 

https://commons.wikimedia.org/wiki/Category:Aries_(constellation)#/media/File:Ari_bode_edited.jpg 

 

81. χρυσάμπυκα «με τον χρυσό κεφαλόδεσμο»: Αναφέρεται στη λάμψη που εκπέμπει ολόγυρα η σελήνη, πβ. 

Ομηρ. Ύμν. Σελ. 5–6 στίλβει δ<έ τ>’ ἀλάμπετος ἀήρ / χρυσέου ἄπο στεφάνου. 

 

82. κόρης Ἄτλαντος: Ο αστερισμός των Πλειάδων, οκτώ αστέρες κόρες του Άτλαντα και της Πλειόνης. Το 

κόρης είναι συλλογικός ενικός. 

 

https://commons.wikimedia.org/wiki/Category:Aries_(constellation)#/media/File:Ari_bode_edited.jpg


68 

83. Μαιονίῃσιν ἐφ’ Ὑάσιν: Ο αστερισμός των Υάδων αποτελείται από πέντε αστέρια. Ονομάζονται 

«γουρουνάκια» (ὑάδες) επειδή η απεικόνισή τους μοιάζει με τέσσερα γουρουνάκια γύρω από την πιο μεγάλη 

γουρούνα μαμά τους. Οι Υάδες αρχικά ήταν Βάκχες, ακόλουθοι του θεού Διονύσου, που καταστερίστηκαν 

όταν προσπάθησαν να υπερασπισθούν τον θεό στο όρος Νύσα της Λυδίας έναντι του ανόσιου βασιλιά 

Λυκούργου (Ιλ. Ζ 132–5). Γι’ αυτό και Μαιονίῃσιν «από τη Μαιονία (= Λυδία)», τόπο καταγωγής του 

Διονύσου. 

 

ἰνδάλληται «λάμπει», πβ. ΝΕ ίνδαλμα. 

 

84–5. κατ’ εὐκραίρητος ἐρυγμήλοιο φέρονται / Σιδονίου Ταύροιο: Οι Υάδες βρίσκονται δίπλα στον 

αστερισμό του Ταύρου. Αυτός ταυτίζεται με τον Δία-ταύρο που έκλεψε την Ευρώπη, μεταφέροντάς την από 

τη Σιδώνα στην Κρήτη. Η γλώσσα είναι λόγια: εὐκραίρης -τος είναι άπαξ για το κοινότερο εὔκραιρος «με 

όμορφα κέρατα», πβ. Μόσχ. Ευρ. 87–8 ἶσα τ’ ἐπ’ ἀλλήλοισι κέρα ... / ... κεραῆς ἅτε κύκλα σελήνης «και κέρατα 

συμμετρικά μεταξύ τους ... σαν την περίμετρο της κερασφόρου σελήνης». Τα κέρατα του ταύρου Δία, που 

θαύμασε η Ευρώπη, συμβολίζουν τον ανδρισμό του. Το ἐρύγμηλος «που μουγκανίζει θελκτικά» παραπέμπει 

στο γλυκό μουγκρητό του ταύρου Δία, πβ. Μόσχ. Ευρ. 97–8 αὐτὰρ ὁ μειλίχιον μυκήσατο· φαῖό κεν αὐλοῦ / 

Μυγδονίου γλυκὺν ἦχον ἀνηπύοντος ἀκούειν «κι εκείνος μουγκάνισε θελκτικά· θα ’λεγες πως ακούς λυδικό 

αυλό να αντηχεί τον γλυκό του ήχο», Νόνν. Διον. 1.46–8. Αυτό θα μπορούσε να θεωρηθεί ότι ασκεί μαγική 

έλξη στην Ευρώπη. 

 

86. χλιδανὴν ἑλικώπιδα νύμφην «χλιδάτη, μπιρμπιλομάτα νύφη»: Οι εκ πρώτης όψεως θετικοί προσδιορισμοί 

φέρουν συνυποδηλώσεις σπατάλης και ακολασίας. 

 

87. γείτοσι χάρμα «χαρά για τους γείτονες»: Αυτή είναι μόνιμη έγνοια στην επιλογή συζύγου, πβ. Ησίοδ. 

Έργ. 701 (να παντρευτείς γειτονοπούλα) πάντα μάλ’ ἀμφὶς ἰδών, μὴ γείτοσι χάρματα γήμῃς, Αρχίλ. SLG 

478.33–4 (για τη Νεοβούλη) ὅ]πως ἐγὼ γυναῖκα τ[ο]ιαύτην ἔχων / γεί]τοσι χάρμ’ ἔσωμαι, Σιμων. απ. 7.108–

11 West. 

 

δυσηλεγέεσσιν «στους αδίστακτους»: < δυσ- + ἀλέγω «υπολογίζω, σέβομαι». 

 

88. ξυνὴν ὀθνείοισιν: Contradictio in adiecto για να επισημανθεί η παράδοξη κατάσταση. 

 

δυσπέμφελον εὐνήν «ταραγμένη (συζυγική) κλίνη». Το επίθετο είναι αγνώστου ετύμου. 

 

89. οὐ γάρ κεν στέρξειεν «δεν πρόκειται να αρκεστεί»: Η επιρροή της σελήνης υπερβαίνει την ανθρώπινη 

θέληση. 

 

90–3. Ἰκαριώνης / ἠὲ καὶ Εὐάδνης Καπανηίδος ἐντύναιτο / ἠὲ καὶ Ἀρσίππης ἐρικυδέος, ἠὲ καὶ αὐτῆς / 

Λαοδάμης: Γίνεται μια σύντομη μυθολογική παρεκβολή (excursus), η οποία καταλήγει, όπως γίνεται συχνά, 

σε ένα γνωμικό, που επέχει θέση διδάγματος από τα μυθολογικά δεδομένα που παρατίθενται. Η παρεκβολή 

παρέχει έναν μυθολογικό κατάλογο με τα πρότυπα συζυγικής πίστης, με τον οποίο ο ποιητής επιδεικνύει τη 

λογιότητά του. Αυτό αποτελεί τάση της εποχής αλλά και του διδακτικού έπους (ο παντογνώστης αφηγητής). 

Οι πιστότατες γυναίκες που απαριθμούνται παγιώθηκαν στην παράδοση του θέματος της συζυγικής πίστης 

και εμφανίζονται μαζί στο κεφάλαιο του Υγίνου Fab. 256 Quae castissimae fuerunt «Ποιες ήταν οι πιο 

αγνές». «Ικαριώνη» είναι η Πηνελόπη, κόρη του Ικάριου. Η Ευάδνη είναι σύζυγος του Καπανέα, που 

αυτοκτόνησε πάνω στη νεκρική πυρά του συζύγου της. Το Αρσίππη είναι εκλεκτικό όνομα της Άλκηστης, η 

οποία πρόσφερε τη ζωή της για να γλιτώσει εκείνη του συζύγου της Άδμητου. Η Λαοδάμη είναι η σύζυγος 

του Πρωτεσιλάου, του πρώτου νεκρού της Τροίας, που αυτοκτόνησε στη νεκρική πυρά, την οποία άναψε για 

να κάψει το άγαλμα του χαμένου συζύγου της. 

 

†κοράνουσα†: Η παράδοση δεν παρέχει νόημα (αποτελεί vox nihili). Ο Ludwich πρότεινε πορσύνουσα «που 

συλλογιζόταν, σκεφτόταν», αλλά το χωρίο μοιάζει να είναι locus desperatus. – Ακολουθεί χάσμα, πιθανώς 

ενός μόνον στίχου (Koechly). 

 



69 

94. ἤθεα καλὰ ... γυναικῶν: Πβ. Καλλίμ. Ύμν. Δηλ. 297 (ὑμέναιος) ἤθεα κουράων μορμύσσεται «(το γαμήλιο 

τραγούδι) διαταράσσει τα συναισθήματα των κοριτσιών». 

 

95. Θεαντίς: Η Σελήνη, κόρη της Τιτανίδος Θείας, η οποία από τον Υπερίωνα γέννησε τη Σελήνη, τον Ήλιο 

και την Ηώ. 

 

χρυσοέθειρα «χρυσομαλλούσα»: Πβ. στ. 81 χρυσάμπυκα.  



70 

β. Μυθολογικό έπος 

Α. Κόιντος Σμυρναίος, Οι μεθ᾽ Όμηρον λόγοι 
 

Οι αρχαίες μαρτυρίες για τον ποιητή των Μεθ’ Όμηρον λόγων (= ΜΟ) είναι πενιχρές: ο Ευστάθιος, 

αρχιεπίσκοπος Θεσσαλονίκης και σχολιαστής των ομηρικών επών (12ος αι.), ο σύγχρονός του λόγιος Ιωάννης 

Τζέτζης, και τα αρχαία ομηρικά σχόλια (στην Ιλ. Β 220) αποδίδουν το έργο αυτό στον «Κόιντο», για τον 

οποίον δε γνωρίζουμε τίποτε περισσότερο. Η επωνυμία «Σμυρναίος» οφείλεται σε πληροφορία που δίνει ο 

ίδιος ο αφηγητής στο μοναδικό χωρίο που φαίνεται να αναφέρεται στον εαυτό του όταν επικαλείται τις 

Μούσες στα ΜΟ 12.308–13: 

 

ὑμεῖς γὰρ πᾶσάν μοι ἐνὶ φρεσὶ θήκατ᾽ ἀοιδήν, 

πρίν μοι <ἔτ᾽> ἀμφὶ παρειὰ κατασκίδνασθαι ἴουλον, 

Σμύρνης ἐν δαπέδοισι περικλυτὰ μῆλα νέμοντι 

τρὶς τόσον Ἕρμου ἄπωθεν ὅσον βοόωντος ἀκοῦσαι, 

Ἀρτέμιδος περὶ νηὸν Ἐλευθερίῳ ἐνὶ κήπῳ, 

οὔρεϊ οὔτε λίην χθαμαλῷ οὔθ᾽ ὑψόθι πολλῷ. 

 

Διότι εσείς θέσατε ολόκληρο το τραγούδι μέσα στο μυαλό μου πριν ακόμα το χνούδι σκορπισθεί 

πάνω στο μάγουλό μου, όταν πήγαινα για βοσκή τα φημισμένα μου κοπάδια στα εδάφη της Σμύρνης, τρεις 

φορές τόσο μακριά από τον Έρμο όσο [είναι] να ακούσει κανείς κάποιον που φωνάζει, κοντά στον ναό της 

Άρτεμης στον κήπο του Ελευθερίου, σε όρος που δεν είναι ούτε πολύ χαμηλό ούτε πολύ ψηλό. 

 

Ενώ παλαιότερα το συγκεκριμένο χωρίο εκλαμβανόταν ως αυτοβιογραφικό, οι πιο πρόσφατες 

μελέτες έχουν απομακρυνθεί από τη θέση αυτή, καθώς ο ποιητής φέρεται εδώ να υπογραμμίζει περισσότερο 

τη σχέση του με τον προκάτοχό του Όμηρο, του οποίου η γενέτειρα συχνά ταυτιζόταν με τη Σμύρνη,98 παρά 

να αναφέρεται στην προσωπική του εμπειρία ως ποιμένας. Παραμένει, όμως, πολύ πιθανόν ο Κόιντος όντως 

να σχετιζόταν ιδιαίτερα με τη Μικρά Ασία, όπως διαφαίνεται από τη στενή οικειότητά του με λεπτομέρειες 

από τον χώρο αυτό.99 

Οι Μεθ᾽ Όμηρον λόγοι τίθενται αναμφισβήτητα στη ρωμαϊκή εποχή, αλλά δεν υπάρχουν σαφείς 

ενδείξεις —είτε μέσα από το κείμενο είτε από άλλους συγγραφείς— που να υποδεικνύουν ένα πιο 

συγκεκριμένο χρονολογικό πλαίσιο για το έργο αυτό. Οι περισσότεροι μελετητές συμφωνούν ότι ο Κόιντος 

έπεται του Οππιανού και (με λιγότερη σιγουριά) ότι προηγείται του Τριφιόδωρου· καθώς υπάρχουν πιο 

σαφείς μαρτυρίες για τις ημερομηνίες των δύο αυτών συγγραφέων (βλ. πιο πάνω, σ. 52 και πιο κάτω, σ. 115), 

οι Μεθ᾽ Όμηρον λόγοι τίθενται στον 3ο αι. μ.Χ.100 

Το έργο αυτό αποτελείται από δεκατέσσερεις λόγους (δηλαδή ραψωδίες), που περιγράφουν με 

χρονολογική σειρά τα γεγονότα του τρωικού πολέμου από τον θάνατο και την ταφή του Έκτορα, με τα οποία 

κλείνει η Ιλιάδα, μέχρι την τρικυμία που χτυπά τους Αχαιούς, αφού αυτοί έχουν πια αναχωρήσει προς τις 

πατρίδες τους μετά την άλωση της Τροίας. Οι πρώτοι δύο λόγοι του έπους εστιάζουν αντίστοιχα στις αφίξεις 

των Αμαζόνων, υπό την ηγεσία της κόρης του Άρη Πενθεσίλειας, και των Αιθιόπων, υπό την ηγεσία του γιου 

της Ηούς (Αυγής) Μέμνονα. Τόσο η Πενθεσίλεια όσο και ο Μέμνων σκοτώνονται στο πεδίο της μάχης από 

τον Αχιλλέα, ο οποίος σκοτώνεται στον τρίτο λόγο από τον Πάρη και τον Απόλλωνα. Ο τέταρτος λόγος είναι 

αφιερωμένος στους αγώνες προς τιμήν του νεκρού ήρωα, ενώ στον πέμπτο λόγο παρουσιάζεται η κρίση 

μεταξύ του Οδυσσέα και του Αίαντα για τα θεότευκτα όπλα του νεκρού Αχιλλέα, τα οποία θα απονεμηθούν 

τελικά στον Οδυσσέα. Το γεγονός αυτό θα οδηγήσει τον Αίαντα σε μια σφοδρή επίθεση εναντίον των 

Αχαιών, η οποία τελικά, μετά από παρέμβαση της Αθηνάς, θα γίνει εναντίον των αρνιών. Όταν ο Αίας τελικά 

θα έρθει στα λογικά του, θα οδηγηθεί στην αυτοκτονία (βλ. πιο κάτω). 

Ο έκτος λόγος εστιάζει στην άφιξη στην Τροία του γιου του Ηρακλή Ευρύπυλου, ενώ ο έβδομος 

λόγος παρακολουθεί την πρεσβεία των Αχαιών στη Σκύρο, για να φέρουν τον γιο του Αχιλλέα Νεοπτόλεμο 

στο πεδίο της μάχης. Η αναμέτρηση μεταξύ του Ευρύπυλου και του Νεοπτόλεμου διαδραματίζεται στον 

                                                           
98 Βλ. Bär 2007, ιδιαίτ. σ. 53. 
99 Βλ. Vian 1959, 110–14· Vian 1963, xii–xiii. Για μια πιο πρόσφατη ανασκόπηση βλ. Bär 2007, 52–61. 
100 Βλ., π.χ., την Εισαγωγή των M. Baumbach και S. Bär στο Baumbach – Bär 2007, 1–26. 



71 

όγδοο λόγο και νικητής αναδεικνύεται ο δεύτερος, ενώ η ένατη ραψωδία αφηγείται την πρεσβεία των Αχαιών 

στη Λήμνο για τον Φιλοκτήτη. Στον δέκατο λόγο ο Φιλοκτήτης σκοτώνει τον Πάρη, μαζί με τον οποίο θα 

αυτοκτονήσει η πρώτη του γυναίκα Οινώνη. Ο ενδέκατος λόγος επικεντρώνεται στην πολιορκία της Τροίας, 

ενώ στον δωδέκατο περιγράφεται το τέχνασμα του Δούρειου Ίππου και οι μάταιες παρεμβάσεις της 

Κασσάνδρας και του Λαοκόoντα να σώσουν την πόλη τους, η οποία καταλαμβάνεται στον δέκατο τρίτο λόγο. 

Τέλος, ο δέκατος τέταρτος λόγος παρουσιάζει την επιστροφή της Ελένης στους Αχαιούς και την 

επανασύνδεσή της με τον Μενέλαο, καθώς και τη θυσία της Πολυξένης μετά από απαίτηση του νεκρού 

Αχιλλέα· το ταξίδι της επιστροφής των Αχαιών διακόπτεται ξαφνικά από μια καταστροφική τρικυμία που 

στέλνει η Αθηνά εναντίον τους για να τιμωρήσει την ασέβεια του Αίαντα, ο οποίος, κατά την άλωση της 

Τροίας, βίασε την Κασσάνδρα στο ναό της Αθηνάς. 

Οι Μεθ᾽ Όμηρον λόγοι, επομένως, καλύπτουν το αφηγηματικό κενό που υπάρχει μεταξύ του τέλους 

της Ιλιάδας και της αρχής της Οδύσσειας. Στην αρχαιότητα, το κενό αυτό καλυπτόταν από άλλα έπη της 

αρχαϊκής εποχής (Αιθιοπίς, Μικρά Ιλιάς, Ιλίου πέρσις, Νόστοι) που ανήκαν στον λεγόμενο Επικό Κύκλο. Δεν 

γνωρίζουμε πότε ακριβώς σταμάτησαν τα έπη αυτά να διαβάζονται από τους πιο μορφωμένους 

ελληνόφωνους συγγραφείς και παραμένει ανοιχτό το ερώτημα εάν ο Κόιντος είχε πρόσβαση στα ίδια τα έπη ή 

σε έμμεσες πηγές. Ανοιχτό, επίσης, παραμένει το ερώτημα εάν αυτός, όπως και άλλοι ελληνόφωνοι 

συγγραφείς της ρωμαϊκής περιόδου, είχαν πρόσβαση σε έργα της λατινικής γραμματείας (βλ. σ. 115 για τον 

Τριφιόδωρο). 

Η πρώτη εντύπωση που αποκομίζει κανείς σε μια πρώτη επαφή με το ποίημα είναι ότι ο Κόιντος είναι 

ὁμηρικώτατος. Εκτός από τη γλώσσα, τους χαρακτήρες και την πλοκή που ακολουθεί από τα ομηρικά έπη, ο 

Κόιντος υιοθετεί —σε αισθητά μεγαλύτερο βαθμό από ό,τι άλλοι μεταγενέστεροι επικοί ποιητές— στοιχεία 

από εικόνες, παρομοιώσεις, και σκηνές από την Ιλιάδα και την Οδύσσεια. Στη διάκριση που γίνεται μεταξύ 

«νεωτερικής» και «παραδοσιακής» ποίησης κατά την αυτοκρατορική περίοδο (βλ. Εισαγωγή στην ποίηση της 

Ύστερης Αρχαιότητας § ε), ο Κόιντος θεωρείται πως είναι ο κύριος εκπρόσωπος της «παραδοσιακής» τάσης. 

Είναι αξιοσημείωτο ότι το έπος ξεκινά χωρίς επίκληση στη Μούσα για έμπνευση, αλλά με μια 

ανακεφαλαίωση του τέλους της Ιλιάδας·το γεγονός αυτό ενισχύει στον αναγνώστη την πρώτη εντύπωση ότι 

τα ΜΟ αποτελούν συνέχεια της Ιλιάδας.101 

Ως συνέπεια αυτής της εντύπωσης, για πολύ καιρό ο Κόιντος θεωρούνταν από μελετητές ως ένας 

μέτριος επίγονος του Ομήρου, με αποτέλεσμα να μη δίδεται αρκετή σημασία στον λεπτό και προσεγμένο 

τρόπο με τον οποίον ο Κόιντος προσλαμβάνει την ομηρική παράδοση. Πιο πρόσφατες μελέτες έχουν 

προσπαθήσει να αναδείξουν στοιχεία στους Μεθ᾽ Όμηρον λόγους που διαφοροποιούν το έργο αυτό από την 

ομηρική παράδοση και το θέτουν στο σύγχρονό του πλαίσιο,102 καθώς και την πρόσληψη και άλλων 

προγενέστερων έργων στο έπος αυτό.103 Ο σχολιασμός του χωρίου που πραγματεύεται το τέλος του Αίαντα 

αποσκοπεί στο να υπογραμμίσει την προσοχή και πρωτοτυπία με την οποία ο Κόιντος χειρίζεται αυτόν τον 

τόσο γνωστό μύθο και τον ενσωματώνει μέσα στο έπος του. 

 

Κόιντος Σμυρναίος, Οι μεθ᾽ Όμηρον λόγοι 5.352–412, 439–86 (Το τέλος του Αίαντα) 
 

 Αἴας δ’ Ἀργείοισι χολούμενος οὔτ’ ἄρα δόρπου 

 μνήσατ’ ἐνὶ κλισίῃ μελιηδέος, οὔτέ μιν ὕπνος 

 ἄμπεχεν· ἀλλ’ ὅ γ’ ἑοῖσιν ἐν ἔντεσι δύσετο θύων, 

355 εἵλετο δὲ ξίφος ὀξὺ καὶ ἄσπετα πορφύρεσκεν, 

 ἢ ὅ γε νῆας ἐνιπρήσῃ καὶ πάντας ὀλέσσῃ 

                                                           
101 Βλ. S. Bär, Quintus Smyrnaeus und die Tradition des epischen Musenanrufs, στο: Baumbach – Bär 2007, 

29–64. 
102 Βλ. (π.χ.) K. Carvounis, Geographical Landmarks and Time in Quintus of Smyrna, στο: M. Skempis – I. 

Ziogas (επιμ.), Geography, Topography, Landscape: Configurations of Space in Greek and Roman Epic, Βερολίνο 2013, 

181–208· K. Carvounis, Transforming the Homeric Models: Quintus’ Battle among the Gods in the Posthomerica, στο: 

K. Carvounis – R. Hunter (επιμ.), Signs of Life? Studies in Later Greek Poetry [Ramus 37.1 & 2], 2008, 60–78. Επίσης 

Bär 2010· F. Hadjittofi, Res Romanae: Cultural Politics in Quintus Smyrnaeus’ Posthomerica and Nonnus’ Dionysiaca, 

στο: Baumbach – Bär 2007, 357–78. 
103 Βλ. (π.χ.) C. A. Maciver, Representative bees in Quintus Smyrnaeus’ Posthomerica, Classical Philology 107 

(2012), 53–69. 



72 

 Ἀργείους, ἦ μοῦνον ὑπὸ ξίφεϊ στονόεντι 

 δῃώσῃ μελεϊστὶ θοῶς δολόεντ’ Ὀδυσῆα. 

 Καὶ τὰ μὲν ὣς ὥρμαινε, τὰ δὴ τάχα πάντ’ ἐτέλεσσεν, 

360 εἰ μή οἱ Τριτωνὶς ἀάσχετον ἔμβαλε Λύσσαν· 

 κήδετο γὰρ φρεσὶν ᾗσι πολυτλήτου Ὀδυσῆος 

 ἱρῶν μνωομένη τά οἱ ἔμπεδα κεῖνος ἔρεξε· 

 τοὔνεκα δὴ μεγάλοιο μένος Τελαμωνιάδαο 

 τρέψεν ἀπ’ Ἀργείων. Ὃ δ’ ἄρ’ ἤιε λαίλαπι ἶσος 

365 σμερδαλέῃ στυγερῇσι καταιγίσι βεβριθυίῃ, 

 ἥ τε φέρει ναύτῃσι τέρας κρυεροῖο φόβοιο, 

 Πληιὰς εὖτ’ ἀκάμαντος ἐς Ὠκεανοῖο ῥέεθρα 

 δύεθ’ ὑποπτώσσουσα περικλυτὸν Ὠρίωνα 

 ἠέρα συγκλονέουσα, μέμηνε δὲ χείματι πόντος· 

370 τῇ εἰκὼς οἴμησεν ὅπῃ †γε μὲν γυῖα† φέρεσκον. 

 Πάντῃ δ’ ἀμφιθέεσκεν ἀναιδέι θηρὶ ἐοικώς, 

 ὅς τε βαθυσκοπέλοιο διέσσυται ἄγκεα βήσσης 

 ἀφριόων γενύεσσι καὶ ἄλγεα πολλὰ μενοινῶν 

 ἢ κυσὶν ἢ ἀγρότῃς οἵ οἱ τέκνα δῃώσωνται 

375 ἄντρων ἐξερύσαντες, ὃ δ’ ἀμφὶ γένυσσι βεβρυχώς, 

 εἴ που ἔτ’ ἐν ξυλόχοισιν ἴδοι θυμήρεα τέκνα, – 

 τῷ δ’ εἴ τις κύρσειε μεμηνότα θυμὸν ἔχοντι, 

 αὐτοῦ οἱ βιότοιο λυγρὸν περιτέλλεται ἦμαρ· 

 ὣς ὅ γ’ ἀμείλιχα θῦνε. Μέλαν δέ οἱ ἔζεεν ἦτορ, 

380 εὖτε λέβης ἀλίαστον ἐπ’ ἐσχάρῃ Ἡφαίστοιο 

 ῥοιβδηδὸν μαίνηται ὑπαὶ πυρὸς αἰθομένοιο, 

 γάστρην ἀμφὶς ἅπασαν ὅτε ξύλα πολλὰ θέρηται, 

 ἐννεσίῃς δρηστῆρος ἐπειγομένου ἐνὶ θυμῷ, 

 εὐτρεφέος σιάλοιο περὶ τρίχας ὥς κεν ἀμέρσῃ· 

385 ὣς τοῦ ὑπὸ στέρνοισι πελώριος ἔζεε θυμός. 

 Μαίνετο δ’ ἠύτε πόντος ἀπείριτος ἠὲ θύελλα 

 ἢ πυρὸς ἀκαμάτοιο θοὸν μένος, εὖτ’ ἀλίαστον 

 μαίνηται κατ’ ὄρεσφι βίη μεγάλου ἀνέμοιο, 

 πίπτῃ δ’ αἰθομένη πυρὶ πάντοθεν ἄσπετος ὕλη· 

390 ὣς Αἴας ὀδύνῃσι πεπαρμένος ὄβριμον ἦτορ 

 μαίνετο λευγαλέως. Ἄπλετος δέ οἱ ἔρρεεν ἀφρός 

 ἐκ στόματος, βρυχὴ δὲ περὶ γναθμοῖσιν ὀρώρει, 

 τεύχεα δ’ ἀμφ’ ὤμοισιν ἐπέβραχε. Τοὶ δ’ ὁρόωντες 

 πάντες ὁμῶς ἑνὸς ἀνδρὸς ὑποτρομέεσκον ὁμοκλήν. 

395 Καὶ τότ’ ἀπ’ Ὠκεανοῖο κίεν χρυσήνιος Ἠώς. 

 Ὕπνος δ’ οὐρανὸν εὐρὺν ἀνήιεν εἴκελος αὔρῃ, 

 Ἥρῃ δὲ ξύμβλητο νέον πρὸς Ὄλυμπον ἰούσῃ 

 Τηθύος ἐξ ἱερῆς, ὅθι που προτέρῃ μόλεν ἠοῖ· 

 ἣ δέ ἑ κύσσεν ἑλοῦσ’, ἐπεὶ ἦ πέλε γαμβρὸς ἀμύμων, 

400 ἐξ οὗ οἱ Κρονίωνα κατεύνασεν ἐν λεχέεσσιν 

 Ἴδης ἀμφὶ κάρηνα χολούμενον Ἀργείοισιν· 

 αἶψα δ’ ἄρ’ ἣ μὲν ἔβη Ζηνὸς δόμον, ὃς δ’ ἐπὶ λέκτρα 

 Πασιθέης οἴμησεν· ἀνέγρετο δ’ ἔθνεα φωτῶν. 

 Αἴας δ’ ἀκαμάτῳ ἐναλίγκιος Ὠρίωνι 

405 φοίτα ἐνὶ στέρνοισιν ἔχων ὀλοόφρονα Λύσσαν. 

 Ἐν δ’ ἔθορεν μήλοισι, λέων ὣς ὀβριμόθυμος 

 λιμῷ ὑπ’ ἀργαλέῃ δεδμημένος ἄγριον ἦτορ. 

 Καὶ τὰ μὲν ἐν κονίῃσιν ἐπασσύτερ’ ἄλλοθεν ἄλλα 

 κάββαλεν, ἠύτε φύλλα μένος κρατεροῦ Βορέαο 

410 χεύῃ, ὅτ’ ἀνυμένου θέρεος μετὰ χεῖμα τράπηται· 

 ὣς Αἴας μήλοισι μέγ’ ἀσχαλόων ἐνόρουσεν 



73 

 ἐλπόμενος Δαναοῖσι κακὰς ἐπὶ Κῆρας ἰάλλειν. 

 . . . .   . . . .   . . . .   . . . .   . . . .   . . . .   . . . .   . . . .  

 Ὀψὲ δ’ ὅ γ’ ἀρνειοῖο κατακταμένου σχεδὸν ἔστη, 

440 καί ῥ’ ὀλοὸν γελάσας τοῖον ποτὶ μῦθον ἔειπε· 

 «Κεῖσό νυν ἐν κονίῃσι, κυνῶν βόσις ἠδ’ οἰωνῶν· 

 οὐ γάρ σ’ οὐδ’ Ἀχιλῆος ἐρύσατο κύδιμα τεύχη, 

 ὧν ἕνεκ’ ἀφραδέως μέγ’ ἀμείνονι δηριάασκες. 

 Κεῖσο, κύον· σὲ γὰρ οὔ τι γοήσεται ἀμφιπεσοῦσα 

445 κουριδίη μετὰ παιδὸς ἀάσχετον ἀσχαλόωσα, 

 οὐ τοκέες, τοῖς οὔ τι μετέσσεαι ἐλδομένοισι 

 γήραος ἐσθλὸν ὄνειαρ, ἐπεί νύ σε τῆλ’ ἀπὸ πάτρης 

 οἰωνοί τε κύνες τε δεδουπότα δαρδάψουσιν.»  

 Ὣς ἄρ’ ἔφη δολόεντα μετὰ κταμένοις Ὀδυσῆα 

450 κεῖσθαι ὀιόμενος μεμορυγμένον αἵματι πολλῷ. 

 Καὶ τότε οἱ Τριτωνὶς ἀπὸ φρενὸς ἠδὲ καὶ ὄσσων 

 ἐσκέδασε<ν> Μανίην βλοσυρὴν πνείουσαν ὄλεθρον· 

 ἣ δὲ θοῶς ἵκανε ποτὶ Στυγὸς αἰνὰ ῥέεθρα, 

 ἧχι θοαὶ ναίουσιν Ἐριννύες αἵ τε βροτοῖσιν 

455 αἰὲν ὑπερφιάλοισι κακὰς ἐφιᾶσιν ἀνίας. 

 Αἴας δ’, ὡς ἴδε μῆλα κατὰ χθονὸς ἀσπαίροντα, 

 θάμβεεν ἐν φρεσὶ πάμπαν· ὀίσατο γὰρ δόλον εἶναι 

 ἐκ μακάρων. Πάντεσσι δ’ ὑπεκλάσθη μελέεσσι 

 βλήμενος ἄλγεσι θυμὸν ἀρήιον· οὐδ’ ἄρα πρόσσω 

460 ἔσθενεν ἀσχαλόων ἐπιβήμεναι οὔτ’ ἄρ’ ὀπίσσω, 

 ἀλλ’ ἔστη σκοπιῇ ἐναλίγκιος, ἥ τ’ ἐν ὄρεσσι 

 πασάων μάλα πολλὸν ὑπερτάτη ἐρρίζωται. 

 Ἀλλ’ ὅτε οἱ πάλι θυμὸς ἐνὶ στήθεσσιν ἀγέρθη, 

 λυγρὸν ἀνεστονάχησεν, ἔπος δ’ ὀλοφύρετο τοῖον· 

465 «Ὤ μοι ἐγώ, τί νυ τόσσον ἀπέχθομαι ἀθανάτοισιν; 

 Οἵ με φρένας βλάψαντο, κακὴν δ’ ἐπὶ λύσσαν ἔθεντο, 

 μῆλα κατακτεῖναι τά μοι οὐκ ἔσαν αἴτια θυμοῦ. 

 Ὡς ὄφελον τίσασθαι Ὀδυσσέος ἀργαλέον κῆρ 

 χερσὶν ἐμαῖς, ἐπεὶ ἦ με κακῇ περικάββαλεν ἄτῃ 

470 λυγρὸς ἐὼν μάλα πάγχυ. Πάθοι γε μὲν ἄλγεα θυμῷ 

 ὁππόσα μητιόωνται Ἐριννύες ἀνθρώποισιν 

 ἀργαλέοις· δοῖεν δὲ καὶ ἄλλοις Ἀργείοισιν 

 ὑσμίνας ὀλοὰς καὶ πένθεα δακρυόεντα 

 αὐτῷ τ’ Ἀτρείδῃ Ἀγαμέμνονι· μηδ’ ὅ γ’ ἀπήμων 

475 ἔλθοι ἑὸν ποτὶ δῶμα λιλαιόμενός περ ἱκέσθαι. 

 Ἀλλὰ τί μοι στυγεροῖσι μετέμμεναι ἐσθλὸν ἐόντα; 

 Ἐρρέτω Ἀργείων ὀλοὸς στρατός· ἐρρέτω αἰών 

 ἄσχετος. Οὐ γὰρ ἔτ’ ἐσθλὸς ἔχει γέρας, ἀλλὰ χερείων 

 τιμήεις τε πέλει καὶ φίλτερος· ἦ γὰρ Ὀδυσσεύς 

480 τίετ’ ἐν Ἀργείοισιν, ἐμεῦ δ’ ἐπὶ πάγχυ λάθοντο 

 ἔργων <θ’> ὁππόσ’ ἔρεξα καὶ ἔτλην εἵνεκα λαῶν.» 

 Ὣς εἰπὼν πάις ἐσθλὸς ἐυσθενέος Τελαμῶνος 

 Ἑκτόρεον ξίφος ὦσε δι’ αὐχένος· ἐκ δέ οἱ αἷμα 

 ἐσσύμενον κελάρυζεν. Ὃ δ’ ἐν κονίῃσι τανύσθη, 

485 Τυφῶν ὣς τὸν Ζηνὸς ἐνεπρήσαντο κεραυνοί· 

 ἀμφὶ δὲ γαῖα μέλαινα μέγα στονάχησε πεσόντος. 

 

370 γε μὲν γυῖα φέρεσκον Μ: μιν γυῖα φέρεσκον Rhodomann: γέ μιν Αἶσα φέρεσκεν Vian 

457 δόλον Rhodomann: χόλον Μ 

 

 



74 

352–8. Ο θυμός του Αίαντα. Σε αντίθεση με τους υπόλοιπους Αχαιούς, οι οποίοι λαχτάρησαν φαγητό και 

ύπνο (5.334 δόρποιο μεμαότες ἠδὲ καὶ ὕπνου· 5.348–9 ἴαυον / ὕπνῳ ὑπ᾽ ἀμβροσίῳ δεδμημένοι ἠδὲ καὶ οἴνῳ 

«κοιμούνταν υποταγμένοι στον θεϊκό ύπνο και το κρασί»), ο Αίας, οργισμένος με τους Αργείους (5.352 Αἴας 

δ᾽ Ἀργείοισι χολούμενος), δεν αναζητεί φαγητό ούτε μπορεί να αποκοιμηθεί (5.352–4 οὔτ᾽ ἄρα δόρπου / 

μνήσατ’ … οὔτέ μιν ὕπνος / ἄμπεχεν). Παίρνει τα όπλα του και σκέφτεται είτε να βάλει φωτιά στα πλοία και 

να σκοτώσει όλους τους Αχαιούς (5.356–7 πάντας ... / Ἀργείους) ή να σκοτώσει με το ξίφος του μόνο τον 

πανούργο Οδυσσέα (5.357–8 μοῦνον ... / ... δολόεντ’ Ὀδυσῆα). 

 

352–3. οὐτ᾽ ἄρα δόρπου / μνήσατ᾽ ἐνὶ κλισίῃ μελιηδέος «ούτε αναζήτησε το γλυκό δείπνο στη σκηνή»: 

Μελιηδής «γλυκός σαν μέλι» < μέλι + ἡδύς. 

 

353–4. οὔτέ μιν ὕπνος / ἄμπεχεν «ούτε ο ύπνος μπορούσε να τον περιβάλει»: Το ρ. ἀμπέχω «περιβάλλω» < 

ἀμφί + ἔχω, το οποίο χρησιμοποιείται εδώ μεταφορικά, απαντά μία μόνο φορά στα ομηρικά έπη: Οδ. ζ 225 

(ἅλμην) ἥ οἱ νῶτα καὶ εὐρέας ἄμπεχεν ὤμους «[αλμύρα] η οποία περιέβαλλε την πλάτη και τους πλατείς 

ώμους του». 

 

354. ἀλλ᾽ ὅ γ᾽ ἑοῖσιν ἐν ἔντεσι δύσετο θύων «αλλά αυτός ορμώντας (θύων) φόρεσε τα όπλα του»: Για το 3ο 

πρ. εν. αορίστου του ρ. δύω τα χειρόγραφα παραδίδουν τη μορφή (ἐ)δύσατο για την ένδυση των όπλων σε 

πέντε συνολικά περιπτώσεις στα ΜΟ (5.354, 6.458, 7.442, 7.445, 8.23), αλλά ο Vian υιοθετεί τη διόρθωση 

(ἐ)δύσετο: για την αιτιολόγησή του βλ. Vian 1959, 164–5. Για πιθανά ομηρικά πρότυπα πβ. (π.χ.) Ιλ. Ι 596 = 

Ο 120 ἔντε’ ἐδύσετο παμφανόωντα/. 

 

355. ἄσπετα πορφύρεσκεν: Ο σπονδειάζων στίχος τονίζει τις βαριές σκέψεις του Αίαντα. Το ρ. πορφύρω στα 

ομηρικά έπη περιγράφει την αναταραχή στο νου (Ιλ. Φ 551 πολλὰ δέ οἱ κραδίη πόρφυρε μένοντι· πβ. Οδ. δ 

427, 572, κ 309) αλλά και στη θάλασσα (Ιλ. Ξ 16 ὡς δ’ ὅτε πορφύρῃ πέλαγος μέγα κύματι κωφῷ). Το ίδιο 

ρήμα αργότερα χρησιμοποιείται και με τη σημασία «ερυθριώ, κοκκινίζω» (π.χ. [Βίων] Επιθαλ. Αχιλλ. και 

Δηιδάμειας 18–19 καὶ τόσον ἄνθος / χιονέαις πόρφυρε παρηίσι). Ο Κόιντος υιοθετεί και τις δύο σημασίες στο 

έργο του: για παράδειγμα, μέσα σε λίγους μόνο στίχους στον τελευταίο λόγο αναφέρει τον θαμιστικό τύπο 

του ρ. πορφύρω για τις σκέψεις της Ελένης την ώρα που επιστρέφει στους Αχαιούς (ΜΟ 14.41–2 ἐν δέ οἱ ἦτορ 

/ ἄσπετα πορφύρεσκε κατὰ φρένα) και τη μετοχή πορφύρουσα όταν η Ελένη ερυθριά από ντροπή (ΜΟ 14.47 

αἰδοῖ πορφύρουσα παρήιον). 

 

ἄσπετα: < στερητ. ἀ- + ἐν(ν)έπω «λέγω, αφηγούμαι» (Μελλ. ἐνισπήσω, Αορ. β΄ ἔνισπον). Το επίρρημα αυτό 

περιγράφει κάτι που δεν μπορεί (συνήθως λόγω μεγέθους) να περιορισθεί. Οι James – Lee 2000, 112–13, 

τάσσονται εδώ υπέρ της ερμηνείας του ἄσπετα ως «απερίγραπτα» (πβ. τη μετάφραση του James “he pondered 

unspeakable thoughts” [«έβαλε στο μυαλό του ακατανόμαστες σκέψεις»]), καθώς οι σκέψεις του Αίαντα είναι 

τρομερές. 

 

356–8. Το δίλημμα του Αίαντα (ἢ ... ἦ ...) εκφέρεται με τη χρήση απορηματικής υποτακτικής αορίστου: 

ἐνιπρήσῃ (ἐμπίμπρημι «καίω»), ὀλέσσῃ (ὄλλυμι «καταστρέφω»), δῃώσῃ (δῃόω «σκοτώνω»). Τονίζονται πρώτα 

η αντιπαράθεση μεταξύ του Αίαντα και του συνόλου των Αχαιών και στη συνέχεια η αντιπαράθεση του 

Αίαντα με τον Οδυσσέα. Όπως παρατηρούν οι James – Lee 2000, 113, η γλαφυρή περιγραφή του δεύτερου 

σκέλους του διλήμματος (δηλ. ο θάνατος του Οδυσσέα) υπογραμμίζει την τελική επιλογή του Αίαντα. 

 

357. ὑπὸ ξίφεϊ στονόεντι «από οδυνηρό ξίφος»: = ΜΟ 13.354· πβ. ΜΟ 14.160. 

 

358. μελεϊστί «σε κομμάτια»: Επίρρημα, από το ρήμα μελίζω «διαμελίζω», πβ. ΝΕ μέλος (του σώματος). 

 

δολόεντ᾽ Ὀδυσῆα: Από την οπτική του Αίαντα ο Οδυσσέας περιγράφεται κι εδώ και στα ΜΟ 5.449 (βλ. 

σχόλ.) ως δολόεις, ενώ στα ΜΟ 5.292 ο Αίας τον προσφωνεί δολομῆτα. Ως κύριο χαρακτηριστικό του 

ομηρικού Οδυσσέα, ο δόλος είναι αυτό που ο ίδιος προτάσσει όταν αποκαλύπτει την ταυτότητά του στους 

Φαίακες: Οδ. ι 19–20 εἴμ’ Ὀδυσεὺς Λαερτιάδης, ὃς πᾶσι δόλοισιν / ἀνθρώποισι μέλω, καί μευ κλέος οὐρανὸν 

ἵκει. Αξίζει να σημειωθεί ότι στα ομηρικά έπη τα επίθετα δολόεις και δολομῆτις (παραλλαγή του ομηρικού 

πολυμῆτις) δε χρησιμοποιούνται για τον Οδυσσέα. 

 



75 

359–64. Η παρέμβαση της Αθηνάς. Ο Αίαντας θα είχε υλοποιήσει τα σχέδιά του έαν η Αθηνά (5.360 

Τριτωνίς) δεν παρενέβαινε για να του εμφυσήσει λύσσα. Η Αθηνά επιδεικνύει ιδιαίτερη φροντίδα προς τον 

Οδυσσέα ως αντάλλαγμα για όλες τις θυσίες που με συνέπεια της είχε προσφέρει (5.361–2). Για αυτόν τον 

λόγο (5.363 τοὔνεκα) η Αθηνά απομακρύνει το μένος του Αίαντα από τους Αχαιούς (5.364 τρέψεν ἀπ᾽ 

Ἀργείων· βλ. 5.351 Αἴας δ᾽ Ἀργείοισι χολούμενος). 

Στον υποθετικό λόγο της Αθηνάς (εἰ μή + παρατατ. στην πρόταση· τάχα + αόρ. στην απόδοση) λείπει 

από την απόδοση το μόριο ἄν (κε)· για την σύνταξη αυτή επισημαίνονται δύο ακόμη παράλληλα από τα ΜΟ 

(βλ. James – Lee 2000, 113): 3.514–16, 6.503–6. Για τη σκέψη «θα γινόταν, αν δεν ...», τυπική στο έπος, βλ. 

H.-G. Nesselrath, Ungeschehenes Geschehen: “Beinahe-Episoden” im griechischen und römischen Epos von 

Homer bis zur Spätanktike, Στουτγάρδη 1992. 

 

359. καὶ τὰ μὲν ὣς ὥρμαινε: Η φράση αυτή χρησιμοποιείται 6x στα ΜΟ ως παραλλαγή του ομηρικού ἧος ὁ 

ταῦθ᾽ ὥρμαινε: James – Lee 2000, 113. 

 

360. Τριτωνίς: Λατρευτικός τίτλος της Αθηνάς από τα ελληνιστικά χρόνια. Θα χρησιμοποιηθεί και στη 

συνέχεια για να περιγράψει τη θεά, όταν θα παρέμβει ξανά για να διώξει τη μανία από τον Αίαντα (5.451). 

 

ἀάσχετον … Λύσσαν: Ενώ η προσωποποιημένη Λύσσα ως χαρακτήρας είναι γνωστή από τον Ηρακλή του 

Ευριπίδη (στ. 822 κ.εξ.), δεν αναφέρονται ούτε εδώ ούτε στην επόμενη αναφορά της Λύσσας (405 ὀλοόφρονα 

Λύσσαν) περαιτέρω λεπτομέρειες που να υποστηρίζουν μια τέτοια προσωποποίηση, όπως, αντίθετα, γίνεται 

στην περίπτωση της Μανίας (5.451–5: βλ. σχόλ.) Στην Ιλιάδα ο Έκτορας περιγράφεται ως λυσσώδης φλογὶ 

εἴκελος (Ιλ. Ν 53), ενώ ο Αχιλλέας διακατέχεται από λύσσα όταν καταδιώκει τους Τρώες που σπεύδουν να 

μπουν μες στην πόλη τους: Ιλ. Φ 542–3 λύσσα δέ οἱ κῆρ / αἰὲν ἔχε κρατερή. 

 

361. κήδετο: < κήδομαι «νοιάζομαι, αγωνιώ», πβ. ΝΕ κηδεμόνας, κηδεία. Η στενή σχέση μεταξύ της Αθηνάς 

και του Οδυσσέα, οι οποίοι διακρίνονται ανάμεσα στους θεούς και τους θνητούς αντίστοιχα για το μυαλό 

τους, εκφράζεται εδώ με όρους ανταπόδοσης: η θεά οφείλει να ανταποδώσει το ότι ο Οδυσσέας προσέφερε 

σταθερά θυσίες σε αυτήν. Την αρχή της ανταπόδοσης μεταξύ θεών και θνητών (γνωστή με τη λατινική φράση 

do ut des) είχε υπενθυμίσει η ίδια θεά στον Δία πάλι σε σχέση με τον Οδυσσέα στην πρώτη σκηνή της 

Οδύσσειας (Οδ. α 59–62). 

 

πολυτλήτου Ὀδυσῆος: Ενώ από την οπτική του Αίαντα ο Οδυσσέας είχε χαρακτηρισθεί ως δολόεις (5.358, 

449), ο ήρωας για την Αθηνά είναι πολύτλητος. 

 

362. ἱρῶν μνωομένη τά οἱ ἔμπεδα κεῖνος ἔρεξε «ενθυμούμενη τις ιερές προσφορές που εκείνος θυσίαζε 

σταθερά για αυτήν»: Το οἱ είναι δοτική προσωπική χαριστική. 

 

μνωομένη: < μνάομαι (+ γεν.) «θυμάμαι», πβ. ΝΕ μνήμη, μνημόσυνο. 

 

364–91. Παρομοιώσεις. Οι παρομοιώσεις αποτελούν σημαντικό τμήμα στα ΜΟ· για μια πρόσφατη 

ανασκόπηση της σχετικής βιβλιογραφίας βλ. Maciver 2012, 125–9. Τέσσερεις αλλεπάλληλες παρομοιώσεις 

(5.364–70, 371–9, 379–85, 386–91) σκιαγραφούν την ορμή και την ψυχική κατάσταση του Αίαντα. Ομηρικά 

πρότυπα για αυτήν την πυκνότητα στις παρομοιώσεις μπορούν να αναζητηθούν στις πέντε αλυσιδωτές 

παρομοιώσεις που περιγράφουν τη συγκρότηση του στρατού των Αχαιών στην Ιλιάδα Β 455–83 και την 

προσπάθεια των Αχαιών να σώσουν το σώμα του Πατρόκλου από το πεδίο της μάχης στην Ιλιάδα Ρ 725–53. 

Όπως παρατηρεί η Spinoula 2008, 285–6, οι παρομοιώσεις αυτές δείχνουν τόσο τη σχέση του Αίαντα 

απέναντι στους άλλους όσο και τον εσωτερικό του αναβρασμό και την ψυχολογική του κατάσταση. Το 

συνεκτικό στοιχείο μεταξύ των τεσσάρων αυτών παρομοιώσεων στα ΜΟ είναι η μανία: στην πρώτη 

παρομοίωση (5.364–70) ο Αίας πλησιάζει επικίνδυνος σαν λαίλαπα φορτωμένη με καταιγίδες που κάνει τη 

θάλασσα να μαίνεται (369 μέμηνε δὲ χείματι πόντος), ενώ στη δεύτερη (5.371–9) είναι σαν άγριο θηρίο που 

θέλει να εκδικηθεί αυτούς που του σκότωσαν τα μικρά του (377 μεμηνότα θυμὸν ἔχοντι). Στην τρίτη 

παρομοίωση (5.379–85), ο Αίας βράζει από μέσα του σαν καζάνι που μαίνεται από τη φωτιά (5.381 μαίνηται 

ὑπαὶ πυρὸς αἰθομένοιο). Στην τελευταία παρομοίωση (5.386–91), παρατηρείται μία εμφατική επανάληψη 

τύπων του μαίνομαι, ενώ συνοψίζονται οι εικόνες από τις προηγούμενες παρομοιώσεις: μαινόταν ο Αίας σαν 

τη θάλασσα ή τη θύελλα ή τη δύναμη της φωιάς, όταν ο άνεμος μαίνεται στα βουνά και καίγονται παντού τα 



76 

δάση· έτσι μαινόταν ο Αίας χτυπημένος από οδύνη στην καρδιά (386 μαίνετο, 387–8 ἀλίαστον / μαίνηται, 391 

μαίνετο λευγαλέως). 

 

364–70. Πρώτη παρομοίωση. Αυτή η παρομοίωση στρέφει την προσοχή του αναγνώστη στις συνέπειες που 

θα επέλθουν από τον οργισμένο και μανιασμένο Αίαντα. Ο ήρωας κινείται σαν ανεμοθύελλα τρομερή (364–5 

λαίλαπι ἶσος / σμερδαλέῃ) που είναι φορτωμένη με φοβερές καταιγίδες και αποτελεί κακό οιωνό για τους 

ναύτες. Η χρονική στιγμή στην οποία προσδιορίζεται αυτό το φαινόμενο συνδέεται με τη δύση των Πλειάδων 

(367–8) μετά από τον αστερισμό του Ωρίωνα (368): ο αέρας αναταράζεται και η θάλασσα μαίνεται με θύελλα 

(369). 

Η παρομοίωση αναπτύσσει την εικόνα που έχει ήδη εισαχθεί στα ΜΟ 1.354–6, όταν η Αμαζόνα 

Πενθεσίλεια εισέρχεται ορμητικά στη μάχη: ὡς ἴδε Πενθεσίλειαν ἀνὰ στρατὸν ἀίσσουσαν / λαίλαπι κυανέῃ 

ἐναλίγκιον, ἥ τ᾽ ἐνὶ πόντῳ / μαίνεθ᾽, ὅτ᾽ Αἰγοκερῇ συνέρχεται ἠελίου ἴς «όταν είδε την Πενθεσίλεια να ορμά 

στο στρατό σαν σκοτεινή ανεμοθύελλα που λυσσομανεί στη θάλασσα, όταν ο ήλιος συναντιέται με τον 

Αιγόκερω». Αναλυτικές οδηγίες για το πώς η κίνηση των ουρανίων σωμάτων επηρεάζει τους ναυτιλλομένους 

δίνει ο βασιλιάς της Σκύρου Λυκομήδης στον εγγονό του Νεοπτόλεμο, όταν ο δεύτερος ετοιμάζεται να 

αναχωρήσει για την Τροία: ΜΟ 7.300–1, 303–5, 308–9. Στην περίπτωση του Αίαντα υπογραμμίζεται 

περισσότερο τι προμηνύει στους ναυτιλλομένους η καταιγίδα που πλησιάζει, ενώ οι συνέπειες της ορμητικής 

επίθεσης του Αίαντα εξάγονται από την εικόνα της ταραχώδους θάλασσας, που δημιουργείται από την 

καταιγίδα κατά τη δύση των Πλειάδων. 

 

365. στυγερῇσι καταιγίσι βεβριθυίῃ: Η τρομερή ανεμοθύελλα (364–5 σμερδαλέη λαίλαψ) με την οποία 

παρομοιάζεται ο Αίας είναι φορτωμένη (βεβριθυίῃ < βρίθω «είμαι βαρύς, βαραίνω») με φοβερές καταιγίδες 

(στυγερῇσι < στυγέω «μισώ, απεχθάνομαι»)· πβ. Ιλ. Π 384 ὑπὸ λαίλαπι ... βέβριθε χθών. 

 

366. τέρας κρυεροῖο φόβοιο «σημάδι παγερού φόβου»: Πβ. Τριφ. 289 ἀμειλίκτοιο φόβου τέρας. 

 

367–9. Εδώ προσδιορίζεται πότε είναι τόσο καταστροφική η ανεμοθύελλα: όταν οι Πλειάδες (εδώ στον ενικό: 

367 Πληιὰς ... ἀκάμαντος) δύουν στα ρεύματα του Ωκεανού (367 ἐς Ὠκεανοῖο ῥέεθρα), όταν ζαρώνουν 

μπροστά στον φημισμένο Ωρίωνα (368 ὑποπτώσσουσα περικλυτὸν Ὠρίωνα)· αναστατώνουν τον αέρα (369 

ἠέρα συγκλονέουσα) και η θάλασσα μαίνεται από τη θύελλα (369 μέμηνε δὲ χείματι πόντος). Είναι γνωστό από 

τα Έργα και Ημέραι του Ησιόδου ότι κατά τη δύση του Ωρίωνα και των Πλειάδων επιδεινώνεται ο καιρός και 

είναι επικίνδυνη η πλεύση για τους ναυτικούς: Έργα 619–21 εὖτ᾽ ἂν Πληιάδες σθένος ὄβριμον Ὠρίωνος / 

φεύγουσαι πίπτωσιν ἐς ἠεροειδέα πόντον / δὴ τότε παντοίων ἀνέμων θυίουσιν ἀῆται «όταν οι Πλειάδες, 

αποφεύγοντας τη δύναμη του Ωρίωνα, πέφτουν στη ζοφερή θάλασσα, τότε λυσσομανούν οι ριπές κάθε λογής 

ανέμων». 

 

368–9. δύεθ᾽ ὑποπτώσσουσα περικλυτὸν Ὠρίωνα / ἠέρα συγκλονέουσα: Ο Κόιντος εδώ παραφράζει τους 

στίχους 619–20 από τα Έργα και Ημέραι του Ησιόδου (βλ. σχόλ. στ. 367–9), όπου η περιοδική κίνηση των 

αστερισμών περιγράφεται με όρους μυθολογικής καταδίωξης (Έργ. 619–20 Πληιάδες ... / φεύγουσαι): βλ. M. 

L. West, Hesiod. Works and Days, Οξφόρδη 1978, 314. 

 

ὑποπτώσσουσα: Το ρ. ὑποπτώσσω (= ὑποπτήσσω «ζαρώνω [από φόβο], μαζεύομαι μπροστά από κάποιον») 

χρησιμοποιείται και για να περιγράψει τον φόβο των λαγών μπροστά στον αετό στην παρομοίωση που δείχνει 

την αντίδραση των ποιμένων κατά την επίθεση του μανιασμένου Αίαντα (5.435 ὡς ὅταν αἰετὸν ὠκὺν 

ὑποπτώσσωσι λαγωοί). 

 

369. μέμηνε δὲ χείματι πόντος: ~ ΜΟ 9.272 μέμηνε δὲ λαίλαπι πόντος. 

 

370. ὅπῃ †γε μὲν γυῖα† φέρεσκον: Όπως παραδίδεται στα χειρόγραφα, το κείμενο είναι προβληματικό για 

μετρικούς λόγους. Το νόημα που πρέπει να δίνει αυτός ο στίχος είναι ότι ο Αίας όρμησε, σαν καταστροφική 

καταιγίδα, προς όποια κατεύθυνση τον έφεραν τα μέλη του. Η πιο απλή διόρθωση θα ήταν αυτή του 

Rhodomann (ὅπῃ μιν γυῖα φέρεσκον), αλλά ο Vian 1959, 244 σημ. 1 παρατηρεί ότι η διόρθωση αυτή δε 

συνάδει με τις μετρικές προτιμήσεις του Κόιντου και προτείνει διστακτικά τη διόρθωση ὅπῃ γέ μιν Αἶσα 

φέρεσκεν «προς όποια κατεύθυνση τον πήγαινε η Μοίρα». 

 



77 

371–9. Δεύτερη παρομοίωση. Εδώ υπογραμμίζεται η κυνηγετική διάθεση του Αίαντα που ψάχνει για τα 

θύματά του. Τρέχει παντού (371 πάντῃ δ᾽ ἀμφιθέεσκεν) σαν αναίσχυντο θηρίο που κινείται γρήγορα στις 

πτυχές μιας κοιλάδας με ψηλούς βράχους, ενώ αφρίζουν τα σαγόνια του (373 ἀφριόων γενύεσσι) και ο ίδιος 

μηχανεύεται πολλά κακά (373 ἄλγεα πολλὰ μενοινῶν) εναντίον των σκύλων ή των αγροτών (374 ἢ κυσὶν ἢ 

ἀγρότῃς) που σκότωσαν τα μικρά του (374 οἵ οἱ τέκνα δῃώσωνται) αφού τα άρπαξαν από τις φωλιές τους (375 

ἄντρων ἐξερύσαντες)· αυτό λοιπόν το θηρίο βρυχάται μέσα από τα σαγόνια του (375 ἀμφὶ γένυσσι βεβρυχώς) 

μήπως ξαναδεί σε δασώδεις τόπους τα αγαπημένα του μικρά (376 εἴ που ἔτ᾽ ἐν ξυλόχοισιν ἴδοι θυμήρεα 

τέκνα). Εάν όμως κάποιος συναντήσει αυτό το αγριεμένο θηρίο, τότε αυτή θα είναι η πιο θλιβερή μέρα της 

ζωής του (378 αὐτοῦ οἱ βιότοιο λυγρὸν περιτέλλεται ἦμαρ). 

Παρομοιώσεις με άγρια θηρία στα ΜΟ δεν είναι σπάνιες (βλ. Vian 1963, 101 σημ. 2· Vian 1966, 33 

σημ. 1): στον πρώτο λόγο, για παράδειγμα, η Αμαζόνα Πενθεσίλεια επιτίθεται στον Αίαντα και τον Αχιλλέα 

σαν λεοπάρδαλη με δολοφονικές προθέσεις (1.541 ὀλέθριον ἦτορ ἔχουσα/· πβ. 5.377 μεμηνότα θυμὸν ἔχοντι/), 

η οποία ορμά σε οπλισμένους κυνηγούς που αναμένουν την επίθεση αυτή (1.538–46). Στον τρίτο λόγο 

(3.141–8), θανάσιμα τραυματισμένος ο ίδιος ο Αχιλλέας είναι σαν λιοντάρι χτυπημένο που βρυχάται (3.146 

ὑπαὶ γενύεσσι βεβρυχώς/· πβ. 5.375 ἀμφὶ γένυσσι βεβρυχώς/). Στον έβδομο λόγο (7.464–73), ο Νεοπτόλεμος 

ξεσηκώνεται εναντίον των Τρώων: τα μάτια του λάμπουν σαν αυτά ενός τολμηρού λιονταριού (7.464 

ἀναιδέος εὖτε λέοντος· πβ. 5. 371 ἀναιδέι θηρὶ ἐοικώς) που με δυνατό βρυχηθμό «επιτίθεται σε κυνηγούς, οι 

οποίοι μπαίνουν στη φωλιά του με την πρόθεση να τραβήξουν έξω τα κουτάβια του» (7.466–8 ἔσσυται 

ἀγρευτῇσιν ἐναντίον, οἵ τέ οἱ ἤδη / ἄντρῳ ἐπεμβαίνωσιν ἐρύσσασθαι μεμαῶτες / σκύμνους). Λίγο αργότερα, οι 

Αχαιοί παρομοιάζονται με τσακάλια ή λύκους που δεν υποχωρούν μπροστά σε «κυνηγούς με τα σκυλιά τους, 

οι οποίοι επιζητούν να τους διώξουν από τις φωλιές τους και να επιφέρουν επώδυνο θάνατο στα κουτάβια 

τους» (7.506–7 ἄντρων ἐξελάσωσιν ὁμῶς κυσὶν ἀγροιῶται / ἱέμενοι σκύμνοισι φόνον στονόεντα βαλέσθαι). Σε 

αντίθεση με τις δύο αυτές παρομοιώσεις του έβδομου λόγου, όπου τα ζώα υπερασπίζονται ή ετοιμάζονται να 

υπερασπισθούν τα μικρά τους, στην παρούσα παρομοίωση σχετικά με τον Αίαντα, το άγριο ζώο έχει ήδη 

υποστεί την απώλεια αυτή και ζητεί εκδίκηση. Επίσης, όπως παρατηρεί η Spinoula 2008, 286, οι κινήσεις του 

λιονταριού με το οποίο παρομοιάζεται ο Νεοπτόλεμος έχουν συγκεκριμένο στόχο (βλ. 7.466) σε αντιδιαστολή 

με αυτές του θηρίου με το οποίο παρομοιάζεται ο Αίας (5.371 πάντῃ δ᾽ ἀμφιθέεσκεν). 

Ομηρικό πρότυπο εδώ αποτελεί η παρομοίωση στην Ιλιάδα Σ 318–22, όπου η στενοχώρια που νιώθει 

ο Αχιλλέας παρομοιάζεται με αυτήν ενός λιονταριού που ψάχνει για τα κλεμμένα μικρά του: πυκνὰ μάλα 

στενάχων, ὥς τε λὶς ἠυγένειος, / ᾧ ῥά θ᾽ ὑπὸ σκύμνους ἐλαφηβόλος ἁρπάσῃ ἀνήρ / ὕλης ἐκ πυκινῆς, ὃ δέ τ᾽ 

ἄχνυται ὕστερος ἐλθών / πολλὰ δέ τ᾽ ἄγκε᾽ ἐπῆλθε μετ᾽ ἀνέρος ἴχνια ἐρευνῶν, / εἴ ποθεν ἐξεύροι· μάλα γὰρ 

δριμὺς χόλος αἱρεῖ «βογκώντας πάρα πολύ, όπως ένα λιοντάρι με όμορφο τρίχωμα, από το οποίο ένας κυνηγός 

ελαφιών αρπάζει τα κουτάβια μέσα από το πυκνό δάσος, κι αυτό καταφθάνει αργότερα και στενοχωριέται και 

κυκλοφορεί σε πολλές κοιλάδες ψάχνοντας τα ίχνη του άνδρα αν τυχόν τον βρει· γιατί τον διακατέχει 

οξύτατος θυμός». Στην παρομοίωση όμως του Κόιντου, εκτός από το επίθετο θυμήρεα που αποδίδει την 

αγάπη του ζώου προς τα μικρά του (βλ. σχόλιο στ. 376), αναφέρεται και η περιπλάνηση του ζώου αυτού (373· 

βλ. 371 πάντῃ δ᾽ ἀμφιθέεσκεν), ενώ υπογραμμίζονται οι εκδικητικές προθέσεις (374–9) και η οργή του (373 

ἀφριόων γενύεσσι· 377 μεμηνότα θυμὸν ἔχοντι). Για ομοιότητες της παρούσας παρομοίωσης με αυτή που 

δείχνει τον Μενέλαο σαν άγριο θηρίο, καθώς αναζητεί τον Πάρη μετά από τη μονομαχία τους στην Ιλιάδα Γ 

449–50, βλ. Spinoula 2008, 287. 

 

372. βαθυσκοπέλοιο διέσσυτο ἄγκεα βήσσης «εκτινάσσεται στις πτυχές (ἄγκεα < τὸ ἄγκος) μιας κοιλάδας με 

ψηλούς βράχους». 

 

διέσσυτο: 3ο ενικ. πρόσ. αορ. του ρ. διασεύομαι < διά + σεύω «προχωρώ». 

 

373. ἀφριόων γενύεσσι «αφρίζοντας στα σαγόνια του» (ἡ γένυς -υος). 

 

ἀφριόων: επική μτχ. του ρ. ἀφριάω = ἀφρέω «αφρίζω» 

 

373–4. ἄλγεα πολλὰ μενοινῶν / ἢ κυσὶν ἢ ἀγρότῃς «ετοιμάζοντας πολλές συμφορές είτε για τα σκυλιά είτε 

για τους αγρότες»: Μενοινάω (< μένος) «επιθυμώ, μηχανεύομαι» (εδώ με αιτιατική και δοτική ως 

αντικείμενα). 

 

ἀγρότῃς = ἀγρόταις. 



78 

374–5. οἵ οἱ τέκνα δῃώσωνται / ἄντρων ἐξερύσαντες: Εδώ αναφέρεται η αιτία του θυμού του θηρίου: είτε τα 

σκυλιά είτε οι ίδιοι οι αγρότες άρπαξαν τα μικρά του θηρίου έξω από τις σπηλιές τους και τα σκότωσαν. 

 

ἐξερύσαντες < ἐξ + ἐρύω «σέρνω, τραβώ». 

 

375. ἀμφὶ γένυσσι βεβρυχώς «βρυχάται μέσα από τα σαγόνια του». 

 

βεβρυχώς: Μτχ. πρκμ. του ρ. βρυχάομαι. 

 

376. ἐν ξυλόχοισιν «σε δασώδεις τόπους». 

 

θυμήρεα τέκνα «αγαπημένα παιδιά»: Θυμήρης = θυμαρής (< θυμός + ἀραρίσκω «συνδέω, συνταιριάζω») 

«αυτός που αρμόζει στην καρδιά, ευάρεστος». 

 

377. τῷ δ᾽ εἴ τις κύρσειε «αυτό [το θηρίο] εάν κάποιος το συναντήσει …». 

 

378. βιότοιο λυγρὸν περιτέλλεται ἦμαρ «έρχεται η θλιβερή μέρα της ζωής του»: Δηλ. η μέρα που θα πεθάνει. 

Ο Κόιντος εδώ παραλλάσσει τους ομηρικούς λογότυπους αἴσιμον / ὀλέθριον ἦμαρ με το συνώνυμο λυγρὸν ... 

ἦμαρ. 

 

βιότοιο = βίου 

 

379. θῦνε «ορμούσε»: < θύνω = θύω «ορμώ, μαίνομαι». 

 

379–85. Τρίτη παρομοίωση. Ενώ η πρώτη και η δεύτερη παρομοίωση δείχνουν τις συνέπειες που θα έχει για 

τους Αχαιούς η οργή του Αίαντα και την απειλητική του διάθεση αντίστοιχα, η τρίτη παρομοίωση 

υπογραμμίζει τον εσωτερικό αναβρασμό του ήρωα (5.379 μέλαν δέ οἱ ἔζεεν ἦτορ· 5.385 πελώριος ἔζεε θυμός). 

Σαν καζάνι στη σχάρα του Ηφαίστου (5.380 ἐπ᾽ ἐσχάρῃ Ἡφαίστοιο) που συνεχώς (5.380 ἀλίαστον) και με 

συριγμό (5.381 ῥοιβδηδόν) μαίνεται από τη φωτιά που καίγεται (5.381 ὑπαὶ πυρὸς αἰθομένοιο), όταν γύρω 

από την περιφέρεια της γάστρας (5.382 γάστρην ἀμφὶς ἅπασαν) κατακαίγονται πολλά ξύλα (5.382 ὅτε ξύλα 

πολλὰ θέρηται) με τις οδηγίες (5.383 ἐννεσίῃς) του εργάτη που βιάζεται μέσα του (5.383 δρηστῆρος 

ἐπειγομένου ἐνὶ θυμῷ) να αφαιρέσει γύρω γύρω (5.384 περὶ ... ὥς κεν ἀμέρσῃ) τις τρίχες του καλοθρεμμένου 

χοίρου (5.384 εὐτρεφέος σιάλοιο ... τρίχας)· έτσι έβραζε η μεγάλη καρδιά μες στα στήθη του (5.385). 

Το ομηρικό πρότυπο για την παρομοίωση αυτή εντοπίζεται στην παραποτάμιο μάχη της Ιλιάδας: Φ 

362–4 ὡς δὲ λέβης ζεῖ ἔνδον ἐπειγόμενος πυρὶ πολλῷ, / κνίσην μελδόμενος ἁπαλοτρεφέος σιάλοιο, / πάντοθεν 

ἀμβολάδην, ὑπὸ δὲ ξύλα κάγκανα κεῖται, / ὣς τοῦ καλὰ ῥέεθρα πυρὶ φλέγετο, ζέε δ᾽ ὕδωρ («όπως ένα καζάνι 

βράζει μέσα του όταν περιβάλλεται με δυνατή φωτιά, καθώς λιώνει το λίπος ενός καλοθρεμμένου χοίρου με 

τίναγμα από παντού, ενώ από κάτω βρίσκονται ξερά ξύλα· έτσι φλέγονταν τα όμορφα ρεύματά του [ποταμού 

Σκαμάνδρου] με φωτιά και έβραζε το νερό». Όπως παρατηρούν οι James – Lee 2000, 117, σκοπός της φωτιάς 

στην ομηρική παρομοίωση είναι να λιώσει το λίπος του χοίρου, ενώ σκοπός στην παρούσα παρομοίωση είναι 

να αφαιρεθούν οι τρίχες του χοίρου. Για μια ελκυστική και ιδιαίτερα ενδιαφέρουσα πρόταση ότι ο Κόιντος 

εδώ πιθανώς να αντλεί υλικό όχι μόνο από την ομηρική παρομοίωση που αναφέρεται πιο πάνω αλλά και από 

αυτή στην Αινειάδα 7.460–6 του Βιργιλίου, όπου ο θυμός του Τύρνου βράζει μέσα του, βλ. M. Fernandelli, 

La similitudine della caldaia in Virgilio, Omero e Quinto Smirneo, Quaderni del Dipartimento di filologia, 

linguistica e tradizione classica dell’ Università degli studi di Torino 11 (1998), 103–19. 

 

379. μέλαν … ἦτορ: Η καρδιά εδώ του Αίαντα είναι «μαύρη, σκουρόχρωμη» καθώς αντανακλά την 

ψυχολογική του κατάσταση: πβ. Ιλ. Α 103–4 = Οδ. δ 661–2 μένεος δὲ μέγα φρένες ἀμφὶ μέλαιναι / 

πίμπλαντ(ο). 

 

380. ἐπ᾽ ἐσχάρῃ Ἡφαίστοιο: Πβ. Ιλ. Ι 468 = Ιλ. Ψ 33 διὰ φλογὸς Ἡφαίστοιο/ (για χοίρους που ψήνονται πάνω 

στη φωτιά). 

 



79 

381. ῥοιβδηδόν: Το επίρρημα αυτό απαντά μόνο εδώ, πιθανότατα ως συνώνυμο του ῥοιζηδόν («με βοή»), 

καθώς ο Κόιντος υιοθετεί τη μορφή ῥοῖβδος και ἐπιρροιβδέω για τα ομηρικά ῥοῖζος και ἐπιρροιζέω: James – 

Lee 2000, 117. 

 

382. θέρηται: 3ο πρόσ. ενικ. υποτ. ενεστ. μέσ. φων. ρ. θέρω «ζεσταίνω», πβ. ΝΕ θερμίδα, θέρος. 

 

383. ἐννεσίῃς: = ἐννεσίαις. Το ουσιαστικό αυτό έχει περιορισμένη χρήση στην αρχαϊκή επική ποίηση 

(ομηρικό άπαξ λεγόμενο στην Ιλ. Ε 894· Ησίοδ. Θεογ. 494, κ.α.), όμως στα ΜΟ χρησιμοποιείται συχνά (24 

φορές) με τις σημασίες «συμβουλή, προτροπή» και «θέληση, εντολή». 

 

δρηστῆρος: < δράω· «εργάτης, υπηρέτης» (π.χ. Οδ. π 248, σ 76). 

 

384. εὐτρεφέος σιάλοιο «καλοθρεμμένου χοίρου»: Πβ. Ιλ. Φ 363 ἁπαλοτρεφέος σιάλοιο/. 

 

ἀμέρσῃ: 3ο πρόσ. ενικ. υποτ. αορ. ρ. ἀμέρδω «στερώ, αφαιρώ». 

 

386–91. Τέταρτη παρομοίωση. Η παρομοίωση αυτή συνοψίζει στοιχεία από τις προηγούμενες, καθώς ο 

Αίας μαίνεται σαν θάλασσα ή θύελλα (5.386· βλ. 5.364–9) ή σαν το μένος της φωτιάς (5.387 πυρὸς ἀκαμάτοιο 

θοὸν μένος· βλ. 5.380–2), όταν η δύναμη ισχυρού ανέμου (5.388 βίη μεγάλου ἀνέμοιο) μαίνεται ασταμάτητα 

(5.387 ἀλίαστον) στα όρη (5.388 κατ᾽ ὄρεσφι) και πέφτουν (5.389 πίπτῃ) τα απέραντα δάση (5.389 ἄσπετος 

ὕλη) καιγόμενα με φωτιά από παντού (5.389 αἰθομένη πυρὶ πάντοθεν)· έτσι ο Αίας μαινόταν τρομερά (5.391 

μαίνετο λευγαλέως) με τη δυνατή του καρδιά ραγισμένη από πόνους (5.390 ὀδύνῃσι πεπαρμένος ὄβριμον 

ἦτορ). 

Υπογραμμίζονται στην παρομοίωση αυτή η μανία του Αίαντα (5.386 μαίνετο· 5.388 μαίνηται· 5.391 

μαίνετο) και το μέγεθός της, όπως καταδεικνύει το λεξιλόγιο που χρησιμοποιείται για στοιχεία με τα οποία 

παρομοιάζεται ή τα οποία καταστρέφει (5.386 πόντος ἀπείριτος· 5.387 πυρὸς ἀκαμάτοιο· 5.387–8 ἀλίαστον / 

μαίνηται· 5.389 ἄσπετος ὕλη). Με τη λεπτομέρεια για τα δάση που καίγονται ολοσχερώς (5.389) 

υπογραμμίζεται και η καταστροφή που επιφέρει η μανία αυτή· επομένως, η τελευταία αυτή παρομοίωση 

φαίνεται να επιβεβαιώνει το κακό που προμηνύει η πρώτη παρομοίωση με τη λαίλαπα που φέρνει τρόμο 

στους ναύτες κατά τη δύση των Πλειάδων (βλ. 5.364–9). 

 

386. ἀπείριτος = ἀπειρέσιος = ἄπειρος (< στερητ. ἀ- + πέρας) «που δεν έχει όρια». 

 

387. πυρὸς ἀκαμάτοιο: Το επίθ. ἀκάματος χαρακτηρίζει πάντοτε τη φωτιά στα ομηρικά έπη: π.χ. Ιλ. Ε 4. 

 

387–8. ἀλίαστον / μαίνηται: Πβ. ΜΟ 5.380–1 λέβης ἀλίαστον ... / ῥοιβδηδὸν μαίνηται. 

 

390. ὀδύνῃσι πεπαρμένος ὄβριμον ἦτορ «τρυπημένος στη δυνατή καρδιά με πόνους». 

 

πεπαρμένος: Μτχ. μέσ. πρκμ. ρ. πείρω «διαπερνώ, σουβλίζω». 

 

391–4. Η αλυσίδα αυτή των τεσσάρων παρομοιώσεων ολοκληρώνεται με την απεικόνιση των συμπτωμάτων 

της μανίας του Αίαντα και με την απειλή που αποτελεί ο ίδιος με τον οπλισμό του: τρέχει αφρός από το στόμα 

του (5.391–2 ἄπλετος δέ οἱ ἔρρεεν ἀφρὸς / ἐκ στόματος· πβ. 5.373 ἀφριόων γενύεσσι), ο ήρωας βρυχάται 

(5.393 βρυχὴ δὲ περὶ γναθμοῖσιν ὀρώρει· πβ. 5.375 ὃ δ᾽ ἀμφὶ γένυσσι βεβρυχώς), και τα όπλα βροντούν στους 

ώμους του (5.393 τεύχεα δ᾽ ἀμφ᾽ ὤμοισιν ἐπέβραχε· πβ. 5.354 ἀλλ᾽ ὅ γ᾽ ἑοῖσιν ἐν ἔντεσι δύσετο θύων). Όλοι 

όσοι τον βλέπουν φοβούνται εξίσου (5.394 πάντες ὁμῶς … ὑποτρομέεσκον) την απειλή του άνδρα (5.394 ἑνὸς 

ἀνδρὸς ... ὁμοκλήν). Με την αντιπαράθεση αυτή μεταξύ του ενός και των πολλών κλείνει με κυκλική σύνθεση 

η ενότητα που ξεκίνησε με το θυμό του Αίαντα εναντίον των Αργείων (5.352 Αἴας δ᾽ Ἀργείοισι χολούμενος). 

 

394. ἑνὸς ἀνδρὸς ὑποτρομέεσκον ὁμοκλήν: Εδώ ο Κόιντος φαίνεται να παραλλάσσει την ομηρική φράση 

από την Ιλ. Μ 413 οἳ δὲ ἄνακτος ὑποδδείσαντες ὁμοκλήν, όπου το ουσιαστικό ὁμοκλή έχει τη σημασία της 

«απειλής», ενώ εδώ ο Κόιντος φαίνεται να το χρησιμοποιεί με τη μεταγενέστερη σημασία της «επίθεσης» (βλ. 

LSJ λ. ὁμοκλή II). Ο ρηματικός τύπος ὑποδδείσαντες στον ομηρικό στίχο αντικαθίσταται εδώ από το σύνθετο 

ρ. ὑποτρομέω, το οποίο είναι σπάνιο στα ομηρικά έπη (Ιλ. Υ 28, Χ 241), αλλά σύνηθες στα ΜΟ (19 φορές). 



80 

395–403. Το ξημέρωμα της επόμενης ημέρας. Μετά τη δύση του ηλίου (5.346–7), όταν οι Αχαιοί πλάγιαζαν 

νικημένοι από ύπνο και κρασί, η αφήγηση εστίασε στη μανία του Αίαντα με μια σειρά από παρομοιώσεις που 

σκιαγραφούν, όπως είδαμε πιο πάνω, τις συνέπειες, τη διάθεση, τον αναβρασμό και την καταστροφή της 

επίθεσης αυτής. Ξημερώνει τώρα η επόμενη μέρα, κατά την οποία ο Αίας θα σκοτώσει τους «εχθρούς» του 

πριν επανέλθει στα λογικά του και οδηγηθεί στην αυτοκτονία. 

Μολονότι ο Κόιντος ακολουθεί την ομηρική πρακτική της αποτύπωσης του χρόνου με το ξημέρωμα 

της αυγής, παραλλάσσει το ρήμα που περιγράφει την έλευσή της (π.χ. ἤλυθεν, ἐπήλυθεν, ἐπόρουσε, κίεν, 

ἔγρετο) αλλά και τα επίθετα για την ίδια τη θεά (Ἠώς): έτσι, για παράδειγμα, ο Κόιντος αποφεύγει τα ομηρικά 

επίθετα ῥοδοδάκτυλος και κροκόπεπλος (27 και 4 φορές αντίστοιχα στα ομηρικά έπη) και πλάθει τα επίθετα 

ῥοδόπεπλος (3.608) και ῥοδόσφυρος (1.138).104 Η έγερση της Ηούς (Αυγής) εδώ συμπίπτει με αυτή των 

ανθρώπων και η ίδια εικόνα εισάγεται και αργότερα μέσα στο έπος: ΜΟ 11.330–1 Ἦμος δ᾽ ὠκεανοῖο ῥοὰς 

ὑπερήλασεν Ἠώς / ἵππους μαρμαίροντας, ἀνέγρετο δ᾽ ἔθνεα φωτῶν «όταν η Αυγή οδήγησε τα λαμπερά της 

άλογα πάνω από τις ροές του ωκεανού, και σηκώθηκαν οι φυλές των ανθρώπων». Ιδιαίτερο ενδιαφέρον έχει 

όμως το γεγονός ότι, στην προκειμένη περίπτωση, η έγερση της Αυγής διακόπτεται από την παρεμβολή ενός 

μυθολογικού επεισοδίου, το οποίο αποτελεί αφηγηματική συνέχεια της συνάντησης της Ήρας με τον Ύπνο 

στο γνωστό επεισόδιο της Διός απάτης στην Ιλιάδα (Ξ 153–360). 

Στο επεισόδιο αυτό η Ήρα αποφασίζει να σαγηνεύσει τον Δία για να αποσπάσει την προσοχή του από 

το πεδίο της μάχης, και για να πετύχει το στόχο της ζητεί τη βοήθεια της Αφροδίτης και του Ύπνου. Στη θεά 

του έρωτα η Ήρα λέει ότι θα πάει στα πέρατα της γης για να συμφιλιώσει τον Ωκεανό με την Τηθύν· η 

Αφροδίτη συναινεί και της δίνει τον κεστὸν ἱμάντα που εγγυάται την επιτυχία της αποστολής της Ήρας (Ξ 

166–223). Στον Ύπνο η Ήρα προσφέρει έναν χρυσό θρόνο και ένα υποπόδιο φτιαγμένα από τον ίδιο τον 

Ήφαιστο, αν κοιμίσει τον Δία όταν αυτός θα είναι στην αγκαλιά της Ήρας· όταν, όμως, οΎπνος θυμάται τις 

συνέπειες που παρολίγο να υποστεί την προηγούμενη φορά που είχε ανταποκριθεί σε παρόμοια παράκληση 

της Ήρας, αυτή τον καθησυχάζει και του υπόσχεται για σύζυγο μία από τις Χάριτες, την Πασιθέα, την οποία 

ο Ύπνος ποθεί ιδιαίτερα (Ξ 224–79). Η αποστολή της Ήρας στέφεται με επιτυχία και ο Δίας κοιμάται μετά 

την ερωτική πράξη (Ξ 352–3), ενώ ο Ύπνος παροτρύνει τον Ποσειδώνα να βοηθήσει τους Αχαιούς. 

Η αφήγηση αυτού του επεισοδίου ανακαλείται με τη χρήση του ίδιου ρήματος που είχε 

χρησιμοποιηθεί στην αντίστοιχη συνάντηση Ήρας και Ύπνου στην Ιλιάδα (ξύμβλητο: βλ. σχόλ. στ. 5.397), 

ενώ το γεγονός ότι ο Ύπνος κατευθύνεται βιαστικά προς το κρεβάτι της Πασιθέας (5.403–4) καταδεικνύει την 

εξέλιξη της πλοκής από την Ιλιάδα στους Μεθ᾽ Όμηρον λόγους. Επίσης, η αναφορά στον Κρονίωνα … 

χολούμενον (5.400–1) υπενθυμίζει στους αναγνώστες την οργισμένη αντίδραση του πατέρα των θεών στην 

Ιλιάδα όταν αυτός ξύπνησε από τον βαθύ ύπνο του και κατάλαβε το σχέδιο της Ήρας. Επομένως, η παρούσα 

σκηνή αποτελεί συνέχεια στην αφήγηση της Ιλιάδας, και, όπως παρατηρεί ο Κακριδής 1962, 62, προσδίδει 

εδώ έναν πιο ελαφρύ τόνο στο τραγικό επεισόδιο της μανίας του Αίαντα και των επικείμενων συνεπειών της. 

 

395. χρυσήνιος Ἠώς «η Αυγή με τα χρυσά ηνία»: Το σύνθετο αυτό επίθετο που περιγράφει εδώ τη θεά Αυγή 

χρησιμοποιείται στα ομηρικά έπη για την Άρτεμη (Ιλ. Ζ 605) και τον Άρη (Οδ. θ 285). 

 

396. Ὕπνος δ᾽ οὐρανὸν εὐρὺν ἀνήιεν: Η φράση οὐρανὸν εὐρὺν ἀνήιεν «ανέβηκε στον πλατύ ουρανό» 

επαναλαμβάνεται στα ΜΟ 2.189 και 14.228 (για την Ηώ) και στα ΜΟ 12.191 (για τον Δία). 

 

397. Ἥρῃ δὲ ξύμβλητο νέον πρὸς Ὄλυμπον ἰούσῃ: Η χρήση του ρηματικού τύπου ξύμβλητο (αόρ. ρ. 

συμβάλλω «συναντώ») για τη συνάντηση του Ύπνου με την Ήρα ανακαλεί τη συνάντηση που είχαν στην 

Ιλιάδα, όταν η Ήρα είχε ταξιδέψει από τον Όλυμπο στη Λήμνο για να συναντήσει τον Ύπνο: Ξ 231 ἔνθ᾽ 

Ὕπνῳ ξύμβλητο (βλ. σχόλ. στ. 5.395–403). Η Ήρα εδώ ακολουθεί αντίστροφη πορεία και επιστρέφει προς τον 

Όλυμπο. 

 

398. Τηθύος ἐξ ἱερῆς: Η Τηθύς είναι η σύζυγος του Ωκεανού· όπως εξηγεί η Ήρα στην Ιλ. Ξ 200–7, το 

ζεύγος αυτό την είχε μεγαλώσει όταν ο Δίας νίκησε τον πατέρα του Κρόνο, αλλά τώρα είναι μαλωμένοι και 

απέχουν από τη συζυγική κλίνη. 

 

                                                           
104 Για την τεχνική αυτή των επικών συγγραφέων από τον Όμηρο έως τον Κόιντο, βλ. A. W. James, Night and 

Day in Epic Narrative from Homer to Quintus of Smyrna, Museum Philologum Londiniense 3 (1987), 153–83· για τα 

ΜΟ συγκεκριμένα βλ. Vian 1959, 178–9. 



81 

ὅθι που προτέρῃ μόλεν ἠοῖ «όπου μάλλον πήγε το προηγούμενο πρωινό»: Η ἠώς εδώ χρησιμοποιείται ως 

ουσιαστικό («πρωινό»), ενώ τρεις στίχους πιο πάνω αναφερόταν στην ομώνυμη θεά (5.395). Αντίθετα με τον 

προορισμό της Ήρας που φαίνεται να είναι δεδομένος (Όλυμπος), ο αφηγητής εικάζει (που) σχετικά με την 

αφετηρία: ίσως να ήταν η Τηθύς, δεδομένου ότι η ίδια η Ήρα στη Διός απάτη είχε εξηγήσει πειστικά στην 

ψευδή της δήλωση πρώτα στην Αφροδίτη και μετά στον Δία την οικειότητα που τη συνέδεε με τη σύζυγο του 

Ωκεανού. 

 

399. ἣ δέ ἑ κύσσεν ἑλοῦσ(α) «τον έπιασε και τον φίλησε»: Για τη σύνταξη βλ. Οδ. ω 320 (ο Οδυσσέας προς 

τον Λαέρτη) κύσσε δέ μιν περιφὺς ἐπιάλμενος «αφού όρμησε πάνω του και τον αγκάλιασε, τον φίλησε». 

 

κύσσεν: < κυνέω «ασπάζομαι, φιλώ», πβ. ΝΕ προσκυνώ. 

 

γαμβρὸς ἀμύμων: Σύμφωνα με τους James – Lee 2000, 120, εδώ η Ήρα υπονοεί ότι ο Ύπνος θα είναι «σαν 

γαμπρός» της. Ίσως, όμως, θα μπορούσαμε να παραβάλουμε την αντίστοιχη διαπραγμάτευση που κάνει η 

Ήρα με τον Αίολο στην Αινειάδα του Βιργιλίου, όταν του υπόσχεται τη νύμφη Δηϊόπεια προκειμένου να 

σηκώσει τρικυμία για να σκορπίσει τα πλοία του Αινεία, ο οποίος έχει φύγει από τη φλεγόμενη πόλη της 

Τροίας και πλησιάζει τον προορισμό του, την Ιταλία: Αιν. 1.71–3 sunt mihi bis septem praestanti corpore 

nymphae / quarum quae forma pulcherrima Deiopea / conubio iungam stabili propriamque dicabo «έχω 

δεκατέσσερεις νύμφες εξαιρετικής διάπλασης· από αυτές θα σε ενώσω σε σταθερό γάμο με τη Δηϊόπεια, η 

οποία είναι η πιο όμορφη στην όψη, και θα την αποκαλέσω δική σου». 

 

400–1. ἐξ οὗ οἱ Κρονίωνα κατεύνασεν ἐν λεχέεσσιν / Ἴδης ἀμφὶ κάρηνα χολούμενον Ἀργείοισιν «αφότου 

έβαλε τον γιο του Κρόνου [= Δία] στο κρεβάτι, ενώ ήταν θυμωμένος με τους Αργείους γύρω από τις κορυφές 

της Ίδας»: Εδώ γίνεται σαφής αναφορά στο επεισόδιο της Διός απάτης στην Ιλιάδα και στις συνέπειές του, 

όταν ο Δίας συνειδητοποιεί την πλάνη της Ήρας: Ο 4–5 ἔγρετο δὲ Ζεὺς / Ἴδης ἐν κορυφῇσι παρὰ χρυσοθρόνου 

Ἥρης «και ξύπνησε ο Δίας στις κορυφές της Ίδας δίπλα στην Ήρα με τον χρυσό θρόνο». Ο Δίας θυμώνει με 

τους Αργείους, γιατί κατά την απουσία του έχουν απωθήσει τους Τρώες και αντιβαίνουν με τον τρόπο αυτό 

στο σχέδιό του να τιμήσει τον Αχιλλέα. 

 

400. κατεύνασεν ἐν λεχέεσσιν: Η φράση αυτή βασίζεται στον στίχο της Ιλιάδας Γ 448 τὼ μὲν ἄρ᾽ ἐν τρητοῖσι 

κατεύνασθεν λεχέεσσιν «έτσι, οι δυο τους [δηλ. η Ελένη και ο Πάρης] ξάπλωσαν στο διάτρητο [για το 

πέρασμα σχοινιών] στρώμα». 

 

402–3. αἶψα δ’ ἄρ’ ἣ μὲν ἔβη Ζηνὸς δόμον, ὃς δ’ ἐπὶ λέκτρα / Πασιθέης οἴμησεν «γρήγορα αυτή πήγε στο 

σπίτι του Δία, ενώ αυτός όρμησε προς το κρεβάτι της Πασιθέας»: Εντύπωση εδώ προξενεί η ορμητική κίνηση 

και των δύο θεοτήτων: η μεν Ήρα πηγαίνει γρήγορα (402 αἶψα) προς το σπίτι του Δία, ενώ ο Ύπνος ορμά 

(5.403 οἴμησεν) προς το κρεβάτι της Πασιθέας. Η βιαστική κίνηση της Ήρας πιθανώς να οφείλεται στον θυμό 

του Δία που αναφέρθηκε πιο πάνω (5.400–1), ενώ η βιασύνη του Ύπνου φαίνεται να υπαγορεύεται από τον 

πόθο του για την Πασιθέα. Το γεγονός ότι ικανοποιείται ο πόθος αυτός υποδηλώνει ότι η Ήρα τήρησε την 

υπόσχεση που είχε δώσει στον Ύπνο (Ιλ. Ξ 267–9) και ότι οι ΜΟ λόγοι παρουσιάζουν εδώ την αφηγηματική 

συνέχεια εκείνου του επεισοδίου. Η μυθολογική αυτή παρέκβαση κλείνει με την αποχώρηση του Ύπνου προς 

το κρεβάτι της Πασιθέας και η αφήγηση εστιάζει και πάλι στα ανθρώπινα δρώμενα (5.403 ἀνέγρετο δ᾽ ἔθνεα 

φωτῶν). 

 

404–12. Η επίθεση του Αίαντα. Ο Αίας συγκρίνεται εδώ με τον ακούραστο Ωρίωνα (5.404 ἀκαμάτῳ 

ἐναλίγκιος Ὠρίωνι) καθώς περιπλανάται λυσσαλέος (5.405). Όταν εξαπολύει την επίθεσή του ενάντια στα 

πρόβατα (5.406 ἐν δ᾽ ἔθορεν μήλοισι), ο Αίας παρομοιάζεται με λιοντάρι, η καρδιά του οποίου έχει νικηθεί 

(5.406 δεδμημένος ἄγριον ἦτορ) από τη βασανιστική πείνα (5.407 λιμῷ ὑπ᾽ ἀργαλέῃ). Τα πρόβατα αυτά ο Αίας 

τα έριξε κάτω (5.409 κάββαλεν = κατέβαλεν) στη σκόνη (5.408 ἐν κονίῃσιν) το ένα μετά το άλλο, το καθένα 

από τη μεριά του (5.408 ἐπασσύτερ᾽ ἄλλοθεν ἄλλα), όπως η δύναμη του ισχυρού Βοριά σκορπίζει (5.410 χεύῃ) 

φύλλα, όταν ο χειμώνας επιστρέφει (5.410 μετὰ χεῖμα τράπηται) μετά το πέρας του καλοκαιριού (5.410 

ἀνυμένου θέρεος). Έτσι λοιπόν ο Αίας ορμά ανάμεσα στα πρόβατα (5.411 μήλοισι ... ἐνόρουσεν· βλ. 5.406) με 

μεγάλη στενοχώρια (5.411 μέγ᾽ ἀσχαλόων) νομίζοντας (5.412 ἐλπόμενος) ότι στέλνει (5.412 ἐπὶ ... ἰάλλειν) 

κακές συμφορές (5.412 κακὰς ... Κῆρας) στους Δαναούς. 



82 

Οι παρομοιώσεις πολεμιστών με λιοντάρια δεν είναι σπάνιες στην επική παράδοση: π.χ. Ιλ. Ε 161–2 

ὡς δὲ λέων ἐν βουσὶ θορών· Ιλ. Κ 485–6 ὡς δὲ λέων μήλοισιν ἀσημάντοισιν ἐπελθών, / αἴγεσιν ἢ ὀίεσσι «όπως 

ένα λιοντάρι που επιτίθεται σε αφύλακτα κοπάδια, κατσίκες ή πρόβατα»· Απολλ. Ρόδ. Αργ. 4.486–7 μέγα πῶυ 

λέοντες / ἀγρότεροι κλονέουσιν ἐνὶ σταθμοῖσι θορόντες «[σαν] άγρια λιοντάρια που ορμούν σε στάνες και 

αναστατώνουν ένα μεγάλο κοπάδι»· Κόιντ. Σμυρν. ΜΟ 1.277–8 (ο αρχηγός του Δουλιχίου Μέγης) λέων ὣς 

πώεσι μήλων, / ἔνθορε «όρμησε σαν λιοντάρι σε κοπάδι αρνιών». Αυτό που έχει ιδιαίτερο ενδιαφέρον στη 

συγκεκριμένη παρομοίωση είναι ότι ο ήρωας δεν παρουσιάζεται να σκοτώνει τους εχθρούς του όπως ένα 

λιοντάρι σκοτώνει πρόβατα, αλλά να σκοτώνει και ο ίδιος πρόβατα: βλ. Spinoula 2008, 31–2. 

 

404. Ὠρίωνι: Ο Αίας εδώ παρομοιάζεται με τον κυνηγό Ωρίωνα ως προς την ένταση της προσπάθειάς του. 

Δεν είναι απαραίτητη η σύνδεση του Αίαντα με την ασέβεια και αλαζονεία στα οποία οφείλει τον θάνατό του 

ο Ωρίωνας (και ο Τυφώνας, ο οποίος αναφέρεται αργότερα: 5.485): ήδη στα ΜΟ 3.392–400 ο νεκρός 

Αχιλλέας είχε παρομοιασθεί με τον Τιτυό, ο οποίος σκοτώθηκε από τα βέλη του Απόλλωνα αφού 

αποπειράθηκε να επιτεθεί στη μητέρα του Λητώ. 

 

407. λιμῷ ὑπ᾽ ἀργαλέῃ δεδμημένος ἄγριον ἦτορ: Το ουσιαστικό λιμός χρησιμοποιείται και στο θηλυκό γένος 

ήδη στην αρχαϊκή ποίηση: Ομηρ. Ύμν. Δήμ. 311 /λιμοῦ ὑπ᾽ ἀργαλέης. Παρόμοια διατύπωση με την παρούσα 

χρησιμοποιεί ο Κόιντος και σε άλλες παρομοιώσεις στα ΜΟ: 8.177 λευγαλέῃ λιμῷ βεβολημένοι ἦτορ· 13.44 

ἀργαλέῃ λιμῷ βεβολημένος ἦτορ. 

 

408–10. Η σύγκριση μεταξύ των εχθρών που μαζικά πέφτουν νεκροί από την επίθεση του Αίαντα και των 

φύλλων που σκορπίζει ο Βοριάς, όταν πλησιάζει ο χειμώνας, συνιστά παραλλαγή μιας εικόνας που έχει ήδη 

χρησιμοποιήσει ο Κόιντος στο έργο του: στα ΜΟ 2.536–7 οι νεκροί κείνται σαν φύλλα σε άλσος κατά τη 

μετάβαση από το φθινόπωρο στον χειμώνα, ενώ στα ΜΟ 3.325–7 οι νεκροί πέφτουν όπως τα φύλλα που 

σκορπίζει ο αέρας, όταν φεύγει το φθινόπωρο. 

 

410. ἀνυμένου θέρεος: Γεν. απόλ. Ο τύπος ἀνυμένου είναι μτχ. ενεστ. μέσ. φων. του ρ. ἄνυμαι «ολοκληρώνω, 

εκπληρώνω», πβ. ΝΕ διάνυσμα, διανύω. 

 

439–50. Κομπασμός του Αίαντα. Η αφήγηση της επίθεσης του Αίαντα (5.404–12) διακόπτεται από τον 

διάλογο μεταξύ των Ατρειδών (5.413–38, στίχοι που εδώ παραλείπονται): αφού ο Μενέλαος εκφράζει στον 

αδελφό του την έντονη ανησυχία του για το ότι ο Αίας μπορεί να βλάψει τους Αχαιούς βάζοντας φωτιά στα 

καράβια τους (5.417 τάχα νῆας ἐνιπρήσει· βλ. 5.356) και να τους σκοτώσει εξαιτίας της οργής του για τα όπλα 

(5.417–18), εύχεται ύστερα να μην είχε οργανώσει η Θέτις την κρίση των όπλων και ο Οδυσσέας να μην είχε 

τολμήσει να αναμετρηθεί με κάποιον καλύτερό του (5.420–1). Φοβάται, τέλος, ότι η καταστροφή του Αίαντα 

θα σημάνει και την καταστροφή των Αχαιών, καθώς βασίζονται σε αυτόν μετά τον θάνατο του Αχιλλέα 

(5.422–6). Στη σύντομη απάντησή του, ο Αγαμέμνονας ζητεί από τον αδελφό του να μην κατηγορεί τον 

Οδυσσέα, ο οποίος έχει επανειλημμένως φανεί χρήσιμος στους Αχαιούς και επιζήμιος στους εχθρούς τους, 

αλλά τους θεούς (5.427–31). Ο αφηγητής τότε κλείνει αυτήν την παρένθεση για τους Ατρείδες και εστιάζει 

στον φόβο των ποιμένων μπροστά στη μανιασμένη επίθεση του Αίαντα (5.432–8). 

Νομίζοντας, τώρα, ότι έχει σκοτώσει Αχαιούς, ο Αίας κομπάζει πάνω από το σώμα του νεκρού 

αρνιού, το οποίο πιστεύει πως είναι ο Οδυσσέας. Στην τραγωδία Αίας δεν παρουσιάζεται με τόση λεπτομέρεια 

η σφαγή των ζώων από τον ομώνυμο ήρωα· όταν, όμως, η Τέκμησσα περιγράφει τις κινήσεις του μαινόμενου 

Αίαντα, αναφέρει και τα λόγια που αυτός απευθύνει κατά των Ατρειδών και του Οδυσσέα μαζί με πολύ γέλιο: 

Αίας 302–3 λόγους ἀνέσπα, τοὺς μὲν Ἀτρειδῶν κάτα, / τοὺς δ᾽ ἀμφ᾽ Ὀδυσσεῖ, συντιθεὶς γέλων πολύν «λόγια 

ξεστομίζει, κάποια κατά των Ατρειδών, κάποια για τον Οδυσσέα, βγάζοντας πολύ γέλιο». Παίρνοντας ως 

έναυσμα αυτήν τη λεπτομέρεια, ο Κόιντος παρουσιάζει εδώ τον ήρωα να κομπάζει —γελώντας— πάνω από 

το σώμα του αρνιού. Ο λόγος του (5.441–8) πλαισιώνεται στην αρχή και στο τέλος από δύο στίχους που 

υπογραμμίζουν αφενός τον θριαμβευτικό τόνο του ήρωα (5.439–40) και, αφετέρου, την πλάνη στην οποία 

έχει περιπέσει (5.449–50). Ο Αίας αρχίζει και τελειώνει τον λόγο του με τον τόπο ότι ο πεσμένος εχθρός θα 

γίνει βορά σε σκυλιά και πουλιά (5.441 κυνῶν βόσις ἠδ᾽ οἰωνῶν· 5.448 οἰωνοί τε κύνες τε δεδουπότα 

δαρδάψουσιν), και το κυρίως μέρος του λόγου του περιστρέφεται γύρω από την ταφή και τα αγαπημένα 

πρόσωπα του νεκρού. Ο Αίας αναφέρει πρώτα ότι τα όπλα του Αχιλλέα δεν κατάφεραν να σώσουν τον 

ηττημένο (5.442) και η αναφορά αυτή υπενθυμίζει την αιτία της διαμάχης (5.443 ὧν ἕνεκ᾽ ἀφραδέως μέγ᾽ 

ἀμείνονι δηριάασκες). Στη συνέχεια, αναφέρεται στις τελευταίες τιμές που δε θα αποδοθούν στον νεκρό από 



83 

τους οικείους του: η γυναίκα και ο γιος του (5.445 κουριδίη μετὰ παιδός) δεν θα θρηνήσουν πάνω από το 

πτώμα του (5.444 σὲ ... οὔ τι γοήσεται ἀμφιπεσοῦσα) ούτε και οι γονείς του (5.446 οὐ τοκέες), για τους οποίους 

ο ίδιος θα ήταν στήριγμα στα γηρατειά τους (5.446–7), γιατί τώρα αυτός θα γίνει τροφή για τα άγρια πουλιά 

και τα σκυλιά (5.448: βλ. πιο πάνω), έχοντας πέσει νεκρός μακριά από την πατρίδα του (5.447 τῆλ᾽ ἀπὸ 

πάτρης). 

Ο λόγος αυτός, όπως σημειώνουν οι James – Lee 2000, 126, είναι ένας από τους οκτώ με παρόμοιο 

περιεχόμενο στα ΜΟ: 1.644–53 (Αχιλλέας και Πενθεσίλεια), 1.757–65 (Αχιλλέας και Θερσίτης), 6.385–9 

(Ευρύπυλος και Νιρέας), 6.414–24 και 431–4 (Ευρύπυλος και Μαχάων), 8.211–16 (Νεοπτόλεμος και 

Ευρύπυλος), 13.359–73 (Μενέλαος και Δηίφοβος). Κοινά στοιχεία με άλλους λόγους αποτελούν η 

αποστροφή στον νεκρό να μείνει ξαπλωμένος στη σκόνη ή στο έδαφος (1.644, 1.757, 5.441, 6.385 κεῖσό νυν 

ἐν κονίῃσι· 6.431 νῦν μὲν δὴ σύ <γε> κεῖσο κατὰ χθονός) και η παρατήρηση του νικητή ότι ο ηττημένος 

προσπάθησε να αναμετρηθεί με κάποιον καλύτερο (1.656–5 και 1.649–50, 1.758, 5.443, 6.388, 6.415–16). 

Επίσης, σε κάποιες περιπτώσεις ο νικητής παρατηρεί ότι κάποιο ιδιαίτερο χαρακτηριστικό που διέθετε ο 

αντίπαλος δε στάθηκε αρκετό για να αποτρέψει τον θάνατό του (5.443, 6.385–6, 6.420–4). 

Υπάρχουν, όμως, κάποια σημεία στα οποία ο λόγος του Αίαντα διαφοροποιείται: ήδη από την 

εισαγωγή του, ο αφηγητής αναφέρει ότι ο αποδέκτης του λόγου είναι ένα αρνί (5.439) και υπογραμμίζει το 

γέλιο του ήρωα (5.440 ὀλοὸν γελάσας· βλ. σχόλ. στ. 5.439–40). Τα δύο αυτά στοιχεία υπογραμμίζουν την 

απόσταση που χωρίζει τον μανιασμένο Αίαντα από την πραγματικότητα, στην οποία θα προσγειωθεί απότομα 

μετά από τη δεύτερη παρέμβαση της Αθηνάς (5.451–62). Τέλος, αντίθετα με τους άλλους νικητές που 

απευθύνονται σε νεκρούς ή ετοιμοθάνατους αντιπάλους, μόνος ο Αίας, σαν δεύτερος Αχιλλέας (βλ. Ιλ. Φ 

123–4, Χ 22.352–4), πραγματεύεται εκτενώς το θέμα της ταφής και του σώματος του νεκρού στον λόγο του· 

το θέμα αυτό παραπέμπει στην ομώνυμη τραγωδία του Σοφοκλή, όπου ο ίδιος ο Αίας, πριν αυτοκτονήσει, 

σκέφτεται τι θα απογίνει το σώμα του (Αίας 829–30 καὶ μὴ πρὸς ἐχθρῶν του κατοπτευθεὶς πάρος / ῥιφθῶ κυσὶν 

πρόβλητος οἰωνοῖς θ᾽ ἕλωρ «και δε θα γίνω πριν αντιληπτός από κάποιον εχθρό και πεταχτώ έξω ως λεία σε 

σκυλιά και πτηνά»), με το δεύτερο μέρος της τραγωδίας να ασχολείται διεξοδικά με το ζήτημα της ταφής, ενώ 

στα ΜΟ οι Αχαιοί συμφωνούν να τού αποδοθούν οι τιμές. 

 

439–40. Το επίρρημα ὀψέ (439) ολοκληρώνει την καταστροφική επίθεση που εξαπέλυσε ο Αίας απέναντι 

στους συντρόφους του. Η λεπτομέρεια του γέλιου (440 ὀλοὸν γελάσας) επιτείνει το τραγικό στοιχείο, καθώς 

τονίζει την απόσταση μεταξύ της αντίληψης του Αίαντα και της πραγματικότητας, αλλά θυμίζει ταυτόχρονα 

και το θέμα του εμπαιγμού στον Αίαντα του Σοφοκλή: η Αθηνά αναφέρει στην αρχή της τραγωδίας ότι το πιο 

γλυκό γέλιο είναι εις βάρος των εχθρών (Αίας 79 oὔκουν γέλως ἥδιστος εἰς ἐχθροὺς γελᾶν;), ενώ αργότερα 

τόσο ο Αίας όσο και ο Χορός φαντάζονται τον Οδυσσέα να γελούν (Αίας 381, 958–60). 

 

440. τοῖον ποτὶ μῦθον ἔειπε: Λογότυπος του Κόιντου που χρησιμοποιείται δώδεκα φορές στο έπος του για να 

αντικαταστήσει τη συνήθη (x29) ομηρική φράση πρὸς μῦθον ἔειπε. Ποτὶ ... ἔειπε = προσεῖπεν, με τμήση. 

 

441. κεῖσό νυν ἐν κονίῃσι, κυνῶν βόσις ἠδ᾽ οἰωνῶν = ΜΟ 1.644 (Αχιλλέας προς Πενθεσίλεια). Η ιδέα ότι 

ένα σώμα θα γίνει βορά σε σαρκοβόρα ζώα και αρπακτικά πτηνά είναι συνήθης στην επική ποίηση: βλ. (π.χ.) 

Ιλ. Χ 42–3 (ο Πρίαμος παρακαλεί τον Έκτορα) τάχα κεν ἑ κύνες καὶ γῦπες ἔδοιεν / κείμενον «γρήγορα τα 

σκυλιά και οι γύπες θα έτρωγαν αυτόν που κείται»· Ιλ. Χ 335–6 (ο Αχιλλέας στον ετοιμοθάνατο Έκτορα) σὲ 

μὲν κύνες ἠδ᾽ οἰωνοί / ἑλκήσουσ᾽ ἀικῶς «εσένα σκύλοι και άγρια πουλιά θα σε σύρουν ντροπιαστικά». 

 

κυνῶν βόσις ἠδ᾽ οἰωνῶν: Την εικόνα των πουλιών που κατασπαράζουν το σώμα του νεκρού είχε αναφέρει 

και ο Ευρύπυλος στον ετοιμοθάνατο Μαχάονα: ΜΟ 6.417–18 ὅτ᾽ οἰωνοὶ δατέωνται / σάρκα τεήν. 

 

443. ἀφραδέως μέγ᾽ ἀμείνονι δηριάασκες: Ο Αίας τονίζει τη μεγάλη, όπως νομίζει, ανοησία (ἀφραδέως) του 

Οδυσσέα, γιατί επέμενε να αναμετριέται (θαμιστικό δηριάασκες) με έναν καλύτερό του. Αυτή η διαπίστωση 

είναι συνήθης σε παρόμοιους κομπασμούς (MO 1.645–6, 1.649–50· 1.758· 6.388· 6.415–16)· το γεγονός, 

όμως, ότι αυτό το συναίσθημα το είχε εκφράσει και ο Μενέλαος κατ’ ιδίαν στον αδελφό του Αγαμέμνονα 

φαίνεται να επιβεβαιώνει τα λόγια του Αίαντα εδώ: ΜΟ 5.419–21 ὡς ὄφελον μὴ τῶνδε Θέτις περὶ δῆριν ἔθηκε, 

/ μηδ᾽ ἄρα Λαέρταο πάις μέγ᾽ ἀμείνονι φωτί / ἔτλη δηριάασθαι ἐναντίον ἄφρονι θυμῷ «μακάρι η Θέτις να μην 

είχε ορίσει έριδα για αυτά ούτε ο γιος του Λαέρτη να είχε τολμήσει με άφρονα νου να έρθει αντιμέτωπος με 

πολύ καλύτερο άνδρα». 

 



84 

444. κεῖσο, κύον: Ο Αίας επαναλαμβάνει την προστακτική κεῖσο, με την οποία είχε ξεκινήσει τον λόγο του 

(5.441). Ενώ, όμως, στην αρχή και στο τέλος είχε αναφερθεί στα σαρκοβόρα σκυλιά που θα κατασπαράξουν 

το σώμα του νεκρού (5.441, 5.448), εδώ αποκαλεί τον ίδιο τον νεκρό με την κλητική προσφώνηση κύον· πβ. 

13.359 (Μενέλαος στον Δηίφοβο) ὦ κύον. 

 

444–6. σὲ γὰρ οὔ τι γοήσεται ἀμφιπεσοῦσα / κουριδίη μετὰ παιδὸς ἀάσχετον ἀσχαλόωσα / οὐ τοκέες «διότι 

δε θα σε αγκαλιάσει να σε θρηνήσει η γυναίκα σου με αβάσταχτη στενοχώρια και το παιδί σου ούτε οι γονείς 

σου»: Παρόμοια στέρηση του νεκρού από το αγκάλιασμα της μητέρας αναφέρει και ο Αχιλλέας στα θύματά 

του στην Ιλιάδα, τον Λυκάονα (Ιλ. Φ 123–4 οὐδέ σε μήτηρ / ἐνθεμένη λεχέεσσι γοήσεται) και τον Έκτορα (Ιλ. 

Χ 352–3 οὐδ᾽ ὣς σέ γε πότνια μήτηρ / ἐνθεμένη λεχέεσσι γοήσεται). Για το ρ. ἀμφιπίπτω για μια γυναίκα που 

αγκαλιάζει το σώμα του νεκρού συζύγου της στον πόλεμο πβ. Οδ. θ 523 φίλον πόσιν ἀμφιπεσοῦσα. 

 

446–7. τοῖς οὔ τι μετέσσεαι ἐλδομένοισι / γήραος ἐσθλὸν ὄνειαρ «για τους οποίους δε θα είσαι γενναίο 

στήριγμα στα γεράματά τους, ενώ θα το επιθυμούσαν»: Έχει ενδιαφέρον ότι το πρώτο θύμα του Αίαντα στην 

Ιλιάδα ήταν ο Σιμοείσιος, για τον οποίον ο αφηγητής ανέφερε ότι ο θάνατός του τον απέτρεψε από το να 

αποδώσει στους γονείς του ανταμοιβή για την ανατροφή του: Ιλ. Δ 477–8 οὐδὲ τοκεῦσι / θρέπτρα φίλοις 

ἀπέδωκε. 

 

447–8. σε … / οἰωνοί τε κύνες τε δεδουπότα δαρδάψουσιν: Πβ. Ιλ. Χ 89 (η Εκάβη παρακαλεί τον Έκτορα) 

κύνες ταχέες κατέδονται «γοργά σκυλιά θα <σε> κατασπαράξουν»· Ιλ. Χ 354 (ο Αχιλλέας προς τον Έκτορα) 

κύνες τε καὶ οἰωνοὶ κατὰ πάντα δάσονται «σκυλιά και πουλιά θα τα κατασπαράξουν όλα». Το ρ. δαρδάπτω 

χρησιμοποιείται στην επική παράδοση συνήθως για άγρια ζώα που κατασπαράζουν τα θύματά τους (π.χ. Ιλ. Λ 

479, Οππ. Αλιευτ. 4.627–8, Κόιντ. Σμυρν. ΜΟ 11.245)· για τη μεταφορική σημασία βλ. Οδ. ξ 92, π 315. 

 

449–50. ὣς ἄρ’ ἔφη δολόεντα μετὰ κταμένοις Ὀδυσῆα / κεῖσθαι ὀιόμενος μεμορυγμένον αἵματι πολλῷ 
«έτσι μίλησε νομίζοντας ότι ο πανούργος Οδυσσέας κείται ανάμεσα στους νεκρούς βουτηγμένος σε πολύ 

αίμα»: Για μία ακόμη φορά, το χαρακτηριστικό του Οδυσσέα είναι —για τον Αίαντα— ο δόλος του (πβ. 

5.358). 

 

450. μεμορυγμένον αἵματι πολλῷ: Πβ. ΜΟ 6.255 βουκόλος Εὐρυτίων μεμορυγμένος αἵματι πολλῷ. Το επικό 

ρήμα μορύσσω «μολύνω, λερώνω» είναι ομηρικό άπαξ λεγόμενον: Οδ. ν 435 (ρούχα) κακῷ μεμορυγμένα 

καπνῷ. 

 

451–5. Η παρέμβαση της Αθηνάς. Η Αθηνά (5.451 Τριτωνίς· πβ. 5.360) παρεμβαίνει και πάλι, αλλά αυτή τη 

φορά για να επαναφέρει τον Αίαντα στα λογικά του: σκορπίζει από το μυαλό και τα μάτια του τη σκυθρωπή 

Μανία (όχι Λύσσα, όπως στους στ. 5.360, 5.405) που αποπνέει καταστροφή (5.452 πνείουσαν ὄλεθρον). Στη 

συνέχεια όμως, η Μανία κατευθύνεται γοργά προς τα ρεύματα της Στυγός, όπου κατοικούν οι γοργές Ερινύες 

που στέλνουν πάντοτε κακές στενοχώριες στους υπερφίαλους θνητούς. 

 

453–4. θοῶς ... / ἦχι θοαὶ ... Ἐριννύες: Σε δύο διαδοχικούς στίχους τονίζεται η ταχύτητα (θοῶς) με την οποία 

κατευθύνεται η Μανία στα νερά της Στυγός, όπου κατοικούν οι ταχείες (θοαί) Ερινύες: αφενός η Μανία είναι 

συνυφασμένη με πράξεις γρήγορες, που δε χαρακτηρίζονται από στοχασμό και ψυχραιμία, ενώ οι ίδιες οι 

Ερινύες είναι γρήγορες (θοαί) γιατί η τιμωρία τους δεν αργεί να επέλθει στον παραβάτη. Στον Αίαντα του 

Σοφοκλή, όταν ο ήρωας τις καλεί να τιμωρήσουν ολόκληρο τον στρατό, τις αποκαλεί ταχεῖαι ποίνιμοί τ᾽ 

Ἐρινύες (Σοφ. Αίας 843: βλ. σχόλ. στ. 5.472–3). 

 

455. κακὰς ἐφιᾶσιν ἀνίας «εξαπολύουν κακές στενοχώριες»: Ο τύπος ἐφιᾶσιν είναι το 3ο πληθ. πρ. ενεστ. του 

ρ. ἐφίημι «στέλνω». 

 

456–62. H ταραχή του Αίαντα. Αμέσως μόλις απομακρύνεται η Μανία από τα μάτια και το νου του, ο Αίας 

βλέπει το θέαμα των νεκρών κοπαδιών στη γη και μένει εντελώς αποσβολωμένος μέσα του (457 θάμβεεν ἐν 

φρεσὶ πάμπαν), καθώς καταλαβαίνει τον δόλο των θεών. Το ίδιο ρήμα που είχε χρησιμοποιηθεί νωρίτερα για 

αυτό που νόμιζε ο Αίας ότι συμβαίνει (450 οἰόμενος) χρησιμοποιείται και πάλι τώρα που αντιλαμβάνεται την 

πραγματικότητα (457 ὀίσατο), και ενώ νωρίτερα θεωρούσε τον Οδυσσέα δολόεντα (5.449), τώρα 

αντιλαμβάνεται ότι ο δόλος προέρχεται από τους θεούς (5.457–8 δόλον εἶναι / ἐκ μακάρων). Η αντίδραση του 



85 

Αίαντα είναι άμεση: τσακίζονται τα μέλη του και δεν έχει τη δύναμη μες στη στενοχώρια του να προχωρήσει 

ούτε μπροστά ούτε πίσω (5.459–60). Στέκεται ακίνητος σαν βράχος που έχει ριζώσει στα βουνά ψηλότερα 

από όλους τους άλλους βράχους (5.461–2). 

 

456. μῆλα κατὰ χθονὸς ἀσπαίροντα «τα πρόβατα να σπαρταρούν στο έδαφος». 

 

458–9. πάντεσσι δ’ ὑπεκλάσθη μελέεσσι / βλήμενος ἄλγεσι θυμὸν ἀρήιον «χτυπημένος από πόνους στην 

πολεμοχαρή καρδιά του, τσακίστηκε σε όλα του τα μέλη». 

 

458. πάντεσσι δ᾽ ὑπεκλάσθη μελέεσσι: Ο τύπος ὑπεκλάσθη είναι το 3ο εν. πρόσ. παθ. αορ. του ρ. ὑποκλάω < 

ὑπό + κλάω «σπάζω, κομματιάζω, διαλύω», πβ. ΝΕ κλάσμα. 

 

459. θυμὸν ἀρήιον: Το επίθ. ἀρήιος, η, ον (< Ἄρης) χρησιμοποιείται για πολεμιστές και για τα 

χαρακτηριστικά τους (π.χ. Ιλ. Ζ 340 ἀρήια τεύχεα). Η πολεμοχαρής καρδιά του Αίαντα αντιπαραβάλλεται με 

τον δόλον των θεών, ο οποίος υπερτερεί. 

 

461–2. Η παρομοίωση αυτή, που παρουσιάζει τον Αίαντα σαν πέτρα που έχει ριζώσει στα βουνά και είναι 

πολύ υψηλότερη (5.462 μάλα πολλὸν ὑπερτάτη) από όλες τις άλλες, δείχνει τον Αίαντα αποσβολωμένο να μην 

έχει τη δύναμη να κάνει ούτε πίσω ούτε μπρος· παράλληλα, όμως, δείχνει τον ήρωα να ξεχωρίζει από όλους 

τους άλλους. Αυτή η εικόνα συνάδει με την πρώτη παρουσίαση του Αίαντα στην Ιλιάδα: όταν, κατά την 

Τειχοσκοπία, ο Πρίαμος ρωτά την Ελένη ποιος είναι αυτός ο Αχαιός που ξεχωρίζει με το ανάστημά του (Ιλ. Γ 

227 ἔξοχος Ἀργείων κεφαλήν τε καὶ εὐρέας ὤμους), η Ελένη απαντά ότι είναι ο Αίας, πελώριος ἕρκος Ἀχαιῶν 

(Ιλ. Γ 229· πβ. Ιλ. Ζ 5–6). Η υπεροχή του απέναντι σε όλους τους Αχαιούς υπογραμμίζεται και στον πέμπτο 

λόγο στα ΜΟ του Κόιντου: 5.130 Αἴας, ὃς μέγα πάντας ὑπείρεχεν ἐν Δαναοῖσιν. 

 

463–81. Ο μονόλογος του Αίαντα. Η αλλαγή του τόνου από τον κομπασμό του Αίαντα (5.441–8) σε αυτόν 

τον μονόλογο σηματοδοτείται από τις αντίστοιχες εισαγωγές του αφηγητή: 5.464 λυγρὸν ἀνεστονάχησεν, ἔπος 

δ᾽ ὀλοφύρετο τοῖον, σε αντίθεση με τα ΜΟ 5.440 ὀλοὸν γελάσας τοῖον ποτὶ μῦθον ἔειπε). Ο Αίας εδώ ξεκινά με 

ένα παράπονο (5.465 ὤ μοι ἐγώ) ότι τον μισούν οι θεοί, οι οποίοι έβαλαν στο μυαλό του κακὴν ... λύσσαν για 

να σκοτώσει τα πρόβατα, τα οποία δεν του έφταιγαν (5.466–7). Στη συνέχεια, εύχεται (5.468 ὡς ὄφελον) να 

είχε σκοτώσει ο ίδιος τον Οδυσσέα, και εύχεται οι Ερινύες τώρα να τον τιμωρήσουν (5.470–2) και να δώσουν 

και στους άλλους Αχαιούς αλλά και στον ίδιο τον Ατρείδη καταστροφικές μάχες και πένθη· εύχεται, τέλος, 

και ο ίδιος ο Αγαμέμνονας να μη φθάσει με ασφάλεια (5.474–5 μήδ᾽ ὅ γ᾽ ἀπήμων / ἔλθοι) στην πατρίδα του, 

μολονότι επιθυμεί να επιστρέψει. Με μια αποστροφή στον εαυτό του, που δείχνει την απόσταση που έχει ήδη 

πάρει από όλους τους υπολοίπους (5.476), καταριέται όλο το στρατό των Αχαιών και τη ζωή που δεν μπορεί 

να υπομείνει (477–8 ἐρρέτω αἰών / ἄσχετος), γιατί ο καλός δεν απολαμβάνει πια κάποια ανταμοιβή (5.478 

γέρας), αλλά ο χειρότερος τιμάται περισσότερο και είναι πιο αγαπητός, εφόσον ο Οδυσσέας είναι αυτός που 

τιμάται από τους Αργείους, ενώ έχουν περάσει απαρατήρητα όσα ο ίδιος έκανε και όσα υπέστη για τους 

πολλούς (5.481 εἵνεκα λαῶν). 

Ενδιαφέρον είναι το γεγονός ότι, σε αντίθεση με τον τελευταίο μονόλογο του Αίαντα στο ομώνυμο 

έργο του Σοφοκλή, απουσιάζει εδώ η ντροπή που φέρει ο ήρωας και ο προβληματισμός για τις επιλογές που 

του απομένουν, αλλά υπερισχύει η ρητορική της κατάπτωσης των αξιών: ο Αίας του Κόιντου απαρνείται τον 

στρατό στον οποίο ανήκε μέχρι τώρα και τη ζωή που δεν μπορεί πια να υποφέρει γιατί δεν ανταμείβεται 

πλεόν ο καλός (5.478 οὐ γὰρ ἔτ᾽ ἐσθλὸς ἔχει γέρας). Ο Αίας εδώ απηχεί και μεγεθύνει την πικρία του 

ομηρικού Αχιλλέα, όπως αυτός την εκφράζει στην πρεσβεία των Αχαιών: Ιλ. Ι 318–19 ἴση μοῖρα μένοντι, καὶ 

εἰ μάλα τις πολεμίζοι· / ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός «η ανταμοιβή είναι η ίδια για αυτόν που μένει 

[πίσω] και αν κάποιος δυνατά πολεμά· ο κακός και ο γενναίος απολαμβάνουν την ίδια τιμή». Με παρόμοια 

ρητορική, η Αθηνά θα αναπτύξει στο τέλος των ΜΟ μια ακόμη πιο ζοφερή και παρακμιακή εικόνα, όταν 

διαπιστώνει —με αφορμή τον βιασμό της Κασσάνδρας από τον Αίαντα τον Λοκρό, που μένει ατιμώρητος, 

κατά την άλωση της Τροίας στον ναό της ίδιας της Αθηνάς— ότι οι άνθρωποι δε σέβονται πια τους θεούς 

γιατί δεν τιμωρούνται οι κακοί, ενώ ο καλός πολλές φορές υπομένει περισσότερες δυστυχίες από τον κακό, 

και γι᾽ αυτό κανείς δε σέβεται πια τη δίκη και δεν υπάρχει πια αἰδώς στους ανθρώπους (14.427–33). Για τη 

ρητορική αυτή της Αθηνάς βλ. A. N. Carvounis, Final Scenes in Quintus of Smyrna, Posthomerica 14, στο: 

Baumbach – Bär 2007, 241–57. 

 



86 

465. τί νυ τόσσον ἀπέχθομαι ἀθανάτοισιν: Ο Αίας ξεκινά τον μονόλογό του με το ερώτημα γιατί τον μισούν 

τόσο πολύ οι θεοί. Οι αναγνώστες έχουν γίνει μάρτυρες της παρέμβασης της Αθηνάς εις βάρος του Αίαντα 

για να προστατεύσει τον Οδυσσέα (5.360–4), και ήδη από τους θνητούς ο Αγαμέμνονας έχει αποδώσει 

ευθύνες στους θεούς (5.429a ἀλλὰ θεοῖς οἳ νῶιν ὀλέθρια μητιόωνται «αλλά οι θεοί μηχανεύονται ολέθρια 

πράγματα για εμάς»). Στην ομώνυμη τραγωδία, ο ήρωας νιώθει ότι μισείται και από τους θεούς και από τους 

ανθρώπους, αλλά και από την ίδια τη γη της Τροίας, και αυτή η διαπίστωση τελικά θα τον οδηγήσει στην 

αυτοκτονία: Σοφ. Αίας 457–9 ὅστις ἐμφανῶς θεοῖς / ἐχθαίρομαι, μισεῖ δέ μ᾽ Ἑλλήνων στρατός, / ἔχθει δὲ Τροία 

πᾶσα καὶ πεδία τάδε «εγώ που εμφανώς μισούμαι από τους θεούς, με μισεί κι ο στρατός των Ελλήνων, και 

είναι εναντίον μου ολόκληρη η Τροία και αυτές οι πεδιάδες». 

 

468. ὡς ὄφελον τίσασθαι «μακάρι να είχα τιμωρήσει»: Η ευχή για την αναίρεση ενός γεγονότος από το 

παρελθόν εκφέρεται στην επική παράδοση με τη φράση ὡς ὄφελον (παρατ. ρ. ὀφείλω) + απαρέμφ. / οριστική. 

 

τίσασθαι: Απαρ. αορ. μέσ. φων. ρ. τίνω «τιμωρώ». 

 

469. ἐπεὶ ἦ με κακῇ περικάββαλεν ἄτῃ: Η αναφορά στην ἄτη που οδηγεί έναν ήρωα σε πράξεις για τις οποίες 

στη συνέχεια μετανιώνει έχει ως πρότυπο τον λόγο του Αγαμέμνονα στην Ιλιάδα Τ 78–144, όπου ο αρχηγός 

των Αχαιών ισχυρίζεται ότι για την έριδά του με τον Αχιλλέα δε φταίει ο ίδιος, αλλά ο Δίας, η Μοίρα και η 

Ερινύα, που έριξαν στο νου του άγρια παραφροσύνη: Ιλ. Τ 88 οἵ τέ μοι ... φρεσὶν ἔμβαλον ἄγριον ἄτην. 

Υποκείμενο του ρ. είναι ο Οδυσσέας· δεν είναι, επομένως, κάποια ανώτερη δύναμη, αλλά κάποιος πολύ 

κακός (5.470 λυγρὸς ἐὼν μάλα πάγχυ) που ευθύνεται για το ότι τυλίχθηκε ο Αίας σε κακῇ ἄτῃ. 

 

περικάββαλεν: = περικατέβαλεν < περικαταβάλλω «ρίχνω γύρω [από κάποιον]». 

 

470–5. Η κατάρα του Αίαντα. Αφού ο Αίας μετανιώνει για κάτι που δεν έκανε στο παρελθόν, ελπίζει τώρα η 

κατάρα του να επηρεάσει το μέλλον. Η κατάρα του έχει τρεις αποδέκτες —τον ίδιο τον Οδυσσέα, το σύνολο 

των Αργείων, και τον Αγαμέμνονα— και εκφέρεται με τρία διαφορετικά ρήματα στην ευκτική (αορίστου): 

5.470 πάθοι· 5.472 δοῖεν· 5.475 ἔλθοι. Μολονότι ο Αίας νιώθει ότι οι θεοί είναι εναντίον του, θα 

εισακουσθούν τελικά και τα τρία σκέλη της κατάρας του: ο Οδυσσέας θα υποστεί τρομερές δυσκολίες, όπως 

γνωρίζουν οι αναγνώστες από την Οδύσσεια (βλ. σχόλ. στ. 5.470), οι Αργείοι θα ταλαιπωρηθούν με πολλές 

ακόμα μάχες και πένθη, καθώς θα αργήσει να έρθει το τέλος του πολέμου, ενώ ο Αγαμέμνονας θα γνωρίσει 

τον θάνατο κατά την επιστροφή του από τη σύζυγό του Κλυταιμνήστρα και τον εραστή της Αίγισθο. Οι 

στίχοι 5.471 και 5.472 είναι σπονδειάζοντες και ο αργός ρυθμός των δύο αυτών διαδοχικών στίχων επιτείνει 

τη σοβαρότητα της κατάρας. 

 

470–2. Οι James – Lee 2000, 131, παρατηρούν ότι το πρώτο αυτό σκέλος της κατάρας του Αίαντα για τον 

Οδυσσέα θυμίζει τους προηγούμενους στίχους που περιέγραφαν πώς λειτουργούν οι Ερινύες: 5.454–5 

βροτοῖσιν / … ὑπερφιάλοισι ~ 5.471–2 ἀνθρώποισιν / ἀργαλέοις· 5.454–5 κακὰς ἐφιᾶσιν ἀνίας ~ 5.470–1 

πάθοι ... ἄλγεα θυμῷ / ὁππόσα μητιόωνται. 

 

470. πάθοι ... ἄλγεα θυμῷ: Η λεκτική απήχηση με το προοίμιο της Οδύσσειας, όπου περιγράφονται τα πολλά 

δεινά που υπέστη ο Οδυσσέας στη θάλασσα (Οδ. α 4 πολλὰ δ᾽ ὅ γ᾽ ἐν πόντῳ πάθεν ἄλγεα ὃν κατὰ θυμόν) 

επιβεβαιώνει ότι αυτή η κατάρα του Αίαντα θα έχει ισχύ. 

 

471–2. ὁππόσα μητιόωνται Ἐριννύες ἀνθρώποισιν / ἀργαλέοις «όσα μηχανεύονται οι Ερινύες για τους 

δυσάρεστους ανθρώπους»: Η αναφορά του Αίαντα στις Ερινύες (βλ. σχόλ. στ. 5.453–4 και 5.470–2) θυμίζει 

την επίκληση που κάνει σε αυτές ο ήρωας στην τραγωδία: Σοφ. Αίας 835–8 καλῶ δ᾽ ἀρωγοὺς τὰς ἀεί τε 

παρθένους / ἀεί θ᾽ ὁρώσας πάντα τἀν βροτοῖς πάθη, / σεμνὰς Ἐρινῦς τανύποδας, μαθεῖν ἐμέ / πρὸς τῶν 

Ἀτρειδῶν ὡς διόλλυμαι τάλας «καλώ ως βοηθούς αυτές που είναι πάντα παρθένοι και βλέπουν πάντα όλα τα 

πάθη των ανθρώπων, τις αξιοσέβαστες Ερινύες με τα γρήγορα βήματα, για να μάθουν πως εγώ, ο δύστυχος, 

καταστρέφομαι από τους Ατρείδες». 

 

μητιόωνται: 3ο πληθ. ενεστ. μέσ. φων. ρ. μητιάω «σκέφτομαι, μηχανεύομαι», πβ. πολύμητις (Ὀδυσσεύς). 

 



87 

472–3. Η γενικευμένη κατάρα προς όλους τους Αχαιούς βρίσκει προηγούμενο και στην τραγωδία του 

Σοφοκλή: Αίας 843–4 ἴτ᾽, ὦ ταχεῖαι ποίνιμοί τ᾽ Ἐρινύες, / γεύεσθε, μὴ φείδεσθε πανδήμου στρατοῦ «ελάτε, 

Ερινύες, γρήγορες και τιμωροί· γεύεσθε, μη λυπάσθε, ολόκληρο τον στρατό». 

 

475. λιλαιόμενος: < λιλαίομαι «επιθυμώ», πβ. λατ. lascivus «λάγνος». 

 

476. ἀλλὰ τί μοι στυγεροῖσι μετέμμεναι ἐσθλὸν ἐόντα «αλλά τι <καλό είναι> για μένα να είμαι ανάμεσα σε 

μισητούς, ενώ εγώ είμαι γενναίος;»: Η ελλειπτική εκφορά της ερώτησης υποδηλώνει την ταραχή του Αίαντα, 

και η ίδια η ερώτηση θυμίζει αυτήν που είχε θέσει ο Αχιλλέας στην Ιλιάδα: Σ 90–1 οὐδέ με θυμὸς ἄνωγεν / 

ζώειν οὐδ᾽ ἄνδρεσσι μετέμμεναι «η καρδιά μου ούτε με προστάζει να ζω ούτε να βρίσκομαι ανάμεσα σε 

ανθρώπους». Εδώ υπάρχει έντονη η αντίθεση μεταξύ των πολλών που απαρνείται ο Αίας και που είναι 

στυγεροί («μισητοί») και του ίδιου που είναι ἐσθλός (πβ. στ. 5.478, 5.482). 

 

478–81. Ο συλλογισμός αυτός του Αίαντα εκφέρεται πρώτα με γενικούς (5.478 ἐσθλὸς ... χερείων) και στη 

συνέχεια (με αντίστροφη σειρά) με πιο συγκεκριμένους όρους (5.479–80 Ὀδυσσεύς / … ἐμεῦ). Εδώ 

διαφαίνεται και η συλλογική ευθύνη του στρατεύματος: μολονότι έχει μικρότερη αξία, ο Οδυσσέας τιμάται 

από τους Αργείους (5.480 τίετ᾽ ἐν Ἀργείοισιν), οι οποίοι παραβλέπουν όσα ο ίδιος ο Αίας έκανε για χάρη των 

πολλών (5.481 εἵνεκα λαῶν). 

 

482–6. Η αυτοκτονία του Αίαντα. Ο Αίας αυτοκτονεί αμέσως μετά από τον μονόλογό του. Τη στιγμή αυτή ο 

αφηγητής τον χαρακτηρίζει με το επίθετο ἐσθλός που είχε χρησιμοποιήσει ο ίδιος ο Αίας νωρίτερα (5.476) και 

με περίφραση με το πατρωνυμικό του (5.482 πάις ἐσθλὸς ἐυσθενέος Τελαμῶνος «ο γενναίος γιος του δυνατού 

Τελαμώνα»). Το όπλο που χρησιμοποιεί ο Αίαντας για την αυτοκτονία του είναι το ξίφος του Έκτορα (5.483 

Ἑκτόρεον ξίφος): αυτό είναι το ξίφος που του είχε χαρίσει ο Έκτορας στο τέλος της αμφίρροπης μονομαχίας 

τους στην Ιλιάδα (Η 303 κ.εξ.) Για τη λεπτομέρεια αυτή, ο ποιητής ακολουθεί την παράδοση της σοφόκλειας 

τραγωδίας, στην οποία ο ίδιος ο Αίας αναλογίζεται την ύστατη στιγμή ότι το όργανο που θα επιφέρει το 

θάνατό του τού είχε δοθεί ως δώρημα από τον εχθρό του (Αίας 662 παρ᾽ Ἕκτορος δώρημα δυσμενεστάτου) και 

ότι επαληθεύεται η παροιμία ἐχθρῶν ἄδωρα δῶρα κοὐκ ὀνήσιμα (Αίας 665 «τα δώρα των εχθρών δεν είναι 

δώρα και δεν είναι ωφέλιμα»). Ο Αίας στα ΜΟ μπήγει το ξίφος στο λαιμό του (5.483 ὦσε δι᾽ αὐχένος) και το 

αίμα αναβλύζει (5.483–4 ἐκ δέ οἱ αἷμα / ἐσσύμενον κελάρυζεν). Ο Αίας απλώνεται στη σκόνη (5.484) όπως ο 

Τυφώνας όταν έπεσε από τους κεραυνούς του Δία (βλ. σημ. στο στ. 5.485), και η μαύρη γη ολόκληρη αντηχεί 

όταν ο Αίας πέφτει νεκρός (5.486). 

 

483. ξίφος ὦσε δι᾽ αὐχένος: Η συγκεκριμένη αναφορά στον αυχένα του Αίαντα έχει οδηγήσει μελετητές να 

εικάσουν ότι ίσως να γίνεται εδώ έμμεση νύξη στην παράδοση που απαντά και στα σχόλια της Ιλιάδας Ψ 821 

ότι αυτό ήταν το τρωτό σημείο του Αίαντα (James – Lee 2000, 132). 

 

484. ἐν κονίῃσι τανύσθη: Η εικόνα αυτή του Αίαντα απλωμένου στη σκόνη θυμίζει αυτήν του ομηρικού 

Αχιλλέα όταν πληροφορείται τον θάνατο του Πατρόκλου: Ιλ. Σ 26–7 αὐτὸς δ᾽ ἐν κονίῃσι μέγας μεγαλωστὶ 

τανυσθείς / κεῖτο «αυτός ο ίδιος μες στις σκόνες βρισκόταν απλωμένος, μεγάλος σε μεγάλη έκταση». 

 

485–6. Όταν ξεκινούσε την επίθεσή του στα ζώα, ο Αίας είχε παρομοιασθεί με τον Ωρίωνα ως προς την 

επιμονή του (βλ. σχόλ. στ. 5.404)· καθώς πέφτει νεκρός στη γη, παρομοιάζεται εδώ με τον Τυφώνα, ο οποίος 

επίσης θανατώθηκε από τους θεούς και συγκεκριμένα τον Δία. Η σκηνή της αυτοκτονίας του Αίαντα 

τελειώνει με τον κρότο που ακούγεται καθώς ο ήρωας πέφτει στη γη (5.486): δεν πεθαίνει άνδρας τιποτένιος 

ούτε με τρόπο ταπεινό, αλλά ένα παράδειγμα υπεράσπισης αξιών. Έτσι και ο Αχιλλέας στα ΜΟ 3.177–9 

πέφτει νεκρός με παρόμοιο κρότο σαν να πέφτει βουνό. Ο Αίαντας εξισώνεται με τον Αχιλλέα και στον 

θάνατο. 

 

485. ἐνεπρήσαντο: 3ο πρόσ. πληθ. μέσ. αορ. του ρ. ἐμπίμπρημι «καίω».  



88 

Β. Νόννος, Διονυσιακά 
 

Οι πληροφορίες για τον Νόννο από την αρχαιότητα είναι περιορισμένες: ότι έλκει την καταγωγή του από την 

Πανόπολη της Αιγύπτου αναφέρεται σε χειρόγραφα και σε ένα ανώνυμο επίγραμμα εἰς Νόννον τὸν ποιητήν 

(ΠΑ 9.198): Νόννος ἐγώ· Πανὸς μὲν ἐμὴ πόλις, ἐν Φαρίῃ δὲ / ἔγχεϊ φωνήεντι γονὰς ἤμησα Γιγάντων «εγώ 

<είμαι> ο Νόννος· η πόλη μου <είναι> του Πανός, όμως στη Φάρο θέρισα τους απογόνους των Γιγάντων με 

το όπλο μου που έχει φωνή».105 Στον Νόννο αποδίδονται σε μέρος της χειρόγραφης παράδοσης δύο έργα σε 

δακτυλικό εξάμετρο: τα Διονυσιακά, που είναι μυθολογικό έπος για τον θεό Διόνυσο σε σαράντα οκτώ βιβλία 

(δηλ. όσες είναι οι ραψωδίες της Ιλιάδας και της Οδύσσειας μαζί), και τη Μεταβολή (Παράφραση) του κατά 

Ιωάννην αγίου ευαγγελίου σε είκοσι ένα κεφάλαια (δηλ. όσα είναι και τα κεφάλαια του αντίστοιχου 

Ευαγγελίου). Το επίγραμμα, ίσως κάποτε η προμετωπίδα μιας έκδοσης των ποιημάτων του Νόννου, 

θεωρείται ότι αναφέρεται συγχρόνως και στα δύο ποιήματα: αφενός στον Διόνυσο γιγαντοφόνον (Διον. 17.10, 

45.172) και αφετέρου στους αιρετικούς, που συχνά αποκαλούνται «Γίγαντες» στη χριστιανική γραμματεία.106 

Οι περισσότεροι μελετητές συμφωνούν τώρα ότι ο ίδιος συγγραφέας είναι υπεύθυνος και για τα δύο 

αυτά έργα, τα οποία τοποθετούνται χρονικά στα μέσα του 5ου αι. μ.Χ.107 Σχετικά με τη σειρά με την οποία τα 

συνέγραψε, ενώ η παλαιότερη επικρατούσα άποψη πρέσβευε ότι ο Νόννος εκχριστιανίστηκε και έγραψε την 

Παράφραση αφού είχε ολοκληρώσει τα Διονυσιακά, τώρα η πλειονότητα των ερευνητών πρεσβεύει είτε ότι τα 

Διονυσιακά προηγούνται χρονικά της Παράφρασης είτε ότι γράφηκαν παράλληλα με αυτήν, γεγονός που 

αντανακλά τη βαθιά κλασική παιδεία και τον πολυσύνθετο πολιτισμό της Ύστερης Αρχαιότητας.108 Όσον 

αφορά τα ίδια τα Διονυσιακά, θέματα που έχουν προσελκύσει ιδιαίτερο ενδιαφέρον είναι η δομή του έπους, η 

σχέση του με την προγενέστερη παράδοση, οι πηγές του Νόννου για τη σύνθεση συγκεκριμένων επεισοδίων, 

το ερώτημα εάν στις πηγές του συμπεριλαμβάνονται και έργα της λατινικής γραμματείας, και η επιρροή της 

ρητορικής παιδείας στο επικό αυτό ποίημα. 

Το πρώτο μέρος των Διονυσιακών (βιβλία 1–12) αφορά τους προγόνους του Διονύσου Kάδμο και 

Αρμονία, την κόρη τους και μητέρα του Διονύσου Σεμέλη και την ερωτική της σχέση με τον Δία, καθώς και 

τη γέννηση του Διονύσου από τον μηρό του Δία μετά τον θάνατο της Σεμέλης. Το μεγαλύτερο μέρος του 

έπους (βιβλία 13–40) αφορά το ταξίδι του Διονύσου στην Ινδία («Ινδιάδα») και τον πόλεμο που διεξάγει εκεί 

μετά τη σχετική προσταγή του Δία. Ο πόλεμος καταλήγει στην ήττα των Ινδών, ενώ το τελευταίο μέρος των 

Διονυσιακών (βιβλία 40–48) καλύπτει σημαντικά επεισόδια από τη ζωή του Διονύσου κατά την επιστροφή 

του στην πατρίδα του Φρυγία, όπως είναι ο βιασμός της Αύρας και η απόκτηση του γιου του Ιάκχου (βλ. πιο 

κάτω). Το έπος τελειώνει με την αποθέωση του Διονύσου που ανακτά τη θέση του στο τραπέζι του πατέρα 

του, δίπλα σε άλλα νόθα τέκνα του Δία, τον Απόλλωνα και τον Ερμή (48.974–8).109 

Ο Νόννος είναι ο κύριος εκπρόσωπος της νεωτερικής τάσης στην εξαμετρική ποίηση της Ύστερης 

Αρχαιότητας.110 Διαφαίνονται έντονα στα Διονυσιακά επιρροές από τον Όμηρο, από ποιητές της ελληνιστικής 

περιόδου και κυρίως τον Απολλώνιο Ρόδιο και τον Καλλίμαχο, ενώ ενδιαφέρον παρουσιάζουν και απηχήσεις 

από προγενέστερα ποιήματα της αυτοκρατορικής περιόδου, όπως τα Αλιευτικά του Οππιανού και οι Μεθ᾽ 

Όμηρον λόγοι του Κόιντου.111 Σε αντιδιαστολή, όμως, με την αρχαΐζουσα τάση της επικής ποίησης στην 

Ύστερη Αρχαιότητα, όπως αυτή εκφράζεται, για παράδειγμα, στο έργο του Κόιντου Σμυρναίου, ο Νόννος 

αναφέρει τον Όμηρο ονομαστικά στα δύο προοίμια του έπους —το ένα στην αρχή και το άλλο στη μέση των 

                                                           
105 Βλ. Vian 1976, ix–xviii, για μαρτυρίες και επιχειρήματα για το ζήτημα της χρονολόγησης. 
106 Βλ. E. Livrea, Studia Hellenistica, Φλωρεντία 1991, 450–3. 
107 Βλ. L. Miguélez-Cavero, Poems in Context, 15–18 για επισκόπηση της σχετικής βιβλιογραφίας. 
108 Βλ. πιο κάτω, σ. 187 για τη χρονολόγηση της Παράφρασης. Ο Νόννος είναι προγενέστερος του Αγαθία 

(μέσα του 6ου αι. μ.Χ.) και φαίνεται να γνωρίζει τόσο το έργο του Κλαυδιανού (τέλη του 4ου αι. μ.Χ.) όσο και αυτό του 

Γρηγορίου του Ναζιανζηνού, ο οποίος απεβίωσε το 390–391 μ.Χ.: Vian 1976, xv–xvi. 
109 Για τη δομή των Διονυσιακών βλ. Shorrock 2001, 10–23, ο οποίος περιλαμβάνει επισκόπηση της 

παλαιότερης βιβλιογραφίας για το θέμα αυτό. Βλ. επίσης Vian 1976, xviii–xli και F. Vian, Dionysus in the Indian War: a 

Contribution to a Study of the Structure of the Dionysiaca, στο: Hopkinson 1994, 86–98. 
110 Βλ. Εισαγωγή στην ποίηση της Ύστερης Αρχαιότητας, σ. 20 για τα χαρακτηριστικά της τάσης αυτής και για 

τη μετρική του Νόννου. 
111 Για την πρόσληψη του Ομήρου στον Νόννο βλ. N. Hopkinson, Nonnus and Homer, στο: Hopkinson 1994, 

9–42· για επιρροές του Νόννου από την ελληνιστική ποίηση βλ. A. Hollis, Nonnus and Hellenistic poetry, στο: 

Hopkinson 1994, 42–62· για μια επισκόπηση χαρακτηριστικών της νεωτερικής τάσης στην αυτοκρατορική ποίηση σε 

σχέση με τον Νόννο βλ. M. Whitby, From Moschus to Nonnus: the Evolution of the Nonnian Style, στο: Hopkinson 

1994, 99–155. 



89 

Διονυσιακών (Διον. 1.37, 25.265)— και σε άλλες περιπτώσεις μέσα στο έργο (Διον. 13.50 Ὅμηρον 

ἀοσσητῆρα, 32.184 Ὁμηρίδες ... Μοῦσαι, 42.181 ἐψεύσατο βίβλος Ὁμήρου). Ακολουθώντας την επική 

παράδοση, ο Νόννος ενσωματώνει στο έργο του τυπικές «ομηρικές» σκηνές, όπως είναι η θεομαχία (Διον. 

36.1–133), η Διός απάτη (35.262–313), η περιγραφή της περίτεχνης ασπίδας του βασικού ήρωα (25.384–567), 

και αγώνες για έναν νεκρό ήρωα (37.103–778), τις οποίες συχνά εισάγει με σαφείς απηχήσεις που θυμίζουν 

τα αντίστοιχα ομηρικά πρότυπα και στη συνέχεια τις διαμορφώνει σύμφωνα με το πολιτισμικό πλαίσιο της 

Ύστερης Αρχαιότητας καθώς και τους δικούς του ποιητικούς στόχους.112 

Έντονη είναι στα Διονυσιακά η επιρροή της ρητορικής παιδείας της Ύστερης Αρχαιότητας. Το έπος 

βρίθει από μονολόγους που αποδίδονται σε επώνυμους χαρακτήρες ή ενίοτε σε κάποιον ανώνυμο χαρακτήρα 

(τις) που σχολιάζει τα δρώμενα, και παραπέμπουν σε είδη λόγων όπως τα εγκώμια, οι συγκρίσεις, και οι 

ηθοποιίες.113 Έχει προταθεί ότι η δομή των Διονυσιακών ακολουθεί τις οδηγίες του βασιλικού λόγου, όπως 

αυτός παρουσιάζεται στο εγχειρίδιο του Μένανδρου Ρήτορα· το έπος ολόκληρο, στην περίπτωση αυτή, 

αποτελεί εγκώμιο για τον Διόνυσο, καθώς περιέχει στοιχεία για τους προγόνους του, τη γέννηση και τη νιότη 

του, τις στρατιωτικές του επιτυχίες, τον θάνατο και τις τιμές του, ενώ περιλαμβάνονται και συγκρίσεις στο 

μέσο του έπους με άλλους ένδοξους μυθολογικούς χαρακτήρες, όπως είναι ο Περσέας.114 

Εδώ θα επικεντρωθούμε στο τελευταίο βιβλίο και συγκεκριμένα το επεισόδιο της Αύρας (Διον. 

48.238–942), που αποτελεί το μεγαλύτερο μέρος του βιβλίου. Τοποθετείται μετά τη Γιγαντομαχία (Διον. 

48.1–89) και μετά το επεισόδιο μεταξύ της Παλλήνης και του Διονύσου (Διον. 48.90–237). Η κυνηγός Αύρα 

διαφυλάττει με σθένος την παρθενία της· όταν, όμως, χλευάζει την Άρτεμη ότι το σώμα της θεάς δε μοιάζει 

τόσο με σώμα παρθένου όσο το δικό της, η Άρτεμη οργίζεται και εξασφαλίζει από τη Νέμεση ότι η Αύρα θα 

τιμωρηθεί με την απώλεια της παρθενίας της. Χτυπημένος από τον Έρωτα για την Αύρα, ο Διόνυσος 

δημιουργεί μια πηγή που αναβλύζει κρασί, από την οποία πίνει η Αύρα και πέφτει σε βαθύ ύπνο, στη διάρκεια 

του οποίου ο Διόνυσος τη βιάζει. Η Αύρα θα φέρει στον κόσμο δίδυμους γιους· σκοτώνει όμως τον έναν, ενώ 

η Άρτεμη παρεμβαίνει για να σώσει τον άλλο (Ιάκχο), και η Αύρα πέφτει στον Σαγγάριο ποταμό και 

μεταμορφώνεται σε πηγή.115 

Εκτός από την παρούσα δε διασώζεται άλλη αφήγηση του μύθου της Αύρας στην προγενέστερη 

λογοτεχνική παράδοση, αν και στοιχεία του μύθου αναφέρονται πολύ συνοπτικά σε βυζαντινά ετυμολογικά 

λεξικά για να δώσουν την ετυμολογία του όρους Δίνδυμον από τα δίδυμα που γέννησε η Άρτεμη.116 

Αξιοσημείωτες είναι οι ομοιότητες που έχουν παρατηρηθεί με την παράλληλη ιστορία της νύμφης Νίκαιας 

(από την οποία ονομάστηκε η σημαντική πόλη της Μικράς Ασίας) στο δέκατο έκτο βιβλίο των 

Διονυσιακών:117 αφού η Νίκαια απορρίπτει και σκοτώνει τον νεαρό Ύμνο που ήταν ερωτευμένος μαζί της, 

βρίσκει την τιμωρία της όταν πίνει άθελά της κρασί και πέφτει σε βαθύ ύπνο, στη διάρκεια του οποίου ο 

Διόνυσος τη βιάζει. Η Νίκαια φέρνει στον κόσμο την κόρη της Τελετή. Όταν θα εμφανισθεί και πάλι στο 

επεισόδιο της Αύρας, η Νίκαια έχει αποδεχθεί τον νέο της ρόλο και καλείται από τον ίδιο τον Διόνυσο να 

αναθρέψει τον γιο του. Η Αύρα, αντίθετα, αρνείται να αποδεχθεί τη νέα κατάσταση μέχρι το τέλος, σπέρνει 

τον θάνατο όταν αντιλαμβάνεται ότι έχει χάσει την παρθενία της, και σκοτώνει το ένα της παιδί, ενώ το άλλο 

σώζεται από την παιδοκτόνο μητέρα μόνο μετά από παρέμβαση της Άρτεμης. 

                                                           
112 Για σύντομη ανάλυση αυτών των σκηνών βλ. N. Hopkinson, Nonnus and Homer, στο: Hopkinson 1994, 9–

42 (ιδιαίτ. 20–32). Για το αλληγορικό περιεχόμενο της ασπίδας του Διονύσου βλ. K. Spanoudakis, The Shield of 

Salvation: Dionysus’ Shield in Nonnus Dionysiaca 380–572, στο: Spanoudakis 2014, 333–74· για τους νεκρικούς αγώνες 

για τον Οφέλτη βλ. Η. Frangoulis, Nonnos transposant Homère. Étude du chant 37 des Dionysiaques de Nonnos de 

Panopolis, Revue de philologie de litterature et d’histoire anciennes 69 (1995), 145–68· για τη θεομαχία του Νόννου βλ. 

F. Vian, La Théomachie de Nonnos et ses antécédents, Revue des études grecques 101 (1988), 275–92. 
113 Βλ. γι’ αυτά στην Εισαγωγή στην ποίηση της Ύστερης Αρχαιότητας σ. 27 κ.εξ. Ενδεικτική βιβλιογραφία: G. 

Agosti, L’etopea nella poesia greca tardoantica, στο: E. Amato – J. Schamp (επιμ.), ΗΘΟΠΟΙΙΑ. La représentation de 

caractères à l’époque impériale et tardive, Σαλέρνο 2005, 34–60· E. D. Lasky, Encomiastic elements in the Dionysiaca 

of Nonnus, Hermes 106 (1978), 357–76. 
114 V. Stegemann, Astrologie und Universalgeschichte. Studien und Interpretationen zu den Dionysiaka des 

Nonnos von Panopolis, Λιψία 1930, 210 κ.εξ.· βλ. και Vian 1976, xx–xxi. 
115 Για το επεισόδιο της Αύρας βλ. Hadjittofi 2008· Lightfoot 1998· Schmiel 1993· Krafft 1975· Collart 1930, 

262–70. 
116 Vian 2003, 27. 
117 Βλ. B. Gerlaud, Nonnos de Panopolis. Les Dionysiaques. Tome VI. Chants XIV–XVII, Παρίσι 1994, 102–7. 

Για σχετική βιβλιογραφία βλ. Vian 2003, 23 (υποσημ. 1)· για το επεισόδιο της Αύρας σε σχέση με τις άλλες θεογαμίες 

του Διονύσου και το μοτίβο των φυγοδέμνων παρθένων βλ. Vian 2003, 23–6. 



90 

Τα αποσπάσματα που ακολουθούν από το τελευταίο βιβλίο περιέχουν κάποια από τα χαρακτηριστικά 

στοιχεία των Διονυσιακών, όπως είναι το έντονο ρητορικό στοιχείο στο μονόλογο του ερωτοχτυπημένου 

Διονύσου, η παραπομπή σε μυθολογικά επεισόδια στην αναφορά του λιβαδιού δίπλα στην απατηλή πηγή, το 

μοτίβο της φυγοδέμνου παρθένου του έπους, και το στοιχείο της μεταμόρφωσης στο τέλος του επεισοδίου της 

Αύρας. 

Νόννος, Διονυσιακά 48.470–513, 570–620, 910–42 (Tο επεισόδιο της Αύρας) 
 

470 Καὶ Νέμεσις πεπότητο νιφοβλήτῳ παρὰ Ταύρῳ, 

 εἰσόκε Κύδνον ἵκανε τὸ δεύτερον. Ἀμφὶ δὲ κούρῃ 

 ἡδυβόλῳ Διόνυσον Ἔρως οἴστρησεν ὀιστῷ, 

 καὶ πτερὰ κυκλώσας ἐπεβήσατο κοῦφος Ὀλύμπου. 

 Καὶ θεὸς οὐρεσίφοιτος ἱμάσσετο γείτονι πυρσῷ. 

475 Οὐ γὰρ ἔην ἐλάχεια παραίφασις· οὐ τότε κούρης 

 ἐλπίδα Κυπριδίην, οὐ φάρμακον εἶχεν ἐρώτων· 

 ἀλλά μιν ἔφλεγε μᾶλλον Ἔρως θελξίφρονι πυρσῷ 

 θυιάδος ὀψιτέλεστον ἀπειθέος εἰς γάμον Αὔρης. 

 Καὶ μογέων ἔκρυπτεν ἑὸν πόνον, οὐδ᾽ ἐνὶ λόχμαις 

480 Κυπριδίοις ὀάροισιν ὁμίλεεν ἐγγύθεν Αὔρης, 

 μή μιν ἀλυσκάζειε. Τί κύντερον, ἢ ὅτε μοῦνοι 

 ἀνέρες ἱμείρουσι, καὶ οὐ ποθέουσι γυναῖκες; 

 Καὶ μεθέπων πραπίδεσσι πεπηγμένον ἰὸν Ἐρώτων, 

 παρθένος εἰ δρόμον εἶχε κυνοσσόον ἔνδοθι λόχμης, 

485 Κυπριδίοις δ᾽ ἀνέμοισιν ἀειρομένοιο χιτῶνος 

 μηρὸν ὀπιπεύων θηλύνετο Βάκχος ἀλήτης. 

 Ὀψὲ δὲ παφλάζοντι πόθῳ δεδονημένος Αὔρης 

 Βάκχος ἀμηχανέων ἔπος ἴαχε λυσσάδι φωνῇ· 

 «Πανὸς ἐγὼ δυσέρωτος ἔχω τύπον, ὅττι με φεύγει 

490 παρθένος ἠνεμόφοιτος, ἐρημονόμῳ δὲ πεδίλῳ 

 πλάζεται ἀστήρικτος ἀθηήτου πλέον Ἠχοῦς. 

 Ὄλβιε, Πάν, Βρομίοιο πολὺ πλέον, ὅττι †με φεύγων† 

 φάρμακον εὗρες ἔρωτος ἐνὶ φρενοθελγέι φωνῇ· 

 σὸν κτύπον ὑστερόφωνος ἀμείβεται ἄστατος Ἠχώ 

495 φθεγγομένη λάλον ἦχον ὁμοίιον. Αἴθε καὶ αὐτή 

 ἐκ στομάτων ἕνα μῦθον ἀνήρυγε παρθένος Αὔρη. 

 Οὗτος ἔρως οὐ πᾶσιν ὁμοίιος· οὐδὲ γὰρ αὐτή 

 παρθενικαῖς ἑτέρῃσιν ὁμότροπον ἦθος ἀέξει. 

 Ποῖον ἐμῆς ὀδύνης πέλε φάρμακον; Ἦ ῥά ἑ θέλξω 

500 νεύματι Κυπριδίῳ; <Πότε που,> πότε θέλγεται Αὔρη 

 κινυμένοις βλεφάροισιν; Ἐρωμανὲς ὄμμα τιταίνων 

 τίς γαμίοις ὀάροισι παραπλάζει φρένας ἄρκτου 

 εἰς Παφίην, ἐς Ἔρωτα; Τίς ὡμίλησε λεαίνῃ; 

 Τίς δρυὶ μῦθον ἔλεξε; Τίς ἄπνοον ἤπαφε πεύκην; 

505 Τίς κραναὴν παρέπεισε, καὶ εἰς γάμον ἤγαγε πέτρην; 

 Ποῖος ἀνὴρ θέλξειεν ἀκηλήτου νόον Αὔρης; 

 Ποῖος ἀνὴρ θέλξειεν; Ἀμιτροχίτωνι δὲ κούρῃ 

 τίς γάμον ἢ φιλότητος ἀρηγόνα κεστὸν ἐνίψῃ; 

 Τίς γλυκὺ κέντρον Ἔρωτος ἢ οὔνομα Κυπρογενείης; 

510 Μᾶλλον Ἀθηναίη τάχα πείσεται· οὐδέ με φεύγει 

 Ἄρτεμις ἀπτοίητος, ὅσον φιλοπάρθενος Αὔρη. 

 Αἴθε φίλοις στομάτεσσιν ἔπος τόδε μοῦνον ἐνίψῃ· 

 “Βάκχε, μάτην ποθέεις, μὴ δίζεο παρθένον Αὔρην.”» 

 . . .   . . .   . . .   . . .   . . .   . . .   . . .   . . .   . . .   . . .   . . .  

570 Ὄφρα μὲν ἤθελε Βάκχος ἐπεντύνειν δόλον εὐνῇ, 



91 

 τόφρα δὲ φοιταλέη Ληλαντιὰς ἔδραμε κούρη 

 πίδακα μαστεύουσα, κατάσχετος αἴθοπι δίψῃ. 

 Οὐδὲ λάθεν Διόνυσον ὀριδρόμος ἄστατος Αὔρη 

 διψαλέη· ταχινὸς δὲ θορὼν ἐπὶ πυθμένα πέτρης 

575 θύρσῳ γαῖαν ἄρασσε. Διχαζομένης δὲ κολώνης, 

 αὐτομάτην ὤδινε μέθην εὐώδινι μαζῷ 

 χεύματι πορφύροντι. Χαριζόμεναι δὲ Λυαίῳ 

 δμωίδες Ἠελίοιο κατέγραφον ἄνθεσιν Ὧραι 

 πίδακος ἄκρα μέτωπα, καὶ εὐόδμοισιν ἀήταις 

580 ἀρτιφύτου λειμῶνος ἱμάσσετο νήδυμος ἀήρ. 

 Εἶχε δὲ Ναρκίσσοιο φερώνυμα φύλλα κορύμβων 

 ἠιθέου χαρίεντος, ὃν εὐπετάλῳ παρὰ Λάτμῳ 

 νυμφίος Ἐνδυμίων κεραῆς ἔσπειρε Σελήνης, 

 ὃς πάρος ἠπεροπῆος ἐύχροος εἴδεϊ κωφῷ 

585 εἰς τύπον αὐτοτέλεστον ἰδὼν μορφούμενον ὕδωρ 

 κάτθανε, παπταίνων σκιοειδέα φάσματα μορφῆς· 

587 καὶ φυτὸν ἔμπνοον εἶχεν Ἀμυκλαίης ὑακίνθου. 

589 Ἱπτάμεναι δ᾽ ἀγεληδὸν ἐπ᾽ ἀνθεμόεντι κορύμβῳ 

588 εἰαρινῶν ἐλίγαινον ἀηδόνες ὑψόθι φύλλων. 

590 Κεῖθι δὲ διψώουσα μεσημβριὰς ἔτρεχεν Αὔρη· 

 ἀμφὶ δέ οἱ βλεφάροισιν Ἔρως κατέχευεν ὀμίχλην, 

 μή ποτε διψώουσα Διὸς χύσιν ἤ τινα πηγήν 

 ἢ ῥόον ἀθρήσειεν ὀρεσσιχύτου ποταμοῖο. 

 Ἀλλ᾽ ὅτε Βακχείην ἀπατήλιον ἔδρακε πηγήν, 

595 δὴ τότε οἱ βλεφάρων σκιόεν νέφος ἤλασε Πειθώ, 

 τοῖον ἔπος βοόωσα γάμου πρωτάγγελον Αὔρῃ· 

 «Παρθενική, μόλε δεῦρο, τελεσσιγάμοιο δὲ πηγῆς 

 εἰς στόμα δέξο ῥέεθρα, καὶ εἰς σέο κόλπον ἀκοίτην.» 

 Κούρη δ᾽ ἄσμενος εἶδε· παραπροχυθεῖσα δὲ πηγῇ 

600 χείλεσιν οἰγομένοισιν ἀνήφυσεν ἰκμάδα Βάκχου. 

 Παρθενικὴ δὲ πιοῦσα τόσην ἐφθέγξατο φωνήν· 

 «Νηιάδες, τί τὸ θαῦμα; Πόθεν πέλε νήδυμον ὕδωρ; 

 Τίς ποτὸν ἔβλυσε τοῦτο; Τίς οὐρανίη τέκε πηγή; 

 Ἔμπης τοῦτο πιοῦσα ποτὶ δρόμον οὐκέτι βαίνω· 

605 ἀλλὰ πόδες βαρύθουσι, καὶ ἡδέι θέλγομαι ὕπνῳ, 

 καὶ σφαλερὸν στομάτων ἁπαλόθροον ἦχον ἰάλλω.» 

 Εἶπε καὶ ἀστήρικτον ἑοῦ ποδὸς εἶχε πορείην· 

 ἤιε δ᾽ ἔνθα καὶ ἔνθα πολυπλανέεσσιν πεδίλοις 

 πυκνὰ περὶ κροτάφοισι τινασσομένοιο καρήνου· 

610 καὶ κεφαλὴν ἔκλινεν ἐρειδομένην σχεδὸν ὤμων. 

 Εὗδε δ᾽ὑπὲρ δαπέδοιο τανυπτόρθῳ παρὰ δένδρῳ 

 παρθενίην ἀφύλακτον ἐπιτρέψασα χαμεύνῃ. 

 Καὶ πυρόεις βαρύγουνον Ἔρως δεδοκημένος Αὔρην 

 οὐρανόθεν κατέπαλτο, γαληναίῳ δὲ προσώπῳ 

615 μειδιόων ἀγόρευεν, ὁμοφρονέων Διονύσῳ· 

 «Ἀγρώσσεις, Διόνυσε; Μένει δέ σε παρθένος Αὔρη.» 

 Ὣς εἰπὼν ἐς Ὄλυμπον ἐπείγετο, καὶ πτερὰ πάλλων 

 εἰαρινοῖς πετάλοισιν ἐχάζετο τοῦτο χαράξας· 

 «Νυμφίε, λέκτρα τέλεσσον, ἕως ἔτι παρθένος εὕδει· 

620 σιγῇ ἐφ᾽ ἡμείων, μὴ παρθένον ὕπνος ἐάσσῃ.» 

 . . .   . . .   . . .   . . .   . . .   . . .   . . .   . . .   . . .   . . .  

910 θῆκεν ὑπὸ σπήλυγγι λεχώια δεῖπνα λεαίνης. 

 Ἀλλὰ Διωνύσοιο νέην εὔπαιδα γενέθλην 

 πόρδαλις, ὠμοβόροισι δέμας λιχμῶσα γενείοις, 

 ἔμφρονα θυμὸν ἔχουσα σοφῷ μαιώσατο μαζῷ· 



92 

 θαμβαλέοι δὲ δράκοντες ἐκυκλώσαντο λοχείην 

915 ἰοβόλοις στομάτεσσιν, ἐπεὶ νέα τέκνα φυλάσσων 

 μειλιχίους καὶ θῆρας ἐθήκατο νυμφίος Αὔρης. 

 Καὶ ποδὶ φοιταλέῳ Ληλαντιὰς ἄνθορε κούρη 

 ἄγριον ἦθος ἔχουσα δασυστέρνοιο λεαίνης, 

 ἠερίαις δ᾽ ἀκίχητος ἀνηκόντιζεν ἀέλλαις 

920 θηρείων ἕνα παῖδα διαρπάξασα γενείων· 

 καὶ πάις ἀρτιλόχευτος ὑπὸ στροφάλιγγι κονίης 

 ἠερόθεν προκάρηνος ἐπωλίσθησεν ἀρούρῃ· 

 καί μιν ἀφαρπάξασα φίλῳ τυμβεύσατο λαιμῷ, 

 δαινυμένη φίλα δεῖπνα. Καὶ ἀστόργοιο τεκούσης 

925 ταρβαλέη τέκος ἄλλο λεχωίδος ἥρπασεν Αὔρης 

 παρθένος Ἰοχέαιρα, διαστείχουσα δὲ λόχμην 

 παιδοκόμῳ κούφιζεν ἀήθεϊ κοῦρον ἀγοστῷ. 

 Καὶ Βρομίου μετὰ λέκτρα, μετὰ στροφάλιγγα λοχείης 

 μῶμον ἀλυσκάζουσα γαμήλιον ἀγρότις Αὔρη, 

930 ἀρχαίης μεθέπουσα σέβας φιλοπάρθενον αἰδοῦς, 

 Σαγγαρίου σχεδὸν ἦλθεν. Ὀπισθοτόνῳ δ᾽ ἅμα τόξῳ 

 εἰς προχοὰς ἀκόμιστον ἑὴν ἔρριψε φαρέτρην, 

 καὶ βυθίῳ προκάρηνος ἐπεσκίρτησε ῥεέθρῳ 

 ὄμμασιν αἰδομένοισιν ἀναινομένη φάος Ἠοῦς, 

935 καὶ ῥοθίοις ποταμοῖο καλύπτετο. Τὴν δὲ Κρονίων  

 εἰς κρήνην μετάμειψεν· ὀρεσσιχύτοιο δὲ πηγῆς 

 μαζοὶ κρουνὸς ἔην, προχοὴ δέμας, ἄνθεα χαῖται, 

 καὶ κέρας ἔπλετο τόξον ἐυκραίρου ποταμοῖο 

 ταυροφυές, καὶ σχοῖνος ἀμειβομένη πέλε νευρή, 

940 καὶ δόνακες γεγαῶτες ἐπερροίζησαν ὀιστοί, 

 καὶ βυθὸν ἰλυόεντα διεσσυμένη ποταμοῖο 

 εἰς γλαφυρὸν κευθμῶνα χυτὴ κελάρυζε φαρέτρη. 

 

483 μεθέπων Maas : μέθεπε M 584 ἑοῦ χροὸς Wifstrand : ἐύχροος M 

589 ἱπτάμεναι δ᾽ Graefe : -αμένων M 588 εἰαρινῶν Graefe -ναί δ᾽ M 

592 μή ποτε Schulze : κεῖθι M 603 πηγή Koechly : γαστήρ M 

934 ὄμμασιν αἰδομένοισιν Graefe : ὄμμασι μαινομ- M 

 

 

470–514. Ο Διόνυσος υποφέρει από τον έρωτά του για την Αύρα. Μετά από την περιγραφή του 

ερωτοχτυπημένου Διονύσου (48.471–86), ακολουθεί ο μονόλογος στον οποίον εκφράζει την ατυχία του στον 

έρωτα για την Αύρα και την πεποίθησή του ότι η συγκεκριμένη κοπέλα δεν μπορεί να μαγευτεί από τον 

έρωτα (48.487–514). Η παρούσα σκηνή έχει κοινά στοιχεία με τη σκηνή κατά την οποία ο ίδιος θεός 

υποφέρει από τον έρωτά του για τη Νίκαια (Διον. 16.14–227): και εκεί ο Διόνυσος περιπλανιέται (16.14 ἤιε δ᾽ 

ἔνθα καὶ ἔνθα) και παρατηρεί (16.15 ὀπιπεύων· 16.17 δοκεύων) τα μαλλιά της νύμφης, ενώ στη συνέχεια 

ξεσπά κι εκεί σε μονόλογο (16.21–70). Η αφήγηση, όμως, του έρωτα του Διονύσου για τη Νίκαια εμπεριέχει 

εκτενή αλληλεπίδραση μεταξύ του Διονύσου και της νύμφης: ο θεός προσφωνεί την απούσα Νίκαια (16.75–

143) και, καθώς την πλησιάζει, την καλεί ευθέως (16.145 μένε, παρθένε, Βάκχον ἀκοίτην), ενώ αυτή τον 

απορρίπτει οργισμένη (16.148–82)· ακολουθεί η εκτενής προσφώνηση του ερωτοχτυπημένου Διονύσου προς 

τον σκύλο που τον συντροφεύει (16.191–227). Αντίθετα, από την αφήγηση του έρωτα του Διονύσου για την 

Αύρα απουσιάζει ο διάλογος μεταξύ του θεού και της νεαρής κυνηγού. Οι αποτυχημένες προσπάθειές του για 

να την κατακτήσει μονάχα υπονοούνται από το επίθετο ἀπειθής με το οποίο χαρακτηρίζεται η Αύρα (48.478· 

βλ. Vian 2003, 46, με την υποσημ. 3), από τη χρήση του παρατατικού για τις απελπισμένες κινήσεις του 

Διονύσου και από το επίρρημα ὀψέ (48.487), όταν ο θεός επιτέλους ξεσπά στον μονόλογό του (βλ. σχόλ. στ. 

48.474–85). 

 

470–3. Με τους στίχους αυτούς ολοκληρώνονται οι παρεμβάσεις τόσο της Νέμεσης όσο και του Έρωτα, οι 

οποίοι χτυπούν την Αύρα και τον Διόνυσο αντίστοιχα πριν αποσυρθούν από το πεδίο της δράσης. Είναι η 



93 

τρίτη φορά που εμφανίζεται η Νέμεση στα Διονυσιακά: είχε αναφερθεί για πρώτη φορά μετά τον υβριστικό 

λόγο του Τυφωέα προς τον Κάδμο (1.481 εἶπε, καὶ Ἀδρήστεια τόσην ἐγράψατο φωνήν «είπε <ο Τυφωεύς>, και 

η Αδράστεια [= Νέμεση] κατέγραψε τέτοιον λόγο»). Η Νέμεση αναφέρεται ξανά μετά το φόνο του Ύμνου 

από τη Νίκαια, όπου ο αφηγητής υπογραμμίζει ότι η Νέμεση παρατηρεί τα γεγονότα: 15.392 ἔδρακε δ᾽ 

Ἀδρήστεια, μιαιφόνον ἔδρακε κούρην «την είδε η Αδράστεια [= Νέμεση], είδε την κοπέλα, τη δολοφόνο»· 

16.264 Νέμεσις δ᾽ ἐγέλασσεν ἰδοῦσα «η Νέμεση την είδε και γέλασε». Στο παρόν επεισόδιο, η Άρτεμη 

προσφεύγει στη Νέμεση μετά τον εμπαιγμό της Αύρας (48.375 κ.εξ.) Η Νέμεση απεικονίζεται εδώ ως 

παντοδύναμη τιμωρός με κύρια σύμβολά της έναν τροχό που γυρίζει από μόνος του υποδηλώνοντας τη 

δύναμη της θεάς να ανατρέπει τους υπερήφανους (48.378–81), και έναν φτερωτό γρύπα (48.382 ὄρνις 

ἀλάστωρ «όρνιο της εκδίκησης»), ο οποίος προειδοποιεί για τη δύναμη της θεάς να βρεθεί σε όλα τα σημεία 

του κόσμου (48.382–5). Αφού κάνει σύγκριση μεταξύ της καθύβρισης που μόλις δέχθηκε από την Αύρα και 

αυτής που είχε δεχθεί στο παρελθόν η μητέρα της, Λητώ, από τη Νιόβη (48.424–6), η Άρτεμη ζητεί από τη 

Νέμεση να αποδώσει στην Αύρα ανάλογη τιμωρία (48.427–38). Η Νέμεση ανταποκρίνεται και υπόσχεται ότι 

θα κάνει την Αύρα να χάσει την παρθενία της (48.445–6 ἀγρότις Αὔρη / παρθενικὴν ἤλεγξε, καὶ οὐκέτι 

παρθένος ἔσται) και υπονοεί ότι θα της δώσει μια νέα μορφή, η οποία θα διακρίνεται από τη μόνιμη παρουσία 

δακρύων (48.447–8 καί μιν ἐσαθρήσειας ὀρεσσιχύτου διὰ κόλπου / δάκρυσι πηγαίοισιν ὀδυρομένην ἔτι μίτρην 

«και θα τη δεις μέσα στις χαράδρες των βουνών ακόμα να θρηνεί για τη ζώνη της με πηγαία δάκρυα»). Στη 

διττή αυτή υπόσχεση της Νέμεσης εμπεριέχεται η επικείμενη τιμωρία της Αύρας: πρώτα θα έρθει σε ερωτική 

επαφή μαζί της ο Διόνυσος, ενώ αυτή θα κοιμάται βαθιά έχοντας πιει άθελά της κρασί από πηγή (48.570–

620), και στη συνέχεια θα μεταμορφωθεί η ίδια σε πηγή (48.910–42). 

 

470. πεπότητο «πέταξε»: 3ο ενικ. μέσ. πρκμ. του ρ. ποτάομαι = πέτομαι «πετώ». 

 

νιφοβλήτῳ παρὰ Ταύρῳ «δίπλα στο <όρος του> Ταύρου που είναι καλυμμένο από χιόνι»: Η οροσειρά του 

Ταύρου βρίσκεται στην Κιλικία (νοτιοανατολική περιοχή της Μικράς Ασίας). Στο πρώτο βιβλίο των 

Διονυσιακών εξηγείται η επωνυμία της οροσειράς: Διον. 1.408–9 κερόεντι πανείκελος ἔσσυτο ταύρῳ, / ἔνθεν 

ὄρος πέλε Ταῦρος ἐπώνυμον «(ο Δίας από πόθο για την Ευρώπη) όρμησε με τη μορφή ταύρου με κέρατα, από 

όπου το όρος πήρε την επωνυμία Ταύρος», πβ. Διονύσιος Περιηγ. 641. 

 

νιφόβλητος «καλυμμένος από χιόνι»: < νίφα (*νίψ) «χιόνι», πβ. ΝΕ νιφάδα + βάλλω. 

 

471. εἰσόκε Κύδνον ἵκανε τὸ δεύτερον «μέχρι να φθάσει και πάλι στον Κύδνο»: Ο Κύδνος είναι ποταμός που 

διασχίζει την Ταρσό της Κιλικίας (βλ. σημ. στ. 48.470). 

 

472. ἡδυβόλῳ ... ὀιστῷ «με βέλος που χτύπησε γλυκά». 

 

οἴστρησεν «κέντρισε»: Το ρήμα χρησιμοποιείται κυριολεκτικά για το κέντρισμα του οίστρου (αλογόμυγας), 

αλλά και μεταφορικά για μια ξαφνική, βίαιη κίνηση (π.χ. Ευρ. Βάκχ. 32–3 αὐτὰς ἐκ δόμων ᾤστρησ᾽ ἐγώ / 

μανίαις), καθώς και για τη δραση του Έρωτα· πβ. (π.χ.) Διον. 42.35 ἀμφοτέρους δ᾽ οἴστρησε. Για την 

απεικόνιση του Έρωτα να χτυπά τον Διόνυσο με το βέλος του πβ. Διον. 16.2–11 (στο επεισόδιο της Νίκαιας) 

και Διον. 42.23–9 (επεισόδιο της Βερόης). 

 

473. πτερὰ κυκλώσας ἐπεβήσατο κοῦφος Ὀλύμπου «αφού ανοιγόκλεισε τα φτερά του, ανάλαφρος, ανέβηκε 

στον Όλυμπο»: Πβ. την εσπευσμένη άνοδο του Έρωτα στην επόμενη παρέμβασή του (βλ. πιο κάτω, 48.613–

16): 48.617 ἐς Ὄλυμπον ἐπείγετο καὶ πτερὰ πάλλων κτλ. 

 

474–86. Ο ερωτοχτυπημένος Διόνυσος. Η σκηνή είναι συγκρίσιμη με την περιγραφή του Διονύσου 

χτυπημένου από τον Έρωτα για τη Νίκαια, όπου ο θεός αναστατώνεται καθώς παρακολουθεί τη νύμφη να 

κολυμπά, την ακολουθεί όπου πηγαίνει, και παρατηρεί τα μαλλιά και το λαιμό της (16.14–18· βλ. σημ. στ. 

48.470–514). Στην παρούσα περιγραφή, η χρήση του παρατατικού στους στίχους 48.474–88 (474 ἱμάσσετο· 

477 ἔφλεγε· 479 ἔκρυπτεν· 480 ὁμίλεεν· 486 θηλύνετο), όπως και το επίρρημα ὀψέ (487) όταν ο Διόνυσος 

αναφωνεί τον μονόλογο που ακολουθεί, υπογραμμίζουν τη διάρκεια αυτής της κατάστασης. 

 



94 

474. οὐρεσίφοιτος «αυτός που τριγυρνά στα όρη»: Μία ακόμα σύνθετη λέξη (ὄρος + φοιτάω «τριγυρνώ, 

συχνάζω») στα Διονυσιακά με δεύτερο συνθετικό το ρ. φοιτάω· βλ. σχόλ. στ. 48.490 (πιο κάτω). Η ίδια η 

Αύρα στη συνέχεια θα είναι κούρη ... οὐρεσίφοιτος (48.786). 

 

475. ἐλάχεια παραίφασις «μικρή παρηγοριά»: Πβ. Διον. 42.137 Κυπριδίων ἐλάχεια παραίφασίς ἐστιν 

Ἐρώτων· 46.329 σῆς δ᾽ ὀδύνης ἐλάχεια παραίφασις. 

 

ἐλάχεια: Θηλ. τύπος του επικού επιθ. ἐλαχύς, ἐλάχεια, ἐλαχύ (υπερθετικό: ἐλάχιστος) που χρησιμοποιεί ο 

Νόννος μόνο στο θηλυκό γένος. 

 

475–6. Εδώ δίνεται εξήγηση γιατί δεν υπάρχει ἐλάχεια παραίφασις (βλ. 48.475): ο Διόνυσος δεν έχει ακόμα 

(475 τότε: δηλ. πριν την παρέμβαση του Έρωτα και της Πειθούς· βλ. 48.570–620) ούτε ελπίδα για 

ανταπόκριση από την Αύρα (κούρης / ἐλπίδα Κυπριδίην) ούτε γιατρικό για να αντιμετωπίσει τον έρωτα 

(φάρμακον … Ἐρώτων). Για το φάρμακον ... ἔρωτος / ἐρώτων βλ. σχόλ. στ. 48.493. 

 

477–8. ἀλλά μιν ἔφλεγε μᾶλλον Ἔρως θελξίφρονι πυρσῷ / θυιάδος ὀψιτέλεστον ἀπειθέος εἰς γάμον Αὔρης 
«αλλά ο Έρωτας τον έκαιγε περισσότερο με πυρσό που μαγεύει τον νου για γάμο που θα ολοκληρωθεί 

αργοπορημένα με τη μανιασμένη Αύρα που δεν ενδίδει»: Ο χαρακτηρισμός ἀπειθής, όπως παρατηρήθηκε πιο 

πάνω (βλ. 48.470–514 και Vian 2003, 46), υπονοεί κάποιαν αποτυχημένη προσπάθεια του Διονύσου να 

κατακτήσει την Αύρα. Και οι δύο χαρακτηρισμοί, ἀπειθής και θυιάς, θα αποκτήσουν ιδιαίτερη σημασία και 

στη συνέχεια του επεισοδίου: η ίδια η Πειθώ θα παρέμβει για να παρασύρει την Αύρα να πιει κρασί από την 

πηγή του Διονύσου, ενώ η μανία της κυνηγού θα γίνει έκδηλη όταν ανακαλύψει ότι έχει χάσει την παρθενία 

της. 

 

477. θελξίφρονι πυρσῷ «η φλόγα που μαγεύει τον νου»: Στα Διονυσιακά το επίθ. θελξίφρων (θέλγω + φρήν -

ενός) χρησιμοποιείται για λόγια (π.χ. 19.89 θελξίφρονι μύθῳ) και για την πειθώ (46.45 θελξίφρονα πειθώ), 

αλλά και για αντικείμενα που επηρεάζουν το μυαλό, όπως το κρασί (13.270 θελξίφρονος οἴνου) και η ζώνη 

της Αφροδίτης (31.201 πόθου θελξίφρονα μίτρην). Πβ. το συνώνυμο θελξίνοος: Διον. 33.146–7 = 41.405–6, 

για το τόξο του Έρωτα. Για το σύνθετο επίθ. φρενοθελγής (φρήν + θέλγω) βλ. πιο κάτω, 48.493 φρενοθελγῇ 

φωνῇ. 

 

478. ὀψιτέλεστον ... εἰς γάμον «στον γάμο που θα τελεστεί στο μέλλον»: Για τη σημασία αυτή του σύνθετου 

επιθ. ὀψιτέλεστος (ὀψέ + τελέω) πβ. Ιλ. Β 324–5 τέρας ... / ὄψιμον ὀψιτέλεστον. 

 

479. καὶ μογέων ἔκρυπτεν ἑὸν πόνον «ενώ ταλαιπωρούνταν, κρατούσε τον πόνο του κρυφό». 

 

μογέων: Μετοχή του ρ. μογέω «κοπιάζω, υπομένω μόχθους». 

 

479–81. καὶ μογέων ἔκρυπτεν ἑὸν πόνον, οὐδ᾽ ἐνὶ λόχμαις / Κυπριδίοις ὀάροισιν ὁμίλεεν ἐγγύθεν Αὔρης, / 
μή μιν ἀλυσκάζειε «ούτε μέσα στα δάση πλησιάζει με ερωτικές κουβέντες κοντά στην Αύρα, για να μην τον 

αποφύγει». 

 

480. Κυπριδίοις ὀάροισιν «ερωτικές κουβέντες»: Το ουσιαστ. ὄαρος και σχετικές λέξεις χρησιμοποιούνται 

για εμπιστευτικές συνομιλίες συχνά με ερωτική χροιά στους ποιητές της ελληνιστικής και μεταγενέστερης 

γραμματείας: βλ. (π.χ.) Καλλίμ. απ. 401.3 Pfeiffer εὐναίους ὀαρισμούς· Μουσ. 132 Κυπριδίων ὀάρων. 

 

ὁμίλεεν «συναναστρεφόταν»: < ὁμός + ἵλη «ομάδα». 

 

481. μή μιν ἀλυσκάζειε = Διον. 42.135, 48.630. 3ο πρόσ. ευκτ. ενεστ. του ρ. ἀλυσκάζω «διαφεύγω». 

 

481–2. Τί κύντερον, ἢ ὅτε μοῦνοι / ἀνέρες ἱμείρουσι, καὶ οὐ ποθέουσι γυναῖκες; «Τι πιο ντροπιαστικό 

<υπάρχει> από όταν μόνο οι άνδρες φλέγονται και οι γυναίκες δεν ποθούν;»: Παρόμοιο ερώτημα τίθεται και 

στα Διον. 42.433–6 (όταν η Βερόη δεν ανταποκρίνεται στον Διόνυσο): τί κύντερόν ἐστιν Ἐρώτων, / ἢ ὅτε 

θυμοβόροιο πόθου λυσσώδεϊ κέντρῳ / ἀνέρας ἱμείροντας ἀλυσκάζουσι γυναῖκες / καὶ πλέον οἶστρον ἄγουσι 

σαόφρονες; «τι πιο ντροπιαστικό από τον έρωτα, από όταν οι γυναίκες αποφεύγουν τους άνδρες που 



95 

φλέγονται με τη μανιασμένη παρόρμηση ενός πόθου που κατασπαράζει την καρδιά, και αυτές, μες στη 

σωφροσύνη τους, κάνουν το ερέθισμα πιο δυνατό;» 

 

481. κύντερον «πιο ντροπιαστικό»: Συγκριτικός βαθμός του ονόματος κύων «σκύλος». Στην επική παράδοση 

το κύων και λέξεις που εμπεριέχουν το όνομα αυτό συχνά προσάπτονται ως προσβολές για έλλειψη αιδούς: 

στην Ιλιάδα, για παράδειγμα, η Ελένη χρησιμοποιεί δύο φορές το όνομα κύων για να κατηγορήσει τον εαυτό 

της (Ιλ. Ζ 344, 356 ἐμεῖο κυνός), ενώ στην Οδύσσεια ο νεκρός πια Αγαμέμνων χρησιμοποιεί το επίθ. κυνῶπις 

για τη σύζυγό του Κλυταιμνήστρα (Οδ. λ 424). 

 

483–6. καὶ μεθέπων πραπίδεσσι πεπηγμένον ἰὸν Ἐρώτων, / παρθένος εἰ δρόμον εἶχε κυνοσσόον ἔνδοθι 

λόχμης, / Κυπριδίοις δ᾽ ἀνέμοισιν ἀειρομένοιο χιτῶνος / μηρὸν ὀπιπεύων θηλύνετο Βάκχος ἀλήτης «κι 

ακολουθώντας το βέλος των Ερώτων που ήταν σφηνωμένο στο μυαλό του, αν η παρθένος είχε πάρει τον 

δρόμο για κυνήγι μες στα δάση, όταν ανασηκωνόταν ο χιτώνας της από τους ανέμους της Αφροδίτης, ο 

περιπλανώμενος Διόνυσος μαλάκωνε όταν θαύμαζε τον μηρό της». 

 

483. πραπίδεσσι: Δοτ. πληθ. του ουσιαστ. ἡ πραπίς -ίδος «καρδιά, νους». 

 

πεπηγμένον: Μετοχή μέσ. / παθ. πρκμ. του ρ. πήγνυμι / πηγνύω «μπήγω, στερεώνω». 

 

484. δρόμον ... κυνοσσόον: Πβ. Διον. 5.238 κυνοσσόον εἰς δρόμον ἄγρης. Το σύνθετο επίθ. κυνοσσόος «αυτός 

που παρακινεί σκύλους» (< κύων + σεύω) χρησιμοποιείται από τον Νόννο κυρίως για κυνηγούς: π.χ. Διον. 

16.231–2 ἄλλοι ... κυνοσσόοι Ἰοχεαίρῃ / ἐνθάδε θηρεύουσι· 1.233–4 (για τον Ωρίωνα) κυνοσσόος ἔθνεα θηρῶν 

/ Ὠρίων· 48.440 (για την Άρτεμη) Λητῴη φυγόδεμνε, κυνοσσόε, σύγγονε Φοίβου. 

 

485–6. Μια παρόμοια περίσταση στην οποία ο άνεμος ανασηκώνει τα ρούχα μιας από τις φυγοδέμνους 

παρθένους του έπους αυτού σημειώνεται και στο επεισόδιο του Μορρέα και της Χαλκομέδης (Accorinti 2004, 

683· Vian 2003, 177): Διον. 35.106–7 τῆς δὲ διωκομένης ἀνεκούφισε πέπλον ἀήτης· / θέλγετο δ᾽ εἰσέτι μᾶλλον 

ἀνείμονι κάλλεϊ μορφῆς «καθώς αυτή [δηλ. η Χαλκομέδη] καταδιωκόταν, ο άνεμος σήκωσε το πέπλο της· 

μαγευόταν ακόμα περισσότερο με τη γυμνή ομορφιά του σώματός της». Το μοτίβο του ανέμου που με το 

φύσημά του επιτείνει την ερωτική ένταση στην καταδίωξη μιας κοπέλας απαντά ήδη στο πρώτο επεισόδιο 

των Διονυσιακών, όταν ο Δίας μεταφέρει με τη μορφή ενός ταύρου τη νεαρή Ευρώπη πάνω από τη θάλασσα 

και ο Βορέας φυσά μέσα στο πέπλο της σφυρίζοντας πάνω στο στήθος της (1.69–71). 

 

486. μηρὸν ὀπιπεύων: Το ρ. ὀπιπεύω «βλέπω, παρατηρώ» μπορεί να προσδίδει (όπως εδώ) μια χροιά 

επίμονης, κρυφής ή γεμάτης περιέργεια παρατήρησης γυναικών: π.χ. Οδ. τ 67 ὀπιπεύσεις … γυναῖκας· Νόνν. 

Διον. 42.135–6 (επεισόδιο της Βερόης) ἠιθέῳ γὰρ / κάλλος ὀπιπεύοντι· Μουσ. 101 λοξὰ δ᾽ ὀπιπεύων δολερὰς 

ἐλέλιζεν ὀπωπάς. 

 

θηλύνετο: Το ρ. θηλύνομαι (< θῆλυς) «γίνομαι θηλυπρεπής, μαλακώνω» εδώ χρησιμοποιείται αναπάντεχα για 

τον Διόνυσο τη στιγμή που το θέαμα του μηρού της Αύρας θα έπρεπε να τον διεγείρει ακόμα περισσότερο. 

 

ἀλήτης < ἀλάομαι «περιπλανώμαι». 

 

487. ὀψέ: Το επίρρημα αυτό υπογραμμίζει το διάστημα που διήρκεσε το βάσανο του ερωτοχτυπημένου 

Διονύσου σύμφωνα με την περιγραφή των προηγούμενων στίχων (βλ. σχόλ. στ. 474–86)· βλ. επίσης 48.478 

ὀψιτέλεστον … εἰς γάμον Αὔρης. 

 

487–513. Ο μονόλογος του Διονύσου. Ο Διόνυσος δεν ξέρει πια τι να κάνει (48.488 Βάκχος ἀμηχανέων) και 

εκφράζει την απελπισία του σε μονόλογο που δομείται σε δύο μέρη: ξεκινά με μια σύγκριση μεταξύ της δικής 

του θέσης και αυτής του Πάνα (48.489–96) και στη συνέχεια διατυπώνει την ουσιαστική διαφορά που 

ξεχωρίζει την Αύρα από τις υπόλοιπες κοπέλες (48.497–8), το οποίο τον οδηγεί σε μία σειρά ρητορικών 

ερωτήσεων (48.499–509). Η σύγκριση με τον Πάνα παραπέμπει στο επεισόδιο της Νίκαιας: πρώτα ο 

Διόνυσος είχε αποκαλέσει τον (απόντα) Πάνα μακάρτατον γιατί έχει ακόμα και τα σκυλιά του να κυνηγούν 

έρωτες (16.218–19 Πὰν φίλε, κικλήσκω σε μακάρτατον)· στη συνέχεια, ο ίδιος ο Παν είχε εκφράσει το 

παράπονό του που οι νύμφες Ηχώ και Σύριγξ τον αποφεύγουν, ενώ ο Διόνυσος έχει βρει στο φυτό του 



96 

γιατρικό για τον Έρωτα (16.328 φάρμακον εὗρεν Ἔρωτος ἑὸν φυτόν) και είναι μόνο αυτός ὄλβιος, εφόσον 

βρήκε στο κρασί συνεργάτη στην προετοιμασία του γάμου για τους έρωτες ακόμα και όταν η κοπέλα τον 

απαρνείται: 16.337 ὄλβιος ἔπλεο μοῦνος, ἀναινομένης ὅτι Νύμφης / εὗρες ἀοσσητῆρα γαμοστόλον οἶνον 

Ἐρώτων «μόνος εσύ ήσουν ευτυχισμένος, γιατί ενώ η Νύμφη αρνιόταν, εσύ βρήκες το κρασί ως βοηθό που 

προετοιμάζει το σμίξιμο του Έρωτα». Οι ρόλοι εδώ αντιστρέφονται: τώρα ο Διόνυσος είναι αυτός που θα 

αποκαλέσει τον Πάνα ὄλβιο, γιατί βρήκε στη φωνή γιατρικό για τον έρωτα (βλ. σχόλ. στ. 48.492, 493), καθώς 

η Ηχώ τουλάχιστον απαντούσε με όμοιο ήχο, ενώ η Αύρα δε μιλά καθόλου. 

 

487. παφλάζοντι πόθῳ δεδονημένος Αὔρης «ταραγμένος από πόθο που κοχλάζει για την Αύρα»: Η ταραχή 

του Διονύσου υπογραμμίζεται τόσο με τη μετοχή δεδονημένος (πρκμ. μέσ. του ρ. δονοῦμαι) για τον 

ερωτοχτυπημένο θεό όσο και με τη μετοχή παφλάζων για τον ίδιο του τον πόθο. 

 

489. Πανὸς ... δυσέρωτος ἔχω τύπον «έχω τη μορφή του Πάνα που είναι άτυχος στους έρωτες»: Ο Διόνυσος 

εδώ παραλληλίζει τον εαυτό του με τον Πάνα, ο οποίος συχνά χαρακτηρίζεται ως δυσίμερος στα Διονυσιακά 

(πβ. Διον. 2.117· 16.212, 339· 48.672), καθώς τον αποφεύγουν οι Νύμφες Πίτυς, Σύριγξ, και Ηχώ (βλ. Διον. 

2.117–19). Σύμφωνα με τον Διόνυσο, τον αποφεύγει η Αύρα, η οποία είναι ακόμα πιο φευγαλέα (490 

παρθένος ἠνεμόφοιτος· 491 ἀστήρικτος) και από την αθέατη Ηχώ. 

 

490. παρθένος ἠνεμόφοιτος «η παρθένος που φέρεται από τον άνεμο»: Η σύνθετη λέξη ἠνεμόφοιτος δεν 

απαντά πριν τα Διονυσιακά. Εδώ ταιριάζει ο χαρακτηρισμός αυτός στην Αύρα, η οποία σχετίζεται με τους 

ανέμους: πβ. Διον. 48.894 Αὔρης δ᾽ εἰς ὑμέναιον ἐπώνυμοι ἤλυθον αὖραι «στον γάμο της Αύρας ήρθαν οι 

αύρες που φέρουν το όνομά της». 

 

ἐρημονόμῳ ... πεδίλῳ «με το μοναχικό της πέδιλο»: Το επίθ. ἐρημόνομος «που τριγυρνά στις ερημιές» 

χρησιμοποιείται αργότερα και για την ίδια την Αύρα: Διον. 48.868 ἐρημονόμοιο ... κούρης. 

 

491. πλάζεται ἀστήρικτος ἀθηήτου πλέον Ἠχοῦς: Πβ. Διον. 16.375 (η Νίκαια ψάχνει τον φευγαλέο αθέατο 

Διόνυσο) ἴχνιον ἀστήρικτον ἀθηήτου Διονύσου. 

 

ἀστήρικτος «που δεν μένει σταθερός, φευγαλέος»: Η πορεία της ίδιας της Αύρας θα γίνει αργότερα 

ἀστήρικτος, όταν πέσει στην παγίδα του Διονύσου και πιει κρασί από την πηγή του: βλ. Διον. 48.607 

ἀστήρικτον ἑοῦ ποδὸς εἶχε πορείην. 

 

ἀθηήτου = ἀθεάτου < στερητ. ἀ- + θεάομαι. 

 

492–6. Ο Διόνυσος διαφοροποιείται από τον Πάνα, τον οποίον αποκαλεί ὄλβιο[ν] «ευδαίμονα» (492), καθώς 

βρήκε γιατρικό για τον έρωτά του (φάρμακον εὗρες ἔρωτος) με τη φωνή που μαγεύει το νου (ἐνὶ φρενοθελγέι 

φωνῇ): όπως εξηγεί ο Διόνυσος (494–5), η ευμετάβλητη (ἄστατος) Ηχώ ανταπαντά αντηχώντας 

αργοπορημένα (ὑστερόφωνος ἀμείβεται) το θόρυβο του Πάνα, προφέροντας όμοιο φλύαρο ήχο (βλ. Ἠχώ). Ο 

Διόνυσος κλείνει με μια ευχή: μακάρι και η ίδια η Αύρα να έβγαζε (ἀνήρυγε) από το στόμα της μια λέξη! 

 

492. ὄλβιε, Πάν, Βρομίοιο πολὺ πλέον: Πβ. (στο επεισόδιο της Νίκαιας) Διον. 16.218–19 (Διόνυσος στον 

Πάνα) Πὰν φίλε, κικλήσκω σε μακάρτατον· 16.337–8 (Παν στον Διόνυσο) ὄλβιος ἔπλεο μοῦνος. 

 

†με φεύγων†: Δεν είναι κατανοητό εδώ γιατί ο Παν να βρήκε γιατρικό για τον έρωτα με το να αποφεύγει τον 

Διόνυσο· επομένως, είναι πολύ πιθανόν οι λέξεις †με φεύγων† να εισχώρησαν στο κείμενο από επιρροή από 

τον στίχο 489 ὅττι με φεύγει. Παλαιότεροι εκδότες είχαν προτείνει τη μετοχή ματεύων «ψάχνοντας», ενώ ο 

Vian 2003, 178, εύστοχα προτείνει τη μετοχή λιγαίνων (πβ. 47.291), καθώς ο Παν με το τραγούδι του βρήκε 

γιατρικό στον έρωτα, επειδή η Ηχώ «απαντά» στον θόρυβό του. 

 

493. φάρμακον εὗρες ἔρωτος: Ο Διόνυσος εδώ φαίνεται να απαντά στον Πάνα, ο οποίος στο επεισόδιο της 

Νίκαιας είχε πει (16.328) φάρμακον εὗρεν Ἔρωτος ἑὸν φυτόν. Για το «γιατρικό» ενάντια στον έρωτα 

(φάρμακον ἔρωτος / remedium amoris) πβ. Διον. 4.145, 171· 6.364· 11.359· 12.117 κ.εξ.· 16.328· 34.72 κ.εξ.· 

42.196 (Accorinti 2004, 642). 

 



97 

φρενοθελγέι φωνῇ: Για τη σύνθετη λέξη φρενοθελγέι βλ. σχόλ. στ. 48.477. 

 

494. ὑστερόφωνος ... ἄστατος Ἠχώ: Για το επίθετο ἄστατος (< στερητ. ἀ- + ἵστημι) «αυτός που δεν μένει 

σταθερός», «ευμετάβλητος», «αβέβαιος»· πβ. πιο κάτω στ. 48.573 ὀρίδρομος ἄστατος Αὔρη. 

 

495–6. Η ευχή του Διονύσου εκφέρεται εδώ με το μόριο αἴθε + οριστική αορίστου (ἀνήρυγε)· βλ. σχόλ. στ. 

512–13 (αἴθε … ἐνίψῃ) για την ευχή με την οποία ο Διόνυσος θα κλείσει το μονόλογό του. Η συμπαράθεση 

του πληθυντικού (ἐκ στομάτων) με τον ενικό (ἕνα μῦθον) υπογραμμίζει την αντίθεση μεταξύ της Ηχούς, η 

οποία απαντά στο θόρυβο του Πάνα με αντίλαλο, και της σιωπής της Αύρας. Παράλληλα όμως, η ίδια 

συμπαράθεση καταδεικνύει και τον πόθο του Διονύσου να ακούσει ακόμα και μία λέξη από το στόμα της 

Αύρας. 

 

496. ἀνήρυγε: 3ο πρόσ. ενικ. αορ. β΄ του ρ. ἀνερεύγω (< ἀνά + ἐρεύγομαι, πβ. ΝΕ ρεύομαι) «αναπέμπω, 

εκβάλλω, κάνω εμετό». Το ρήμα ανήκει τόσο στη βιβλική παράδοση (π.χ. Ψαλμ. 44.2) όσο και στην 

παράδοση της ελληνιστικής ποίησης (Καλλίμ. Αίτ. απ. 75.7 Harder, Θεόκρ. Ειδ. 13.58). Για τη χρήση αυτού 

του ρήματος για λόγια στα Διονυσιακά πβ. (π.χ.) 40.411 τοῖον ἔπος Διόνυσος ἀνήρυγεν· 7.225 ἀνήρυγε θαύματι 

φωνήν· 23.225 ἀνήρυγε θυάδα φωνήν. 

 

497–8. Ο Διόνυσος αναγνωρίζει γιατί είναι διαφορετικός ο έρωτάς του αυτός: η Αύρα δε διατηρεί (ἀέξει) 

παρόμοιο (ὁμότροπον) ήθος με τις άλλες παρθένους. 

 

499–509. Ξεκινά εδώ μια σειρά από αλλεπάλληλες ρητορικές ερωτήσεις: πρώτα ο Διόνυσος αναρωτιέται πώς 

μπορεί να μαγέψει την Αύρα (499–501)· στη συνέχεια, για να εκφράσει το αδύνατον αυτού του εγχειρήματος, 

αναρωτιέται πώς μπορεί κανείς να μαγέψει ένα ζώο, δένδρο ή άψυχο αντικείμενο (501–5) πριν επιστρέψει 

στην ίδια την Αύρα (506–9). Η καταγωγή από λέαινα συχνά χρησιμοποιείται για να δείξει το μέγεθος της 

σκληρότητας κάποιου, ο οποίος δεν ανταποκρίνεται στον έρωτα: πβ., π.χ., [Θεοκρ.] 23.19–20 κακᾶς 

ἀνάθρεμμα λεαίνας, / λάϊνε παῖ (Vian 2003, 47)· Κάτουλλ. 64.154 quaenam te genuit sola sub rupe leaena? 

«άραγε σε γέννησε μοναχική λέαινα μέσα σε σπηλιά;» 

 

499–501. ἦ ῥά ἑ θέλξω / νεύματι Κυπριδίῳ; <Πότε που,> πότε θέλγεται Αὔρη / κινυμένοις βλεφάροισιν; 
«Αλήθεια, να τη μαγέψω με ερωτικά νεύματα; Πότε, όμως, πότε η Αύρα μαγεύεται με βλέφαρα που 

ανοιγοκλείνουν;» 

 

501. ἐρωμανὲς ὄμμα τιταίνων «στρέφοντας το βλέμμα του που είναι τρελό από έρωτα»: Η φράση αυτή 

επαναλαμβάνεται και στην (παραπλήσια) σκηνή όπου ο ερωτοχτυπημένος Μορρέας αναζητεί τη Χαλκομέδη 

(35.103 ἐρωμανὲς ὄμμα τιταίνων). Όπως, όμως, θα εξηγήσει ο Διόνυσος στη συνέχεια, το ἐρωμανές βλέμμα 

δεν έχει ισχύ σε άγρια ζώα, με τα οποία έμμεσα παραλληλίζεται η Αύρα. 

 

501–3. ἐρωμανὲς ὄμμα τιταίνων / τίς γαμίοις ὀάροισι παραπλάζει φρένας ἄρκτου / εἰς Παφίην, ἐς Ἔρωτα; 

«Ποιος παρασέρνει τα μυαλά μιας αρκούδας με ερωτικές κουβέντες προς την Παφία [Αφροδίτη], προς τον 

Έρωτα;» 

 

502. γαμίοις ὀάροισι: Βλ. σχόλ. στ. 480 Κυπριδίοις ὀάροισιν. 

 

παραπλάζει: < παρά + πλάζω «κάνω να περιπλανηθεί». 

 

503. τίς ὡμίλησε λεαίνῃ; Για το ρ. ὁμιλέω βλ. σχόλ. στ. 48.480. Προς το τέλος του επεισοδίου αυτού, η 

αγριότητα της Αύρας θα είναι εφάμιλλη με την αγριότητα μιας λέαινας: 48.918 ἄγριον ἦθος ἔχουσα 

δασυστέρνοιο λεαίνης «έχοντας τον άγριο χαρακτήρα μιας δασύτριχης λέαινας». 

 

504–5. τίς δρυῒ μῦθον ἔλεξε; Τίς ἄπνοον ἤπαφε πεύκην; / τίς κραναὴν παρέπεισε, καὶ εἰς γάμον ἤγαγε 
πέτρην; «Ποιος είπε λόγο σε βελανιδιά; Ποιος εξαπάτησε πεύκο χωρίς πνοή; Ποιος κατάφερε να πείσει μια 

σκληρή πέτρα και <την> οδήγησε σε γάμο;»: Στην παράδοση της εξαμετρικής ποίησης, η βελανιδιά και η 

πέτρα συνδέονται στην προτροπή της Πηνελόπης προς τον (άγνωστο ακόμα προς αυτήν) Οδυσσέα να της 

αποκαλύψει την ταυτότητά του (Οδ. τ 163 οὐ γὰρ ἀπὸ δρυός ἐσσι παλαιφάτου οὐδ᾽ ἀπὸ πέτρης «διότι δεν είσαι 



98 

ούτε από θρυλική βελανιδιά ούτε από πέτρα»), καθώς και στη Θεογονία του Ησιόδου στο τέλος της 

συνάντησης του αφηγητή με τις Μούσες (Θεογ. 35 ἀλλὰ τί ἦ μοι ταῦτα περὶ δρῦν ἢ περὶ πέτρην; «αλλά τι μου 

είναι αυτά σχετικά με τη βελανιδιά ή με την πέτρα;»). Η βελανιδιά και το πεύκο επιλέγονται εδώ ως 

παραδείγματα άγριων δένδρων, ενώ η πέτρα για τη σκληρότητά της. 

 

506. ἀκηλήτου νόον Αὔρης «το μυαλό της Αύρας που δεν αφήνεται να μαγευτεί»: Πβ. Διον. 42.322 

ἀκηλήτοιο παραπλάζων φρένα κούρης· 41.253 πινυτὰς οἴστρησεν ἀκηλήτων φρένας ἀνδρῶν. 

 

507. ἀμιτροχίτωνι ... κούρῃ: Το επίθ. ἀμιτροχίτων (< στερητ. ἀ- + μίτρα «ζώνη» + χιτών) «αυτός που φορεί 

χιτώνα χωρίς ζώνη» αποτελεί ομηρικό άπαξ λεγόμενο και χρησιμοποιείται για πολεμιστές στην Ιλ. Π 419. Στα 

Διονυσιακά η λέξη αυτή χρησιμοποιείται για τη Βερόη (42.438) και την Αύρα (48.507), πιθανώς για να 

υπογραμμίσει την παρθενία τους, καθώς δε φορούν τη ζώνη που αφαιρείται πριν την ερωτική συνεύρεση. Πβ. 

την πράξη του Διονύσου όταν έρχεται σε επαφή με τη Νίκαια στα Διον. 16.267–8 καὶ ἀτρέμας ἄκρον ἐρύσσας 

/ δεσμὸν ἀσυλήτοιο φυλάκτορα λύσατο μίτρης «και σταθερά τραβώντας την άκρη, έλυσε το δεσμό που 

κρατούσε την άσπιλη ζώνη» (Vian 2003, 179). 

 

508. φιλότητος ἀρηγόνα κεστόν «τη ζώνη [κεστόν] που είναι βοηθός του έρωτα»: Η λ. κεστός στην Ιλιάδα 

χρησιμοποιείται για τον κεστὸν ἱμάντα της Αφροδίτης στο επεισόδιο της Διός απάτης (Ιλ. Ξ 214). Στην 

ελληνιστική ποίηση χρησιμοποιείται ως ουσιαστικό για τη ζώνη της Αφροδίτης: π.χ., Καλλίμ. Αίτ. απ. 43.53 

Pfeiffer (Harder) κεστ[ο]ῦ [δ]εσπότις), Νόνν. Διον. 47.277 οὐ κεστὸν ἔχει σημάντορα Κυπρογενείης. Πβ. το 

σχόλιο της Ήρας προς την Άρτεμη στα Διον. 36.59–60 πορθμὸν ἐρώτων / κεστὸν ἔχειν ὤφελλες ἀοσσητῆρα 

λοχείης «έπρεπε να έχεις ως βοηθό για τη λοχεία τη ζώνη που είναι δίοδος για τον έρωτα». 

 

ἀρηγόνα: Ἡ ἀρηγών -όνος < ἀρήγω «βοηθώ». 

 

510–14. Ο Διόνυσος επανέρχεται στο αδύνατο που είχε διατυπώσει με τις ερωτήσεις για τη θέλξη ζώων, 

φυτών και άψυχων αντικείμενων (48.501–5) και δηλώνει εδώ ότι θα κατακτούσε πιο εύκολα τις παρθένες 

θεές Αθηνά και Άρτεμη από ότι την Αύρα (510–11), και κλείνει με την ευχή να ακούσει από τα ίδια τα χείλη 

της Αύρας ότι μάταια την ποθεί (512–13). 

 

511. ἀπτοίητος = ἀπτόητος (στερητ. ἀ- + πτοέω «φοβίζω») «ατρόμητη». 

 

512–13. Ενώ προηγουμένως ο Διόνυσος είχε ευχηθεί το στόμα της Αύρας να εξεμέσει ἕνα μῦθον (48.496), 

εδώ προσδιορίζει σε ευθύ λόγο ποιο θα ήθελε να είναι ἔπος τόδε μοῦνον· εύχεται να του πει η Αύρα ότι 

μάταια ποθεί αυτός (μάταια ποθέεις) και να τον προστάξει να μην την αναζητεί (μὴ δίζεο παρθένον Αὔρην). 

 

512. ἐνίψῃ: 3ο πρόσ. ενικ. υποτακτ. αορ. του ρ. ἐνίπτω «λέω». 

 

513. μὴ δίζεο: 2ο πρόσ. ενικ. προστακτ. ενεστ. του ρ. δίζημαι «αναζητώ». 

 

570–620. Η εξαπάτηση της Αύρας. Μετά τον απελπισμένο μονόλογο του Διονύσου, ο θεός σταματά την 

περιπλάνησή του και ξαπλώνει κάτω από μια μυρτιά, από όπου εμφανίζεται μια νύμφη για να τον 

συμβουλέψει σχετικά με το πώς να κατακτήσει την Αύρα (Διον. 48.514–26). Όταν, στη συνέχεια, ο Διόνυσος 

αποκοιμιέται, η ψυχή της νεκρής Αριάδνης τον επισκέπτεται στον ύπνο του και τον κατηγορεί ότι δεν την 

σκέπτεται, καθώς ο θεός επιθυμεί τώρα την Αύρα (48.527–62). Όταν ξυπνά ο Διόνυσος, θυμάται το ποτό με 

το οποίο ξεγέλασε την αποκοιμισμένη Νίκαια (48.563–9). Το χωρίο που παρατίθεται πιο κάτω συνεχίζει στο 

σημείο αυτό την αφήγηση με την ενέδρα που στήνει ο Διόνυσος στην Αύρα: εκμεταλλευόμενος τη δίψα της 

νύμφης θα δημιουργήσει μιαν απατηλή πηγή που αναβλύζει κρασί (48.573–88). Ο Έρως θα ρίξει ομίχλη 

πάνω στην Αύρα για να μην μπορεί αυτή όσο περιπλανιέται, να δει κάποια άλλη πηγή ή ποταμό για να 

ξεδιψάσει και, όταν δει την απατηλή πηγή του Διονύσου, η Πειθώ θα σκορπίσει το σκότος από τα μάτια της 

Αύρας, προσκαλώντας την να πιει από εκεί και να δεχθεί στην αγκαλιά της τον σύζυγό της (48.590–8). Η 

Αύρα δε φαίνεται να ακούει τα λόγια της Πειθούς και πίνει από την πηγή, εκφράζοντας την έκπληξή της για 

τα συμπτώματα από το ποτό αυτό (48.599–606). Σταματά την πορεία της και ξαπλώνει (48.607–12), ενώ ο 

Έρωτας ειδοποιεί τον Διόνυσο ότι η Αύρα τον περιμένει αποκοιμισμένη (48.613–20). 



99 

Εντύπωση κάνει εδώ η λεπτομέρεια στην αφήγηση που κινείται στα όρια του ονειρικού και του 

πραγματικού στην περιγραφή του λιβαδιού και των φυτών του ναρκίσσου και του υακίνθου (48.575–89): βλ. 

P. Chuvin στο Vian 2003, 51. Επίσης, κυρίαρχο λόγο έχει η παρουσία του ευθέος λόγου: σε αντίθεση με την 

αντίστοιχη περιγραφή της Νίκαιας όταν αυτή ετοιμάζεται να πιει κρασί (16.250–69), όπου ο Έρωτας δείχνει 

και η Νέμεση γελά, εδώ η Πειθώ προλέγει τι θα συμβεί (48.597–8), η ίδια η Αύρα εκφράζει την αντίδρασή 

της στο κρασί (48.602–6), ενώ ο Έρωτας μιλά (48.616) και χαράζει μήνυμα σε πέταλα (48.619–20). 

 

570. ἐπεντύνειν δόλον εὐνῇ «να προετοιμάζει δόλο για το κρεβάτι της»: Ἐπεντύ(ν)ω (< ἐπί + ἐντύνω 

«ετοιμάζω») «εφοδιάζω, προετοιμάζω» 

 

571–2. τόφρα δὲ φοιταλέη Ληλαντιὰς ἔδραμε κούρη / πίδακα μαστεύουσα, κατάσχετος αἴθοπι δίψῃ «τότε 

η περιπλανώμενη κόρη του Λήλαντα έτρεχε αναζητώντας πηγή, καθώς διακατεχόταν από φλογερή δίψα»: Για 

την περιπλάνηση, αναζήτηση και δίψα της Αύρας, πβ. πιο κάτω στ. 48.573–4 ὀριδρόμος ἄστατος Αὔρη / 

διψαλέη. Η περιγραφή αυτή θυμίζει την αντίστοιχη κατάσταση στην οποία είχε βρεθεί η Νίκαια όταν και αυτή 

ήπιε το ποτό του Διονύσου: πβ. Διον. 16.250–1 καὶ φλογερῷ Φαέθοντος ἱμασσομένης χρόα πυρσῷ / ἄβροχα 

διψαλέης τερσαίνετο χείλεα κούρης «τα στεγνά χείλη της διψασμένης κοπέλας είχαν ξεραθεί, ενώ το σώμα της 

δοκιμαζόταν από τον φλογερό πυρσό του Φαέθοντα». 

 

572. κατάσχετος αἴθοπι δίψῃ: Για το επίθ. κατάσχετος + δοτ. πβ. (π.χ.) Διον. 48.518 (Διόνυσος) καμάτῳ καὶ 

ἔρωτι κατάσχετος· 48.661 (Αύρα) κατάσχετος ἅλματι λύσσης. Για τη φράση κατάσχετ- αἴθοπι δίψῃ πβ. Διον. 

15.7, 22.80, 42.331. 

 

αἴθοπι δίψῃ «με φλογερή δίψα»: Στην επική παράδοση το επίθ. αἴθοψ, -οπος (< αἴθω «καίω») συνήθως 

περιγράφει είτε κάτι λαμπερό, όπως ο χαλκός ή η φλόγα, είτε το κρασί. Για τον συνδυασμό αἴθοπι δίψῃ πβ. 

Ησίοδ. Έργα 363 αἴθοπα λιμόν «φλογερή πείνα». 

 

573–80. Η παγίδα του Διονύσου. Ο Διόνυσος εκμεταλλεύεται τη δίψα και την περιπλάνηση της Αύρας, και 

γρήγορα (ταχινός) πηδώντας ἐπὶ πυθμένα πέτρης χτυπά (ἄρασσε) τη γη με τον θύρσο του. Όταν ο λόφος 

ανοίγει στα δύο (διχαζομένης … κολώνης), η γη γεννά (ὤδινε) ένα δυνατό ποτό αυτόματης μέθης (αὐτομάτην 

... μέθην) από το ευωδιαστό στήθος της (εὐώδεϊ μαζῷ) με τη μορφή χειμάρρου που αναβλύζει (χεύματι 

πορφύροντι). Ο αφηγητής εισάγει στοιχεία που ικανοποιούν τις αισθήσεις της όσφρησης (48.576 εὐώδεϊ 

μαζῷ· 579 εὐόδμοισιν ἀήταις), της όρασης (578–9 κατέγραφον ἄνθεσιν / πίδακος ἄκρα μέτωπα), καθώς και της 

ακοής (588 ἐλίγαινον ἀηδόνες). 

 

574. θορών: Μτχ. αορ. β΄ του ρ. θρώσκω «αναπηδώ», πβ. ΝΕ θούριος. 

 

576. ὤδινε: Το υποκείμενο του ρ. ὠδίνω υπονοείται από την προηγούμενη περίοδο: αφού ο Διόνυσος χτυπά 

τη γαῖαν, αυτή γεννά το ποτό αυτό καθώς ο λόφος χωρίζεται σε δύο μέρη. 

 

εὐώδεϊ μαζῷ «με ευωδιαστό μαστό». 

 

577–9. χαριζόμεναι δὲ Λυαίῳ / δμωίδες Ἠελίοιο κατέγραφον ἄνθεσιν Ὧραι / πίδακος ἄκρα μέτωπα, καὶ 

εὐόδμοισιν ἀήταις / ἀρτιφύτου λειμῶνος ἱμάσσετο νήδυμος ἀήρ «οι Εποχές, υπηρέτριες του Ηλίου, 

προσφέροντας χάρη στον Βάκχο, καλλώπιζαν με άνθη την άκρη της πρόσοψης του πίδακα, και ο γλυκός 

αέρας δοκιμαζόταν από ευωδιαστούς ανέμους από λιβάδι που πρόσφατα άνθισε». 

 

578. δμωίδες Ἠελίοιο … Ὧραι: Πβ. Διον. 2.271–2, 12.17–18 Ὧραι, / δμωίδες Ἠελίοιο. Οι Εποχές στολίζουν 

εδώ τον πίδακα που δημιούργησε ο Διόνυσος και από τον οποίον αναβλύζει κρασί. 

 

579. εὐόδμοισιν ἀήταις: «με μυρωδιαστές πνοές του ανέμου». 

 

580. ἀρτιφύτου: < ἄρτι «μόλις» + φύω: «φρέσκου [λιβαδιού]». 

 

νήδυμος ἀήρ «ευχάριστος / γλυκός αέρας»: Το επίθ. νήδυμος χαρακτηρίζει στα Διονυσιακά τον ύπνο· στο 

επεισόδιο όμως αυτό χρησιμοποιείται εδώ και στον στ. 48.602 για τον αέρα και το νερό αντίστοιχα, 



100 

υπογραμμίζοντας με αυτόν τον τρόπο το στοιχείο του ύπνου που κυριαρχεί στην παρούσα αφήγηση· βλ. σχόλ. 

στ. 48.583. 

 

581–9. Τα άνθη του περιβάλλοντα χώρου. Η αφήγηση προσδιορίζει τα άνθη του λιβαδιού ως νάρκισσους 

και υάκινθους· πβ. 10.338 για στεφάνι από ναρκίσσους και υακίνθους. Και τα δύο αυτά είδη σχετίζονται με 

άτυχους χαρακτήρες της μυθολογίας που βρήκαν πρόωρο θάνατο. Γίνεται εκτενής αναφορά στον γιο του 

Ενδυμίωνα, Νάρκισσο, ο οποίος κάποτε (πάρος) μέσα στη βωβή μορφή (εἴδεϊ κωφῷ) του απατηλού σώματός 

του (ἠπεροπῆος ἐοῦ χροός), αφού είδε το νερό να παίρνει μορφή από μόνο του σε εικόνα (εἰς τύπον 

αὐτοτέλεστον ἰδὼν μορφούμενον ὕδωρ), πέθανε όσο παρακολουθούσε τις σκοτεινές σκιές (σκιοειδέα φάσματα) 

της μορφής του (48.586). Σύμφωνα με την επικρατέστερη εκδοχή του μύθου, ο Νάρκισσος βρίσκει την 

τιμωρία του, αφού δεν ανταποκρίνεται στον έρωτα της Ηχούς, πέφτοντας μέσα στο νερό όπου βλέπει την 

αντανάκλασή του, την οποία στο μεταξύ έχει ερωτευτεί και δεν μπορεί να ξεκολλήσει τα μάτια του από πάνω 

της. Στη συνέχεια μεταμορφώνεται σε άνθος. Όπως παρατηρεί ο Accorinti 2004, 694, υπάρχουν κοινά 

στοιχεία μεταξύ του μύθου για τον Νάρκισσο, όπως αυτός αποδίδεται από τον Οβίδιο (Μετ. 3.339–510), και 

του μύθου για την Αύρα του Νόννου: τόσο ο Νάρκισσος όσο και η Αύρα προκαλούν την παρέμβαση της 

Νέμεσης, ενώ η τιμωρία τους συνδέεται με το νερό και στο τέλος επέρχεται μεταμόρφωση. 

Το άλλο άνθος που συμπεριλαμβάνεται σε αυτό το λιβάδι είναι το ζωντανό φυτό (φυτὸν ἔμπνοον) του 

υακίνθου από τις Αμύκλες στη Λακωνία· σε αντίθεση με τον μύθο του Ναρκίσσου που προηγήθηκε, ο 

αφηγητής δε δίνει περαιτέρω λεπτομέρειες για τον θάνατο του Υακίνθου, ο μύθος του οποίου έχει ήδη 

αναφερθεί πολλές φορές στα Διονυσιακά (πχ. 2.81–3, 10.252–5, 11.259–61, 12.156–60, 19.102–5, 29.95–9, 

κ.α.): σύμφωνα με την εκδοχή που υιοθετεί ο Νόννος στο έπος αυτό, ο Υάκινθος ήταν ερωμένος του 

Απόλλωνα, αλλά σκοτώθηκε κατά τη ρίψη δίσκου μετά από παρέμβαση του ζηλότυπου ανέμου Ζέφυρου. 

 

581. φερώνυμα φύλλα κορύμβων «φύλλα ανθών που φέρουν το ίδιο όνομα». 

 

582. ἠιθέου χαρίεντος «του γοητευτικού νεαρού». 

 

582–3. ὃν εὐπετάλῳ παρὰ Λάτμῳ / νυμφίος Ἐνδυμίων κεραῆς ἔσπειρε Σελήνης «τον οποίον ο Ενδυμίων, 

σύζυγος της κερασφόρου Σελήνης, γέννησε κοντά στη Λάτμο με τα όμορφα φύλλα». 

 

583. Ἐνδυμίων: Ο Ενδυμίων είναι ο εραστής της Σελήνης, ο οποίος διαμένει στη Λάτμο της Καρίας (στα 

νυτιοδυτικά παράλια της Μικράς Ασίας). Μόνο στην παρούσα εκδοχή παρουσιάζεται ο Νάρκισσος ως γιος 

του Ενδυμίωνα και της Σελήνης· στις Μεταμορφώσεις του Οβιδίου, για παράδειγμα, ο Νάρκισσος είναι γιος 

του ποταμού Κηφισού και της νύμφης Λειριόπης (Οβίδ. Μετ. 3.341–6). Όπως έχει παρατηρήσει ο P. Chuvin 

(στο Vian 2003, 51), στο σκηνικό γύρω από την απατηλή πηγή του Διονύσου από την οποία θα πιει κρασί η 

Αύρα κυριαρχεί το στοιχείο του ύπνου. 

 

584. ἠπεροπῆος ἑοῦ χροός «του δικού του απατηλού σώματος». 

 

εἴδεϊ κωφῷ «με μορφή βωβή, σιωπηλή». 

 

586. παπταίνων «κοιτώντας προσεκτικά». 

 

587. Ἀμυκλαίης ὑακίνθου: Το επίθ. Ἀμυκλαίης (γενική θηλυκού) εδώ αναφέρεται στο φυτό (ὁ, ἡ ὑάκινθος), 

και όχι στον ίδιο τον Υάκινθο (Vian 2003, 183). Στα Διονυσιακά ο Υάκινθος συνδέεται με τις Αμύκλες (Διον. 

2.83· 12.160· 19.103· 48.587), αν και σε κάποιες περιπτώσεις και με τη Θεράπνη της Λακωνίας (Διον. 4.134 

Θεραπναίης ὑακίνθου· 11.259–60 Θεραπναίου ... / … ἡβητῆρος· 12.224 Θεραπναίοισι κορύμβοις). Βλ. P. 

Chuvin, Nonnos de Panopolis, Les Dionysiaques. Tome II, Chants III–V, Παρίσι 1976, 140, σχόλ. Διον. 

3.153–63. 

 

589–588. ἱπτάμεναι δ᾽ ἀγεληδὸν ἐπ᾽ ἀνθεμόεντι κορύμβῳ / εἰαρινῶν ἐλίγαινον ἀηδόνες ὑψόθι φύλλων 
«πετώντας σε ομάδες πάνω από ανθισμένα φύλλα, τα αηδόνια τραγουδούσαν πάνω από τα ανοιξιάτικα 

φύλλα»: Οι δύο αυτοί στίχοι παραδίδονται στα χειρόγραφα σε αντίστροφη σειρά και με τις γραφές ἱπταμένων 

(αντί για ἱπτάμεναι δ᾽) και εἰαριναί δ᾽ (αντί για εἰαρινῶν). Τότε, όμως, για να μην διαταραχθεί το νόημα των 



101 

δύο αυτών στίχων θα έπρεπε οι ἀηδόνες να είναι το υποκείμενο τόσο του ρ. ἐλίγαινον (στην κύρια πρόταση) 

όσο και της μετοχής ἱπταμένων (σε γενική απόλυτο). 

 

590–600. Πειθώ και Έρως. Η Πειθώ συνεργάζεται εδώ με τον Έρωτα για να στήσουν ενέδρα στην Αύρα και 

να την οδηγήσουν στο βαθύ ύπνο, κατά τη διάρκεια του οποίου ο Διόνυσος θα την βιάσει: ο Έρωτας ρίχνει 

ομίχλη στα βλέφαρα της Αύρας, ώστε να μην μπορεί η κυνηγός να βρει νερό για να ξεδιψάσει πριν φθάσει 

στην απατηλή πηγή του Διονύσου, και η Πειθώ αφαιρεί το σκοτάδι από τα μάτια της Αύρας μόνον όταν αυτή 

φθάσει εκεί. 

Η Πειθώ κατέχει ιδιαίτερα ενδιαφέρουσα θέση στα Διονυσιακά τόσο σε σχέση με τον έρωτα, καθώς 

αναφέρεται στην ομήγυρη των Χαρίτων (π.χ. Διον. 24.262–4) και της Αφροδίτης (33.110–12), όσο σε σχέση 

με τον λόγο, καθώς παρουσιάζεται μόνο στα Διονυσιακά ως σύζυγος του Ερμή (βλ., π.χ., Διον. 48.710–12), 

πιθανότατα λόγω της σύνδεσης του Ερμή με τον λόγο (βλ. Διον. 26.283–4). Η παρέμβαση της Πειθούς στο 

τρίτο βιβλίο των Διονυσιακών έχει άμεσες επιπτώσεις στο έργο: υιοθετεί τη μορφή μιας θνητής γυναίκας και 

εμφανίζεται μπροστά στον Κάδμο, πρόγονο του αγέννητου ακόμα Διονύσου, για να τον καλύψει με ομίχλη 

και να τον οδηγήσει προς το παλάτι, όπου θα συναντήσει τη μέλλουσα σύζυγό του Αρμονία (Διον. 3.83–97). 

Η Πειθώ δε μιλά στον Κάδμο, αλλά με μια χειρονομία του υποδεικνύει το παλάτι πριν η ίδια εξαφανισθεί 

στον ουρανό (Διον. 3.124–30). Και στο παρόν επεισόδιο της Αύρας, η παρέμβαση της Πειθούς είναι 

καταλυτική για την πλοκή του έπους: ενώ προηγουμένως είχε καλύψει τον Κάδμο κυανέῃ νεφέλῃ (Διον. 3.94) 

και τον είχε οδηγήσει στο παλάτι, εδώ αφαιρεί το νέφος από τα μάτια της Αύρας ώστε να μπορεί η νύμφη να 

δει μπροστά στα μάτια της την απατηλή πηγή του Διονύσου. Για τη σκηνή αυτή βλ. K. Carvounis, Peitho in 

Nonnus’ Dionysiaca: the Case of Cadmus and Harmonia, στο: K. Spanoudakis (επιμ.), Nonnus of Panopolis 

in Context: Poetry and Social Milieu in Late Antiquity, Βερολίνο 2014, 21–38. 

 

590–3. κεῖθι δὲ διψώουσα μεσημβριὰς ἔτρεχεν Αὔρη· / ἀμφὶ δέ οἱ βλεφάροισιν Ἔρως κατέχευεν ὀμίχλην, / 
μή ποτε διψώουσα Διὸς χύσιν ἤ τινα πηγήν / ἢ ῥόον ἀθρήσειεν ὀρεσσιχύτου ποταμοῖο «προς τα εκεί έτρεχε 

η Αύρα, διψώντας, καταμεσήμερο· γύρω από τα βλέφαρά της ο Έρωτας έριχνε ομίχλη μήπως αυτή, μέσα στη 

δίψα της, έβλεπε νερό από τον Δία ή κάποια πηγή ή ρεύμα ποταμού που χύνεται μες στα βουνά»: Με τη 

διόρθωση που υιοθετείται στο κείμενο (48.582 μή ποτε) αναφέρεται πρώτα ο προορισμός της Αύρας (48.590 

κεῖθι) και στη συνέχεια (48.591–3) ο τρόπος με τον οποίον ο Έρωτας διασφαλίζει ότι η Αύρα θα φθάσει εκεί 

χωρίς περισπασμούς (Vian 2003, 184). 

 

591. οἱ: Δοτ. προσ. αντιχαριστική, από το κατέχευεν. 

 

592. Διὸς χύσιν: Δηλ. τη βροχή. Πρόκειται για παραλλαγή της φράσης Διὸς ὄμβρον. 

 

594–8. Η παρέμβαση της Πειθούς. Ο ρόλος της Πειθούς εδώ είναι να αναιρέσει την πράξη του Έρωτα: ενώ, 

δηλαδή, αυτός είχε ρίξει ομίχλη στα μάτια της Αύρας (48.591), αυτή τώρα σκορπίζει το σκοτάδι αυτό (48.495 

σκιόεν νέφος) τη στιγμή που η νύμφη βλέπει την απατηλή πηγή του Διονύσου (48.594 Βακχείην ἀπατήλιον ... 

πηγήν). Η Πειθώ απευθύνεται σε ευθύ λόγο στην ίδια την Αύρα και κάνει σαφείς τις συνέπειες της 

τελεσσιγάμοιο ... πηγῆς (48.597): εάν πιει από αυτήν, θα δεχθεί σύζυγο στην αγκαλιά της (48.598). Η νεαρή 

Νύμφη, όμως, δε φαίνεται να ακούει τον λόγο αυτόν· νιώθει χαρά στη θέα της πηγής (βλ. σχόλ. στ. 48.599 

κούρη δ᾽ ἄσμενος εἶδε) και πίνει. 

 

594. ἔδρακε: 3ο πρόσ. ενικ. οριστ. αορ. β΄ ενεργ. φων. του ρ. δέρκομαι «βλέπω», πβ. δορκάς «ελάφι», 

δράκων. 

 

595. σκιόεν νέφος: Πρόκειται για την ομίχλη που είχε περιχύσει στα μάτια της Αύρας ο Έρωτας όσο αυτή 

έτρεχε διψώντας για νερό (48.591). Πβ. Διον. 3.94 κυανέῃ νεφέλῃ (για το νέφος στο οποίο η Πειθώ είχε 

καλύψει τον Κάδμο· βλ. σχόλ. στ. 48.590–600). 

 

596. τοῖον ἔπος βοόωσα γάμου πρωτάγγελον Αὔρῃ «τέτοιον λόγο, ο οποίος ήταν πρώτη αναγγελία του γάμου 

για την Αύρα». 

 

πρωτάγγελον: Το επίθ. αυτό απαντά μόνο στη μεταγενέστερη ποίηση: Οππ. Αλιευτ. 3.244· Νόνν. Διον. 

13.241, 27.14, 41.175, κ.α. 



102 

597–8. Παρθενική, μόλε δεῦρο, τελεσσιγάμοιο δὲ πηγῆς / εἰς στόμα δέξο ῥέεθρα, καὶ εἰς σέο κόλπον 
ἀκοίτην «Μικρούλα, έλα εδώ, από την πηγή που θα ολοκληρώσει τον γάμο δέξου στο στόμα τα νερά και 

στην αγκαλιά τον σύζυγο». 

 

597. τελεσσιγάμοιο ... πηγῆς: Το κρασί συνδέεται ουσιωδώς με το γάμο στην Παρ. 2 (ο γάμος στην Κανά), 

55 φιλακρήτῳ παρὰ παστῷ «στο γάμο που αγαπά το κρασί». Το επίθ. τελεσσίγαμος δεν απαντά πριν τον 

Νόννο. Από τη συχνή χρήση του στα Διονυσιακά αξίζει να σημειωθεί ότι το επίθετο είχε περιγράψει νωρίτερα 

στο βιβλίο αυτό την Πειθώ στο επεισόδιο της Παλλήνης (Διον. 48.232 τελεσσιγάμοιο ... Πειθοῦς) και θα 

περιγράψει αργότερα την Αφροδίτη (Διον. 48.693 τελεσσιγάμου Κυθερείης) και τον ίδιο τον Διόνυσο (Διον. 

48.724 τελεσσιγάμου ... Λυαίου). 

 

599–600. Η Αύρα πίνει από την απατηλή πηγή. Η Αύρα δε φαίνεται να έχει ακούσει τα λόγια της Πειθούς, 

καθώς πίνει από την πηγή του Διονύσου. Ο Vian 2003, 52, προτείνει ότι η Αύρα δεν ακούει, επειδή η φωνή 

της Πειθούς δεν πρέπει να ακουστεί στο πεδίο δράσης των θνητών. Παρατηρεί επίσης ότι το επεισόδιο της 

Αύρας χαρακτηρίζεται από μια μυστηριώδη σιωπή, την οποία αποδίδει στο γεγονός ότι από την ένωση του 

Διονύσου με την Αύρα θα γεννηθεί ο Ιάκχος (Vian 2003, 57–8). 

 

599. κούρη δ᾽ ἄσμενος εἶδε: Δεν διατυπώνεται με σαφήνεια το αντικείμενο του ρ. εἶδε, και παλαιότεροι 

μελετητές είχαν προτείνει ότι τα Διον. 48.590–8 αποτελούν μεταγενέστερη προσθήκη· βλ. Krafft 1975, 120 

(υποσημ. 67). Σύμφωνα με τον Vian 2003, 185, το εἶδε εδώ χρησιμοποιείται απόλυτα: «απέκτησε όραση» 

(μετά την ομίχλη). 

 

παραπροχυθεῖσα δὲ πηγῇ «ξεχύθηκε δίπλα στην πηγή»: Το ρ. παραπροχέομαι (< παρά + πρό + χέομαι) είναι 

άπαξ λεγόμενον και καταδεικνύει την ανυπόμονη κίνηση της Αύρας που προστρέχει στην πηγή (παραπρο-), 

αλλά και προοικονομεί, όπως παρατηρεί ο Vian 2003, 185, την επικείμενη μεταμόρφωσή της σε πηγή (χέω). 

 

600. χείλεσιν οἰγομένοισιν ἀνήφυσεν ἰκμάδα Βάκχου «με ανοιχτά χείλη ρούφηξε το υγρό του Διονύσου»: 

Πβ. Διον. 15.10 (για τη μέθη των Ινδών) οἰγομένοις στομάτεσσιν ἀνήφυσεν ἰκμάδα Βάκχου. 

 

ἀνήφυσεν: 3ο πρόσ. αορ. ενεργ. φων. του ρ. ἀναφύσσω (< ἀνά + ἀφύσσω «αντλώ») «ρουφάω, πίνω». Για τα 

Διον. πβ. 15.10 (παρατίθεται στο προηγούμενο σχόλιο)· 43.31 ὄμβριον ἀζαλέοισιν ἀνήφυσε χείλεσιν ὕδωρ. 

 

ἰκμάδα Βάκχου «το υγρό του Βάκχου»: Δηλ. το κρασί. Η λ. ἰκμάς είναι ομηρικό άπαξ (για ένα λιπαρό δέρμα) 

και χρησιμοποιείται σπάνια για το κρασί (Ποσείδ. Επιγρ. 123.1 Austin – Bastianini) πριν τον Νόννο (Διον. 

35x), π.χ. Διον. 12.363 ἀναβλύζων φρενοθελγέος ἰκμάδα Βάκχου· 17.372 χειρὶ περιρραίνων ὀδυνήφατον 

ἰκμάδα Βάκχου, 47.174 βλύζοντες ἀήθεος ἰκμάδα Βάκχου. Ενίοτε η λέξη αναδίδει ένα μυστικιστικό χαρακτήρα 

και συνδέεται με το υγρό στοιχείο που συντηρεί τη ζωή, βλ. K. Spanoudakis, Nonnus of Panopolis, 

Paraphrasis of the Gospel of John 11, Οξφόρδη 2014, 155. 

 

601–6. Ο λόγος της Αύρας. Η Αύρα απευθύνεται στις Νηιάδες, νύμφες των νερών, πρώτα με ρητορικές 

ερωτήσεις για να εκφράσει τον εντυπωσιασμό της από το κρασί που μόλις γεύτηκε (48.602–3), ενώ στη 

συνέχεια εξηγεί ότι, αφότου το ήπιε, δεν μπορεί να προχωρήσει στον δρόμο της (48.604). Περιγράφει, τέλος, 

τα συμπτώματα του ποτού: τα πόδια της έχουν βαρύνει, μαγεύεται από γλυκό ύπνο, και προφέρει ήχο 

απατηλό (48.605–6). Εκτενή λόγο για το κρασί που μόλις είχε γευτεί είχε επίσης εκφράσει και ένας Ινδός 

νωρίτερα στο έπος, Διον. 14.419–37. Όπως παρατηρεί ο Accorinti 2004, 696, σε αντίθεση με το παράλληλο 

επεισόδιο της Νίκαιας, εδώ περιγράφονται τα συμπτώματα της μέθης από την ίδια τη νύμφη και όχι μόνο από 

τον αφηγητή (πβ. 48.607–10). 

 

602. νήδυμον ὕδωρ «γλυκό νερό»: Βλ. σημ. στ. 48.580. 

 

603. τίς οὐρανίη τέκε πηγή «ποια ουράνια πηγή γέννησε [το ποτό αυτό];»: Η λ. πηγή είναι διόρθωση του 

γερμανού φιλολόγου H. Koechly για τη λ. γαστήρ που παραδίδουν τα χειρόγραφα· πβ. Διον. 10.196 (ο 

Διόνυσος ρωτά τον Άμπελο) Τίς σε πατὴρ ἐφύτευσε; Τίς οὐρανίη τέκε γαστήρ; Ο Vian 2003, 185–6 υιοθετεί και 

υποστηρίζει τη διόρθωση πηγή, και εξηγεί ότι οι τέσσερις ερωτήσεις της Αύρας για το ποτό που έχει μόλις 



103 

γευθεί (48.602–3) ακολουθούν μια κλιμάκωση από το θαῦμα στο κύριο χαρακτηριστικό του καινοφανούς 

ποτού (νήδυμον) και εξαίρουν την καταγωγή του από το γενικό τίς στην οὐρανίη ... πηγή. 

 

606. σφαλερὸν ... ἁπαλόθροον ἦχον «ήχο απατηλό, ο οποίος αντηχεί γλυκά»: Το επίθ. ἁπαλόθροον (άπαξ 

λεγόμενον) είναι ανώνυμη διόρθωση στην κριτική μελέτη του Villoison (1782) για το ἁπαλόχροον των 

χειρογράφων. Ο Νόννος χρησιμοποιεί πολλές σύνθετες λέξεις με δεύτερο συνθετικό το -θρόος: π.χ., 

ἀλλόθροος, λιγύθροος, χαλκόθροος κτλ. 

 

607–12. Η Αύρα βυθίζεται σε βαθύ ύπνο. Ενώ η αφήγηση μέχρι αυτό το σημείο υπογράμμιζε την 

περιπλάνηση της Αύρας (48.490 παρθένος ἠνεμόφοιτος· 48.491 ἀστήρικτος· 48.571 φοιταλέη· 48.573 

ὀρίδρομος ἄστατος), η κυνηγός εδώ συνεχίζει την πορεία της (48.607 ἀστήρικτον ... ποδὸς ... πορείην), η οποία 

όμως γίνεται ολοένα και πιο ασταθής (48.608 ἤιε δ᾽ ἔνθα καὶ ἔνθα πολυπλανέεσσι πεδίλοις), το κεφάλι της 

τινάσσεται συνεχώς στους κροτάφους της (48.609 πυκνὰ περὶ κροτάφοισι τινασσομένοιο καρήνου), και γέρνει 

πάνω στον ώμο της (48.610 κεφαλὴν ἔκλινεν ἐρειδομένην σχεδὸν ὤμων). Η Αύρα τότε πέφτει σε βαθύ ύπνο 

στο έδαφος δίπλα σε ένα δένδρο με μακριά κλαδιά (48.611 τανυπτόρθῳ παρὰ δένδρῳ). 

 

609. πυκνὰ περὶ κροτάφοισι τινασσομένοιο καρήνου «καθώς το κεφάλι της στα μηνίγγια χτυπούσε 

απανωτά»: Είναι η συνέπεια της ζαλάδας που προκαλεί το κρασί. 

 

611. τανυπτόρθῳ παρὰ δένδρῳ «δίπλα σε δένδρο με μακριά κλαδιά»: Είναι η δεύτερη φορά σε αυτό το 

βιβλίο που η Αύρα αποκοιμιέται δίπλα σε δένδρο: την πρώτη φορά, είχε αποκοιμηθεί δίπλα σε μια δάφνη και 

είχε δει σε προφητικό όνειρο αυτό που πρόκειται τώρα να της συμβεί (Διον. 48.258–86). Τόσο το λυγισμένο 

πάνω στους ώμους κεφάλι, όσο και η κατάκλιση κάτω από δένδρο παραπέμπουν στην τυπική στάση 

ανάπαυσης των Βακχών. Το επίθ. τανύπτορθος (τάνυμαι «τεντώνομαι»+ πτόρθον «κλαδί») απαντά μόνο στα 

Διονυσιακά· πβ., π.χ., 17.337 τανυπτόρθοις ἐνὶ δένδροις· 41.41 τανυπτόρθοις δὲ πετήλοις· 42.131 τανυπτόρθοιο 

... ὕλης· 43.36 τανυπτόρθοις δὲ κορύμβοις. 

 

612. παρθενίην ἀφύλακτον ἐπιτρέψασα χαμεύνῃ «παραδίδοντας αφύλακτη την παρθενία της στο κρεβάτι 

καταγής». 

 

χαμεύνῃ < χαμαί «στο έδαφος» + εὐνή «κρεβάτι». 

 

613–20. H παρέμβαση του Έρωτα. Μετά την παρέμβασή του για να ρίξει ομίχλη στα μάτια της Αύρας 

(48.591), ο Έρωτας κατεβαίνει και πάλι στο πεδίο της δράσης (48.614 οὐρανόθεν κατέπαλτο) και αυτή τη 

φορά υπογραμμίζεται η παρουσία και η διάθεσή του (48.613 πυρόεις· 48.614 γαληναίῳ ... προσώπῳ· 48.615 

μειδιόων ... ὁμοφρονέων Διονύσῳ). Ο ευθύς λόγος του χαρακτηρίζεται από τη βραχύτητά του, καθώς 

αντιδιαστέλλει την ενεργητική διάθεση του Διονύσου (ἀγρώσσεις, Διόνυσε) με την παθητική αναμονή της 

Αύρας (μένει δέ σε παρθένος Αὔρη). Ο Έρωτας, όμως, είχε χαράξει πάνω στα πέταλα ανοιξιάτικων 

λουλουδιών (εἰαρινοῖς πετάλοισιν) παρότρυνση στον Διόνυσο να ενεργήσει με ησυχία, όσο κοιμάται η Αύρα, 

ώστε να μην ξυπνήσει. Τόσο στον στίχο που απευθύνει στον Διόνυσο (48.616) όσο και στους δύο στίχους που 

χαράζει στα πέταλα (48.619–20), ο Έρωτας υπογραμμίζει την παρθενία της Αύρας: 48.616 παρθένος Αὔρη· 

619 παρθένος εὕδει· 620 μὴ παρθένον ὕπνος ἐάσσῃ. Όπως παρατηρεί ο Vian 2003, 54, τα λόγια σιγῇ ἐφ᾽ 

ἡμείων που χαράζει ο Έρωτας στα πέταλα υπονοούν μια σύμπραξη του θεού αυτού με τον Διόνυσο. 

 

613. πυρόεις ... Ἔρως «φλογερός Έρωτας»: Πβ. Διον. 48.264–5 (στο προφητικό όνειρο της Αύρας) θεὸς 

πυρόεις ... / θοῦρος Ἔρως. 

 

βαρύγουνον ... Αὔρην «την Αύρα με γόνατα βαριά»: Βλ. την ομολογία της ίδιας νωρίτερα: Διον. 48.605 ἀλλὰ 

πόδες βαρύθουσι. Το ίδιο επίθ. είχε χρησιμοποιηθεί και για τη Νίκαια, όταν και εκείνη ήπιε από το κρασί του 

Διονύσου και έπεσε σε ύπνο βαθύ: Διον. 16.262 βαρύγουνος ... Νύμφη. Η μεθυσμένη Αύρα έχει απωλέσει τις 

ζωτικές της δυνάμεις. Τα γόνατα θεωρούνται η θέση της ζωτικότητας στον άνθρωπο, βλ. το σχόλιο του A. S. 

F. Gow στον Θεόκρ. Ειδ. 14.70 γόνυ χλωρόν. 

 

δεδοκημένος: Μτχ. πρκμ. μέσ. φων. του ρ. *δοκάω «παρατηρώ, επιτηρώ» (πβ. προσδοκάω). Το ρήμα απαντά 

μόνο στον τύπο αυτής της μετοχής (με ενεργ. σημασία), συχνά στο έπος και στα Διονυσιακά, π.χ. 41.237 



104 

Ἀσσυρίην δ᾽ ἑτέρην δεδοκημένος ἄζυγα κούρην· 42.348 λάθριος εἰς Βερόην δεδοκημένος· 43.382 ὀπισθοβόλῳ 

δεδοκημένος ὄμματι κούρην. 

 

615. μειδιόων ἀγόρευεν, ὁμοφρονέων Διονύσῳ «χαμογελώντας, ξεκίνησε να μιλά, έχοντας τις ίδιες σκέψεις 

με τον Διόνυσο»: Ο στίχος αυτός είναι τετράκωλος, δηλαδή αποτελείται από τέσσερεις «μετρικές» λέξεις. 

Από τους ποιητές της Ύστερης Αρχαιότητας, ο Νόννος στα Διονυσιακά του είναι αυτός που υιοθετεί 

περισσότερο αυτόν τον τύπο του στίχου (περίπου με αναλογία 1: 15): βλ. Vian 2003, 215–19, όπου 

παραπέμπει στη σχετική μελέτη του G. Agosti στη μελέτη των G. Agosti – F. Gonnelli, Materiali per la storia 

dell’esametro nei poeti cristiani greci, στο: M. Fantuzzi – R. Pretagostini (επιμ.), Struttura e storia 

dell’esametro greco, Ρώμη 1995, 322–4. 

 

616. ἀγρώσσεις: Για τη χρήση του ρ. ἀγρώσσω «κυνηγώ» για τον έρωτα πβ. Διον. 48.286 (Ἔρωτες) ἐς λίνον 

ἄνδρα φέρουσι καὶ ἀγρώσσουσι γυναῖκα «(οι Έρωτες) οδηγούν τον άνδρα στα δίχτυα και κυνηγούν τη 

γυναίκα». Για το ερωτικό κυνήγι σε αντιδιαστολή με το κυνήγι των ζώων πβ. Διον. 16.231–2 ἄλλοι μέν, 

Διόνυσε, κυνοσσόοι ἰοχεαίρῃ / ἐνθάδε θηρεύουσι, σὺ δ᾽ἀγρώσσεις Ἀφροδίτῃ «αλλά, Διόνυσε, οδηγώντας 

σκυλιά κυνηγούν εδώ με την Άρτεμη, συ όμως κυνηγάς με την Αφροδίτη». 

 

618. ἐχάζετο: 3ο πρόσ. ενικ. παρατατ. του ρ. χάζομαι «απομακρύνομαι, οπισθοχωρώ». 

 

619–20. Νυμφίε, λέκτρα τέλεσσον, ἕως ἔτι παρθένος εὕδει· / σιγῇ ἐφ᾽ ἡμείων, μὴ παρθένον ὕπνος ἐάσσῃ 
«Νυμφίε, ολοκλήρωσε <την επαφή> στο κρεβάτι, όσο ακόμα η παρθένος κοιμάται· ησυχία ανάμεσά μας, για 

να μην αφήσει ο ύπνος την παρθένο». 

 

910–42. Παιδοκτονία και μεταμόρφωση της Αύρας 
Μετά την ενέδρα που στήνει στην Αύρα ο Διόνυσος με τη συνεργασία του Έρωτα και της Πειθούς 

(Διον. 48.570–620), την βιάζει όσο αυτή κοιμάται βαθιά (48.621–51). Όταν η Αύρα ξυπνά και συνειδητοποιεί 

τι έχει γίνει, με λύσσα (48.661) αρχίζει να σκοτώνει χωρικούς, βουκόλους και ποιμένες, καθώς θυμάται τους 

μύθους του Τιθωνού, του Ενδυμίωνα, του Ύμνου, του Πάνα (τον οποίον θεωρεί πιθανό θύτη της επίθεσης 

που δέχθηκε η ίδια), του Ιασίωνα, και του Κέφαλου, που είναι γνωστοί για τους πόθους και τις ερωτικές 

επαφές τους (48.652–88). Η Αύρα στη συνέχεια ρίχνει στον Σαγγάριο ποταμό άγαλμα της Αφροδίτης και του 

Έρωτα (σε μια σκηνή που έχει συνδεθεί με την καταστροφή ειδωλολατρικών αγαλμάτων στην Αίγυπτο της 

εποχής), και ξεσπά σε μονόλογο (48.689–722). Όταν αντιλαμβάνεται ότι είναι έγκυος, επιθυμεί διακαώς να 

σκοτώσει το έμβρυο που κυοφορεί (48.723–48). Η Άρτεμη την περιπαίζει και της αποκαλύπτει ότι θύτης ήταν 

ο Διόνυσος (48.749–85), ενώ παρατείνει τις ωδίνες του τοκετού (48.809–10). Ως παλαιότερο θύμα του 

Διονύσου, η Νίκαια εμφανίζεται και οικτίρει την Αύρα (48.811–28), ενώ η Άρτεμη επεμβαίνει και πάλι για να 

την περιπαίξει (48.829–49, 858–65). Ο Διόνυσος ζητεί από τη Νίκαια να διαφυλάξει το ένα από τα δύο 

αγόρια που γεννά η Αύρα, καθώς το άλλο θα το σκοτώσει η ίδια η μητέρα (48.866–89). Η Αύρα προσπαθεί 

να σκοτώσει και τα δύο της παιδιά: εφόσον θεωρεί ότι η σύλληψή τους έγινε από τον αέρα και δεν είδε θνητό 

γαμπρό, αποφασίζει να πετάξει τα παιδιά στον αέρα (48.892 ἠερόθεν γάμος οὗτος· ἐμὸν γόνον ἠέρι ῥίψω 

«ανεμογκάστρι ήταν· στον άνεμο θα ρίψω τα παιδιά μου»). 

Στο τρίτο από τα χωρία που παρατίθενται εδώ (48.910–42), η Αύρα εκθέτει τα παιδιά της στα άγρια 

θηρία, τα οποία όμως προστατεύουν τα νεογνά (48.910–16). Η Αύρα τότε πετά το ένα παιδί στον αέρα και 

στη συνέχεια το τρώει (48.917–22), ενώ η Άρτεμη επεμβαίνει και σώζει το άλλο παιδί (48.923–7). Η Αύρα 

τότε πετά στον Σαγγάριο ποταμό το τόξο και τη φαρέτρα της και πηδά η ίδια μέσα στον ποταμό, ενώ ο Δίας 

τη μεταμορφώνει σε πηγή (48.928–42). 

 

910–16. Άγρια θηρία. Αμέσως μετά τον λόγο στον οποίο η Αύρα διατρανώνει την απόφασή της να σκοτώσει 

τα παιδιά της τώρα που δεν είναι πια φοβερή στα άγρια θηρία (48.892–908), ακολουθεί ένα χάσμα (lacuna) 

ενός στίχου, όπως επισημαίνει ο βυζαντινός λόγιος Μάξιμος Πλανούδης (13ος αι.), ο οποίος έχει συνθέσει τον 

ακόλουθο δικό του στίχο (ἐμὸς στίχ(ος), όπως σημειώνει στο περιθώριο) για να συμπληρώσει την αφήγηση: 

Ἔννεπε· καὶ διδύμους παῖδας χείρεσσι λαβοῦσα «είπε <η Αύρα>· κι αφού έπιασε με τα χέρια της τους 

δίδυμους γιους της»). Το ποίημα συνεχίζει με τον στίχο 48.910, όπου η Αύρα εκθέτει τα παιδιά της στη 

σπηλιά μιας λέαινας για να τα καταβροχθίσει. Ενώ η ίδια η μητέρα θα επιδείξει στη συνέχεια το άγριο ήθος 

μιας λέαινας (βλ. σχόλ. στ. 48.918), ένας θηλυκός πάνθηρας θηλάζει τα εκτεθειμένα παιδιά και δηλητηριώδη 

φίδια τα περικυκλώνουν κατάπληκτα (48.912–15), καθώς ο Διόνυσος, σύζυγος της Αύρας (48.916 νυμφίος 



105 

Αὔρης), εξημερώνει ακόμα και τα άγρια θηρία (48.916 μειλιχίους καὶ θῆρας ἐθήκατο) για να προστατεύσει τα 

νεογέννητα παιδιά του (48.915–16). Ιδιαίτερο ενδιαφέρον στη σκηνή αυτή έχει η σύζευξη της λογικής και 

προστατευτικής πτυχής των ζώων αυτών (48.913 ἔμφρονα θυμόν· 913 σοφῷ ... μαζῷ· 914 θαμβαλέοι ... 

δράκοντες) με τη χαρακτηριστική ωμότητά τους (48.912 ὠμοβόροισι ... γενείοις· 915 ἰοβόλοις στομάτεσσιν). 

 

910. θῆκεν ὑπὸ σπήλυγγι λεχώια δεῖπνα λεαίνης «απέθεσε μέσα σε ένα σπήλαιο αυτά που γέννησε ως δείπνο 

για μια λέαινα». 

 

ὑπὸ σπήλυγγι: < ἡ σπῆλυγξ, -υγγος «το σπηλιάρι». 

 

911–13. ἀλλὰ Διωνύσοιο νέην εὔπαιδα γενέθλην / πόρδαλις, ὠμοβόροισι δέμας λιχμῶσα γενείοις, / ἔμφρονα 
θυμὸν ἔχουσα σοφῷ μαιώσατο μαζῷ «αλλά ένας θηλυκός πάνθηρας που είχε μυαλό με ανθρώπινη λογική, 

θήλασε με το σοφό στήθος της το νέο, όμορφο γέννημα του Διονύσου, γλείφοντας το σώμα τους με τα 

σαγόνια της που τρώνε ωμό κρέας»: Το μοτίβο ενός άγριου θηρίου που παρέχει γάλα σε ένα 

εγκαταλελειμμένο βρέφος δεν είναι ασύνηθες στην κλασική μυθολογία· ο Υγίνος (1ος αι. π.Χ. / μ.Χ.) στο έργο 

του Fabulae (252) παραθέτει σχετικό κατάλογο. Όπως έχει παρατηρηθεί, το πιο γνωστό μυθολογικό 

παράδειγμα που επίσης αφορά στην έκθεση και γαλουχία διδύμων γιων από θηλυκό άγριο ζώο είναι αυτό των 

αδελφών Ρωμύλου (Romulus) και Ρέμου (Remus), ιδρυτών της Ρώμης, οι οποίοι ήπιαν γάλα από μια λύκαινα. 

 

911. νέην εὔπαιδα γενέθλην: Ο συνδυασμός αυτός, ο οποίος επισημαίνει την ευτεκνία του Διονύσου, 

επαναλαμβάνεται και πιο πριν στο ίδιο επεισόδιο: Διον. 48.856 καὶ θεὸς ἀθρήσασα νέην εὔπαιδα γενέθλην. 

 

λιχμῶσα: Μτχ. ενεστ. του ρ. λιχμάω «γλείφω». 

 

913. μαιώσατο: 3ο πρόσ. ενικ. αορ. μέσ. φων. του ρ. μαιόομαι «βοηθώ στον τοκετό, ξεγεννώ». Το ρήμα εδώ 

σημαίνει «θηλάζω», πβ. Διον. 8.186 νήπιον εἰσέτι Κάδμον ἑῷ μαιώσατο μαζῷ. 

 

914–15. θαμβαλέοι δὲ δράκοντες ἐκυκλώσαντο λοχείην / ἰοβόλοις στομάτεσσιν «φίδια με δηλητήριο στο 

στόμα, κατάπληκτα, περικύκλωσαν τα νεογέννητα»: Η σκηνή μοιάζει αποκρουστική, αλλά τα χθόνια φίδια 

είναι σύμβολο γονιμότητας και συνοδεύουν το νεογέννητο Διόνυσο (Ευρ. Βάκχ. 101–2), όπως εδώ τα παιδιά 

του. 

 

914. λοχείην: Η συνηθέστερη σημασία του ουσ. λοχείη είναι «γέννα, λοχεία»· εδώ, η λοχείη περιγράφει τον 

καρπό της γέννας. 

 

915. ἰοβόλοις < ὁ ἰός «δηλητήριο» + βάλλω. 

 

917–24. Παιδοκτονία. Η Αύρα έχει σκεφτεί από την αρχή να σκοτώσει το έμβρυο που κυοφορεί (48.731–5), 

και όταν ο Διόνυσος παρακαλεί τη Νίκαια να διαφυλάξει τον έναν από τους δύο γιους του, προλέγει ότι η 

Αύρα όντως θα σκοτώσει το άλλο (48.879–86). Εδώ η Αύρα πραγματοποιεί την αποτρόπαια πράξη της 

παιδοκτονίας, όπως την είχε προαναγγείλει στην αρχή του προηγούμενου λόγου της (48.892–5): παίρνει το 

ένα της παιδί από τα σαγόνια του πάνθηρα (48.920) και ταχύτατα (βλ. σχόλ. στ. 48.919 ἀκίχητος) το 

εκσφενδόνιζει (ἀνηκόντιζε) στους θυελλώδεις ανέμους (ἠερίαις ... ἀέλλαις). Το παιδί που μόλις είχε γεννηθεί 

(48.921 πάις ἀρτιλόχευτος) με το κεφάλι (προκάρηνος) από τον αέρα (48.922 ἠερόθεν) γλιστρά πάνω στη γη 

(ἐπωλίσθησεν ἀρούρῃ) μέσα σε έναν στρόβιλο σκόνης (48.921 ἐνὶ στροφάλιγγι κονίης). Η αποτρόπαια πράξη 

παίρνει ακόμα πιο τρομακτικές διαστάσεις όταν η Αύρα αρπάζει το παιδί αυτό (48.923 καί μιν ἀφαρπάξασα) 

και το ενταφιάζει (τυμβεύσατο < τύμβος) στον ίδιο της το λαιμό (φίλῳ ... λαιμῷ), δειπνώντας ένα κομμάτι του 

εαυτού της (48.924 δαινυμένη φίλα δεῖπνα). 

Η πιο γνωστή παιδοκτονία που σχετίζεται με τον μύθο του Διονύσου στη λογοτεχνική παράδοση 

είναι αυτή που διαπράττει η Αγαύη, μητέρα του Πενθέα, ο οποίος δεν αναγνωρίζει την κυριότητα του 

Διονύσου: βλ. Ευρ. Βάκχ. 1114–36 και Διον. 46.214–16. Άλλες αφηγήσεις παιδοκτονίας μέσα στα Διονυσιακά 

περιλαμβάνουν τις Ιναχίδες (47.481–95) και τις Νυσιάδες (21.105–23). 

 

917. ποδὶ φοιταλέῳ: Η συνεχής κίνηση και περιπλάνηση της Αύρας ήταν ένα χαρακτηριστικό που είχε 

επισημανθεί και νωρίτερα· βλ. σχόλ. στ. 48.607. Εδώ το επίθ. φοιταλέος (πούς) χρησιμοποιείται για να 



106 

καταδείξει τις ασταθείς και παράφρονες κινήσεις της Αύρας καθώς ετοιμάζεται να σκοτώσει τα ίδια της τα 

παιδιά. 

 

918. ἄγριον ἦθος ἔχουσα δασυστέρνοιο λεαίνης: Η κυνηγός έχει ήδη παραβληθεί με λέαινα μέσα στο 

προφητικό όνειρο που είχε στην αρχή του επεισοδίου (48.279–83). Η ωμότητα της Αύρας καθώς πετά το ένα 

της νεογέννητο βρέφος στον αέρα και στη συνέχεια το κατασπαράζει δείχνει ότι η νεαρή κυνηγός έχει το 

άγριο ήθος μιας λέαινας. Ενδιαφέρον έχει όμως η αντιπαράθεση της διατύπωσης αυτής με την προηγούμενη 

απεικόνιση των άγριων ζώων που προστατεύουν τα μωρά της Αύρας μετά από παρέμβαση του Διονύσου, 

όταν αυτή η ίδια τα εκθέτει στη σπηλιά μιας λέαινας ως δείπνο (βλ. 48.910–16). 

 

919. ἀκίχητος: < στερητ. ἀ- + κιχάνω «φθάνω». Το επίθ. ἀκίχητος, -ον χρησιμοποιείται με τη σημασία 

«ανέφικτος» (π.χ. Ιλ. Ρ 75 θέεις ἀκίχητα διώκων). Στα Διονυσιακά συχνά έχει, όπως εδώ, τη σημασία 

«άφθαστος» και χρησιμοποιείται για μια πολύ γρήγορη κίνηση: πβ. (π.χ.) 48.699 φοιταλέη δ᾽ ἀκίχητος 

ἐθήμονα δύσατο λόχμην, 36.273 Δηριάδης δ᾽ ἀκίχητος ἐπέδραμε θυιάσι Βάκχαις· 39.1 ἀκίχητος ἐς οὐρανὸν 

ἤλυθεν Ἑρμῆς. 

 

ἀνηκόντιζε: < ἀνά + ἀκοντίζω (< ἀκόντιον) «πετώ προς τα πάνω [όπως ένα ακόντιο]»: Για παρόμοιες χρήσεις 

του ρήματος στα Διονυσιακά σε άλλες περιπτώσεις παιδοκτόνων μητέρων που εκσφενδονίζουν τα παιδιά τους 

στον αέρα (βλ. σχόλ. στ. 917–24). πβ. 21.111–12 ἡ μὲν ἀνηκόντιζεν ἐς ἠέρα κοῦρον ἀλήτην / ἠερόθεν 

προκάρηνον ὀλισθήσαντα κονίῃ «εκσφενδόνιζε στον αέρα το περιπλανώμενο αγόρι, το οποίο γλίστρησε με το 

κεφάλι από τον αέρα πάνω στη σκόνη»· 47.488 καί τις ἀνηκόντιζεν ἐς ἠέρα κοῦρον ἀλήτην. 

 

921. ἀρτιλόχευτος «νεογέννητος»: < ἄρτι «μόλις» + λοχεύω «γεννώ». 

 

ἐνὶ στροφάλιγγι κονίης «μέσα στο στρόβιλο της σκόνης»: Η πτώση από τον αέρα στη σκόνη (το υλικό 

προέλευσης του ανθρώπου, κατά την «παγανιστική» αλλά και τη χριστιανική θεωρία) οιονεί συμβολίζει την 

πτώση και τον θάνατο. Για την έκφραση πβ. Ιλ. Π 775, Οδ. ω 39 ἐν στροφάλιγγι κονίης· Ιλ. Φ 503 μετὰ 

στροφάλιγγι κονίης. 

 

922. προκάρηνος ἐπωλίσθησεν ἀρούρῃ: Τετράκωλος στίχος· βλ. σχολ. στ. 48.615. Το ρ. ἐπολισθάνω 

χρησιμοποιείται στα Διονυσιακά με δοτική για το σημείο της πτώσης: πβ. (π.χ.) Διον. 22.316 ἠερόθεν 

προκάρηνος ἐπωλίσθησεν κονίῃ· 19.286 ὕπτιος αὐτοκύλιστος ἐπωλίσθησεν ἀρούρῃ. 

 

923–4. Στην ίδια περίοδο σε δύο διαδοχικούς στίχους απαντά δύο φορές το επίθ. φίλος (923 φίλῳ ... λαιμῷ· 

924 φίλα δεῖπνα): στην πρώτη περίπτωση το επίθετο χρησιμοποιείται με την κτητική σημασία που έχει συχνά 

η λέξη στην επική παράδοση («στον δικό της λαιμό»), ενώ η αμφισημία του επιθέτου για τη δεύτερη 

περίπτωση («δικό της / αγαπημένο της δείπνο») υπογραμμίζει την αποτρόπαια πράξη της μητέρας που τρώει 

την ίδια της τη σάρκα (έμμεση αυτοφαγία). 

 

923. καί μιν ἀφαρπάξασα φίλῳ τυμβεύσατο λαιμῷ: Πβ. Διον. 21.123 (σε επεισόδιο παιδοκτονίας) ἄτροφον 

ἀρσενόπαιδα τόκον τυμβεύσατο γαστήρ. 

 

924–7. Παρέμβαση της Άρτεμης. Έντρομη, παρεμβαίνει τώρα η ίδια η Άρτεμη για να απομακρύνει το άλλο 

βρέφος από την άκαρδη μητέρα του· στη συνέχεια, θα το παραδώσει στον Διόνυσο (48.946–7), ο οποίος με τη 

σειρά του θα το εμπιστευθεί στη Νίκαια για να το θηλάσει και να το αναθρέψει (48.948–51). Η αναφορά εδώ 

στην Άρτεμη ως παρθένος Ἰοχέαιρα (48.926) υπογραμμίζει το παράδοξο της πράξης, καθώς αυτή, μια 

κυνηγός που δεν έχει γνωρίσει το γάμο και την τεκνοποιία, έρχεται να αρπάξει (48.925 ἥρπασεν) το παιδί 

(τέκος) από την ίδια του την άστοργη μητέρα (48.924 ἀστόργοιο τεκούσης). Η πράξη αυτή έρχεται σε 

αντίθεση και με την κίνηση της Αύρας όταν άρπαξε (48.920 διαρπάξασα) το παιδί της μέσα από τα σαγόνια 

του άγριου, πλην όμως προστατευτικού σε αυτήν την περίπτωση, θηρίου για να το σκοτώσει η ίδια. 

 

926. Ἰοχέαιρα: < ὁ ἰός «βέλος» + χέω: «αυτή που στέλνει βέλη». Χαρακτηριστικός τίτλος της Άρτεμης: π.χ. 

Ιλ. Ε 53, Ζ 428, κ.α. 

 



107 

926–7. διαστείχουσα δὲ λόχμην / παιδοκόμῳ κούφιζεν ἀήθεϊ κοῦρον ἀγοστῷ «τρέχοντας μέσα στο δάσος, 

σήκωνε το αγόρι στην παλάμη της που δεν ήταν συνηθισμένη να φροντίζει παιδιά»: Η εικόνα αυτή της 

παρθένου θεάς που έχει στην κηδεμονία της ένα νεογέννητο θα παρατηρηθεί και αργότερα όταν και η Αθηνά 

θα θηλάσει το μωρό της Αύρας: 48.954–6 θεὰ δέ μιν ἔνδοθι νηοῦ / Παλλὰς ἀνυμφεύτῳ θεοδέγμονι δέξατο 

κόλπῳ· / παιδὶ δὲ μαζὸν ὄρεξε τὸν ἔσπασε μοῦνος Ἐρεχθεύς «η θεά Παλλάδα μέσα στον ναό τον δέχθηκε στην 

παρθενική αγκαλιά της, που δέχθηκε τον θεό· και προσέφερε στο παιδί το στήθος της, το οποίο μόνος ο 

Ερεχθέας είχε θηλάσει». Γίνεται εδώ εκτενής αναφορά στο παλαιότερο επεισόδιο κατά το οποίο η Αθηνά είχε 

θηλάσει τον Ερεχθέα: βλ. Διον. 13.176, 27.113–14. 

 

927. παιδοκόμῳ κούφιζεν ἀήθεϊ κοῦρον ἀγοστῷ: Πβ. Διον. 13.176 (για την Αθηνά που κρατά τον Ερεχθέα: 

βλ. σημ. στ. 48.926–7) παρθενίῳ πήχυνεν ἀήθεϊ κοῦρον ἀγοστῷ «κρατούσε στην αγκαλιά το αγόρι με το 

παρθενικό χέρι της που δεν ήταν συνηθισμένο [να κρατά παιδιά]»). Η ασυνήθιστη εικόνα της Άρτεμης με το 

βρέφος υπογραμμίζεται και μετά τη μεταμόρφωση της Αύρας, όταν η θεά ψάχνει τον Διόνυσο για να του το 

παραδώσει: 48.946 πήχεϊ κουφίζουσα νόθον βάρος. 

 

παιδοκόμῳ: < παῖς + κομέω «φροντίζω»: «αυτός που φροντίζει παιδιά». Πβ. Διον. 48.950 (για τη Νίκαια που 

θηλάζει το βρέφος της Αύρας) παιδοκόμων … μαζῶν. 

 

928–42. Μεταμόρφωση της Αύρας. Εδώ ολοκληρώνεται το επεισόδιο αυτό, καθώς η Αύρα πέφτει μαζί με 

τα κυνηγετικά της αντικείμενα στον Σαγγάριο ποταμό (48.928–35) και ο Δίας τη μεταμορφώνει σε πηγή 

(48.935–42). Η συγκεκριμένη μεταμόρφωση έχει κοινά στοιχεία με αυτήν του Σιληνού σε ποταμό στα Διον. 

19.287–95: καὶ ποταμὸς μορφοῦτο· δέμας δέ οἱ ἔβλυεν ὕδωρ / χεύμασιν αὐτομάτοισιν· ἀμειβομένου δὲ μετώπου 

/ εἰς προχοὴν ἐπίκυρτον ἐκυμαίνοντο κεραῖαι. / Καὶ ῥόθιον κορυφοῦτο κυκώμενον ὕψι καρήνου, / καὶ βυθὸς 

ἰχθυόεις ψαμάθῳ κοιλαίνετο γαστήρ. / Σιληνοῦ δὲ χυθέντος ἀμειβομένη πέλε χαίτη / εἰς θρύον αὐτοτέλεστον· 

ὑπὲρ ποταμοῖο δὲ γείτων / ὀξυτενὴς σύριζε δόναξ δεδονημένος αὔραις / αὐτοφυής «και μεταμορφώθηκε σε 

ποταμό· το σώμα του έκανε νερό να αναβλύζει σε φυσικούς χειμάρρους, ενώ το μέτωπό του άλλαξε και τα 

κέρατά του φούσκωσαν σε καμπυλωτές εκβολές. Και ένα κύμα ανταριασμένο υψώθηκε πάνω από το κεφάλι 

του, και η κοιλιά του έγινε βυθός με ψάρια στην άμμο. Όταν ο Σιληνός άλλαξε υπόσταση, τα μαλλιά του 

μεταμορφώθηκαν σε αυτοφυές βούρλο· πάνω από τον ποταμό, η γειτονική καλαμιά από μόνη της σύριζε 

καθώς ταραζόταν από τους ανέμους». 

 

928–35. Μετά από την ένωσή της με τον Διόνυσο (48.928 Βρομίου μετὰ λέκτρα) και τη δίνη της γέννας (μετὰ 

στροφάλιγγα λοχείης), η Αύρα εμμένει στην πρότερη ιδιότητά της ως κυνηγός (48.929 ἀγρότις Αὔρη) που 

διατηρεί την αγάπη για την παρθενία και την παλαιότερη τιμή της (48.930 ἀρχαίης ... σέβας φιλοπάρθενον 

αἰδοῦς) και επιθυμεί να ξεφύγει (ἀλυσκάζουσα) από τον ψόγο του γάμου (μῶμον ... γαμήλιον). Πηγαίνει κοντά 

στον Σαγγάριο ποταμό (48.931) και ρίχνει στα νερά του (49.932 εἰς προχοάς) τη φαρέτρα της ώστε να μείνει 

παραμελημένη (ἀκόμιστον) μαζί με το τόξο της που κάμπτεται προς τα πίσω (48.931 ὀπισθοτόνῳ ... ἅμα 

τόξῳ). 

Ο Σαγγάριος ποταμός (στο βορειοανατολικό τμήμα της Μικράς Ασίας), ο οποίος αποτελεί το 

τελευταίο εδαφικό ορόσημο στα Διονυσιακά, ήταν και το σημείο εκκίνησης για την εκστρατεία του Διονύσου 

κατά των Ινδών (Διον. 14.270). 

 

931. ὀπισθοτόνῳ ... τόξῳ: Σύμφωνα με τον Vian 2003, 209, το επίθ. ὀπισθότονος (ὄπισθεν + τείνω) φαίνεται 

να μεταφέρει εδώ το ομηρικό επίθ. παλίντονος (Ιλ. Θ 266), το οποίο επίσης χρησιμοποιείται για έναν 

συγκεκριμένο τύπο τόξου με καμπυλωτές άκρες. 

 

932. ἀκόμιστον: Προληπτικό κατηγορούμενο στο φαρέτρην: «ώστε να είναι άχρηστη». 

 

933–5. καὶ βυθίῳ προκάρηνος ἐπεσκίρτησε ῥεέθρῳ / ὄμμασιν αἰδομένοισιν ἀναινομένη φάος Ἠοῦς, / καὶ 
ῥοθίοις ποταμοῖο καλύπτετο «και με το κεφάλι πρώτα πήδηξε στο βαθύ ρεύμα, καθώς απαρνήθηκε με μάτια 

γεμάτα ντροπή το φως της Αυγής». 

 

934. ἀναινομένη φάος Ἠοῦς: Για το ρ. ἀναίνομαι «αποστρέφομαι» με αιτ. βλ. (π.χ.) Ιλ. Ι 679 σὲ δ᾽ ἀναίνεται 

ἠδὲ σὰ δῶρα· Διον. 4.98 οὐ μὲν ἐγώ ποτε Φοῖβον ἀναίνομαι, 33.343 ἀναινομένην ὑμεναίους, 48.773 

ἀναινομένη δὲ φαρέτρην, κ.ά. 



108 

935–42. Ο Δίας μεταμορφώνει την Αύρα σε πηγή (48.935–6) και κατά τη μεταμόρφωση αυτή δίνεται 

ιδιαίτερη έμφαση στα επιμέρους σημεία του σώματός της, καθώς και στα κυνηγετικά της όργανα: τα στήθη 

της μετατρέπονται στον κρουνό της πηγής που τρέχει από τα βουνά (ὀρεσσιχύτοιο ... πηγῆς), το σώμα της 

γίνεται το στόμιο της πηγής (προχοὴ δέμας) και τα μαλλιά της τα άνθη (ἄνθεα χαῖται). Από τα αντικείμενα του 

κυνηγιού που είχε ρίξει η Αύρα μέσα στον Σαγγάριο ποταμό, το τόξο γίνεται διακλάδωση σε σχήμα 

κερατοειδές (κέρας ταυροφυές) του ποταμού με τα ωραία κέρατα (ἐυκραίρου ποταμοῖο), η χορδή του τόξου 

(νευρή) αλλάζει και γίνεται βούρλο (σχοῖνος), ενώ τα βέλη (ὀιστοί) συρίζουν (ἐπερροίζησαν: ἐπιρροιζέω < ἐπί 

+ ῥοιζέω) αφού έγιναν καλαμιές (δόνακες), και η φαρέτρα κελάρυζε αφού ξεχύθηκε (διεσσυμένη) στον 

λασπώδη βυθό του ποταμού (βυθὸν ἰλυόεντα ... ποταμοῖο) λιωμένη (χυτή) σε κοίλη δίοδο (γλαφυρὸν 

κευθμῶνα). Για μεταμορφώσεις μυθολογικών χαρακτήρων σε ποταμούς στα Διονυσιακά βλ. L. Miguélez-

Cavero, Cosmic and Terrestrial Personifications in Nonnus’ Dionysiaca, Greek Roman and Byzantine Studies 

53 (2013), 350–78, ιδιαιτ. 366–7. 

 

937. μαζοὶ κρουνὸς ἔην: Η Αύρα είχε περιπαίξει την Άρτεμη ότι τα στήθη της είναι σαν της Αφροδίτης και 

όχι σαν της παρθένου Αύρας (Διον. 48.351–3, 364–9). 

 

938. κέρας: Το τόξο της Αύρας φαίνεται να δημιουργεί ένα βραχίονα του Σαγγάριου ποταμού στο σχήμα του 

κέρατος ενός ταύρου (938–9 κέρας ... ἐυκραίρου ποταμοῖο / ταυροφυές)· για το κέρας ως «βραχίονας, 

διακλάδωση» πβ.. Θεογ. 789 Ὠκεανοῖο κέρας. 

 

ἐυκραίρου: < εὖ + ἡ κραῖρα «κορυφή, άκρη»: «αυτός που έχει ωραία κέρατα». Το επίθετο αυτό απαντά ήδη 

στην αρχαϊκή εξαμετρική ποίηση (Ομηρ. Ύμν. Ερμ. 209 βουσὶν ἐυκραίρῃσιν) και χρησιμοποιείται στην επική 

παράδοση κυρίως για τα κέρατα ζώων (Διον. 31.223, 15.255) ή του κερατόμορφου Πάνα (Διον. 14.71, 15.35)· 

βλ. όμως Οππ. Αλιευτ. 2.516 νήεσσιν ἐυκραίροις· Τριφιόδ. 213 νῆας ἐυκραίρους. 

 

939. σχοῖνος «βούρλο». 

 

941. ἰλυόεντα: < ἡ ἰλύς, -ύος «λάσπη». 

 

942. εἰς γλαφυρὸν κευθμῶνα: Η μεταμόρφωση της φαρέτρας σε κοίλη δίοδο στο βυθό του ποταμού 

αποδίδεται μόνο με τη λ. χυτή που υπονοεί ότι η φαρέτρα αλλάζει υπόσταση και λιώνει. Το επίθ. γλαφυρός, το 

οποίο έχει ήδη χρησιμοποιηθεί στο έπος αυτό για να περιγράψει τη φαρέτρα (Διον. 13.307–8, 47.583, 

48.625), πιο συχνά περιγράφει κοίλα αντικείμενα όπως, για παράδειγμα, ένα σπήλαιο (Ιλ. Σ 402 ἐν σπῇ 

γλαφυρῷ), οπότε αποτελεί εδώ κατάλληλη επιλογή για τη φαρέτρα που γίνεται δίοδος (Vian 2003, 210–11). 

 

χυτὴ … φαρέτρη: Το επίθ. χυτός (< χέω) περιγράφει κυρίως υλικά που ρέουν ή που έχουν λιώσει· είναι η 

φαρέτρα της Αύρας που έχει λιώσει εδώ και μετατρέπεται σε δίοδο (γλαφυρὸν κευθμῶνα: βλ. σχόλ. πιο πάνω) 

μέσα στην οποία κελαρύζει το νερό.  



109 

Βιβλιογραφία 

 

α. Διδακτικό Έπος 

Α. Οππιανός, Αλιευτικά 
 

Αναλυτικός βιβλιογραφικός οδηγός μέχρι το 1999 δημοσιεύθηκε από τον F. Fajen, Oppianus Ciliciensis 

1930–1999, Lustrum 41 (1999), 75–104. Ηλεκτρονική βιβλιογραφία με τακτικές ενημερώσεις: 

https://sites.google.com/site/hellenisticbibliography/empire/oppiani 

 

Εκδόσεις 

Fajen, F. 1999. Oppianus, Halieutica. Einfürhung, Text, Übersetzung in deutscher Sprache, ausführliche 

Kataloge der Meeresfauna. Στουτγάρδη – Λιψία. 

Υπόμνημα 

Hopkinson, N. 1994. Greek Poetry of the Imperial Period. An Anthology. Κέμπριτζ, 185–97. 

Μετάφραση 

Mair, A. W. 1928. Oppian. Colluthus. Tryphiodorus. Κέμπριτζ, Μασσ. 

Νέα μετάφραση στα αγγλικά ετοιμάζει η E. Kneebone. 

Αρχαία Παράφραση 

Παπαθωμόπουλος, Μ. 1976. Ανωνύμου Παράφρασις εις τα Οππιανού Αλιευτικά. Ιωάννινα. 

Σχόλια 

Bussemaker, U. C. 1849. Scholia et paraphrases in Nicandrum et Oppianum, μαζί με το F. Dübner, Scholia in 

Theocritum. Παρίσι. 

Marcotte, D. 2010. Une carte inédite dans les scholies aux Halieutiques d’Oppien. Revue des Études Grecques 

123: 641–59. 

Μελέτες 

Bartley, A. N. 2003. Stories from the Mountains, Stories from the Sea. The Digressions and Similes of 

Oppian’s Halieutica and the Cynegetica. Γκέτιγκεν. 

Fajen, F. 1995. Noten zur handschriftlichen Überlieferung der Halieutika des Oppian. Mάιντς. 

James, A. W. 1966. “The Honey on the Cup” in Oppian and Others. Proceedings of the Cambridge 

Philological Society 12: 24–36. 

James, A. W. 1970. Studies in the Language of Oppian of Cilicia. An Analysis of the New Formations in the 

Halieutica. Άμστερνταμ. 

Kneebone, E. 2000. Τόσσ’ ἐδάην. The Poetics of Knowledge in Oppian’s Halieutica. Στο: K. Carvounis – R. 

Hunter (επιμ.), Signs of Life? Studies in Later Greek Poetry [= Ramus 37.1–2], 32–59. 

Rebuffat, E. 2001. Ποιητὴς ἐπέων. Tecniche di composizione poetica negli Halieutica di Oppiano. Φλωρεντία. 

Thompson, D’Arcy W. 1947. A Glossary of Greek Fishes. Οξφόρδη. 

 

https://sites.google.com/site/hellenisticbibliography/empire/oppiani


110 

Β. Μάξιμος, Περί καταρχών 
 

Εκδόσεις 

Ludwich, A. 1877. Maximi et Ammonis Carminum de actionum auspiciis reliquiae. Λιψία. 

[Zito, N. στη γαλλική σειρά Budé, υπό δημοσίευση]. 

Παραφράσεις 

Radici Colace, P. 1988. Le parafrasi bizantine del Περὶ καταρχῶν di Massimo (Letteratura e civiltà bizantina 

4). Μεσσίνα. 

Μελέτες 

Delfim Santos, F. 2005. Maxime (d’Éphèse?), στο R. Goulet (επιμ.), Dictionnaire des philosophes antiques 

IV (2005), 313–22. 

Zito, N. 2012. Sull’autore del poemetto Περι ̀καταρχων͂ attribuito a Massimo di Efeso, Eikasmos 23: 259–76. 

Zito, N. 2012. Massimo di Efeso e i Lithica Orfici, Rivista di filologia e di istruzione classica. 140: 134–66. 

Zito, N. 2015. Le catalogue des femmes vertueuses dans le Περὶ καταρχῶν de Maxime (v. 90–93), Revue des 

Études Tardo-antiques 4: 115–22. 

 

 

β. Μυθολογικό έπος 

Α. Κόιντος Σμυρναίος, Οι μεθ᾽ Όμηρον λόγοι 
 

Εκδόσεις 

Pompella, G. 2002. Quintus Smyrnaeus, Posthomerica. Χίλντεσχαϊμ. 

Vian, F. 1963, 1966, 1969. Quintus de Smyrne, La suite d’Homère, 3 τόμοι. Παρίσι. 

Υπόμνημα 

James, A. – K. Lee. 2000. A Commentary on Quintus of Smyrna, Posthomerica V. Λέιντεν – Βοστόνη – 

Κολωνία. 

Λεξικό 

Vian, F. – É. Βattegay. 1984. Lexique sur les Posthomerica de Quintus de Smyrne. Παρίσι. 

Μεταφράσεις 

James, A. W. 2004. Quintus of Smyrna, The Trojan Epic. Posthomerica. Βαλτιμόρη. 

Εκδόσεις Κάκτος. 2013. Κόιντος, Οι μεθ’ Όμηρον λόγοι. Η συνέχεια του Ομήρου. Αθήνα. 

Μελέτες 

Bär, S. 2007. Quintus Smyrnaeus und die Tradition des epischen Musenanrufs. Στο: Baumbach – Bär 2007, 

29–64. 

Bär, S. 2010. Quintus of Smyrna and the Second Sophistic. Harvard Studies in Classical Philology 105: 287–

316. 

Baumbach, Μ. – S. Bär (επιμ.) 2007. Quintus Smyrnaeus. Transforming Homer in Second Sophistic Epic. 

Βερολίνο – Νέα Υόρκη. 

Duckworth, G. E. 1936. Foreshadowing and Suspense in the Posthomerica of Quintus of Smyrna. American 

Journal of Philology 57: 58–86. 



111 

Gärtner, U. 2005. Quintus Smyrnaeus und die Aeneis. Zur Nachwirkung Vergils in der griechischen Literatur 

der Kaiserzeit. Μόναχο. 

James, A. W. 2005. Quintus of Smyrna. Στο: J. M. Foley (επιμ.), A Companion to Ancient Epic. Οξφόρδη, 

364–73. 

Κακριδής, Φ. Ι. 1962. Κόιντος Σμυρναῖος: Γενικὴ μελέτη τῶν Μεθ᾽ Ὅμηρον καὶ τοῦ ποιητή τους. Αθήνα. 

Maciver, C. A. 2012. Quintus Smyrnaeus’ Posthomerica. Engaging Homer in Late Antiquity. Λέιντεν. 

Maciver, C. A. 2012α. Flyte of Odysseus: Allusion and the Hoplôn Krisis in Quintus Smyrnaeus 

Posthomerica 5. American Journal of Philology 133: 601–28. 

Spinoula, B. 2008. Animal-Similes and Creativity in the Posthomerica of Quintus of Smyrna. Αθήνα. 

Vian, F. 1954. Les comparaisons de Quintus de Smyrne. Revue de philologie, de littérature et d’histoire 

anciennes 28: 30–51, 235–43 [= D. Accorinti (επιμ.), L’Épopée posthomérique. Recueil d’études, 

Αλεσάντρια (Ιταλία) 2005, 153–89]. 

Vian, F. 1959. Recherches sur les Posthomerica de Quintus de Smyrne. Παρίσι. 

Wenglinsky, M. H. 1999. Response to Philosophical Criticism of the Portrayal of the Gods. The Posthomerica 

of Quintus of Smyrna. Ancient Philosophy 19: 77–86. 

 

Β. Νόννος, Διονυσιακά 
 

Ηλεκτρονική βιβλιογραφία με τακτικές ενημερώσεις: 

https://sites.google.com/site/hellenisticbibliography/empire/nonnus 

 

Εκδόσεις 

Vian, F. 1976. Nonnos de Panopolis. Les Dionysiaques. Tome I. Chants I–II. Παρίσι. 

Vian, F. 2003. Nonnos de Panopolis: Les Dionysiaques, Tome XVII: Chant XLVIII. Παρίσι. 

Υπομνήματα 

Vian, F. 2003, ό.π. 

Accorinti, D. 2004. Nonno di Panopoli. Le Dionisiache. Volume quarto (canti XL–XLVIII). Μιλάνο. 

Μεταφράσεις 

Εκδόσεις Κάκτος. 2009–2010. Νόννος, Διονυσιακά, 8 τόμοι. Αθήνα. 

Rouse, W. H. D. 1940. Nonnos, Dionysiaca, 3 τόμοι. Κέμπριτζ Μασσ. – Λονδίνο. 

Λεξικό 

Peek, W. 1968–1975. Lexikon zu den Dionysiaka des Nonnos, 4 τεύχη. Βερολίνο. 

Μελέτες 

Accorinti, D. (επιμ.) 2016. Brill’s Companion to Nonnus of Panopolis. Λέιντεν. 

Chuvin, P. 1991. Mythologie et géographie dionysiaques. Recherches sur l’œuvre de Nonnos de Panopolis. 

Clermont-Ferrand. 

Chuvin, P. 2006. Nonnos de Panopolis et la “déconstruction” de l’épopée. Στο F. Montanari – A. Rengakos 

(επιμ.) La poésie épique grecque. Métamorphoses d’un genre littéraire. Γενεύη, 249–70. 

Gigli Piccardi, D. 1985. Metafora e poetica in Nonno di Panopoli. Φλωρεντία. 

https://sites.google.com/site/hellenisticbibliography/empire/nonnus


112 

Hadjittofi, F. 2008. The Death of Love in Nonnus’ Dionysiaca: the Rapes of Nicaea and Aura. Στο: K. 

Carvounis – R. Hunter (επιμ.), Signs of Life? Studies in Later Greek Poetry. (Ramus 37.1–2), 114–35. 

Hopkinson, N. (επιμ.) 1994. Studies in the Dionysiaca of Nonnus. Κέμπριτζ. 

Κοκορέα, Σ.-Ε. 2014. Έρωτας και πόλεμος: πηγές και ερμηνεία των Διονυσιακών του Νόννου. Εθνικόν και 

Καποδιστριακόν Πανεπιστήμιον Αθηνών (Διδακτορική Διατριβή). 

Krafft, P. 1975. Erzählung und Psychagogie in Nonnos’ Dionysiaka. Στο: C. Gnilka – W. Schetter (επιμ.), 

Studien zur Literatur der Spätantike. Βόννη, 91–137. 

Lightfoot, J. L. 1998. The Βonds of Cypris: Nonnus’ Aura. Greek Roman and Byzantine Studies 39: 293–306. 

Shorrock, R. 2001. The Challenge of Epic: Allusive Engagement in the Dionysiaca of Nonnus. Λέιντεν – 

Βοστόνη. 

Shorrock, R. 2005. Nonnus. Στο: J. M. Foley (επιμ.), A Companion to Ancient Epic, Οξφόρδη, 374–85. 

Schmiel, R. C. 1993. The story of Aura (Nonnos, Dionysiaca 48.238–978). Hermes 121: 470–83. 

Spanoudakis, K. (επιμ.) 2014. Nonnus of Panopolis in Context: Poetry and Social Milieu in Late Antiquity. 

Βερολίνο – Βοστόνη. 

 

Ερωτήσεις 

 

α. Διδακτικό Έπος 

Α. Οππιανός, Αλιευτικά 
 

1. Γιατί δεν μπορεί να γίνει αποδεκτή η πληροφορία του λεξικού της Σούδας, η οποία αποδίδει στον Οππιανό 

τη συγγραφή των Κυνηγετικών; Να αναφέρεται τις εσωτερικές ιστορικές ενδείξεις που οδηγούν στο 

συμπέρασμα αυτό. 

 

2. Σε ποιο ποιητικό είδος εντάσσονται τα Αλιευτικά του Οππιανού; Ποιο θεωρείται το ιδρυτικό κείμενο αυτού 

του είδους; 

 

3. Να συζητήσετε την παρομοίωση των στίχων 617–23. Πώς συνδέεται η παρομοίωση με το αφηγηματικό της 

πλαίσιο και ποια είναι η ποιητική της λειτουργία; 

 

4. Τι γνωρίζετε για τον ἱερὸν ἰχθύν; 

 

5. Σε ποια ανεπιτυχή έκβαση αναφέρεται ο ποιητής στους στ. 665–74 και με ποια ποιητικά μέσα την 

περιγράφει; 

 

6. Στ. 669 τὸ δέ οἱ δέμας ἡμιδάικτον: σε τι αναφέρεται ο ποιητής; Τι σημαίνει και ποια λειτουργία εξυπηρετεί 

το επίθετο ἡμιδάικτον; 



113 

Β. Μάξιμος, Περί καταρχών 
 

1. Σε ποια ποιητική παράδοση εντάσσεται το ποίημα του Μάξιμου; Τι σημαίνει και τι αποκαλύπτει ο τίτλος 

του για την ένταξή του στην παράδοση αυτή; 

 

2. Στ. 70 κουριδίην ... ἄνασσαν: ποια τεχνική χρησιμοποιεί εδώ ο ποιητής και ποια λειτουργία εξυπηρετεί; 

 

3. Στ. 79 ὁμοφροσύνην: να συζητήσετε τη χρήση της «ειρωνείας» και ιδιαίτερα τον τρόπο που λειτουργεί στο 

πλαίσιο της ομηρικής της αναφοράς. 

 

4. Στ. 84–5: σε ποιους αστερισμούς αναφέρεται ο ποιητής; Ποια μυθολογικά παραδείγματα ανακαλεί; 

 

5. Στ. 90–3: πώς ονομάζεται η ποιητική τεχνική και ποια είναι η δομή της; Ποια είναι η ποιητική της 

λειτουργία; 

 

 

β. Μυθολογικό Έπος 

Α. Κόιντος Σμυρναίος, Οι μεθ᾽ Όμηρον λόγοι 
 

1. Πώς πήρε ο Κόιντος την επωνυμία «Σμυρναίος» και πόσο αξιόπιστη κρίνεται η πληροφορία; 

 

2. Ποιο είναι το περιεχόμενο του έπους του Κόιντου; Πώς συνδέεται το περιεχόμενό του με τα ομηρικά έπη; 

 

3. Για ποιους λόγους ο Κόιντος έχει χαρακτηριστεί «ομηρικώτατος»; 

 

4. Να συζητήσετε τη χρήση των παρομοιώσεων. Ποιο είναι το κοινό τους στοιχείο; Να εντοπίσετε και να 

συζητήσετε τα χωρία που αναφέρονται σε αυτό. 

 

5. Να συζητήσετε τη δεύτερη παρομοίωση (ΜΟ 371–9) σε σχέση με το ομηρικό της πρότυπο (Ιλ. Σ 318–22). 

 

6. Στ. 395–403: να συζητήσετε τον τρόπο με τον οποίο ο Κόιντος επαναδιαπραγματεύεται τα επικά του 

πρότυπα. 

 

7. Να εντοπίσετε ομοιότητες και διαφορές ανάμεσα στον μονόλογο του Αίαντα στα ΜΟ (463–81) και στο 

τραγικό του πρότυπο. Πώς διαφέρει ο ήρωας του Κόιντου από το σοφόκλειο ήρωα; 

Β. Νόννος, Διονυσιακά 
 

1. Για ποιους λόγους έχει αναθεωρηθεί από τους μελετητές η χρονολόγηση των έργων του Νόννου; 

 

2. Πώς χρησιμοποιεί ο Νόννος την ομηρική παράδοση και πώς διαφοροποιεί στο σημείο αυτό την ποίησή του 

από την αρχαΐζουσα τάση; 

 

3. Να απαριθμήσετε και να συζητήσετε τα ρητορικά στοιχεία στον μονόλογο του Διονύσου. 

 

4. Σε ποια γνωστά μυθολογικά πρότυπα παραπέμπει η σκηνή του λιβαδιού; Ποια είναι η δραματική 

λειτουργία αυτών των αναφορών; 

 

5. Στ. 478 θυιάδος ὀψιτέλεστον ἀπειθέος εἰς γάμον Αὔρης: να συζητήσετε τους χαρακτηρισμούς ἀπειθής και 

θυιάς σε σχέση με την Αύρα τόσο στον συγκεκριμένο στίχο όσο και σε ολόκληρο το επεισόδιο. 

 



114 

6. Στ. 486 μηρὸν ὀπιπεύων: να συζητήσετε την επιλογή του συγκεκριμένου ρήματος. Πώς χαρακτηρίζει τον 

Διόνυσο και πώς συνδέεται με το μοτίβο της φυγόδεμνου παρθένου; 

 

7. Στ. 504–5 τίς δρυῒ μῦθον ἔλεξε; Τίς ἄπνοον ἤπαφε πεύκην; / τίς κραναὴν παρέπεισε, καὶ εἰς γάμον ἤγαγε 

πέτρην;: να συζητήσετε τα ρητορικά ερωτήματα. Ποια η λειτουργία τους; Πώς διαλέγονται με την επική 

παράδοση; 

 

8. Στ. 580 νήδυμος ἀήρ: να συζητήσετε τη χρήση του επιθέτου. 

 

9. Στ. 613 βαρύγουνον ... Αὔρην: να συζητήσετε τη χρήση τόσο του επιθέτου όσο και του ουσιαστικού. Πώς 

συμβάλλει στην αντίθεση ανάμεσα στην παθητικότητα – ενεργητικότητα που διατρέχει τη σκηνή; 

 

10. Στ. 615 μειδιόων ἀγόρευεν, ὁμοφρονέων Διονύσῳ: ποια ιδιομορφία παρουσιάζει ο στίχος; 

 

11. Στ. 911–13 ἀλλὰ Διωνύσοιο νέην εὔπαιδα γενέθλην / πόρδαλις, ὠμοβόροισι δέμας λιχμῶσα γενείοις, / 

ἔμφρονα θυμὸν ἔχουσα σοφῷ μαιώσατο μαζῷ: να συζητήσετε το μοτίβο σε συνδυασμό με γνωστά μυθολογικά 

ή λογοτεχνικά του παραδείγματα. 

 

12. Στ. 923–4: να συζητήσετε τη διπλή χρήση του επιθέτου φίλος. 

 

13. Στ. 935–42: να σχολιάσετε τη μεταμόρφωση της Αύρας. Σε ποια σημεία δίνεται έμφαση και για ποιο 

λόγο;  



115 

Κεφάλαιο 5. Επύλλιο 

 

Σύνοψη 

Το επύλλιο, ένας σύγχρονος όρος, είναι μικρό σε μέγεθος έπος και καλλιεργήθηκε ευρέως στην Ύστερη 

Αρχαιότητα. Εδώ εκπροσωπείται από το επεισόδιο του Σίνωνα, ο οποίος συντελεί καίρια στην εισαγωγή του 

Δούρειου Ίππου στην ακρόπολη της Τροίας, από το επύλλιο Ιλίου άλωσις του Τριφιόδωρου. Εκπροσωπείται 

επίσης από εκτεταμένα αποσπάσματα από το ωραίο ποίημα Τα καθ’ Ηρώ και Λέανδρον του Μουσαίου του 

γραμματικού. Το ποίημα αφηγείται τον τραγικό έρωτα δύο νέων που καταγόταν από τις απέναντι όχθες του 

Βόσπορου. Παρουσιάζονται κριτικά ελεγμένα κείμενα, με ξεχωριστές εισαγωγές και αναλυτικά κατά στίχο 

σχόλια. Στην περίπτωση του Μουσαίου προσοχή αποδίδεται στην πιθανή αλληγορική ερμηνεία του μύθου. 

 

Προαπαιτούμενη γνώση 

Βασική γνώση της επικής διαλέκτου και του επικού μέτρου (δακτυλικού εξάμετρου). 

 

 

α. Τριφιόδωρος, Ιλίου άλωσις 
 

Πληροφορίες για τα έργα του Τριφιοδώρου αντλούμε από τα δύο ακόλουθα λήμματα στο βυζαντινό λεξικό 

της Σούδας: 

 

τ 1111 Adler Τρυφιόδωρος· Αἰγύπτιος, γραμματικὸς καὶ ποιητὴς ἐπῶν. ἔγραψε Μαραθωνιακά, Ἰλίου 

ἅλωσιν, Τὰ κατὰ Ἱπποδάμειαν, Ὀδύσσειαν λειπογράμματον· ἔστι δὲ ποίημα τῶν Ὀδυσσέως καμάτων, καὶ ὅσα 

μυθολογοῦσι περὶ αὐτοῦ· καὶ ἄλλα. 

τ 1112 Adler Τρυφιόδωρος· διάφορα ἔγραψε δι᾽ ἐπῶν. Παράφρασιν τῶν Ὁμήρου παραβολῶν καὶ ἄλλα 

πλεῖστα. 

 

Οι περισσότεροι ερευνητές συμφωνούν σήμερα ότι τα δύο αυτά λήμματα αναφέρονται στον ίδιο 

ποιητή και ότι η σωστή ορθρογραφία του ονόματός του είναι Τριφιόδωρος, καθώς σχετίζεται με τη θεότητα 

Τρίφις που λατρευόταν στην Πανόπολη της Αιγύπτου, από όπου φαίνεται ότι καταγόταν και ο ίδιος ο 

Τριφιόδωρος, όπως και άλλοι ποιητές της Ύστερης Αρχαιότητας (Νόννος, Κύρος, Παμπρέπιος, κ.ά.) Η 

χρονολόγησή του παρουσιάζει ιδιαίτερο ενδιαφέρον, καθώς αποτελεί μία περίπτωση όπου νέα παπυρικά 

ευρήματα αλλάζουν δραματικά τα δεδομένα. Παλαιότερα επικρατούσε η άποψη ότι ο Τριφιόδωρος είναι 

μιμητής του Νόννου και ότι ανήκει, επομένως, στο δεύτερο μισό του 5ου αι. μ.Χ., αν και μεμονωμένες 

συστηματικές μελέτες στη μετρική τεχνική των δύο αυτών ποιητών είχαν θέσει σε αμφισβήτηση τη 

συγκεκριμένη άποψη. Οι μελέτες αυτές δικαιώθηκαν το 1972, όταν δημοσιεύθηκε ένας πάπυρος (The 

Oxyrhynchus Papyri 41.2946) που περιείχε στίχους από το επύλλιο Ιλίου άλωσις του Τριφιόδωρου. Ο 

πάπυρος αυτός χρονολογείται από τα τέλη του 2ου έως τις αρχές του 4ου αι. μ.Χ., οπότε ο ίδιος ο πάπυρος 

πρέπει να ανήκει στον 3ο–4ο αι. μ.Χ. και η σύνθεση της Ιλίου αλώσεως σε εκείνη ή και σε λίγο προγενέστερη 

περίοδο. Περαιτέρω εικασίες προκειμένου να επιτευχθεί μια πιο συγκεκριμένη χρονολόγηση του έργου του 

Τριφιοδώρου σε σχέση με άλλους συγγραφείς της αυτοκρατορικής περιόδου είναι επισφαλείς, αν και οι 

ερευνητές συνήθως θέτουν τον Τριφιόδωρο μετά από τον Κόιντο Σμυρναίο και μεταξύ των μέσων του 3ου 

και των αρχών του 4ου αι. μ.Χ. 

Εκτός από το επύλλιο Ιλίου άλωσις, η Σούδα παραθέτει και τίτλους άλλων έργων του Τριφιοδώρου, 

που δεν έχουν διασωθεί. Αυτός ο γραμματικὸς καὶ ποιητὴς ἐπῶν, σύμφωνα με το πρώτο λήμμα της Σούδας, 

πρέπει να είχε συνθέσει και τα Μαραθωνιακά που θα μπορούσε να αναφέρεται είτε στη μάχη του Μαραθώνα 

είτε στη νίκη του Θησέα έναντι του ταύρου του Μαραθώνα, θέμα το οποίο μεταχειρίζεται το επύλλιο Εκάλη 

του Καλλιμάχου (βλ. Miguélez-Cavero 2013, 6–7). Στον Τριφιόδωρο αποδίδονται επίσης Τα κατά 

Ιπποδάμειαν, το οποίο πιθανώς να ήταν ποίημα μυθολογικού περιεχομένου για την Ιπποδάμεια, σύζυγο του 

Πέλοπα, καθώς και μια Οδύσσεια λειπογράμματος, η οποία προφανώς παρακολουθεί την Ιλιάδα 

λειπογράμματον του επικού ποιητή Νέστορα από τα Λάρανδα στις αρχές του 3ου αι. μ.Χ. Πρόκειται για 



116 

απόπειρα να ξαναγραφεί η Οδύσσεια σε ποιητική μορφή, αλλά από κάθε ραψωδία να λείπει το γράμμα της 

αλφαβήτου με το οποίο επιγράφεται η ραψωδία αυτή. Έτσι, για παράδειγμα, η πρώτη ραψωδία (Οδύσσειας α) 

δε θα είχε κανένα α, ενώ η δεύτερη ραψωδία (Οδύσσειας β) δε θα είχε κανένα β, κ.ο.κ. Υπάρχει και μια 

διαφορετική άποψη που μαρτυρείται στον Ευστάθιο, ο οποίος υπήρξε αρχιεπίσκοπος Θεσσαλονίκης και 

σχολιαστής του Ομήρου (12ος αι. μ.Χ.), ότι ο όρος λειπογράμματος ίσως να αναφέρεται στην έλλειψη 

συγεκριμένου γράμματος —του σίγμα— από τη νέα σύνθεση του έπους (Miguélez-Cavero 2013, 8). Τέλος, 

εκτός από πρωτότυπες επικές συνθέσεις και πειραματισμούς με τα ομηρικά έπη, αποδίδεται στον Τριφιόδωρο 

και μία Παράφρασις των ομηρικών παραβολών, η οποία πιθανότατα να ήταν μελέτη εκτενών παρομοιώσεων 

των ομηρικών έργων.118 

Το σωζόμενο επύλλιο Ιλίου άλωσις εκτείνεται σε 691 στίχους και έχει ως θέμα του την άλωση της 

Τροίας. Μετά από επίκληση στη Μούσα Καλλιόπη και μια ανασκόπηση των κυρίων γεγονότων του πολέμου 

(1–39), ο αφηγητής αναφέρει την καίρια παρέμβαση του Τρώα μάντη Έλενου προς όφελος των Αχαιών. Σε 

αυτό το σημείο η Αθηνά βοηθά τον Επειό να κατασκευάσει τον Δούρειο Ίππο (57–107). Ο Οδυσσέας παίρνει 

τον λόγο και καλεί τους θαρραλέους Αχαιούς να μπουν μες στην κοιλιά του Ίππου, ενώ οι υπόλοιποι να 

φύγουν από το Ίλιον, προσποιούμενοι ότι επιστρέφουν στις πατρίδες τους, αλλά στην πραγματικότητα 

περιμένοντας σήμα για να επανέλθουν (120–51). Στη συνέχεια αναφέρεται κατάλογος με τους Αχαιούς που 

μπήκαν μες στο Δούρειο Ίππο (152–83), ενώ οι υπόλοιποι φεύγουν με τα πλοία προς την Τένεδο, και πίσω 

μένει ο Σίνων (219–21), ο οποίος αυτοτραυματίζεται. Όταν οι Τρώες εξέρχονται από την πόλη τους και 

προβληματίζονται σχετικά με τον Δούρειο Ίππο, ο Σίνων παραπλανητικά τους πληροφορεί ότι οι Αχαιοί τον 

κακοποίησαν επειδή αυτός δεν ήθελε να φύγει· τους ικετεύει να τον προστατεύσουν, και τους παροτρύνει να 

μεταφέρουν τον Δούρειο Ίππο μέσα στην πόλη τους, το οποίο και κάνουν (235–357: βλ. παρακάτω σ. 119 για 

τη σκηνή με τον Σίνωνα). Στο σημείο αυτό εμφανίζεται η Κασσάνδρα, κόρη του βασιλιά Πριάμου, η οποία 

μάταια επιχειρεί να προειδοποιήσει τους Τρώες (358–443). Ενώ αυτοί έχουν αρχίσει να γιορτάζουν με 

αφορμή, όπως νομίζουν, το τέλος του πολέμου, η Αφροδίτη οδηγεί στο Δούρειο Ίππο την Ελένη, η οποία 

παρολίγο να αποκαλύψει τους κρυμμένους Αχαιούς (454–98). Όταν τελειώνουν οι εορτασμοί των Τρώων, ο 

Σίνων δίνει το σύνθημα στους Αχαιούς και ακολουθεί σφοδρή σύγκρουση μέσα στη νύχτα (510–612). 

Περιγράφονται επίσης τα τελευταία γεγονότα κατά την άλωση, όπως είναι η επανένωση της Ελένης με το 

Μενέλαο και ο θάνατος του Πριάμου από τον Νεοπτόλεμο στο βωμό του Δία (613–43). Συνοπτικά, 

αναφέρονται ακόμα η ρίψη του μικρού Αστυάνακτα, γιου του Έκτορα και της Ανδρομάχης, από τους 

πύργους, ο βιασμός της Κασσάνδρας από τον Αίαντα τον Λοκρό μπροστά στο άγαλμα της Αθηνάς, καθώς και 

τρεις περιπτώσεις στις οποίες αποφεύγεται ο θάνατος: η Αφροδίτη φυγαδεύει τον Αγχίση και τον Αινεία, ο 

Μενέλαος δίνει χάρη στον Αντήνορα και την οικογένειά του ενθυμούμενος παλαιότερη φιλοξενία, ενώ η γη 

ανοίγει και υποδέχεται τη Λαοδίκη, κόρη του Πριάμου και της Εκάβης (644–63). Η Τροία καταστρέφεται 

ολοσχερώς, και το επύλλιο κλείνει με την αποχώρηση των Αχαιών μαζί με τη λεία τους την επόμενη μέρα 

(669–91). 

Το θέμα της άλωσης της Τροίας ήταν ιδιαίτερα δημοφιλές σε όλη την αρχαιότητα και ιδιαίτερα κατά 

την αυτοκρατορική περίοδο. Στα ομηρικά έπη γίνονται μόνο νύξεις ή σύντομες αναφορές στο θέμα αυτό, το 

οποίο πραγματεύονταν ποιήματα του επικού κύκλου από την αρχαϊκή περίοδο (και ιδιαίτερα η Μικρά Ιλιάς 

και η Ιλίου πέρσις), τα οποία όμως δε διασώζονται. Συγκεκριμένα επεισόδια από την άλωση της Τροίας 

αποτέλεσαν υλικό για τραγωδίες όπως είναι ο Φιλοκτήτης του Σοφοκλή, οι Τρωάδες και η Εκάβη του 

Ευριπίδη, καθώς και πάμπολλες άλλες που δε διασώζονται παρά μόνο αποσπασματικά ή από τους τίτλους 

τους. Πληροφορίες για το θέμα παραδίδουν και οι μυθογράφοι, καθώς και μεταγενέστεροι ρήτορες που 

βρίσκουν εδώ πεδίο για επίδειξη των δυνατοτήτων τους. Στη λατινική παράδοση, η άλωση της Τροίας είναι 

θέμα προσφιλές σε ποιητές επικούς, τραγικούς και κωμικούς, αλλά και σε ιστοριογράφους. Στη σωζόμενη 

εξαμετρική ποίηση, εκτός από τον Τριφιόδωρο, ο Δούρειος Ίππος και η άλωση της Τροίας περιγράφονται με 

μεγάλη λεπτομέρεια στη δεύτερη ραψωδία της Αινειάδος και στον δωδέκατο από τους Μεθ’ Όμηρον λόγους 

του Κόιντου Σμυρναίου. Αξιοσημείωτη είναι η πρόταση του Gerlaud (1982, 8–9) ότι το ποίημα τιμά την 

ίδρυση της Νέας Ρώμης, της Κωνσταντινούπολης, το 324–330 μ.Χ. διά του Αινεία, του μυθικού ιδρυτή της 

Ρώμης (στ. 651–5). 

Η συγκεκριμένη σκηνή στο απόσπασμα που ακολουθεί εστιάζει στο πώς ο Σίνων πείθει τους Τρώες 

να φέρουν μέσα στην Τροία τον Δούρειο Ίππο, ο οποίος κρύβει τους αρχηγούς των Αχαιών. Η αφήγηση της 

σκηνής αυτής στο επύλλιο του Τριφιοδώρου παρουσιάζει σημαντικές ομοιότητες με την αντίστοιχη της 

                                                           
118 Για περισσότερες πληροφορίες για τον Τριφιόδωρο και το έργο του βλ. Gerlaud 1982, 5–10· Miguélez-

Cavero 2013, 3–8. 



117 

Αινειάδας, την οποία αφηγείται αναδρομικά ο Αινείας, έχοντας διαφύγει από την κατεστραμμένη Τροία. Στην 

Αινειάδα (2.57 κ.εξ.) ο Σίνων παρουσιάζεται στον Πρίαμο ως φίλος του Παλαμήδη (βλ. σχόλιο στ. 272) που 

έχει αδικηθεί από τον Οδυσσέα. Στη συνέχεια, ο Σίνων πληροφορεί τους Τρώες για την οργή της Αθηνάς 

αφότου οι Αχαιοί έκλεψαν από την Τροία το ξόανό της (το «Παλλάδιο»), και για την υποτιθέμενη αποχώρηση 

των Αχαιών από την Τροία, αφού κατασκεύασαν τον Δούρειο Ίππο προκειμένου να εξευμενίσουν την 

οργισμένη θεά. Εάν οι Τρώες τον φέρουν μέσα στα τείχη της πόλης τους, σύμφωνα με τον Σίνωνα, θα 

εξασφαλίσουν την εύνοια της Αθηνάς. 

Τόσο στον Βιργίλιο όσο και στον Τριφιόδωρο, ο Σίνων παρουσιάζεται ως ένας εύστροφος ομιλητής 

που πείθει το ακροατήριό του με τη δύναμη του λόγου. Ωστόσο, το ερώτημα εάν ο Τριφιόδωρος έχει 

επηρεαστεί από τον Βιργίλιο ή όχι δεν μπορεί να απαντηθεί εύκολα. Δεν αρκεί να συγκρίνουμε μόνο τις δύο 

αυτές αφηγήσεις σημειώνοντας ομοιότητες και διαφορές, δεδομένου ότι υπήρχαν, όπως αναφέρθηκε και πιο 

πάνω, πολλές άλλες πηγές που δε διασώζονται, από τις οποίες θα μπορούσαν και οι δύο συγγραφείς να 

αντλούν υλικό ανεξάρτητα ο ένας από τον άλλον. Αξίζει όμως να υπογραμμίσουμε ότι άμεσες και έμμεσες 

μαρτυρίες απο παπύρους και συγγραφείς της περιόδου αυτής αντίστοιχα καταδεικνύουν ότι ελληνόφωνοι 

λόγιοι που συνέγραφαν στους αυτοκρατορικούς χρόνους μπορούσαν να μάθουν λατινικά, οπότε και να 

διαβάσουν λατινικά έργα στο πρωτότυπο, ενώ καταξιωμένα έργα όπως η Αινειάδα του Βιργιλίου είχαν ήδη 

κυκλοφορήσει σε ελληνική μετάφραση. Άλλοι υποστηρίζουν ότι δεν υπήρχε λόγος για καταφυγή σε λατινικές 

πηγές, όταν υπήρχαν τόσες ελληνικές. Φαίνεται πως καμία πλευρά δεν μπορεί να αποδείξει τελεσίδικα τη 

θέση της. 

 

 

Εικ. 5.1. O Σίνων, ως αιχμάλωτος, περνά τα τείχη της Τροίας. Πίσω του ο Δούρειος Ίππος. Από το εικονογραφημένο 

χειρόγραφο Vergilius Romanus (folio 101 recto), 5ος αι. μ.Χ. Πηγή: Wikimedia Commons. 

http://upload.wikimedia.org/wikipedia/commons/1/10/RomanVirgilFolio101r.jpg 

 

http://upload.wikimedia.org/wikipedia/commons/1/10/RomanVirgilFolio101r.jpg


118 

Τριφιόδωρος, Ιλίου άλωσις 258–315 (Το επεισόδιο του Σίνωνα) 
 

 Φραζομένοις δ᾽ ἐπὶ τοῖσι παναίολα γυῖα κομίζων 

 γυμνὸς ὑπὲρ πεδίοιο φάνη κεκακωμένος ἀνήρ· 

260 αἵματι δὲ σμώδιγγες ἀεικέι βεβριθυῖαι 

 ἴχνια λωβήεντα θοῶν ἀνέφαινον ἱμάντων. 

 Αὐτίκα δὲ Πριάμοιο ποδῶν προπάροιθεν ἐλυσθεὶς  

 ἱκεσίαις παλάμῃσι παλαιῶν ἥψατο γούνων, 

 λισσόμενος δὲ γέροντα δολοπλόκον ἴαχε μῦθον· 

265 «Ἄνδρα μὲν Ἀργείοισιν ὁμόπλοον εἴ μ᾽ ἐλεαίρεις, 

 Τρώων δὲ ῥυτῆρα καὶ ἄστεος εἴ με σαώσεις, 

 Δαρδανίδη σκηπτοῦχε, καὶ ὕστατον ἐχρθὸν Ἀχαιῶν –  

 οἷά με λωβήσαντο θεῶν ὄπιν οὐκ ἀλέγοντες 

 οὐδὲν ἀλιτραίνοντα, κακοὶ καὶ ἀπηνέες αἰεί· 

270 ὣς μὲν Ἀχιλλῆος γέρας ἥρπασαν Αἰακίδαο, 

 ὣς δὲ Φιλοκτήτην ἔλιπον πεπεδημένον ὕδρῳ, 

 ἔκτειναν δὲ καὶ αὐτὸν ἀγασσάμενοι Παλαμήδην. 

 Καὶ νῦν οἷά μ᾽ ἔρεξαν ἀτάσθαλοι, οὕνεκα φεύγειν 

 οὐκ ἔθελον σὺν τοῖσι, μένειν δ᾽ ἐκέλευον ἑταίρους· 

275 οἱ δὲ νοοπλήγεσσιν ἀτασθαλίῃσι δαμέντες 

 εἵματα μέν μ᾽ ἀπέδυσαν, ἀεικελίῃσι δ᾽ ἱμάσθλαις 

 πᾶν δέμας οὐτήσαντες ἐπὶ ξείνῃ λίπον ἀκτῇ. 

 Ἀλλά, μάκαρ, πεφύλαξο Διὸς σέβας Ἱκεσίοιο· 

 χάρμα γὰρ Ἀργείοισι γενήσομαι, εἴ κεν ἐάσσεις 

280 χερσὶν ὑπὸ Τρώων ἱκέτην καὶ ξεῖνον ὀλέσθαι. 

 Αὐτὰρ ἐγὼ πάντεσσιν ἐπάρκιος ἔσσομαι ὑμῖν 

 μηκέτι δειμαίνειν πόλεμον παλίνορσον Ἀχαιῶν.» 

 Ὣς φάτο· τὸν δ᾽ ὁ γέρων ἀγανῇ μειλίξατο φωνῇ· 

 «Ξεῖνε, σὲ μὲν Τρώεσσι μεμιγμένον οὐκέτ᾽ ἔοικε 

285 τάρβος ἔχειν· ἔφυγες γὰρ ἀνάρσιον ὕβριν Ἀχαιῶν. 

 Αἰεὶ δ᾽ ἡμέτερος φίλος ἔσσεαι, οὐδέ σε πάτρης, 

 οὐδὲ πολυκτεάνων θαλάμων γλυκὺς ἵμερος αἱρεῖ. 

 Ἀλλ᾽ ἄγε καὶ σύ μοι εἰπέ, τί τοι τόδε θαῦμα τέτυκται, 

 ἵππος, ἀμειλίκτοιο φόβου τέρας· εἰπὲ δὲ σεῖο 

290 οὔνομα καὶ γενεήν, ὁπόθεν δέ σε νῆες ἔνεικαν.» 

 Τὸν δ᾽ ἐπιθαρσήσας προσέφη πολυμήχανος ἥρως· 

 «Ἐξερέω καὶ ταῦτα· σὺ γάρ μ᾽ ἐθέλοντα κελεύεις. 

 Ἄργός μοι πόλις ἐστί, Σίνων δέ μοι οὔνομα κεῖται· 

 Αἴσιμον αὖ καλέουσιν ἐμὸν πολιὸν γενετῆρα. 

295 Ἵππον δ᾽ Ἀργείοισι παλαίφατον εὗρεν Ἐπειός· 

 εἰ μὲν γάρ μιν ἐᾶτε μένειν αὐτοῦ ἐνὶ χώρῃ, 

 Τροίην θέσφατόν ἐστιν ἑλεῖν πόλιν ἔγχος Ἀχαιῶν· 

 εἰ δέ μιν ἁγνὸν ἅγαλμα λάβῃ νηοῖσιν Ἀθήνη, 

 φεύξονται προφυγόντες ἀνηνύστοις ἐπ᾽ ἀέθλοις. 

300 Ἀλλ᾽ ἄγε δὴ σειρῇσι περίπλοκον ἀμφιβαλόντες 

 ἕλκετ᾽ ἐς ἀκρόπολιν μεγάλην χρυσήνιον ἵππον· 

 ἄμμι δ᾽ Ἀθηναίη ἐρυσίπτολις ἡγεμονεύοι 

 δαιδάλεον σπεύδουσα λαβεῖν ἀνάθημα καὶ αὐτή.» 

 Ὣς ἄρ᾽ ἔφη· καὶ τὸν μὲν ἄναξ ἐκέλευσε λαβόντα  

305 ἕσσασθαι χλαῖνάν τε χιτῶνά τε· τοὶ δέ, βοείαις 

 δησάμενοι σειρῇσιν, ἐυπλέκτοισι κάλωσιν 

 εἷλκον ὑπὲρ πεδίοιο, θοῶν ἐπιβήτορα κύκλων, 

 ἵππον ἀριστήεσσι βεβυσμένον· οἱ δὲ πάροιθεν 

 αὐλοὶ καὶ φόρμιγγες ὁμὴν ἐλίγαινον ἀοιδήν. 

310 Σχέτλιον ἀφραδέων μερόπων γένος, οἷσιν ὀμίχλη 



119 

 ἄσκοπος ἐσσομένων· κενεῷ δ᾽ ὑπὸ χάρματι πολλοὶ  

 πολλάκις ἀγνώσσουσι περιπταίοντες ὀλέθρῳ· 

 οἵη καὶ Τρώεσσι τότε φθισίμβροτος ἄτη 

 ἐς πόλιν αὐτοκέλευθος ἐκώμασεν· οὐδέ τις ἀνδρῶν 

 ᾔδεεν οὕνεκα λάβρον ἐφέλκετο πένθος ἄλαστον. 

 

275 νοοπλήγεσσιν Rhodomann : νόον πληγῇσιν sive νοῶν πληγῇσιν M 

 

 

Στο επύλλιο Ιλίου άλωσις πρώτη αναφορά στο Σίνωνα (με το πατρωνυμικό του: Αἰσιμίδης ... Σίνων) 

έγινε στον στίχο 220: όταν οι Αχαιοί κατασκεύασαν τον Δούρειο Ίππο και έφυγαν για την Τένεδο, ο Σίνων 

έμεινε πίσω έχοντας προκαλέσει ο ίδιος τραυματισμούς στο σώμα του. Όταν οι Τρώες εξήλθαν από την πόλη 

τους αντίκρισαν τον Δούρειο Ίππο: κάποιοι ήθελαν να τον καταστρέψουν ως δημιούργημα των Αχαιών (251–

4), ενώ άλλοι εισηγήθηκαν να τον αφιερώσουν στους θεούς ως μνημείο του τρωικού πολέμου (255–7). Στο 

σημείο αυτό ξεκινά το απόσπασμα που σχολιάζεται πιο κάτω. Ενώ οι Τρώες συσκέπτονται (258 φραζομένοις) 

σχετικά με το πώς να αντιμετωπίσουν τον Δούρειο Ίππο, ο Σίνων εμφανίζεται γυμνός και εμφανώς 

ταλαιπωρημένος (259), ενώ φέρει και πρόδηλα σημάδια τραυματισμού (260–1). 

Ο Σίνων πέφτει ως ικέτης στα πόδια του Πριάμου και αποδίδει στους Αχαιούς τις πληγές στο σώμα 

του, ενώ ταυτόχρονα ικετεύει το βασιλιά για έλεος (265–82). O Πρίαμος απαντά καθησυχαστικά, ζητώντας 

περαιτέρω πληροφορίες για την ταυτότητα του συνομιλητή του και για τον Ίππο που βλέπει μπροστά του 

(284–90). Ο Σίνων απαντά στις ερωτήσεις αυτές με προθυμία και προτρέπει τους Τρώες να εισαγάγουν τον 

Ίππο στην πόλη (292–303). Από την αρχή υπογραμμίζεται ο χαρακτηρισμός του Σίνωνα ως δολοπλόκου 

ήρωα (264 δολοπλόκον ἴαχε μῦθον) που είναι σε θέση να χειραγωγεί το ακροατήριό του, σε αντίθεση με τον 

ήπιο, γηραιό βασιλιά Πρίαμο (283 ἀγανῇ μειλίξατο φωνῇ·; 264 γέροντα, 283 γέρων, 263 παλαιῶν ... γούνων). 

Ο Σίνων παρουσιάζεται σαν ένας άλλος Οδυσσέας όχι μόνον όταν περιγράφεται με το χαρακτηριστικό 

επίθετο του Οδυσσέα πολυμήχανος (βλ. σχόλ. στ. 291), αλλά και με διακειμενικά στοιχεία που υπενθυμίζουν 

στον αναγνώστη συγκεκριμένες σκηνές των ομηρικών επών που αφορούν τον Οδυσσέα, όπως είναι ο 

αυτοτραυματισμός του όταν μπήκε ως κατάσκοπος μέσα στην Τροία (Οδ. δ 244) ή η ικεσία του όταν 

εμφανίζεται γυμνός μπροστά στη Ναυσικά (βλ. σχόλιο στ. 259). Σύμφωνα με μια παράδοση, ο Σίνων ήταν 

ξάδελφος του Οδυσσέα, καθώς ο πατέρας του πρώτου (Αίσιμος) και η μητέρα του δεύτερου (Αντίκλεια) ήταν 

αδέλφια (βλ. Λυκόφρονος Αλεξάνδρα 344–7). 

 

258–61. Η εικόνα αυτή του Σίνωνα υπενθυμίζει την πρότερη περιγραφή του εκούσιου αυτοτραυματισμού 

του: 219 πληγῇσιν ἑκούσια γυῖα χαραχθείς «αφού τραυματίσει εκούσια τα μέλη του με πληγές», 228–9 κὰδ δέ 

οἱ ὤμους / ἕλκεσι ποιητοῖσι κατέρρεε νήχυτον αἷμα «κι απ’ τους ώμους του με σκόπιμες πληγές έρρεε άφθονο 

το αίμα». Η εμφάνισή του προφανώς αποσκοπεί στο να διεγείρει τον οίκτο των Τρώων. 

 

258. παναίολα γυῖα κομίζων «σέρνοντας τα μωλωπιασμένα μέλη του»: Στην Ιλιάδα το επίθετο παναίολος 

χρησιμοποιείται για μέρη της πανοπλίας (π.χ. Ιλ. Ν 552 σάκος εὐρὺ παναίολον)· για την παρούσα σημασία 

(«κηλιδωμένος») πβ. Οππ. Αλιευτ. 2.274 νῶτα παναίολα. Η εικόνα εμμέσως παραβάλλει τον Σίνωνα με φίδι 

(που συχνά περιγράφεται ως αἰόλον, π.χ. Ιλ. Μ 208, Σοφ. Τραχ. 11–12), το κατεξοχήν σύμβολο μοχθηρής 

απειλής. 

 

259. γυμνός: Όπως θα εξηγήσει στη συνέχεια ο ίδιος ο Σίνων, είναι γυμνός επειδή οι Αχαιοί του έβγαλαν τα 

ρούχα (276 εἵματα ... μ’ ἀπέδυσαν). Ανταποκρινόμενος στην ικεσία, ο Πρίαμος στη συνέχεια θα του δώσει 

ρούχα (304–5). 

 

κεκακωμένος ἀνήρ: Μτχ. παθ. πρκμ. του ρ. κακόω «βασανίζω, πληγώνω». Στον ίδιο μετρικό πόδα η μετοχή 

αυτή χρησιμοποιείται για να περιγράψει τον Οδυσσέα όταν αυτός εμφανίζεται για πρώτη φορά μπροστά στη 

Ναυσικά και τις φίλες της: Οδ. ζ 137 σμερδαλέος δ᾽ αὐτῇσι φάνη κεκακωμένος ἅλμῃ «φάνηκε σε αυτές 

φοβερός καθώς ήταν παραμορφωμένος από τη θάλασσα». 

 

260–1. αἵματι δὲ σμώδιγγες ἀεικέι βεβριθυῖαι / ἴχνια λωβήεντα θοῶν ἀνέφαινον ἱμάντων «μώλωπες που 

βάραιναν με σκοτωμένο αίμα φανέρωναν τα οδυνηρά σημάδια των ορμητικών μαστιγίων». 

 



120 

260. Ο σπονδειάζων στίχος επιτείνει την αξιολύπητη κίνηση του Σίνωνα. 

 

σμώδιγγες: < ἡ σμῶδιξ -ιγγος «μώλωπας». Πβ. Ιλ. Β 267–8 (μετά τον ξυλοδαρμό του Θερσίτη) σμῶδιξ δ᾽ 

αἱματόεσσα μεταφρένου ἐξυπανέστη / σκήπτρου ὕπο χρυσέου «ένας ματωμένος μώλωπας ξεπήδησε στη ράχη 

του από το χρυσό σκήπτρο», Ιλ. Ψ 716–17 (από την πάλη μεταξύ Αίαντα και Οδυσσέα) πυκναὶ δὲ σμώδιγγες 

... / αἵματι φοινικόεσσαι ἀνέδραμον «και πολλοί μώλωπες εμφανίστηκαν κόκκινοι από αίμα». 

 

βεβριθυῖαι: Μτχ. ενεργ. πρκμ. του ρ. βρίθω (ποιητ. ρήμα, συχνά + δοτ. προσ.) «βαρύνω, είμαι πλήρης». 

 

262–4. Η ικεσία του Σίνωνα. O Σίνων πέφτει στα πόδια του Πριάμου (262), απλώνει τις παλάμες του προς 

αυτόν και αγγίζει τα γόνατά του (263) παρακαλώντας τον (264 λισσόμενος). Για το θεσμό της ικεσίας στην 

αρχαιότητα βλ. F. S. Naiden, Ancient Supplication, Νέα Υόρκη – Οξφόρδη 2006. 

 

262. Πριάμοιο ποδῶν προπάροιθεν ἐλυσθείς: Εδώ το ρ. ἐλύω (ἐλυσθείς: μτχ. παθ. αορ.) χρησιμοποιείται με 

τη σημασία που είχε και στα ομηρικά έπη («κυλίω»: Ιλ. Ψ 393 ἐλύσθη, Ω 510 ἐλυσθείς, Οδ. ι 433 ἐλυσθείς). Ο 

στίχος αυτός παραπέμπει στην ικεσία του ίδιου του Πριάμου μπροστά στα πόδια του Αχιλλέα, ο οποίος είναι 

ο φονιάς του γιου του Έκτορα, στο τέλος της Ιλιάδας: Ιλ. Ω 510 προπάροιθε ποδῶν Ἀχιλῆος ἐλυσθείς. 

 

263. ἱκεσίαις παλάμῃσι: Το επίθ. ἱκέσιος «ικετευτικός» προσδιορίζει εδώ τις παλάμες που εκτείνει ο Σίνων 

προς τον Πρίαμο (πβ. Ευρ. Ικέτ. 108 ἱκεσίᾳ χερί) και θα χρησιμοποιηθεί ξανά στην τελική αποστροφή του 

προς τον Τρώα βασιλιά ως επίθετο του ίδιου του Δία (278 πεφύλαξο Διὸς σέβας Ἱκεσίοιο). 

 

παλαιῶν ἥψατο γούνων «ακούμπησε τα γερασμένα γόνατα»: Για τη σύνταξη ἅπτομαι + γεν. στη 

συγκεκριμένη χειρονομία σε σκηνή ικεσίας όπου ο ικέτης ακουμπά τα γόνατα αυτού που ικετεύει πβ. Ιλ. Α 

512 (Θέτις προς Δία) ἥψατο γούνων· Ιλ. Υ 468–9 (Τρως προς Αχιλλέα) ἥπτετο χείρεσι γούνων / ἱέμενος 

λίσσεσθ᾽. 

 

264. δολοπλόκον ἴαχε μῦθον «ξεστόμισε λόγο που κρύβει παγίδα»: Πβ. Νόνν. Διον. 20.265 δολοπλόκον ἴαχε 

φωνήν και Οδ. ζ 148 κερδαλέον φάτο μῦθον. Το επίθ. δολοπλόκος είναι σπάνιο στην προγενέστερη αρχαία 

ελληνική γραμματεία: βλ. Σαπφ. απ. 1.2 (Αφροδίτη) παῖ Δίος, δολόπλοκε, λίσσομαί σε, το πιθανό πρότυπο του 

στίχου (που αρχίζει με το λισσόμενος). Όπως παρατηρεί η Miguélez-Cavero (2013, 265), διαπιστώνουμε εδώ 

μια αλλαγή στην οπτική γωνία της αφήγησης: ενώ μέχρι τώρα ο Σίνων παρουσιαζόταν από τη σκοπιά των 

Τρώων, εδώ παρεμβαίνει ο αφηγητής για να υπενθυμίσει στους αναγνώστες τα πραγματικά κίνητρα του 

Σίνωνα. Πβ. Βιργ. Αιν. 2.107 ficto pectore fatur «με πλαστό στήθος μιλά», Κόιντ. Σμυρν. ΜΟ 12.374 

δολοφρονέων ἀγόρευεν. 

 

265–82. Ο Σίνων εξηγεί στον Πρίαμο ποιος είναι, χωρίς όμως να αποκαλύπτει την ταυτότητά του: 

παρουσιάζεται με την ιδιότητά του ως συνταξιδιώτης των Αχαιών (265 Ἀργείοισιν ὁμόπλοον), αλλά και 

προστάτης των Τρώων και της Τροίας (266 Τρώων … ῥυτῆρα καὶ ἄστεος), καθώς και, σύμφωνα με την πιο 

πρόσφατη εξέλιξη, (267 ἐχθρὸν τῶν Ἀχαιῶν. Στη συνέχεια προβαίνει σε μια κατηγορία εναντίον των ασεβών 

και κακών Ελλήνων (268–9), την οποία τεκμηριώνει με αναφορά σε παλαιότερες κατακριτέες πράξεις των 

Αχαιών κατά τον τρωικό πόλεμο (270–2). Σύμφωνα με τον Σίνωνα, η κακομεταχείριση που υπέστη ο ίδιος 

στα χέρια των Αχαιών συνάδει με αρνητική συμπεριφορά που είχαν επιδείξει οι Αχαιοί απέναντι σε άλλους 

Έλληνες αρχηγούς κατά τα προηγούμενα έτη. 

Μετά από αυτήν την αναδρομή στο παρελθόν, ο Σίνων επιστρέφει στο παρόν (273 καὶ νῦν): ο ίδιος 

βρίσκεται τώρα σε τόσο δεινή κατάσταση επειδή, όπως ισχυρίζεται, δε θέλησε να φύγει μαζί με τους Αχαιούς, 

αλλά διέταξε τους συντρόφους του να παραμείνουν. Οι Αχαιοί όμως, υποταγμένοι στην αλαζονεία τους (275 

νοοπλήγεσσιν ἀτασθαλίῃσι), τον έγδυσαν, τον μαστίγωσαν, και τον εγκατέλειψαν στην ξένη γη (275–7). Στο 

σημείο αυτό, ο Σίνων παρακαλεί τον Πρίαμο να σεβαστεί τον Ικέσιο Δία και του παρουσιάζει τις εξής 

επιλογές: εάν ο Πρίαμος αφήσει έναν ικέτη και ξένο να πεθάνει στα χέρια των Τρώων, τότε ο Σίνων θα γίνει 

αιτία χαράς για τους Αχαιούς· στην αντίθετη περίπτωση, ο Σίνων υπόσχεται ότι θα είναι χρήσιμος για όλους 

τους Τρώες, οι οποίοι δε θα φοβούνται πλέον τη συνέχεια του πολέμου από τους Έλληνες (282). Ο Σίνων δεν 

εξηγεί όμως την υπόσχεση αυτή και δεν είναι σαφές από αυτά που λέει ποιος ή τι εγγυάται ότι δε θα 

επιστρέψουν οι Αχαιοί για να συνεχίσουν τον πόλεμο. 

 



121 

 

Εικ. 5.2. Λεπτομέρεια από την Tabula Iliaca Capitolina. Ο Δούρειος Ίππος μεταφέρεται από Τρώες και Φρύγες προς τα 

τείχη της Τροίας (Τρωάδες καὶ Φρύγες ἀνάγουσι τὸν ἵππον). Ο Πρίαμος μιλά με τον Σίνωνα, ο οποίος δεμένος πισθάγκωνα 

οδηγείται από έναν Τρώα. Ένας στρατιώτης προσπαθεί να συγκρατήσει την εμμανή Κασσάνδρα. Πηγή: Miguelez-Cavero 

2013, 282, εικ. 3. 

 

 

265–7. Η κλητική προσφώνηση προς τον Πρίαμο (267 Δαρδανίδη σκηπτοῦχε) δε βρίσκεται στην αρχή αλλά 

στον τρίτο στίχο του λόγου του Σίνωνα. Αντίθετα, ο λόγος ξεκινά με δύο παράλληλα δομημένους στίχους, 

στους οποίους ο Σίνων εκφράζει πρώτα τη σχέση του με τους Αχαιούς και τους Τρώες αντίστοιχα (265 ἄνδρα 

... Ἀργείοισιν ὁμόπλοον· 266 Τρώων ... ῥυτῆρα καὶ ἄστεος) προτού διατυπώσει την προϋπόθεση για να 

υφίσταται αυτή η σχέση, δηλ. ότι πρέπει ο Πρίαμος να τον λυπηθεί και να τον σώσει (265 εἴ μ᾽ ἐλεαίρεις· 266 

εἴ με σαώσεις). Στο τέλος του λόγου, ο Σίνων θα εξετάσει τις επιπτώσεις εάν ο Πρίαμος δεν δεχθεί την ικεσία 

του (279–80). 

 

265. ἄνδρα ... Ἀργείοισιν ὁμόπλοον: Το επίθ. ὁμόπλοος είναι πολύ σπάνιο· βλ. Αντίφιλ. ΠΑ 7.635 ναῦν 

ὁμόπλουν, Νόνν. Διον. 4.234 ὁμόπλοον ... κούρην, 4.247 ὁμόπλοος ... ἀνήρ. 

 

266. ῥυτῆρα «σωτήρα»: < ῥύω «σώζω», πβ. ἀλλὰ ῥῦσαι ἡμᾶς ἀπὸ τοῦ πονηροῦ. 

 

267. Δαρδανίδη σκηπτοῦχε: Ο τίτλος σκηπτοῦχος (< σκῆπτον [= σκῆπτρον] + ἔχω) χρησιμοποιείται στα 

ομηρικά έπη συνήθως στην έκφραση σκηπτοῦχος βασιλεύς: Οδ. β 231, κ.ά. Σύμφωνα με την Ιλ. Υ 215–37, ο 

Δάρδανος ήταν γιος του Δία και πατέρας του Εριχθόνιου, ο οποίος, με τη σειρά του, ήταν πατέρας του Τρώα, 

ο οποίος ήταν πατέρας των Ίλου, Ασσαράκου και Γανυμήδη. Ο Ίλος ήταν πατέρας του Λαομέδοντα, ο οποίος 

ήταν και ο πατέρας του Πριάμου. 

 

268. θεῶν ὄπιν οὐκ ἀλέγοντες «(πώς με κακομεταχειρίστηκαν) χωρίς να υπολογίσουν την τιμωρία των 

θεών»: Εδώ υπογραμμίζεται η ασέβεια – σύμφωνα με τα λεγόμενα του Σίνωνα – των Αχαιών με μια φράση 

που παραπέμπει στην ομηρική παρομοίωση, όπου ο Δίας φέρεται να τιμωρεί τους αδίκους που δεν 

υπολογίζουν τους θεούς: Ιλ. Π 388 θεῶν ὄπιν οὐκ ἀλέγοντες. 

 

269. οὐδὲν ἀλιτραίνοντα: Μτχ. ενεστ. του ρ. ἀλιτραίνω = ἀλιταίνω «αμαρτάνω». 

 

κακοὶ καὶ ἀπηνέες αἰεί: Το επίρ. αἰεί εδώ επιτυγχάνει τη σύνδεση μεταξύ παρόντος και παρελθόντος· όπως 

θα υπενθυμίσουν οι περιπτώσεις των Αχιλλέα, Φιλοκτήτη και Παλαμήδη (270–2), και όπως αποδεικνύει η 

κακοποίηση που θα περιγράψει ο Σίνων ότι υπέστη (275–7), οι Αχαιοί ήταν και είναι κακοὶ καὶ ἀπηνέες αἰεί. 

Πβ. το σχόλιο του Αινεία στη Διδώ για τους Αχαιούς: Βιργ. Αιν. 2.65–6 accipe nunc Danaum insidias et 

crimine ab uno / disce omnis «άκουσε τώρα τον δόλο των Δαναών κι από ένα έγκλημα μάθε τους όλους». Το 

επίθ. ἀπηνής «άσπλαχνος» χρησιμοποιείται συχνά στα ομηρικά έπη για να περιγράψει σκληρούς ανθρώπους 

και τα σκληρά λόγια τους (π.χ. Ιλ. Α 340, Ο 94, Ο 202, Π 35, Οδ. τ 329, κ.ά.) 

 

270–2. Ο Σίνων εδώ αναφέρει τα τρία παλαιότερα επεισόδια του τρωικού πολέμου, όπου οι Αχαιοί φέρθηκαν 

ανάρμοστα σε μεμονωμένους αρχηγούς του στρατού τους. Η σειρά με την οποία αναφέρονται αυτές οι 

πράξεις του παρελθόντος δεν ακολουθεί τη χρονολογία των γεγονότων του πολέμου, αλλά υπαγορεύεται από 

τη σοβαρότητα της κατακριτέας πράξης που περιγράφεται με κλιμάκωση από την αδικία που υπέστη ο 

Αχιλλέας όταν του άρπαξαν το λάφυρό του (270 ἥρπασαν) στην πολυετή εγκατάλειψη του Φιλοκτήτη (271 

ἔλιπον) και, τέλος, στο φόνο του Παλαμήδη (272 ἔκτειναν). 

 



122 

270. ὣς μὲν Ἀχιλλῆος γέρας ἥρπασαν Αἰακίδαο «έτσι άρπαξαν το λάφυρο του Αχιλλέα, απογόνου του 

Αιακού»: Καθώς το πατρωνυμικό Αἰακίδης στα ομηρικά έπη αναφέρεται στον Αχιλλέα, γιο του Πηλέα, ο 

οποίος ήταν γιος του Αιακού (Ιλ. Β 874, Ι 184 κ.ά.), και η λ. γέρας «δώρο τιμής» χρησιμοποιείται εμφατικά 

στην πρώτη ραψωδία της Ιλιάδας για το λάφυρο που επιζητεί τόσο ο Αγαμέμνων ως αρχηγός του στρατού 

όσο και ο Αχιλλέας ως επιβράβευση για την ανδρεία του στη μάχη, η αναφορά αυτή του Σίνωνα πρέπει να 

παραπέμπει στη διαμάχη μεταξύ των δύο αυτών ανδρών στην αρχή της Ιλιάδας σχετικά με την αρπαγή της 

Βρισηίδας. Η Βρισηίδα αρχικά είχε αποδοθεί στον Αχιλλέα ως γέρας από τον Αγαμέμνονα, ο οποίος μετά 

υποχρεώθηκε να επιστρέψει το δικό του γέρας, δηλ. τη Χρυσηίδα, στον πατέρα της. Σύμφωνα με μια άλλη 

άποψη, η αναφορά εδώ θα μπορούσε να είναι στην απόδοση των θεότευκτων όπλων του νεκρού Αχιλλέα 

στον Οδυσσέα αντί για τον Αίαντα, γιο του Τελαμώνα, ο οποίος ήταν επίσης γιος του Αιακού: βλ. Miguélez-

Cavero 2013, 268. 

 

271. πεπεδημένον ὕδρῳ «ακινητοποιημένο από το νερόφιδο». 

 

πεπεδημένον: Μτχ. παθ. πρκ. του ρ. πεδάω «δένω», πβ. ΝΕ τροχοπέδη. Η εγκατάλειψη του Φιλοκτήτη στη 

Λήμνο αναφέρεται και στην Ιλιάδα: Ιλ. Β 722–3 ὅθι [Λήμνῳ] μιν λίπον υἷες Ἀχαιῶν / ἕλκει μοχθίζοντα κακῷ 

ὀλοόφρονος ὕδρου «όπου τον εγκατέλειψαν οι γιοι των Αχαιών να υποφέρει από το επώδυνο δήγμα του 

θανατηφόρου νερόφιδου». Ο Σίνων εδώ αναφέρεται στην εγκατάλειψη του Φιλοκτήτη από τους Αχαιούς στη 

Λήμνο πριν την άφιξή τους στην Τροία, εξαιτίας του δυσώδους τραύματός του, αφού τον δάγκωσε ένα φίδι. 

Μετά τον θάνατο του Αχιλλέα, και ενώ συνεχίζεται ο τρωικός πόλεμος, ο μάντης Κάλχας συμβουλεύει τους 

Αχαιούς πως για να πέσει η Τροία πρέπει να στείλουν πρεσβεία στη Λήμνο για να αποσπάσουν το τόξο του 

Φιλοκτήτη. Το θέμα αυτό πραγματεύεται η τραγωδία Φιλοκτήτης του Σοφοκλή· βλ. επίσης και τον ένατο από 

τους Μεθ᾽ Όμηρον λόγους του Κόιντου Σμυρναίου. 

 

272. ἀγασσάμενοι: Μτχ. αορ. του ρ. ἄγαμαι «θαυμάζω», αλλά και «φθονώ»: LSJ II.2 με αιτ.· πβ. Οδ. β 67 

ἀγασσάμενοι κακὰ ἔργα· Οδ. ψ 64 ὕβριν ἀγασσάμενος θυμαλγέα καὶ κακὰ ἔργα. Η αναφορά εδώ είναι στον 

θάνατο του Παλαμήδη: σύμφωνα με τα Κύπρια έπη, τα οποία πραγματεύονταν τις απαρχές του τρωικού 

πολέμου και τα γεγονότα προ της Ιλιάδας, ο Παλαμήδης ήταν αυτός που αποκάλυψε ότι ο Οδυσσέας 

προσποιούνταν τον τρελό, προκειμένου να μην πολεμήσει στην Τροία. Ο Οδυσσέας εκδικείται αργότερα τον 

Παλαμήδη προκαλώντας το θάνατό του είτε με πνιγμό όταν αυτός ψάρευε ή, σύμφωνα με μιαν άλλη εκδοχή, 

αφού έκρυψε στη σκηνή του Παλαμήδη ένα γράμμα και χρυσάφι για να τεκμηριώσει έτσι με πλαστά στοιχεία 

τη συκοφαντία ότι σχεδίαζε να προδώσει τους Έλληνες, οι οποίοι στη συνέχεια λιθοβόλησαν τον Παλαμήδη 

μέχρι θανάτου. 

 

273. καὶ νῦν: Ο Σίνων αυτοπροσδιορίζεται ως το τελευταίο θύμα των Αχαιών. Το επιχείρημα προδίδει τη 

ρητορική παιδεία του ποιητή. Οι σοφιστές χρησιμοποιούσαν μυθολογικά παραδείγματα για να αποδείξουν τη 

θέση τους. 

 

ἀτάσθαλοι: Οι Αχαιοί χαρακτηρίζονται ως ασεβείς, αλαζόνες και ενεργούν ανάλογα· πβ. 275 ἀτασθαλίῃσι 

(για τη συμπεριφορά τους ως προς τον Σίνωνα). 

 

275–7. Η ταπεινωτική συμπεριφορά που περιγράφει ο Σίνων ότι υπέστη στα χέρια των Αχαιών θυμίζει, όπως 

παρατηρεί η Miguélez-Cavero 2013, 270, την απειλή που υπόσχεται ο Οδυσσέας ότι θα υποστεί ο Θερσίτης: 

Ιλ. Β 261–4 εἰ μὴ ἐγώ σε λαβὼν ἀπὸ μὲν φίλα εἵματα δύσω, / χλαῖνάν τ᾽ ἠδὲ χιτῶνα … / … / πεπλήγων 

ἀγορῆθεν ἀεικέσσι πληγῇσιν «αν εγώ δε σε πιάσω και σε γδύσω από τα ρούχα σου, τη χλαίνα και τον χιτώνα 

σου ... διώχνοντάς σε από τη συνέλευση με αποτρόπαιες πληγές»· βλ. σχόλ. στ. 260. 

 

275. νοοπλήγεσσιν ἀτασθαλίῃσι δαμέντες «χτυπημένοι από αλαζονεία που διαστρέφει το νου»: Το επίθ. 

νοοπλήξ -ῆγος απαντά μόνον εδώ (άπαξ λεγόμενον) μετά από διόρθωση του Rhodomann και ως συνώνυμο του 

επιθ. νοόπληκτος («που παραλύει το νου»)· πβ. Παύλ. Σιλεντ. ΠΑ 6.71.2 νοοπλήκτου ... μέθης. Με το επίθετο 

αυτό ο Σίνων υπογραμμίζει την αλαζονεία των Αχαιών καθώς τον βασανίζουν και τον εγκαταλείπουν στην 

ξένη γη. 

 

276. εἵματα «ρούχα»: < ἕννυμι «ντύνω». 

 



123 

ἀεικελίῃσιν ἱμάσθλαις «με αποτρόπαιο μαστίγιο»: Δηλ. με τιμωρία που δεν ταίριαζε στην καλή συμπεριφορά 

του. 

 

277. οὐτήσαντες: < οὐτάζω «πληγώνω». 

 

278 κ.εξ. Αποστροφή στον Πρίαμο και επίκληση στον Ικέσιο Δία. Για μια σαφή επίκληση στο Δία ως 

προστάτη των ικετών και των ξένων πβ. την αποστροφή του Οδυσσέα στον Κύκλωπα Πολύφημο: Οδ. ι 269–

70 ἀλλ᾽ αἰδεῖο, φέριστε, θεούς· ἱκέται δέ τοί εἰμεν. / Ζεὺς δ᾽ ἐπιτιμήτωρ ἱκετάων τε ξείνων τε «αλλά σεβάσου, 

άριστε, τους θεούς· είμαστε ικέτες σου. Ο Δίας είναι τιμωρός και των ικετών και των ξένων». 

 

278. μάκαρ: Για το επίθ. μάκαρ για θνητούς στην επική ποίηση βλ. Ιλ. Γ 182, Λ 68, Ω 377, κ.ά. 

 

πεφύλαξο ... σέβας «τήρησε το σεβασμό»: Για τον τύπο πεφύλαξο (β΄ ενικ. προστ. μέσ. πρκμ. του ρ. φυλάττω) 

πβ. (π.χ.) Ησίοδ. Έργ. 797. Για τη σύνταξη /ἀλλά (που δεν είναι αντιθετικό, αλλά επισύρει επειγόντως την 

προσοχή) + κλητ. προσφών. + πεφύλαξο, πβ. Νόνν. Διον. 45.214 ἀλλά, τέκος, πεφύλαξο, Μουσ. 216 ἀλλά, 

φίλη, πεφύλαξο. 

 

279–82. Εδώ ο Σίνων υπονοεί ότι θα υπάρξουν επιπτώσεις εάν ο Πρίαμος αρνηθεί την ικεσία, υπενθυμίζοντάς 

του παράλληλα τι οφέλη μπορεί ο ίδιος να φέρει στους Τρώες (βλ. 265–6). Επομένως, ο Σίνων αρχίζει και 

τελειώνει τον λόγο του υπογραμμίζοντας ότι όλα εξαρτώνται από τον Πρίαμο. Η αναφορά στον Ικέσιο Δία 

υπαινίσσεται ότι θα επέλθει θεία τιμωρία στους Τρώες, εάν αυτοί δε σεβαστούν τον ξένο ικέτη. 

 

279. χάρμα ... Ἀργείοισι γενήσομαι: Η σύνταξη χάρμα γενέσθαι / ἔσσεσθαί τινι είναι συνήθης στα ομηρικά 

έπη: πβ. Ιλ. Ζ 82 δηίοισι δὲ χάρμα γενέσθαι· Ιλ. Κ 193 μὴ χάρμα γενώμεθα δυσμενέεσσιν, κ.ά. (LSJ s.v. I). 

Χάρμα (< χαίρω) είναι συχνά η κακόβουλη χαρά, η χαρά από τη δυστυχία του άλλου (Schadenfreude). 

 

281–2. αὐτὰρ ἐγὼ πάντεσσιν ἐπάρκιος ἔσσομαι ὑμῖν / μηκέτι δειμαίνειν πόλεμον παλίνορσον Ἀχαιῶν «θα 

φανώ για όλους σας εγγυητής να μη φοβάστε πια ότι ο πόλεμος των Αχαιών θα επαναληφθεί»: Δεν είναι εδώ 

σαφές πώς και γιατί η παρουσία του Σίνωνα μες στην Τροία εγγυάται την ειρήνη μεταξύ των Τρώων και των 

Αχαιών. Από τους στ. 298–300 προκύπτει πως, αν ζήσει, θα πείσει τους Τρώες να δεχτούν τον Δούρειο Ίππο 

στην ακρόπολη, κερδίζοντας την εύνοια της Αθηνάς, ώστε οι Αχαιοί να μην επιστρέψουν ποτέ πια. 

 

281. πάντεσσιν ἐπάρκιος ἔσσομαι ὑμῖν: Για τη φρασεολογία πβ. Οππ. Αλιευτ. 4.377 πάσῃσιν ἐπάρκιος ἔπλετ᾽ 

ἀκοίτης «φάνηκε σύζυγος επαρκής για όλες». 

 

282. παλίνορσος: < πάλιν + ὄρρος (*ὄρσος) «οπίσθια», αλλά προφανώς για τους αρχαίους συντίθεται από τις 

λέξεις πάλιν + ὄρνυμι «εγείρομαι». Είναι ομηρικό άπαξ λεγόμενον (Ιλ. Γ 33), εδώ προληπτικό κατηγορούμενο 

στο πόλεμον. 

 

283. ἀγανῇ ... φωνῇ: Το ποιητ. επίθ. ἀγανός «ήπιος, πράος» χρησιμοποιείται συχνά για ευπροσήγορα 

πρόσωπα, τα λόγια και τα έργα τους: (π.χ.) Ιλ. Β 164 κ.ά. ἀγανοῖς ἐπέεσσιν, Οδ. ο 53 μύθοισ᾽ ἀγανοῖσι. 

 

μειλίξατο: Επικός τύπος, μέσ. αόρ. του ρ. μειλίσσω (εδώ «μεταχειρίζομαι γλυκεῖς καὶ πραϋντικοὺς λόγους»: 

LSJ s.v. III). Πβ. τη συχνή εισαγωγική φράση στα Διον. (π.χ. Διον. 11.6) φίλῳ μειλίξατο μύθῳ. 

 

284–90. Η απάντηση του Πριάμου. 

Ο Πρίαμος πρώτα καθησυχάζει τον Σίνωνα (284–7), κάνοντας μια αντίθεση μεταξύ της παρελθούσης 

κακομεταχείρισής του στα χέρια των Αχαιών (284 οὐκέτ’) και της θερμής υποδοχής που πρόκειται —

σύμφωνα με τον Πρίαμο— να γνωρίσει από τους Τρώες (286 αἰεὶ ... ἔσσεαι). Στη συνέχεια (288–90) ζητεί 

πληροφορίες σχετικά με το τι είναι ο Ίππος αυτός και με την ταυτότητα και την καταγωγή του Σίνωνα. Όπως 

παρατηρεί η Miguélez-Cavero 2013, 272, ενώ ο Πρίαμος εδώ σέβεται την επίκληση του Σίνωνα στον Ικέσιο 

Δία και αμέσως δέχεται να παράσχει φιλοξενία στον ικέτη που έχει προσπέσει στα πόδια του, αργότερα, όταν 

θα είναι και ο ίδιος ικέτης, όταν θα βρει τον θάνατο στα χέρια του Νεοπτόλεμου στο βωμό του Δία (634–9). 

 



124 

284. ξεῖνε: Η προσφώνηση αυτή υπενθυμίζει στους αναγνώστες ότι ο Σίνων δεν έχει αποκαλύψει ακόμα το 

όνομά του στον Πρίαμο, ενώ παράλληλα καθιστά σαφές και ότι ο Πρίαμος θα σεβαστεί την ιδιότητα του 

Σίνωνα ως ξένου (και ικέτη) και θα τον προστατεύσει. 

 

Τρώεσσι μεμιγμένον «επειδή βρίσκεσαι ανάμεσα σε Τρώες»: Η διατύπωση είναι αμφίσημη, καθώς το μίγνυμι 

χρησιμοποιείται τόσο για τη φιλική επαφή όσο και για την αναμέτρηση στο πεδίο της μάχης. 

 

285. ἀνάρσιον ὕβριν: Η ὕβρις «αλαζονεία» εδώ χαρακτηρίζεται ἀνάρσιος (αντώνυμο: ἄρσιος) «εχθρική» (για 

ανθρώπους· π.χ. Οδ. κ 459 ἀνάρσιοι ἄνδρες) και «δυσχερής, τερατώδης» (για πράγματα· π.χ. Οππ. Αλιευτ. 

2.253 ἀνάρσιον ἔχθος). Ο Σίνων είχε ήδη χαρακτηρίσει αρνητικά τους Αχαιούς (βλ. 273 ἀτάσθαλοι, 275 

ἀτασθαλίῃσι), επομένως ο Πρίαμος αναφέρεται εδώ στην αμείλικτη αλαζονεία τους, καθώς δεν έδειξαν οίκτο 

όταν βασάνισαν τον Σίνωνα. 

 

286. ἔσσεαι: = ἔσσῃ· επικ. τύπ. β΄ εν. μέλλ. του ρ. εἰμί. 

 

287. πολυκτεάνων θαλάμων «για το πλούσιο σπιτικό σου»: Παραλλαγή (variatio) της φράσης Οδ. δ 718 

πολυκμήτου θαλάμοιο. Το επίθ. πολυκτέανος, -ον χρησιμοποιείται σε ποιητές (π.χ. Πίνδαρο, Καλλίμαχο, 

[Οππιανό]) ως συνώνυμο του επιθ. πολυκτήμων, -ον για να υποδηλώσει μεγάλη περιουσία. Εδώ ο Πρίαμος 

διαβεβαιώνει τον Σίνωνα ότι, ως φίλος των Τρώων, δε θα επιθυμήσει ποτέ ούτε την πατρίδα του ούτε τα 

ιδιαίτερα δωμάτιά του με τα πολλά υλικά αγαθά. Η αναφορά στους θαλάμους πιθανώς να κάνει νύξη και στην 

πιθανότητα ο Σίνων να βρει νέα σύζυγο και να ξεκινήσει νέα ζωή στην Τροία. 

 

γλυκὺς ἵμερος αἱρεῖ: Πβ. Ιλ. Γ 446 (Πάρις προς Ελένη μετά τη μονομαχία του με τον Μενέλαο) ὥς σεο νῦν 

ἔραμαι καί με γλυκὺς ἵμερος αἱρεῖ «έτσι τώρα σε αγαπώ και γλυκός πόθος με κυριεύει», και στην επιγραφή 

γνωστή ως «ποτήριον του Νέστορος» (Πιθηκούσες, περ. 730 π.Χ.) Carm. Epigr. Graeca 454.2–3 αὐτίκα 

κε̄νον / hίμερος hαιρέσει καλλιστε̣[φά]νο ̣Ἀφροδίτες «αμέσως εκείνον ο πόθος θα κυριεύσει της καλλιστέφανης 

Αφροδίτης». 

 

288. τί τοι τόδε θαῦμα τέτυκται: Πβ. Ιλ. Σ 549 (για σκηνή από την ασπίδα του Αχιλλέα) τὸ δὴ περὶ θαῦμα 

τέτυκτο. Ο τύπος τέτυκται είναι παθ. πρκμ. του ρ. τεύχω «ετοιμάζω, κατασκευάζω», που συχνά 

χρησιμοποιείται στα ομηρικά έπη για την κατασκευή κτηρίων ή έργων τέχνης: π.χ. Οδ. ρ 210 βωμὸς ... 

τέτυκτο, Ιλ. Ε 446 νηὸς [«ναός»] ἐτέτυκτο. 

 

289. ἀμειλίκτοιο φόβου τέρας «σημάδι που προκαλεί αμετρίαστο φόβο»: Πβ. Μόσχου Μεγάρα 26 μέγα 

τάρβος ἀμειλίκτοιο πελώρου, Κόιντ. Σμυρν. ΜΟ 5.366 τέρας κρυεροῖο φόβοιο. 

 

290. ἔνεικαν: = ἤνεγκον· γ΄ πληθ. οριστ. αορ. του ρ. φέρω. Η ερώτηση του Πρίαμου σχετικά με το όνομα και 

την καταγωγή του Σίνωνα αποδίδει σε αυτόν την τιμή της χρηστής φιλοξενίας. 

 

291. ἐπιθαρσήσας: Μτχ. αορ. του ρ. ἐπιθαρσέω «παίρνω θάρρος, αναθαρρώ». Ο Σίνων ανακουφίζεται που 

ακούει ότι ο Πρίαμος θα του παράσχει φιλοξενία, οπότε παίρνει θάρρος για να προχωρήσει στο δεύτερο 

μέρος του σχεδίου του. 

 

πολυμήχανος ἥρως: Χαρακτηριστικό επίθετο του Οδυσσέα (π.χ. Ιλ. Β 173)· ο Σίνων παρουσιάζεται εδώ για 

μια φορά ακόμα ως δεύτερος Οδυσσέας (βλ. στ. 259). 

 

292–303. Η απάντηση του Σίνωνα. 

Ο Σίνων απαντά στις ερωτήσεις του Πριάμου με αντίστροφη σειρά, προσφέροντας πρώτα τις 

πληροφορίες που του ζητήθηκαν για τον εαυτό του και στη συνέχεια για τον Δούρειο Ίππο. Το πρώτο μέρος 

της απάντησής του χαρακτηρίζεται από σύντομες και περιεκτικές προτάσεις· ο Σίνων καθιστά έτσι σαφές ότι 

απαντά με ευθύτητα και προθυμία (292 μ᾽ ἐθέλοντα κελεύεις). Πληροφορεί τον Πρίαμο ότι κατάγεται από το 

Άργος, ότι ονομάζεται Σίνων και ότι ο πατέρας του είναι ο Αίσιμος (293–4). Όσον αφορά τον Δούρειο Ίππο, 

λέει ότι τον κατασκεύασε ο Επειός και εξηγεί τη σημασία του: εάν οι Τρώες τον αφήσουν εκεί που είναι, τότε 

έχει αναγγελθεί από τους θεούς ότι οι Αχαιοί θα κατακτήσουν την Τροία· εάν, όμως, η Αθηνά δεχθεί αυτό το 

άγαλμα στους ναούς της, τότε οι Αχαιοί θα φύγουν προτού ολοκληρώσουν τον άθλο, για τον οποίον 



125 

εκστράτευσαν εναντίον της πόλης (295–9). Ο Σίνων παροτρύνει τους Τρώες να ακολουθήσουν τη δεύτερη 

λύση και να μεταφέρουν τον Ίππο στην ακρόπολη της Τροίας (300–1). Ολοκληρώνει τον λόγο του με την 

ευχή να είναι η ίδια η Αθηνά οδηγός τους και προστάτιδα της πόλης. 

Για να πείσει ο Σίνων τους ακροατές του επικαλείται αυτήν την προφητεία χωρίς περαιτέρω 

τεκμήρια· παρόλ’ αυτά, οι Τρώες πείθονται και ενεργούν αμέσως και απερίσκεπτα χωρίς συμβούλιο ή 

αντερώτηση στον Σίνωνα. Αυτό οδηγεί τον αφηγητή στην παρέκβασή του σχετικά με την τύφλωση των 

θνητών (310 κ.εξ.) Αξίζει να σημειωθεί ότι δεν εξηγείται η σχέση μεταξύ του Ίππου και της θεάς Αθηνάς, ενώ 

σε άλλες εκδοχές αυτή γίνεται σαφής ακόμα και στην επιγραφή πάνω στον ίδιο τον Ίππο (πβ. Απολλόδ. 

Επιτομή 5.15 Ἕλληνες Ἀθηνᾷ χαριστήριον): Miguélez-Cavero 2013, 277. 

 

293. Ο στίχος αναδίδει την κρυφή υπερηφάνια ενός επιτυχημένου κατεργάρη. 

 

295. ἵππον παλαίφατον: Ο ίππος που αναφέρεται σε κάποια παλαιά προφητεία. Παλαίφατον < πάλαι + φημί. 

 

εὗρεν Ἐπειός: Ενδιαφέρον έχει εδώ η επιλογή του ρήματος εὑρίσκω για τη συμβολή του Επειού στη 

δημιουργία του Δούρειου Ίππου. Ο Σίνων δεν παρέχει περαιτέρω λεπτομέρειες σχετικά με το πώς συνέλαβε ο 

Οδυσσέας την ιδέα του Ίππου και το πώς την υλοποίησε ο Επειός· και ο Πρίαμος με τη σειρά του, δεν 

προβαίνει σε περαιτέρω ερωτήσεις για να διευκρινίσει αυτό το ζήτημα. 

 

296. ἐνὶ χώρῃ «στην εξοχή»: Δηλ. όχι στο ναό της Παλλάδος στην ακρόπολη. 

 

297. θέσφατον < θεός + φημί. Το επίθετο χρησιμοποιείται συχνά στη φράση θέσφατόν ἐστι «έχει αναγγελθεί 

από το θεό, είναι πεπρωμένο»: Ιλ. Θ 477, Οδ. δ 561, κ 473. 

 

298. ἁγνὸν ἅγαλμα «ιερό αφιέρωμα»: Ο Σίνων τονίζει εδώ ότι πρόκειται για ιερό (ἁγνόν) αφιέρωμα· πβ. το 

στ. 55, όπου το Παλλάδιον είχε περιγραφεί ως βρέτας ἁγνόν. 

 

299. ἀνηνύστοις ἐπ’ ἀέθλοις «χωρίς να ολοκληρώσουν την αποστολή τους»: Πβ. Οδ. π 111 ἀνηνύστῳ ἐπὶ 

ἔργῳ, Απολλ. Ρόδ. Αργ. 4.1307 ἀνηνύστῳ ἐπ᾽ ἀέθλῳ. Το επίθ. ἀνήνυστος -ον (< στερητ. ἀ- + ἀνύω 

«ολοκληρώνω», πβ. ΝΕ διανύω, άνυσμα) περιγράφει κάτι που είναι ανολοκλήρωτο. 

 

Οι παροτρύνσεις του Σίνωνα σχετικά με τον Δούρειο Ίππο. 

300–1. ἀλλ᾽ ἄγε δὴ σειρῇσι περίπλοκον ἀμφιβαλόντες / ἕλκετ᾽ ἐς ἀκρόπολιν μεγάλην χρυσήνιον ἵππον 
«ελάτε όμως, να τραβήξετε μες στη μεγάλη ακρόπολη τον ίππο με τα χρυσά ηνία, αφού τον τυλίξετε με 

αλυσίδες ώστε να είναι γερά δεμένος»: Για την υλοποίηση της παρότρυνσης αυτής πβ. Κόιντ. Σμυρν. ΜΟ 

12.423–4 σειρὴν ἀμφεβάλοντο θοῶς περιμήκεϊ ἵππῳ / δησάμενοι καθύπερθεν «κι αφού τον έδεσαν από πάνω 

τύλιξαν γρήγορα το σχοινί κατά μήκος του αλόγου». 

 

300. σειρῇσι περίπλοκον ἀμφιβαλόντες: Η λ. περίπλοκος απαντά σε ποιητικά κείμενα της Ύστερης 

Αρχαιότητας: π.χ. Νόνν. Διον. 37.507 ἀζαλέων ἔσφιγξε περίπλοκον ὁλκὸν ἱμάντων «έδεσε σε κόμπο το σχοινί 

των ξεραμένων ιμάντων». Είναι προληπτικό κατηγορούμενο στο ἵππον του επόμενου στίχου. 

 

302–3. ἄμμι δ᾽ Ἀθηναίη ἐρυσίπτολις ἡγεμονεύοι / δαιδάλεον σπεύδουσα λαβεῖν ἀνάθημα καὶ αὐτή «ας είναι 

οδηγός μας η Αθηνά προστάτιδα της πόλης, καθώς σπεύδει ακόμα και αυτή να λάβει το περίτεχνο τάμα». 

 

302. ἄμμι = ἡμῖν. Αιολικός και επικός τύπος. Ο Σίνων παρουσιάζει ήδη τον εαυτό του ως έναν από τους 

Τρώες. 

 

Ἀθηναίη ἐρυσίπτολις: Πβ. Ιλ. Ζ 305 (από την προσευχή των Τρωάδων στην Αθηνά) πότνι’ Ἀθηναίη 

ἐρυσίπτολι, δῖα θεάων. Σύμφωνα με τη Miguélez-Cavero 2013, 280, η παρούσα αναφορά του Σίνωνα στην 

Αθηνά ως προστάτιδα της πόλης των Τρώων τούς θυμίζει τις ιδιότητες του κλαπέντος «Παλλαδίου», 

κάνοντάς τους με αυτόν τον τρόπο να ελπίζουν ότι με το να εισαγάγουν τον Δούρειο Ίππο μες στην Τροία θα 

εξασφαλίσουν και πάλι την προστασία της θεάς. Όπως θα δούμε στη συνέχεια της αφήγησης, η Αθηνά θα 

επέμβει στη μεταφορά του ίππου μέσα στην Τροία (331–2)· κίνητρό της όμως είναι η επίσπευση της 

καταστροφής της πόλης. Αργότερα η Κασσάνδρα θα την αποκαλέσει, πιο σωστά, πτολίπορθος (390). 



126 

304–9. Οι Τρώες ακολουθούν απερίσκεπτα τις υποδείξεις του Σίνωνα και μεταφέρουν τον Δούρειο Ίππο μέσα 

στην Τροία. Αμέσως μετά τον λόγο του Σίνωνα, ο αφηγητής επικεντρώνεται στις διαταγές του Πριάμου, ο 

οποίος ενώ παρουσιάζεται ως ο ἄναξ που διατάζει (304 ἄναξ ἐκέλευσε, βλ. την ομολογία του Σίνωνα σὺ γάρ μ᾽ 

ἐθέλοντα κελεύεις [292]), στην πραγματικότητα είναι αυτός που υπακούει τις οδηγίες του Σίνωνα. 

 

305. ἕσσασθαι: < ἕννυμι «ντύνω». Ο Πρίαμος εδώ παρέχει ένδυση στον ικέτη του (βλ. 259 γυμνός). 

 

305–8. Μεταφορά του Δούρειου Ίππου. 

Οι Τρώες δένουν τον Ίππο με δερμάτινα σχοινιά (βοείαις / δησάμενοι σειρῇσιν) και τον ανέλκουν με 

καλοκαμωμένα καραβόσκοινα (ἐυπλέκτοισι κάλωσιν / εἷλκον) πάνω σε τροχούς (θοῶν ἐπιβήτορα κύκλων). Το 

λεξιλόγιο που χρησιμοποιείται εδώ για την ανέλκυση του Δούρειου Ίππου μέσα στην Τροία παραπέμπει στην 

καθέλκυση ενός πλοίου, παραβολή που γίνεται σαφής ήδη από την κατασκευή του στους στ. 62–4. Η εικόνα 

αυτή είναι γνωστή ήδη από τις Τρωάδες του Ευριπίδη: 537–8 κλωστοῦ δ᾽ ἀμφιβόλοις λίνοιο ναὸς ὡσεὶ / 

σκάφος κελαινόν «[το έφεραν] με θηλιές από υφαντό νήμα σαν το σκουρόχρωμο σκάφος του πλοίου». 

 

306. ἐυπλέκτοισι κάλωσιν: Η λ. κάλως σημαίνει «καραβόσκοινο, σκοινί», πβ. ΝΕ καλώδιο. 

 

307. θοῶν ἐπιβήτορα κύκλων «να κυλά πάνω στους γρήγορους τροχούς του»: Ο ίδιος ο Δούρειος Ίππος εδώ 

περιγράφεται ως ἐπιβήτωρ «έφιππος»· κατά την κατασκευή του οι τροχοί είχαν προστεθεί από τον Επειό (99–

102). 

 

308. ἵππον ἀριστήεσσι βεβυσμένον: Μτχ. παθ. πρκμ. του ρ. βύω «στουπώνω, βουλώνω, γεμίζω». Στο τέλος 

της περιόδου, όπου περιγράφεται η ανέλκυση του Δούρειου Ίππου προς την ακρόπολη της Τροίας, 

υπενθυμίζει ο αφηγητής ότι ο ίππος αυτός είναι γεμάτος με τους αρίστους των Αχαιών, γεγονός που θα 

αποβεί μοιραίο για τους Τρώες. 

 

πάροιθεν: Δηλ. μπροστά από την πομπή που σέρνει τον Δούρειο Ίππο. 

 

309. αὐλοὶ καὶ φόρμιγγες ὁμὴν ἐλίγαινον ἀοιδήν «αυλοί και λύρες τραγουδούσαν κοινό τραγούδι»: Το 

τραγούδι όλων στον ίδιο ρυθμό (ὁμήν) ειρωνικά προοιωνίζεται την κοινή, τραγική μοίρα των κωμαστών. 

Λίγο αργότερα, οι Τρωάδες θα προετοιμαστούν κι αυτές για τον Δούρειο Ίππο με τραγούδι και χορό: στ. 342 

μολπῇ τ᾽ ὀρχηθμῷ τε περὶ βρέτας εἱλίσσοντο «με τραγούδι και χορό γύριζαν γύρω από το ξόανο». 

 

310–15. Καθώς οι Τρώες με μουσική και τραγούδια εισάγουν τον Δούρειο Ίππο μες στην πόλη τους, 

επισφραγίζοντας έτσι την καταστροφή τους, ο αφηγητής σχολιάζει την έλλειψη διορατικότητας των θνητών 

με μια αποστροφή στο γένος των αφρόνων ανθρώπων (310 σχέτλιον ἀφραδέων μερόπων γένος). Βλέπουμε 

παρόμοιες παρεμβάσεις από τον αφηγητή όταν περιγράφεται ο θάνατος ενός Τρώα που δρα μέσα σε σύγχυση 

τη νύχτα (579–80), όταν ο Νεοπτόλεμος σκοτώνει τον Πρίαμο στο βωμό του Δία κι ο αφηγητής προφητεύει 

το θάνατό του αργότερα στους Δελφούς (640–3), και όταν η Λαοδίκη βυθίζεται μέσα στη γη και ο αφηγητής 

σχολιάζει ότι αυτή η κόρη του Πριάμου και της Εκάβης δε θα αιχμαλωτιστεί (660–3): Miguélez-Cavero 2013, 

285. 

 

310–11. ὀμίχλη / ἄσκοπος ἐσσομένων «ομίχλη που εμποδίζει να ιδωθούν τα μελλούμενα»: Η λέξη ἄσκοπος 

στα ομηρικά έπη χρησιμοποιείται στην Ιλ. Ω 147 (= Ω 186) οὔτε γάρ ἐστ᾽ ἄφρων οὔτ᾽ ἄσκοπος οὔτ᾽ ἀλιτήμων 

(για τον Αχιλλέα)· για μια εξήγηση από την αρχαιότητα πβ. Απολλ. Σοφ. ἄσκοπος· ἀνόητος, τὸ δέον μὴ 

σκοπῶν. Με την παρούσα σημασία ίσως θα μπορούσαμε να παραβάλουμε τον Νόνν. Διον. 38.87–8 σῶν 

βλεφάρων μάλα τηλόθι καὶ σὺ τινάξας / Ταρταρίης ζοφόεσσαν Ἐριννύος ἄσκοπον ἀχλύν «και εσύ αφού τινάξεις 

πολύ μακριά από τα βλέφαρά σου τη ζοφερή ομίχλη της Ερινύας από τα Τάρταρα που εμποδίζει την όραση». 

 

κενεῷ δ᾽ ὑπὸ χάρματι: Η χαρά των Τρώων περιγράφεται με το επίθετο κενεός = κενός «άδειος, ανώφελος, 

φρούδος», καθώς βασίζεται σε μια απάτη που θα αποβεί μοιραία. 

 

312. ἀγνώσσουσι περιπταίοντες ὀλέθρῳ «δεν αντιλαμβάνονται ότι γλιστρούν στον όλεθρο»: Ο αφηγητής 

εδώ υπογραμμίζει την αντίθεση μεταξύ της ευφορίας που νιώθουν οι Τρώες μες στην άγνοιά τους και της 

επικείμενης καταστροφής τους. Για τη φρασεολογία πβ. Οππ. Αλιευτ. 3.182 γελόωντες ἐπισπεύδουσιν ὄλεθρον. 



127 

περιπταίοντες < περί + πταίω, πβ. ΝΕ πταίσμα, φταίω. 

 

313–14. φθισίμβροτος ἄτη / ἐς πόλιν αὐτοκέλευθος ἐκώμασεν «η παραφροσύνη που καταστρέφει θνητούς 

μπήκε στην πόλη πανηγυρικά στο δικό της δρόμο»: Το σύνθετο επίθετο φθισίμβροτος, -ον (φθίω + βροτός) 

χρησιμοποιείται στα ομηρικά έπη για τη μάχη στην οποία σκοτώνονται οι άνδρες (Ιλ. Ν 339) και την αιγίδα 

που προκαλεί τον τρόμο στους μνηστήρες (Οδ. χ 297). Το ρ. κωμάζω (< κῶμος) υπενθυμίζει εδώ την 

πανηγυρική ατμόσφαιρα μες στην οποία επιτελείται η ανέλκυση του Δούρειου Ίππου στην ακρόπολη (βλ. στ. 

309). Για την παραφροσύνη αυτή των Τρώων καθώς οι ίδιοι υποδέχονται τον Δούρειο Ίππο στην πόλη τους 

πβ. Ευρ. Τρωάδ. 529–30 κεχαρμένοι δ᾽ ἀοιδαῖς / δόλιον ἔσχον ἄταν «αφού γλέντησαν με τραγούδια, 

υποδέχθηκαν ύπουλη παραφροσύνη», Βιργ. Αιν. 2.244 instamus tamen immemores caecique furore «όμως 

επιμείναμε, άφρονες και τυφλοί από παραφροσύνη». 

Έχει προταθεί (Gerlaud 1982, 135) ότι εδώ ίσως να απεικονίζεται ο Δούρειος Ίππος να κινείται από 

μόνος του, καθώς αρχαία σχόλια στην Αινειάδα αναφέρουν ότι σύμφωνα με τον Αρκτίνο, τον ποιητή του 

επικού κύκλου, τα γόνατα και η ουρά του ίππου κινούνταν: βλ. M. L. West, The Epic Cycle. A Commentary 

on the Lost Troy Epics, Οξφόρδη 2013, 227–8. Είναι όμως πειστικότερη εδώ η απεικόνιση της 

προσωποποιημένης Άτης καθώς οδηγεί τη μοιραία αυτή πομπή μέσα στην Τροία: βλ. Miguélez-Cavero 2013, 

286–7. 

 

315. λάβρον ἐφέλκετο πένθος ἄλαστον «επιφέρει στον εαυτό του δυνατό, αλησμόνητο πένθος»: Για τη 

φράση πένθος ἄλαστον (< στερητ. ἀ- + λαθεῖν) πβ. Ιλ. Ω 105, Οδ. α 342, Ομηρ. Ύμν. Αφροδ. 207, Ησίοδ. 

Θεογ. 467, Κόιντ. Σμυρν. ΜΟ 5.534 = 7.64.  



128 

β. Μουσαίος, Τα καθ’ Ηρώ και Λέανδρον 
 

Ο θρύλος του εραστή που διασχίζει τη θάλασσα για να συναντήσει την αγαπημένη του είναι, σε διάφορες 

εκφάνσεις, ένα πανάρχαιο θέμα θρύλων. Η ιστορία του άτυχου έρωτα του Λεάνδρου και της Ηρώς 

διαδραματίζεται στον Ελλήσποντο και προσαρμόζει το ευρύ μοτίβο στα τοπικά δεδομένα. Ο Λέανδρος από 

την Άβυδο βλέπει στην εορτή της Αφροδίτης και του Αδώνιδος στη Σηστό, στην απέναντι ακτή του 

Ελλησπόντου, την Ηρώ, ιέρεια της Αφροδίτης, την οποία ερωτεύεται. Οι δυο τους συναντώνται κρυφά τη 

νύχτα, αφού ο Λέανδρος διασχίσει τη θάλασσα που τους χωρίζει, κατευθυνόμενος από το φως του λυχναριού, 

που κάθε βράδυ ανάβει η Ηρώ στον πύργο της. Όμως μια μανιασμένη νύχτα του χειμώνα ο Λέανδρος 

πνίγεται και το χάραμα, όταν η Ηρώ βλέπει το άψυχο κορμί του στα βράχια, πηδά από τον πύργο της για να 

σμίξει μαζί του στον θάνατο. 

 

 

Εικ. 5.3. Χάλκινο νόμισμα από την Άβυδο. Στη μια όψη εικονίζεται ο Σεβήρος Αλέξανδρος (222–235 μ.Χ.) Στη δεύτερη [με 

την επιγραφή ABΥΔH-NΩ-N] ο Λέανδρος με τη συνοδεία του φτερωτού Έρωτα, διασχίζει τον Ελλήσποντο για να 

συναντήσει την Ηρώ, που τον περιμένει φωτίζοντας τον με έναν λύχνο. Πηγή: Coins Weekly. 

http://www.coinsweekly.com/en/Archive/8?&id=397&type=a%20from%20the%20collection%20of%20H.%20von%20

Aulock%20and%20Bank%20Leu%20AG,%20Auction%2018%20in%20Z%C3%BCrich%20(1977),%20180. 

 

 

Οι πρώτες βέβαιες λογοτεχνικές μαρτυρίες για τον μύθο χρονολογούνται την εποχή του Αυγούστου 

(1ος αι. π.Χ.),119 αν και πρόσφατα προτάθηκε η ανίχνευση του μύθου στο επίγραμμα ΠΑ 5.209, που 

προσγράφεται στον Ασκληπιάδη (*36 Gow – Page = Sens) ή τον Ποσείδιππο (*128 Austin – Bastianini) —

αμφότεροι ανήκουν στον 3ο αι. π.Χ.120 Από τον 3ο αι. π.Χ. μαρτυρούν τον μύθο και νομίσματα από τις δύο 

εμπλεκόμενες πόλεις.121 Η εκτενέστερη λογοτεχνική μεταχείριση του μύθου γίνεται από τον Οβίδιο, στις 

Επιστολές Ηρωίδων 18 και 19 (Leander Heroni και Hero Leandro) και πολύ αργότερα από τον Μουσαίο στο 

ποίημά του Τα καθ’ Ηρώ και Λέανδρον σε 343 εξάμετρους στίχους. Οι δύο συγγραφείς τέμνονται σε ορισμένα 

σημεία με πιο χαρακτηριστικό το Επιστ. ηρωίδ. 18.148 idem navigium, navita, vector ero «ο ίδιος θα γίνω 

πλοίο, ναύτης κι επιβάτης» ~ Μουσ. 255 αὐτὸς ἐὼν ἐρέτης, αὐτόστολος, αὐτόματος νηῦς. Οι συμπτώσεις αυτές 

συνήθως αποδίδονται σε ένα χαμένο ελληνιστικό ποίημα, που λειτούργησε ως πρότυπο για τον κάθε ποιητή 

ανεξάρτητα. Στο μεταξύ ανακαλύφθηκαν δύο αποσπάσματα ποιημάτων με θέμα τον εν λόγω μύθο σε 

πάπυρους, από τους οποίους ο πρώτος χρονολογείται στον 1ο αι. μ.Χ. (Suppl. Hell. 951) ενώ ο δεύτερος στον 

                                                           
119 Βιργίλιος Γεωργ. 3.258–63, Αντίπατρος Θεσσαλονικεύς ΠΑ 7.666, 9.215.5, Στράβων Γεωγρ. 13.1.22.. 
120 Στο άρθρο του T. Gärtner, AP 5.209 = HE 980–7 Gow/Page = Poseidipp epigr. 128 Austin/Bastianini = 

Asklepiades epigr. 36 Clack: die früheste Anspielung auf den Hero–und–Leander–Mythos?, Mnemosyne 62 (2009), 451–

8. 
121 Όλες οι εικαστικές μαρτυρίες έχουν συλλεγεί στο άρθρο της A. Kossatz – Deissmann στο Lexicon 

Iconographicum Mythologiae Classicae VIII.1 (1997), 619–23 λ. Leandros. 

http://www.coinsweekly.com/en/Archive/8?&id=397&type=a%20from%20the%20collection%20of%20H.%20von%20Aulock%20and%20Bank%20Leu%20AG,%20Auction%2018%20in%20Z%C3%BCrich%20(1977),%20180
http://www.coinsweekly.com/en/Archive/8?&id=397&type=a%20from%20the%20collection%20of%20H.%20von%20Aulock%20and%20Bank%20Leu%20AG,%20Auction%2018%20in%20Z%C3%BCrich%20(1977),%20180


129 

4ο με 5ο αι. μ.Χ. (Suppl. Hell. 901A). Από τα αποσπάσματα αυτά το πρώτο είναι βέβαιο ότι πραγματεύεται 

τον μύθο, ενώ για το δεύτερο πρόκειται για πειστική εικασία.122 

Για τον ίδιο τον Μουσαίο δεν γνωρίζουμε τίποτε βέβαιο. Σε ορισμένα χειρόγραφα που παραδίδουν το 

ποίημά του χαρακτηρίζεται γραμματικός, δηλαδή, κατά πρώτον, λόγιος συγγραφέας και, ενδεχομένως, 

καθηγητής της λογοτεχνίας. Άλλοι υπέθεσαν ότι δεν πρόκειται καν για όνομα αλλά για ψευδώνυμο, το οποίο 

παραπέμπει στον ομώνυμο μυθικό βάρδο που συνδέθηκε με τον Ορφέα. Εντούτοις, το όνομα Μουσαίος ήταν 

συνηθισμένο στα τέλη του 5ου αι. μ.Χ. και μάλιστα στην Αίγυπτο. Εξάλλου, ο Προκόπιος από τη Γάζα (465–

528 μ.Χ.) απευθύνει δύο επιστολές (72 και 80 Garzya – Loenerz) σε κάποιον λόγιο Μουσαίο, που δεν 

αποκλείεται να είναι ο ποιητής μας. Από εσωτερικές ενδείξεις αντιλαμβανόμαστε ότι ο Μουσαίος ήταν 

νεοπλατωνικός χριστιανός: νεοπλατωνικός, γιατί έχει εντρυφήσει στον Πλάτωνα και απηχεί τους Ύμνους του 

Πρόκλου·123 χριστιανός, γιατί γνωρίζει όλη την προηγούμενη χριστιανική ποίηση, όπως τα ποιήματα του 

Γρηγόριου Ναζιανζηνού, την Παράφραση του Νόννου και τη Μετάφραση των Ψαλμών του Ψευδο-

Απολλινάριου.124 Οι εθνικοί θεοί στο ποίημα του Μουσαίου έχουν υποτυπώδη και πάντως μη παρεμβατική 

παρουσία. Οι λογοτεχνικές αυτές αλληλουχίες καθώς και το γεγονός ότι ο Μουσαίος επέδρασε στο επύλλιο 

Ελένης αρπαγή του Κόλλουθου,125 ο οποίος άκμασε επί αυτοκράτορα Αναστασίου (491–518 μ.Χ.), 

ενδεικνύουν ότι η χρονολόγηση του Μουσαίου πρέπει να τοποθετηθεί στα τέλη του 5ου αι. μ.Χ. 

Στο ίδιο το ποίημα το βασικό πρότυπο του Μουσαίου είναι βέβαια ο Όμηρος. Ιδιαιτέρως ο Λέανδρος 

προσομοιώνεται σε πλείστα σημεία με τον ναυαγό Οδυσσέα και μιμείται τη συνάντηση του Οδυσσέα με τη 

Ναυσικά στην πέμπτη και την έκτη ραψωδία της Οδύσσειας.126 Αλλά συγχρόνως ο έτερος κλασικός, ο 

Νόννος, ασκεί σαρωτική επίδραση τόσο ως προς τη γλώσσα όσο και ως προς τη μετρική.127 Ισχυρή είναι και 

η παρουσία του μυθιστορήματος Των κατά Λευκίππην και Κλειτοφώντα του Αχιλλέα Τάτιου (2ος αι. μ.Χ.) 

Όπως θα δούμε, οι στ. 92–8 του ποιήματος αποτελούν ουσιαστικά παράφραση του Αχιλλέα Τάτιου 1.4.4–5. Ο 

ίδιος ο τίτλος του ποιήματος παραπέμπει σε τίτλους μυθιστορημάτων (Τα κατά τάδε και τάδε). Το ίδιο ισχύει 

και για τον επιστολογράφο Αρισταίνετο, πιθανώς σύγχρονο του Μουσαίου (Kost 1971, 36–43). Ως προς τη 

δομή το ποίημα είναι ευθύγραμμο και απλό, αν και άνισο: προτάσσεται προοίμιο σε δύο μέρη (1–15, 16–27), 

η γνωριμία των δύο νέων (28–231), η πρώτη συνεύρεσή τους (232–88) και ο κοινός τους θάνατος (289–343). 

Η σκηνή της γνωριμίας κυρίως αρθρώνεται σε δύο ζεύγη ομιλιών (123–7, 135–57 εκ μέρους της Ηρώς και 

174–93, 203–20 εκ μέρους του Λεάνδρου) και, όπως είναι φανερό, καταλαμβάνει πάνω από τη μισή έκταση 

του ποιήματος. Τέτοια ανισομέρεια είναι τυπικό γνώρισμα της σύντομης, επικής (καλύτερα: επικίζουσας) 

αφήγησης γνωστής ως «επύλλιο». 

Ο Thomas Gelzer (1975, 316–22) διατύπωσε την υπόθεση για μιαν αλληγορική ερμηνεία του 

ποιήματος. Σύμφωνα με τη θεώρηση αυτήν το ποίημα υπαινίσσεται, σε δεύτερη ανάγνωση, τις περιπέτειες 

της ψυχής κατά την εκτέλεση της κοσμικής αποστολής της. Έτσι το πρώτο, εκτενέστερο μέρος του ποιήματος 

(28–231) αντιστοιχεί στον επουράνιο βίο της ψυχής πριν από τη γέννησή της, όταν η ψυχή καλείται να 

ακολουθήσει το θείο που ενατένισε. Το δεύτερο μέρος (232–88) αντιστοιχεί στον εγκόσμιο βίο της ψυχής, 

όπου η ανάμνηση του αγαθού την οδηγεί σε μυστική ένωση (unio mystica) με το επίγειο απείκασμά του. Το 

τρίτο και τελευταίο μέρος (289–343) αλληγορεί την απελευθέρωση της ψυχής από τα επίγεια δεσμά της και 

την υπερβατική, μεταθανάτια επανένωσή της με το θείο. Λειτουργικό ρόλο στην ανάγνωση αυτήν παίζει η 

έννοια του φωτός, που αποτελεί κεντρικό μοτίβο (Leitmotiv) όλου του επυλλίου. Το φως είναι ήδη στον 

                                                           
122 Για τα δύο παπυρικά ευρήματα βλ. H. Maehler, Ein Fragment eines hellenistischen Epos, Museum 

Philologum Londiniense 7 (1986), 109–18. Για το Suppl. Hell. 951 έχει προταθεί η πατρότητα του Παρθένιου (fr. dubie 

tributum 54 Lightfoot). Μετάφραση του αποσπάσματος στα ΝΕ: Σ. Γκιργκένης, Αλεξανδρινοί επικοί ποιητές, Αθήνα 

2006, 28–9, 186–9. 
123 Για τον Πλάτωνα πβ. ιδιαιτέρως την παθολογία του ερωτευμένου, όπως περιγράφεται στον Φαίδρο 255e, 

καθώς και σχόλ. στ. 91, 94, 240, 254, 342. Για τους Ύμνους του Πρόκλου πβ. Ύμν. 7.31 κλῦθί μευ, ἡ φάος ἁγνὸν 

ἀπαστράπτουσα προσώπου «άκουσέ με εσύ που από το πρόσωπό σου απαστράπτει αγνό φως» ~ Μουσ. 56 μαρμαρυγὴν 

χαρίεσσαν ἀπαστράπτουσα προσώπου. 
124 Βλ. Gelzer 1975, 321· Accorinti 2012, 165. Για την πρόσφορη σε σύγκριση υποδομή και γλώσσα της 

Παράφρασης του Νόννου, έργου το οποίο γνώριζε καλά ο Μουσαίος, βλ. σ. 140. 
125 Επέδρασε παρά επηρεάστηκε από τον Κόλλουθο: βλ. Gelzer 1975, 300· Accorinti 2012, 163, όπου 

περαιτέρω βιβλιογραφία. 
126 Βλ. Gelzer 1975, 310· Hopkinson 1994, 138. 
127 Ιδιαιτέρως για τη χρήση του εξαμέτρου στον Μουσαίο, που είναι έντονα επηρεασμένη από τον Νόννο, βλ. Ε. 

Μ. Πλούσος, Ο δακτυλικός εξάμετρος στίχος στους ποιητές της Ύστερης Αρχαιότητας Μουσαίο, Κόλλουθο και 

Τριφιόδωρο, διδακτορική διατριβή, Ιωάννινα 2006. 



130 

πρώτο στίχο του ποιήματος σιωπηλός μάρτυρας της κρυφής σχέσης, φωτίζει τον νυχτερινό θαλάσσιο δρόμο 

του Λεάνδρου (218 λύχνον, ἐμοῦ βιότοιο φαεσφόρον ἡγεμονῆα) και όταν ένα φθονερό φύσημα του αέρα το 

σβήνει, σβήνει και η ζωή του Λεάνδρου και στη συνέχεια και της Ηρώς (329–30). Έτσι το φως συνιστά 

υπερβατικό σύμβολο της αγάπης και της ζωής των δύο πρωταγωνιστών.128 Ωστόσο, η παράδοση αλληγορικής 

ερμηνείας του μύθου της Ηρώς και του Λεάνδρου δεν είναι ανεπτυγμένη ή, αν υπήρχε, δεν είναι 

μαρτυρημένη, και η πρόταση του Gelzer, μολονότι γοητευτική και σύμφωνη με τα αναγνωστικά ήθη της 

εποχής, αντιμετωπίζεται γενικά με καχυποψία. 

Η θετική υποδοχή του ποιήματος υπήρξε άμεση, αφού στίχοι του απηχούνται από τον Ιωάννη της 

Γάζας, τον Παύλο Σιλεντιάριο και τους επιγραμματοποιούς του Κύκλου του Αγαθία. Αλλά το ποίημα 

αγαπήθηκε διαχρονικά και η επίδρασή του διαχύθηκε ευρέως και στις νεότερες ευρωπαϊκές λογοτεχνίες, όπου 

θεωρούνταν έργο του μυθικού Μουσαίου.129 

Η επιλογή που ακολουθεί περιλαμβάνει το πρώτο μέρος του προοιμίου (1–15), το ξύπνημα της 

αγάπης ανάμεσα στον Λέανδρο και την Ηρώ (86–108), την πρώτη συνεύρεση στον πύργο της Ηρώς (232–73) 

και το τραγικό τους τέλος (309–43). 

 

Μουσαίος, Τα καθ’ Ηρώ και Λέανδρον 1–15, 86–108, 232–73, 309–43 
 

 Εἰπέ, θεά, κρυφίων ἐπιμάρτυρα λύχνον ἐρώτων 

 καὶ νύχιον πλωτῆρα θαλασσοπόρων ὑμεναίων 

 καὶ γάμον ἀχλυόεντα, τὸν οὐκ ἴδεν ἄφθιτος Ἠώς,  

 καὶ Σηστὸν καὶ Ἄβυδον, ὅπῃ γάμον ἔννυχον Ἡροῦς 

5 νηχόμενόν τε Λέανδρον ὁμοῦ καὶ λύχνον ἀκούω, 

 λύχνον ἀπαγγέλλοντα διακτορίην Ἀφροδίτης, 

 Ἡροῦς νυκτιγάμοιο γαμοστόλον ἀγγελιώτην,  

 λύχνον, Ἔρωτος ἄγαλμα, τὸν ὤφελεν αἰθέριος Ζεύς 

 ἐννύχιον μετ’ ἄεθλον ἄγειν ἐς ὁμήγυριν ἄστρων 

10 καί μιν ἐπικλῆσαι νυμφοστόλον ἄστρον Ἐρώτων, 

 ὅττι πέλεν συνέριθος ἐρωμανέων ὀδυνάων, 

 ἀγγελίην τε φύλαξεν ἀκοιμήτων ὑμεναίων, 

 πρὶν χαλεπὸν πνοιῇσιν ἀήμεναι ἐχθρὸν ἀήτην. 

 ἀλλ’ ἄγε μοι μέλποντι μίαν συνάειδε τελευτήν 

15 λύχνου σβεννυμένοιο καὶ ὀλλυμένοιο Λεάνδρου. 

 . . .  . . .  . . .  . . .  . . .  . . .  . . .  . . .  . . .  . . .  

86 Αἰνοπαθὲς Λείανδρε, σὺ δ’ ὡς ἴδες εὐκλέα κούρην, 

 οὐκ ἔθελες κρυφίοισι κατατρύχειν φρένα κέντροις, 

 ἀλλὰ πυριβλήτοισι δαμεὶς ἀδόκητον ὀιστοῖς 

 οὐκ ἔθελες ζώειν περικαλλέος ἄμμορος Ἡροῦς. 

90 σὺν βλεφάρων δ’ ἀκτῖσιν ἀέξετο πυρσὸς Ἐρώτων 

 καὶ κραδίη πάφλαζεν ἀνικήτου πυρὸς ὁρμῇ. 

 κάλλος γὰρ περίπυστον ἀμωμήτοιο γυναικός 

 ὀξύτερον μερόπεσσι πέλει πτερόεντος ὀιστοῦ. 

 ὀφθαλμὸς δ’ ὁδός ἐστιν· ἀπ’ ὀφθαλμοῖο βολάων 

95 κάλλος ὀλισθαίνει καὶ ἐπὶ φρένας ἀνδρὸς ὁδεύει. 

 εἷλε δέ μιν τότε θάμβος, ἀναιδείη, τρόμος, αἰδώς. 

 ἔτρεμε μὲν κραδίην, αἰδὼς δέ μιν εἶχεν ἁλῶναι, 

 θάμβεε δ’ εἶδος ἄριστον, ἔρως δ’ ἀπενόσφισεν αἰδῶ. 

 θαρσαλέως δ’ ὑπ’ ἔρωτος ἀναιδείην ἀγαπάζων 

100 ἠρέμα ποσσὶν ἔβαινε καὶ ἀντίος ἵστατο κούρης. 

 λοξὰ δ’ ὀπιπεύων δολερὰς ἐλέλιζεν ὀπωπὰς 
                                                           

128 Πβ. Kost 1971, 32 κ.εξ. και Hopkinson 1994, 138–9. 
129 Για το θέμα αναφέρω ενδεικτικά: Kost 1971, 69–85· Gelzer 1975, 323–6· Β. Κ. Βαϊόπουλος, Λατινικές 

μεταφράσεις στο ποίημα Τὰ καθ’ Ἡρὼ καὶ Λέανδρον του Μουσαίου του Γραμματικού, Επιστημονική Επετηρίδα της 

Φιλοσοφικής Σχολής του Πανεπιστημίου Αθηνών 10 (2002), 317–23· Gärtner 2009· Accorinti 2012, 169. 



131 

 νεύμασιν ἀφθόγγοισι παραπλάζων φρένα κούρης. 

 αὐτὴ δ’, ὡς συνέηκε πόθον δολόεντα Λεάνδρου, 

 χαῖρεν ἐπ’ ἀγλαΐῃσιν· ἐν ἡσυχίῃ δὲ καὶ αὐτή 

105 πολλάκις ἱμερόεσσαν ἑὴν ἐπέκυψεν ὀπωπήν 

 νεύμασι λαθριδίοισιν ἐπαγγέλλουσα Λεάνδρῳ 

 καὶ πάλιν ἀντέκλινεν. ὁ δ’ ἔνδοθι θυμὸν ἰάνθη, 

 ὅττι πόθον συνέηκε καὶ οὐκ ἀπεσείσατο κούρη.  

 . . .  . . .  . . .  . . .  . . .  . . .  . . .  . . .  . . .  . . .  

 Ἤδη κυανόπεπλος ἀνέδραμε νυκτὸς ὀμίχλη 

 ἀνδράσιν ὕπνον ἄγουσα καὶ οὐ ποθέοντι Λεάνδρῳ. 

 ἀλλὰ πολυφλοίσβοιο παρ’ ἠιόνεσσι θαλάσσης  

235 ἀγγελίην ἀνέμιμνε φαεινομένων ὑμεναίων 

 μαρτυρίην λύχνοιο πολυκλαύστοιο δοκεύων, 

 εὐνῆς δὲ κρυφίης τηλεσκόπον ἀγγελιώτην. 

 ὡς δ’ ἴδε κυανέης λιποφεγγέα νυκτὸς ὀμίχλην,  

 Ἡρὼ λύχνον ἔφαινεν. ἀναπτομένοιο δὲ λύχνου  

240 θυμὸν Ἔρως ἔφλεξεν ἐπειγομένοιο Λεάνδρου. 

 λύχνῳ καιομένῳ συνεκαίετο. πὰρ δὲ θαλάσσῃ 

 μαινομένων ῥοθίων πολυηχέα βόμβον ἀκούων 

 ἔτρεμε μὲν τὸ πρῶτον, ἔπειτα δὲ θάρσος ἀείρας 

 τοίοισι προσέλεκτο παρηγορέων φρένα μύθοις· 

245 «Δεινὸς Ἔρως καὶ πόντος ἀμείλιχος· ἀλλὰ θαλάσσης 

 ἔστιν ὕδωρ, τὸ δ’ Ἔρωτος ἐμὲ φλέγει ἐνδόμυχον πῦρ. 

 λάζεο πῦρ, κραδίη, μὴ δείδιθι νήχυτον ὕδωρ. 

 δεῦρό μοι εἰς φιλότητα. τί δὴ ῥοθίων ἀλεγίζεις; 

 ἀγνώσσεις ὅτι Κύπρις ἀπόσπορός ἐστι θαλάσσης 

250 καὶ κρατέει πόντοιο καὶ ἡμετέρων ὀδυνάων;» 

 Ὣς εἰπὼν μελέων ἐρατῶν ἀπεδύσατο πέπλα 

 ἀμφοτέραις παλάμῃσιν, ἑῷ δ’ ἔσφιγξε καρήνῳ, 

 ἠιόνος δ’ ἐξῶρτο, δέμας δ’ ἔρριψε θαλάσσῃ. 

 λαμπομένου δ’ ἔσπευδεν ἀεὶ κατεναντία λύχνου  

255 αὐτὸς ἐὼν ἐρέτης, αὐτόστολος, αὐτόματος νηῦς. 

 Ἡρὼ δ’ ἠλιβάτοιο φαεσφόρος ὑψόθι πύργου, 

 λεπταλέαις αὔρῃσιν ὅθεν πνεύσειεν ἀήτης, 

 φάρεϊ πολλάκι λύχνον ἐπέσκεπεν, εἰσόκε Σηστοῦ 

 πολλὰ καμὼν Λείανδρος ἔβη ποτὶ ναύλοχον ἀκτήν. 

260 καί μιν ἑὸν ποτὶ πύργον ἀνήγαγεν. ἐκ δὲ θυράων 

 νυμφίον ἀσθμαίνοντα περιπτύξασα σιωπῇ, 

 ἀφροκόμους ῥαθάμιγγας ἔτι στάζοντα θαλάσσης, 

 ἤγαγε νυμφοκόμοιο μυχοὺς ἔπι παρθενεῶνος 

 καὶ χρόα πάντα κάθηρε, δέμας δ’ ἔχρισεν ἐλαίῳ 

265 εὐόδμῳ ῥοδέῳ καὶ ἁλίπνοον ἔσβεσεν ὀδμήν. 

 εἰσέτι δ’ ἀσθμαίνοντα βαθυστρώτοις ἐνὶ λέκτροις 

 νυμφίον ἀμφιχυθεῖσα φιλήτορας ἴαχε μύθους· 

 «Νυμφίε, πολλὰ μόγησας, ἃ μὴ πάθε νυμφίος ἄλλος, 

 νυμφίε, πολλὰ μόγησας· ἅλις νύ τοι ἁλμυρὸν ὕδωρ 

270 ὀδμή τ’ ἰχθυόεσσα βαρυγδούποιο θαλάσσης. 

 δεῦρο τεοὺς ἱδρῶτας ἐμοῖς ἐνικάτθεο κόλποις.» 

 Ὣς ἡ μὲν τάδ’ ἔειπεν. ὁ δ’ αὐτίκα λύσατο μίτρην 

 καὶ θεσμῶν ἐπέβησαν ἀριστονόου Κυθερείης. 

 . . .    . . .    . . .    . . .    . . .    . . .    . . .    . . .    . . .    . . .  

 Νὺξ ἦν, εὖτε μάλιστα βαρὺ πνείοντες ἀῆται 

310 χειμερίαις πνοιῇσιν ἀκοντίζοντες ἀέλλας 

 ἀθρόον ἐμπίπτουσιν ἐπὶ ῥηγμῖνι θαλάσσης.  

 δὴ τότε καὶ Λείανδρος ἐθήμονος ἐλπίδι νύμφης 



132 

 δυσκελάδων πεφόρητο θαλασσαίων ἐπὶ νώτων.  

 ἤδη κύματι κῦμα κυλίνδετο, σύγχυτο δ’ ὕδωρ,  

315 αἰθέρι μίσγετο πόντος, ἀνέγρετο πάντοθεν ἠχή 

 μαρναμένων ἀνέμων. Ζεφύρῳ δ’ ἀντέπνεεν Εὖρος 

 καὶ Νότος εἰς Βορέην μεγάλας ἐφέηκεν ἀπειλάς· 

 καὶ κτύπος ἦν ἀλίαστος ἐρισμαράγοιο θαλάσσης. 

 αἰνοπαθὴς δὲ Λέανδρος ἀκηλήτοις ἐνὶ δίναις 

320 πολλάκι μὲν λιτάνευε θαλασσαίην Ἀφροδίτην, 

 πολλάκι δ’ αὐτὸν ἄνακτα Ποσειδάωνα θαλάσσης, 

 Ἀτθίδος οὐ Βορέην ἀμνήμονα κάλλιπε νύμφης. 

 ἀλλά οἱ οὔ τις ἄρηγεν, Ἔρως δ’ οὐκ ἤρκεσε Μοίρας. 

 πάντοθι δ’ ἀγρομένοιο δυσάντεϊ κύματος ὁρμῇ 

325 τυπτόμενος πεφόρητο. ποδῶν δὲ οἱ ὤκλασεν ὁρμή 

 καὶ σθένος ἦν ἀνόνητον ἀκοιμήτων παλαμάων. 

 πολλὴ δ’ αὐτόματος χύσις ὕδατος ἔρρεε λαιμῷ 

 καὶ ποτὸν ἀχρήιστον ἀμαιμακέτου πίεν ἅλμης. 

 καὶ δὴ λύχνον ἄπιστον ἀπέσβεσε πικρὸς ἀήτης 

330 καὶ ψυχὴν καὶ ἔρωτα πολυτλήτοιο Λεάνδρου. 

 νείκεσε δ’ ἀγριόθυμον ἐπεσβολίῃσιν ἀήτην. 

 ἤδη γὰρ φθιμένοιο μόρον θέσπισσε Λεάνδρου 

 εἰσέτι δηθύνοντος. ἐπ’ ἀγρύπνοισιν ὀπωπαῖς 

 ἵστατο κυμαίνουσα πολυκλαύστοισι μερίμναις. 

335 ἤλυθε δ’ ἠριγένεια καὶ οὐκ ἴδε νυμφίον Ἡρώ. 

 πάντοθι δ’ ὄμμα τίταινεν ἐς εὐρέα νῶτα θαλάσσης, 

 εἴ που ἐσαθρήσειεν ἀλωόμενον παρακοίτην 

 λύχνου σβεννυμένοιο. παρὰ κρηπῖδα δὲ πύργου 

 δρυπτόμενον σπιλάδεσσιν ὅτ’ ἔδρακε νεκρὸν ἀκοίτην, 

340 δαιδαλέον ῥήξασα περὶ στήθεσσι χιτῶνα 

 ῥοιζηδὸν προκάρηνος ἀπ’ ἠλιβάτου πέσε πύργου. 

 κὰδ δ’ Ἡρὼ τέθνηκε σὺν ὀλλυμένῳ παρακοίτῃ, 

 ἀλλήλων δ’ ἀπόναντο καὶ ἐν πυμάτῳ περ ὀλέθρῳ. 

 

247 λάζεο Μ : ἅζεο Graefe  
255 αὐτόστολος Μ : αὐτὸς στόλος Keydell, fort. recte | αὐτόματος M : αὐτομάτη Dilthey 

326 ἀδόνητον Μ : ἀνόνητον Graefe ἀκινήτων Μ1 : ἀκοιμήτων Μ2 331–2 codd. opt. ommitunt 

 

 

1. Εἰπέ, θεά, κρυφίων ἐπιμάρτυρα λύχνον ἐρώτων «Πες μου, θεά, για το λυχνάρι, τον μάρτυρα κρυφών 

ερώτων»: Το εἰπέ συμπληρώνεται από τα τέσσερα αντικείμενα, από γραμματική και αφηγηματική άποψη, σε 

τέσσερεις συναπτούς στίχους. Οι στ. 1–13 συνιστούν μία ενιαία, μακροσκελή και περίτεχνη περίοδο. 

 

θεά: Η Μούσα, σύμφωνα με την επική συνήθεια, πβ. ιδιαιτέρως Οδ. α 10 τῶν ἁμόθεν γε, θεά ... εἰπὲ καὶ ἡμῖν 

«γι’ αυτά, από κάποιο σημείο, πες μας, θεά, κι εμάς». 

 

λύχνον: Οι εραστές συχνά επικαλούνται την επιμαρτυρική παρουσία του λυχναριού για τον έρωτά τους, πβ. 

Αριστοφ. Εκκλησ. 1–16, και ερωτικά επιγράμματα διαφόρων ποιητών, π.χ. στην ΠΑ 5.4–8. Η μαρτυρία εκ 

μέρους του φωτεινού λυχναριού για μιαν αφανή σχέση στο σκοτάδι συνιστά οξύμωρο, σχήμα αγαπητό στην 

«σχολή του Νόννου». Βλ. και σχόλ. στ. 4–5 παρακάτω. 

 

2. καὶ νύχιον πλωτῆρα θαλασσοπόρων ὑμεναίων «και το νυχτερινό κολυμβητή των θαλασσοπόρων γάμων»: 

Το πλωτῆρα ... ὑμεναίων είναι, στην ευμενέστερη διατύπωση, τολμηρή φράση. 

 

3. ἀχλυόεντα: «Σκοτεινό» γάμο, γιατί λαμβάνει χώρα τη νύχτα και γιατί είναι κρυφός. Παραλλάσσεται στον 

επόμενο στίχο με το γάμον ἔννυχον. 

 



133 

ἄφθιτος Ἠώς «η αθάνατη Αυγή»: «Αθάνατη» επειδή ξαναγεννιέται κάθε πρωί. Σύμφωνα με την ομηρική 

περιγραφή (π.χ. Οδ. ε 1–2) η Ηώς αφήνει κάθε πρωί τον θνητό σύζυγό της Τιθωνό, για να φέρει την ημέρα σε 

θεούς και θνητούς. Ἄφθιτος < στερητ. ἀ- + φθίνω «μαραζώνω, πεθαίνω». 

 

4–5. καὶ Σηστὸν καὶ Ἄβυδον: Η Άβυδος είναι πόλη της Μυσίας στην ανατολική πλευρά του Ελλήσποντου. Η 

Σηστός είναι θρακική πόλη, αθηναϊκή αποικία, στην απέναντι, δυτική πλευρά του Ελλήσποντου. Οι δύο 

πόλεις αναφέρονται μαζί στο νηῶν κατάλογον στην Ιλιάδα Β 836. Η θαλάσσια απόσταση που τις χωρίζει είναι 

περίπου 1350 μέτρα. 

 

νηχόμενον: < νήχομαι «κολυμπώ». 

 

λύχνον: Ο ρόλος του λυχναριού στην ιστορία είναι παραδοσιακός. Ο Αντίπατρος ο Θεσσαλονικεύς στο 

επίγραμμά του για κάποιαν εικαστική απεικόνιση του πύργου της Ηρώς, ή και από επίσκεψη στον τόπο, μιλά 

για το λυχνάρι: ΠΑ 7.666.3–4 τοῦτο τὸ πύργου / λείψανον· ὁ προδότης ὧδ’ ἐπέκειτο λύχνος. Το λυχνάρι 

αποτελεί κεντρικό θέμα του ποιήματος, αλλά ανασημαίνεται επί το πνευματικότερον. Ίσως αξίζει να 

αναφερθεί η αντιστροφή του μοτίβου στην ερωτική ένωση του Έρωτα και της Ψυχής στις Μεταμορφώσεις 

του Απουλήιου: ο Έρωτας εκεί, επειδή έχει συνάψει μυστικό γάμο με την Ψυχή εν αγνοία της Αφροδίτης, δεν 

επιθυμεί να γίνει γνωστή σε αυτήν η ταυτότητά του. Έτσι απαγορεύει τη χρήση φωτός κατά τη συνεύρεσή 

τους. Όπως η Ηρώ και ο Λέανδρος, ο Έρωτας και η Ψυχή συνευρίσκονται κάθε βράδυ, ενώ κάθε πρωί, πριν 

την έλευση της ημέρας, ο Έρωτας αναχωρεί. Η Ψυχή γνωρίζει την ταυτότητα του Έρωτα, διότι χρησιμοποιεί 

το λυχνάρι —η χρήση του λυχναριού όμως προκαλεί τον τραυματισμό του Έρωτα αλλά και την προσωρινή 

διάλυση του γάμου τους. 

 

6. λύχνον ἀπαγγέλλοντα διακτορίην Ἀφροδίτης «το λυχνάρι που αναγγέλλει την υπηρεσία της Αφροδίτης»: 

Ο στίχος είναι δυσνόητος, αλλά ίσως δηλώνει πως το φως του λυχναριού δίνει στον Λέανδρο το σήμα για την 

έναρξη της «υπηρεσίας» του στην Αφροδίτη, δηλαδή σημαίνει την ώρα που πρέπει να διασχίσει τη θάλασσα 

(κυριολεκτικά δι-ακτορίη) για να συναντήσει την Ηρώ. Η Αφροδίτη είναι θεά του έρωτα και η Ηρώ ιέρειά της 

στη Σηστό. 

 

διακτορίη «υπηρεσία, αγγελιαφορία» < διά + ἄγω. 

 

7. Ἡροῦς νυκτιγάμοιο γαμοστόλον ἀγγελιώτην «(πες μου για το λυχνάρι) τον γαμήλιο αγγελιαφόρο της 

νυχτοπαντρεμένης Ηρώς»: Το λυχνάρι παρουσιάζεται ως φωτεινός, άρρητος φορέας επικοινωνίας δύο 

ερωτευμένων ψυχών, συμβατικά ο αγγελιαφόρος που στέλνει η Ηρώ από τον πύργο της. Ο στίχος είναι 

τετράκωλος, όπου η τομή τέμνει τα δύο ημιστίχια και νοηματικά. 

 

γαμοστόλος «που προετοιμάζει τον γάμο» < γάμος + στέλλω «ετοιμάζω, διευθετώ». 

 

8–9. Ἔρωτος ἄγαλμα: «το καύχημα του έρωτα», δηλ. το αγαπημένο του αντικείμενο, πβ. σχόλ. στ. 1. Για την 

έννοια της λέξης ἄγαλμα πβ. Απολλώνιου Σοφιστ. Λεξ. Ιλ. και Οδ. λ. ἄγαλμα· πᾶν ἐφ’ ᾧ τις ἀγάλλεται. 

 

ὤφελεν + απαρέμφατο (9 ἄγειν, 10 ἐπικλῆσαι): Δηλώνει απραγματοποίητη ευχή («μακάρι να»). Ο Δίας θα 

όφειλε να ανταμείψει τη συνεπή υπηρεσία του λυχναριού τρέποντάς το σε αστερισμό. 

 

ἄγειν ἐς ὁμήγυριν ἄστρων: Ο Δίας μεταμορφώνει σε αστερισμούς όσους υφίστανται πάθη χωρίς να το 

αξίζουν, επειδή υπακούν στους νόμους του Δία. Με τον καταστερισμό τους οι αναξιοπαθούντες 

απαλλάσσονται από τα βάσανα ή ανταμείβονται για τις καλές υπηρεσίες τους. Το λυχνάρι που φέγγει μέσα 

στη νύχτα ευλόγως παραβάλλεται με αστέρι. Στο επίγραμμα του Καλλίμαχου ΠΑ 6.159 ένα λυχνάρι 

αφιερωμένο στην Αφροδίτη παρομοιάζεται με τον Έσπερο, το λαμπρότερο αστέρι. 

 

ὁμήγυριν: < ὁμοῦ «μαζί» + ἀγείρω «συγκεντρώνω»: «χορεία, συντροφιά». 

 

ἐννύχιον μετ’ ἄεθλον: = μετ’ ἐννύχιον ἄεθλον «μετά τη νυχτερινή δοκιμασία». 

 



134 

10. καί μιν ἐπικλῆσαι νυμφοστόλον ἄστρον Ἐρώτων «και να το ονομάσει το νυφικό άστρο των Ερώτων»: 

Πβ. 212 (Ο Λέανδρος στην Ηρώ) ἔσσομαι ὀλκὰς Ἔρωτος ἔχων σέθεν ἀστέρα λύχνον «θα γίνω βάρκα του 

Έρωτα και θα ’χω για αστέρι το λυχνάρι σου». Νυμφοστόλον (< νύμφη + στέλλω, πβ. σχόλ. στ. 7 γαμοστόλον) 

«που συνοδεύει τη νύφη». 

 

11. ὅττι πέλεν συνέριθος ἐρωμανέων ὀδυνάων «επειδή υπήρξε βοηθός στα βάσανα παράφορου έρωτα»: 

Συνέριθος < σύν + ἔριθος «εργάτης, υπηρέτης». Ομηρικό άπαξ (Οδ. ζ 32). Ἐρωμανέων < ἔρως + μαίνομαι. 

 

12. ἀγγελίην τε φύλαξεν ἀκοιμήτων ὑμεναίων «και προστάτεψε την αναγγελία των ακοίμητων γάμων»: Το 

λυχνάρι είναι και εχέμυθο, ώστε να μην μαθευτεί ο νυχτερινός έρωτας των νέων. Ο γάμος τους είναι 

ἀκοίμητος, επειδή η συνεύρεσή τους κρατούσε όλη τη νύχτα και μόνο τη νύχτα. 

 

13. πρὶν χαλεπὸν πνοιῇσιν ἀήμεναι ἐχθρὸν ἀήτην: Στο τέλος της μακράς περιόδου δεκατριών στίχων (1–13), 

σε ένα αυτοτελή στίχο, αναφέρεται το πικρό τέλος. Ο άσπλαχνος άνεμος με ένα φύσημά του έσβησε το 

λυχνάρι της Ηρώς και μαζί τη ζωή του Λεάνδρου: 329 λύχνον ... ἀπέσβεσε πικρὸς ἀήτης. Το χαλεπόν μοιάζει 

να προσδιορίζει το ἀήτην, αλλά ορισμένοι θεωρούν ότι είναι επίρρημα του τρόπου στο ἀήμεναι. Ἀήμεναι ... 

ἀήτην «να φυσήξει ο άνεμος»: figura etymologica (ἀήτης «αέρας» ~ ἄημι «φυσώ»). 

 

14–15. ἀλλ’ ἄγε μοι μέλποντι μίαν συνάειδε τελευτήν / λύχνου σβεννυμένοιο καὶ ὀλλυμένοιο Λεάνδρου «έλα 

όμως, τραγούδησε μαζί μου τον κοινό θάνατο του λύχνου που έσβησε και του Λεάνδρου που χάθηκε»: Η 

ταύτιση του φωτός του λυχναριού με τη ζωή του Λεάνδρου αναδεικνύεται προγραμματικά σε κεντρικό θέμα 

του ποιήματος. Θα ήταν ελκυστική για έναν χριστιανό ποιητή, αφού θα παρέπεμπε στην ταύτιση του 

Χριστού, ως πηγή της ζωής, με το φως του κόσμου στο Ευαγγέλιο του Ιωάννη, η οποία επίσης δηλώνεται 

προγραμματικά, Ιω. 1.4 ἐν αὐτῷ ζωὴ ἦν, καὶ ἡ ζωὴ ἦν τὸ φῶς τῶν ἀνθρώπων. Το μοι είναι αντικείμενο στο 

συνάειδε και υποκείμενο στο μέλποντι. Οι γενικές λύχνου, Λεάνδρου είναι γενικές υποκειμενικές από το 

τελευτήν. Το σχήμα «μία για δύο» (μίαν τελευτήν / λύχνου ... καὶ ... Λεάνδρου) —ή, αντίστροφα, «δύο για 

μία»— είναι πολύ αγαπητό στην «σχολή» του Νόννου. 

 

Οι επόμενοι στίχοι (16–85) περιγράφουν πρώτα την έκπαγλη ομορφιά της Ηρώς και τον σεμνό της 

χαρακτήρα, μετά τη δημοφιλή εορτή της Αφροδίτης και του Αδώνιδος στη Σηστό, όπου οι δύο νέοι επρόκειτο 

να συναντηθούν. Η εμφάνιση της Ηρώς στην εορτή προκαλεί τον θαυμασμό όλων των νεαρών. Οι παρακάτω 

στίχοι προέρχονται από τη σκηνή της γνωριμίας της Ηρώς και του Λεάνδρου και περιγράφουν την ερωτική 

παθολογία του Λεάνδρου. 

 

86. αἰνοπαθὲς Λείανδρε: Ο ποιητής προσφωνεί τον Λέανδρο και στον στ. 301 καρτερόθυμε Λέανδρε. Η 

προσφώνηση (τεχνικά: ἀποστροφή) φανερώνει συμπάθεια, απαντά ήδη στον Όμηρο (ιδιαιτέρως στην Οδ. π 

55, 165 κτλ., όπου ο ποιητής προσφωνεί τον πιστό χοιροβοσκό του Οδυσσέα Εύμαιο), και χρησιμοποιήθηκε 

από τον Καλλίμαχο σε ερωτικά συμφραζόμενα στην ιστορία του Ακόντιου και της Κυδίππης (Αίτια αππ. 

75.40, 44, 53, 74 Harder). 

 

ὡς ἴδες: Στη λογοτεχνία (αλλά όχι στην πραγματική ζωή) η αρχαιότητα γνωρίζει μόνον έρωτα ακαριαίο, από 

την πρώτη ματιά. 

 

εὐκλέα κούρην «την περίφημη κόρη»: Στους αμέσως προηγούμενους στίχους περιγράφεται ο θαυμασμός 

όλων, όσοι είδαν την ομορφιά της Ηρώς, πβ. 92 κάλλος ... περίπυστον. 

 

87. κρυφίοισι κατατρύχειν φρένα κέντροις «να βασανίζεις το μυαλό σου με κρυφές έγνοιες»: Ο Λέανδρος, 

αντίθετα από τους άλλους θαυμαστές της Ηρώς στην εορτή, τολμά να φανερώσει τα συναισθήματά του. 

Κέντρον κυριολεκτικά σημαίνει «ακίδα, κεντρί». 

 

88. ἀλλὰ πυριβλήτοισι δαμεὶς ἀδόκητον ὀιστοῖς «αφού δαμάστηκε χωρίς να το περιμένει από φλογοβόλα 

βέλη»: Το πρότυπο φαίνεται να είναι ο Μόσχ. Ευρ. 75 (ο Δίας για την Ευρώπη) θυμὸν ἀνωίστοισιν 

ὑποδμηθεὶς βελέεσσι «αφού η καρδιά του δαμάστηκε από αναπάντεχα βέλη». Το ἀδόκητον είναι 

επιρρηματικός προσδιορισμός του τρόπου στο δαμείς. 

 



135 

πυριβλήτοισι ... ὀιστοῖς «με βέλη που ξερνούν φωτιά»: Δηλαδή τη φωτιά του έρωτα, που συχνά 

παραβάλλεται με φλόγα. 

 

δαμείς: < δαμάζω, παθητικός αόριστος β΄ ἐδάμην. Το ρήμα ήδη στον Όμηρο (Ιλ. Ξ 316) περιγράφει το 

παραλυτικό αποτέλεσμα του έρωτα. 

 

89. οὐκ ἔθελες ζώειν περικαλλέος ἄμμορος Ἡροῦς: Ο Λέανδρος δεν θέλει ζωή μακριά από αυτήν που 

ερωτεύτηκε, πβ. Αρισταίν. Επιστ. 1.10 εὐθέως, ὦ ... Ἀκόντιε, δυοῖν θάτερον ἢ γάμον ἢ θάνατον διελογίζου 

βληθείς «κι αμέσως μόλις πληγώθηκες, Ακόντιε, το ένα από τα δυο, ή γάμο ή θάνατο σκεφτόσουνα». 

Ἄμμορος (< στερητικό ἀ- + μοῖρα «μερίδιο, κομμάτι») «χωρίς, δίχως». 

 

90. σὺν βλεφάρων δ’ ἀκτῖσιν ἀέξετο πυρσὸς Ἐρώτων «και μαζί με τα καρφώματα των ματιών φούντωσε ο 

πυρσός των Ερώτων»: Οι αλλεπάλληλες ματιές έθρεψαν πιο πολύ τη φλόγα του έρωτα. Βλεφάρων = 

ὀφθαλμῶν, συνεκδοχικά. Ἀέξω (~ λατ. augeo) = «αυξάνω». 

 

91. καὶ κραδίη πάφλαζεν: Η μεταφορά της ερωτευμένης καρδιάς ως καυτού, παφλάζοντος υγρού ίσως 

οφείλεται στην αντίδραση της ψυχής του ερωτευμένου όταν βλέπει αυτόν που αγαπά στον Πλάτ. Φαίδρ. 251c 

ζεῖ οὖν ἐν τούτῳ ὅλη καὶ ἀνακηκίει «βράζει λοιπόν σ’ αυτή την κατάσταση ολόκληρη και παφλάζει». 

 

ἀνικήτου πυρὸς ὁρμῇ: Πβ. Ιλ. Λ 157 ἐπειγόμενοι πυρὸς ὁρμῇ. Το ἀνίκητος για τον έρωτα θεσμοθετήθηκε 

στον Σοφ. Αντιγ. 781 Ἔρως ἀνίκατε μάχαν, και υιοθετήθηκε από τον Νόννο (Διον. 33.113, 35.181). 

 

Οι στίχοι 92–8 παραφράζουν το περίφημο χωρίο από το δημοφιλές μυθιστόρημα Των κατά Λευκίππην 

και Κλειτοφώντα του Αχιλλέα Τάτιου (2ος αι. μ.Χ.), όπου ο Κλειτοφών ερωτεύεται τη Λευκίππη ακαριαία: 

1.4.4–5 κάλλος γὰρ ὀξύτερον τιτρώσκει βέλους καὶ διὰ τῶν ὀφθαλμῶν εἰς τὴν ψυχὴν καταρρεῖ· ὀφθαλμὸς γὰρ 

ὁδὸς ἐρωτικῷ τραύματι. πάντα δέ με εἶχεν ὁμοῦ, ἔπαινος, ἔκπληξις, τρόμος, αἰδώς, ἀναίδεια. ἐπῄνουν τὸ 

μέγεθος, ἐκπεπλήγμην τὸ κάλλος, ἔτρεμον τὴν καρδίαν, ἔβλεπον ἀναιδῶς, ᾐδούμην ἁλῶναι «(μόλις την είδα 

αμέσως χάθηκα) γιατί η ομορφιά πληγώνει πιο κοφτερά από το βέλος και κατηφορίζει στην ψυχή μέσα από 

τα μάτια· γιατί τα μάτια είναι ο δρόμος για το ερωτικό τραύμα. Κι όλα μαζί με πιάσανε, θαυμασμός, έκπληξη, 

τρέμουλο, αιδώς και αναίδεια. Θαύμαζα το παρουσιαστικό, ήμουνα έκπληκτος με την ομορφιά, έτρεμε η 

καρδιά μου, την έβλεπα χωρίς αιδώ, αιδούμουν να κυριευθώ (από έρωτα· δεν μπορούσα να τραβήξω τα μάτια 

μου από την κόρη)». 

 

92. περίπυστον: < περί + πυνθάνομαι «ζητώ να μάθω», = ξακουστό. 

 

ἀμωμήτοιο γυναικός «της αψεγάδιαστης γυναίκας»: Δηλ. της Ηρώς, πβ., για την ομορφιά της Ελένης, Κόιντ. 

Σμυρν. ΜΟ 14.58 θάμβεον ἀθρήσαντες ἀμωμήτοιο γυναικός / ἀγλαΐην καὶ κάλλος ἐπήρατον «θαύμαζαν 

παρατηρώντας τη λάμψη και τη λατρευτή ομορφιά της αψεγάδιαστης γυναίκας». 

 

93. ὀξύτερον μερόπεσσι πέλει πτερόεντος ὀιστοῦ: Ὀξύτερον: Έχει διπλή σημασία: πιο γρήγορο και πιο 

κοφτερό. Μέροψ -οπος «θνητός», βλ. σχόλ. Σιβυλ. χρησμ. 1. Ὀιστοῦ: το πνεύμα μπαίνει στο όμικρον, γιατί η 

λέξη μετράται ως οῑ̆στοῡ/. Πέλει < πέλομαι «φαίνομαι, είμαι». Είναι γνωμικός ενεστώτας. 

 

94. ὀφθαλμὸς δ’ ὁδός ἐστιν: Από τον Αχιλλ. Τάτ. 1.4.4 ὀφθαλμὸς γὰρ ὁδός. Η λειτουργία των ματιών στο 

ξύπνημα του έρωτα ανάγεται στον Πλάτ. Φαίδρ. 251b, 255c τὸ τοῦ κάλλους ῥεῦμα πάλιν εἰς τὸν καλὸν διὰ τῶν 

ὀμμάτων ἰὸν ... τὴν τοῦ ἐρωμένου αὖ ψυχὴν ἔρωτος ἐνέπλησεν «η ροή του κάλλους επιστρέφει στον καλόν 

μέσα από τα μάτια ... και γεμίζει με τη σειρά της την ψυχή του ερωμένου με έρωτα». 

 

95. κάλλος ὀλισθαίνει «γλιστρά το κάλλος». 

 

ὁδεύει: Το ρήμα «είναι αγαπητό στον αιγυπτιακό τρόπο έκφρασης» (δηλ. των ελλήνων ποιητών της 

Αιγύπτου), K. Buresch, Pseudosibyllinisches, Rheinisches Museum 47 (1892), 330. 

 

96. εἷλε δέ μιν τότε θάμβος: Πβ. Οδ. γ 372 (μετά από επιφάνεια της Αθηνάς) θάμβος δ’ ἕλε πάντας. 

 



136 

τρόμος: Το τρέμουλο είναι ερωτικό σύμπτωμα ήδη από τη Σαπφώ απ. 31.13 Voigt τρόμος δὲ παῖσαν [= 

πᾶσαν] ἄγρει «και τρέμουλο ολόκληρη με κυριεύει». 

 

97. κραδίην: Αιτιατική της αναφοράς στο ἔτρεμε. 

 

ἁλῶναι: Απαρ. αορ. β΄ του ρ. ἀλίσκομαι «κυριεύομαι, συλλαμβάνομαι». Ο Λέανδρος λέει ότι ντρέπεται να 

κυριευθεί από έρωτα. 

 

98. εἶδος ἄριστον «την έξοχη ομορφιά της»: Εἶδος «παρουσιαστικό» < ὁρῶ (αόρ. β΄ εἶδ-ον, υποτ. ἴδ-ω κτλ.) 

 

Ἔρως δ’ ἀπενόσφισεν αἰδῶ: Η αἰδώς είναι ένα αρνητικό συναίσθημα, συναίσθημα αποτροπής από πράξη 

που θα κάνει να αισθανθούμε ντροπή (αἰσχύνη). Αποτελεί προσόν των συντηρητικών δεσποινίδων στην 

αρχαιότητα. Ως τέτοιο η αἰδώς είναι ο παραδοσιακός αντίπαλος του τολμηρού έρωτος. Αλλά η κυριαρχία του 

θέλω στο πρέπει είναι τις περισσότερες φορές αναπόδραστη. Βλ. γενικά D. L. Cairns, Aidos. The Psychology 

and Ethics of Honour and Shame in Ancient Greek Literature, Οξφόρδη 1993. – Ἀπονοσφίζω (< ἀπό + νόσφι 

«μακριά») = απομακρύνω. 

 

99. ἀναιδείην ἀγαπάζων «ασπάστηκε την αναίδεια»: Αφού ο Λέανδρος ξεπέρασε τις αναστολές του, θα 

προσεγγίσει την Ηρώ. 

 

100. ἠρέμα ποσσὶν ἔβαινε: Η ήρεμη κίνηση δείχνει την αποφασιστικότητα του Λεάνδρου. Το ποσσίν είναι 

επικός πλεονασμός δίπλα στο ἔβαινε. 

 

ἀντίος ἵστατο κούρης: Έτσι και ο ταύρος Δίας στάθηκε μπροστά στη νεαρή Ευρώπη, για να την 

αποπλανήσει: Μόσχ. Ευρ. 93 στῆ δὲ ποδῶν προπάροιθεν ἀμύμονος Εὐρωπείης. 

 

101. λοξὰ δ’ ὀπιπεύων δολερὰς ἐλέλιζεν ὀπωπὰς «και λοξοκοιτάζοντας εξακόντιζε δολερές ματιές»: Το λοξά 

είναι σύστοιχο αντικείμενο στο ὀπιπεύων. Το δολεράς παραπέμπει σε ματιές που στοχεύουν να παγιδεύσουν 

την Ηρώ στα δίχτυα του Έρωτα (δόλος «παγίδα»). Για τον νοννιανό χαρακτήρα της έκφρασης πβ. Διον. 2.525 

(το τέρας Τυφωεύς) σφαλερὰς ἐλέλιζεν ὀπωπάς. Ἐλελίζω «κάνω να περιστρέφεται, κάνω να τρέμει, (σε άλλα 

συμφραζόμενα) περιτυλίγω». 

 

102. νεύμασιν ἀφθόγγοισι: Τα σιωπηλά νεύματα είναι το μέσο συνεννόησης μεταξύ των ερωτευμένων, πβ. 

Μελέαγρ. ΠΑ 12.122.4, Παύλ. Σιλεντ. ΠΑ 5.262.1. 

 

παραπλάζων φρένα κούρης: = Νόνν. Διον. 42.322. Το παραπλάζων είναι αποπειρατικός ενεστώτας: 

«προσπαθώντας να αποπλανήσει». 

 

Ακολουθούν οι αντιδράσεις της Ηρώς. Οι λεκτικές και εννοιολογικές αντιστοιχίες με τις αντιδράσεις 

του Λεάνδρου επισημαίνουν την αμοιβαιότητα του πόθου τους: 101 δολερὰς ἐλέλιζεν ὀπωπάς ~ 105 ἑὴν 

ἐπέκυψεν ὀπωπήν, 102 νεύμασιν ἀφθόγγοισι ~ 106 νεύμασι λαθριδίοισιν, 103 συνέηκε πόθον ~ 108 πόθον 

συνέηκε, 104 χαῖρεν ~ 107 θυμὸν ἰάνθη. 

 

103. συνέηκε < συνίημι «καταλαβαίνω, αντιλαμβάνομαι», πβ. ΝΕ σύνεση. 

 

104. χαῖρεν ἐπ’ ἀγλαΐῃσιν «χάρηκε για την ομορφιά της»: Το ενδιαφέρον του Λεάνδρου τονώνει την 

αυτοπεποίθηση της νεαρής κοπέλας, πβ. Αχιλλ. Τάτ. Λευκ. και Κλειτ. 1.9.6 θέλει γὰρ ἑκάστη τῶν παρθένων 

εἶναι καλή, καὶ φιλουμένη χαίρει καὶ ἐπαινεῖ τῆς μαρτυρίας τὸν φιλοῦντα. κἂν μὴ φιλήσῃ τις αὐτήν, οὔπω 

πεπίστευκεν εἶναι καλή «γιατί κάθε κοπέλα θέλει να είναι όμορφη, και χαίρεται να την αγαπούν και επαινεί 

αυτόν που την αγαπά για την επιβεβαίωση (της ομορφιάς της). Αν όμως κανείς δεν την αγαπήσει, δεν έχει 

καθόλου αυτοπεποίθηση ότι είναι όμορφη». Πβ. Ψευδο-Απολλινάριος Μετ. ψαλμ. 96.2 χαίρετ’ ἐπ’ ἀγλαΐῃ, 

νῆσοι πολιῆς ἁλοσύδνης «χαίρετε με την ομορφιά σας, νησιά της αφρισμένης θάλασσας». 

 

ἐν ἡσυχίῃ «σιωπηλά»: Η Ηρώ επικοινωνεί με τον Λέανδρο σιωπηλά, όπως κι ο Λέανδρος με κείνην (102 

ἀφθόγγοισι). Η άρρητη επικοινωνία είναι στοιχείο πνευματικότητας. 



137 

105. ἱμερόεσσαν: < ἵμερος «πόθος», = γεμάτη πόθο. 

 

ἐπέκυψεν ὀπωπήν «έστρεψε τη ματιά της»: Για να κρυφοδεί τον Λέανδρο. 

 

106. νεύμασι λαθριδίοισιν ἐπαγγέλλουσα Λεάνδρῳ «στέλνοντας μήνυμα στον Λέανδρο με κρυφά νεύματα». 

 

λαθριδίοισιν: «Κρυφά» γιατί τα νεύματα γίνονται με τέτοιο τρόπο, ώστε να μην τα βλέπει κανείς άλλος. 

 

ἐπαγγέλλουσα: «Στέλνοντας μήνυμα», δηλ. δίνοντας θάρρος στον Λέανδρο. 

 

107. ἀντέκλινεν: «Απέστρεφε» τη ματιά της (105 ὀπωπήν). Είναι μέρος του ερωτικού παιχνιδιού. 

 

ἰάνθη: < ἰαίνομαι, πβ. Απολλών. Σοφ. Λεξ. Ιλ. και Οδ. λ. ἰάνθη ἴσον τῷ ἐχάρη. Έτσι και η Μήδεια στην πρώτη 

της συνάντηση με τον Ιάσονα, Απολλ. Ρόδ. Αργ. 3.1019 ἰαίνετο δὲ φρένας εἴσω. 

 

108. ὅττι πόθον συνέηκε καὶ οὐκ ἀπεσείσατο κούρη «επειδή η κόρη κατάλαβε τον πόθο του και δεν τον 

απαρνήθηκε»: Η παραμονή της Ηρώς στον τόπο υποδηλώνει την αποδοχή του φλερτ. Το λεκτικό πρότυπο 

εντοπίζεται στην ερωτική πάλη του Διόνυσου και της νύμφης Παλλήνης στο καταληκτικό βιβλίο των 

Διονυσιακών του Νόννου, 48.613 ὕπτιος αὐτὸς ἔμιμνε καὶ οὐκ ἀπεσείσατο κούρην. 

 

Οι νέοι ανταλλάσσουν τα πρώτα λόγια τους και συνεννοούνται σχετικά με το πώς θα συναντιούνται 

στον πύργο της Ηρώς εφεξής. Οι παρακάτω στίχοι περιγράφουν την πρώτη συνάντηση, όταν ο Λέανδρος νικά 

τον φόβο του για τη θάλασσα και κατευθύνεται προς το φως της απέναντι ακτής, που οδηγεί την πορεία του. 

 

232. ἤδη κυανόπεπλος ἀνέδραμε νυκτὸς ὀμίχλη «απλώθηκε πια το σκοτάδι της νύχτας με το σκοτεινό 

πέπλο»: Το σκούρο πέπλο της νύχτας είναι παλαιά εικόνα (Ευρ. Ίων 1150 μελάμπεπλος), που θεωρήθηκε 

μυστικιστική και υπήρξε ιδιαιτέρως αγαπητή στον Νόννο και τους ποιητές που επηρεάστηκαν από αυτόν, βλ. 

M. Ypsilanti, Image-Making and the Art of Paraphrasing: Aspects of Darkness and Light in the Metabole, 

στο: K. Spanoudakis, Nonnus of Panopolis in Context, Βερολίνο – Βοστόνη 2014, 114–6. 

 

ἀνέδραμε: < Αόρ. β΄του ρ. ἀνατρέχω «υψώνομαι, διαχέομαι». 

 

233. καὶ οὐ ποθέοντι Λεάνδρῳ «αλλά όχι στον Λέανδρο που ποθούσε [την Ηρώ]»: Η αντιθετική διατύπωση 

καὶ οὐ είναι τυπικά νοννιανή. 

 

234. πολυφλοίσβοιο παρ’ ἠιόνεσσι θαλάσσης «στην ακτή της πολύβουης θάλασσας»: Η θάλασσα συνδέεται 

συνεχώς με δυσοίωνο θόρυβο (πβ. παρακάτω 242, 270, 313). Ο πάταγός της αποτελεί μιαν ηχητική υπόμνηση 

της απειλής που θέτει το υγρό στοιχείο. Ο στίχος είναι εμπνευσμένος από την περιγραφή της παραθαλάσσιας 

θλίψης του Αχιλλέα για την απουσία του Πατρόκλου, πριν εμφανιστεί το φάντασμα του Πατρόκλου: Ιλ. Ψ 

59–61 Πηλεΐδης ἐπὶ θινὶ πολυφλοίσβοιο θαλάσσης / κεῖτο βαρὺ στενάχων ... / ... ὅθι κύματ’ ἐπ’ ἠιόνος 

κλύζεσκον «ο γιος του Πηλέα στην αμμουδιά της πολύβουης θάλασσας / καθόταν βαριαναστενάζοντας ... / ... 

εκεί που έσπαζαν τα κύματα στην ακρογιαλιά». 

 

πολυφλοίσβοιο: < πολύς + φλοῖσβος «θόρυβος, πάταγος». Ως προσδιορισμός του θαλάσσης είναι ομηρικός 

λογότυπος (Ιλ. Α 34 κτλ.) - Ἠιών -όνος «ακτή», λέξη αγνώστου ετύμου. 

 

235. ἀγγελίην ... φαεινομένων ὑμεναίων «την αναγγελία ... των φωτεινών γάμων»: Το φαεινομένων 

παραπέμπει στον καθοδηγητικό ρόλο του λυχναριού, αλλά συγχρόνως τον υπονομεύει διαστέλλοντας τη 

λάμψη του νόμιμου γάμου από τη σκοτεινιά της ιδιωτικής συνεύρεσης. 

 

236. μαρτυρίην λύχνοιο πολυκλαύστοιο «το σύνθημα του λυχναριού, που προκάλεσε πολλά δάκρυα»: Η 

επιμαρτυρική λειτουργία του λυχναριού είχε επισημανθεί ήδη στον πρώτο στίχο, 1 ἐπιμάρτυρα λύχνον ἐρώτων 

~ 223. Ο προσδιορισμός του λυχναριού ως πολύκλαυτου προσημαίνει τα μελλούμενα τώρα, που υπάρχει η 

ανυποψίαστη προσμονή της πρώτης, ευτυχισμένης συνεύρεσης. 

 



138 

237. εὐνῆς δὲ κρυφίης τηλεσκόπον ἀγγελιώτην «τον φεγγοβόλο αγγελιαφόρο της κρυφής συνεύρεσης»: Κι 

εδώ το φως (του λυχναριού) και το σκοτάδι (της νύχτας, και της σχέσης) συμπλέκονται και 

αλληλοϋπονομεύονται. Ο τετράκωλος στίχος επισημαίνει τη διάσταση αυτή. 

 

τηλεσκόπος: < τῆλε «μακριά» (πβ. ΝΕ τηλέφωνο, τηλεόραση) + σκοπέω -ῶ «παρατηρώ», = «που λάμπει από 

μακριά». 

 

238. ὡς δ’ ἴδε κυανέης λιποφεγγέα νυκτὸς ὀμίχλην «και μόλις είδε την άφεγγη σκοτεινιά της μαύρης 

νύχτας»: Για να τονιστεί ο συγχρονισμός των ενεργειών, το υποκείμενο αλλάζει αιφνιδίως από τον Λέανδρο 

στην Ηρώ. Στην πληθωρική περιγραφή της ομίχλης οι λέξεις διαπλέκονται με παράλληλη σειρά (αβαβ). 

Υπάρχει μια απομίμηση του στίχου στο περίπου σύγχρονο ανώνυμο επίγραμμα για την επισκευή του φάρου 

της Σμύρνης από τον ανθύπατο της Ασίας Ασκληπιό ΠΑ 9.675.1 μηκέτι δειμαίνοντες ἀφεγγέα νυκτὸς ὀμίχλην. 

 

λιποφεγγέα: Το επίθετο είναι μεταγενέστερος νεολογισμός. Απαντά πρώτη φορά στην αστρολογική ποίηση 

του Μανέθωνα (Αποτελεσματικά 1.65, 3.273, 275) και αγαπήθηκε από τους «νέους» ποιητές (Νόννος, 

Παμπρέπιος, Μουσαίος). Στην Παρ. 12.181 περιγράφει το σκοτάδι του κόσμου, σε συνάρτηση με την 

κεντρική έννοια του Χριστού-φωτός στο Ευαγγέλιο του Ιωάννη. 

 

239. Ἡρὼ λύχνον ἔφαινεν. ἀναπτομένοιο δὲ λύχνου: Το τέλος της περιόδου (ἔφαινεν) συμπίπτει με την τομή 

του στίχου. Η επανάληψη της λ. λύχνος με σχήμα πολυπτώτου (ονομαστική στον στ. 236, αιτιατική και 

γενική εδώ, δοτική στον στ. 241), προωθεί ευθύγραμμα την αφήγηση. 

 

240. θυμὸν Ἔρως ἔφλεξεν ἐπειγομένοιο Λεάνδρου: Το άναμμα του λύχνου (239 ἀναπτομένοιο) φλέγει και 

τον Λέανδρο (ἔφλεξεν), όπως δηλώνεται ρητά στον επόμενο στίχο (καιομένῳ συνεκαίετο). Η σύμπτωση 

επισημαίνεται και από το ομοιοτέλευτο των στίχων (ἀναπτομένοιο δὲ λύχνου / ἐπειγομένοιο Λεάνδρου). Το 

μοτίβο συναντάται στο μυθιστόρημα του Ηλιόδωρου Αιθιοπικά 7.9.27 λύχνου φαίνοντος καὶ οἷον 

συνεξάπτοντος τῇ Ἀρσάκῃ τὸν ἔρωτα «το λυχνάρι που έφεγγε και σαν να δυνάμωνε τον έρωτα της Αρσάκης» 

και σποραδικά στο μεταγενέστερο ερωτικό επίγραμμα, πβ. Μαριανός ΠΑ 9.627.3–4, που συζητείται στη σ. 

220. Η παρουσία του θεού Έρωτα είναι απολιθωμένη (μη-λειτουργική) και συμβατική. Σύμφωνα με την 

αλληγορική ανάγνωση του ποιήματος, η αντίδραση του Λεάνδρου συμβολίζει την ακαριαία αντίδραση της 

ψυχής, όταν καλείται από το Αγαθό και σπεύδει οιστρηλατημένη κοντά του (Πλ. Φαίδρ. 251e). 

 

241. λύχνῳ καιομένῳ συνεκαίετο: Βλ. το προηγούμενο σχόλιο. Η φράση είναι τυπικά νοννιανή, πβ., π.χ., 

Διον. 47.221 καὶ οἱ ὀδυρομένῳ συνοδύρετο «και καθώς εκείνος έκλαιγε, έκλαιγε μαζί του». 

 

242. μαινομένων ῥοθίων πολυηχέα βόμβον «τη δυνατή βουή των μανιασμένων κυμάτων»: Για την 

απειλητική προειδοποίηση που στέλνει ο πάταγος της μανιασμένης θάλασσας βλ. σχόλ. στ. 234. 

 

243. ἔτρεμε μὲν τὸ πρῶτον, ἔπειτα δὲ θάρσος ἀείρας: Οι αντιδράσεις του Λεάνδρου μπροστά στη θάλασσα 

θυμίζουν τις αντιδράσεις του μπροστά στην Ηρώ, όταν την συνάντησε για πρώτη φορά, στους στ. 97–100 

ἔτρεμε μὲν κραδίην ... / θαρσαλέως δ’ ... / ἠρέμα ποσσὶν ἔβαινε. Η διακύμανση των συναισθημάτων προσθέτει 

ένταση στην περιγραφή. Το ἔτρεμε είναι εναρκτικός παρατατικός «άρχισε να τρέμει». 

 

244. τοίοισι προσέλεκτο παρηγορέων φρένα μύθοις «μονολόγησε καθησυχάζοντας το νου του με τέτοια 

λόγια»: Ο στίχος εισάγει τον μονόλογο του Λεάνδρου. Το τελικό -ι στο τοίοισι είναι θέση μακρό, επειδή η 

επόμενη λέξη αρχίζει με δύο σύμφωνα, μολονότι αυτό αποφεύγεται από τον Μουσαίο και τον Νόννο (για 

τούτο o Gelzer πρότεινε τοίοις ἣν). Ο Μουσαίος, όπως και ο αρχαίος σχολιαστής στην Οδ. μ 34, παράγει τον 

ομηρικό τύπο προσέλεκτο από το ρ. προσλέγομαι «προσφωνούμαι, μονολογώ» (όχι από το προσλέχομαι 

«πλαγιάζω δίπλα», που είναι το σωστό). 

 

245–6. Δεινὸς Ἔρως καὶ πόντος ἀμείλιχος· ἀλλὰ θαλάσσης / ἔστιν ὕδωρ, τὸ δ’ Ἔρωτος ἐμὲ φλέγει 
ἐνδόμυχον πῦρ: Μπρος γκρεμός και πίσω ρέμα για τον Λέανδρο: βασανιστικός ο Έρωτας, αδυσώπητη η 

θάλασσα. Την περίπλοκη κατάσταση επισημαίνει το χιαστό σχήμα ανάμεσα στους δύο στίχους: Δεινὸς Ἔρως 

- πόντος ἀμείλιχος ~ θαλάσσης ... ὕδωρ - Ἔρωτος ... πῦρ. Εντούτοις, μονολογεί, καλύτερα να αντιμετωπίσει τη 



139 

θάλασσα με το εξωτερικό από κείνον νερό, παρά να καεί από τη φωτιά που μαίνεται μέσα του. Το δίλημμα 

που τίθεται στην αρχή του μονολόγου θα κριθεί σύντομα, καθώς οι σκέψεις του Λεάνδρου εξελίσσονται. 

 

247. λάζεο πῦρ, κραδίη, μὴ δείδιθι νήχυτον ὕδωρ «δέξου τη φωτιά, καρδιά μου, μην φοβάσαι το ορμητικό 

νερό». 

 

λάζεο πῦρ, κραδίη: Πβ. την αποστροφή του Οδυσσέα-ζητιάνου στον εαυτό του, όταν στο παλάτι βλέπει τις 

υπηρέτριες να κοιμούνται με τους μνηστήρες, Οδ. υ 18 τέτλαθι δή, κραδίη (αξιοπρόσεκτη είναι και η ηχητική 

ομοιότητα). - Οι περισσότεροι σύγχρονοι εκδότες (εκτός των Gelzer και Livrea) τυπώνουν τη διόρθωση του 

Graefe ἅζεο (< ἅζομαι) «να φοβάσαι» έναντι της γραφής των χειρογράφων λάζεο (< λάζομαι ~ λαμβάνω) 

«δέξου, άρπαξε». Στην πρώτη περίπτωση η σκέψη είναι αντιθετική («να φοβάσαι τη φωτιά, όχι το ορμητικό 

νερό») στη δεύτερη συνεχής και αλληλοσυμπληρωματική («δέξου τη φωτιά = μη φοβάσαι το νερό»). Η 

γραφή των χειρογράφων υποστηρίζεται από τον στ. 166 γλυκύπικρον ἐδέξατο κέντρον ἐρώτων και ένα ερωτικό 

επίγραμμα του Μελέαγρου ΠΑ 12.132.12 (η ψυχή του ερωτευμένου) πῦρ ἅμα καὶ ψυχρὰν δεξαμένη χιόνα. 

 

νήχυτον ὕδωρ: = Φιλίτας απ. 21 Powell, Απολλ. Ρόδ. Αργ. 3.530, Κλαυδιανός Γιγ. 25. Ο Νόννος 

χρησιμοποιεί το επίθετο ζάχυτος, αλλά ποτέ το συνώνυμο νήχυτος. Το νήχυτος (< πρόθεμα νή- + χέω) είναι 

λόγιο κατασκεύασμα με τη σημασία «άφθονος», επειδή οι αλεξανδρινοί γραμματικοί θεωρούσαν ότι το 

πρόθεμα νή-, που είναι στερητικό, μπορεί να έχει και επιτατική σημασία («πολύ»). 

 

248. δεῦρό μοι εἰς φιλότητα «εμπρός για την αγάπη!»: Ένας σκερτσόζος ποιητής ηθογραφεί τον Λέανδρο με 

αυτόν τον νεανικό ενθουσιασμό. Φιλότης, όπως και στον Όμηρο, είναι η χαρά της συνεύρεσης. Το γλωσσικό 

πρότυπο είναι ο Νόννος Διον. 11.147 δεῦρο μοι εἰς ἀγέλην. 

 

249. ἀγνώσσεις ὅτι Κύπρις ἀπόσπορός ἐστι θαλάσσης «δεν ξέρεις ότι η Κύπριδα είναι γέννημα της 

θάλασσας»: Ο στίχος είναι σχεδόν αντιγραμμένος από τον Νόννο Διον. 35.190 εἰσαΐων ὅτι Κύπρις ἀπόσπορός 

ἐστι θαλάσσης. Το ἀπόσπορος είναι νεολογισμός του Νόννου. Σύμφωνα με τον διαδεδομένο μύθο (Ησίοδ. 

Θεογ. 188 κ.εξ.) η Αφροδίτη αναδύθηκε από τον αφρό της θάλασσας, όταν ο Κρόνος έρριψε τα γεννητικά 

όργανα του πατέρα του Ουρανού στη θάλασσα, πράγμα που, δήθεν, εξηγεί το όνομά της (Ἀφρο-δίτη, πβ. 

Ησίοδ. Θεογ. 195–8, Πλάτ. Κρατ. 406c). 

 

250. καὶ κρατέει πόντοιο καὶ ἡμετέρων ὀδυνάων;: Η σύζευξη πόντοιο και ὀδυνάων στον καταληκτικό στίχο 

του μονόλογου του Λεάνδρου επαναλαμβάνει, σε σχήμα κύκλου, το ζεύγος Ἔρως - πόντος από τον πρώτο 

στίχο του μονολόγου. Η Αφροδίτη, μεταξύ των άλλων ιδιοτήτων της, επιβλέπει και τις θάλασσες ως εὔπλοια, 

θαλασσαίη, πελαγία, ποντία. Για το ἡμετέρων ὀδυνάων πβ. στ. 11 ἐρωμανέων ὀδυνάων. 

 

251. μελέων ἐρατῶν ἀπεδύσατο πέπλα «έβγαλε τα ρούχα του από τα εράσμια μέλη του»: Πρότυπο του 

Λεάνδρου είναι ο καραβοτσακισμένος Οδυσσέας, εξ ανάγκης κολυμβητής στο πέλαγος, Οδ. ε 372 εἵματα δ’ 

ἐξαπέδυνε ... / ... / αὐτὸς δὲ πρηνὴς ἁλὶ κάππεσε, χεῖρε πετάσσας, / νηχέμεναι μεμαώς «έβγαλε τα ρούχα του ... 

κι ο ίδιος μπρούμυτα έπεσε στη θάλασσα, απλώνοντας τα χέρια στην προσπάθειά του να κολυμπήσει». 

 

252. ἀμφοτέραις παλάμῃσιν: Η φράση απαντά συχνά στο έπος, αλλά εδώ δεν πρόκειται για επική σύμβαση, 

παρά δείχνει τον ενθουσιασμό και τη βιασύνη του Λεάνδρου. Παράλληλα, τα χέρια θα παίξουν σημαντικό 

ρόλο στην επικείμενη κολύμβηση. 

 

ἑῷ δ’ ἔσφιγξε καρήνῳ: Ο Λέανδρος έσφιξε τα ρούχα του στο κεφάλι του, προκειμένου να μην τον 

εμποδίζουν στο κολύμπι και να μείνουν στεγνά. Και πάλι πρότυπο για τις πράξεις του Λεάνδρου είναι ο 

Οδυσσέας. Υποτίθεται ως Κρητικός, ο Οδυσσέας αφηγείται στον χοιροβοσκό Εύμαιο πώς οι θεοί έλυσαν τα 

δεσμά με τα οποία τον είχαν δέσει Θεσπρωτοί ληστές και δραπέτευσε βουτώντας στη θάλασσα, ενόσω 

εκείνοι έτρωγαν: Οδ. ξ 349–52 κεφαλῇ δὲ κατὰ ῥάκος ἀμφικαλύψας / ... ἐπέλασσα θαλάσσῃ / στῆθος, ἔπειτα δὲ 

χερσὶ διήρεσα ἀμφοτέρῃσι / νηχόμενος «τύλιξα το ρούχο μου στο κεφάλι ... πλησίασα με το στήθος τη 

θάλασσα κι ύστερα έκανα κουπιά τα δυο μου χέρια κολυμπώντας». Η αλληγορική ερμηνεία του ποιήματος θα 

διέβλεπε στην ενέργεια αυτή του Λέανδρου την προστασία του θειοτέρου μέλους του σώματος (της κεφαλής) 

από τη θάλασσα, η οποία συμβολίζει τη χαοτική άβυσσο. 

 



140 

253. ἠιόνος δ’ ἐξῶρτο «πήρε φόρα από την ακτή»: Σε νεοπλατωνικά και χριστιανικά συμφραζόμενα η 

«ακτή» μπορεί να δηλώνει το θεϊκό βασίλειο, απ’ όπου αφορμάται και όπου βρίσκει γαλήνη η ψυχή. Για 

όμοια συμφραζόμενα, που εμπλέκουν αλληγορικά ακτή, θάλασσα, κολύμπι και φωτεινή λάμψη, θα μπορούσε 

κανείς να παραβάλει το χρησμό που έλαβε ο Αμέλιος για το διδάσκαλό του, τον νεοπλατωνικό φιλόσοφο 

Πλωτίνο, όπου περιγράφεται η πάλη του Πλωτίνου με τα «κύματα» του κόσμου των αισθήσεων: Πορφύριος 

Βίος Πλωτ. 22.27 κ.εξ. ῥωσάμενος πραπίδεσσιν ἐς ᾐόνα νηχύτου ἀκτῆς / νήχετ’ ἐπειγόμενος [...] / ἧχι θεοῖο 

σέλας περιλάμπεται «αφού πήρε κουράγιο στο μυαλό του κολυμπούσε βιαστικά στην ακτή της πληθωρικής 

ακτής ... όπου λάμπει ολόγυρα η λάμψη του θεού». Βλ. και σχόλ. στ. 254. 

 

δέμας δ’ ἔρριψε θαλάσσῃ: Η διατύπωση (κατά λέξη: «έρριψε το σώμα του στη θάλασσα») έχει έναν αέρα 

μεταφυσικότητας, καθώς μοιάζει να διαχωρίζει τον Λέανδρο από το σώμα του. 

 

254. λαμπομένου δ’ ἔσπευδεν ἀεὶ κατεναντία λύχνου «και συνέχεια έσπευδε προς την κατεύθυνση του 

φωτεινού λυχναριού»: Η γεμάτη ένταση κίνηση του Λεάνδρου προς το φως φέρει στοιχεία αλληγορίας, 

παραπέμποντας στην εργώδη προσπάθεια της ψυχής να ξεφύγει από τα εγκόσμια κύματα και να επιστρέψει 

στη θεϊκή ακτή, όπως φέρεται να κάνει ο Πλωτίνος στο κείμενο που παρατέθηκε στο σχόλ. στον στ. 253. Για 

τον οίστρο της ερωτευμένης ψυχής, όταν κάποια εγκόσμια απεικόνιση του ωραίου (ένας ωραίος νέος ή νέα) 

της υπομνήσει την ιδέα (την αιώνια, απαρασάλευτη μορφή) του ωραίου, την οποία είχε θεαθεί στον ουρανό, 

πβ. Πλάτ. Φαίδρ. 251d ἡ ψυχὴ οἰστρᾷ ... καὶ ἐμμανὴς οὖσα . . . θεῖ ... ποθοῦσα ὅπου ἂν οἴηται ὄψεσθαι τὸν 

ἔχοντα τὸ κάλλος «η ψυχή μαίνεται ... και καθώς έχει καταληφθεί από μανία ... τρέχει ... γεμάτη πόθο 

οπουδήποτε θεωρεί ότι θα δει αυτόν που διαθέτει την ομορφιά». 

 

255. αὐτὸς ἐὼν ἐρέτης, αὐτόστολος, αὐτόματος νηῦς «καθώς ο ίδιος ήταν κωπηλάτης, ο ίδιος επιβάτης, από 

μόνος του καράβι»: Ο Λέανδρος συμπυκνώνει τις ιδιότητες του κωπηλάτη, του επιβάτη και του θαλάσσιου 

οχήματος. Αξιοσημείωτη είναι η τριχοτόμηση του στίχου κατά έννοια, όπως χωρίζεται με κόμματα. Για την 

ομοιότητα του στίχου με τον Οβίδιο Επιστ. ηρωίδ. 18.148 βλ. την Εισαγωγή στον Μουσαίο παραπάνω. Ίσως 

πρόκειται για περιγραφή που ανήκει στο πρωτεϊκό υλικό της λογοτεχνικής πραγμάτευσης του μύθου. Ο 

Σάρρος (Μουσαίου του γραμματικού τα καθ’ Ηρώ και Λέανδρον παραφρασθέντα εις δημοτικούς στίχους και εν 

τη καθ’ ημας δημώδει ποιήσει ανευρισκόμενα υπό Δ. Μ. Σάρρου, Αθήνα 1892, 12· πβ. Kost 1971, 463) 

παραβάλλει το νεοελληνικό δημοτικό δίστιχο Tο κορμί μου κάνω βάρκα και τα χέρια μου κωπιά, / την αγάπη 

μου για νά βρω, πούνε στην ακρογιαλιά. 

 

αὐτόστολος: < αὐτός «ο ίδιος» + στόλος «συνοδεία, πλήθος». Σπάνια λέξη: Σοφ. Φιλ. 496, Ιουλιανός Αιγύπτ. 

ΠΑ 7.585.1, όχι στον Νόννο. Ο R. Keydell (Gnomon 45 [1973], 742 σημ. 1) πρότεινε την ελκυστική 

διόρθωση αὐτὸς στόλος, ώστε να συνεχιστεί η δομή του αὐτὸς ... ἐρέτης. 

 

αὐτόματος νηῦς: O Dilthey πρότεινε, εδώ και στον στ. 327, αὐτομάτη «αυτοκινούμενο (πλοίο)», ενώ όλα τα 

χειρόγραφα παρέχουν αὐτόματος «από μόνος του (πλοίο)». Υπέρ της διόρθωσης του Dilthey συνηγορούν: α. 

το γεγονός ότι το επίθετο αὐτόματος είναι τρικατάληκτο σε όλη τη διαδρομή του στο έπος, β. το πειστικό 

παράλληλο από την Παράφραση του Νόννου, ποίημα που γνώριζε καλά ο Μουσαίος, 6.82–3 ἀνέμων δίχα, 

νόσφιν ἐρετμῶν, / τηλεπόροις λιμένεσσιν ὁμίλεεν αὐτομάτη νηῦς «χωρίς άνεμο, δίχως κουπιά αυτοκινούμενη η 

βάρκα έφτασε στο μακρινό λιμάνι», για το πλοιάριο με το οποίο οι μαθητές θέλουν να πάρουν τον Ιησού, που 

περπατά πάνω στο νερό της θάλασσας της Καπερναούμ, γ. το γεγονός ότι ο Νόννος και ο Μουσαίος 

αποφεύγουν προπαροξύτονη λέξη σε αυτή τη μετρική θέση (αλλά επιτρέπουν παροξύτονη). Διατηρούμε, με 

κάποιαν επιφύλαξη, τη γραφή των κωδίκων, επισημαίνοντας την ερμηνεία του Keydell ότι το αὐτόματος, 

συνεχίζοντας τα προηγούμενα επίθετα, δεν προσδιορίζει το νηῦς αλλά τον Λέανδρο, ο οποίος έχει γίνει από 

μόνος του πλοίο που ταξιδεύει. 

 

Ο στίχος 256 εισάγει την ενότητα που περιγράφει την υποδοχή του Λεάνδρου από την Ηρώ στη 

Σηστό (στ. 256–88): άφιξη του Λεάνδρου στην απάνεμη ακτή, ανάβαση στον πύργο της Ηρώς, είσοδος και 

καθαρισμός του από την άλμη της θάλασσας, ερωτικός λόγος της Ηρώς (268–71) και πρώτη συνεύρεση. 

 

256. Ἡρὼ δ’ ἠλιβάτοιο φαεσφόρος ὑψόθι πύργου «και η Ηρώ κρατώντας το λυχνάρι ψηλά πάνω στον 

απόκρημνο πύργο»: Φαεσφόρος < φάος «φως» + φέρω, = «που κρατά το λυχνάρι». Αλλά, αλληγορικά, «αυτή 

που διαμεσολαβεί το φως». 



141 

ἠλιβάτοιο ... πύργου: Η Ηρώ ικανοποιεί το αίτημα που ο Λέανδρος διατύπωσε στον στ. 210–11 μοῦνον ἐμοί 

τινα λύχνον ἀπ’ ἠλιβάτου σέο πύργου / ... ἀνάφαινε «μόνο άναψέ μου κάποιο λυχνάρι από τον απόκρημνο 

πύργο σου». Το επίθετο ἠλίβατος προληπτικά υποδηλώνει την επικινδυνότητα της θέσης της Ηρώς, πβ. Ανών. 

ΠΑ 9.381.1 παρθένος αἰδοίη ὑπερῷον ἐσαναβᾶσα / πύργῳ ἐφεστήκει «η σεβαστή παρθένος [η Ηρώ] ανέβηκε 

στο πιο ψηλό σημείο και στεκόταν στον πύργο». Η λέξη είναι άγνωστης ετυμολογίας (ο Buttmann πρότεινε 

ἠλιτό-βατος «άβατος, δύσβατος») και μπορεί να σημαίνει «απόκρημνος, ψηλός, βαθύς (για θάλασσα)». Οι 

ευφάνταστες αρχαίες ετυμολογίες παράγουν ως επί το πλείστον το δεύτερο συνθετικό από το ρ. βαίνω, αλλά 

συνδέουν το πρώτο συνθετικό με το ἀλιταίνω «σφάλλω, αποτυγχάνω», το ἥλιος (ἣν ἥλιος πρώτην βάλλει και 

πιο ευφάνταστα ἡλίφατον ... ἡλίῳ φαινόμενον) ή το ἅλς «θάλασσα» (τὴν ἁλὶ βεβηκυῖαν). Βλ. Ησύχ. Λεξ. η 352 

Latte, Σχόλ. D Ιλ. Ο 273. 

 

257. λεπταλέαις αὔρῃσιν ὅθεν πνεύσειεν ἀήτης «απ’ όπου πνέει ο άνεμος με απαλό αεράκι»: Ένα απαλό 

αεράκι είναι ικανό να σβήσει το λυχνάρι, που ταυτίζεται με τη ζωή του Λεάνδρου. Ο προσδιορισμός 

επομένως υποβάλλει, μετά την Ηρώ (βλ. προηγούμενο σχόλιο), και την επισφαλή θέση του Λεάνδρου. Το 

πνεύσειεν είναι επαναληπτική ευκτική (optativus iterativus): όπου συνήθως έπνεε ο άνεμος. 

 

258. φάρεϊ πολλάκι λύχνον ἐπέσκεπεν: Κάλυπτε με το φόρεμά της το λυχνάρι, για να μην σβήσει το φως του. 

Φάρος «φόρεμα», πβ. μελαμφαρής «μαυροφορεμένος»· λέξη αγνώστου ετύμου, ίσως προελληνική. Το Σηστοῦ 

είναι γενική κτητική (κατ’ άλλους: γενική χωρογραφική) στο ἀκτήν του επόμενου στίχου. 

 

259. πολλὰ καμὼν Λείανδρος ἔβη ποτὶ ναύλοχον ἀκτήν «κι αφού τράβηξε πολλά ο Λέανδρος πάτησε στην 

απάνεμη ακτή»: Το πολλὰ καμών γλωσσικά παραπέμπει στον Ηρακλή (Καλλίμ. Αίτ. απ. 23.20 και κυρίως 

Νόνν. Διον. 25.196) αλλά εννοιολογικά στον Οδυσσέα, ο οποίος φέρεται συχνά να είναι πολλὰ μογήσας 

(ιδιαιτ. Οδ. ε 549 και ε 223, απέναντι στη Ναυσικά) κι έτσι προσφωνεί τον Λέανδρο δύο φορές η Ηρώ, όταν 

τον υποδέχεται στους στ. 268–9. 

 

ναύλοχον: < ναῦς + λέχος «στασίδι», πβ. Ησύχ. Λεξ. λ 128 Latte, λ. ναύλοχον· εὐδινόν, ἐν ᾧ αἱ ναῦς λοχῶσι 

«απάνεμο, εκεί που αράζουν τα καράβια». 

 

260. καί μιν ἑὸν ποτὶ πύργον ἀνήγαγεν. ἐκ δὲ θυράων: Μιν = αὐτόν· ποιητικός και επικός τύπος, είναι 

εγκλιτική λέξη και γι’ αυτό δεν φέρει τόνο. Ποτί = πρός. Ἐκ δὲ θυράων «(ήδη) στην πόρτα». 

 

261. περιπτύξασα σιωπῇ «αφού τον αγκάλιασε σιωπηλή»: Το σιωπῇ είναι επιρρηματικός προσδιορισμός του 

τρόπου στο περιπτύξασα. Η δίχως λόγια πρώτη επαφή των νέων προσδίδει μιαν αίσθηση πνευματικότητας στη 

σχέση τους, πβ. σχόλ. στ. 102 (ο Λέανδρος) νεύμασιν ἀφθόγγοισι. 

 

262. ἀφροκόμους ῥαθάμιγγας ἔτι στάζοντα θαλάσσης «ενώ ακόμη στάλαζε τις αφρώδεις σταγόνες της 

θάλασσας»: Πβ. Νόνν. Διον. 9.47 ἀφροκόμῳ ῥαθάμιγγι χιτὼν λευκαίνετο κούρης «με αφρώδεις σταγόνες 

λευκαινόταν ο χιτώνας της κόρης» και για το μοτίβο Οβίδ. Επιστ. ηρωίδ. 18.104 (Ηρώ προς Λέανδρο) et 

madidam siccas aequoris imbre comam «και θα στεγνώσεις τα βρεγμένα από τον αφρό της θάλασσας μαλλιά 

σου». 

 

ἀφροκόμους: < ἀφρός + κόμη «μαλλιά», πβ. ΝΕ κομμωτήριο. Κατά κυριολεξία το επίθετο σημαίνει ότι κάθε 

σταγόνα είχε αφρό στην επιφάνειά της. Στην πράξη δηλώνει ότι στα μαλλιά του Λεάνδρου υπήρχε ακόμη 

αλισάχνη. 

 

263. ἤγαγε νυμφοκόμοιο μυχοὺς ἔπι παρθενεῶνος «τον οδήγησε στο βάθος του νυφικού θαλάμου»: Η 

διατύπωση νυμφοκόμοιο ... παρθενεῶνος αποτελεί τυπικό οξύμωρο της «σχολής» του Νόννου, το οποίο 

εκφράζει τον παράδοξο συνδυασμό της παρθένας (για τους πολλούς) και της μοναχικής νύφης στο ίδιο 

πρόσωπο: στ. 287 παρθένος ἠματίη, νυχίη γυνή «παρθένος τη μέρα, γυναίκα τη νύχτα». Νυμφοκόμοιο: < 

νύμφη + κομέω «φροντίζω»· παρθενεών = γυναικωνίτης. 

 

264. καὶ χρόα πάντα κάθηρε, δέμας δ’ ἔχρισεν ἐλαίῳ: Ο καθαρισμός και η επάλειψη με αρωματικό λάδι 

είναι τυπικά συστατικά της επικής φιλοξενίας (πβ. τον Τηλέμαχο στην Πύλο στην Οδ. γ 464–8). Βλ. και το 

επόμενο σχόλιο. 



142 

χρόα πάντα: Χρώς (< ΝΕ χρώμα) = «δέρμα», και κατ’ επέκταση «σώμα». Στον ίδιο στίχο η λέξη 

παραλλάσσεται με το συνώνυμο δέμας· Το χρόα πάντα μπορεί να παραπέμπει σε μυητική διαδικασία (όλο το 

σώμα, από πάνω ως κάτω). Το ίδιο και η επάλειψη με λάδι, πβ. το χριστιανικό βάπτισμα, που είναι, επίσης, 

μια μυητική τελετή. Και οι θεσμοί της Αφροδίτης είχαν περιγραφεί με μυστηριακούς όρους στον στ. 142 

δεῦρ’ ἴθι μυστιπόλευε γαμήλια θεσμὰ θεαίνης «έλα, τέλεσε τις μυστικές τελετές του γάμου». Η πρώτη 

συνεύρεση μπορεί να νοηθεί ως μυητική πράξη, γιατί αποκαλύπτει μία άγνωστη μέχρι τότε «γνώση» και 

οδηγεί τον άνδρα και τη γυναίκα σε νέο στάτους (από παρθένο σε γυναίκα / άνδρα), αλλά ευρύτερες 

αναγωγές στις περιπέτειες και την επιστροφή της ψυχής θα ήταν επίσης δυνατές. 

 

ἔχρισεν: Χρίω = «αλείφω», πβ. ΝΕ επιχρίσματα «σοβάδες», Χριστός «ο έχων το χρίσμα». 

 

265. εὐόδμῳ ῥοδέῳ καὶ ἁλίπνοον ἔσβεσεν ὀδμήν «(τον άλειψε με λάδι) ευωδιαστό, ρόδινο και έσβησε την 

αλίπνοη οσμή»: Ο στίχος εισάγεται με τρία συναπτά επίθετα, μία τάση του νεωτερικού ύφους στην όψιμη 

ποίηση. Η αλληγορική ανάγνωση θα διέβλεπε την απομάκρυνση της μολυσματικής οσμής και την 

αντικατάστασή της με θεϊκή ευωδία. Εὐόδμῳ < ἠύς (< εὖ) «καλός» + ὀδμή «οσμή, μυρωδιά». 

 

ἁλίπνοον: < ἅλς -ός «θάλασσα» + πνοή. Απόλυτο άπαξ, όπως και το ἁλιηχής στον στ. 26. 

 

266–7. εἰσέτι δ’ ἀσθμαίνοντα βαθυστρώτοις ἐνὶ λέκτροις / νυμφίον ἀμφιχυθεῖσα φιλήτορας ἴαχε μύθους 
«κι ενόσω ακόμη εκείνος βαριανάσαινε, αγκάλιασε τον γαμπρό πάνω στο καλοστρωμένο κρεβάτι και του είπε 

λόγια ερωτικά». 

 

βαθυστρώτοις: < βαθύς + στρώννυμι. Σημαίνει «με πολυτελή στρωσίδια», πβ. Σουίδ. Λεξ. λ. βαθύστρωτος 

κοίτη· ... ἀντὶ τοῦ πολυτελοῦς. 

 

268. ἃ μὴ πάθε νυμφίος ἄλλος: Πβ. Νόνν. Διον. 4.78–9 ἀκοίτην / ... ἱμερόεντα, τὸν οὐ λάχε παρθένος ἄλλη 

«τον ποθητό σύζυγό σου, που δεν τον χάρηκε άλλη παρθένος», από τον Ψευδο-Θεόκριτο 27.20 οὐ φεύγεις τὸν 

Ἔρωτα, τὸν οὐ φύγε παρθένος ἄλλη. Η άρνηση μή αντί για οὐ είναι χαρακτηριστική της μεταγενέστερης 

ποίησης από επίδραση της καθομιλουμένης. 

 

269. νυμφίε, πολλὰ μόγησας: Αναφορά (επανάληψη) από τον προηγούμενο στίχο, που επισημαίνει τη 

συναισθηματική ταύτιση των δύο εραστών. 

 

ἅλις νύ τοι ἁλμυρὸν ὕδωρ «φτάνει πια για σένα το αλμυρό νερό»: Ἅλις «αρκετά» < εἴλω «αθροίζω, 

συγκεντρώνω». Το νῠ(ν) (σε αντίθεση με το χρονικό νῦν) είναι εμφατικό μόριο: «πράγματι, αλήθεια»· τοι = 

σοι. Το ἁλμυρὸν ὕδωρ είναι ομηρικός λογότυπος (Οδ. δ 511, κτλ.) 

 

270. ὀδμή τ’ ἰχθυόεσσα «και η ψαρίσια μυρωδιά»: Η μυρωδιά των ψαριών χαρακτηρίζεται απεχθής, 

χαρακτηρισμός που υποκρύπτει την αντίληψη ότι την όποια δυσάρεστη οσμή της θάλασσας την δημιουργούν 

τα ψάρια, πβ. για τις φώκιες στην Οδ. δ 406 πικρὸν ἀποπνείουσαι ἁλὸς πολυβενθέος ὀδμήν «δυσάρεστα 

αποπνεόντας την οσμή της βαθιάς θάλασσας», 442 φωκάων ... ὀλοώτατος ὀδμή. 

 

βαρυγδούποιο θαλάσσης: Πβ. Κόιντ. Σμυρν. ΜΟ 1.320 κῦμα βαρυγδούποιο θαλάσσης. 

 

271. δεῦρο τεοὺς ἱδρῶτας ἐμοῖς ἐνικάτθεο κόλποις «έλα, ξεκούρασε τον κόπο σου στην αγκαλιά μου»: Η 

κυριολεκτική απόδοση «έλα, άφησε τους ιδρώτες σου στα στήθη μου» καθιστά σαφές το διπλό νόημα του 

στίχου. 

 

272. ὁ δ’ αὐτίκα λύσατο μίτρην «κι εκείνος αμέσως έλυσε τη ζώνη της»: Αυτός είναι ο συμβατικός τρόπος 

στο έπος, για να δηλωθεί η απώλεια της παρθενίας ή η έναρξη μιας ερωτικής συνεύρεσης. 

 

273. καὶ θεσμῶν ἐπέβησαν ἀριστονόου Κυθερείης «και άρχισαν τις τελετές της σοφής Κυθέρειας»: Η 

ερωτική συνεύρεση, ως τελετή, επιδαψιλεύει υπηρεσία στην Αφροδίτη, της οποίας ιέρεια είναι η Ηρώ και η 

οποία ξέρει καλύτερα από κάθε άλλον τι πρέπει να γίνει: για τούτο σοφή (ἀριστόνοος). 

 



143 

Οι επόμενοι στίχοι εξαίρουν την ιδιαιτερότητα του μοναχικού αυτού γάμου μακριά από τις 

συνηθισμένες τελετές και παραδόσεις, αλλά μέσα στο μυστηριακό κλίμα της σιγής και της σκοτεινιάς (280). 

Το χάραμα ο Λέανδρος επέστρεψε στην Άβυδο και η Ηρώ, «παρθένος τη μέρα, γυναίκα τη νύχτα» (287), 

περίμενε την επόμενη συνάντηση. Δεν έμελλαν όμως να μακροημερεύσουν οι εραστές, γιατί σύντομα ήλθε ο 

χειμώνας, που ανταριάζει τη θάλασσα. Με αυτές τις συνθήκες, Λέανδρος θα όφειλε να κρατηθεί μακριά, 

αλλά τον εξώθησε ο πόθος και η μοίρα (307) κι ο πυρσός των Ερώτων έγινε πυρσός των Μοιρών (308). 

 

309. βαρὺ πνείοντες ἀῆται «οι ορμητικοί άνεμοι»: Γι’ αυτούς είχε προειδοποιήσει ο Λέανδρος, ώστε να μην 

σβήσουν το φως του λυχναριού και τη ζωή του, στον στ. 216 ἀλλά, φίλη, πεφύλαξο βαρὺ πνείοντας ἀήτας. Η 

φράση παραλλάσσει ειρωνικά την Οδ. δ 567 λιγὺ πνείοντας ἀήτας. 

 

310. ἀκοντίζοντες ἀέλλας «εξακοντίζοντας ανέμους»: Η μεταφορά της ριπής του ανέμου ως ακοντίου 

προέρχεται από τον Νόννο (Διον. 13.389–90 ἀκοντιστῆρες ... / ... ἀῆται, 39.111–12). 

 

311. ἀθρόον ἐμπίπτουσιν ἐπὶ ῥηγμῖνι θαλάσσης «ορμούν ακάθεκτοι στην ακροθαλασσιά». 

 

ἐπὶ ῥηγμῖνι θαλάσσης: Ομηρικός λογότυπος (Ιλ. Α 437 κτλ.) Ῥηγμίν -ῖνος (< ῥήγνυμι) = ακτή (< ἄγνυμι), 

κυριολεκτικά «εκεί που σπάει το κύμα». 

 

312. δὴ τότε «ακριβώς τότε». 

 

ἐθήμονος ἐλπίδι νύμφης «με την ελπίδα της αγαπημένης του νύφης»: Δηλ. εμφορούμενος από την προσδοκία 

ότι θα ξανασυναντήσει την Ηρώ. Στο νοννιανό λεξιλόγιο συχνά ἐθήμων (κανονικά: «συνηθισμένος») = φίλος 

«αγαπητός». 

 

313. δυσκελάδων πεφόρητο θαλασσαίων ἐπὶ νώτων «κλυδωνιζόταν στην κακόηχη ράχη της θάλασσας». 

 

δυσκελάδων: < δυσ- + κέλαδος «θόρυβος, πάταγος». Πβ. Ησύχ. Λεξ. δ 2586 Latte, λ. δυσκέλαδος· δύσφωνος, 

κακὸν ἦχον ἀποτελῶν. Για τους δυσοίωνους ήχους της θάλασσας βλ. σχόλ. στ. 234. 

 

314. ἤδη κύματι κῦμα κυλίνδετο: Ο επανερχόμενος κλυδωνισμός των κυμάτων δεν αφήνει πολλές ελπίδες 

στον Λέανδρο. Ο θαλάσσιος κλοιός επισημαίνεται με έντονη παρήχηση των φθόγγων κυ- / τ. Η φράση είναι 

δανεισμένη από τον Όμηρο, Ιλ. Λ 307 πολλὸν δὲ ... κῦμα κυλίνδεται, Οδ. ε 296 (ο άνεμος) μέγα κῦμα 

κυλίνδων. 

 

315. αἰθέρι μίσγετο πόντος «η θάλασσα έφτανε στον ουρανό»: Έτσι φαίνεται η τρικυμιώδης θάλασσα σε 

οπτικό βάθος. Σε παρόμοια συμφραζόμενα στον Όμηρο λέγεται πως τα κύματα υψώνονται σαν βουνά (Οδ. γ 

290, λ 243 κ.εξ.) και στον Απολλώνιο ότι τα κύματα ανεβαίνουν στον ουρανό (Αργ. 2.171). Αλλά το 

γλωσσικό πρότυπο είναι ο Διονύσιος ο λεγόμενος Βασσαρεύς, Γιγαντιάς απ. 71.16 Livrea μίσγετο δ’ ἠέρι 

πόντ[̣ος. 

 

ἀνέγρετο: Μέσος αόριστος β΄ του ρ. ἀνεγείρομαι «υψώνομαι». 

 

316. μαρναμένων ἀνέμων: Η θαλασσοταραχή παρομοιάζεται με μανιασμένη μάχη. Μάρναμαι = μάχομαι. 

 

316–7. Ζεφύρῳ δ’ ἀντέπνεεν Εὖρος / καὶ Νότος εἰς Βορέην: Η ονομαστί παράθεση των τεσσάρων ανέμων 

κατά την περιγραφή μιας θαλασσοταραχής είναι κληρονομιά από το αρχαϊκό έπος, πβ., μετά την αναχώρηση 

του Οδυσσέα από το νησί της Καλυψώς, Οδ. ε 295–6, 331–2. 

 

μεγάλας ἐφέηκεν ἀπειλάς «εξακόντισε μεγάλες απειλές»: Οι απειλές που ανταλλάσσουν ο Νοτιάς και ο 

Βοριάς συνεχίζουν τη μεταφορά της (ομηρικής) μάχης από το μάρναμαι του προηγούμενου στίχου. 

 

318. καὶ κτύπος ἦν ἀλίαστος ἐρισμαράγοιο θαλάσσης «κι ο βρηχυθμός της παταγώδους θάλασσας ήταν 

ακατάπαυστος»: Ἀλίαστος < στερητικό ἀ- + λιάζομαι «απομακρύνομαι, υποχωρώ»· ἐρισμαράγοιο: < επιτατικό 

μόριο ἐρι- + σμάραγος «θόρυβος, πάταγος». 



144 

319. αἰνοπαθὴς δὲ Λέανδρος: Στον στ. 86, τη στιγμή που ο Λέανδρος βλέπει την Ηρώ, ο ποιητής τον 

προσφωνεί αἰνοπαθὲς Λείανδρε. 

 

ἀκηλήτοις ἐνὶ δίναις «μέσα στα άτεγκτα ρεύματα»: «Άτεγκτα» γιατί δεν εισακούουν τις προσευχές του (στ. 

320 κ.εξ.) Ἀκήλητος < στερητ. ἀ- + κηλέω «σαγηνεύω, γοητεύω», κατ’ επέκταση «άτεγκτος, ανένδοτος». 

 

320. πολλάκι μὲν λιτάνευε θαλασσαίην Ἀφροδίτην: Το γλωσσικό πρότυπο είναι ξανά ο Νόννος, Διον. 42.496 

(ο Διόνυσος φλερτάρει τη Βερόη) ἀλλὰ μάτην ἱκέτευε θαλασσαίην Ἀφροδίτην. Και ο Οδυσσέας, που συχνά 

είναι το πρότυπο για τις πράξεις του Λεάνδρου, προσεύχεται (με επιτυχία!) στον θεό-ποταμό, μόλις φτάνει 

εξαντλημένος σ’ ένα ποτάμι στη Φαιακία (Οδ. ε 444–53). Για την Αφροδίτη της θάλασσας βλ. σχόλ. στ. 249, 

250. Λιτανεύω = εκλιπαρώ, πβ. λιτή «έκκληση» και ΝΕ λιτανεία. 

 

321. πολλάκι δ’: Η αναφορά πολλάκι μὲν - πολλάκι δ’ αποδίδει τις επαναλαμβανόμενες παρακλήσεις του 

Λεάνδρου. 

 

ἄνακτα Ποσειδάωνα θαλάσσης: Ἄναξ = βασιλιάς, άρχοντας, πβ. ΝΕ ανάκτορο. Το θαλάσσης είναι γενική 

αντικειμενική στο ἄνακτα. 

 

322. Ἀτθίδος οὐ Βορέην ἀμνήμονα κάλλιπε νύμφης «δεν παρέλειψε να μνημονεύσει στον Βοριά τη νύφη 

από την Αθήνα»: Ο Λέανδρος εμφανίζει τη ρητορική δυνότητα του ποιητή, ικανού να προσάγει τα κατάλληλα 

μυθολογικά παραδείγματα και μάλιστα με αρκούντως υπαινικτικό τρόπο. Ο Βοριάς απήγαγε και μετέφερε 

στην πατρίδα του τη Θράκη την αττική νύμφη Ωρείθυια, ενώ εκείνη έπαιζε αμέριμνη στον Ιλισσό. Από τον 

γάμο τους γεννήθηκαν οι φτερωτοί ήρωες Ζήτης και Κάλαϊς. Ο Λέανδρος επικαλείται την ομοιότητα της 

θέσης τους, ως ερωτευμένων, για να ζητήσει την υποχώρηση των ανέμων. Αλλά η ρητορική δυνότητα δεν θα 

υπερκεράσει τις αποφάσεις των Μοιρών. 

 

κάλλιπε: = κατέλιπε, με αποκοπή του -ε- και αφομοίωση του συμφώνου -τ- από το -λ-. 

 

323. ἀλλά οἱ οὔ τις ἄρηγεν, Ἔρως δ’ οὐκ ἤρκεσε Μοίρας: Ο στίχος μιμείται Ιλ. Ζ 16 ἀλλά οἱ οὔ τις τῶν γε 

τότ’ ἤρκεσε λυγρὸν ὄλεθρον «αλλά τότε κανείς απ’ αυτούς δεν τον γλίτωσε από τον ελεεινό θάνατο»: ο 

Άξυλος είχε πολλούς φιλοξενούμενους, αλλά φονεύεται οικτρά από τον Διομήδη. Η όψιμη λογοτεχνία 

αρέσκεται σχεδόν σαδιστικά να περιγράφει σκηνές, όπου το θύμα δεν μπορεί να ξεφύγει τη μοίρα του. Ἀρήγω 

= βοηθώ, πβ. ΝΕ αρωγός· ἤρκεσε < ἀρκέω «αποκρούω, προστατεύω». 

 

324. πάντοθι δ’ ἀγρομένοιο δυσάντεϊ κύματος ὁρμῇ «και καθώς συγκεντρώνονταν τα κύματα με αδυσώπητη 

ορμή»: Η απαλοιφή του ὁρμῇ (π.χ. ο Ludwich πρότεινε ὁλκῷ), προκειμένου να αποφευχθεί το φαινόμενο δύο 

συναπτοί στίχοι να τελειώνουν με την ίδια λέξη, στερείται πραγματικής βάσης, αφού αυτό συμβαίνει κι αλλού 

στον Μουσαίο (στ. 85–6) και είναι σύνηθες στον Νόννο. Επιπλέον, η επανάληψη διαστέλλει την αδυναμία 

που έχουν τα μέλη του Λεάνδρου με τη δύναμη που έχει ο κλυδωνισμός των κυμάτων. Σε αυτό το πλαίσιο ο 

T. Gelzer (Museum Helveticum 25 [1968], 29) παρατήρησε ότι η επανάληψη διαλέγεται με δύο οδυσσειακές 

«ορμές», την ορμή ενός μεγάλου κύματος στην Οδ. ε 319–20 και την αποκαμωμένη ορμή του Οδυσσέα στην 

Οδ. ε 416 μελέη δέ μοι ἔσσεται ὁρμή «κι ανώφελη φανεί η ορμή μου», ημιστίχιο που μοιάζει να μιμείται ο 

Μουσαίος στον επόμενο στίχο. 

 

ἀγρομένοιο: < Μετοχή αορ. β΄ ρ. ἀγείρομαι «συγκεντώνομαι», πβ. ΝΕ αγορά (αρχικά: τόπος συνάθροισης) 

 

δυσάντεϊ: < πρόθεμα δυσ- + ἀντάω «αντιμετωπίζω, συναντώ». 

 

325. τυπτόμενος πεφόρητο «χτυπιόταν [από τα κύματα] και κλυδωνιζόταν»: Τύπτω «χτυπώ», πβ. ΝΕ τύψεις. 

 

ποδῶν δὲ οἱ ὤκλασεν ὁρμή «και η ορμή των ποδιών του λύγισε»: Οι στίχοι περιγράφουν τις στιγμές που ο 

Λέανδρος ξεψυχά, που βρίσκεται στο μεταίχμιο της ζωής και του θανάτου: έτσι η κολυμβητική ορμή των 

ποδιών του εξασθενεί. Τα πόδια του κινούνται ακόμη, αλλά νωχελικά, ξεψυχισμένα. Το οἱ (= αὐτῷ) είναι 

δοτική προσωπική αντιχαριστική. Ὀκλάζω = λυγίζω τα γόνατα, πβ. ΝΕ οκλαδόν. 

 



145 

ὁρμή: Είναι επική λέξη, αλλά έχει χρωματιστεί από τη φιλοσοφική της χρήση: δηλώνει την εκ φύσεως 

ικανότητα, εν προκειμένω των ποδιών, να κινούνται. Πρόκειται για όρο της στωϊκής φιλοσοφίας, που 

υιοθετήθηκε από τους νεοπλατωνικούς και επηρέασε τη χρήση της λέξης στην όψιμη ποίηση. 

 

326. καὶ σθένος ἦν ἀνόνητον ἀκοιμήτων παλαμάων «κι ανώφελη ήταν η δύναμη των ανήσυχων χεριών 

του»: Ο στίχος κατατρύχεται από προβλήματα σχετικά με την αποκατάσταση του κειμένου και τις επιλογές 

χωρίζουν λεπτότατες αποχρώσεις. Καταρχήν οι κώδικες παραδίδουν ἀδόνητον, που θα σήμαινε «ακίνητο» 

μάλλον παρά «αμείωτο» (πράγμα που θα συνεπαγόταν ότι τα πόδια του Λεάνδρου έχουν εξαντληθεί, αλλά τα 

χέρια του διατηρούν όλη την ισχύ τους). Αυτό διόρθωσε σε ἀνόνητον «ανώφελο» (στερητ. ἀ- + ὀνίνημι 

«ωφελώ») ο αισθαντικός Graefe: η δύναμη που έχει απομείνει στα χέρια-κουπιά του νεαρού Λεάνδρου είναι 

πλέον ανώφελη, όταν από την εξάντληση χάνει σταδιακά τον έλεγχό τους. Ύστερα, στην αμέσως επόμενη 

λέξη, οι κύριοι κώδικες παραδίδουν ἀκινήτων, ενώ δευτερεύοντες κώδικες και αναγεννησιακοί εκδότες 

παρέχουν ἀκοιμήτων «ανήσυχων, που χαροπαλεύουν ακόμη», χρήση που μπορεί να παραλληλιστεί με τους 

στ. 12 = 225 ἀκοιμήτων ὑμεναίων. Όπως τα πόδια του Λεάνδρου παλεύουν στο νερό ξεψυχισμένα (στ. 325), 

έτσι και τα χέρια του βρίσκονται σε αδύναμη, απέλπιδα πάλη με τα κύματα. Υπέρ του ἀκοιμήτων συνηγορεί 

το γεγονός ότι παλαιογραφικά αυτό θα μπορούσε να παραμορφωθεί σε ἀκινήτων με ιωτακισμό, ενώ το 

αντίστροφο μοιάζει απίθανο. Επίσης ίσως το ἀκοιμήτων στο σημείο αυτό υποβάλλει και την ιδέα του θανάτου 

(κοίμησις) για τα χέρια του Λεάνδρου, που έχουν ακόμη μέσα τους λίγη, πλην μάταιη, ζωή. 

 

327. πολλὴ δ’ αὐτόματος χύσις ὕδατος ἔρρεε λαιμῷ: Ο στίχος δηλώνει ότι ο Λέανδρος πνίγεται στη 

θάλασσα. Το αὐτόματος σημαίνει ότι η ροή του θαλάσσιου νερού καταλήγει στον λαιμό του Λεάνδρου «από 

μόνη της», από τον φυσικό κλυδωνισμό των κυμάτων μέσα στη θαλασσοταραχή και πέραν του ελέγχου του 

Λεάνδρου. 

 

328. καὶ ποτὸν ἀχρήιστον ἀμαιμακέτου πίεν ἅλμης «και ήπιε το ανώφελο ποτό της ασυγκράτητης 

θάλασσας»: Σε αντίθεση με το πόσιμο νερό, το νερό της θάλασσας είναι ἀχρήιστον, γιατί γενικά δεν ωφελεί 

σε κάτι αυτόν που το πίνει, και ειδικά δεν βοηθά τον Λέανδρο να αναζωογονηθεί. Ο Kost (1971, 533) 

αναφέρει μιαν πιθανή μίμηση στις Ιστορίες του Αγαθία, όπου περιγράφεται μια ναυμαχία με τους Ούννους 

και μάλιστα στον Ελλήσποντο, 193.26 Keydell κατεδύοντο ἐν τῷ βάθει καὶ ἔθνησκον ἀχρήστου ποτοῦ 

ἐμπιπλάμενοι «βυθίζονταν στον πάτο και πέθαιναν, αφού γέμιζαν με άχρηστο ποτό». 

 

ἀμαιμάκετος «απροσμάχητος, ακαταγώνιστος»: Λέξη αγνώστου ετύμου (σύμφωνα με κάποιους: επιτατικό ἀ- 

+ μαιμάω «ορμώ, λαχταρώ»). 

 

329–30. καὶ δὴ λύχνον ἄπιστον ἀπέσβεσε πικρὸς ἀήτης / καὶ ψυχὴν καὶ ἔρωτα πολυτλήτοιο Λεάνδρου «και 

στο τέλος ο πικρός άνεμος έσβησε εντελώς το προδοτικό λυχνάρι / και μαζί την ψυχή και τον έρωτα του 

πολυβασανισμένου Λεάνδρου»: Η ταύτιση του λυχναριού με τη ζωή και τον έρωτα του Λεάνδρου και της 

Ηρώς είναι σαφής στους στίχους αυτούς. Το σβήσιμο της λάμπας, που είναι οριστικό (ἀπ-έσβεσε), εκφράζεται 

με το χιαστό σχήμα στον στ. 319 λύχνον ἄπιστον ... πικρὸς ἀήτης (ουσιαστ. - επίθ. ... επίθ. - ουσιαστ.) 

 

δή: Το έντονα εμφατικό μόριο δή σημαίνει, όπως και μεταφράστηκε, «στο τέλος», ολοκληρώνει δηλαδή με το 

ισχυρότερο σημείο την περιγραφή της άνισης πάλης του Λεάνδρου με τα κύματα. 

 

λύχνον ἄπιστον: Τα δύο μέσα που χρησιμοποιεί ο Λέανδρος για τη διαδρομή του, το λυχνάρι και η θάλασσα, 

χαρακτηρίζονται αναξιόπιστα εδώ και στον στ. 299 αντιστοίχως. Και στο επίγραμμα του Αντίπατρου του 

Θεσσαλονικέως για τον Λέανδρο (ΠΑ 7.666.4) το λυχνάρι χαρακτηρίζεται προδότης. 

 

πολυτλήτοιο Λεάνδρου: Ο Λέανδρος περιγράφεται σαν άλλος πολύτλας Οδυσσέας. Πολύτλητος < πολύς + 

τλάω «υποφέρω». 

 

331. νείκεσε δ’ ἀγριόθυμον ἐπεσβολίῃσιν ἀήτην «και κάκισε με προσβολές τον σκληρόκαρδο άνεμο»: Το 

υποκείμενο της δράσης μεταβάλλεται απότομα από τον Λέανδρο στην Ηρώ, πράγμα που δημιουργεί υποψία 

για χάσμα ανάμεσα στους στ. 330 και 331. Εναλλακτικά, άλλοι θεωρούν τους στ. 331–2, τους οποίους 

μαρτυρούν μόνον δύο ομάδες ύστερων χειρογράφων, παρείσακτους και οβελιστέους. Ωστόσο, ομοιότητες 

ανάμεσα στους στίχους αυτούς και στις Επιστ. ηρωίδ. του Οβιδίου (18.211, 19.22) συνηγορούν υπέρ της 



146 

γνησιότητας (βλ. τη σημείωση των Livrea – Eleuteri 1982 στο κριτικό υπόμνημα ad loc.) Άλλοι μεταθέτουν 

τους στίχους 331–2 πριν από τους στ. 329–30, που περιγράφουν το τέλος τους Λεάνδρου, ώστε ο ψόγος του 

Λεάνδρου εναντίον του ανέμου να προηγείται, όχι να έπεται του θανάτου του, αλλά τέτοιες πληθωρικές 

περιγραφές, όπως η προκείμενη, δεν δεσμεύονται από τη στενή, ακραιφνώς λογική διαδοχή των γεγονότων. Ο 

Gelzer, από την άλλη μεριά, μετέθεσε τους στ. 335–6 πριν από τον στ. 331, ώστε να αναφερθεί το όνομα της 

Ηρώς, αλλά δες τις αντιρρήσεις του Hopkinson (1994, 183). Για το ἐπεσβολίη βλ. σχόλ. στο Γρηγ. Ναζ. Π. 

ανθρ. φύσ. 122. 

 

332. ἤδη γὰρ φθιμένοιο μόρον θέσπισσε Λεάνδρου «γιατί πλέον [ο άνεμος] προφήτευσε τον θάνατο του 

Λεάνδρου, που χάθηκε». 

 

333. εἰσέτι δηθύνοντος «που ακόμη καθυστερούσε»: Το δηθύνοντος είναι γενική απόλυτη, χρονική μετοχή, 

με εννοούμενο υποκείμενο Λεάνδρου. Δηθύνω < επίρρ. δηθά «για πολύ καιρό». 

 

ἐπ’ ἀγρύπνοισιν ὀπωπαῖς: Τα μάτια της Ηρώς είναι άγρυπνα όχι μόνο γιατί δεν κοιμήθηκε τη νύχτα 

(«άυπνα»), αλλά και γιατί δεν σταμάτησε να αναζητά εναγωνίως τον Λέανδρο (στ. 336: «σε ετοιμότητα», πβ. 

336 πάντοθι δ’ ὄμμα τίταινεν). Η φράση είναι εμπρόθετος προσδιορισμός που φανερώνει κατάσταση. 

 

334. ἵστατο κυμαίνουσα πολυκλαύστοισι μερίμναις «στεκόταν ταραγμένη με πολύκλαυτες έγνοιες». 

 

κυμαίνουσα: Το ρήμα αναφέρεται στην ψυχολογική ταραχή της Ηρώς, αλλά η χρήση του παραπέμπει και 

στην τρικυμιώδη θάλασσα, στην οποία έχει προσηλώσει το βλέμμα της η Ηρώ. 

 

μερίμναις: Πολύ συχνά η λ. μέριμνα δηλώνει την έγνοια για την τύχη του αγαπημένου. 

 

335. ἠριγένεια «η αυγή, το χάραμα»: < επίρρ. ἦρι «νωρίς» + γίγνομαι, κυριολεκτικά «που φαίνεται νωρίς». 

 

336. πάντοθι δ’ ὄμμα τίταινεν ἐς εὐρέα νῶτα θαλάσσης «και παντού άπλωνε το βλέμμα της πάνω στην 

πλατιά ράχη της θάλασσας». 

 

τιταίνω «τεντώνω, απλώνω»: ~ τείνω. Είναι ένα από τα αγαπημένα ρήματα του Νόννου. 

 

337. εἴ που ἐσαθρήσειεν ἀλωόμενον παρακοίτην «αν ίσως δει τον σύζυγό της να περιπλανιέται». 

 

338. λύχνου σβεννυμένοιο «καθώς το λυχνάρι έσβηνε»: Δηλ. πριν επικρατήσει το απόλυτο σκοτάδι. Η φράση 

ανακαλεί υπαινικτικά τον στ. 15 λύχνου σβεννυμένοιο καὶ ὀλλυμένοιο Λεάνδρου. 

 

παρὰ κρηπῖδα … πύργου «στα θεμέλια του πύργου»: Κρηπίς «θεμέλιο», από τα ΑΕ το λατινικό συνώνυμο 

crepido. Είναι λέξη αβέβαιης ετυμολογίας, πιθανώς δάνεια. 

 

339. δρυπτόμενον σπιλάδεσσιν «να πληγώνεται στα βράχια»: Ακόμη κι εδώ ο Λέανδρος ομοιάζει με τον 

Οδυσσέα, που χτυπιέται στα βράχια στην Οδ. ε 401 κ.εξ., 426 κ.εξ. Δρύπτω «πληγώνω, ξεσκίζω». 

 

ἔδρακε: < δέρκομαι «βλέπω», πβ. ΝΕ δράκος (κυριολεκτικά: «που βλέπει διαπεραστικά», από το έντονο 

βλέμμα των φιδιών). Το νεκρόν είναι κατηγορούμενο στο παρακοίτην. 

 

340. δαιδαλέον ῥήξασα περὶ στήθεσσι χιτῶνα «αφού ξέσκισε στα στήθη της τον πλουμιστό χιτώνα»: 

Πρόκειται για τυπική σκηνή πένθους. Κατά την αλληγορική ερμηνεία η Ηρώ, λίγο πριν από την αυτοκτονία 

της, απαλλάσσεται από τον «χιτώνα» των σαρκικών δεσμών. Ῥήξασα < ῥήγνυμι «σκίζω», πβ. ΝΕ ρήξη, 

ρήγμα. 

 

341. ῥοιζηδὸν προκάρηνος ἀπ’ ἠλιβάτου πέσε πύργου «με συριγμό έπεσε κατακέφαλα από τον απόκρημνο 

πύργο»: Ο στίχος απηχεί την αυτοκτονία της Οινώνης, όταν διαπιστώνει ότι ο αγαπημένος της Πάρις είναι 

νεκρός, στον ελληνιστικό τραγικό ποιητή Λυκόφρονα, Αλεξάνδρα 65–6 πύργων ἀπ’ ἄκρων πρὸς νεόδμητον 



147 

νέκυν / ῥοιζηδὸν ἐκβράσασα κύμβαχον δέμας «από την κορυφή του πύργου προς το νεκρό που μόλις πέθανε 

θα ρίξει κατακέφαλα το κορμί της με συριγμό». 

 

προκάρηνος: < προ- + κάρα «κεφάλι» (πβ. ΝΕ καρατομώ, κρανίο), = με το κεφάλι προς τα κάτω. Για το 

ἠλίβατος βλ. σχόλ. στ. 256. 

 

ῥοιζηδόν: < ῥοιζέω «κινούμαι με ορμή, συρίζω». Αποδίδει τον θόρυβο του αέρα εξαιτίας απότομης κίνησης. 

 

342. κὰδ δ’ Ἡρὼ τέθνηκε: Το κατατέθνηκε έχει υποστεί τμήση. Το καταληκτικό σύμφωνο της πρόθεσης κατ’ 

έχει αφομοιωθεί από το δ’ που ακολουθεί. 

 

σὺν ὀλλυμένῳ παρακοίτῃ «μαζί με τον σύζυγό της που πέθανε»: Η ένωση στον θάνατο είναι συστατικό του 

τραγικού θανάτου σε όλα τα λογοτεχνικά είδη. Αλλά στον Πλάτωνα οι μέχρι τέλους πιστοί ερωτευμένοι 

ανταμείβονται με παντοτινή ένωση (Φαίδρ. 256a, Φαίδ. 68a), ενώ ο θάνατος μετά τον θάνατο του 

αγαπημένου είναι ιδιαιτέρως αρεστός στους θεούς (Gelzer 1975, 389). 

 

343. ἀλλήλων δ’ ἀπόναντο καὶ ἐν πυμάτῳ περ ὀλέθρῳ «και χάρηκαν ο ένας τον άλλο ακόμα και στον έσχατο 

θάνατο»: Πβ. στ. 290–2 κρυπταδίῃ τέρποντο μετ’ ἀλλήλων Κυθερείῃ. / ... οὐδ’ ἐπὶ δηρὸν ἀγρύπνων ἀπόναντο 

ὑμεναίων «χαιρόταν ο ένας τον άλλο με κρυφό έρωτα ... και δεν απόλαυσαν για πολύ τον άγρυπνο γάμο 

τους». 

 

ἀπόναντο: Επικός αόριστος (ἀπονήμην) του ρ. ἀπονίναμαι (< ἀπό + ὀνίνημι «ωφελώ, παρέχω ευχαρίστηση») 

= απολαμβάνω. 

 

καὶ ἐν πυμάτῳ περ ὀλέθρῳ: Δηλ. βρήκαν ευχαρίστηση ακόμη και μέσα σ’ έναν τραγικό θάνατο. 

 

 

Εικ. 5.4. Η Ηρώ θρηνεί το άψυχο σώμα του Λέανδρου. William Etty, Hero and Leander, 1828. Πηγή: Wikimedia 

Commons. http://commons.wikimedia.org/wiki/File:Etty-HeroAndLeander.jpg  

http://commons.wikimedia.org/wiki/File:Etty-HeroAndLeander.jpg


148 

Βιβλιογραφία 

 

α. Τριφιόδωρος, Ιλίου άλωσις 
 

Ηλεκτρονική βιβλιογραφία με τακτικές ενημερώσεις: 

https://sites.google.com/site/hellenisticbibliography/empire/triphiodorus 

 

Εκδόσεις 

Gerlaud, B.1982. Triphiodore. La prise d’Ilion. Παρίσι. 

Livrea, E. 1982. Triphiodorus. Ilii excidium. Λιψία. 

Υπομνήματα 

Gerlaud, B. 1982. Triphiodore. La prise d’Ilion. Παρίσι. 

Miguélez-Cavero, L. 2013 Triphiodorus: The Sack of Troy. A General Introduction and Commentary. 

Βερολίνο – Νέα Υόρκη. 

Μεταφράσεις 

Εκδόσεις Κάκτος. 2015. Μουσαίος, Κόλλουθος, Τριφιόδωρος, Παμπρέπιος: Άπαντα. Αθήνα. 

Gerlaud, B. 1982. Triphiodore. La prise d’Ilion. Παρίσι. 

Mair, A. W. 1928. Oppian, Colluthus, Triphiodorus. Κέμπριτζ Μασσ., 580–633 (Loeb). 

Μελέτες 

Paschalis, M. 2005. Pandora and the Wooden Horse: a reading of Triphiodorus’ Capture of Troy. Στο: M. 

Paschalis (επιμ.), Roman and Greek Imperial Epic. Ηράκλειο, 91–115. 

Rodari, O. 2005. La Prise d’Ilion de Triphiodore. Στο: A. Kolde – A. Lukinovich – A.–L. Rey (επιμ.), 

Κορυφαίῳ ἀνδρί. Mélanges offerts à André Hurst, Γενεύη, 259–65. 

Tomasso, V. 2012. The Fast and the Furious: Triphiodorus’ Reception of Homer in the Capture of Troy. Στο: 

M. Baumbach – S. Bär (επιμ.), Brill’s Companion to the Greek and Latin Epyllion and its Reception. 

Λέιντεν, 371–409 

Ypsilanti, M. 2007. Triphiodorus Homericus. People in the Iliou Alosis and their Forebears in the Iliad and 

Odyssey. Wiener Studien 120: 93–114. 

 

 

β. Μουσαίος, Τα καθ’ Ηρώ και Λέανδρον 
 

Ηλεκτρονική βιβλιογραφία με τακτικές ενημερώσεις: 

https://sites.google.com/site/hellenisticbibliography/empire/musaeus 

 

Έκδοση 

Livrea, E. – P. Eleuteri 1982. Musaeus, Hero et Leander. Λιψία (Teubner). 

Μεταφράσεις 

Gelzer, T. 1975. Musaeus, Hero and Leander. Στον ίδιο τόμο με Callimachus, Aetia, Iambi, Hecale and other 

Fragments υπό C. A. Trypanis, Κέμπριτζ Μασσ. (Loeb). 

https://sites.google.com/site/hellenisticbibliography/empire/triphiodorus
https://sites.google.com/site/hellenisticbibliography/empire/musaeus


149 

Εκδόσεις Κάκτος. 2015. Μουσαίος, Κόλλουθος, Τριφιόδωρος, Παμπρέπιος: Άπαντα. Αθήνα. 

Υπομνήματα 

Hopkinson, N. 1994. Greek Poetry of the Imperial Period. Κέμπριτζ, 136–85. 

Kost, K. 1971. Musaios. Hero und Leander. Βόνη. 

Μελέτες 

Accorinti, D. 2012. Musaios II (Dichter), Reallexikon für Antike und Christentum XXV: 162–71. 

Bajard, A. 2002. La legende de Léandre et Hero dans la littérature latine. Revue des études latines 80: 150–6. 

Dümmler, N. N. 2012. Musaeus, Hero and Leander: Between Epic and Novel. Στο: M. Baumbach – S. Bär 

(επιμ.), Brill’s Companion to Greek and Latin Epyllion and Its Reception, Λέιντεν – Βοστόνη, 411–

46. 

Gärtner, T. 2009. Wer löscht das Feuer? Zur Rezeption der Hero und Leander Sage. Antike, Mittelalter, 

Renaissance und Neuzeit. Orbis Litterarum 64: 263–82. 

 

Ερωτήσεις 

 

α. Τριφιόδωρος, Ιλίου άλωσις 
 

1. Γιατί, παρά τις πληροφορίες που αντλούμε από τη Σούδα, οι ερευνητές θεωρούν ότι η σωστή ορθογραφία 

του ονόματος είναι Τριφιόδωρος; Ποιους άλλους τίτλους χαμένων έργων του μας παραδίδει το βυζαντινό 

λεξικό; 

 

2. Πώς τα παπυρικά ευρήματα άλλαξαν άρδην τη χρονολόγηση του ποιητή; 

 

3. Ποια έργα πραγματεύονται το θέμα της άλωσης της Τροίας; 

 

4. Στ. 262 Πριάμοιο ποδῶν προπάροιθεν ἐλυσθείς: σε ποιο θεσμό αναφέρεται ο ποιητής; Ποιες όμοιες σκηνές 

του ομηρικού έπους ανακαλεί; 

 

5. Στ. 270–2: σε ποια παλαιότερα επεισόδια του Τρωικού πολέμου αναφέρεται ο Σίνωνας και ποιος είναι ο 

ρητορικός σκοπός αυτής της αναφοράς; 

 

6. Στ. 310 σχέτλιον ἀφραδέων μερόπων γένος: να σχολιάσετε την ποιητική παρέμβαση. 

 

 

β. Μουσαίος, Τα καθ’ Ηρώ και Λέανδρον 
 

1. Ποιες λογοτεχνικές αλλά και ιστορικές μαρτυρίες έχουμε για το μύθο του Λέανδρου και της Ηρώς; 

 

2. Σχολιάστε την υπόθεση του Thomas Gelzer για μιαν αλληγορική ερμηνεία του ποιήματος. Ποιο είναι το 

κεντρικό μοτίβο στην ανάγνωση αυτή και ποια είναι η λειτουργία του; 

 

3. Να εξετάσετε τον ρόλο του λυχναριού στην ιστορία και να τον συγκρίνετε με τη χρήση του στην 

παράλληλη ιστορία του Έρωτα και της Ψυχής. 

 



150 

4. Στ. 14–15: σε ποιο κεντρικό θέμα αναφέρονται οι στίχοι; 

 

5. Στ. 101–7: να περιγράψετε τις αντιδράσεις της Ηρώς και να τις αντιστοιχήσετε με αυτές του Λεάνδρου. 

Ποιο σκοπό εξυπηρετεί αυτή η αντιστοιχία; 

 

6. Στ. 245–6: μπροστά σε ποιο δίλημμα βρίσκεται ο ήρωας; Με ποιο ποιητικό μέσο αποτυπώνεται; 

 

7. Στ. 254 λαμπομένου δ’ ἔσπευδεν ἀεὶ κατεναντία λύχνου: ποια θα μπορούσε να είναι μια αλληγορική 

ερμηνεία αυτού του στίχου; 

 

8. Στ. 326 καὶ σθένος ἦν ἀνόνητον ἀκοιμήτων παλαμάων: να συζητήσετε τα προβλήματα αποκατάστασης του 

χωρίου.  



151 

Κεφάλαιο 6. Χριστιανική ποίηση 

 

Σύνοψη 

Η δημιουργία της χριστιανικής ποίησης συζητείται στην Εισαγωγή στην ποίηση της Ύστερης Αρχαιότητας (σ. 29 

κ.εξ.) Εδώ παρουσιάζονται ενδεικτικά κείμενα: πρώτα ένα απόσπασμα από το ιουδαιο-χριστιανικό 

ψευδεπίγραφο, τους Σιβυλλιακούς χρησμούς, με θέμα την πτώση των πρωτόπλαστων. Μετά τυπώνεται η 

επιτύμβια επιγραφή του επισκόπου Ιεροπόλεως Αβέρκιου (2ος αι. μ.Χ.), που αποτελεί σημαντική μαρτυρία για 

την πρώιμη χριστιανοσύνη. Ακολουθεί η ανά τους αιώνες κρηπίδα της χριστιανικής ποίησης, ο Γρηγόριος ο 

Ναζιανζηνός, με το στοχαστικής και λυρικής διάθεσης ποίημα Περί ανθρωπίνης φύσεως. Στη συνέχεια ένα 

απόσπασμα με θέμα την ανάσταση του Λάζαρου από το βαθυστόχαστο έργο του Νόννου του Πανοπολίτη, 

Παράφρασις του ευαγγελίου του αγ. Ιωάννη. 

 

Προαπαιτούμενη γνώση 

Βασική γνώση της επικής διαλέκτου, του επικού μέτρου (δακτυλικού εξάμετρου) καθώς και της Εισαγωγής στην 

ποίηση της Ύστερης Αρχαιότητας στον παρόντα τόμο. 

 

 

α. Σιβυλλιακοί Χρησμοί 
 

Οι Σιβυλλιακοί Χρησμοί είναι μία ψευδεπίγραφη συλλογή εξάμετρων προφητειών σε δέκα πέντε βιβλία σε 

περίπου 4.200 στίχους. Η Σίβυλλα ήταν μάντισσα, η οποία αναφέρεται για πρώτη φορά στον προσωκρατικό 

Ηράκλειτο (22 B 92 Diels – Kranz, περ. 500 π.Χ.) μαινομένῳ στόματι ... φθεγγομένη. Αρχικά τοποθετείται 

στις Ερυθρές της Μικράς Ασίας και στη συνέχεια στην Κύμη της Κάτω Ιταλίας. Περίφημη είναι η περιγραφή 

του Βιργιλίου (Αιν. 6.42 κ.εξ.), όπου η Σίβυλλα της Κύμης προφέρει εκστατικές προφητείες με την έμπνευση 

του Απόλλωνα (αν και οι περισσότερες πηγές της αναγνωρίζουν δική της έμπνευση). Καθώς όμως ολοένα και 

περισσότερες περιοχές ήγειραν αξιώσεις για την καταγωγή της Σίβυλλας, ο αριθμός τους αυξήθηκε, ώσπου ο 

Βάρρων (Inst. div. στον Λακτάντιο Inst. 1.6.7: πρώτο μισό του 2ου αι. μ.Χ.) καταλογογράφησε δέκα Σίβυλλες: 

Περσική, Λιβυκή, Δελφική κτλ. Αργότερα, στα μεσαιωνικά χρόνια, προστέθηκαν άλλες δύο για να 

ισοφαρίσουν τους δώδεκα προφήτες. 

Σιβυλλιακά βιβλία συνδέθηκαν ιδιαιτέρως με τη Ρώμη. Σύμφωνα με την παράδοση ο βασιλιάς 

Ταρκίνιος Πρίσκος (Tarquinius Priscus: 616–579 π.Χ.) αγόρασε από κάποια γριά τρία βιβλία ιερών κειμένων 

της Σίβυλλας (libri Sibyllini) γραμμένων στα ελληνικά, τα οποία παρέδωσε προς φύλαξη στον ναό του 

Kαπιτωλίου Διός υπό την επιτροπεία δέκα πέντε ιερέων (Quindecimviri sacris faciundis). Τα βιβλία αυτά δεν 

λέγεται ότι περιείχαν χρησμούς παρά μόνον προδιαγραφές για ιερές τελετές. Η πυρκαγιά που κατέκαψε το 

Καπιτώλιο το 83 π.Χ. αφάνισε κι εκείνα. Με εντολή της Συγκλήτου ανασυστάθηκε μια εκδοχή των 

Σιβυλλιακών βιβλίων και κατά τη ρεπουμπλικανική περίοδο χρησιμοποιούνταν σε καθαρτήριες τελετές. Ο 

Αύγουστος το 12 π.Χ. οπότε και εξελέγη στο αξίωμα του pontifex maximus, μετέφερε τα Σιβυλλιακά βιβλία 

στον Παλατίνο λόφο και τα τοποθέτησε στον ναό του Πατρώου Απόλλωνα τον οποίο είχε χτίσει δίπλα στην 

κατοικία του. Ο οίκος του Αυγούστου και ο ναός του Απόλλωνα συνδέονταν με εσωτερικό διάδρομο. Η 

χρήση τους μακροημέρευσε και μαρτυρείται για τελευταία φορά στο ποίημα De reditu suo 52 κ.εξ. του 

ποιητή Rutilius Namatianus, ο οποίος αναφέρει πως ο Ρωμαίος στρατηγός Στιλίχων (Flavius Stilicho) έκαψε 

τα βιβλία το 405 μ.Χ., διότι καταφέρονταν ενάντια στην (πρόσκαιρη και πραξικοπηματική) διακυβέρνησή 

του. 

Εξελληνισμένοι Ιουδαίοι των ύστερων ελληνιστικών χρόνων απέδωσαν στη Σίβυλλα εξάμετρα 

ποιήματα, τα οποία συνέθεσαν οι ίδιοι και τα οποία περιείχαν προφητείες για τα μελλούμενα, για 

καταστροφές πόλεων και ηθικές παραινέσεις γνωστές και από αλλού στην ιουδαϊκή γραμματεία της 

ελληνιστικής περιόδου (π.χ. τις Γνώμες του Ψευδο-Φωκυλίδη, ίσως του 1ου αι. μ.Χ.) Οι αρχικοί συγγραφείς 

είναι δυνατό να είχαν κάνει χρήση προφητειών ήδη αρχαίων, που σχετίζονταν με το θέμα τους. Εκείνων το 

έργο αναδέχθηκαν χριστιανοί παραχαράκτες και στιχουργοί. Με αυτή την έννοια, οι Σιβυλλιακοί χρησμοί 

είναι ένα έντονα ρευστό κείμενο της Ιουδαιο-χριστιανικής γραμματείας. Ασφαλώς η σύνδεση της Σίβυλλας 



152 

με τη Ρώμη, την πρωτεύουσα του κράτους, συνέβαλλε, ώστε οι χριστιανοί να θελήσουν να προσεταιριστούν 

την παράδοση των Σιβυλλιακών χρησμών για τους δικούς τους προπαγανδιστικούς σκοπούς. Εκείνοι 

αποζητούσαν να ανακαλύψουν δεσμούς ανάμεσα στη νέα θρησκεία και τη Ρώμη. Η προσπάθεια να συνδεθεί 

η νέα θρησκεία με το imperium Romanum είναι ευδιάκριτη, λ.χ., στην Εκκλησιαστική ιστορία του Ευσεβίου 

Καισαρείας. Επιπλέον, με τα κείμενα αυτά, κατάλληλα ερμηνευμένα, οι χριστιανοί προσπαθούσαν να 

αποδείξουν ότι εμπνευσμένοι εθνικοί ποιητές, μάντεις ή και θεοί είχαν προαναγγείλει την έλευση του 

Χριστού. Αυτή ήταν μια χριστιανική εμμονή τον 5ο και 6ο αι. μ.Χ., κυρίως γνωστή από τη λεγόμενη 

Θεοσοφία της Τυβίγγης,130 μια συλλογή εθνικών προφητειών και χρησμών, η οποία υπηρετεί τον ίδιο στόχο. 

Το ενδιαφέρον των χριστιανών απολογητών και πατέρων για τους Σιβυλλιακούς χρησμούς φανερώνεται 

έντονο ήδη από τις αρχές του 2ου αι. μ.Χ. Ιδιαίτερα συχνές αναφορές υπάρχουν στον Λακτάντιο (στο έργου 

του Divinae Institutiones: 303–313 μ.Χ.) και στον ιερό Αυγουστίνο (4ος–5ος αι. μ.Χ., ιδιαιτέρως για το όγδοο 

βιβλίο των Χρησμών). Και οι δύο χρησιμοποιούν μια παλιά, τώρα χαμένη λατινική μετάφραση των Χρησμών. 

Αλλά και εθνικά κείμενα δείχνουν ενδιαφέρον για τους Σιβυλλιακούς χρησμούς (Αμμιανός Μαρκ. 21.1.11, 

30.4.11, Προκόπιος Γοτθ. πόλ. 1.7.6, 1.24.27–36, όπου μια γενική θεώρηση των Χρησμών), ενώ η επίδρασή 

τους συνεχίστηκε τον Μεσαίωνα και μέχρι τα χρόνια της Αναγέννησης. 

 

 

Εικ. 6.1. Σίβυλλα η Κυμαία, Μιχαήλ Άγγελος (περ. 1511). Καπέλα Σιστίνα, Μουσείο Βατικανού. Πηγή: Wikimedia 

Commons. http://commons.wikimedia.org/wiki/File:CumaeanSibylByMichelangelo.jpg 

                                                           
130 Εκδ. H. Erbse, Theosophorum graecorum fragmenta, Λιψία 1995 (Teubner)· P. F. Beatrice, Anonymi 

Monophysitae Theosophia. An Attempt at Reconstruction, Λέιντεν 2001. 

http://commons.wikimedia.org/wiki/File:CumaeanSibylByMichelangelo.jpg


153 

Η συλλογή των Σιβυλλιακών χρησμών, όπως παραδίδεται σήμερα, αποτελείται τυπικά από δέκα πέντε 

βιβλία. Στην πραγματικότητα πρόκειται για το άθροισμα δύο συλλογών: η πρώτη περιελάμβανε τα πρώτα 

οκτώ βιβλία και συμπιλήθηκε τον 5ο αι. μ.Χ. Τότε προστέθηκε από τον συμπιλητή ο πεζός πρόλογος που 

προτάσσεται της συλλογής, όπου αναφέρεται: ἔδοξε τοίνυν ... τοὺς ἐπιλεγομένους Σιβυλλιακοὺς χρησμοὺς 

σποράδην εὑρισκομένους ... εἰς μίαν συνάφειαν καὶ ἁρμονίαν ἐκθέσθαι τοῦ λόγου «αποφάσισα λοιπόν ... τους 

λεγόμενους Σιβυλλιακούς χρησμοὺς που βρίσκονται σκόρπια ... να παρουσιάσω το ποίημα ως ένα 

αλληλεξαρτώμενο και αλληλένδετο σύνολο». Ο πρόλογος αυτός παραθέτει τμήματα της Θεοσοφίας της 

Τυβίγγης, που πιστεύεται πως γράφηκε στα χρόνια του αυτοκράτορα Ζήνωνα (474–491 μ.Χ.) Η δεύτερη 

συλλογή συμπιλήθηκε αμέσως μετά την οριστική κατάκτηση της Αιγύπτου από τους Άραβες το 646 μ.Χ. και 

έγινε γνωστή μόλις στις αρχές του 19ου αι., όταν ανακαλύφθηκε από τον καρδινάλιο Angelo Mai. 

Περιλαμβάνει τα βιβλία 9–15, αλλά τα βιβλία 6 και 8.218–428 λογαριάζονται ως βιβλίο 9, ενώ το βιβλίο 4 ως 

βιβλίο 10. Για τούτο στις σύγχρονες εκδόσεις τα βιβλία 9 και 10 λείπουν. Το υπόλοιπο υλικό (βιβλία 11–14) 

ήταν καινούριο. 

Η συλλογή αποτελείται από βιβλία διαφορετικής προέλευσης και στόχευσης. Το παλαιότερο και 

εκτενέστερο (829 στίχοι) βιβλίο (τεχνικά: λόγος) είναι το τρίτο, το οποίο εν πολλοίς καθόρισε την ταυτότητα 

και των υπόλοιπων βιβλίων. Το βιβλίο αυτό είναι «ιουδαϊκό» και θα μπορούσε να έχει γραφεί από το δεύτερο 

μισό του 2ου αι. π.Χ. μέχρι το δεύτερο μισό του 1ου αι. π.Χ. Παλαιά είναι και τα βιβλία 4–5 (περίπου 80 π.Χ.), 

ιουδαϊκά ή ιουδαιοκεντρικά, τα οποία περιέχουν αποκαλύψεις ex eventu και στοιχεία ιουδαϊκής ηθικής. 

Αντιθέτως τα βιβλία 6–8 είναι «χριστιανικά»· το έκτο, το μικρότερο της συλλογής, είναι ένας Ύμνος στον 

Χριστό είκοσι οκτώ μόλις στίχων, που ίσως έχει γραφεί τον 2ο αι. μ.Χ. Τα βιβλία 11–14 είναι ξανά «ιουδαϊκά» 

και περιέχουν προφητείες κατά της Ρώμης. Εσωτερικές ενδείξεις δείχνουν ότι δεν έχουν γραφεί νωρίτερα από 

τον 3ο αι. μ.Χ.131 

Τα δύο πρώτα βιβλία της συλλογής, από τα οποία έχει αντληθεί το απόσπασμα του παρατίθεται εδώ, 

συγκροτούν μιαν ενότητα ήδη στα χειρόγραφα. Επισκοπούν την ιστορία του ανθρώπου από τη γένεση ως τη 

δευτέρα παρουσία και την τελική κρίση. Στα βιβλία αυτά παρεμβάλλονται χριστολογικές αναφορές και ηθικές 

παραινέσεις, ο μύθος των γενεών επεξεργασμένος από τον Ησίοδο (Εργ. 109 κ.εξ.: οι γενεές εδώ αυξάνονται 

από πέντε σε δέκα) και μια περιγραφή της κόλασης και του παράδεισου, που αντλείται από την Αποκάλυψη 

του Πέτρου, ένα πρώιμο χριστιανικό απόκρυφο που περιέχει την αρχαιότερη σχετική περιγραφή. Το πρώτο 

βιβλίο ολοκληρώνεται με τη Ρωμαϊκή κατάκτηση της Ιουδαίας και την καταστροφή του δεύτερου Ναού το 70 

μ.Χ. κατά τη βασιλεία του Βεσπασιανού, χρονολογία που σε κάθε περίπτωση συνιστά terminus post quem. 

Ανάμεσα στους μελετητές εδραιωμένη ήταν η πεποίθηση ότι τα βιβλία αυτά αποτελούνται από ένα ιουδαϊκό 

πρωτογενές υλικό, το οποίο στη συνέχεια αυξήθηκε αφού υπέστη «χριστιανική» επεξεργασία. Συγκεκριμένα 

οι στ. 1–323, με την εξαίρεση των παρέμβλητων «χριστιανικών» στίχων 1.137–46, θα αποτελούσαν το 

πρωτεϊκό ιουδαϊκό υλικό, πράγμα που θα παρέπεμπε σε μια χρονολόγηση γύρω στο 30–70 μ.Χ. για το υλικό 

αυτό. Παρατηρήθηκε, ωστόσο, ότι η πρώτη αναφορά στους στίχους αυτούς γίνεται στον λόγo του μεγάλου 

Κωνσταντίνου Oratio ad sanctorum coetum 18, που εκφωνήθηκε στις αρχές του 4ου αι. μ.Χ. (ο λόγος 

παραδίδεται ως επίμετρο στη βιογραφία του Μεγάλου Κωνσταντίνου [Εἰς τὸν βίον τοῦ μακαρίου 

Κωνσταντίνου βασιλέως] από τον Ευσέβειο Καισαρείας). Πώς να εξηγηθεί η μακρά αυτή σιγή; Επομένως, 

ίσως τελικά πρόκειται για μεταγενέστερη, αμιγώς «χριστιανική» συγγραφή του 3ου αι. μ.Χ. Προς την εκδοχή 

αυτή κλίνω και ο ίδιος, με την επιφύλαξη ότι στην έρευνα το ζήτημα δεν έχει οριστικά λυθεί. Το παρακάτω 

απόσπασμα, οι πρώτοι εξήντα τέσσερεις στίχοι των Σιβυλλιακών χρησμών, περιγράφουν την πτώση και 

αποβολή του ανθρώπου από τον παράδεισο, θέμα που ανάγεται στη Γένεση της ΠΔ. Μιλά σε πρώτο πρόσωπο 

η Σίβυλλα. 

Σιβυλλιακοί Χρησμοί 1.1–64 (Η πτώση των πρωτόπλαστων) 
 

 Οἱ Σιβυλλιακοὶ χρησμοί οἱ ἐκ τοῦ πρώτου λόγου. 

  

1 Ἀρχομένη πρώτης γενεῆς μερόπων ἀνθρώπων 

 ἄχρις ἐπ’ ἐσχατίῃσι προφητεύσω τὰ ἕκαστα, 

 ὁππόσα πρὶν γέγονεν, πόσα δ’ ἐστίν, ὁπόσσα δὲ μέλλει 

 ἔσσεσθαι κόσμῳ διὰ δυσσεβίας ἀνθρώπων. 

                                                           
131 Συνολικό status quaestionis: Gauger 1998, 437–59. 



154 

5 πρῶτον δὴ κέλεταί με λέγειν θεὸς ὡς ἐγενήθη 

 ἀτρεκέως κόσμος. σὺ δέ, ποικίλε θνητέ, πίφασκε 

 νουνεχέως, ἵνα μήποτ’ ἐμῶν ἐφετμῶν ἀμελήσῃς, 

 ὕψιστον βασιλῆα, ὃς ἔκτισε κόσμον ἅπαντα 

 εἴπας «γεινάσθω» καὶ ἐγείνατο. ἥδρασε γὰρ γῆν 

10 Ταρτάρῳ ἀμφιβαλὼν καὶ φῶς γλυκὺ αὐτὸς ἔδωκεν· 

 οὐρανὸν ὕψωσεν, γλαυκὴν δ’ ἥπλωσε θάλασσαν, 

 καὶ πόλον ἐστεφάνωσεν ἅλις πυριλαμπέσιν ἄστροις 

 καὶ γαῖαν κόσμησε φυτοῖς, ποταμοῖσι δὲ πόντον 

 χευάμενος ἐκέρασσε καὶ ἀέρι μῖξεν ἀυτμάς 

15 καὶ νέφεα δροσόεντα· τιθεὶς ἄρα καὶ γένος ἄλλο 

 ἰχθύας ἐν πελάγεσσι καὶ ὄρνεα δῶκεν ἀήταις, 

 ὕλαις δ’ αὖ θῆρας λασιαύχενας ἠδὲ δράκοντας 

 ἑρπυστὰς <γαίῃ>, καὶ πάνθ’ ὅσα νῦν καθορᾶται, 

 αὐτὸς ταῦτ’ ἐποίησε λόγῳ καὶ πάντ’ ἐγενήθη 

20 ὦκα καὶ ἀτρεκέως· ὅδε γὰρ πέλετ’ αὐτολόχευτος, 

 οὐρανόθεν καθορῶν· ὑπὸ <τῷ> τετέλεστο δὲ κόσμος. 

 καὶ τότε δὴ μετέπειτα πλάσεν πάλιν ἔμπνοον ἔργον 

 εἰκόνος ἐξ ἰδίης ἀπομαξάμενος νέον ἄνδρα 

 καλὸν θεσπέσιον, τὸν δὴ κέλετ’ ἐν παραδείσῳ 

25 ἀμβροσίῳ ναίειν, ὥς οἱ καλὰ ἔργα μεμήλῃ. 

 αὐτὰρ ὃ μοῦνος ἐὼν παραδείσου ἐριθηλέι κήπῳ 

 προσλαλιὴν ποθέεσκε καὶ ηὔχετο εἶδος ἀθρῆσαι 

 ἄλλ’ οἷον αὐτὸς ἔχεν. τοῦ δὴ θεὸς αὐτὸς ἀπούρας 

 ἐκ λαπάρης ὀστοῦν ἐποιήσατο Εὖαν ἀγητήν. 

30 κουριδίην ἄλοχον, ἣν δὴ πόρεν ἐν παραδείσῳ 

 τούτῳ συνναίειν. ὃ δέ μιν κατιδὼν μέγα θυμῷ 

 θαῦμ’ ἔχεν ἐξαίφνης, κεχαρημένος, οἷον ὁρᾶτο 

 ἀντίτυπον μίμημα· σοφοῖς δ’ ἠμείβετο μύθοις 

 αὐτομάτοις ῥείουσι· θεῷ γὰρ πάντ’ ἐμεμήλει.  

35 οὔτε γὰρ ἀκρασίῃ νόον ἔσκεπον οὔτε μὲν αἰδῶ 

 ἄμφεχον, ἀλλ’ ἦσαν κραδίῃς ἀπάνευθε κακοῖο, 

 χὠς θῆρες βαίνεσκον ἀποσκεπέεσσι μέλεσσιν. 

 τοῖσι δὲ καὶ μετέπειτα θεὸς ἐφετμὰς ἀγορεύσας 

 δεῖξεν τοῦ δένδρου μὴ ψαῦσαι· τοὺς δὲ μάλ’ αἰνός 

40 ἐξαπάτησεν ὄφις δολίως ἐπὶ μοῖραν ἀπελθεῖν 

 τοῦ θανάτου γνῶσίν τε λαβεῖν ἀγαθοῦ τε κακοῦ τε. 

 ἀλλὰ γυνὴ πρώτη προδότις <τότε> γείνατ’ ἐκείνῳ, 

 ἣ δῶκεν, τοῦτον δ’ ἀδαῆ πείθεσκεν ἁμαρτεῖν. 

 ὃς δὲ γυναικὸς ἔπεσσι πεπεισμένος ἐξελάθεσκεν 

45 ἀθανάτου κτίστου, σαφέων δ’ ἀμέλησεν ἐφετμῶν. 

 τοὔνεκεν ἀντ’ ἀγαθοῖο λάβον κακόν, οἷον ἔπραξαν. 

 καὶ τότε δὴ γλυκερῆς συκῆς πέταλ’ ἀμπείραντες 

 ἐσθῆτας τεῦξαν καὶ ἐπ’ ἀλλήλοισιν ἔθηκαν 

 μήδεά τ’ ἀμφεκάλυψαν, ἐπεί σφισιν ἤιεν αἰδώς. 

50 τοῖσιν δ’ ἀθάνατος κότον ἔνθετο κἄκβαλεν ἔξω 

 ἀθανάτου χώρου. τόδε γὰρ τετελεσμένον ἦεν 

 θνητῷ ἐνὶ χώρῳ μεῖναι, ἐπεὶ οὐκ ἐφύλαξαν 

 ἀθανάτου μεγάλοιο θεοῦ λόγον εἰσαΐσαντες. 

 οἳ δ’ ἄφαρ ἐξελθόντες ἐπὶ ζείδωρον ἄρουραν  

55 δάκρυσι καὶ στοναχαῖς δεύοντο· ἔπειτα δὲ τοῖσιν 

 ἀθάνατος θεὸς αὐτὸς ἐπὶ προφερέστερον εἶπεν· 

 «αὔξετε, πληθύνεσθε καὶ ἐργάζεσθ’ ἐπὶ γαίης 

 ἐντέχνως, ἵν’ ἔχητε τροφῆς κόρον ἱδρώοντες.» 

 ὣς φάτο· τῆς δ’ ἀπάτης τὸν ἐπαίτιον ἑρπυστῆρα 

http://www.tlg.uci.edu/help/BetaManual/online/Q4.html


155 

60 νηδύι καὶ κενεῶνι ποιήσατο γαῖαν ἐρείδειν 

 πικρῶς ἐξελάσας· δεινὴν δ’ ἔχθραν προΐαψεν 

 ἐν μέσῳ ἀλλήλων· καὶ ὃ μὲν κεφαλὴν προφυλάσσει 

 σῴζειν, ὃς δὲ πτέρναν, ἐπεὶ θάνατός γε πάρεστιν 

 πλησίον ἀνθρώπων καὶ ἰοβόλων κακοβούλων. 

 

3 ἔσσετ(αι) Μ : ἐστίν Opsomer  

10 Ταρτάρῳ ἀμφιβαλὼν (= 1.119) Opsomer : Ταρτάρῳ (Ταρτάρου) ἀμφὶ σάλον Μ 

18 <γαίῃ> add. Wilamowitz 21 <τῷ> add. Wilamowitz : ὑποτετέλεστο δέ M 

29 ὀστοῦν Auratus : τούτῳ vel τούτου M  

36 ἄμφεχον Opsomer : ἄμφω εἶχον vel εἶχον Μ κραδίῃς Boissonade : κραδίης Μ 

42 <τότε> Rzach : <τις> Castalio 44 ἐπέεσσι γυναικὸς Μ : γυναικὸς ἔπεσσι Opsomer 

48 τεῦξαν καὶ ἐπ’ Wilamowitz : τεύξαντο καὶ vel τεύξαντες ἐπ’ Μ 56 θεὸς αὐτὸς Castalio : αὐτὸς θεὸς M 

57 αὔξετε, πληθύνεσθε καὶ Meineke : αὔξεσθε πληθύνεσθ’ vel αὐξάνεσθε· πληθύνεσθε καὶ Μ 

 

 

1. Ἀρχομένη πρώτης γενεῆς: Η Σίβυλλα ξεκινά την προφητεία της με την εξιστόρηση των δέκα γενεών στην 

ιστορία του ανθρώπου. Η έναρξη (incipit) τηρεί την επική σύμβαση σε προοίμια ιδιαιτέρως του διδακτικού 

έπους, πβ. Ομηρ. Ύμν. 25.1 (Εις Μούσας και Απόλλωνα) Μουσάων ἄρχωμαι Απόλλωνός τε Διός τε, Άρατ. 

Φαιν. 1 ἐκ Διὸς ἀρχώμεσθα, Διονύσιος Περιηγ. 1. 

 

γενεῆς μερόπων ἀνθρώπων: ο ποιητής θυμάται τον εναρκτήριο στίχο του Ησιόδου, όταν απαριθμεί τις γενιές 

των ανθρώπων, Έργ. 109 χρύσεον μὲν πρώτιστα γένος μερόπων ἀνθρώπων (~ Έργ. 143, 180). Μέροπες 

«θνητοί», λέξη αγνώστου ετύμου. 

 

2. ἄχρις ἐπ’ ἐσχατίῃσι «μέχρι το τέλος»: Η εξιστόρηση της Σίβυλλας θα καταλήξει, στο τέλος του δεύτερου 

βιβλίου, στη Δευτέρα Παρουσία και την τελική κρίση. 

 

προφητεύσω: Κυριολεκτικά σημαίνει «μιλώ για λογαριασμό [προ-] (κάποιου θεοῦ)», όπως η Σίβυλλα στον 

στ. 5 κέλεταί με λέγειν θεός. 

 

3–4. ὁππόσα πρὶν γέγονεν, πόσα δ’ ἐστίν, ὁπόσσα δὲ μέλλει / ἔσσεσθαι κόσμῳ: Η προφητική γνώση του 

μάντη είναι καθολική, καθώς εκτείνεται και στις τρεις χρονικές βαθμίδες, πβ. Ιλ. Α 70 (Κάλχας) ὃς ᾔδη τά τ’ 

ἐόντα τά τ’ ἐσσόμενα πρό τ’ ἐόντα, Ησίοδ. Θεογ. 38 (οι Μούσες) εἴρουσαι τά τ’ ἐόντα τά τ’ ἐσσόμενα πρό τ’ 

ἐόντα και κυρίως Γυν. κατ. απ. 204.13 (ο Απόλλωνας ως μάντης) ὅσσά τ’ ἔην, ὅσα τ’ ἔ]στι καὶ ὁππόσα 

μέλ<λ>ει ἔσεσθαι, Εμπεδ. 31 Β 21.9 Diels – Kranz ὅσα τ’ ἦν ὅσα τ’ ἔστι καὶ ἔσται. Η προφητεία των 

μελλούμενων εδώ νοείται κυρίως ως ιδιότητα του ιουδαιοχριστιανικού προφήτη. 

 

διὰ δυσσεβίας ἀνθρώπων: Η ασέβεια των ανθρώπων θα οδηγήσει στην καταστροφή των γενεών και την 

αντικατάστασή τους κάθε φορά από άλλη νεότερη γενεά. Λειτουργεί έτσι ως κινητήριος δύναμη για την 

εξέλιξη της ιστορίας του ανθρώπου: «η αμαρτία λειτουργεί από κοινού με ένα καθολικό, άρρητο κοσμικό 

σχέδιο να παραχθεί η διαδοχή των γενεών» (Lightfoot 2007, 323). 

 

5. πρῶτον δὴ κέλεταί με λέγειν θεὸς ὡς ἐγενήθη / ἀτρεκέως κόσμος «πρώτα με προστάζει ο θεός να πω 

ξεκάθαρα πως δημιουργήθηκε ο κόσμος»: Η Σίβυλλα συχνά διατείνεται ότι τελεί υπό θεϊκή επιρροή: 2.5, 3.7, 

699 εἶπε προφητεῦσαι, 13.1. Κέλομαι = κελεύω· ἐγενήθη < γίνομαι (όχι γεννῶ). Το ἀτρεκέως προσδιορίζει το 

λέγειν και αναφέρεται στη σίγουρη γνώση του μάντη. 

 

6. ποικίλε θνητέ, πίφασκε: Η Σίβυλλα είναι μέρος της αλυσίδας που μεταβιβάζει την «γνώση» από τον Θεό 

στον άνθρωπο, στον οποίο απευθύνεται εδώ. Η αποστροφή της ποικίλε θνητέ δεν πρέπει να εννοηθεί ως 

υποτιμητική. Περισσότερο αναφέρεται στον γνωστικό άνθρωπο, στον οποίο απευθύνεται η Σίβυλλα και ο 

οποίος μπορεί να κατανοήσει το μήνυμά της. Η αποστροφή στους συνετούς, τους άξιους, δηλαδή μόνο σε 

εκείνο το τμήμα των δυνητικών ακροατών που μπορεί να αντιληφθεί το μήνυμα, είναι χαρακτηριστικό της 



156 

διδακτικής ή αποκαλυπτικής γραμματείας. Ποικίλε = ποικιλομήτα «πανούργε, ευφυή». Πίφασκε (πίφαυσκε) = 

φαῖνε· το ρήμα συμπληρώνεται από το ὕψιστον βασιλῆα στον στ. 8. 

 

7. ἵνα μήποτ’ ἐμῶν ἐφετμῶν ἀμελήσῃς «για να μην παραβιάσεις ποτέ τις εντολές μου»: Δηλ. να φανερώσει 

τον ύψιστο Θεό στους συνανθρώπους του. 

 

8. ὕψιστον βασιλῆα: Πβ. Νόνν. Παρ. 15.65 παρ’ ὑψίστου βασιλῆος, Ψευδο-Απολλινάριος Μετάφρ. Ψαλμ. 

81.12 βασιλῆος ... ὑψίστοιο. Η σταθερή χρήση της φράσης αυτής για τον χριστιανικό Θεό δείχνει πως οι 

Σιβυλλιακοί χρησμοί διαδρούν με την υπό διαμόρφωση φρασεολογία της νέας, χριστιανικής ποίησης. 

 

ὃς ἔκτισε κόσμον ἅπαντα: Πβ. Γέν. 1.1 ἐποίησεν ὁ θεὸς τὸν οὐρανὸν καὶ τὴν γῆν. 

 

9–21. Οι στίχοι 9–21 επαναφηγούνται την «εξαήμερο» (τις έξι μέρες της δημιουργίας του κόσμου) μέχρι τη 

δημιουργία του ανθρώπου. Η Σίβυλλα γενικά παρακολουθεί το βιβλικό πρότυπο (Γένεσις 1) αλλά το 

διασκευάζει σε σημαντικές πτυχές: απαλείφει τη διάκριση σε ημέρα και νύκτα, στην οποία επιμένει η Γέν. 

1.18 (ουρανός) ἄρχειν τῆς ἡμέρας καὶ τῆς νυκτὸς καὶ διαχωρίζειν ἀνὰ μέσον τοῦ φωτὸς καὶ ἀνὰ μέσον τοῦ 

σκότους. Ο Θεός τοποθετεί τη γη πάνω στον Τάρταρο σε αντίθεση με τη Γένεση 1.9, όπου την τοποθετεί κάτω 

από τον ουρανό. Εξάλλου στα δημιουργήματα προσθέτει ποτάμια, ανέμους και σύννεφα, που δεν υπάρχουν 

στη Γένεση. Βλ. και παρακάτω, σχόλ. στ. 9 και 12. 

 

9. εἴπας «γεινάσθω» καὶ ἐγείνατο: Η φράση έχει ως πρότυπο της εντολή του Θεού να γίνει φως στη Γένεση 

1.3 καὶ εἶπεν ὁ θεός· γενηθήτω φῶς. καὶ ἐγένετο. Ωστόσο, η εντολή του Θεού επεκτείνεται από τη δημιουργία 

του φωτός σε ολόκληρο τον κόσμο (8 κόσμον ἅπαντα). Το γεγονός ότι ο Ψευδο-Λογγίνος Περί ύψους 9.9 

παραθέτει τη βιβλική φράση φανερώνει τη διάχυσή της και σε εθνικούς κύκλους. Ἥδρασε < ἑδράζω 

«τοποθετώ, στερεώνω». 

 

10. Ταρτάρῳ ἀμφιβαλών «αφού την στερέωσε [τη γη] πάνω στον Τάρταρο»: Αυτή είναι η πειστική 

διόρθωση του Opsomer, στηριγμένη στον στ. 119 και στη Θεοσοφία της Τυβίγγης 42.3 οὐρανὸν ἀμφιβαλών. 

Τα χειρόγραφα παραδίδουν Ταρτάρῳ (Ταρτάρου) ἀμφὶ σάλον «δίπλα στη θαλασσοταραχή του Τάρταρου». Ο 

Τάρταρος, που στην ελληνική παράδοση είναι το κατώτερο μέρος του Άδη, εδώ εκπροσωπεί την άμορφη 

υδάτινη άβυσσο πάνω στην οποία ο Θεός στερέωσε τη γη, πβ. Ψαλμ. 23.2, 135.6 τῷ στερεώσαντι τὴν γῆν ἐπὶ 

τῶν ὑδάτων. 

 

φῶς γλυκὺ αὐτὸς ἔδωκεν: Πβ. Γέν. 1.3 (παρατίθεται στη σημ. 9), εδώ με έναν συναισθηματικό χρωματισμό 

(γλυκύ). 

 

11. οὐρανὸν ὕψωσεν, γλαυκὴν δ’ ἥπλωσε θάλασσαν «ύψωσε τον ουρανό και έκανε τη γαλανή θάλασσα ν’ 

απλωθεί»: Ουρανός και θάλασσα διαχωρίζονται από την τομή του στίχου. Η σειρά των ενεργειών 

παρακολουθεί τη Γέν. 1.6–9. Στη Γένεση ο Θεός διαχωρίζει τα πάνω και τα κάτω νερά με το ουράνιο 

στερέωμα, πράξη που εδώ παίρνει τη μορφή αποκόλλησης από τη γη. Επίσης, για τη δημιουργία της 

θάλασσας ο Θεός συγκεντρώνει τα εγκόσμια ύδατα (Γέν. 1.9 Συναχθήτω τὸ ὕδωρ τὸ ὑποκάτω τοῦ οὐρανοῦ εἰς 

συναγωγὴν μίαν), πράξη για την οποία εδώ χρησιμοποιείται το αντίθετο ρήμα ἥπλωσε «έκανε να απλωθούν». 

 

12. καὶ πόλον ἐστεφάνωσεν ἅλις πυριλαμπέσιν ἄστροις «και στεφάνωσε τον πόλο με πολλά λαμπερά 

αστέρια»: Η παρουσία των αστεριών στον ουρανό συμβολίζει την παρουσία του Θεού στον κόσμο. Εδώ ο 

Θεός δημιουργεί αστέρια αλλά όχι τον ήλιο και το φεγγάρι, όπως στη Γένεση 1.16 καὶ ἐποίησεν ὁ Θεὸς ... τὸν 

φωστῆρα τὸν μέγαν [δηλ. τον ήλιο] εἰς ἀρχὰς τῆς ἡμέρας καὶ τὸν φωστῆρα τὸν ἐλάσσω [δηλ. τη σελήνη] εἰς 

ἀρχὰς τῆς νυκτός, καὶ τοὺς ἀστέρας. Αυτό σιωπηρά παραμερίζει τη δυσκολία στη Γένεση να δημιουργηθεί το 

φως πριν από τους φωστήρες. Το πυριλαμπής προέρχεται από την ποιητική ορολογία για τα αστέρια, πβ. 

Άρατ. Φαιν. 1040, Μανέθων Αποτελ. 4.44. Ἄστροις = ἀστράσι. 

 

13. καὶ γαῖαν κόσμησε φυτοῖς, ποταμοῖσι δὲ πόντον / χευάμενος ἐκέρασσε «και διακόσμησε τη γη με 

βλαστήματα, και σχημάτισε τη θάλασσα κάνοντας ποτάμια να εισρεύσουν»: Φυτόν είναι οτιδήποτε φύεται· 

στη Γέν. 1.11 η γη φύει βοτάνην χόρτου, σπέρμα κατὰ γένος και ξύλον κάρπιμον ποιοῦν καρπόν. Η Γέν. 1.10 τὰ 

συστήματα τῶν ὑδάτων ἐκάλεσεν θαλάσσας αναφέρει μόνο τη θάλασσα, αλλά ο πληθυντικός θαλάσσας δίνει 

http://www.tlg.uci.edu/help/BetaManual/online/Q4.html
http://www.tlg.uci.edu/help/BetaManual/online/Q5.html


157 

λαβή για ελευθέρια ερμηνεία, ώστε να περιληφθούν και τα ποτάμια. Εξάλλου η διαίρεση γη–θάλασσα–

ποτάμια είναι η κλασική περιγραφή του κόσμου ήδη στον Ησίοδο Θεογ. 108–9. 

 

14. ἀέρι μῖξεν ἀυτμάς / καὶ νέφεα δροσόεντα «ανέμους ανέμιξε με τον αέρα και δροσερά σύννεφα»: Οι 

άνεμοι δεν αναφέρονται στη Γένεση, αλλά η παρουσία τους δίνει την αίσθηση της συνοχής του σύμπαντος, 

αφού καλύπτουν το κενό ανάμεσα στη γη και το ουράνιο στερέωμα. Η αναφορά στα σύννεφα παραποιεί την 

ύδρευση της Εδέμ στη Γέν. 2.6 πηγὴ δὲ ἀνέβαινεν ἐκ τῆς γῆς καὶ ἐπότιζεν πᾶν τὸ πρόσωπον τῆς γῆς. Η βροχή 

ήταν σημαντική σε γεωργικούς και νομαδικούς λαούς καθ’ ὀλη την αρχαιότητα. Ἀυτμή = άνεμος (κατά 

κυριολεξία: «φύσημα»). 

 

15. τιθεὶς ἄρα καὶ γένος ἄλλο «κι ύστερα έφτιαξε ένα άλλο <έμβιο> είδος»: Όσα έμβια ακολουθούν 

ομαδοποιούνται ως αντίθετα στον κυρίαρχο άνθρωπο. Το επικό ἄρα δηλώνει την άμεση ακολουθία των 

πράξεων. Το ἄλλο συνυποδηλώνει «πρόσθετο». 

 

16. ἰχθύας ἐν πελάγεσσι καὶ ὄρνεα δῶκεν ἀήταις «ψάρια στα πελάγη και πουλιά αμόλησε στους ανέμους»: 

Ίσως επειδή θα έδινε την εντύπωση τερατουργήματος, η Σίβυλλα αποφεύγει την υποδήλωση ότι ψάρια και 

πουλιά ξεπήδησαν από τη θάλασσα, πράγμα που ρητά δηλώνει η Γέν. 1.20 ἐξαγαγέτω τὰ ὕδατα ἑρπετὰ ψυχῶν 

ζωσῶν [δηλ. τα ψάρια] καὶ πετεινὰ πετόμενα ἐπὶ τῆς γῆς ... ἃ ἐξήγαγεν τὰ ὕδατα κατὰ γένη αὐτῶν. Υπάρχει 

σχήμα ζεύγματος, γιατί το δῶκεν κυριολεκτεί μόνο για τους ανέμους. Για τα ψάρια εννοείται ἔθηκεν. 

 

17. θῆρας λασιαύχενας «τριχωτά θηρία»: Πβ. Γέν. 2.24 ἐξαγαγέτω ἡ γῆ ... θηρία τῆς γῆς κατὰ γένος. Η 

περιγραφή της Σίβυλλας διανθίζει τα δεδομένα της Γένεσης με προσδιορισμούς όπως λασιαύχενας. Λασιαύχην 

< λάσιος «δασύς, πυκνός» + αὐχήν-ένος. Η λέξη απαντά πρώτη φορά στον Ομηρ. Ύμν. στον Ερμή 224 για τον 

Κένταυρο. 

 

18–21. Οι στίχοι αυτοί συνιστούν μιαν ανακεφαλαιωτική παύση, πριν η Σίβυλλα αναφερθεί στη δημιουργία 

του ανθρώπου, την κορύφωση της Γένεσης. 

 

18. δράκοντας ἑρπυστάς «φίδια που σέρνονται»: Ἑρπυστὰς = ἑρπηστὰς < ἕρπω. Το κείμενο των 

Εβδομήκοντα (Γέν. 1.20 ἐπὶ τῆς γῆς) καθιστά βέβαιη τη συμπλήρωση <γαίῃ> από τον Wilamowitz. 

 

19. αὐτὸς ταῦτ’ ἐποίησε λόγῳ: Το αὐτός δεν είναι απλό συμπλήρωμα του εξαμέτρου, αλλά δηλώνει την 

ουσία της θεϊκής υπόστασης και παρεμβολής. Η δημιουργία του κόσμου λόγῳ εμπνέεται από το 

επανερχόμενο μοτίβο στη Γένεση: εἶπεν ὁ θεὸς ... καὶ ἐγένετο και φανερώνει την υψηλή, άναφη 

πνευματικότητα που χαρακτηρίζει τις πράξεις του Δημιουργού. 

 

20. ἀτρεκέως «σταθερά»: Είναι χαρακτηριστικό της θεϊκής δημιουργίας. 

 

αὐτολόχευτος «αυτογέννητος»: Είναι ένας χριστιανικός νεολογισμός, πβ. Θεοσ. Τυβ. 46. Σημαίνει ότι ο 

Δημιουργός Θεός δεν έχει σημείο έναρξης αλλά υπάρχει προαιώνια, πριν και ανεξάρτητα από το 

δημιούργημά του. 

 

21. οὐρανόθεν καθορῶν: Ο Θεός κοιτάζει κάτω από τον ουρανό, όπως ο ομηρικός Δίας (Ιλ. Λ 337, 13.4). 

 

ὑπὸ <τῷ> τετέλεστο δὲ κόσμος «από κείνον ολοκληρώθηκε ο κόσμος»: Πβ., στο τέλος της έκτης ημέρας, 

Γέν. 2.1 καὶ συνετελέσθησαν ὁ οὐρανὸς καὶ ἡ γῆ καὶ πᾶς ὁ κόσμος αὐτῶν. 

 

22–64. Οι στίχοι 22–64 περιγράφουν τη δημιουργία του ανθρώπου και την αποβολή του από την Εδέμ. Σε 

σχέση με τη βιβλική αφήγηση η Σίβυλλα απαλείφει τους διάλογους ανάμεσα στους πρωταγωνιστές (Αδάμ, 

Εύα, Θεός, όφις) εκτός από την τελική ετημυγορία του Θεού στους στ. 57–8, που έτσι τονίζεται ιδιαιτέρως. 

Επίσης η απαγόρευση του Θεού να γευθούν οι πρωτόπλαστοι τον καρπό του δένδρου της γνώσης μετατίθεται 

για μετά τη δημιουργία της Εύας. Έτσι αίρεται η αντίφαση του βιβλικού προτύπου η απαγόρευση να έχει 

διατυπωθεί μόνο στον Αδάμ αλλά να την γνωρίζει η Εύα στον διάλογό της με τον όφι (Γέν. 3.2–3). 

 



158 

22. καὶ τότε δὴ μετέπειτα πλάσεν πάλιν ἔμπνοον ἔργον / εἰκόνος ἐξ ἰδίης «και στη συνέχεια έπλασε με τη 

σειρά έμψυχο δημιούργημα από τη δική του μορφή»: Εδώ συμφύρεται η πρώτη και η δεύτερη δημιουργία του 

ανθρώπου στη Γένεση: το εἰκόνος ἐξ ἰδίης προέρχεται από την πρώτη δημιουργία στη Γέν. 1.26 Ποιήσωμεν 

ἄνθρωπον κατ’ εἰκόνα ἡμετέραν καὶ καθ’ ὁμοίωσιν, ενώ το πλάσεν προέρχεται από τη δεύτερη δημιουργία στη 

Γέν. 2.7 καὶ ἔπλασεν ὁ θεὸς τὸν ἄνθρωπον. Η ταυτολογία τότε (μετ)έπειτα είναι παλαιά επική σύμβαση (Ιλ. Α 

478, αλ.) 

 

23. ἀπομαξάμενος νέον ἄνδρα / καλὸν θεσπέσιον «εκτυπώνοντας άνδρα νεαρό / όμορφο, θαυμάσιο»: Ο 

Αδάμ βρίσκεται στην ακμή της ηλικίας του και έχει θεϊκή ομορφιά, αφού έγινε κατ’ εικόνα του Θεού. Το 

θεσπέσιον (< θεός + ἔπος) υποβάλλει τη σχέση αυτήν. Πβ. Ερμ. Τρισμέγ. Ποιμάνδρης 1.12 περικαλλὴς γάρ, 

τὴν τοῦ πατρὸς εἰκόνα ἔχων. Το όνομα Αδάμ προέρχεται από το εβραϊκό Adham < adhamah «χώμα», οπότε 

σημαίνει «χοϊκός, χωματένιος». - Ἀπομάσσομαι «αναπαράγω κατά το πρότυπο». 

 

24–5. τὸν δὴ κέλετ’ ἐν παραδείσῳ / ἀμβροσίῳ ναίειν, ὥς οἱ καλὰ ἔργα μεμήλῃ «και τον πρόσταξε να 

κατοικεί / στον θεϊκό παράδεισο, για να ασχολείται με όμορφα έργα»: Πβ. Γέν. 2.15 καὶ ἔθετο αὐτὸν ἐν τῷ 

παραδείσῳ ἐργάζεσθαι αὐτὸν καὶ φυλάσσειν. Το ἀμβροσίῳ τονίζει τη θεϊκή καταγωγή του παραδείσου, αφού 

τον φύτεψε ο ίδιος ο Θεός (Γέν. 2.8). Παρά τη Γέν. 2.15, τα καλὰ ἔργα με τα οποία εντέλλεται να ασχολείται ο 

άνθρωπος εδώ οπωσδήποτε δεν περιλαμβάνουν τη γεωργία, η οποία του επιβάλλεται μετά την πτώση. Η 

φράση θα μπορούσε να υπαινίσσεται την ετυμολογία της εβραϊκής λέξης Edhen (Εδέμ) «απόλαυση». Μεμήλῃ 

< μέλομαι «ασχολούμαι, ενδιαφέρομαι». 

 

26. παραδείσου ἐριθηλέι κήπῳ «στον ανθηρό κήπου του παράδεισου»: Η λέξη παράδεισος είναι περσικής 

προέλευσης· στον Ξενοφώντα (Ανάβ. 1.2.7, Κύρ. παιδ. 1.3.14) δηλώνει τον περιφραγμένο κήπο του Πέρση 

βασιλιά. Αυτόν τον όρο επέλεξαν οι εξελληνισμένοι Ιουδαίοι που μετέφρασαν την Παλαιά Διαθήκη από τα 

εβραϊκά στα ελληνικά («οι Εβδομήκοντα») προκειμένου για τον κήπο της Εδέμ. Στην Καινή Διαθήκη η λέξη 

απαντά με τη σημασία με την οποία είναι σήμερα κυρίως γνωστή και διαστέλλει τον επίγειο κήπο της Εδέμ 

με τον επουράνιο παράδεισο της μετά θάνατον ζωής. - Ἐριθηλής < επιτατικό πρόθεμα ἐρι- + θάλλω 

«ακμάζω». Ο προσδιορισμός υπαινίσσεται την αυτόματη γένεση των φυτών και αγαθών στον παράδεισο. 

 

παραδείσου ... κήπῳ: Η διατύπωση μοιάζει να διαβλέπει ένα ευρύτερο μέρος (τον παράδεισο), όπου υπάρχει 

και κήπος. Αυτό ίσως μαρτυρά χριστιανικό τρόπο σκέψης. 

 

27–8. προσλαλιὴν ποθέεσκε «ποθούσε συνομιλία»: Επτά θαμιστικοί παρατατικοί με το πρόσφυμα -εσκ- 

απαντούν στο πρώτο βιβλίο των Χρησμών (πβ. παρακάτω στ. 37 βαίνεσκον) και μόνον ένας σε όλο το 

υπόλοιπο corpus (5.3 = 12.3: Lightfoot 2007, 178). 

 

καὶ ηὔχετο εἶδος ἀθρῆσαι / ἄλλ’ οἷον αὐτὸς ἔχεν «και παρακαλούσε να δεί μια μορφή, όμως σαν κι αυτήν 

που είχε κι ο ίδιος»: Στη Γέν. 2.18–20 με εντολή του Θεού τα ζώα παρελαύνουν ενώπιον του Αδάμ, ώστε 

εκείνος να βρει σύντροφο ανάμεσά τους, και ελλείψει κατάλληλου ζώου, ο Θεός αποφασίζει να δημιουργήσει 

την Εύα. Εδώ, αντιθέτως, ο ίδιος ο Αδάμ ζητά ανθρώπινη συντροφιά. Η αλλαγή αυτή μπορεί να προϋποθέτει 

αντιλήψεις για τη φύσει κοινωνικότητα του ανθρώπου. Το ἀλλ’ είναι περιοριστικό: «υπό τον όρο». 

 

ἀπούρας: < ἀπαυρίσκω «αφαιρώ, στερώ». Αντικείμενό του είναι το ὀστοῦν στον επόμενο στίχο. 

 

29. (ἀπούρας) ἐκ λαπάρης ὀστοῦν ἐποιήσατο Εὖαν ἀγητήν «(αφαιρώντας) ένα οστό από τα πλευρά [του 

Αδάμ] δημιούργησε τη θαυμαστή Εύα»: Λαπάρα = πλευρά, πβ. ΝΕ λαπαροσκόπηση. Για το ὀστοῦν, το οποίο 

απεκατέστησε με διόρθωση ο Auratus, πβ. τα λόγια του Αδάμ για την Εύα στη Γέν. 2.23 τοῦτο νῦν ὀστοῦν ἐκ 

τῶν ὀστέων μου καὶ σὰρξ ἐκ τῆς σαρκός μου. Εύα σημαίνει «Ζωή», από το εβραϊκό hawwah «ζώσα», πβ. Γέν. 

3.20 καὶ ἐκάλεσεν Αδαμ τὸ ὄνομα τῆς γυναικὸς αὐτοῦ Ζωή, ὅτι αὕτη μήτηρ πάντων τῶν ζώντων. Το όνομά της 

επομένως είναι γενικής χρήσης, όχι προσωπικό. Ἀγητός < ἄγαμαι «θαυμάζω». Η ομορφιά της Εύας είναι 

διαδεδομένη στη σχετική λογοτεχνία και την ερμηνεία του χωρίου. 

 

30. κουριδίην ἄλοχον «νόμιμη σύζυγο»: Ο επικός λογότυπος είναι κατάλληλος, γιατί ο Αδάμ και η Εύα 

τυποποιούν τον θεσμό του γάμου. Διά του λογότυπου ο ποιητής αποφεύγει να πάρει θέση στο ερμηνευτικό 

πρόβλημα αν ο Αδάμ και η Εύα είχαν σεξουαλικές σχέσεις ήδη στον παράδεισο ή μόνο μετά την πτώση. 



159 

πόρεν «έδωσε»: Αναύξητος αόρ. β΄ του αμάρτυρου ρήματος *πόρω, που μαρτυρείται μόνο στον αόρ. β΄ και 

στον παρακείμενο πέπρωται «είναι πεπρωμένο («δοσμένο»)». Συνναίειν «να συγκατοικεί»: απαρέμφατο του 

σκοπού. 

 

31–2. Πβ. Φίλων Αλεξ. Περί γενέσεως κόσμου 53 ἐπεὶ δ’ ἐπλάσθη καὶ γυνή, θεασάμενος ἀδελφὸν εἶδος καὶ 

συγγενῆ μορφὴν ἠσμένισε [«ευχαριστήθηκε»] τῇ θέᾳ καὶ προσιὼν ἠσπάζετο. Ἡ δ’ ... ἀντιπροσφθέγγεται μετ’ 

αἰδοῦς. 

 

31. μέγα: Προσδιορίζει το θαῦμ’ στον επόμενο στίχο. 

 

32. θαῦμ’ ἔχεν ἐξαίφνης, κεχαρημένος «καταλήφθηκε αυθόρμητα από θαυμασμό, χαρούμενος»: Πβ. την Εύα 

ἀγητήν «θαυμαστή» στον στ. 29. Ο θαυμασμός του Αδάμ δεν υπάρχει στη Γένεση, αλλά το θαῦμα είναι η 

συνήθης αντίδραση ενώπιον ενός θαύματος: συνδυάζει την έκπληξη και την απορία για αυτό που δεν 

υπακούει στους νόμους της λογικής. Το συναίσθημα που δοκιμάζει το δρων πρόσωπο αντανακλάται και στον 

αναγνώστη του κειμένου. 

 

33. ἀντίτυπον μίμημα «την ομοιότυπη απομίμηση»: Η φράση απαντά για πρώτη φορά στους Σιβυλλιακούς 

χρησμούς (εδώ, 1.333, 8.270) απ’ όπου μετά στον Νόννο (Παρ. 1.117, 3.29, Διον. 6x). Ἀντίτυπος = ομοιάζων 

στο πρότυπο. Επίθετα με δεύτερο συνθετικό το -τυπος χρησιμοποιήθηκαν ευρέως από τους Νεοπλατωνικούς. 

 

σοφοῖς δ’ ἠμείβετο μύθοις / αὐτομάτοις ῥείουσι «και απαντούσε με λόγια σοφά που έρρεαν από μόνα τους»: 

Δεν είναι σαφές ποιος είναι το υποκείμενο (το χωρίο του Φίλωνος που παρατέθηκε στη σημείωση στον στ. 31 

δείχνει προς την Εύα), αλλά το ερώτημα έχει μικρότερη σημασία, καθώς πρόκειται για διάλογο στον οποίο 

συμμετέχουν και τα δύο πρόσωπα. Σε κάθε περίπτωση η προσθήκη αυτή, για την οποία δεν υπάρχει λαβή στη 

Γένεση, συνιστά αίτιον για τη δημιουργία της ανθρώπινης ομιλίας, της επικοινωνίας, δηλαδή, μέσω έλλογων 

φθόγγων. Η εκδοχή, επομένως, αυτή εξοπλίζει τους πρωτόπλαστους εξαρχής με έλλογο λόγο (χωρίς να τον 

έχουν διδαχθεί). Το σοφοῖς διαστέλλει αυτήν την προηγμένη μορφή επικοινωνίας από τις άναρθρες κραυγές, 

τις κινήσεις των χεριών ή τους μορφασμούς. 

 

34. θεῷ γὰρ πάντ’ ἐμεμήλει «γιατί ο Θεός είχε νοιαστεί για όλα»: Ο έλλογος λόγος, όπως και η ζωή, είναι 

δώρο Θεού. Ἐμεμήλει: υπερσυντέλικος ρήμ. μέλομαι. 

 

35. οὔτε γὰρ ἀκρασίῃ νόον ἔσκεπον οὔτε μὲν αἰδῶ / ἄμφεχον «γιατί δεν σκέπαζαν την καρδιά τους με 

λαγνεία, ούτε αισθάνονταν ντροπή»: Πβ. Γέν. 2.25 καὶ ἦσαν καὶ οἱ δύο γυμνοί, ὅ τε Ἀδὰμ καὶ ἡ γυνὴ αὐτοῦ, καὶ 

οὐκ ᾐσχύνοντο. Το θέμα θα επανέλθει παρακάτω στους στ. 45–7 (~ Γέν. 3.7). Τόσο το ἔσκεπον όσο και το 

ἄμφεχον αποτελούν μεταφορές ένδυσης· συχνά τέτοιες μεταφορές υπαινίσσονται την αμαρτία που «τυλίγει» 

τον άνθρωπο. 

 

ἀκρασίῃ < στερητ. ἀ- + κεράννυμι, κατά κυριολεξία «κακή μίξη». Η λέξη δηλώνει έλλειψη εγκράτειας, 

ιδιαιτέρως σεξουαλικής, πβ. 1 Κορ. 7.5 ἵνα μὴ πειράζῃ ὑμᾶς ὁ σατανᾶς διὰ τὴν ἀκρασίαν ὑμῶν. 

 

36. ἦσαν κραδίῃς ἀπάνευθε κακοῖο «βρισκόταν μακριά από το κακό στην καρδιά τους (στην ψυχή τους)»: 

Δηλ. δεν έκαναν κακές σκέψεις. Το χρυσό γένος στον Ησίοδ. Έργ. 115 βρίσκεται κακῶν ἔκτοσθεν ἁπάντων. 

Προτιμώ την πιο επική γραφή κραδίῃς (δοτική πληθυντικού) από τη γραφή των χειρογράφων κραδίης 

(«μακριά από κακή καρδιά»), προς υποστήριξη της οποίας προσάγεται η τιμωρία των αμαρτωλών στον Άδη 

στους Σιβυλ. χρησμ. 2.294 ὅσων κακὸν ἦτορ ἔην. 

 

37. χὠς θῆρες βαίνεσκον ἀποσκεπέεσσι μέλεσσιν «και περιφέρονταν σαν θηρία με ακάλυπτα τα μέλη τους»: 

Ο θηριώδης βίος εδώ φαίνεται να σχετίζεται με τη γύμνια των πρωτόπλαστων. Στην ελληνική παράδοση το 

μοτίβο του ὡς θῆρες είναι δείγμα έσχατου πρωτογονισμού. Οι πρωτόπλαστοι, επομένως, δεν παρουσιάζονται 

εδώ ως άγγελοι ή δυνάμει θεοί, όπως σε άλλες εκδοχές. Πβ. Δρακόντιος (5ος αι. μ.Χ.) De laudibus Dei 1.439–

40 simpliciter pecudum ritu vel more ferarum / corporibus nudis et nescia corda ruboris «(οι πρωτόπλαστοι 

ζούσαν) απλοϊκά με τον τρόπο των ζώων, με τη συνήθεια των θηρίων / με σώματα γυμνά και καρδιά που 

αγνοεί την ντροπή». χὠς = καὶ ὡς (κράση). Για το βαίνεσκον ο Castalio ατυχώς πρότεινε βίνεσκον 

«συνουσιαζόταν»! Το ἀποσκεπής είναι μοναδικό, σχηματισμένο στο πρότυπο του ἀσκεπής, πβ. 35 ἔσκεπον. 



160 

38. τοῖσι δὲ ... θεὸς ἐφετμὰς ἀγορεύσας: Η απαγόρευση του Θεού να μην δοκιμάσουν τον καρπό του 

δένδρου της γνώσης δίδεται στον Αδάμ και την Εύα μαζί. Στη Γέν. 3.17 ἀπὸ δὲ τοῦ ξύλου τοῦ γινώσκειν καλὸν 

καὶ πονηρόν, οὐ φάγεσθε ἀπ’ αὐτοῦ δίδεται στον Αδάμ πριν τη δημιουργία της Εύας, αλλά η μετάθεση 

διευκολύνεται από τη χρήση του πληθυντικού (φάγεσθε). Ἐφετμή = εντολή (< ἐφίημι «επιθυμώ, δίνω 

εντολή»). 

 

39. δεῖξεν τοῦ δένδρου μὴ ψαῦσαι «όρισε να μην ακουμπήσουν το δένδρο»: Δεῖξεν = ὑπέδειξεν. Ο Gutschmid 

πρότεινε δεῖξέν του δένδρου (= δεῖξέν τινος δένδρου «έδειξε [να μην ακουμπήσουν] κάποιο δένδρο»), αλλά το 

κείμενο μοιάζει να πιέζεται υπερβολικά: η επαναφήγηση του επεισοδίου προϋποθέτει το γνωστό δένδρο. Στην 

εντολή του στη Γέν. 3.17 ο Θεός λέει οὐ φάγεσθε αλλά το ψαύω, που χρησιμοποιείται εδώ, είναι το πλέον 

χαρακτηριστικό ρήμα της σχέσης των πρωτοπλάστων με το δένδρο της γνώσης: λέγεται από την Εύα στον 

διάλογό της με τον όφι στη Γέν. 3.3 οὐ φάγεσθε ἀπ’ αὐτοῦ οὐδὲ μὴ ἅψησθε αὐτοῦ, ἵνα μὴ ἀποθάνητε. 

 

αἰνὸς ἐξαπάτησεν ὄφις: Πβ. την Εύα στη Γέν. 3.13 ὁ ὄφις ἠπάτησέν με. Το αἰνός αξιολογεί την εμπλοκή του 

όφεως στην πτώση του ανθρώπου. Στη μετάφραση των Εβδομήκοντα στη Γέν. 3.1 είναι φρονιμώτατος 

πάντων τῶν θηρίων τῶν ἐπὶ γῆς, αλλά ο Ακύλας και ο Θεοδοτίων μεταφράζουν πανοῦργος. 

 

40–1. ἐπὶ μοῖραν ἀπελθεῖν / τοῦ θανάτου «να εισέλθουν στο πεδίο του θανάτου»: Αυτό δεν σημαίνει ότι θα 

πεθάνουν αυτοστιγμεί (και δεν πεθαίνουν αυτοστιγμεί), αλλά ότι υπόκεινται πλέον στον θάνατο χάνοντας το 

δώρο της αθανασίας. Για να δηλωθεί αυτό χρησιμοποιείται ένας ομηρικός λογότυπος, που συνήθως δηλώνει 

τον άμεσο θάνατο: Ιλ. Ν 602, Οδ. β 100, αλ. μοῖρα θανάτοιο. 

 

γνῶσίν τε λαβεῖν ἀγαθοῦ τε κακοῦ τε: Πβ. Γέν. 3.5 καὶ ἔσεσθε ὡς θεοὶ γινώσκοντες καλὸν καὶ πονηρόν. 

 

42. γυνὴ πρώτη προδότις «η γυναίκα (υπήρξε) η πρώτη προδότρια»: Ο στίχος παρέχει το αίτιον για την 

εμφάνιση της προδοσίας, που την εισήγαγε στον κόσμο η γυναίκα. Επομένως, το πρώτη μοιάζει να 

προσδιορίζει το προδότις. Η προδοσία της Εύας είναι η κοιτίδα όλης της αντι-φεμινιστικής τοποθέτησης των 

πατέρων της εκκλησίας. Παραθέτω χαρακτηριστικά τον Αμφιλόχιο Ικονίου Εις την γυναίκα την αμαρτωλόν 

3.15 γυνή, ἡ εὐόλισθος φύσις, τὸ πρῶτον δίκτυον τοῦ διαβόλου, ἡ τῆς πλάνης εἰσαγωγή, ἡ τῆς παραβάσεως 

διδάσκαλος, ἡ βοηθὸς μὲν γειναμένη, πολεμία δὲ ἀναδειχθεῖσα … ἡ θανάτου πρόξενος, ἡ τὸ κάλλος τοῦ ξύλου 

δείξασα καὶ ὅλον τὸν παράδεισον ἀπολέσασα. Γείνατ(ο) = ἐγένετο. Ἐκείνῳ: δοτική προσωπική αντιχαριστική 

στο γείνατ’. 

 

43. ἣ δῶκεν: Πβ. Γέν. 3.6 καὶ ἔδωκεν καὶ τῷ ἀνδρὶ αὐτῆς μετ’ αὐτῆς. 

 

Τοῦτον δ’ ἀδαῆ πείθεσκεν ἁμαρτεῖν «κι αυτόν, τον ανήξερο, έπειθε να αμαρτήσει»: Η ενοχή της Εύας 

συνδυάζεται με την αθωότητα του Αδάμ. Στο πείθεσκεν αντιστοιχεί το ἔπεσσι πεπεισμένος του επόμενου 

στίχου. Για την ανάπτυξη πειθούς δεν γίνεται λόγος στη Γένεση, αλλά το στοιχείο αυτό συνάδει με την 

ολοσχερή μετατόπιση της ευθύνης στις πλάτες της Εύας. Ἀδαής < στερητ. ἀ- + δάημι «κατανοώ, 

αντιλαμβάνομαι». Το ἁμαρτεῖν έχει την (ιουδαϊκή και) χριστιανική έννοια: διαπράττω αμαρτία. Στα κλασικά 

ελληνικά ἁμαρτάνω = αστοχώ. 

 

44–5. ἐξελάθεσκεν / ἀθανάτου κτίστου: Η λήθη του δημιουργού (κτίστου) του ανθρώπου υποδηλώνει την 

απομάκρυνση από τον Θεό και την καταβύθιση στην αμαρτία. Αντιθέτως, η ανάμνηση της θεϊκής του 

καταγωγής προοιωνίζεται για τον άνθρωπο την επιστροφή του στις θεϊκές του καταβολές. 

 

46. ἀντ’ ἀγαθοῖο λάβον κακόν «αντί για καλό έλαβαν κακό»: Η διατύπωση είναι δανεισμένη από ησιόδειες 

αναφορές για την Πανδώρα, Θεογ. 585 (ο Δίας) τεῦξεν καλὸν κακὸν ἀντ’ ἀγαθοῖο ~ 602, δηλαδή έδωσε στον 

άνδρα τη γυναίκα, ένα γοητευτικό κακό, σε αντιστάθμισμα για την κατοχή της φωτιάς. Μακρά παράδοση 

συνδέει την Πανδώρα και την Εύα: κι οι δυο είναι οι κοιτίδες του γυναικείου φύλου, αναλαμβάνουν 

πρωτοβουλίες που προκαλούν συμφορές στο ανθρώπινο γένος και εισαγάγουν τον καταναγκασμό για εργασία 

και την κυριαρχία του θανάτου. Σε συγκεκριμένα συμφραζόμενα οι δυό τους ταυτίστηκαν: Ζώσιμ. Περί του ω 

στοιχείου 12 Πανδώραν, ἣν οἱ Ἑβραῖοι καλοῦσιν Εὖαν. 

 



161 

47–9. Πβ. Γέν. 3.7 καὶ ἔρραψαν φύλλα συκῆς καὶ ἐποίησαν ἑαυτοῖς περιζώματα [«ζώνες»]. Ἀμπείραντες < 

ἀμπείρω = ἀναπείρω «τρυπώ, διαπερνώ»· τεῦξαν < τεύχω «κατασκευάζω». Με την αναφορά σε ἐσθῆτας 

«ενδύματα» επινοείται ένα αίτιον για τη δημιουργία των ενδυμάτων. Αργότερα ο Θεός δίνει στους 

πρωτόπλαστους δερμάτινους χιτώνες (Γέν. 3.21), σύμβολο της πτώσης τους. 

 

μήδεά τ’ ἀμφεκάλυψαν «και κάλυψαν τ’ αχαμνά τους»: Η αναφορά είναι σημαντική ενόψει του 

συναισθήματος της αιδούς. 

 

ἐπεί σφισιν ἤιεν αἰδώς «γιατί τους κυρίευσε ντροπή»: Πβ. Γέν. 3.7 καὶ διοινήχθησαν οἱ ὀφθαλμοὶ τῶν δύο, καὶ 

ἔγνωσαν ὅτι γυμνοὶ ἦσαν. 

 

50–1. τοῖσιν δ’ ἀθάνατος κότον ἔνθετο κἄκβαλεν ἔξω / ἀθανάτου χώρου «για λόγου τους ο αθάνατος 

ένιωσε οργή και τους έστειλε έξω από τον αθάνατο χώρο»: Πβ. Γέν. 3.23 καὶ ἐξαπέστειλεν αὐτὸν κύριος ὁ 

θεὸς ἐκ τοῦ παραδείσου τῆς τρυφῆς. Η προσθήκη κάποιου συναισθήματος προκειμένου για τον Θεό κατά 

κάποιον τρόπο ανθρωποποιεί τα τεκταινόμενα. Η μετάβαση των πρωτόπλαστων γίνεται από τον ἀθάνατον 

χῶρον του στ. 51 στον θνητῷ ἐνὶ χώρῳ του στ. 52: ο άνθρωπος απολλύει το δώρο της αθανασίας. Κἄκβαλεν = 

καὶ ἐξέβαλεν· τετελεσμένον ἦεν «ήταν πεπρωμένο». 

 

52. μεῖναι: Είναι επεξήγηση στο τόδε του προηγούμενου στίχου. Το απαρέμφατο δηλώνει μόνιμη κατάσταση: 

«να παραμείνουν»· ἐφύλαξαν «τήρησαν». 

 

53. εἰσαΐσαντες: Εναντιωματική μετοχή («αν και τον άκουσαν»). Η ακοή του λόγου του Θεού πρέπει να 

οδηγεί σε υπακοή, όχι παρακοή. Η υπακοή / παρακοή αργότερα εξελίσσεται σε κριτήριο πίστης για τον 

άνθρωπο. 

 

54. οἳ δ’ ἄφαρ ἐξελθόντες ἐπὶ ζείδωρον ἄρουραν «κι αμέσως μόλις βγήκαν στη ζωοδότρα γή»: Ζείδωρος 

καταρχήν σημαίνει «που αποδίδει σιτάρι (ζεία)» αλλά πολύ γρήγορα η λέξη παρετυμολογήθηκε ως 

σημαίνουσα «που δίνει ζωή». Ο προσδιορισμός είναι κατάλληλος ενόψει και της επιβολής του γεωργικού 

μόχθου στο ανθρώπινο γένος. Ἄρουρα = γη, πβ. ΝΕ αρουραίος (ενν. μῦς) «ποντικός». 

 

55. δάκρυσι καὶ στοναχαῖς δεύοντο «βρέχονταν με δάκρυα και αναστεναγμούς»: Η Γένεσις δεν αναφέρει την 

αντίδραση των πρωτόπλαστων για την αποβολή τους από τον παράδεισο, αλλά η πτυχή αυτή επινοήθηκε σε 

συνδυασμό με την απάλυνση του πόνου τους στη συνέχεια από τον Θεό. Αλλά και ευρύτερα πρόκειται για 

σημαντική προσθήκη, γιατί αποτελεί «αίτιον» για την εισαγωγή των δακρύων στον κόσμο. Τα δάκρυα 

αργότερα θα καταργηθούν με το δάκρυ που στάλαξε ο Χριστός για τον φίλο του Λάζαρο (Κατά Ιωάννην 

11.35 ἐδάκρυσεν ὁ Ἰησοῦς). Το δάκρυ εκείνο θέτει συμβολικό τέλος στα δάκρυα των ανθρώπων. 

 

δεύω = υγραίνω, μουσκεύω. Το δεύοντο είναι αφηγηματικός παρατατικός. 

 

56. αὐτός: Δηλαδή χωρίς εξωτερικό καταναγκασμό, αυτοβούλως. 

 

ἐπὶ προφερέστερον «προς το καλύτερο»: Δηλαδή με πιο φιλική διάθεση. Αυτό σημαίνει ότι ο Θεός δεν 

εγκαταλείπει τον άνθρωπο μετά την πτώση του: τα δάκρυα και οι στεναγμοί των πρωτόπλαστων παρακίνησαν 

τον οίκτο του. 

 

57. αὔξετε, πληθύνεσθε καὶ ἐργάζεσθ’ ἐπὶ γαίης: Το κείμενο χειραγωγείται, ώστε ο Θεός να παρουσιαστεί με 

πιο φιλεύσπλαχνη και φιλική στάση απέναντι στον πεπτωκότα άνθρωπο. Έτσι η κατάρα στη γη και τον Αδάμ 

(Γέν. 3.17–19) υποκαθίσταται από την ευλογία του Θεού, που μετατίθεται εδώ από τη Γέν. 1.28 καὶ ηὐλόγησεν 

αὐτοὺς ὁ θεὸς λέγων· Αὐξάνεσθε καὶ πληθύνεσθε καὶ πληρώσατε τὴν γῆν καὶ κατακυριεύσατε αὐτῆς. Η σκηνή 

συνιστά «αίτιον» για την εισαγωγή της γεωργίας στην ανθρώπινη ζωή (αγγλιστί: farmer’s curse). 

 

58. ἐντέχνως: Αποκτά το νόημά του, όταν στον στ. 93 ο άνθρωπος ανακαλύπτει το υνί για το όργωμα της γης. 

 

ἵν’ ἔχητε τροφῆς κόρον ἱδρώοντες «για να χορταίνετε με τον ιδρώτα σας»: Το τέλος της παραδείσιας 

αυτόματης παραγωγής καρπών συμπίπτει με την έναρξη του ανθρώπινου μόχθου για την επιβίωσή του. Ο 



162 

στίχος παραφράζει τη Γέν. 3.19 ἐν ἱδρῶτι τοῦ προσώπου σου φάγῃ τὸν ἄρτον σου, αλλά mutatis mutandis έχει 

και μιαν ησιόδεια απήχηση, πβ. Έργ. 289–90 τῆς δ’ ἀρετῆς ἱδρῶτα θεοὶ προπάροιθεν ἔθηκαν / ἀθάνατοι 

«μπροστά από την αρετή οι αθάνατοι θεοί έβαλαν ιδρώτα [κόπο]». 

 

59. τῆς δ’ ἀπάτης τὸν ἐπαίτιον ἑρπυστῆρα: Ισχυρή παρήχηση τονίζει την ενοχή του όφεως. Η Σίβυλλα 

δείχνει ιδιαίτερη προτίμηση για σχηματισμούς σε -τειρ, -τειρα (π.χ. 1.123 ὑβριστῆρες, 2.214 ἀγγελτῆρες, 3.252 

ῥυστῆρα «σωτήρα», 7.90 χορηγητήρ: Lightfoot 2007, 173), αλλά η χρήση του ἑρπυστῆρα στο σημείο αυτό 

συμβαδίζει με την τιμωρία του όφεως να έρπει εφεξής. Στη Γένεση σιωπηρά υπονοείται ότι προηγουμένως ο 

όφις βάδιζε όπως όλα τα υπόλοιπα ζώα. 

 

60. νηδύι καὶ κενεῶνι ποιήσατο γαῖαν ἐρείδειν «τον έκανε να σέρνεται στη γη με την κοιλιά και τα πλευρά 

του»: Είναι ακριβώς η συρόμενη και κυλιόμενη κίνηση του όφεως που φανερώνει την εγγενώς κακόβουλη 

φύση του. Πβ. Κλήμης Αλεξ. Προτρ. 111.1 ὄφις ἀλληγορεῖται ἡδονὴ ἐπὶ γαστέρα ἕρπουσα. 

 

61–2. πικρῶς ἐξελάσας «διώχνοντάς τον σκληρά»: Αυτό μπορεί να σημαίνει ότι ο Θεός έδιωξε τον όφι από 

κοντά του ή ότι τον έδιωξε από τον παράδεισο, ώστε να γίνει ο ἐκπεπτωκώς διάβολος. Η διαφορετική 

αντιμέτωπιση σε σχέση με τον άνθρωπο είναι εμφανής: για τον όφι δεν δείχνεται η ίδια φιλεύσπλαχνη 

διάθεση που δείχθηκε μόλις πριν για τον άνθρωπο. 

 

δεινὴν δ’ ἔχθραν προΐαψεν / ἐν μέσῳ ἀλλήλων «κι έστειλε φοβερή έχθρα / ανάμεσά τους»: Νέο «αίτιον» για 

τη θεόσταλτη έχθρα, φυσική και ψυχολογική, ανάμεσα στον φίδι και τον άνθρωπο. Αυτό στην αρχαιότητα, 

όπου οι ανθρώπινες εργασίες γινόταν κυρίως στην εξοχή, είχε μεγαλύτερη σημασία από ότι στις μέρες μας. 

Προϊάπτω «στέλνω». 

 

62–3. καὶ ὃ μὲν κεφαλὴν προφυλάσσει / σῴζειν, ὃς δὲ πτέρναν: Πβ. Γέν. 3.15 αὐτός σου τηρήσει κεφαλήν, καὶ 

σὺ τηρήσεις αὐτοῦ πτέρναν. Καὶ ὃ μέν: Δηλ. ο όφις· σῴζειν: Απαρέμφατο του σκοπού· ὃς δέ: Δηλ. ο άνθρωπος. 

 

64. ἰοβόλων < ἰός «δηλητήριο» + βάλλω «φίδι», κατά κυριολεξία «αυτό που εκτοξεύει δηλητήριο». - 

Ακολουθεί η πρώτη γενιά των ανθρώπων.  



163 

β. Η επιτύμβια επιγραφή του Αβέρκιου 
 

Ο Αβέρκιος ήταν επίσκοπος Ιεροπόλεως της Φρυγίας κατά τη συμβασιλεία του Μάρκου Αυρήλιου και του 

Λούκιου Βήρου (161–169 μ.Χ.) Ο Βίος του παραδίδεται από το Συμεών το Μεταφραστή το 10ο αι. μ.Χ. και 

τον Ανώνυμο Μεταφραστή τον 11ο αι. Αναφέρεται ότι ο επίσκοπος Αβέρκιος στα μέσα του 2ου αι. μ.Χ. έφυγε 

από την Ιερόπολη για να επισκεφτεί τη Ρώμη. Σε ηλικία 72 ετών συνέθεσε ένα επίγραμμα γραμμένο σε 

δακτυλικό εξάμετρο, το οποίο θα χαρασσόταν ως επιτύμβια επιγραφή στον τάφο του μετά τον θάνατό του, 

που επήλθε λίγο μετά την επιστροφή του στην Ιερόπολη. Σε αυτό το κείμενο ανέφερε τη διαδρομή του κατά 

την επιστροφή από τη Ρώμη. Πέρασε από τη Συρία, έφτασε στη Νίβιση και επέστρεψε στην Ιερόπολη. Το 

κείμενο σώθηκε στον Βίο του, αλλά εξαιτίας της μοναδικότητάς του θεωρήθηκε στην αρχή νόθο. Το 

Νοέμβριο του 1881 ο Sir W. Ramsay ανακάλυψε στη Φρυγία την επιτύμβια επιγραφή κάποιου Αλέξανδρου 

που πέθανε το 216 μ.Χ. (Steinepigramme 16/07/02 Merkelbach – Stauber). Το κείμενο της επιγραφής αυτής 

μιμούνταν μέρος της επιγραφής του Αβέρκιου, όπως τη γνωρίζαμε από τον Βίο του. Σήμερα φυλάσσεται στο 

Αρχαιολογικό Μουσείο της Κωνσταντινούπολης. Η μεγάλη όμως ανακάλυψη έγινε μετά από περίπου δύο 

χρόνια (τον Ιούνιο ή Οκτώβριο του 1883), όταν πάλι ο Ramsay ταύτισε δύο τμήματα της πραγματικής 

επιτύμβιας στήλης του Αβέρκιου (Steinepigramme 16/07/01 Merkelbach – Stauber), που επιβεβαίωναν την 

ακρίβεια του κειμένου του Βίου. Η επιγραφή αυτή πρέπει να χρονολογηθεί στο 170 μ.Χ.· σήμερα φυλάσσεται 

στο Μουσείο του Βατικανού. Αποτελεί μια από τις πρωιμότερες χριστιανικές επιγραφικές μαρτυρίες. Η 

ταυτότητα του Αβέρκιου αποτελούσε ένα από τα θέμα συζήτησης. Πολλοί μελετητές θέλησαν να τον 

ταυτίσουν με τον Αυίρκιο Μάρκελλο, (που αναφέρεται στον Ευσέβιο Εκκλ. ιστ. 5.16.3), αλλά αυτή η άποψη 

αναιρείται από άλλους, όπως ο A. Strobel.132 

Το κείμενό της χαρακτηρίζεται από μια μυστική φρασεολογία, που βρίσκει παράλληλα σε όρους που 

απαντούν στον Τερτυλλιανό και στον Κλήμεντα τον Αλεξανδρέα, καθώς και σε εικαστικές παραστάσεις με 

συμβολικό περιεχόμενο στις κατακόμβες της Ρώμης. Γίνονται αναφορές στην εκκλησία της Ρώμης κατά τον 

2ο αι. μ.Χ. Οι χριστιανοί βαπτίζονταν (στ. 9 λαὸν δ’ εἶδον̣ ἐ̣[κεῖ λαμπρὰν] σφραγεῖδαν ἔ[χοντα]) και κατά τη 

Θεία Ευχαριστία λάμβαναν οίνο και άρτο (στ. 16 οἶνον χρηστὸν ἔχουσα, κέρασμα διδοῦσα μετ’ ἄρτου). 

Φαίνεται ότι ο Αβέρκιος επιδιώκει να συνταιριάξει λογοτεχνικούς λογότυπους των επιτύμβιων επιγραμμάτων 

με λέξεις που έχουν πια ένα χριστιανικό εννοιολογικό περιεχόμενο, αλλά δεν μπορούμε να γνωρίζουμε αν 

υπάρχει μια σκόπιμη προσπάθεια κατασκευής ενός κρυπτοχριστιανικού κειμένου. Για παράδειγμα οι λέξεις 

ποιμήν, βασιλ[ῆαν, βασίλισσ̣[αν, πίστις, ἰχθύν, πηγῆς, παρθέ[νος, χρηστόν θα εκλαμβάνονταν από τους 

εθνικούς με την πραγματική τους καθημερινή σημασία, αλλά ένας Χριστιανός θα μπορούσε να θεωρήσει ότι 

σήμαιναν Ποιμήν (ο Χριστός), Βασιλῆαν (ο Χριστός), Βασίλισσαν (η Εκκλησία), Πίστις (η Χριστιανική 

Πίστη), Ἰχθύν (η ακροστοιχίδα ΙΧΘΥΣ: βλ. σχόλ. στ. 13), Πηγῆς (η Ζωοδόχος Πηγή, που είναι η Παρθένος 

Μαρία ή πρόκειται για μυστικιστική παραπομπή στον Θεό), Παρθέ[νος (η Παρθένος Μαρία), Χρηστόν (ο 

Χριστός). 

Ο Wischmeyer υποστηρίζει ότι το επίγραμμα χαρακτηρίζεται από αδεξιότητα (χαρακτηριστικές είναι 

οι επαναλήψεις λέξεων, κάποιων μάλιστα τρεις φορές, όπως της αντωνυμίας ὅς στους στίχους 4–7 και του 

επιρρήματος πάντῃ στους στίχους 11–13). Επιπροσθέτως, στις παρατηρήσεις του Wischmeyer περί 

αδεξιότητας μπορεί να προστεθεί η επανάληψη εννοιών: π.χ. στους στίχους 7–10 βασιλ[ῆαν ἀθρῆσαι] καὶ 

βασίλισσ̣[αν ἰδεῖν, λαὸν δ’ εἶδον̣ ἐ̣[κεῖ λαμπρὰν] σφραγεῖδαν ἔ[χοντα] καὶ Συρίης πέ[δον εἶδα], 

επαναλαμβάνεται τρεις φορές ο αόριστος του ρήματος ὁράω σε συνδυασμό με τον αόριστο του συνώνυμου 

ρήματος ἀθρέω. Στους στ. 11–12 πάν]τῃ δ’ ἔσχον συνο̣[μαίμους] Π̣α̣ῦ̣λ̣ο̣ν̣ ἔ̣χ̣ω̣ν̣ ἐ̣π̣’ ὄ̣[χοις] επαναλαμβάνονται 

τύποι του ρήματος ἔχω. Στην επιγραφή παρατηρούνται επίσης ιωτακισμοί στους στ. 1 πολεί[της], 9 

σφραγεῖδαν, 21 δισχείλια και 22 χείλια, που ενδεχομένως δεν ήταν λάθη του Αβέρκιου, αλλά λάθη του 

χαράκτη της επιγραφής. Ωστόσο, είναι αξιοσημείωτο ότι ο τύπος ἐμέν (αντί του ἐμέ) είναι αναγκαίος μετρικά 

και πρόκειται για μια φωνολογική εναλλαγή, που επικρατούσε στη Φρυγία. Τέλος, οι μετοχικές προτάσεις 

τείνουν να τίθενται στο τέλος της περιόδου μετά το ρήμα της κύριας πρότασης (πβ. στ. 11 και 16). 

Σημειώνεται με μπλε χρώμα το κείμενο, όπως συμπληρώνεται με βάση την επιτύμβια επιγραφή του 

Αλεξάνδρου. Σημειώνεται με καφέ χρώμα το σωζόμενο κείμενο της επιτύμβιας επιγραφής του Αβέρκιου. Οι 

στιγμές κάτω από κάποια γράμματα δηλώνουν ότι αυτά δεν διαβάζονται ευκρινώς στην επιγραφή. 

 

 

                                                           
132 A. Strobel, Das heilige Land der Montanisten, Βερολίνο – Νέα Υόρκη 1980, 55. 



164 

 [ἐ]κ̣λεκτῆς πόλεω̣ς ὁ πολεί[της] τ̣οῦτ’ ἐποίη̣[σα] 

 [ζῶν, ἵ]ν̣’ ἔχω φανερ[̣ὴν] σώματος ἔνθα θέσιν, 

 οὔνομ’ <Ἀβέρκιος ὤν ὁ> μαθητὴς ποιμένος ἁγνοῦ, 

 [ὅς βόσκει προβάτων ἀγέλας ὄρεσιν πεδίοις τε], 

5 [ὀφθαλμοὺς ὃς ἔχει μεγάλους πάντῃ καθορῶντας]· 

 [οὗτος γὰρ μ’ ἐδίδαξε --- γράμματα πιστά], 

 εἰς Ῥώμη[ν ὃς ἔπεμψεν] ἐμὲν βασιλ[ῆαν ἀθρῆσαι] 

 καὶ βασίλισσ[̣αν ἰδεῖν χρυσό]στολον χρυ[̣σοπέδιλον]. 

 λαὸν δ’ εἶδον̣ ἐ[̣κεῖ λαμπρὰν] σφραγεῖδαν ἔ[χοντα] 

10 καὶ Συρίης πέ[δον εἶδα] καὶ ἄστεα πάν[τα, Νισῖβιν] 

 Εὐφράτην διαβ[̣άς· πάν]τῃ δ’ ἔσχον συνο[̣μήμους] 

 Π̣αῦ̣̣λ̣ον̣̣ ἔχ̣̣ων̣̣ ἐ̣π̣’ ὄ̣[χοις]· πίστις π̣[άντῃ δὲ προῆγε] 

 καὶ παρέθηκε̣ [τροφὴν] πάντῃ ἰχθὺν ἀ[πὸ πηγῆς] 

 πανμεγέθη καθ[αρόν, οὗ] ἐδράξατο παρθέ[νος ἁγνή], 

15 καὶ τοῦτον ἐπέ[δωκε φί]λ̣{ι}̣ο̣ι̣ς̣ ἐ̣σ̣θε̣[̣ῖν διὰ παντός], 

 οἶνον χρηστὸν ἔχουσα, κέρασμα διδοῦσα μετ’ ἄρτου. 

 ταῦτα παρεστὼς εἶπον Ἀβέρκιος ὧδε γραφῆναι. 

 ἑβδομηκοστὸν ἔτος καὶ δεύτερον ἦγον ἀληθῶς. 

 ταῦθ’ ὁ νοῶν εὔξαιτο ὑπὲρ Ἀβερκίου πᾶς ὁ συνῳδός. 

20 οὐ μέντοι τύμβῳ τις ἐμῷ ἕτερόν τινα θήσει. 

 εἰ δ’ οὖν, Ῥωμαίων ταμείῳ θήσ<ει> δισχείλια <χ>ρυσᾶ 

 καὶ χ̣ρηστῇ πατρίδι̣ Ἱεροπόλει χείλια χρυσᾶ. 

 

 

1–5. «Εγώ, πολίτης μιας εκλεκτής πόλης, αυτό το μνημείο έφτιαξα όσο ζούσα, για να μπορώ να έχω εδώ ένα 

φανερό τόπο ανάπαυσης του σώματός μου, το όνομά μου Αβέρκιος, μαθητής του αγνού ποιμένα που βοσκά 

αγέλες προβάτων στα βουνά και στις πεδιάδες, ο οποίος έχει μεγάλα μάτια που βλέπουν παντού». 

 

1. [ἐ]κ̣λεκτῆς πόλε̣ως ὁ πολεί[της]: Αναφέρεται στην ιδιότητά του ως χριστιανού: κάθε χριστιανός είναι 

εκλεκτός πολίτης της πολιτείας του Θεού. Αν το πόλεως πρέπει να πιεστεί για να δηλώσει μια συγκεκριμένη 

πόλη, η αναφορά γίνεται προφανώς στην Ιερόπολη και όχι στην Ιερουσαλήμ, παρόλο που η Ιερουσαλήμ 

χαρακτηρίζεται με αυτό το επίθετο στην Παλαιά Διαθήκη· πβ. Σοφία Σιράχ 49.6 ἐνεπύρισαν ἐκλεκτὴν πόλιν 

ἁγιάσματος καὶ ἠρήμωσαν τὰς ὁδοὺς αὐτῆς. 

 

2. ἵ]ν’̣ ἔχω φανερ̣[ὴν] σώματος ἔνθα θέσιν: Η λέξη θέσις χρησιμοποιείται για μνήματα στα μεταγενέστερα 

χριστιανικά κείμενα και όχι τους πρώτους μεταχριστιανικούς αιώνες. Το επίθετο φανερήν βρίσκεται στην 

επιγραφή του Αλεξάνδρου και προσδιορίζει τη λέξη θέσιν, αλλά ο Merkelbach υποθέτει ότι στην επιγραφή 

του Αβέρκιου έπρεπε να είναι γραμμένη η φράση ἵν’ ἔχω καιρῷ [«όταν έρθει η ώρα»] σώματος ἔνθα θέσιν, 

όπως παραδίδει το κείμενο του Βίου. 

 

3. ποιμένος ἁγνοῦ: Αναφέρεται στον Χριστό. H μορφή του ποιμένα συνήθως με τον αμνό στους ώμους (πβ. 

τα αγάλματα του μοσχοφόρου ή κριοφόρου του ελληνορωμαϊκού κόσμου) χρησιμοποιήθηκε για τον Xριστό, 

που είναι ο Καλός Ποιμήν ως επικεφαλής της Εκκλησίας και διδάσκαλος. Ο συνδυασμός ποιμένα και 

διδασκάλου φαίνεται ήδη και στον Ιωάννη 21.15–17, όπου ο Χριστός λέει στον Πέτρο «ποίμαινε τὰ πρόβατά 

μου» και «βόσκε τὰ ἀρνία μου». Η απεικόνιση του Χριστού ως Καλού Ποιμένα ξαφνικά εξαφανίζεται στην 

αρχή του 5ου αι. μ.Χ. και επανεμφανίζεται στον Μεσαίωνα· βλ. B. Ramsay, A Note on the Disappearance of 

the Good Shepherd from Early Christian Art, Harvard Theological Review 76 (1983), 375–38. Το επίθετο 

ἁγνός αποδίδεται στην κλασική περίοδο μόνο σε θεούς (βλ. M.N. Tod, Laudatory Epithets in Greek Epitaphs, 

Annual of the British School at Athens 46 [1951], 182–90), ωστόσο από τη ρωμαϊκή περίοδο και σε 

ανθρώπους. 

 

4–7. Η επανάληψη της αντωνυμίας ὅς ίσως παραπέμπει στο ίδιο σχήμα στις Παροιμ. 17.9–17.16a. 

 

4. προβάτων ἀγέλας ὄρεσιν πεδίοις τε: Πρόκειται για τους χριστιανούς που έχουν πια επεκταθεί σε όλον τον 

κόσμο· πβ. Ματθ. 18.12 ἐπὶ τὰ ὄρη και Λουκ. 15.4 ἐν τῇ ἐρήμῳ. Ο McNeil 1977, που συζητά την υπόθεση ότι 



165 

χωρία του επιτάφιου επιγράμματος του Αβέρκιου παραπέμπουν στο Άσμα ασμάτων, συγκρίνει τους 

συγκεκριμένους στίχους με το 1.7 ἀπάγγειλόν μοι, ὃν ἠγάπησεν ἡ ψυχή μου, ποῦ ποιμαίνεις, ποῦ κοιτάζεις ἐν 

μεσημβρίᾳ, μήποτε γένωμαι ὡς περιβαλλομένη ἐπ’ ἀγέλαις ἑταίρων σου «Πες μου εσύ, τον οποίον αγάπησε η 

ψυχή μου, πού βόσκεις τα πρόβατά σου, πού αναπαύεσαι το μεσημέρι, για να μην περιπλανηθώ στα κοπάδια 

των συντρόφων σου». 

 

5. ὀφθαλμοὺς ὃς ἔχει μεγάλους πάντῃ καθορῶντας: Πβ. Αποστόλου Παύλου Προς Εβραίους 4.13 καὶ οὐκ 

ἔστιν κτίσις ἀφανὴς ἐνώπιον αὐτοῦ, πάντα δὲ γυμνὰ καὶ τετραχηλισμένα τοῖς ὀφθαλμοῖς αὐτοῦ «και δεν υπάρχει 

πλάσμα αφανές ενώπιόν του, αλλά το καθετί είναι γυμνό και φανερωμένο στα μάτια του». 

 

6–8. [οὗτος γὰρ μ’ ἐδίδαξε --- γράμματα πιστά], / εἰς Ῥώμη[ν ὃς ἔπεμψεν] ἐμὲν βασιλ[ῆαν ἀθρῆσαι] «αυτός 

με δίδαξε τα γράμματα --- της πίστεως και με έστειλε στη Ρώμη να δω τον βασιλέα και να δω τη βασίλισσα 

με το χρυσό ένδυμα και τα χρυσά πέδιλα». 

 

6. οὗτος γὰρ μ’ ἐδίδαξε --- γράμματα πιστά: Οι περισσότεροι μελετητές σημειώνουν ότι λείπει ένας 

δάκτυλος στην μέση του στίχου. Ο Wischmeyer προτείνει οὗτος γὰρ μ’ ἐδίδαξε ἱερὰ γράμματα πιστά, με βάση 

το χωρίο του Αποστόλου Παύλου, Πρὸς Τιμ. 2 3.15–17 [τὰ] ἱερὰ γράμματα οἶδας, τὰ δυνάμενά σε σοφίσαι εἰς 

σωτηρίαν διὰ πίστεως τῆς ἐν Χριστῷ Ἰησοῦ. Ωστόσο, ο Merkelbach διατηρεί τον στίχο ως έχει. Για το επίθετο 

πιστός πβ. Αποστόλου Παύλου Πρὸς Τιμ. 2 1.15 πιστὸς ὁ λόγος καὶ πάσης ἀποδοχῆς ἄξιος, ὅτι Χριστὸς Ἰησοῦς 

ἦλθεν εἰς τὸν κόσμον ἁμαρτωλοὺς σῶσαι. 

 

7. ἐμέν: = ἐμέ. Είναι ένας συνηθισμένος βαρβαρισμός, πβ. τις επιτύμβιες επιγραφές από τη Λυδία, TAM V.1 

475.4–6 (232–233 μ.Χ.) τεί|μησαν δ’ ἀρ’ ἐμὲν στήλῃ καὶ γράμ|μασι σεμνοῖς και ΤΑΜ V.1 550.10–11 (214–215 

μ.Χ.) ἐτείμησαν ἐμέν, ἣν / οὔποτε ἤλπισα τειμήν. Επίσης, βλ. Cl. Brixle, Essai sur le grec Anatolien au début 

de notre ère, Νανσί 19872, 80. 

 

βασιλ[ῆαν: Τα χειρόγραφα δίνουν τη γραφή βασιλείαν και βασίλειαν. Ο Ramsey αναφέρει ότι όταν είδε για 

πρώτη φορά με τον Sterrett την επιγραφή στην Ιερόπολη το 1883 ανέγνωσε ΒΑΣ[Ι]ΛΗ[, αλλά στη μεταγραφή 

του Sterrett αυτό το Η δεν υπάρχει· βλ. W.M. Calder, The Epitaph of Avircius Marcellus, JRS 29 (1939), 1–4. 

Η συμπλήρωση στον στίχο 7 είναι προβληματική, και δεν μπορούμε να είμαστε βέβαιοι τι είδε ο Αβέρκιος 

στη Ρώμη. Αν συμπληρώσουμε βασίλ[ειαν ἀθρῆσαι, τότε αναφέρεται στη βασίλισσα Φαυστίνα, τη γυναίκα 

του αυτοκράτορα, η οποία τον είχε προσκαλέσει για να θεραπεύσει την κόρη της Λουκίλλα. Αν 

συμπληρώσουμε βασιλ[είαν ἀθρῆσαι, τότε δηλώνεται η αφηρημένη έννοια της βασιλείας του Μάρκου 

Αυρήλιου. Μια τρίτη συμπλήρωση βασιλ[ίδ’ ἀναθρῆσαι (Wischmeyer) παραπέμπει στην πόλη της Ρώμης. 

Τέλος, η συμπλήρωση βασιλ[ῆαν ἀθρῆσαι (McNeil 1977), όπου ο τύπος βασιλ[ῆαν θεωρείται ως αρχαϊκός 

τύπος της αιτιατικής ενικού του ουσιαστικού βασιλεύς, μπορεί να παραπέμπει στον Ιησού Χριστό, αν 

συνδυαστεί με την ερμηνεία της λέξης βασίλισσαν ως την Εκκλησία· βλ. επόμενη σημείωση. 

 

8. καὶ βασίλισσ̣[αν: Αν στον στίχο 7 συμπληρώσουμε βασίλ[ειαν, τότε ως βασίλισσα εννοείται η κόρη του 

Μάρκου Αυρήλιου, Λουκίλλα. Αν συμπληρώσουμε βασιλ[είαν, η βασίλισσα είναι η Φαυστίνα. Ο McNeil, 

ό.π., θεωρεί ότι, αν και το επίθετο χρησιμοποιείται για να περιγράψει μια πόλη, συγκεκριμένα εδώ τη Ρώμη, 

προσάγοντας παράλληλα χωρία από τους Σιβυλλιακούς χρησμούς και την Καινή Διαθήκη, στο πλαίσιο της 

αλληγορικής γλώσσας του Αβέρκιου, βασίλισσα είναι η Εκκλησία, η οποία μαζί με τον Χριστό 

παρουσιάζονται στα πατερικά κείμενα ως σύμβιοι, ως νυμφίος και νύμφη, ως τὸ ἄρσεν καὶ τὸ θῆλυ κτλ. 

 

χρυσό]στολον: Το επίθετο χρυσόστολος είναι άπαξ λεγόμενον στα πατερικά κείμενα. Ο McNeil, ό.π., θεωρεί 

ότι παραπέμπει στο χωρίο των Ψαλμ. 44.10b παρέστη ἡ βασίλισσα ἐκ δεξιῶν σου ἐν ἱματισμῷ διαχρύσῳ 

περιβεβλημένη πεποικιλμένη «εμφανίστηκε εκ δεξιών η βασίλισσα ντυμένη με χρυσοποίκιλτα ρούχα». Ο 

ψαλμός αυτός ήταν πολύ γνωστός και ήδη αναφερόταν από τον Ιουστίνο και τον Κλήμη. 

 

χρυ̣[σοπέδιλον: Επίθετο που αποδίδεται συνήθως στην Ήρα· πβ. Ησιοδ. Θεογ. 454 Ἥρην χρυσοπέδιλον, κτλ. 

Όμως ο McNeil, ό.π., θεωρεί ότι οι αναγνώστες του επιτάφιου επιγράμματος του Αβέρκιου αναγνώριζαν το 

επίθετο αυτό στο Άσμα ασμάτων 7.2, όπου περιγράφεται το μεγαλείο μιας βασίλισσας, τί ὡραιώθησαν 

διαβήματά σου ἐν ὑποδήμασιν, θύγατερ Ναδαβ; ῥυθμοὶ μηρῶν σου ὅμοιοι ὁρμίσκοις ἔργῳ χειρῶν τεχνίτου 

«Γιατί ομόρφηναν τα βήματά σου στα (όμορφα) υποδήματα, κόρη του Ναβάδ; Το σχήμα των μηρών σου 



166 

είναι όμοιο με περιδέραιο, κομψοτέχνημα από τα χέρια καλλιτέχνη», αλλά για τους μη χριστιανούς αυτό το 

επίθετο (όπως και το χρυσόστολον) θα είχε απλά μια λογοτεχνική χροιά. Απίθανη μοιάζει η εικασία, που 

υποστηρίχτηκε από την Hirschmann 2000, ότι η επιγραφή αποτελεί μια κριτική της Ρώμης, επειδή οι στίχοι 

7–8 του επιγράμματος μπορούν να παραλληλιστούν με την προφητεία στους στίχους 5.434–7 των 

Σιβυλλιακών χρησμών, όπου η Βαβυλώνα θα χάσει την εξουσία της και το ίδιο θα συμβεί στη νέα Βαβυλώνα, 

δηλαδή τη Ρώμη: 

 

αἰαῖ σοι, Βαβυλὼν χρυσόθρονε, χρυσοπέδιλε, 

πουλυετὴς βασίλεια μόνη κόσμοιο κρατοῦσα, 

ἡ τὸ πάλαι μεγάλη καὶ πάμπολις, οὐκέτι κείσῃ 

οὔρεσιν ἐν χρυσέοις καὶ νάμασιν Εὐφρήταο. 

 

Αλίμονό σου, Βαβυλώνα, χρυσόθρονη, χρυσοπέδιλη, βασίλισσα πολύχρονη, μονοκράτωρ του κόσμου, που 

κάποτε ήσουν μεγάλη και κοσμική, δεν θα βρίσκεσαι πια στα χρυσά όρη και στα νάματα του Ευφράτη. 

 

9–12. λαὸν δ’ εἶδον̣ ἐ[̣κεῖ λαμπρὰν] σφραγεῖδαν ἔ[χοντα] / καὶ Συρίης πέ[δον εἶδα] καὶ ἄστεα πάν[τα, 
Νισῖβιν] / Εὐφράτην διαβ̣[άς· πάν]τῃ δ’ ἔσχον συνο̣[μήμους] / Π̣α̣ῦ̣λ̣ο̣ν̣ ἔχ̣̣ων̣̣ ἐ̣π̣’ ὄ̣[χοις] «είδα εκεί λαό που 

είχε τη λαμπρή σφραγίδα και είδα την πεδιάδα της Συρίας και όλες τις πόλεις, και τη Νισίβη όταν πέρασα τον 

Ευφράτη. Είχα παντού αδελφούς, έχοντας τον Παύλο στην άμαξά μου». 

 

9. λαόν: Είναι τεχνικός όρος για τους χριστιανούς. 

 

σφραγεῖδαν: Η αιτιατική τριτόκλιτου σε -ν από επίδραση της πρώτης κλίσης είναι συνηθισμένο λάθος στην 

ρωμαïκή περίοδο· βλ. Brixhe, ό.π., 65–6. Με τη λέξη σφραγίς εννοείται το μυστήριο του βαπτίσματος, που 

«σφράγιζε» το νεοφώτιστο, βλ. F. J. Dölger, Sphragis. Eine altchristliche Taufbezeichnung in ihren 

Beziehungen zur profanen und religiösen Kultur des Altertums, Paderborn 1911, 80–8· A. Benoit, Le baptême 

chrétien au second siècle. La théologie des Pères, Παρίσι 1953, 97. 

 

11. συνο[̣μήμους]: Τα χειρόγραφα του Βίου παραδίδουν συνομηγύρους (το οποίο δημιουργεί μετρικά 

προβλήματα, αλλά τα γράμματα ΗΜ θα μπορούσαν εύκολα να διαβαστούν λανθασμένα ως ΗΓΥΡ), ενώ άλλες 

προτάσεις είναι συνο[δίτην] Preger και συνο[μίλους] Lightfoot. Βλ. Calder 1939 για τη χρήση του επιθέτου 

συνομήμους (= συνομαίμους), που απαντά και σε άλλες χριστιανικές έμμετρες επιγραφές από τη Φρυγία 

(Steinepigramme 16/31/75.12, 16/31/81.13, 16/45/04.1, όλες του 3ου αι. μ.Χ.) 

 

12. Π̣α̣ῦ̣λο̣̣ν̣ ἔ̣χω̣̣ν̣ ἐ̣π̣’ ὄ̣[χοις]: Τα χειρόγραφα του Βίου παραδίδουν Παῦλον ἔχων δὲ ἔσωθην, το οποίο δεν 

μπορεί να σταθεί μετρικά. Η λέξη ἔσωθην δεν είναι βέβαιο αν πρέπει να ερμηνευτεί ως το επίρρημα ἔσωθεν ή 

η παθητική φωνή ἐσώθην του ρήματος σώζομαι. Επειδή η αναφορά στον Παύλο αντιτίθεται στην υπόθεση ότι 

ο Αβέρκιος ήθελε να αποκρύψει τα χριστιανικά στοιχεία στο επίγραμμά του, αρχικά θεωρήθηκε ότι εννοεί 

έναν συνοδοιπόρο του με το όνομα αυτό στο ταξίδι. Ο Wirbelauer 2002 θεωρεί ότι είχε τα κείμενα του 

Παύλου στα χέρια του και με αυτά δίδασκε. 

 

ἐ̣π̣’ ὄ̣[χοις]: Προτιμητέα είναι η δοτική πληθυντικού με βάση τον Ευρ. Τρωάδ. 569 ξενικοῖς ἐπ’ ὄχοις 

πορθμευομένην «να φεύγει πάνω σε ξένα οχήματα», ή η γενικού ενικού με βάση τον Αθήν. Δειπν. 11.63 

χλανίδας δ’ ἐπ’ ὄχου … ἔχων, ενώ ο Wischmeyer 1980 συμπληρώνει τη δοτική ενικού ἐ̣π̣’ ὄ̣[χῳ] και ο Preger 

την αιτιατική πληθυντικού ἐπ’ ὄ[χους] με βάση ένα χωρίο στις Πράξεις των Αποστόλων 8.28 καθήμενος ἐπὶ 

τοῦ ἅρματος ... ἀνεγίνωσκεν τὸν προφήτην Ἠσαΐαν. 

 

12–16. πίστις π[̣άντῃ δὲ προῆγε] / καὶ παρέθηκε̣ [τροφὴν] πάντῃ ἰχθὺν ἀ[πὸ πηγῆς] / πανμεγέθη καθ[αρόν, 

οὗ] ἐδράξατο παρθέ[νος ἁγνή], / καὶ τοῦτον ἐπέ[δωκε φί]λ̣{ι̣}οι̣̣ς̣ ἐ̣σθ̣̣ε̣[ῖν διὰ παντός], / οἶνον χρηστὸν 

ἔχουσα, κέρασμα διδοῦσα μετ’ ἄρτου «η πίστις παντού με οδηγούσε και παρέθετε παντού για τροφή ένα 

ψάρι από πηγή, μεγάλο και καθαρό, που το έπιανε αγνή παρθένα. Και το έδινε παντού σε φίλους να το φάνε, 

και έχοντας καλό κρασί, το έδινε μαζί με άρτο»: Ο Wischmeyer 1980 θεωρεί ότι οι στίχοι δεν παραπέμπουν 

συμβολικά στη Θεία Ευχαριστία, αλλά στην παρουσίαση της Θείας Ευχαριστίας με μοτίβα που εμφανίζονται 

σε επιγράμματα της πρώιμης ρωμαϊκής εποχής, π.χ. IG XII Suppl. 1.124.7–9, όπου ένας ευεργέτης 

αναφέρεται να προσέφερε ἄρνα καὶ κεράμιον οἴνῳ καὶ ἄρτῳ. 



167 

12. πίστις π[̣άντῃ δὲ προῆγε]: Ο Wischmeyer 1980 προτείνει να εκλάβουμε τη λέξη πίστις ως πεποίθηση, και 

επειδή την θεωρεί προσωποποίηση της έννοιας αυτής την τυπώνει με κεφαλαίο Π. Μια απροκατάλυπτη 

ανάγνωση (πίστις = εχέγγυο) θα σήμαινε ότι ο Αβέρκιος στο ταξίδι του διέθετε οικονομική εγγύηση για 

πίστωση. Ο Kearsley 1992 εγείρει την πιθανότητα η λέξη να παραπέμπει στις συστατικές επιστολές, που 

έφεραν μαζί τους οι χριστιανοί όταν ταξίδευαν. Ωστόσο δεν παραπέμπει σε κάποιο κείμενο που η λέξη αυτή 

έχει αυτή τη σημασία. 

 

13. παρέθηκε̣ [τροφὴν] πάντῃ: Εννοεί τη Θεία Κοινωνία. 

 

ἰχθύν: Άλλη μια αλληγορική αναφορά, καθώς για τους Χριστιανούς θα παρέπεμπε στην ακροστοιχίδα 

ΙΧΘΥΣ, Ἰησοῦς Χριστὸς Θεοῦ Υἱὸς Σωτήρ. 

 

καθαρόν: Για τους χριστιανούς, όπως και για τους εθνικούς, δεν ήταν όλα τα ζώα, πτηνά και ψάρια καθαρά, 

αλλά κάποια θεωρούνταν ακάθαρτα, πβ. Ωριγέν. Επιλογ. εις Ψαλμ. PG 12.1185d καθαρὰ πρόβατα καὶ βόες … 

ἐνδέχεται καὶ ἀκάθαρτα … ὁμοίως καὶ ἐπὶ τῶν πετεινῶν τοῦ οὐρανοῦ καὶ ἰχθύων τῆς θαλάσσης. Βλ. γενικά M. 

P. Ciccarese, Animali simbolici: alle origini del bestiario cristiano, Μιλάνο 2002/2007. 

 

ἀπὸ πηγῆς: Πρόκειται είτε για αναφορά στην Παρθένο Μαρία, που είναι η Ζωοδόχος Πηγή, επειδή γέννησε 

τον Χριστό, είτε μια μυστικιστική παραπομπή στον Θεό. 

 

14. παρθέ[νος ἁγνή]: Οι Wischmeyer 1980 και Merkelbach 1997 θεωρούν ότι γίνεται αλληγορική αναφορά 

στην Εκκλησία (τότε με το ουσιαστικό πηγή εννοείται η Παρθένος Μαρία), ενώ οι M. Burzachechi, La πηγή e 

la παρθένος ἁγνή dell’iscrizione di Abercio, Rivista di archeologia 31 (1955), 261–7 και M. Guarducci, 

L’iscrizione di Abercio e la “vergine casta”, Ancient Society 4 (1973), 271–9 στην Παρθένο Μαρία· πβ. 

παραπάνω στ. 3 ποιμένος ἁγνοῦ. Ωστόσο, στην τελευταία περίπτωση, πηγή θα πρέπει να θεωρηθεί ο Θεός. 

 

15. φί]λ̣{ι̣}ο̣ι̣ς:̣ Ο οβελισμός του γράμματος -ι- είναι αναγκαίος και για μετρικούς λόγους και για 

συντακτικούς, καθώς το επίθετο φίλιος δεν θα μπορούσε να αποδοθεί σε κανένα ουσιαστικό στην πρόταση. 

Το λάθος οφείλεται πιθανώς στον χαράκτη της επιγραφής. Η λέξη φίλος αποτελεί μυστικό όρο, με τον οποίο 

τα μέλη των πρωτοχριστιανικών κοινοτήτων αποκαλούσαν ο ένας τον άλλον. 

 

16. οἶνον χρηστὸν ἔχουσα: Οι γραφές Χρηστός και Χρηστιανός ήταν συνηθισμένες και αλλού και ιδιαιτέρως 

στη Φρυγία· βλ. G. H. R. Horsley, New Documents Illustrating Early Christianity, Macquarie University 

1983, τομ. 3, αριθμ. 98, σσ. 129–30. Και αυτή η φράση θα αποτελούσε μιαν αλληγορική αναφορά στο αίμα 

(κρασί) του Χριστού κατά τη Θεία Ευχαριστία. Οι εθνικοί θα καταλάβαιναν απλά «καλό κρασί». 

 

17–18. ταῦτα παρεστὼς εἶπον Ἀβέρκιος ὧδε γραφῆναι. / ἑβδομηκοστὸν ἔτος καὶ δεύτερον ἦγον ἀληθῶς 
«και επειδή ήμουν παρών σε αυτά, είπα εγώ ο Αβέρκιος να τα γράψω με αυτόν τον τρόπο. Έχω ζήσει 

πράγματι εβδομήντα δύο χρόνια». 

 

19–22. ταῦθ’ ὁ νοῶν εὔξαιτο ὑπὲρ Ἀβερκίου πᾶς ὁ συνῳδός. / οὐ μέντοι τύμβῳ τις ἐμῷ ἕτερόν τινα θήσει. / 

εἰ δ’ οὖν, Ῥωμαίων ταμείῳ θήσ<ει> δισχείλια <χ>ρυσᾶ / καὶ χ̣ρηστῇ πατρίδι̣ Ἱεροπόλει χείλια χρυσᾶ 
«μακάρι καθένας που συμφωνεί, που καταλαβαίνει τι σημαίνουν αυτά, να προσεύχεται για τον Αβέρκιο. Και 

κανείς να μην τοποθετήσει κάποιον άλλον στον τάφο μου. Κι αν το κάνει, να πληρώσει στο Ταμείο των 

Ρωμαίων δύο χιλιάδες χρυσά νομίσματα και στην αγαπημένη πατρίδα μου Ιερόπολη χίλια χρυσά νομίσματα»: 

Ο Wischmeyer 1980 σημειώνει ότι οι στίχοι είναι κοινότοποι και δεν παραπέμπουν σε χριστιανικά 

συμφραζόμενα. 

 

19. ταῦθ’ ὁ νοῶν εὔξαιτο ὑπὲρ Ἀβερκίου πᾶς ὁ συνῳδός: Η φράση παρουσιάζει συντακτικά προβλήματα. 

Δεν είναι βέβαιο αν πρέπει να θεωρήσουμε το ΤΑΥΘ της επιγραφής ως ταῦτα («αυτά»), που εκλαμβάνεται ως 

αντικείμενο της μετοχής νοῶν, ή ως ταὐτά («τα ίδια»), που θα εκλαμβανόταν ως αντικείμενο του ρήματος 

εὔξαιτο. Επίσης, το υποκείμενο του εὔξαιτο είναι ὁ νοῶν … πᾶς ὁ συνῳδός, όπου ως υποκείμενο εμφανίζεται 

μια επιθετική μετοχή (ὁ νοῶν) που προσδιορίζεται από ένα κατηγορηματικό προσδιορισμό (πᾶς) και ένα 

έναρθρο ουσιαστικό (ὁ συνῳδός). Επιπροσθέτως, παρατηρούμε και ένα μετρικό πρόβλημα στον στίχο στη 

φράση ὑπὲρ Ἀβερκίου. Τέλος, από τη στιγμή που το όνομα του Αβέρκιου αναφέρεται ρητά στον στ. 17, 



168 

δηλαδή δύο στίχους παραπάνω, δεν θα είχε νόημα να επαναληφθεί στο σημείο αυτό· πβ. τον στ. 20, τον 

επόμενο στίχο, που χρησιμοποιείται η κτητική αντωνυμία ἐμῷ. Συνεπώς είναι πιθανό στο σημείο αυτό ο 

συντάκτης του Βίου να έγραψε (για να αποσαφηνίσει το κείμενο) ὑπὲρ Ἀβερκίου στη θέση κάποιας άλλης 

λέξης ή φράσης. Ο εμπρόθετος ὑπὲρ ἐμοῦ (δηλ. ταῦθ’ ὁ νοῶν εὔξαιτο ὑπὲρ ἐμοῦ πᾶς ὁ συνῳδός) παρουσιάζει 

μετρικό πρόβλημα. Αν θεωρήσουμε μια δοτική ἐμοί που χρησιμοποιείται εναλλακτικά αντί του εμπρόθετου 

(δηλ. ταῦθ’ ὁ νοῶν εὔξαιτο ἐμοὶ  πᾶς ὁ συνῳδός), λείπει ένα μακρό ή δύο βραχέα πριν το πᾶς. Μια 

πρόταση θα ήταν να θεωρήσουμε ότι ήταν γραμμένος εκεί ο συμπλεκτικός σύνδεσμος καί (δηλ. ταῦθ’ ὁ νοῶν 

εὔξαιτο ἐμοὶ καὶ πᾶς ὁ συνῳδός) και ο στίχος θα σήμαινε «μακάρι καθένας που καταλαβαίνει τι σημαίνουν 

αυτά και συμφωνεί να προσεύχεται για μένα». – Επειδή ο εμπρόθετος ὑπέρ τινος υπονοούσε την ευχή για την 

υγεία κάποιου (ὑπὲρ ὑγείας) και γινόταν για τους ζώντες, πρέπει να υποθέσουμε ότι εδώ ο χριστιανός που θα 

στεκόταν μπροστά στον τάφο του Αβέρκιου θα ευχόταν για την ανάπαυσή του (ὑπὲρ ἀναπαύσεως). 

 

ὁ νοῶν: Όποιος, δηλαδή, καταλαβαίνει τη σημασία των κρυπτικών όρων που χρησιμοποιήθηκαν: ποιμήν, 

βασιλ[ῆαν, βασίλισσ̣[αν, πίστις, ἰχθὺν, πηγῆς, παρθέ[νος, φί]λ{̣ι}̣ο̣ι̣ς̣, χρηστόν. 

 

συνῳδός: < σύν + ᾄδω «τραγουδώ», πβ. ΝΕ συνάδει, άσμα. Η σημασία δεν είναι φυσικά «αυτός που 

τραγουδά μαζί με άλλον», αλλά ο «σύμφωνος» (βλ. LSJ λ. συνῳδός Ι2.)· πβ. Κλήμης Προτρ. 1.4.2 μάρτυς 

ἡμῖν προφητικὴ παρίτω φωνή, συνῳδὸς ἀληθείας. 

 

20–2. Το χρηματικό πρόστιμο για την επαναχρησιμοποίηση του τάφου είναι ιδιαίτερα υψηλό. Η κατάρα για 

τη βεβήλωση του τάφου είναι ένας κοινός τόπος και απαντά και σε άλλες επιγραφές της Φρυγίας· βλ. Calder 

1955, 26–8. 

 

21. εἰ δ’ οὖν, Ῥωμαίων ταμείῳ θήσ<ει> δισχείλια <χ>ρυσᾶ: Ο στίχος έχει επτά δάκτυλους (επτάμετρος!). 

 

22. χ̣ρηστῇ πατρίδι̣ Ἱεροπόλει: Με το επίθετο χ̣ρηστῇ εννοεί τη χριστιανική πόλη, στην οποία είναι 

επίσκοπος. 

 



169 

 

Εικ. 6.2. Η παράδοση του κειμένου της επιτύμβιας επιγραφής του Αβέρκιου με βάση το σχεδιάγραμμα του Wirbelauer 

2002, 370. 



170 

 

Εικ. 6.3. Το σχέδιο της επιτύμβιας επιγραφής του Αλεξάνδρου σύμφωνα με τον Ramsay 1895–1897, 721, αριθμ. 656· βλ. 

Wirbelauer 2002, 364. 

 



171 

 

Εικ. 6.4. Το σχέδιο της επιτύμβιας επιγραφής του Αβέρκιου σύμφωνα με τον Ferrua 1943, 290· βλ. Wirbelauer 2002, 363.  



172 

γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄) 
 

Ο Γρηγόριος (329/330 [κατ’ άλλους 326] – 390 μ.Χ.) γεννήθηκε στο χωριό Αριανζός της Καππαδοκίας από 

χριστιανούς γονείς. Μητέρα του ήταν η Νόννα, πιστή χριστιανή, και πατέρας του ο Γρηγόριος, πλούσιος 

γαιοκτήμονας που βαπτίστηκε χριστιανός το 325 με προτροπή της συζύγου του και από το 329 διετέλεσε 

επίσκοπος Ναζιανζού μέχρι τον θάνατό του το 374 μ.Χ. Αδέλφια του ήταν η μεγαλύτερη Γοργονία (†370) και 

ο μικρότερος Καισάριος (†369), αμφότεροι πρόωρα θανόντες. Οι σπουδές του τον οδήγησαν καταρχήν στη 

Ναζιανζό και μετά στην Καισάρεια, πρώτα της Καππαδοκίας και ύστερα της Παλαιστίνης, στην Αλεξάνδρεια 

και τέλος στην Αθήνα, όπου έμεινε σχεδόν δέκα χρόνια (348–357 μ.Χ.) Εκεί είχε την ευκαιρία να 

παρακολούθησει μαθήματα του σπουδαίου εθνικού ρητοροδιδάσκαλου Ιμέριου και του χριστιανού 

ρητοροδιδάσκαλου Προαιρέσιου. Επίσης, γνωρίστηκε με τον Ιουλιανό που αργότερα, ως αυτοκράτωρ (361–

363 μ.Χ.), αποκλήθηκε Παραβάτης, αλλά και με τον αδελφικό του φίλο Βασίλειο τον Μεγάλο (θήτευσε στην 

Αθήνα το 351–356 μ.Χ.), με τον οποίο συνδέθηκε με παντοτινή βαθιά φιλία μέχρι τον θάνατο του Βασιλείου 

το 378 μ.Χ. Για την απώλεια εκείνη έγραψε έναν τρυφερό επιτάφιο λόγο (εγκώμιο) και επιγράμματα. Στα 

τριάντα του επιστρέφει στη Ναζιανζό, όπου βοηθά τον πατέρα του στα επισκοπικά του καθήκοντα αλλά η 

φύση του τον έλκει προς τον φιλοσοφικό μοναχισμό και το 375 μ.Χ., μετά τον θάνατο της μητέρας του, 

αποσύρεται στο μοναστήρι της Αγίας Θέκλας στην ισαυρική Σελεύκεια. 

Από εκεί στις αρχές του 379 μ.Χ. καλείται στην Κωνσταντινούπολη, για να κατηχήσει και να ηγηθεί 

μιας μειοψηφίας που παραμένει πιστή στις διακηρύξεις της πρώτης Οικουμενικής συνόδου της Νίκαιας (325), 

έναντι της πλειοψηφίας στην πρωτεύουσα, που ασπάζεται τα δόγματα του Αρειανισμού. Οι περισσότεροι και 

πιο σημαντικοί λόγοι του (20–42) χρονολογούνται την εποχή αυτή (379–381 μ.Χ.), μεταξύ των οποίων και οι 

περίφημοι πέντε «θεολογικοί λόγοι» (27–31) κατά των αιρέσεων. Αυτοί χάρισαν στον Γρηγόριο το 

προσωνύμιο «ο θεολόγος», το ίδιο με το οποίο αποκαλείται και αυτός ο ευαγγελιστής Ιωάννης και το οποίο 

για πρώτη φορά εμφανίζεται επισήμως στην Οικουμενική σύνοδο της Χαλκηδόνας το 451 μ.Χ. Σ’ αυτές τις 

ομιλίες υπερασπίζεται το ομοούσιον των τριών θεϊκών υποστάσεων (Πατήρ, Υιός, Άγιο πνεύμα). Οι ομιλίες 

του ασκούν τέτοιαν επιρροή, ώστε ο αυτοκράτορας Θεοδόσιος Β΄, κατά τη θριαμβευτική είσοδό του στην 

Κωνσταντινούπουλη στις 24 Νοεμβρίου 380, τον ανακηρύσσει επίσκοπο Κωνσταντινουπόλεως (δηλαδή 

Πατριάρχη), τοποθέτηση που επιβεβαιώνει το επόμενο έτος η Οικουμενική Σύνοδος της 

Κωνσταντινουπόλεως. Ωστόσο, λίγες εβδομάδες μετά την ενθρόνισή του, αμφισβήτηση για τη νομιμότητα 

της εκλογής του και εσωτερικοί ανταγωνισμοί της εκκλησίας τον οδηγούν σε επιδεικτική παραίτηση.133 Το 

383 επέστρεψε στα πατρικά κτήματα στην Αριανζό και σταδιακά αποσύρθηκε από τα εγκόσμια μέχρι τον 

θάνατό του το 390 μ.Χ. Στο διάστημα αυτό αφοσιώθηκε στη συγγραφή του ποιητικού του έργου. Στη διαθήκη 

του άφησε όλα τα υπάρχοντά του στην κοινότητα της Ναζιανζού για τη φροντίδα των φτωχών. Κύριες πηγές 

για τον βίο του Γρηγορίου είναι το ίδιο του έργο και κυρίως το αυτοβιογραφικό ποίημα Εις τον εαυτού βίον 

(2.1.11, πιο γνωστό με τον λατινικό του τίτλο Carmen de vita sua σε 1949 ιαμβικούς τρίμετρους στίχους,134 

στο οποίο στηρίχθηκε και ο Γρηγόριος ο Πρεσβύτερος (6ος–7ος αι. μ.Χ.) στον Βίο Γρηγορίου Ναζιανζηνού 

(PG 35.244–304). 

Το συγγραφικό έργο του Γρηγορίου περιλαμβάνει 45 λόγους (ο τριακοστός πέμπτος είναι νόθος), 249 

επιστολές, ώριμους καρπούς της ρητορικής του παιδείας, και περίπου 17.000 στίχους κατανεμημένους σε 185 

εκτενέστερα ποιήματα και 254 επιγράμματα.135 Η απόδοση στον Γρηγόριο της μοναδικής χριστιανικής 

τραγωδίας Χριστός πάσχων, ενός κέντρωνος αποτελούμενου κυρίως από στίχους τους Ευριπίδη και μάλιστα 

από τις Βάκχες, παραμένει προβληματική. Οι λόγοι που σώθηκαν αποτελούν μέρος μόνο των όσων λόγων 

                                                           
133 Τα γεγονότα περιγράφονται γλαφυρά από τους ιστορικούς της εποχής Σωκράτη Σχολαστικό Εκκλ. ιστ. 5.6–8 

και Σωζόμενο Εκκλ. ιστ. 7.7.6–8. Τότε ο Γρηγόριος εκφώνησε τον αποχαιρετιστήριο λόγο του (42). Με πικρόχολη 

συναισθηματική φόρτιση περιγράφει αργότερα τις εμπειρίες του στο αυτοβιογραφικό ποίημα Εις τον εαυτού βίον. 
134 Εκδόσεις: C. Jungck, Gregor von Nanzianz, De vita sua, Χαϊδελβέργη 1974· A. Tuilier – G. Bady, Saint 

Grégoire de Nazianze, Œuvres poétiques, I: Poèmes personnels, Paris 2004, 57–136. Βλ. K. Demoen, Some Remarks on 

the Life and Poems of Gregory, Orientalia Christiana periodica 63 (1997), 171–9. 
135 Το ποίημα 2.2.8 είναι του Αμφιλόχιου Ικονίου (εκδ. E. Oberg, Amphilochii Iconiensis Iambi ad Seleucum, 

Βερολίνο 1969). Στο μεταξύ και άλλα ποιήματα έχουν αναγνωριστεί ως νόθα: H. M. Werhahn, Dubia und Spuria unter 

den Gedichten Gregors von Nazianz, Studia Patristica 7 (1966), 337–47. Νόθο είναι και το ποίημα 1.1.29: M. Sicherl, 

Ein neuplatonischer Hymnus unter den Gedichten Gregors von Nazianz, στο: Gonimos. Neoplatonic and Byzantine 

Studies Presented to L.G. Westerink, Μπάφαλο – Νέα Υόρκη 1988, 61–83, ο οποίος προτείνει τον νεοπλατωνικό 

Πρόκλο ως πιθανό συγγραφέα. Βλ. και B. Wyss, Reallexikon fur Antike und Christentum XII (1983), 811–13 (“Unechtes 

und Strittiges”) λ. Gregor II (Gregor von Nazianz). 



173 

έγραψε ο Γρηγόριος. Είναι δογματικοί, πολεμικοί, πανηγυρικοί (για εορτές και αγίους) και επιτάφιοι με τη 

μορφή εγκωμίων. Ξεχωρίζουν οι πέντε θεολογικοί λόγοι, στους οποίους έγινε αναφορά παραπάνω, και οι δύο 

λόγοι κατά του Ιουλιανού (4, 5), που πιθανότατα δεν εκφωνήθηκαν ποτέ. Στον τέταρτο λόγο καταφέρεται σε 

υψηλούς τόνους εναντίον του διατάγματος του Ιουλιανού που απαγόρευε σε χριστιανούς καθηγητές να 

διδάσκουν την εθνική λογοτεχνία στην εκπαίδευση. Στους λόγους του ο Γρηγόριος φανερώνει την πορεία του 

ανθρώπου προς την «θέωσιν» και, ενίοτε μυστικός, υπερασπίζεται την ικανότητα του λόγου να υμνεί τον 

Λόγο όχι ως προς το φαίνεσθαι αλλά ως προς την ουσία του. Οι Λόγοι μεταγενέστερα θεωρήθηκαν 

υποδειγματικοί ως προς το ύφος τους. 

Τα επιγράμματα του Γρηγορίου αποτελούν συμβατικά το όγδοο βιβλίο της Παλατινής Ανθολογίας.136 

Καθώς όμως το όγδοο βιβλίο δεν περιλαμβάνεται στα περιεχόμενα του παλαιού index του χειρογράφου της 

ΠΑ, το πιο πιθανό είναι ότι δεν προέρχεται από την ανθολογία επιγραμμάτων του Κωνσταντίνου Κεφαλά 

(περ. 900 μ.Χ.), από την οποία κυρίως άντλησε η ΠΑ. Αντιθέτως, φαίνεται να αποτελεί μεταγενέστερη 

προσθήκη και ίσως επεισήχθη ως επίμετρο στο έβδομο βιβλίο της ΠΑ, το οποίο περιέχει τα επιτάφια 

επιγράμματα. Τα επιγράμματα του Γρηγορίου είναι κυρίως επιτάφια και συχνά αποτελούν παραλλαγές του 

ίδιου θέματος. 

Τα Ποιήματα (Carmina) του Γρηγορίου στη θεμελιώδη έκδοση των βενεδικτίνων μοναχών του Αγίου 

Μαυρίκιου υπό την επιμέλεια του D. A. B. Caillou (Παρίσι, τόμ. Ι 1778, τόμ. ΙΙ 1840), η οποία ανατυπώθηκε 

με ελάχιστες αλλαγές στην PG 37–38 (1862), χωρίζονται σε Carmina theologica, που υποδιαιρούνται σε 

dogmatica (1.1) και moralia (1.2: «ηθικά»)· σε Carmina historica, που υποδιαιρούνται σε de se ipso (2.1: «για 

τον ίδιο», τα πιο ευαίσθητα ποιήματα της συλλογής) και σε Quae spectant ad alios (2.2: «που αφορούν 

άλλους»), και, τέλος, σε Carmina epitaphia (δηλ. τα επιγράμματα, που συζητήθηκαν παραπάνω). Ένα από τα 

τελευταία του ποιήματα, το Εις τα έμμετρα (2.1.39), ο Γρηγόριος το αφιερώνει στην ποίησή του, όπου εξηγεί 

ο ίδιος γιατί καταπιάστηκε με την πλοκή στίχων. Επικαλείται τέσσερεις λόγους: α. να ελέγξει την προπέτειά 

του να γράφει πολλά (2.1.39.35 πεδῆσαι τὴν ἐμὴν ἀμετρίαν «να δαμάσω την υπερβολή μου»), καθώς η 

συγγραφή ποίησης ήταν έργο πιο απαιτητικό από τη συγγραφή πρόζας (αν και εντέλει το μέτρο δεν τον 

εμπόδισε να συνθέσει χιλιάδες στίχους), β. να ηδύνει τα αυστηρά χριστιανικά δόγματα ψυχωφελώς για τη 

νεολαία (40–1 πειθοῦς ἀγωγὸν εἰς τὰ χρησιμώτερα, / τέχνῃ γλυκάζων τὸ πικρὸν τῶν ἐντολῶν «να δημιουργεί 

πειθώ προς τα χρήσιμα, ηδύνοντας με τέχνη την τραχύτητα των [χριστιανικών] εντολών», γ. να αποτρέψει να 

υπολείπονται οι χριστιανοί σε σχέση με τους εθνικούς και τους αιρετικούς ως προς την καλλιέπεια (48–9 οὐδ’ 

ἐν λόγοις / πλέον δίδωμι τοὺς ξένους ἡμῶν ἔχειν «ούτε ανέχομαι οι ξένοι να έχουν το πάνω χέρι στη 

λογοτεχνία»), και δ. να απαλύνει τις συνέπειες από τις αρρώστιες και τα γηρατειά (55 παρηγόρημα ... κύκνος 

ὡς γέρων). Ως αιρετικούς (γ) ο Γρηγόριος εννοεί τον Απολλινάριο Λαοδικείας, που αποδύθηκε να 

παραφράζει την Πεντάτευχο με στίχους που μιμούνταν τον Όμηρο (Σωκρ. Σχολ. Εκκλ. ιστ. 3.16). Ο Γρηγόριος 

φιλοδοξεί να υποκαταστήσει τους εθνικούς και να νικήσει τους αιρετικούς με τα μέσα που οι ίδιοι 

χρησιμοποίησαν. Στο θέμα επανέρχεται στο τέλος της εκατοστής πρώτης («θεολογικής») επιστολής του, 

101.73 εἰ δ’ οἱ μακροὶ λόγοι καὶ τὰ νέα ψαλτήρια καὶ ἀντίφθογγα τῷ Δαϋὶδ καὶ ἡ τῶν μέτρων χάρις ἡ τρίτη 

Διαθήκη νομίζεται, καὶ ἡμεῖς ψαλμολογήσομεν καὶ πολλὰ γράψομεν καὶ μετρήσομεν «αν οι μακροί λόγοι και τα 

νέα ψαλτήρια και ανταγωνιστικά στον Δαβίδ και η χάρη των μέτρων θεωρούνται η Τρίτη Διαθήκη, κι εμείς 

θα συνθέσουμε ψαλμούς καὶ θα γράψουμε πολλά και έμμετρα».137 

Ο λογοτεχνικός διάλογος που ο Γρηγόριος αναπτύσσει στα ποιήματά του είναι ευρύτατος, 

φανερώνοντας έτσι και την ευρεία παιδεία του. Ο Όμηρος, οι τραγικοί ποιητές (με προτίμηση στον Ευριπίδη), 

οι ελληνιστικοί ποιητές, με πρώτο τον Καλλίμαχο αλλά και τον Απολλώνιο και τον «βουκολικό» Θεόκριτο, 

απηχούνται σε κάθε βήμα.138 Δίπλα όμως σ’ αυτά τα υποκείμενα και τα διακείμενα η ποίηση του Γρηγορίου 

εδράζεται στη στέρεη ρητορική του παιδεία. Η δομή των ποιημάτων και η διάρθρωση των επιχειρημάτων 

ακολουθούν τις αρχές που διαβάζουμε στα προγυμνάσματα και το ρητορικό εγχειρίδιο του Μενάνδρου του 

                                                           
136 Τα επιγράμματα 177–254 παραδίδονται και στον κώδικα Mediceus gr. 7.10 του 11ου αι. Για τα επιγράμματα 

του Γρηγορίου βλ. Β. Βερτουδάκης, Το όγδοο βιβλίο της Παλατινής Ανθολογίας. Μια μελέτη των επιγραμμάτων του 

Γρηγορίου του Ναζιανζηνού, Αθήνα 2011. 
137 Αξιοσημείωτη είναι η διαμετρικά αντίθετη αντίδραση του ασκητή Νείλου από την Άγκυρα στην επιστολή 

του (2.49) σε κάποιον μοναχό Αλέξανδρο ἀπὸ τῶν γραμματικῶν που φιλοδοξεί να γράψει ορθόδοξη χριστιανική ποίηση 

(PG 79.221b–c): ο Νείλος επικαλείται την αιρετική ποίηση του Απολλινάριου ως παράδειγμα προς αποφυγή για να τον 

αποτρέψει. 
138 Πολλά συγκέντρωσε ο B. Wyss στο περιεκτικό του άρθρο στο Reallexikon für Antike und Christentum XII 

(1983), 793–863, ιδιαιτ. 839–59 λ. Gregor II (Gregor von Nazianz). Ειδικά για την ελληνιστική ποίηση και τον 

Καλλίμαχο βλ. Simelidis 2008, 30–46. 



174 

ρήτορος. Τα νοήματα αντλούνται από τη χριστιανική παράδοση, τις άγιες γραφές, τα συνοδικά κείμενα, τους 

πρώτους πατέρες. Εμπλουτίζονται με την «λαϊκή», κατά βάση πλατωνική ή πλατωνίζουσα φιλοσοφία, αυτήν 

που είναι κοινό αγαθό των μορφωμένων ανθρώπων της εποχής. Αλλά κυρίως τα ποιήματα του Γρηγορίου 

διαπνέονται από ευαισθησία κι εξηρμένο ανθρωπισμό. Τα μέτρα στα οποία έγραψε είναι αυτά που γενικότερα 

καλλιεργήθηκαν στην Ύστερη Αρχαιότητα: ο εξάμετρος στίχος, το ελεγείον, ο ίαμβος και το ανακρεόντειο 

μέτρο. Η μετρική του Γρηγορίου παρουσιάζει άβολη ελευθεριότητα, καθώς μακρές συλλαβές μετρώνται ως 

βραχείες και βραχείες συλλαβές —κυρίως όταν αυτές φέρουν τόνο— ως μακρές. Ωστόσο, ο ψόγος της 

άγνοιας έχει δώσει πια τη θέση του σε πιο λεπτές ερμηνείες. Οι ερμηνείες αυτές λαμβάνουν υπόψη τους την 

απώλεια της αίσθησης των ποσοτήτων την εποχή του Γρηγορίου, τη σχετική παράδοση στην προγενέστερη 

χριστιανική ποίηση, και το γεγονός ότι ο Γρηγόριος επέτρεψε τόση ελευθερία στη μετρική, όση επέτρεψε και 

στη ρητορική και στη γλώσσα της ποίησής του (η τελευταία, όπως ειπώθηκε, αποτελεί αμάλγαμα κλασικών 

και χριστιανικών στοιχείων). 

Από την άποψη της επίδρασης η ποίηση του Γρηγορίου δεν μπορεί να παραβληθεί με κανέναν άλλο 

χριστιανό ποιητή, γιατί εξαρχής θεωρήθηκε η πρότυπη, η «κλασική» χριστιανική ποίηση. Το τιτάνιο έργο της 

χαρτογράφησης της επίδρασης αυτής δεν έχει μέχρι σήμερα αναληφθεί, αλλά είναι σαφές ότι ο Νόννος, ο 

συγγραφέας («Ψευδο-Απολλινάριος») της Μετάφρασης Ψαλμών, ανώνυμοι χριστιανοί συγγραφείς έμμετρων 

επιγραφών με πλατειά γεωγραφική διασπορά, ο Γεώργιος Πισίδης, και αργότερα ο Ιωάννης Γεωμέτρης και ο 

Θεόδωρος Μετοχίτης γνωρίζουν και μιμούνται στίχους του Γρηγορίου.139 Ιδιαιτέρως στα ύστερα βυζαντινά 

χρόνια οι λόγιοι έδειχναν σχεδόν ιδεοληπτική εμμονή στους στίχους του Γρηγορίου. Πολλά από τα ποιήματά 

του μεταφράστηκαν στα συριακά ήδη τον 6ο και 7ο αι. μ.Χ. Οι Λόγοι του γνώρισαν ακόμη ευρύτερη διάδοση. 

Ήδη το 399/400 ο Ρουφίνος μετέφρασε εννέα λόγους στα λατινικά. Μεταφράσεις σε πλειάδα γλωσσών 

(κοπτικά, συριακά, αρμενικά, αραβικά, αιθιοπικά κ.ά.) ξεκίνησαν κιόλας τον 5ο αι. 

Είναι εκπληκτικό ότι για ποιητή τέτοιου διαμετρήματος πρέπει ακόμη και σήμερα να ανατρέχουμε 

στην παρωχημένη παρισινή έκδοση του 1778/1840. Παρότι πολλές επιμέρους εκδόσεις έχουν στο μεταξύ δει 

το φως, ακόμη δεν υπάρχει ενιαία, πλήρης έκδοση των ποιημάτων του Γρηγορίου. Οι ατελέσφορες εκδοτικές 

προσπάθειες ξεκινά τουλάχιστον με τον ικανό πολωνό φιλόλογο Leo Sternbach, ο οποίος ανακοίνωσε ήδη το 

1927 (Eos 30, 347 σημ. 5) την έκδοση των ποιημάτων του Γρηγορίου (στην οποία είχε προτάξει 

Προλεγόμενα), αλλά έχασε τη ζωή του σε στρατόπεδο συγκέντρωσης το 1943 και το δακτυλόγραφό του 

χειρόγραφο έγινε στάχτη στα αποκαΐδια της κατεστραμμένης Βαρσοβίας. Στη συνέχεια ανέλαβε ο γερμανός 

φιλόλογος H. M. Werhahn, ο οποίος εξέδωσε το ποίημα Σύγκρισις βίων (1.2.8) το 1953 αλλά άφησε κι 

εκείνος το συνολικό έργο ανολοκλήρωτο. Μετά ανέλαβε ο M. Sicherl από το πανεπιστήμιο του Münster 

(Γερμανία), ο οποίος δημοσίευσε σημαντικές συμβολές για την κατάταξη των χειρογράφων που μαρτυρούν 

τα ποιήματα του Γρηγορίου και του οποίου οι μαθητές δημοσίευσαν πολλά απ’ αυτά, αλλά τον πρόλαβε ο 

θάνατος κι ούτε κείνος ολοκλήρωσε την προσπάθειά του. Άφησε τα κατάλοιπά του στον κ. Χρήστο Σιμελίδη 

του πανεπιστημίου της Θεσσαλονίκης, με προοπτική να δημοσιευθεί η συνολική έκδοση στη σειρά Corpus 

Christianorum. Στο μεταξύ το 2004 δημοσιεύθηκε ο πρώτος τόμος (Ποιήματα 2.1.1–11) της συνολικής 

έκδοσης που ετοιμάζουν οι A. Tuilier και G. Bady (2004) με μετάφραση στα γαλλικά στη σειρά Budé,140 

αλλά ο Tuilier απεβίωσε το 2014. 

Το ελεγειακό ποίημα Περί ανθρωπίνης φύσεως (De humana natura), επιλεγμένοι στίχοι του οποίου 

παρατίθενται και σχολιάζονται παρακάτω, κατατάχθηκε στα θεολογικά ποιήματα, στην υποκατηγορία των 

ηθικών ποιημάτων. Αποτελεί έναν εσωτερικό μονόλογο, που θέτει τα μεγάλα ερωτήματα, τα γεμάτα 

αντιφάσεις, για την υπόσταση και τον προορισμό του ανθρώπου χωρίς να μπορεί να τα απαντήσει. Μόνο 

στήριγμα η πίστη, η απροϋπόθετη άφεση του ανθρώπου στον Θεό και δημιουργό του. Το ποίημα 

πλαισιώνεται από ειδυλλιακές σκηνές βουκολικού τύπου, οι οποίες «περιβάλλουν» την ανθρώπινη αγωνία. 

Θεωρείται από τις λυρικότερες συνθέσεις του Γρηγορίου (μαζί με χωρία του Εις τον εαυτού βίον) και από την 

άποψη αυτή έχει παραβληθεί με τις Εξομολογήσεις (Confessiones) του ιερού Αυγουστίνου. 

                                                           
139 Λεπτή ιχνηλάτηση της επίδρασης του Γρηγορίου στο Simelidis 2008, 57–74. 
140 Αλλά βλ. τη βιβλιοκρισία του Χ. Σιμελίδη στο Antiquité Tardive 12 (2004), 445–50. 



175 

Γρηγόριος Ναζιανζηνός, Περί ανθρωπίνης φύσεως 1–28, 95–108, 119–32 
 

 Χθιζὸν ἐμοῖς ἀχέεσσι τετρυμένος, οἶος ἀπ’ ἄλλων  

 ἥμην ἐν σκιερῷ ἄλσεϊ, θυμὸν ἔδων. 

 Καὶ γάρ πως φιλέω τόδε φάρμακον ἐν παθέεσσιν, 

 αὐτὸς ἐμῷ θυμῷ προσλαλέειν ἀκέων. 

5 Αὖραι δ’ ἐψιθύριζον ἅμ’ ὀρνίθεσσιν ἀοιδοῖς, 

 καλὸν ἀπ’ ἀκρεμόνων κῶμα χαριζόμεναι, 

 καὶ μάλα περ θυμῷ κεκαφηότι. Οἱ δ’ ἀπὸ δένδρων 

 στηθομελεῖς, λιγυροί, ἠελίοιο φίλοι, 

 τέττιγες λαλαγεῦντες ὅλον κατεφώνεον ἄλσος. 

10 Πὰρ δ’ ὕδωρ ψυχρὸν ἐγγὺς ἔκλυζε πόδας, 

 ἦκα ῥέον δροσεροῖο δι’ ἄλσεος. Αὐτὰρ ἔγωγε 

 τὼς ἐχόμην κρατερῶς ἄλγεος, ὡς ἐχόμην. 

 Τῶν μὲν ἄρ’ οὐκ ἀλέγιζον, ἐπεὶ νόος, εὖτε πυκασθῇ 

 ἄλγεσιν, οὐκ ἐθέλει τέρψιος ἀντιάειν. 

15 Αὐτὸς δέ, στροφάλιγξιν ἐλισσομένοιο νόοιο, 

 τοίην ἀντιπάλων δῆριν ἔχων ἐπέων· 

 Τίς γενόμην, τίς δ’ εἰμί, τί δ’ ἔσσομαι; Οὐ σάφα οἶδα, 

 οὐδὲ μὲν ὅστις ἐμοῦ πλειότερος σοφίην. 

 Ἀλλ’ αὔτως νεφέλῃ κεκαλυμμένος ἔνθα καὶ ἔνθα  

20 πλάζομαι οὐδὲν ἔχων, οὐδ’ ὄναρ, ὧν ποθέω. 

 Πάντες γὰρ χθαμαλοὶ καὶ ἀλήμονες, οἷσι παχείης 

 σαρκὸς ἐπικρέμαται κυανέη νεφέλη. 

 Κεῖνος δ’ ἐστὶν ἐμεῖο σοφώτερος, ὃν πλέον ἄλλων  

 ἤπαφεν ἧς κραδίης ψεῦδος ἑτοιμολόγον.  

25 Εἰμί. Φράζε, τί τοῦτο; Τὸ μὲν παρέθρεξεν ἐμεῖο· 

 ἄλλο δὲ νῦν τελέθω, ὃς δ’ ἔσομ’, εἴ γ’ ἔσομαι. 

 Ἔμπεδον οὐδέν· ἔγωγε ῥόος θολεροῦ ποταμοῖο 

 αἰὲν ἐπερχόμενος, ἑσταὸς οὐδὲν ἔχων. 

  

 . . .    . . .    . . .    . . .    . . .   . . .   . . .    . . .    . . .    . . . 

  

95 Τίπτ’ ἀγαθὸν βιότοιο; Θεοῦ φάος; Ἀλλ’ ἄρα καὶ τοῦ 

 εἴργει με φθονερὴ καὶ στυγερὴ σκοτίη. 

 Οὐδὲν πλεῖον ἔμοιγε. Τί δ’; Οὐ πλέον ἐστὶ κακοῖσιν;  

 Αἴθε γὰρ ἶσον ἔχον, καὶ μάλα περ μογέων! 

 Κεῖμ’ ὀλιγοδρανέων· τάρβος δέ με θεῖον ἔκαμψε· 

100 τέτρυμ’ ἠματίαις φροντίσι καὶ νυχίαις. 

 Οὗτος ὁ βρισαύχην με καὶ ὕπτιον ὦσεν ὀπίσσω, 

 λὰξ ἐπέβη. Σὺ δέ μοι δείματα πάντα λέγε, 

 τάρταρον ἠερόεντα, πυριφλεγέθοντας, ἱμάσθλας, 

 δαίμονας, οἳ ψυχῶν πράκτορες ἡμετέρων. 

105 Μῦθος ἅπαντα κακοῖσι, τὸ δ’ ἐν ποσὶ μοῦνον ἄριστον· 

 οὐδὲν ἐπιστρέφεται τῆς βασάνου κακίη. 

 Λώϊον ἦν ἀλιτροῖσιν ἐς ὕστερον ἔμμεν’ ἄτιτα, 

 ἢ ἐμὲ νῦν κακίης πήμασιν ἀσχαλάαν. 

  

 . . .    . . .    . . .    . . .    . . .    . . .    . . .    . . .    . . .    . . .    . . .  

  

 Ἵλαθί μοι, βασίλεια κεδνή, τριάς, οὐδὲ σὺ πάμπαν 

120 γλῶσσαν ἐφημερίων ἔκφυγες ἀφραδέων. 

 Πρόσθε πατήρ, μετέπειτα πάις μέγας, αὐτὰρ ἔπειτα 

 πνεῦμα Θεοῦ μεγάλου, βάλλετ’ ἐπεσβολίαις. 



176 

 Ποῖ στήσεις με φέρουσα, κακοφραδές, ἔνθα, μέριμνα; 

 Ἵστασο. Πάντα Θεοῦ δεύτερα. Εἶκε λόγῳ. 

125 Οὐδέ με μαψιδίως τεῦξεν Θεός. Ἔμπαλιν ᾠδῆς 

 ἵσταμαι· ἡμετέρης τοῦτ’ ὀλιγοφρενίης. 

 Νῦν ζόφος, αὐτὰρ ἔπειτα λόγος, καὶ πάντα νοήσεις, 

 ἢ Θεὸν εἰσορόων ἢ πυρὶ δαπτόμενος. 

 Ὥς μοι ταῦτ’ ἐπάεισε φίλος νόος, ἄλγος ἔπεσσον. 

130 Ὀψὲ δ’ ἀπὸ σκιεροῦ ἄλσεος οἴκαδ’ ἔβην, 

 ἄλλοτε μὲν γελόων ἑτερόφρονα, ἄλλοτε δ’ αὖτε 

 κῆρ ἄχεϊ σμύχων, μαρναμένοιο νόου. 

 

10 ἐγγὺς ἔκλυζε Μ1 : ἐγγύθι κλύζε Μ2 16 ἔχων Μ1 : ἔχον Μ2 

27 Ἔμπεδον οὐδέν· ἔγωγε edd. : Ἔμπεδον οὐδέν ἔγωγε· K. Demoen, JÖByz 52 (2002), 365 

123 κακόφραδες Μ1 : κακοφραδής Μ2 

 

 

1. Χθιζὸν ἐμοῖς ἀχέεσσι τετρυμένος «Χτες από τις έγνοιες μου βασανισμένος»: Οι έγνοιες του Γρηγορίου 

μοιάζουν προσωπικές, αλλά είναι, όπως σύντομα θα φανεί, πανανθρώπινες. Τετρυμένος < τρύω «βασανίζω, 

καταπονώ, εξαντλώ». 

 

οἶος ἀπ’ ἄλλων «μακριά από όλους»: Ο εσωτερικός στοχασμός και η έκταση προς τον Θεό απαιτεί πλήρη 

απομόνωση. 

 

2. ἥμην: Υπερσυντέλικος με σημασία παρατατικού του ρήμ. ἧμαι «κάθομαι». 

 

ἐν σκιερῷ ἄλσεϊ: Η σκιά του άλσους επιτείνει την έννοια της μυστικιστικής απομόνωσης. Για τη σκιά σε 

ευτοπίες (locus amoenus) πβ. ιδιαιτέρως Πλάτ. Φαίδρ. 230b, Θεόκρ. Ειδ. 7.8 ἐύσκιον ἄλσος. Τα δύο αυτά 

χωρία είναι σημαντικά για τη συγκρότηση του περιβάλλοντος χώρου στο ποίημα του Γρηγορίου, τόσο ως 

προς τα επιμέρους χαρακτηριστικά, όσο και ως προς τις συνυποδηλώσεις που αυτά φέρουν. Το ἄλσεϊ 

τυπώνεται με διαλυτικά γιατί η λέξη μετράται ως ᾱλσεῐ̆. 

 

θυμὸν ἔδων «τρώγοντας την ψυχή μου»: Ο Γρηγόριος βρίσκεται σε κατάσταση διανοητικής έντασης, πράγμα 

που αντιτίθεται στη γαλήνη της ευτοπίας ολόγυρα. Για το επικό πρότυπο πβ. τον Βελλεροφόντη μετά τον 

θάνατο των παιδιών του στην Ιλ. Ζ 201–2 οἶος ἀλᾶτο, / ὃν θυμὸν κατέδων, πάτον ἀνθρώπων ἀλεείνων 

«τριγύριζε μονάχος τρώγοντας την ψυχή του, αποφεύγοντας τη συναναστροφή των ανθρώπων». 

 

3. φιλέω «συνηθίζω»: Έχει ως αντικείμενο το φάρμακον. Ἐν παθέεσσιν: Πβ. ἐμοῖς ἀχέεσσι στον στ. 1. 

 

4. αὐτός: «ο ίδιος» και «μόνος». 

 

προσλαλέειν ἀκέων «να μιλώ σιωπηλός»: Εκφραστικό οξύμωρο. Το προσλαλέειν είναι επεξήγηση στο 

φάρμακον του προηγούμενου στίχου. 

 

5. αὖραι δ’ ἐψιθύριζον ἅμ’ ὀρνίθεσσιν ἀοιδοῖς «οι αύρες ψιθύριζαν μαζί με ωδικά πουλιά»: Το θρόισμα των 

φύλλων συνδυάζεται με το τραγούδι των πουλιών. Έτσι και στον πλατωνικό Φαίδρο 230b τὸ εὔπνουν τοῦ 

τόπου ... λιγυρὸν ὑπηχεῖ τῷ τῶν τεττίγων χορῷ «η ευωδία του τόπου ... γλυκά αντηχεί με τη χορεία των 

τζιτζικιών». Το τοπίο λαμβάνει χαρακτηριστικά βουκολικής ευτοπίας, τα οποία εδώ παραπέμπουν σε 

παραδεισιακή ομορφιά. 

 

ἐψιθύριζον: Το βουκολικό corpus αρχίζει ἁδύ τι τὸ ψιθύρισμα … μελίσδεται (Θεόκρ. Ειδ. 1.1). 

 

6. καλὸν ἀπ’ ἀκρεμόνων κῶμα χαριζόμεναι «χαρίζοντας γλυκιά χαλάρωση από τα ακρόκλαδα»: Κῶμα (< 

κεῖμαι) «νάρκη, ύπνος»· πβ., σε μια ιερή ευτοπία, Σαπφώ απ. 2.7–8 αἰθυσσομένων δὲ φύλλων / κῶμα κατέρρει 

«από το θρόισμα των φύλλων ερχότανε νάρκη». 

 



177 

7. καὶ μάλα περ θυμῷ κεκαφηότι «ακόμη και σε μια πολυβασανισμένη ψυχή»: Ο Γρηγόριος συνδυάζει την 

Ιλ. Α 217 καὶ μάλα περ θυμῷ κεχωλομένον και τον ομηρικό λογότυπο κεκαφηότα θυμόν (Ιλ. Ε 698, αλ.) για να 

δημιουργήσει μια νεοπαγή φράση. Κεκαφηότι: Επική μετοχή παρακειμένου του ρήματος καπύσσω «εξαντλώ, 

αποκάμνω».  

 

Οἱ δ’: Συνδέεται με το τέττιγες στον στ. 9. 

 

8. στηθομελεῖς, λιγυροί, ἠελίοιο φίλοι: Ο πεντάμετρος αποτελείται σχεδόν αποκλειστικά από επίθετα που 

προσδιορίζουν τους τζίτζικες. Η αφθονία των προσδιορισμών αντανακλά το καταφωνημένον ἄλσος του 

επόμενου στίχου. 

 

στηθομελεῖς: Πρώτον λεγόμενον. Η επινόηση του Γρηγορίου αποδίδει το πραγματικό γεγονός ότι οι τζίτζικες 

παράγουν τον μονότονο ήχο τους τρίβοντας δύο μεμβράνες στο στήθος τους. 

 

λιγυροί «μελωδικοί»: Καθ’ όλη την αρχαιότητα ο τζίτζικας εθεωρείτο το κατεξοχήν μουσικό έντομο, βλ. M. 

Davies – J. Kathirithamby, Greek Insects, London 1986, 114–30. Σύμφωνα με τον πλατωνικό μύθο (Φαίδρ. 

259b), όταν οι Μούσες εισήγαγαν την τέχνη τους στους ανθρώπους, κάποιοι απορροφήθηκαν τόσο πολύ, που 

αμελησαν την τροφή τους και πέθαναν από ασιτία. Οι Μούσες τους αντάμειψαν για την αφοσίωσή τους 

μεταμορφώνοντάς τους σε τζίτζικες. 

 

9. τέττιγες λαλαγεῦντες ὅλον κατεφώνεον ἄλσος «οι τζίτζικες τερετίζοντας γέμιζαν όλο το άλσος με τις 

φωνές τους»: Απέναντι στην πληθωρική ηχητική πλαισίωση τίθεται άρρητα η ενδοσκοπική σιωπή του 

Γρηγορίου. Tέττιξ -ιγος: ηχομιμητική λέξη, < *τίττιξ με ανομοίωση, όπως και η λέξη τζίτζικας στα ΝΕ (< τζι 

τζι). Τέττιγες λαλαγεῦντες = Θεόκρ. Ειδ. 7.139, από σκηνή ευτοπίας. 

 

10. πὰρ δ’ ὕδωρ ψυχρὸν ἐγγὺς ἔκλυζε πόδας «και δίπλα μας γάργαρο νερό έβρεχε τα πόδια μου»: Το 

τρεχούμενο νερό (ὕδωρ ψυχρόν) είναι απαραίτητο συστατικό της ευτοπίας, αλλά αν η συγκεκριμένη ευτοπία 

παραπέμπει στον εκ Θεού δημιουργημένο κόσμο, τότε το νερό εδώ εκπροσωπεί το κοσμικό υδάτινο στοιχείο. 

Στον στίχο αυτό ο Γρηγόριος αναθυμάται την πλατωνική ευτοπία στον Φαίδρ. 230b5 ἥ τε αὖ πηγὴ χαριεστάτη 

ὑπὸ τῆς πλατάνου ῥεῖ μάλα ψυχροῦ ὕδατος, ὥστε γε τῷ ποδὶ τεκμήρασθαι «και η πηγή κάτω από τον πλάτανο 

πανέμορφη ρέει πολύ ψυχρό νερό, όπως τουλάχιστον συμπεραίνουμε με το πόδι μας». Εκεί η ομορφιά του 

τοπίου ωθεί τον Σωκράτη και τον Φαίδρο να διαλεχθούν για τον έρωτα. Το πάρ είναι επίρρημα του τόπου 

(«δίπλα, κοντά»). 

 

11. ἦκα ῥέον δροσεροῖο δι’ ἄλσεος: Ἦκα «απαλά». Το νερό είναι φιλικό προς τον άνθρωπο και ο ήχος του 

ευχάριστος. Το δροσεροῖο συμπυκνώνει το ἐν σκιερῷ ἄλσεϊ του στ. 2 και το ὕδωρ ψυχρόν του προηγούμενου 

στίχου. 

 

αὐτὰρ ἔγωγε: Η κοινότοπη φράση εισάγει το σημείο καμπής από την εξωτερική γαλήνη στην εσωτερική 

ένταση. Η αντίθεση επιτείνεται και ηχητικά με την παρονομασία ἄλσεος (11) – ἄλγεος (12). 

 

12. τὼς ἐχόμην κρατερῶς ἄλγεος, ὡς ἐχόμην «τόσο ισχυρά είχα κυριευθεί από πόνο, όσο είχα»: Ο πόνος του 

Γρηγορίου είναι απερίγραπτος. Δεν πρόκειται, ωστόσο, για φυσικό πόνο, αλλά για υπαρξιακή αγωνία. Τώς = 

οὕτως «τόσο (πολύ)». 

 

13. τῶν μὲν ἄρ’ οὐκ ἀλέγιζον: Οι εξωτερικές συνθήκες δεν επηρεάζουν τον στοχαστικό ποιητή. Το ημιστίχιο 

αντλείται από την Ιλ. Λ 80 τῶν μὲν ἄρ’ οὐκ ἀλέγιζε πατήρ, όπου ο Δίας αποφασίζει να χαρίσει τη νίκη στους 

Τρώες παρά τις αντιρρήσεις των άλλων θεών. Ἀλεγίζω = υπολογίζω, λαμβάνω υπόψη. Πυκάζω + δοτική = 

σκεπάζω, καλύπτω. 

 

14. οὐκ ἐθέλει τέρψιος ἀντιάειν «δεν έχει διάθεση να βρει γαλήνη»: Ἀντιάω (< ἀντί) = «συναντώ, δέχομαι, 

απολαμβάνω». 

 



178 

15. στροφάλιγξιν ἐλισσομένοιο νόοιο «μέσα στη δίνη του ταραγμένου μου μυαλού»: Σε μιαν ωραία εικόνα 

στον επιτάφιο λόγο για τον πατέρα του (18.19) ο Γρηγόριος παρομοιάζει την εντεινόμενη οδύνη του με τους 

ομόκεντρους κύκλους που σχηματίζονται, όταν ρίξει κάποιος ένα χαλίκι μέσα στο ατάραχο νερό. 

 

16. τοίην ἀντιπάλων δῆριν ἔχων ἐπέων «φέροντας την εξής διαμάχη αλληλοαναιρούμενων λόγων»: Ο στίχος 

εισάγει τον εσωτερικό μονόλογο του Γρηγορίου, που θα συνεχιστεί μέχρι τον στ. 122 και αποτελεί το κύριο 

σώμα του ποιήματος. Για τη δομή του βλ. το σχόλιο μετά τη σημ. 27–8. 

 

ἀντιπάλων: Ο προσδιορισμός δηλώνει αντίθετες σκέψεις με ίση αποδεικτική ισχύ, που καταλήγουν σε 

αδιέξοδο, γιατί δεν μπορούν να απαντηθούν τελεσίδικα. Η τομή του στίχου μετά το ἀντιπάλων και η διάταξη 

των λέξεων με το ἀντιπάλων να κλείνει το πρώτο ημιστίχιο και το συμπλήρωμά του ἐπέων να κλείνει το 

δεύτερο, υποστηρίζουν τη διαίρεση της σκέψης του Γρηγορίου. Δῆρις «(δια)μάχη», πβ. ΝΕ αδήριτος. 

 

ἔχων: Τα περισσότερα χειρόγραφα παρέχουν τη γραφή ἔχον (= εἶχον), την οποία τυπώνει ο Domiter, αν και 

είναι μετρικά αλλόκοτη (ε̆χōν). Ίσως πρέπει να υιοθετήσουμε τη γραφή ἔχων = ἔχων ἦν, της μειοψηφίας των 

χφφ., την οποία δέχτηκε η έκδοση των Μαυριτανών. Η χρήση μετοχής έναντι ρήματος (με παράλειψη 

κάποιου τύπου του εἰμί) είναι συχνή στην ύστερη ελληνική: βλ. L. Radermacher, Neutestamentliche 

Grammatik: das Griechisch des Neuen Testaments im Zussammenhang mit der Volkssprache, Τίμπινγκεν 

1925, 205. 

 

17. τίς γενόμην, τίς δ’ εἰμί, τί δ’ ἔσσομαι;: Η καταγωγή, η υπόσταση και ο προορισμός του ανθρώπου μέσα 

στον κόσμο είναι που βασανίζουν τον ποιητή. Η απορία (οὐ σάφα οἶδα) εκφράζεται ως τρίκωλον, σύμφωνα με 

τις τρεις χρονικές βαθμίδες. Σαν άλλος Σωκράτης ο Γρηγόριος ξέρει ότι δεν ξέρει τίποτε σχετικό. Για το ίδιο 

ερώτημα πβ. Ποιήμ. 1.2.15.1 τίς γενόμην, τίς δ’ εἰμί, τίς δ’ ἔσσομαι οὐ μετὰ δηρόν; 

 

18. οὐδὲ μὲν ὅστις ἐμοῦ πλειότερος σοφίην «ούτε κι όποιος είναι ανώτερος από μένα στη σοφία»: Η 

απάντηση στο προηγούμενο ερώτημα ξεπερνά τις ανθρώπινες δυνατότητες. Το ἐμοῦ είναι γενική συγκριτική 

από το πλειότερος. Ο όρος σοφία υποδηλώνει συχνά, και μάλιστα σε νεοπλατωνικά και χριστιανικά κείμενα, 

τη συνειδητοποίηση της θέσης του ανθρώπου στην ιεραρχία του σύμπαντος. Το σοφίην είναι αιτιατική της 

αναφοράς. 

 

19. ἀλλ’ αὔτως νεφέλῃ κεκαλυμμένος: Η ομηρική φρασεολογία (ο Οδυσσέας και οι συντροφοί του 

κατευθύνονται προς τον Άδη, Οδ. λ 15 ἠέρι καὶ νεφέλῃ κεκαλυμμένοι) υποκρύπτει αναφορά σε μιαν αγαπητή 

εικόνα της μεταγενέστερης πνευματικότητας: το «νέφος» της ανθρώπινης άγνοιας. Οι στ. 21–2 δείχνουν ότι η 

αναφορά γίνεται στη συσκότιση που επιβάλλει στον άνθρωπο η σωματικότητα. Τα συμφραζόμενα 

διασαφούνται από τον Λόγο 28.12 μέσος ἡμῶν τε καὶ Θεοῦ ὁ σωματικὸς οὗτος ἵσταται γνόφος, ὥσπερ ἡ νεφέλη 

τὸ πάλαι τῶν Αἰγυπτίων καὶ τῶν Ἑβραίων (Έξοδ. 14.20) «ανάμεσα σε μας και τον Θεό υψώνεται αυτό το 

σωματικό σκότος, όπως κάποτε η νεφέλη των Αιγυπτίων και των Εβραίων». Αὔτως = «έτσι, μάταια» (δίχως 

περιθώριο διαφυγής). 

 

20. πλάζομαι οὐδὲν ἔχων, οὐδ’ ὄναρ, ὧν ποθέω «περιπλανιέμαι χωρίς να έχω τίποτε, ούτε κατ’ ελάχιστον, 

απ’ όσα ποθώ»: Το πλάζομαι αναφέρεται στην πλάνη της ανθρώπινης άγνοιας, πβ. Παρμενίδης 28 B 6.4–5 

Diels – Kranz βροτοὶ εἰδότες οὐδέν / πλάττονται. Η φράση οὐδ’ ὄναρ (κατά κυριολεξία: ούτε στ’ όνειρό μου, 

δηλ. σε καμία περίπτωση) είναι παροιμιακή ήδη στα κλασικά χρόνια: βλ. το σχόλιο του Headlam στον 

Ηρώνδα Μιμίαμβ. 1.11. 

 

21. χθαμαλοὶ καὶ ἀλήμονες «ταπεινοί και πεπλανημένοι»: Ο Γρηγόριος μιμείται την Οδ. τ 74 πτωχοὶ καὶ 

ἀλήμονες. Το χθαμαλοί παραπέμπει στον άρρηκτο δεσμό του ανθρώπου με τη γη (χθών). Ἀλήμων < ἀλάομαι 

«περιπλανιέμαι», πβ. ΝΕ αλήτης. 

 

οἷσι παχείης κτλ.: Η αναφορική πρόταση επέχει θέση επεξήγησης στο πάντες της κύριας πρότασης. Το 

παχείης ξανά και ξανά σε νεοπλατωνικά και χριστιανικά κείμενα προσδιορίζει το ανθρώπινο σώμα ως 

εμπόδιο στην επικοινωνία του ανθρώπου με τον Θεό. 

 



179 

22. σαρκὸς ἐπικρέμαται κυανέη νεφέλη: Το σαρκός είναι γενική επεξηγηματική στο νεφέλη. Για την 

αποστροφή προς τη σάρκα πβ. 2 Κορ. 5.4 οἱ ὄντες ἐν τῷ σκήνει στενάζομεν βαρούμενοι «εμείς που είμαστε σε 

σώμα [κυριολεκτικά: «μέσα σε σκηνή»] στενάζουμε από το βάρος». Το σκοτεινό σύννεφο (κυανέη νεφέλη) 

της σάρκας υπαινίσσεται τους περιοριορισμούς της ανθρώπινης γνώσης και την αδήριτη απειλή του θανάτου. 

 

23–4. ὃν πλέον ἄλλων / ἤπαφεν ἧς κραδίης ψεῦδος ἑτοιμολόγον «τον οποίο πιο πολύ από άλλους ξεγέλασε 

το ψέμα, που εύκολα του πρόσφερε η καρδιά του»: Πρόκειται για έναν ειρωνικό προσδιορισμό του 

σοφότερου: σοφότερος είναι ο αφελής που άκριτα εμπιστεύθηκε την ψεύτρα καρδιά του, η οποία τον 

βεβαίωσε ότι δήθεν ξέρει κάτι και για τούτο είναι σοφός, ενώ δεν ξέρει τίποτε. Ἤπαφεν: Αόρ. β΄ του ρήματος 

ἀπαφίσκω «ξεγελώ, εξαπατώ». Ἑτοιμολόγον (< ἕτοιμος + λόγος) «που προσφέρει εύκολο (αλλά ψεύτικο) 

λόγο». 

 

25–6. εἰμί. Φράζε, τί τοῦτο; Τὸ μὲν παρέθρεξεν ἐμεῖο / ἄλλο δὲ νῦν τελέθω, ὃς δ’ ἔσομ’, εἴ γ’ ἔσομαι 
«Υπάρχω. Πες μου, τί σημαίνει αυτό; Ό,τι είμαι με προσπέρασε κι άλλο είμαι τώρα κι εκείνος θα γίνω, αν 

γίνω»: Η ρευστότητα είναι σύμφυτη με την ύπαρξη του ανθρώπου. Τον διαστέλλει από την αιώνια, 

απαρασάλευτη σταθερότητα του Θεού και του δημιουργεί την ανάγκη να προσφύγει σ’ Αυτόν. Και στον 

στίχο αυτόν ο χρόνος τριχοτομείται σε παρελθόν, παρόν, μέλλον (πβ. παραπάνω σημ. 17). Παρέθρεξεν: Αόρ. 

ρήμ. παρατρέχω «προσπερνώ, αφήνω στην άκρη». Το ἐμεῖο είναι γενική διαιρετική από το τὸ μέν. Τελέθω (< 

τέλλω) «γίνομαι, είμαι», παραλλάσσει το εἰμί στην αρχή του στίχου. Η επανάληψη του ἔσομ(αι) κλείνοντας 

διαδοχικά κώλα συνιστά σχήμα επιφοράς. 

 

27–8. ἔμπεδον οὐδέν· ἔγωγε ῥόος θολεροῦ ποταμοῖο / αἰὲν ἐπερχόμενος, ἑσταὸς οὐδὲν ἔχων «τίποτε 

σταθερό· εγώ πάντως <είμαι> ροή θολερού ποταμού, που κυλώ συνεχώς, δίχως κάτι μόνιμο»: Η 

ακατάπαυστη ροή του ποταμού είναι σύμβολο της ανθρώπινης ρευστότητας, πβ. Γρηγ. Νύσσ. Περί ψυχής και 

αναστ. PG 46.141a ῥοῇ τινι προσέοικεν ἡ ἀνθρωπίνη φύσις, ἀπὸ γενέσεως εἰς θάνατον ἀεὶ διά τινος κινήσεως 

προϊοῦσα, τότε τῆς κινήσεως λήγουσα, ὅταν καὶ τοῦ εἶναι παύσεται. Η εικονοποιία του στίχου παραπέμπει στην 

περίφημη ρήση του προσωκρατικού φιλόσοφου Ηράκλειτου από την Έφεσο 22 B 91 Diels – Kranz ποταμῷ 

γὰρ οὐκ ἔστιν ἐμβῆναι δὶς τῷ αὐτῷ «είναι αδύνατο να μπεις δυο φορές στο ίδιο ποτάμι». 

 

Ο μονόλογος του Γρηγορίου, που ξεκίνησε στον στ. 17, χωρίζεται σε τρία δομικά μέρη: το πρώτο 

αφορά την πνευματική υπόσταση της ανθρωπότητας (17–62), το δεύτερο απευθύνεται στην ψυχή (63–92: 

υλική ή άυλη υπόσταση στη μίξη της με το σώμα, και μια παρέκβαση για το θεϊκό σχέδιο για τη σωτηρία του 

ανθρώπου) και το τρίτο αναφέρεται στα βάσανα του ανθρώπου στον κόσμο (93–122). Οι στ. 95–108, που 

παρατίθενται εδώ, αφορούν τα πάθη στη ζωή του ανθρώπου, ενώ οι στ. 109–22 τα πάθη του ανθρώπινου 

γένους στον κόσμο. 

 

95–6. τίπτ’ ἀγαθὸν βιότοιο; Θεοῦ φάος; Ἀλλ’ ἄρα καὶ τοῦ / εἴργει με φθονερὴ καὶ στυγερὴ σκοτίη «τι καλό 

υπάρχει στη ζωή; το φως του Θεού; Όμως ακόμα κι απ’ αυτό με εμποδίζει το φθονερό και μισητό σκοτάδι»: 

Η αξία του θεϊκού φωτός για την επίγεια ζωή του ανθρώπου είναι περιορισμένη, γιατί το σκοτάδι της 

αμαρτίας (σκοτίη) τον κρατάει μακριά απ’ αυτό, πβ. Ποιήμ. 2.1.12.277 τί κέρδος ἡλιακῆς ἀκτῖνος, ἣν κρύπτει 

νέφος; «τι κέρδος υπάρχει από την ακτίνα του ήλιου που την κρύβει το σύννεφο;». Η θεολογία του φωτός 

εισάγεται από τον ευαγγελιστή Ιωάννη (1.4, 8.12 ἐγώ εἰμι τὸ φῶς τοῦ κόσμου· ὁ ἀκολουθῶν ἐμοὶ οὐ μὴ 

περιπατήσῃ ἐν τῇ σκοτίᾳ ἀλλ’ ἕξει τὸ φῶς τῆς ζωῆς) με τους ίδιους όρους (φῶς, σκοτία) που χρησιμοποιεί εδώ 

ο Γρηγόριος. 

 

ἀλλ’ ἄρα: Ο συνδυασμός ανασκευάζει την προηγούμενη διατύπωση, που φαίνεται καταρχήν αληθής, 

δημιουργώντας έτσι έναν πλασματικό διάλογο. Kαὶ τοῦ = καὶ τούτου. Το καί είναι επιδοτικό («ακόμα και»). 

Εἴργω = περιορίζω, εμποδίζω, πβ. ΝΕ ειρκτή, κάθειρξη. 

 

στυγερή: Το επίθετο χρησιμοποιείται με τον παραδοσιακό τρόπο, ως προσδιορισμός του σκότους ή του 

θανάτου, πβ. Ιλ. Ε 47 στυγερὸς δ’ ἄρα μιν σκότος εἷλε «τον σκέπασε το μισητό σκοτάδι». 

 

97. οὐδὲν πλεῖον ἔμοιγε. Τί δ’; Οὐ πλέον ἐστὶ κακοῖσιν; «δεν έχω κανένα πλεονέκτημα. Και λοιπόν; Δεν 

έχουν πλεονέκτημα οι κακοί;»: Η ιδέα ότι στη ζωή οι φαύλοι πλεονεκτούν έναντι των ενάρετων επανέρχεται 

στον Γρηγόριο, πβ. Ποιήμ. 2.1.13.69 εἷς νόμος ἐστί, κάκιστον ἔχειν πλέον «μια συνήθει επικρατεί, ο πιο κακός 



180 

να έχει περισσότερα», Λόγ. 1.4 ἀεὶ τὸ πλεῖον ἔχουσιν οἱ κακοί, ΠΑ 8.196.3–4 ἦ ῥα δίκαιοι / οὐδὲν ἔχουσι πλέον. 

Η ιδέα ενίοτε συσχετίζεται με τα γεγονότα της βραχύβιας πατριαρχίας του Γρηγορίου. Ἔμοιγε, κακοῖσιν: 

Δοτικές προσωπικές κτητικές (στα ΑΕ έχω = ἔστι μοι). 

 

98. αἴθε γὰρ ἶσον ἔχον, καὶ μάλα περ μογέων! «μακάρι να ήμουνα στην ίδια θέση <με τους κακούς>, ενώ 

τόσο υποφέρω!»: Η διατύπωση είναι βραχυλογική. Το νόημα είναι ότι ο Γρηγόριος, αν και κοπιάζει 

ακολουθώντας τον δρόμο της αρετής, θα ήταν ευχαριστημένος να έχει τόσα, όσα οι φαύλοι (που δεν 

κοπιάζουν). 

 

99. κεῖμ’ ὀλιγοδρανέων· τάρβος δέ με θεῖον ἔκαμψε «κείτομαι εξαντλημένος· με παραλύει ο φόβος του 

Θεού»: Η φράση κεῖμ’ ὀλιγοδρανέων δίνει την εντύπωση ότι ο Γρηγόριος βρίσκεται στα πρόθυρα του 

θανάτου. Το κεῖμαι στον Όμηρο χρησιμοποιείται για τραυματισμένους ή σκοτωμένους στο πεδίο της μάχης, 

ενώ το ὀλιγοδρανέων (3x στην Ιλιάδα) αναφέρεται πάντοτε στην προ θανάτου ατονία. 

 

τάρβος ... θεῖον: Η φράση δεν σημαίνει τόσο «φόβος για τιμωρία από τον Θεό» (Domiter 1999, 213), όσο 

«φόβος για απομάκρυνση από τον Θεό (εξαιτίας της αμαρτίας)», πβ. Κλήμ. Αλεξ. Στρωμ. 2.8.40.2 ὁ τοῦ 

ἀπαθοῦς Θεοῦ φόβος ἀπαθής. Φοβεῖται γάρ τις οὐ τὸν Θεόν, ἀλλὰ τὸ ἀποπεσεῖν τοῦ θεοῦ· βλ. περαιτέρω 

Lampe, Patristic Lexicon, λ. φόβος A3. Γι’ αυτόν τον φόβο, τον φόβο της πτώσης στον αίδιο θάνατο της 

αμαρτίας, μιλά ο Γρηγόριος στον Λόγ. 7.22 τοῦτον ἐγὼ φοβοῦμαι τὸν φόβον, τούτῳ καὶ νύκτωρ καὶ μεθ’ 

ἡμέραν σύνειμι [...] ἐκεῖνο δὲ οὐ δέδοικα, μή μοι τὸ σῶμα τοῦτο διαρρυὲν καὶ διαφθαρὲν παντελῶς οἰχήσεται, 

ἀλλὰ μὴ τὸ τοῦ Θεοῦ πλάσμα τὸ ἔνδοξον ... τὴν αὐτὴν τοῖς ἀλόγοις ἀτιμίαν κατακριθῇ, καὶ μηδὲν πλέον ᾖ μετὰ 

τὴν διάζευξιν «αυτόν τον φόβο φοβούμαι, αυτός με συντροφεύει νύχτα μέρα ... δεν φοβούμαι εκείνο, μην το 

σώμα μου σκορπιστεί κι αφού μαραθεί αφανιστεί εντελώς, αλλά μήπως το ένδοξο δημιούργημα του Θεού ... 

καταδικαστεί στην ίδια ανυποληψία όπως τα άλογα ζώα, και γίνει ένα τίποτα μετά τον χωρισμό <της ψυχής 

από το σώμα>». 

 

100. τέτρυμ’ ἠματίαις φροντίσι καὶ νυχίαις «βασανίζομαι από έγνοιες μέρα νύχτα»: Πβ. Λόγ. 7.22, που 

παρατέθηκε στο παραπάνω σχόλιο. Τέτρυμαι: Βλ. σημ. 1. 

 

101. οὗτος ὁ βρισαύχην με καὶ ὕπτιον ὦσεν ὀπίσσω «αυτός ο αλαζών με απώθησε προς τα πίσω, ώστε να 

πέσω ανάσκελα»: Δεν είναι σαφές σε ποιον αναφέρεται· αν δεν πρόκειται για τον Σατανά, πρόκειται για 

πρόσωπο που τον ενσαρκώνει. Κάποιοι διείδαν έναν υπαινιγμό στα γεγονότα της Κωνσταντινούπολης. 

Βρισαύχην -ενος (< βρίθω «βαραίνω» + αὐχήν -ένος) κυριολεκτικά «που κάνει τον αυχένα να λυγίζει (από το 

βάρος)», μεταφορικά «πεφυσιωμένος, αλαζών». Το ὕπτιον είναι προληπτικό κατηγορούμενο στο με. 

 

102. λὰξ ἐπέβη «με τσαλαπάτησε»: Λάξ «με το πόδι», πβ. ΝΕ λακτίζω, Πυξ λαξ «με κλωτσιές και μπουνιές» 

(«του κλώτσου και του μπάτσου»). 

 

σὺ δέ: Απευθύνεται στον αναγνώστη του ποιήματος, τον οποίο τεχνηέντως εμπλέκει στη σκέψη του. 

 

δείματα πάντα «όλα τα φόβητρα»: Εννοεί τις τιμωρίες στην κόλαση, που εξειδικεύονται παρακάτω. 

 

103. τάρταρον ἠερόεντα, πυριφλεγέθοντας, ἱμάσθλας: Ο τάρταρος, βάθιστον ... ὑπὸ χθονὸς βέρεθρον στην 

Ιλ. Θ 14, εδώ υποδηλώνει την κόλαση («τον τόπο της τιμωρίας») κατά τη χριστιανική αντίληψη, και για τούτο 

σωστά ορθογραφείται με μικρό το αρχικό τ-. Είναι παραδοσιακά ἠερόεις «σκοτεινός» (Ιλ. Θ 13, Ησίοδ. Θεογ. 

682) και στον Γρηγ. Ναζ. Ποιήμ. 2.1.73.3. 

 

πυριφλεγέθοντας: Ο Πυριφλεγέθων (< πῦρ + φλέγω) είναι ένας από τους τέσσερεις ποταμούς του Άδη, μαζί 

με τον Κωκυτό (< κωκύω «θρηνώ»), τον Αχέροντα (< ἄχος «[επιθανάτια] θλίψη») και τον Στύγιο (< στυγέω 

«μισώ, απεχθάνομαι»). Πιθανώς έλκει το όνομά του από τις φλόγες που κατέτρωγαν τον νεκρό πάνω στην 

πυρά. Βλ. Οδ. κ 513 και κυρίως Πλ. Φαίδ. 113a τρίτος δὲ ποταμὸς ... ἐκπίπτει εἰς τόπον μέγαν πυρὶ πολλῷ 

καόμενον, καὶ λίμνην ποιεῖ ... ζέουσαν ὕδατος καὶ πηλοῦ· ἐντεῦθεν δὲ χωρεῖ κύκλῳ θολερὸς καὶ πηλώδης ... 

οὗτος δ’ ἐστὶν ὃν ὀνομάζουσιν Πυριφλεγέθοντα «κι ένας τρίτος ποταμός ... εκβάλλει σε αναπεπταμένο τόπο, 

που καίει με μεγάλη φωτιά και δημιουργεί λίμνη ... καυτή από νερό και πηλό· κι από κει προχωρά γύρω από 



181 

τη γη θολός και πηλώδης». Εδώ, επί το χριστιανικότερον, υποδηλώνει τις έμπυρες, βασανιστικές τιμωρίες της 

κόλασης. 

 

ἱμάσθλη «μαστίγιο»: Η λέξη υιοθετήθηκε στη χριστιανική ποίηση για τα βασανιστήρια της κόλασης. Στον 

Νόννο Παρ. 8.145 = 147 ο Σατανάς είναι εξοπλισμένος με ἱμάσθλη. 

 

104. δαίμονας, οἳ ψυχῶν πράκτορες ἡμετέρων «δαίμονες, που είναι οι βασανιστές των ψυχών μας»: 

Πράκτωρ (λατ. exactor) είναι ο άμεσος φοροεισπράκτορας («βασανιστής»), ο οποίος εισέπραττε τους 

βεβαιωμένους φόρους, για να τους παραδώσει στον susceptor, τον τοπικό διαχειριστή του δημόσιου ταμείου. 

Στην αναφορική πρόταση εννοείται ως ρήμα το εἰσί. 

 

105. μῦθος ἅπαντα κακοῖσι, τὸ δ’ ἐν ποσὶ μοῦνον ἄριστον «παραμύθια είναι όλα για τους φαύλους και μόνο 

ό,τι βρίσκεται μπροστά τους αξίζει»: Για τη χρήση της λέξης μῦθος πβ. Πλ. Πολ. 330d οἵ τε γὰρ λεγόμενοι 

μῦθοι περὶ τῶν ἐν ᾍδου, ὡς τὸν ἐνθάδε ἀδικήσαντα δεῖ ἐκεῖ διδόναι δίκην, καταγελώμενοι τέως κτλ. «και οι 

ιστορίες που λέγονται για τον Άδη, ότι αυτός που αδίκησε εδώ πρέπει εκεί να τιμωρηθεί, που κάποτε 

περιγελούνταν κτλ.» 

 

106. οὐδὲν ἐπιστρέφεται τῆς βασάνου κακίη «δεν τους μεταμελεί καθόλου η δοκιμασία του βασανιστηρίου»: 

Η απειλή για μετά θάνατον τιμωρία δεν αποθαρρύνει τους φαύλους. Βάσανος αρχικά σήμαινε «δοκιμασία, 

μέσο επαλήθευσης» αλλά ανασημασιοδοτήθηκε όταν συνδέθηκε με τα βάσανα της κόλασης στην ΚΔ (π.χ. 

Λουκ. 16.23) και εφεξής. 

 

107–8. λώϊον ἦν ἀλιτροῖσιν ἐς ὕστερον ἔμμεν’ ἄτιτα, / ἢ ἐμὲ νῦν κακίης πήμασιν ἀσχαλάαν «θα ήταν 

καλύτερο οι αμαρτωλοί να μείνουν για πάντα ατιμώρητοι, παρά τώρα εγώ να βασανίζομαι για τις συμφορές 

της αμαρτίας»: Ο Γρηγόριος, ως δίκαιος, αισθάνεται τέτοιον φόβο για τις τιμωρίες που προκαλεί μετά 

θάνατον η αμαρτία, που θα προτιμούσε ακόμα και να μένουν οι αμαρτωλοί για πάντα ατιμώρητοι. Ἔμμεν(αι) 

= εἶναι· λειτουργεί ως υποκείμενο στην απρόσωπη έκφραση λώϊον ἦν. Ἄτιτα < στερητ. ἀ- + τίω «καταβάλλω 

ποινή, τιμωρούμαι». 

 

κακίης πήμασιν: Είναι η μετά θάνατον τιμωρία, το θεῖον τάρβος του στ. 99. Ο ευσεβής έχει συνείδηση της 

τύχης αυτής, ο ασεβής την αγνοεί (105 μῦθος ἅπαντα κακοῖσι). Ο Γρηγόριος θεωρεί αυτή την πραγματικότητα 

άδικη για τους ευσεβείς. 

 

Η αδυναμία του ανθρώπου απέναντι στη φύση και τα βάσανα του ανθρώπου στον κόσμο καταλήγουν σε μιαν 

δογματική αναφορά στην Αγία Τριάδα. 

 

119. ἵλαθί μοι, βασίλεια κεδνή, Τριάς «Συγχώρα με, βασίλισσα σεβαστή, Τριάδα»: Το πρότυπο είναι ο 

καταληκτικός στίχος του καλλιμαχικού Ύμνου στην Δήμητρα, 138 ἵλαθί μοι, τρίλλιστε, μέγα κρείοισα θεάων 

«να φανείς ευμενής, τρισεπίκλητη, αρχόντισσα θεά» (Simelidis 2008, 30). 

 

ἵλαθι: Συμβατικά είναι προστακτική ενεστώτα του ρήματος ἱλάσκομαι «εξευμενίζω, [σε χριστιανικά κείμενα] 

συγχωρώ», πληθ. ἵλατε· από ένα αμάρτυρο ρήμα *ἵλημι. 

 

οὐδὲ σὺ πάμπαν «ούτε καν εσύ (δεν ξέφυγες από τη γλώσσα των ανόητων θνητών)»: Πβ. Ιλ. Ι 435 οὐδέ τι 

πάμπαν. 

 

120. γλῶσσαν ἐφημερίων ἔκφυγες ἀφραδέων: Η αναφορά γίνεται στους οπαδούς του Αρειανισμού, αίρεσης 

που ταλάνισε την εκκλησία τον 4ο αι. μ.Χ. και η οποία νικήθηκε με τη σημαντική συμβολή του Γρηγορίου. Ο 

Άρειος, ένας πρεσβύτερος στην Αλεξάνδρεια της Αιγύπτου, θεωρούσε τον Θεό μονάδα, από την οποία 

γεννήθηκε ως κτιστός (δημιουργημένος σε ιστορικό χρόνο) ο Χριστός. Ακολούθως προστέθηκε το Άγιο 

Πνεύμα ως κατώτερη υπόσταση (η σοφία του Θεού). Ο Αρειανισμός καταδικάστηκε στις οικουμενικές 

συνόδους της Νίκαιας το 325 και της Κωνσταντινούπολης το 381. 

 

121–2. πρόσθε πατήρ, μετέπειτα πάις μέγας / πνεῦμα Θεοῦ μεγάλου, βάλλετ’ ἐπεσβολίαις: Προκειμένου για 

την παραποιημένη Αγία Τριάδα του αρειανισμού ο Γρηγόριος στον στ. 121 μιμείται την περιγραφή ενός 



182 

τέρατος, της χίμαιρας στην Ιλ. Ζ 181 πρόσθε λέων, ὄπιθεν δὲ δράκων, μέσση δὲ χίμαιρα. Αντιθέτως, η 

παρήχηση του π– (πατήρ, πάις, πνεῦμα) τονίζει την ενότητα των τριών υποστάσεων. 

 

βάλλετ’ ἐπεσβολίαις «προσβάλλεται με ύβρεις»: Πβ. Ψευδο-Απολλινάριος Μετ. Ψαλμ. 37.39 = 72.15 

ἐπεσβολίῃσιν ἔβαλλον. Ἐπεσβολίη «προσβολή» < ἔπος + βάλλω «επιτίθεμαι». 

 

123. ποῖ στήσεις με φέρουσα, κακοφραδές, ἔνθα, μέριμνα; «πού θα με πας εσύ που με έφερες μέχρι εδώ, 

ανόητη σκέψη;»: Η διαπλοκή των λέξεων αποτυπώνει τη σύγχυση στη σκέψη του ποιητή. Το ἔνθα είναι 

επίρρηματικός προσδιορισμός του τόπου στο φέρουσα. Το κακοφραδές, σε κλητική πτώση, είναι επιθετικός 

προσδιορισμός στο μέριμνα. 

 

124. ἵστασο. Πάντα Θεοῦ δεύτερα. Εἶκε λόγῳ «Στάσου· όλα είναι υποδεέστερα από τον Θεό. Δώσε τόπο στη 

λογική»: Οι ανθρώπινες σκέψεις είναι κατώτερες από τη σοφία του Θεού. Η υπαναχώρηση από τις 

δυσάρεστες σκέψεις είναι σύμφωνη με τη λογική, επιβεβλημένη. Αυτό θα δώσει λαβή για μια πιο αισιόδοξη 

σκέψη στον επόμενο στίχο. 

 

ἵστασο: Στο ρήμα αυτό ο Domiter (1999, 249) διαγιγνώσκει μια καταληκτήρια φόρμουλα. Σε κάθε περίπτωση 

πρόκειται για μια μορφή Abbruchsformel, σχήματος που συχνά χρησιμοποιείται για να αποτρέψει τον ποιητή 

από ποιητική ύλη που προσβάλλει τους θεούς, πβ. Πίνδ. Ολ. 9.35–8 ἀπό μοι λόγον / τοῦτον, στόμα, ῥῖψον· / 

ἐπεὶ τό γε λοιδωρῆσαι θεούς / ἐχθρὰ σοφία «απόρριψε, φωνή μου, αυτόν τον λόγο· γιατί να λοιδωρείς τους 

θεούς είναι μισητή τέχνη», Καλλίμ. Αίτ. απ. 75.4–9. 

 

125. oὐδέ με μαψιδίως τεῦξεν Θεός: Ο Γρηγόριος παρηγορείται με την ιδέα ότι ο Θεός δεν έφτιαξε τον 

άνθρωπο δίχως κάποιον ευγενή προορισμό. Η σκέψη ακολουθεί το αξιωματικό επιχείρημα του προηγούμενου 

στίχου, ότι τα πάντα υποτάσσονται στη σοφία του Θεού. Μαψιδίως < μάψ «άσκοπα, μάταια»· τεῦξεν < τεύχω 

«κατασκευάζω, δημιουργώ». 

 

125–6. ἔμπαλιν ᾠδῆς / ἵσταμαι «στέκομαι απέναντι από το τραγούδι μου»: Με την τελευταία σκέψη ο 

Γρηγόριος έφτασε στο άλλο άκρο, αυτό της αισιοδοξίας, σε αντίθεση με τις εξολοκλήρου πεσιμιστικές 

σκέψεις που προηγήθηκαν. Το θέμα της παλινωδίας προέρχεται απο τις ομώνυμες ωδές του Στησίχορου (6ος 

αι. π.Χ.: Παλινῳδίαι). Με αυτές τις ωδές ο Στησίχορος ανακάλεσε τον αρχικό κακολογικό ισχυρισμό του ότι 

στην Τροία βρέθηκε η Ελένη, με τον νεότερο ισχυρισμό ότι η Ελένη έμεινε στην Αίγυπτο και στην Τροία 

πήγε το είδωλό της (αππ. 192–3 Davies, πβ. Πλάτ. Φαίδρ. 243a). Το θέμα κατόπιν γνώρισε μεγάλη 

δημοφιλία, ακόμη και στους χριστιανούς συγγραφείς, μέχρι και τον Γ. Σεφέρη στο ποίημά του «Ελένη» 

 

 

Πηγή: 

http://ebooks.edu.gr/modules/ebook/show.php/DSB106/544/3563,14867/ 

ΤΕΥΚΡΟΣ 

 ... ες γην εναλίαν Κύπρον, ου μ’ εθέσπισεν 

 οικείν Απόλλων, όνομα νησιωτικόν 

 Σαλαμίνα θέμενον της εκεί χάριν πάτρας. 

 .................................................................... 

ΕΛΕΝΗ 

 Ουκ ήλθον ες γην Τρωάδ’, αλλ’ είδωλον ην. 

 ................................................................... 

ΑΓΓΕΛΟΣ 

 Τι φης; 

 Νεφέλης άρ’ άλλως είχομεν πόνους πέρι; 

 ΕΥΡΙΠΙΔΗΣ: ΕΛΕΝΗ. 

http://ebooks.edu.gr/modules/ebook/show.php/DSB106/544/3563,14867/


183 

  

 «Τ’ αηδόνια δε σ’ αφήνουνε να κοιμηθείς στις Πλάτρες.» 

  

 Αηδόνι ντροπαλό, μες στον ανασασμό των φύλλων, 

 συ που δωρίζεις τη μουσική δροσιά του δάσους 

 στα χωρισμένα σώματα και στις ψυχές 

5 αυτών που ξέρουν πως δε θα γυρίσουν. 

 Τυφλή φωνή, που ψηλαφείς μέσα στη νυχτωμένη μνήμη 

 βήματα και χειρονομίες· δε θα τολμούσα να πω φιλήματα· 

 και το πικρό τρικύμισμα της ξαγριεμένης σκλάβας. 

  

 «Τ’ αηδόνια δε σ’ αφήνουνε να κοιμηθείς στις Πλάτρες.» 

  

10 Ποιες είναι οι Πλάτρες; Ποιος το γνωρίζει τούτο το νησί; 

 Έζησα τη ζωή μου ακούγοντας ονόματα πρωτάκουστα: 

 καινούριους τόπους, καινούριες τρέλες των ανθρώπων 

 ή των θεών· 

 η μοίρα μου που κυματίζει 

 ανάμεσα στο στερνό σπαθί ενός Αίαντα 

15 και μιαν άλλη Σαλαμίνα 

 μ’ έφερε εδώ, σ’ αυτό το γυρογιάλι. 

 Το φεγγάρι 

 βγήκε απ' το πέλαγο σαν Αφροδίτη· 

 σκέπασε τ’ άστρα του Τοξότη, τώρα πάει νά ’βρει 

 την Καρδιά του Σκορπιού, κι όλα τ’ αλλάζει. 

20 Πού είν’ η αλήθεια; 

 Ήμουν κι εγώ στον πόλεμο τοξότης· 

 το ριζικό μου, ενός ανθρώπου που ξαστόχησε. 

  

 Αηδόνι ποιητάρη, 

 σαν και μια τέτοια νύχτα στ’ ακροθαλάσσι του Πρωτέα 

25 σ’ άκουσαν οι σκλάβες Σπαρτιάτισσες κι έσυραν το θρήνο, 

 κι ανάμεσό τους —ποιος θα το ’λεγε;— η Ελένη! 

 Αυτή που κυνηγούσαμε χρόνια στο Σκάμαντρο. 

 Ήταν εκεί, στα χείλια της ερήμου· την άγγιξα, μου μίλησε: 

 «Δεν είν’ αλήθεια, δεν είν’ αλήθεια» φώναζε. 

30 «Δεν μπήκα στο γαλαζόπλωρο καράβι. 

 Ποτέ δεν πάτησα την αντρειωμένη Τροία». 

  

 Με το βαθύ στηθόδεσμο, τον ήλιο στα μαλλιά, κι αυτό 

 το ανάστημα 



184 

 ίσκιοι και χαμόγελα παντού 

 στους ώμους στους μηρούς στα γόνατα· 

35 ζωντανό δέρμα, και τα μάτια 

 με τα μεγάλα βλέφαρα, 

 ήταν εκεί, στην όχθη ενός Δέλτα. 

 Και στην Τροία; 

 Τίποτε στην Τροία —ένα είδωλο. 

 Έτσι το θέλαν οι θεοί. 

40 Κι ο Πάρης, μ' έναν ίσκιο πλάγιαζε σα να ήταν 

 πλάσμα ατόφιο· 

 κι εμείς σφαζόμασταν για την Ελένη δέκα χρόνια. 

  

 Μεγάλος πόνος είχε πέσει στην Ελλάδα. 

 Τόσα κορμιά ριγμένα 

 στα σαγόνια της θάλασσας στα σαγόνια της γης· 

45 τόσες ψυχές 

 δοσμένες στις μυλόπετρες, σαν το σιτάρι. 

 Κι οι ποταμοί φουσκώναν μες στη λάσπη το αίμα 

 για ένα λινό κυμάτισμα για μια νεφέλη 

 μιας πεταλούδας τίναγμα το πούπουλο ενός κύκνου 

50 για ένα πουκάμισο αδειανό, για μιαν Ελένη. 

 Κι ο αδερφός μου; 

 Αηδόνι αηδόνι αηδόνι, 

 τ’ είναι θεός; τι μη θεός; και τι τ’ ανάμεσό τους; 

  

 «Τ’ αηδόνια δε σ’ αφήνουνε να κοιμηθείς στις Πλάτρες.» 

  

 Δακρυσμένο πουλί, 

 στην Κύπρο τη θαλασσοφίλητη 

55 που έταξαν για να μου θυμίζει την πατρίδα, 

 άραξα μοναχός μ’ αυτό το παραμύθι, 

 αν είναι αλήθεια πως αυτό είναι παραμύθι, 

 αν είναι αλήθεια πως οι άνθρωποι δε θα ξαναπιάσουν 

 τον παλιό δόλο των θεών· 

 αν είναι αλήθεια 

60 πως κάποιος άλλος Τεύκρος, ύστερα από χρόνια, 

 ή κάποιος Αίαντας ή Πρίαμος ή Εκάβη 

 ή κάποιος άγνωστος, ανώνυμος, που ωστόσο 

 είδε ένα Σκάμαντρο να ξεχειλάει κουφάρια, 

 δεν το ’χει μες στην μοίρα του ν’ ακούσει 

65 μαντατοφόρους που έρχουνται να πούνε 



185 

 πως τόσος πόνος τόση ζωή 

 πήγαν στην άβυσσο 

 για ένα πουκάμισο αδειανό για μιαν Ελένη. 

 

 

126. ἡμετέρης τοῦτ’ ὀλιγοφρενίης «αυτό είναι χαρακτηριστικό της πνευματικής μου αδυναμίας»: Η διαδοχή 

αντίθετων σκέψεων οφείλεται στην ανθρώπινη ανικανότητα να διακρίνει τη μίαν αλήθεια και να εμμείνει σ’ 

αυτήν. Το ὀλιγοφρενίης είναι άπαξ λεγόμενον, γενική κατηγορηματική της ιδιότητας στο τοῦτ’. 

 

127–8. νῦν ζόφος, αὐτὰρ ἔπειτα λόγος, καὶ πάντα νοήσεις, / ἢ Θεὸν εἰσορόων ἢ πυρὶ δαπτόμενος «τώρα 

σκοτάδι, όμως μετά ο Λόγος, και όλα θα τα καταλάβεις, είτε βλέποντας τον Θεό είτε βασανιζόμενος από τη 

φωτιά»: Ζόφος είναι το σκοτάδι της άγνοιας στην επίγεια ζωή, πβ. 1 Κορ. 13.12 και Γρηγ. Ναζ. Λόγ. 29.11 

(για την οὐσία Θεοῦ) κἂν εἴ ποτε καὶ εἰς ὕστερον τοῦτο μάθοιμεν, λυθέντος ἡμῖν τοῦ ζόφου καὶ τῆς παχύτητος 

«ακόμη κι αν κάποτε αργότερα το μαθαίναμε αυτό, αφού απαλλαγούμε από το σκοτάδι και την <σωματική> 

παχύτητα». Μετά θάνατον θα παραδώσουμε εαυτούς στην κρίση του Θεού (αὐτὰρ ἔπειτα λόγος) και τότε όλα 

θα διαλευκανθούν, είτε στον παράδεισο (θεὸν εἰσορόων) είτε στο πυρ της κολάσεως (πυρὶ δαπτόμενος). Η 

θέαση του Θεού είναι το υπέρτατο αγαθό (Ποιήμ. 1.2.10.83 τῶν καλῶν τὸ ἔσχατον), το πλησιέστερο στη 

θεοποίηση του ανθρώπου. 

 

129. ὣς μοι ταῦτ’ ἐπάεισε φίλος νόος, ἄλγος ἔπεσσον «ενώ αυτά μου έψαλλε ο νους μου, ημέρεψα τον 

πόνο»: Ο στίχος, σε σχήμα κύκλου, επιστρέφει στα συναισθήματα του ποιητή στο προοίμιο (στ. 1 ἐμοῖς 

ἀχέεσσι τετρυμένος, 12 ἐχόμην κρατερῶς ἄλγεος). Ταῦτ’ ἐπάεισε φίλος νόος: εννοεί τον εσωτερικό μονόλογο 

των στ. 17–128. 

 

ἄλγος ἔπεσσον: Πβ. Φιλίτας απ. 2.1 Powell ἐκ Διὸς ἄλγεα πέσσειν «να απαλύνεις τα βάσανα που έστειλε ο 

Δίας», Ιλ. Ω 617 θεῶν ἐκ κήδεα πέσσειν. Πέσσω = «ψήνω, χωνεύω, καταπίνω (μεταφορικά)». 

 

130. ὀψὲ δ’ ἀπὸ σκιεροῦ ἄλσεος οἴκαδ’ ἔβην «κι από το σκιερό άλσος γύρισα αργά στο σπίτι»: Το ἀπὸ 

σκιεροῦ ἄλσεος επιστρέφει στο προοίμιο στ. 2 ἐν σκιερῷ ἄλσεϊ· το ίδιο και η παρονομασία ἄλγος (στ. 129) / 

ἄλσεος, πβ. σημ. στον στ. 11. 

 

131–2. ἄλλοτε μὲν γελόων ἑτερόφρονα, ἄλλοτε δ’ αὖτε / κῆρ ἄχεϊ σμύχων, μαρναμένοιο νόου «άλλοτε 

γελώντας με τις αντίθετες σκέψεις μου, κι άλλοτε πάλι βασανίζοντας την καρδιά μου από έγνοια, καθώς το 

μυαλό μου πάλευε». 

 

ἑτερόφρονα (< ἕτερος + φρήν -ενός): Ο ποιητής γελά με τις εκ διαμέτρου αντίθετες σκέψεις του, σαν η ψυχική 

του ισορροπία να έχει διαταραχθεί. Το ἑτερόφρονα δεν σημειώνει σημαντική πρόοδο σε σχέση με το 

ἀντιπάλων δῆριν ... ἐπέων του στ. 16, απ’ όπου εκκίνησε ο διαλογισμός του ποιητή. Ως προς τη σύνταξη είναι 

σύστοιχο αντικείμενο στο γελόων. 

 

κῆρ ἄχεϊ σμύχων: Η φράση μιμείται τον Απολλ. Ρόδ. Αργ. 3.762 (η ερωτευμένη Μήδεια) κῆρ ἄχεϊ σμύχουσα. 

Σμύχω = σιγοκαίω, μαραζώνω, πβ. αγγλ. smoke. 

 

μαρναμένοιο νόου: Η καταληκτική φράση υπονοεί ότι ο ποιητής μέχρι τέλους δεν βρήκε απάντηση στο 

ερώτημα που τον βασάνιζε (είχε διατυπωθεί στον στ. 17).  



186 

δ. Νόννος Πανοπολίτης, Παράφρασις του ευαγγελίου του αγ. Ιωάννη 
 

Ο Νόννος από την Πανόπολη της Αιγύπτου (σημερινό Aḫmīm) είναι ευρύτερα γνωστός για τα Διονυσιακά, 

ένα αχανές «μυθολογικό» έπος σε 48 βιβλία (το άθροισμα, δηλαδή, των ομηρικών επών) και περίπου 25.000 

στίχους.141 Ο ίδιος έγραψε και την Παράφραση (στα χειρόγραφα: Μεταβολή) του Ευαγγελίου του αγίου Ιωάννη 

σε είκοσι ένα κεφάλαια, όσα και τα κεφάλαια του ευαγγελίου, και περίπου 5.000 στίχους. Το ποίημα αυτό 

ανήκει στο είδος του βιβλικού έπους, που γνώρισε βραχύβια ακμή στο ελληνόφωνο ανατολικό τμήμα της 

αυτοκρατορίας, ενώ υπήρξε κάπως πιο ανθεκτικό στο λατινόφωνο δυτικό τμήμα. Η στιχούργηση των ιερών 

κειμένων αποδεικνύει από τη μια μεριά ότι η Βίβλος μπορεί να παράσχει υλικό κατάλληλο για ποιητική 

σύνθεση, και από την άλλη ότι η παραδοσιακή γλώσσα της ποίησης, η «ομηρική» ή «ομηρίζουσα» διάλεκτος, 

είναι μέσο κατάλληλο για να υμνηθεί ο χριστιανικός Θεός. Συμβατή με την τελευταία αντίληψη είναι η 

άποψη ότι η γλώσσα, και ιδιαιτέρως η επική γλώσσα, είναι κι αυτή δώρο Θεού (Ψευδο-Απολλιν. Μετ. Ψαλμ. 

Προθεωρία 106 ἐκ παλαχῆς θεότευκτος «εξαρχής θεόπλαστη»). Έτσι, κατά κάποιον τρόπο, η επική γλώσσα 

πραγματοποιεί μέσα από τη βιβλική ποίηση ένα νόστο προς την κοιτίδα της. Με την έννοια αυτή τα βιβλικά 

ποιήματα είναι —και προορίζονται να λειτουργήσουν— ως ενδιάμεσα κείμενα: λειτουργούν αφενός 

ενδοχριστιανικά, αφού ανάγουν το βιβλικό υλικό σε νέο πρωτόγνωρο ύψος, και αφετέρου εξωχριστιανικά, 

αφού διαμεσολαβούν το βιβλικό κείμενο με τρόπο προσιτό, γνώριμο και σε ένα κοινό που είναι οπωσδήποτε 

λόγιο, αλλά μπορεί να μην έχει ακόμη —ή και ολωσδιόλου— πειστεί για την αλήθεια του νέου δόγματος. Τα 

ποιήματα αυτά απευθύνονται, με άλλα λόγια, σε ένα μικτό ακροατήριο. 

Το ελληνικό βιβλικό έπος παρακολουθεί στενά τα πρωτότυπα ιερά κείμενα και εν πολλοίς σχετίζεται 

με τη ρητορική άσκηση της «παράφρασης» (βλ. πιο πάνω, σ. 28). Η ποίηση αυτή αποδίδει το ιερό κείμενο σε 

εξάμετρους στίχους μετατρέποντας τις πεζογραφικές λέξεις του πρωτότυπου σε ποιητικές περίπου ισοδύναμες 

λέξεις και κυρίως χρησιμοποιώντας την τεχνική της «αύξησης», της προσθήκης, δηλαδή, «ερμηνευτικών» 

επιθέτων ή άλλων συμπληρωμάτων, που καμιά φορά μπορούν να πάρουν τη μορφή μιας εκτεταμένης 

«παρέκβασης» (excursus). Το πρώτο παραφραστικό πρόγραμμα συνέλαβε η Ευδοκία, η μορφωμένη σύζυγος 

του αυτοκράτορα Θεοδοσίου ΙΙ (421 μ.Χ.) Η Ευδοκία φέρεται να συνέγραψε μία Μετάφραση της Οκτατεύχου 

(Φώτιος Βιβλ. κώδ. 183) και μια Μετάφραση των προφητών Ζαχαρία και Δανιήλ (Ιωάννης Τζέτζης Χιλιάδες 

10.306), από τα οποία ελάχιστοι στίχοι σώζονται. Η ελληνική παραφραστική βιβλική ποίηση κυρίως 

εκπροσωπείται από την Παράφραση του Νόννου και τη Μετάφραση των Ψαλμών, η οποία αποδίδεται —

εσφαλμένα, κατά την κρατούσα άποψη— στον Απολλινάριο Λαοδικείας (Συρία). 

Για το βιβλικό του ποίημα ο Νόννος δεν επιλέγει κάποιο κείμενο της Παλαιάς Διαθήκης με 

προοπτική αυτό να υποστεί «χριστιανική» ερμηνεία. Ένα τέτοιο κείμενο θα του παρείχε την ασφάλεια της 

απόστασης από τα άμεσα δρώμενα του Χριστού και όλες τις αμφισημίες και διαμάχες που τα περιέβαλλαν. Ο 

Νόννος επιλέγει κατευθείαν κείμενο από την Καινή Διαθήκη, και μάλιστα το «πνευματικό» ευαγγέλιο Κατά 

Ιωάννη, το οποίο περιέχει διονυσιακές αναφορές142 και δεν αφηγείται απλώς, όπως τα τρία συνοπτικά 

λεγόμενα ευαγγέλια, αλλά διαθέτει μιαν υπέροχη πνευματικότητα, που δίνει φτερά στην εξηρμένη πένα του 

Πανοπολίτη ποιητή. Αναπόφευκτα ο Νόννος εμπλέκεται σε ερμηνεία του βιβλικού κειμένου (βλ. παρακάτω, 

σ. 187), αλλά πρώτιστος σκοπός του είναι να δραματοποιήσει το πρωτότυπο, να ζωντανέψει τους χαρακτήρες 

και τους διαλόγους, να εξάρει τη θεότητα του Ιησού, να «πνευματικοποιήσει» τα σημεῖα που πραγματοποίησε 

και να τα παρουσιάσει με «ενάργεια» μπροστά στα μάτια του ακροατή ως μια θεαματική εικόνα. Έτσι το 

ποίημά του ενισχύει την πίστη στον χριστιανικό Θεό με ευγενή μέσα και δικαίως έχει χαρακτηριστεί ως «το 

ποίημα της πίστης». Εξάλλου ο Νόννος επιδιώκει να συνθέσει ένα κείμενο όχι απολίθωμα μιας ιερής 

παρακαταθήκης, αλλά ένα κείμενο ζωντανό και δυναμικό, τέτοιο που να έχει νόημα και να ασκεί έλξη στον 

σύγχρονο ακροατή, στον οποίο και απευθύνεται. 

Η ποίηση του Νόννου πραγματώνεται σε «νεωτερικό» ύφος (για το οποίο βλ. σ. 20 και σσ. 88–89). 

Στο πλαίσιο αυτό ο λόγιος ποιητής χρησιμοποιεί όλη την πολύτιμη κληρονομιά: πρώτιστα τον Όμηρο, αλλά 

και τους ελληνιστικούς ποιητές (κυρίως τον Απολλώνιο Ρόδιο και τον Καλλίμαχο) και τα Αλιευτικά του 

Οππιανού, ποίημα που γνωρίζει καλά. Διαλέγεται και συνδιαμορφώνει τη νέα χριστιανική ποιητική κοινή, 

αναβαπτίζοντας τις λέξεις και επινοώντας όρους, για να αποδώσουν, σύμφωνα με τις νόρμες της επικής 

ποίησης, τα χριστιανικά δόγματα. Στο πεδίο της πνευματικοποίησης ο Νόννος στρέφεται σε μυστικά κείμενα, 

όπως οι Χαλδαϊκοί χρησμοί, και στους Νεοπλατωνικούς φιλοσόφους. Απ’ αυτούς, που μεταξύ άλλων 

                                                           
141 Bλ. περισσότερα στη σ. 88 κ.εξ. 
142 Στο κεφ. 2 με τον γάμο στην Κανά και την τροπή του νερού σε κρασί, 15.1 Ἐγώ εἰμι ἡ ἄμπελος ἡ ἀληθινή, 

19.28–29 με τον ὄξον επί του σταυρού. 



187 

εντρυφούσαν στη συγγραφή ποιημάτων και έμμετρων προσευχών, αντλεί ο Νόννος ορολογία και νοήματα σε 

σημαντικό βαθμό. Ως προς την εξήγηση του ιερού κειμένου η Παράφραση παρακολουθεί στενά το Υπόμνημα 

στο ευαγγέλιο του Ιωάννη του Κυρίλλου Αλεξανδρείας.143 Ο Κύριλλος (378–444 μ.Χ.) δημοσίευσε το 

υπόμνημά του τα έτη 425–428 μ.Χ., τα οποία αποτελούν terminus post quem για τη συγγραφή της 

Παράφρασης. Δεν αποκλείεται ο Νόννος να γνώριζε προσωπικά τον Κύριλλο. Το έργο του δείχνει ότι 

συμμερίζεται την κυριλλική ορθοδοξία για το ομοούσιον, όπως την επέβαλε ο Κύριλλος στην Οικουμενική 

Σύνοδο της Εφέσου το 431 μ.Χ. Συμμερίζεται επίσης επιμέρους κυριλλικά δόγματα και ερμηνείες καθώς και 

την απέχθεια εκείνου προς τους αιρετικούς και τους Εβραίους. Οι περιπτώσεις όπου ο Νόννος εγκαταλείπει 

την ερμηνεία του Κύριλλου στο ευαγγέλιο του Ιωάννη είναι ελάχιστες. Λαμβάνει, ωστόσο, υπόψη του και 

συριακές πηγές και ιδιαιτέρως τα υπομνήματα στον Ιωάννη του Θεοδώρου Μοψουεστίας (†428 μ.Χ.)144 και 

του Ιωάννη Χρυσόστομου.145 Επίσης ο Νόννος έχει επαφή με χριστιανικές ομιλίες πιθανώς και ως 

ωτακουστής εκτός από αναγνώστης, και γνωρίζει το τελετουργικό της εκκλησίας, στο οποίο εγκατασπείρει 

αναφορές στο ποίημά του. Ενδοκειμενικές ενδείξεις μαρτυρούν την πιθανή προσκυνηματική του επίσκεψη 

στους Αγίους Τόπους στην Παλαιστίνη, αφού στο ποίημά του παρεισφρέουν υπαινιγμοί σε εκκλησίες, 

παραδόσεις και τόπους, που μόνο με αυτοψία θα μπορούσε να γνωρίζει. 

Η Παράφραση διαλέγεται με το μεγάλο ποίημα του Νόννου, τα Διονυσιακά. Πέρα από κοινά 

φορμαλιστικά πρότυπα, όπως η γλώσσα και το μέτρο, υπάρχουν και παράλληλα επεισόδια. Η θεραπεία του εκ 

γενετής τυφλού (Παρ. 9) και η ανάσταση του Λάζαρου (Παρ. 11) παρουσιάζουν θεαματικές ομοιότητες με 

δύο επεισόδια από το εικοστό πέμπτο βιβλίο των Διονυσιακών, όπου περιγράφονται η θεραπεία ενός τυφλού 

Ινδού από τον Διόνυσο και η ανάσταση του Τύλου. Ο Τύλος είναι ένας νεαρός άνδρας από τη Λυδία, ο οποίος 

δαγκώθηκε από αιμοβόρο φίδι και αναστήθηκε με τη βοήθεια ενός θαυματουργικού βότανου. Μολαταύτα η 

χρονολογική προτεραιότητα του ενός ποιήματος σε σχέση με το άλλο δεν μπορεί εύκολα να προσδιοριστεί. 

Ορισμένες πειραματικές διατυπώσεις στην Παράφραση, οι οποίες δεν απαντούν στα Διονυσιακά, καθώς και 

κάποια μεγαλύτερη ελευθεριότητα στο μέτρο, δίνουν την εντύπωση ότι η Παράφραση είναι έργο της νεότητας 

του ποιητή. Συγκρίσεις ανάμεσα σε παράλληλα επεισόδια, σαν κι αυτά που αναφέρθηκαν πιο πάνω, 

υποβάλλουν την ίδια εντύπωση. Η παλαιότερη θέση, που πρέσβευε ότι ο Νόννος γεννήθηκε εθνικός και 

ασπάστηκε τον χριστιανισμό σε προχωρημένη ηλικία, όταν έγραψε την Παράφραση, δεν συζητείται πλέον. 

Παλαιότερες γενεές μελετητών δεν μπορούσαν να εθιστούν στην ιδέα ότι ο ίδιος ποιητής έγραψε ένα τόσο 

«εθνικό» ποίημα όπως τα Διονυσιακά και συγχρόνως και την ευσεβή Παράφραση. Όμως το όνομα του ποιητή 

δείχνει ότι ήταν χριστιανός εκ γενετής. Πάντως πολλοί σύγχρονοι μελετητές πιστεύουν ότι τα δύο έργα 

γράφηκαν συγχρόνως, τουλάχιστον σε σημαντικό βαθμό (ίσως όχι εντελώς, λόγω της άνισης έκτασής τους), 

επειδή δεν παρουσιάζουν απλώς τις ίδιες τεχνικές σύνθεσης, αλλά και διαπνέονται από τα ίδια πνευματικά 

ρεύματα, τις ίδιες ανησυχίες και τις ίδιες αντιλήψεις. Πράγματι η ενότητα του νοννιανού έργου είναι πολύ 

ουσιαστική. 

Εδώ παρατίθενται ακριβώς οι στίχοι που περιγράφουν την ανάσταση του Λάζαρου. Πρόκειται για 

πραγματικά αυτόνομη παρέκβαση με ωραίους στίχους, που καθένας τους φέρει αυτόνομο νόημα χωρίς να 

υπάρχει πάντοτε έρεισμα στο ευαγγέλιο. Αριστερά του κειμένου τυπώνεται η στιχαρίθμηση της Παράφρασης, 

δεξιά τα εδάφια του Κατά Ιωάννη ευαγγελίου (κεφάλαιο 11) που παραφράζονται. Κάτω από το κείμενο 

υπάρχει μια κριτική σημείωση και στη συνέχεια παρατίθεται το αντίστοιχο ευαγγελικό κείμενο. Στο 

ευαγγελικό κείμενο οι αστερίσκοι σημειώνουν εναλλακτικές γραφές (variae lectiones), αυτές που φαίνεται να 

είχε υπόψη του ο Νόννος, αλλά αποκλίνουν από την vulgata. Μολαταύτα, η ανασύσταση του κειμένου του 

Κατά Ιωάννη που συμβουλευόταν ο Νόννος (αν ήταν ένα κείμενο) είναι, για διάφορους λόγους, αδύνατη. 

 

                                                           
143 Το έργο αναγιγνώσκεται στην κριτική έκδοση του P. E. Pusey, Sancti patris nostri Cyrilli Archiepiscopi 

Alexandrini in d. Joannis evangelium, τόμοι I–III, Οξφόρδη 1872. Μεταφράστηκε στα νέα ελληνικά από τον Ε. Μετάκη, 

Κυρίλλου Αλεξανδρείας άπαντα τα έργα, τόμοι 26 (2005), 27 και 28 (2006), Αθήνα. 
144 Το υπόμνημα του Θεοδώρου Μοψουεστίας στον Ιωάννη δημοσιεύθηκε στις αρχές του 5ου αι. και σώζεται σε 

μετάφραση στα συριακά, η οποία εκπονήθηκε γύρω στο 560–565 μ.Χ. Το συριακό κείμενο με λατινική μετάφραση 

εξέδωσε ο J.-M. Vosté, Theodori Mopsuesteni commentarius in evangelium Joannis apostoli, Λουβέν 1940. Σώζονται 

και απόσπασματα στα ελληνικά, από μεταγενέστερη περίληψη και ως εκ τούτου λιγότερα αξιόπιστα. Εκδόθηκαν από τον 

R. Devreesse, Essai sur Théodore de Mopsueste, Βατικανό 1948. 
145 Το αποκαλούμε «του Ιωάννη Χρυσόστομου» συμβατικά. Οι Ομιλίες του Χρυσόστομου στο ευαγγέλιο του 

Ιωάννη χωρίζονται σε εξηγητικό και κατηχητικό μέρος. Το πρώτο, που είναι αυτό που επηρέασε τον Νόννο, αντλείται 

από άγνωστη πηγή, κατ’ εικασία από το χαμένο υπόμνημα στο Κατά Ιωάννη του Διόδωρου από την Ταρσό, ο οποίος 

υπήρξε ένας από τους διδασκάλους του Χρυσοστόμου. 



188 

Νόννος Πανοπολίτης, Παράφρασις του ευαγγελίου του αγ. Ιωάννη 11.157–90  

(Η ανάσταση του Λαζάρου) 
 

 εἶπε καὶ ἐσμαράγησε διαπρυσίῃ τινὶ φωνῇ· 43 

 «ἔξιθι, Λάζαρε, δεῦρο». λιποφθόγγοιο δὲ νεκροῦ  

 ἄπνοον ἐψύχωσε δέμας νεκυοσσόος ἠχώ·  

160 ἄπνοον ἄνδρα κάλεσσε, καὶ ἔτρεχε νεκρὸς ὁδίτης 44 

 στείχων αὐτοκέλευθος ὁμοπλέκτῳ χθόνα ταρσῷ·  

 ἄπνοον ἄνδρα κάλεσσε, καὶ ἐν φθιμένοισιν ἀκούσας  

 ἐξ Ἄϊδος νόστησε φυγὰς νέκυς ὄψιμον ἄλλην  

 ἀθρήσας μετὰ τέρμα βίου παλινάγρετον ἀρχήν  

165 θαμβαλέην. Ἀίδης δὲ μάτην παρὰ γείτονι Λήθῃ  

 πανδαμάτωρ ἀδάμαστον ἐδίζετο νεκρὸν ἀλήτην·   

 καὶ ποδὸς ὀρθωθέντος ἀκαμπέα γούνατα σύρων,  

 τυφλὴν ἰθυκέλευθον ἔχων ἀντώπιον ὁρμήν  

 αὐδήεις νέκυς ἔσκε καὶ ἐκ ποδὸς ἄχρι καρήνου  

170 σφιγγόμενον πλεκτῇσιν ὅλον δέμας εἶχε κερείαις  

 θερμὸν ἔχων ἱδρῶτα καλυπτομένοιο προσώπου·  

 καὶ λινέῳ πεπύκαστο καλύμματι κυκλάδα κόρσην,  

 σουδάριον τόπερ εἶπε Σύρων στόμα· θαμβαλέῳ δέ  

 ἱσταμένῳ νεφεληδὸν ἄναξ ἐπετέλλετο λαῷ·  

175 «λύσατέ μοι καὶ κοῦφον ἐάσατε νεκρὸν ὁδεύειν».  

 ὣς φαμένου βασιλῆος ὁμόζυγες αὐτίκα λαοί  

 καὶ μιγάδες ῥήξαντο παλίλλυτα δεσμὰ κερείης  

 καὶ μελέων βαρύδεσμον ἐγυμνώσαντο καλύπτρην·  

 καὶ νέκυς εἰς δόμον ἦλθε τὸ δεύτερον ἠθάδι ταρσῷ  

180 φέγγος ἰδὼν πεμπταῖον. Ἰουδαίων δ’ ἄρα πολλοί 45 

 Μάρθης καὶ Μαρίης ἐπὶ πένθιμον οἶκον ἰόντες  

 παιδὶ Θεοῦ πίστευον ἐσαθρήσαντες ὀπωπαῖς,  

 κοίρανος ἔργον ἄπιστον ὅπερ κάμε, νεκρὸν ἐγείρας  

 Λάζαρον ἀχλυόεντος ἀναθρώσκοντα βερέθρου  

185 νόστιμον ἐκ νεκύων ταχινῷ ποδί.  

 

 

177 μιγάδος M : corr. Sylburg 

 

Ευαγγ. κατά Ιω. 43 καὶ ταῦτα εἰπὼν φωνῇ μεγάλῃ ἐκραύγασεν· Λάζαρε, δεῦρο ἔξω. 44 *καὶ ἐξῆλθεν ὁ 

τεθνηκὼς δεδεμένος τοὺς πόδας καὶ τὰς χεῖρας κειρίαις, καὶ ἡ ὄψις αὐτοῦ σουδαρίῳ περιεδέδετο. λέγει αὐτοῖς 

ὁ Ἰησοῦς· λύσατε αὐτὸν καὶ ἄφετε αὐτὸν ὑπάγειν. 45 πολλοὶ οὖν ἐκ τῶν Ἰουδαίων, οἱ ἐλθόντες πρὸς τὴν 

Μαριὰμ καὶ θεασάμενοι *ὃ ἐποίησεν ἐπίστευσαν εἰς αὐτόν. 

 

 

157. εἶπε: Ο Ιησούς. Προηγείται η ευχαριστία του Ιησού στον Πατέρα, Κ. Ιω. 11.41 πάτερ, εὐχαριστῶ σοι ὅτι 

ἤκουσάς μου κτλ. 

 

ἐσμαράγησε διαπρυσίῃ τινὶ φωνῇ «κραύγασε με διαπεραστική φωνή»: Το σμαραγέω δηλώνει τη 

διαπεραστική προσταγή του Ιησού στον Λάζαρο να εξέλθει από τον τάφο. Στο ίδιο εννοιολογικό πεδίο 

εντάσσεται και το διαπρυσίῃ ... φωνῇ: η φωνή του Ιησού φτάνει στα πέρατα του σύμπαντος και μέσα στον 

τάφο, πβ. Γιουβένκος Liber evang. 4.391 complens cava saxa clamore «γεμίζοντας την κούφια σπηλιά με τη 

φωνή του». Γι’ αυτή τη σημασία του διαπρύσιος (< διαπρό) πβ. Σχόλ. D Ιλ. Ν 149 διὰ παντὸς τοῦ πέρατος 

ἀκουσθῆναι δυνάμενον. Είναι προφανές ότι ο Νόννος ανέλαβε το επίθετο από το οικείο σχόλιο του Κύριλλου, 

Εις Ιω. ΙΙ.290.6 Pusey τὸ γεμὴν διαπρυσίῳ χρῆσθαι κραυγῇ, ξένον παντελῶς καὶ ἀσύνηθες τῷ Σωτῆρι Χριστῷ 

«το να αφήσει διαπεραστική κραυγή είναι εντελώς ξένο και ασυνήθιστο για τον Σωτήρα Χριστό». 

 



189 

158. ἔξιθι, Λάζαρε, δεῦρο: Ο Χριστός καλεί τον Λάζαρο να απομακρυνθεί από τον τόπο της αμαρτίας (τον 

«Άδη») και να επανενωθεί μαζί του στον κόσμο του φωτός και της ζωής. Τα τεκταινόμενα, υπό μίαν έννοια, 

θυμίζουν μίαν θεουργική χαλδαϊκή τελετή, κατά την οποία ο ιερουργός καλεί την ψυχή του μυούμενου, που 

κείτεται «θαμμένος», να βγει έξω από το σώμα, για να αποκαθαρθεί (Πρόκλ. Εις Πλ. Πολ. I.152.7–153.20 

Diehl). 

 

λιποφθόγγοιο: Η λέξη απαντά μόνον εδώ και μία φορά ακόμη στα Διονυσιακά, όπου ο Διόνυσος θεραπεύει 

τους πέντε μουγγούς γιους του Άρητου, 26.288–9 Βάκχος ἄναξ ἐλέαιρε, λιποφθόγγων δ’ ἀπὸ λαιμῶν / 

γλώσσης δεσμὸν ἔλυσε «ο βασιλιάς Βάκχος τους σπλαχνίστηκε, κι έλυσε τον κόμπο της γλώσσας από τους 

άφθογγους λαιμούς τους». Η χρήση της φωνής είναι κι αυτή θείο δώρο, όπως και οι άλλες δυνατότητες που 

παρέχει στον άνθρωπο η κατασκευή του σώματός του. 

 

Από το σημείο αυτό ξεκινά μια εκτεταμένη παρέκβαση, πέραν του ευαγγελίου, η οποία περιγράφει 

την ανάσταση του Λάζαρου με στοιχεία αντλημένα από διάφορες παραδόσεις. Όμοιες παρεκβάσεις υπάρχουν 

στην Παρ. 2.29–38 (η τροπή του νερού σε κρασί), 9.1–9 (η ασθένεια του εκ γενετής τυφλού). 

 

159. ἄπνοον ἐψύχωσε δέμας «έβαλε ψυχή στο άψυχο σώμα»: Αυτή είναι η ουσία του θαύματος της 

ανάστασης. Η διατύπωση επηρεάζεται ξανά από το σχόλιο του Κύριλλου, Εις Ιω. ΙΙ.350.61 Pusey σῶμα ... 

νεκρὸν ... ἐψυχωμένον πάλιν δεῖξαι και συνδέεται στενά τόσο εκφραστικά και μετρικά, όσο και νοηματικά, με 

την ανάσταση του Τύλου στα Διον. 25.541–2 βοτάνη ζείδωρος ... / ἔμπνοον ἐψύχωσε δέμας «το βότανο που 

χαρίζει ζωή ... ψύχωσε το σώμα ώστε να γίνει έμπνοο». Όλες οι σχετικές περιγραφές ανάγονται στη 

ζωοδότηση του άψυχου σωρού από χώμα στη Γέν. 2.7 καὶ ἐνεφύσησεν εἰς τὸ πρόσωπον αὐτοῦ πνοὴν ζωῆς, καὶ 

ἐγένετο ὁ ἄνθρωπος εἰς ψυχὴν ζῶσαν. Ο Λάζαρος είναι ἄπνοος επειδή έχει απωλέσει τη ζωτική «πνοή» του 

Θεού λόγω της αμαρτίας, πβ. το σχόλιο του Απολλινάριου Λαοδικείας Εις Ιω. απ. 153 Reuss πνεῦμα τὸ ἅγιον 

... χωρισθὲν καὶ ἀποστὰν δι’ ἁμαρτίαν ἀνθρώπου. Με τη διατύπωση αυτή ο Νόννος τάσσεται ξεκάθαρα με την 

ορθόδοξη ερμηνεία: η ψυχή του Λάζαρου δεν ήταν μέσα στο σώμα του σε κατάσταση νάρκης, αλλά ο 

Λάζαρος πραγματικά πέθανε και μετά την κλήση του από τον Χριστό ανέλαβε εξαρχής νέα, ανώτερη ζωή. Το 

ἐψύχωσε μπορεί να δηλώνει την ανάσταση του άψυχου σώματος, αλλά στην πατερική γλώσσα κυρίως 

εκφράζει τη ζωοδότηση του χωμάτινου σωρού, ώστε να δημιουργηθεί ο άνθρωπος. 

 

νεκυοσσόος ἠχώ «ο αντίλαλος που κινεί τους νεκρούς»: Nεκυοσσόος < νέκυς + σεύω «κινώ, ωθώ». Ο 

Νόννος, όπως και οι πατέρες της εκκλησίας, θεωρεί τη φωνή του Χριστού το αισθητό μέσο με το οποίο 

φανερώνεται η θεϊκή του δύναμη, το μέσο με το οποίο πραγματοποιεί τα θαύματά του. Αυτό μαρτυρείται 

ευρέως, λ.χ. για το θαύμα στην Κανά (Παρ. 2.19 χρηίζει γάμος οὗτος ἀλεξικάκου σέο φωνῆς «χρειάζεται αυτός 

ο γάμος την αλεξίκακη φωνή σου»), για την ανάσταση του γιου του εκατόνταρχου (Παρ. 4.223 πρὶν θανέειν 

ἐμὸν υἷα τεῆς ἐπιδευέα φωνῆς «πριν πεθάνει ο γιος μου από έλλειψη της φωνής σου») και κατά δήλωση του 

ίδιου του Ιησού, Παρ. 12.189 βιοσσόα χεύματα φωνῆς «τη ζωοδότρα ροή της φωνής μου». Σε πολλές ομιλίες 

για τον Λάζαρο εξυμνείται η φωνή του Χριστού, που χάρισε τη ζωή στον Λάζαρο. 

 

160. ἄπνοον ἄνδρα κάλεσσε, καὶ ἔτρεχε νεκρὸς ὁδίτης «κάλεσε τον άπνοον θνητό κι εκείνος άρχισε να 

τρέχει, ένα πτώμα που περπατά»: Ο στίχος είναι ξανά επηρεασμένος από το σχόλιο του Κύριλλου στο οικείο 

εδάφιο, Εις Ιω. ΙΙ.289.27 Pusey βαδίζειν ἐκέλευσε ... καὶ ὁ νεκρὸς ἔδραμε «πρόσταξε να βαδίσει ... κι ο νεκρός 

άρχισε να τρέχει». Η αμεσότητα λόγου και πράξης (καί = και αμέσως) είναι χαρακτηριστικό της θεϊκής 

δύναμης, και συχνά επαναλαμβάνεται σε ποιήματα ή ομιλίες για τον Λάζαρο. Το ἔτρεχε είναι εναρκτικός 

παρατατικός («άρχισε να τρέχει»). Η ακαριαία αντίδραση του Λάζαρου δείχνει ότι έχει πλημμυριστεί από τη 

δύναμη της ζωής. Το σενάριο κλήσης και δράσης επαναλαμβάνεται στη θεραπεία του εκ γενετής τυφλού, 

θαύμα που θεολογικά σχετίζεται με την ανάσταση του Λάζαρου με βάση την ιωαννική εξίσωση φως = ζωή 

(K. Ιω. 1.4): Παρ. 9.38 Χριστὸς ἔφη, καὶ τυφλὸς ἐπείγετο «ο Χριστός μίλησε κι ο τυφλός τό ’βαλε στα πόδια». 

Υπό τη σκέπη του μέγιστου παράδοξου, της ανάστασης ενός νεκρού σώματος, παρεισφρέει μια σειρά από 

ήσσονα παράδοξα, όπως εδώ το βάδισμα ενός νεκρού (“dead man walking”). 

 

161. στείχων αὐτοκέλευθος ὁμοπλέκτῳ χθόνα ταρσῷ «προχωρώντας στο έδαφος αυτόβουλα με δεμένα τα 

πόδια»: Ο Λάζαρος κινείται με τον τρόπο που είχε προκαταβάλει ο Χριστός στην ευχαριστία Του προς τον 

Πατέρα: Παρ. 11.156 ἰλλόμενον δεσμοῖσι καὶ οὐ πίπτοντα κονίῃ «να σφίγγεται με δεσμά και να μην πέφτει στο 

χώμα». Πρόκειται για θαύμα μέσα στο μεγάλο θαύμα: ο Λάζαρος προχωρά με δεμένα τα πόδια, πβ. Βασίλειος 



190 

Καισ. Λόγος περί ευχαριστίας PG 31.228c ὁ δεδεμένος περιεπάτει. Θαῦμα ἐν θαύματι· κειρίαις δεδέσθαι τοὺς 

πόδας, καὶ μὴ κωλύεσθαι πρὸς τὴν κίνησιν. 

 

αὐτοκέλευθος: < αὐτός + κέλευθος «οδός, δρόμος» (πβ. ΝΕ ρηξικέλευθος). Η λέξη προέρχεται από τον 

Τριφιόδωρο 313–14 ἄτη / ... αὐτοκέλευθος «συμφορά που ψάχνει μόνη τον δρόμο της» προκειμένου για τον 

Δούρειο Ίππο ως αυτοκινούμενο όχημα. 

 

ὁμοπλέκτῳ: Το ὁμόπλεκτος είναι λέξη του Νόννου. Αξίζει να αναφερθεί η χρήση της για τα διάτρητα πόδια 

του Ιησού στον σταυρό στην Παρ. 20.97 ποσσὶν ὁμοπλεκέεσσιν «με τα πόδια σταυρωτά». Τέτοιες αντιστοιχίες 

ανάμεσα στον Λάζαρο και τον Ιησού, που είναι πολλές, είναι σημαντικές, γιατί η ανάσταση του Λάζαρου 

αποτελεί προβολή της επερχόμενης ανάστασης του Χριστού. 

 

162. ἄπνοον ἄνδρα κάλεσσε: Η επανάληψη από τον προηγούμενο στίχο (τεχνικά: σχήμα αναφοράς) 

προσδίδει θριαμβευτικό τόνο στην κλήση του Ιησού προς τον Λάζαρο. Λειτουργεί ως αντίλαλος που 

διακηρύσσει το μεγαλείο του θαύματος. Ομοίως, στη θεραπεία του εκ γενετής τυφλού επαναλαμβάνεται σε 

δύο συναπτούς στίχους η φράση ἀνέρος ἔπλασεν ὄμμα «έπλασε το μάτι του ανθρώπου» (Παρ. 9.30 = 31). 

 

ἀκούσας: = ὑπακούσας «αφού αποκρίθηκε». Η ακοή εκ μέρους του νεκρού συνιστά ένα ακόμη παράδοξο. 

Εντούτοις, το ρήμα σχετίζεται με την ανάσταση των νεκρών κι έτσι χρησιμοποιείται συχνά και σε σχέση με 

τον Λάζαρο, πβ. πρωτίστως Κ. Ιω. 5.24 ὁ τῶν λόγων μου ἀκούων ... μεταβέβηκεν ἐκ τοῦ θανάτου εἰς τὴν ζωὴν 

... (25) οἱ νεκροὶ ἀκούσουσιν τῆς φωνῆς τοῦ υἱοῦ τοῦ θεοῦ καὶ οἱ ἀκούσαντες ζήσουσιν ... (28) πάντες οἱ ἐν τοῖς 

μνημείοις ἀκούσουσιν ... (29) καὶ ἐκπορεύσονται. 

 

163. ἐξ Ἄιδος νόστησε: Ο Άδης είναι παραδοσιακά ἀνόστητος «ανεπίστροφος», αλλά όχι για τον Λάζαρο. 

Προστίθεται έτσι ένα ακόμη «αδύνατον» στη σειρά των παραδόξων που διέπουν την ανάσταση του Λάζαρου, 

όπως την περιγράφει ο Νόννος. Η διατύπωση μοιάζει να διαβλέπει μιαν «κατάβαση» για τον Λάζαρο, 

παράλληλη με την τριήμερη «κατάβαση» του Χριστού, όπως πιστευόταν (πβ., π.χ., Πράξ. Θωμ. 156, Συνέσ. 

Ύμν. 8.13 κ.εξ.) Όμοιες διατυπώσεις χρησιμοποιούνται για τον Χριστό στην Παρ. 2.104–5 μετὰ κόλπον 

ἀνοστήτοιο βερέθρου / νόστιμος ἐξ Ἀίδαο «(θα αναστηθεί) μετά το χάσμα του ανεπίστροφου βάραθρου, 

επιστρέφοντας από τον Άδη». 

 

φυγὰς νέκυς «ένας δραπέτης νεκρός», «ένα πτώμα που δραπέτευσε»: Παράδοξο μετά από παράδοξο, όπως 

νεκρὸς ὁδίτης παραπάνω στον στ. 160. Πβ. [Ιω. Χρυσ.] Ομιλ. εις Λαζ. 1, PG 62.776.2 (ὦ ᾌδη) ἄνθρωπος 

φυγὰς γίνεται τῶν σῶν προθύρων. Ομοίως περιγράφεται ο Χριστός στην Παρ. 20.11 νέκυν φύξηλιν. – Ο όρος 

φυγάς χρησιμοποιείται τόσο για την απομάκρυνση όσο και για την επιστροφή στον Θεό. Έλκει την καταγωγή 

του από τον Εμπεδοκλή, όπως περιέγραψε την ψυχή του στο απόσπασμα 31 Β 115.13 Diels – Kranz = Orph. 

Fr. 449V.13 Bernabé φυγὰς θεόθεν καὶ ἀλήτης «δραπέτης από τον θεό και περιπλανώμενος», και στη 

συνέχεια γνώρισε ευρεία υποδοχή στη φιλοσοφική και πατερική γλώσσα. 

 

ὄψιμον: Η σωτηρία του ανθρώπου, σύμφωνα με την πατερική ερμηνεία, έλαβε χώρα την τελευταία ώρα, λίγο 

πριν το τέλος του ανθρώπου. Έτσι το ὄψιμος εμφανίζεται συχνά στα θαύματα του Ιησού, πβ. κυρίως τον εκ 

γενετής τυφλό στην Παρ. 9.43 ἀθρήσας Φαέθοντος ... ὄψιμον αἴγλην «αφού είδε την αργοπορημένη λάμψη 

του ήλιου», αλλά και τον θεραπευμένο παραλυτικό στην Παρ. 5.55 ὀψικέλευθον ὁδίτην «περιπατητή που 

βγήκε αργά στον δρόμο». 

 

164. μετὰ τέρμα βίου παλινάγρετον ἀρχήν «(βλέποντας) μετά το τέλος της ζωής του καινούρια 

[«ξαναπιασμένη»] αρχή»: Ο στίχος συνοψίζει το αναστάσιμο παράδοξο, καθώς το τέλος της ζωής συμπίπτει 

με μια νέα αρχή. Η διάταξη των λέξεων συμβαδίζει με το νόημά του: η λέξη τέρμα βρίσκεται ακριβώς πριν 

την τομή του στίχου, ενώ η λέξη ἀρχή στο τέλος του. Η χρήση του ἀρχήν συνιστά απαραγνώριστη αναφορά 

στη δημιουργία του ανθρώπου. Πράγματι ο ανεστημένος άνθρωπος επιστρέφει αποκεκαθαρμένος στην 

άσπιλη κατάσταση που είχε κατά τη δημιουργία του (τεχνικά αυτό λέγεται ἀποκατάστασις). Σημαντικά 

παράλληλα σε αυτόν τον αξιομνημόνευτο στίχο είναι η αναβίωση του διαμελισμένου Ζαγρέα (του πρώτου 

Διόνυσου) στα Διον. 6.175 τέρμα βίου Διόνυσος ἔχων παλινάγρετον ἀρχήν, και η ανάσταση του Τύλου στα 

Διον. 25.545 νέκυς ἀμφιέπων βιοτῆς παλινάγρετον ἀρχήν «νεκρός που απολαμβάνει την ανακλημένη αρχή της 

ζωής», πβ. και την αναβίωση του πουλιού φοίνικα, ενός κατεξοχήν αναστάσιμου συμβόλου, στα Διον. 



191 

40.396–7 τέρμα βίοιο φέρων αὐτόσπορον ἀρχήν «έχοντας το τέρμα της ζωής του ως την αυτογέννητη αρχή 

της». – Το βίου ανήκει από κοινού στο τέρμα και την ἀρχήν. 

 

165. Ἀίδης δὲ μάτην ... / ... ἐδίζετο: Η παρουσία του προσωποποιημένου Άδη στην Παράφραση του 

ευαγγελίου καταρχήν ξενίζει, αλλά ο Νόννος εκμεταλλεύεται μια μακρά λαϊκή παράδοση, η οποία εμφανίζει 

τον Άδη να ταπεινώνεται και να κατατροπώνεται με την ανάσταση του Λάζαρου. Έτσι εμφανίζεται ο Άδης να 

κλαίει τη μοίρα του στο επίμετρο του απόκρυφου Ευαγγέλιου του Νικόδημου, γνωστό ως Κάθοδος του Ιησού 

στον Άδη (Descensus Christi ad inferos) που διαδόθηκε ευρέως στη σύγχρονή του Αίγυπτο. Οι παραδόσεις 

αυτές γνώρισαν μεγάλη διάδοση στη λαζαρική παράδοση τόσο στη λογοτεχνία όσο και στην τέχνη. 

 

παρὰ γείτονι Λήθῃ: Το ποτάμι του Άδη με το χαρακτηριστικό όνομα Λήθη «Λησμονιά» επανέρχεται συνεχώς 

στις περιγραφές του Άδη στα Διονυσιακά, αλλά μόνον εδώ στην Παράφραση. Τα νερά της Λήθης λέγεται πως 

καταπίνουν τους νεκρούς. Η παρουσία της Λήθης στο χωρίο είναι συμβολική: εξαιτίας της αμαρτίας ο 

Λάζαρος διατρέχει άμεσο κίνδυνο να κυριευθεί από λήθη, λησμονώντας τη θεϊκή του καταγωγή και 

ταυτότητα. 

 

166. πανδαμάτωρ ἀδάμαστον: Αυτή η ισχυρή contradictio in adiecto έχει εξόχως ειρωνικό χαρακτήρα 

προκειμένου για τον τερματισμό της εξουσίας του κάποτε ανίκητου Άδη. Η διατύπωση προέρχεται από τους 

Ορφικούς Ύμνους, τους οποίους ο Νόννος γνώριζε καλά, 10.3 (Φύσις) πανδαμάτωρ ἀδάμαστε. 

 

νεκρὸν ἀλήτην «ένας νεκρός που δραπέτευσε»: Νέο οξύμωρο, όπως προηγουμένως στους στίχους 160 νεκρὸς 

ὁδίτης, 163 φυγὰς νέκυς. Το ἀλήτης (< ἀλάομαι «περιπλανιέμαι», πβ. το χωρίο του Εμπεδοκλή στη σημ. 163) 

αφενός υπαινίσσεται τον Λάζαρο που ξέφυγε από τον Άδη και αφετέρου τον αμαρτωλό Λάζαρο (ἀλ[ε]ίτης), ο 

οποίος, σύμφωνα με την κυριλλική και εν γένει πατερική ερμηνεία, συμβολίζει τον άνθρωπο που 

απομακρύνθηκε από τον Θεό και βυθίστηκε στην αμαρτία, εωσότου ο Χριστός τον ανακάλεσε στην «ζωή». 

 

167. ποδὸς ὀρθωθέντος «αφού τα πόδια του στάθηκαν όρθια»: Η λεπτομέρεια περιγράφει συμβολικά την 

ἀνά–στασιν του Λάζαρου κι έτσι επανέρχεται στη σχετική λογοτεχνία, πβ., π.χ., Ιω. Χρυσ. Ομιλ. εις Λάζ. PG 

50.643.54 ὁ διαλελυμένος ὠρθοῦτο. Έτσι και για την ανάσταση του Τύλου στα Διον. 25.547 ὀρθώσας στατὸν 

ἴχνος «αφού στάθηκε όρθιος». Οι πατέρες συχνά τονίζουν ότι η δοσμένη από τον Θεό, η φυσική στάση του 

ανθρώπου είναι η όρθια (status rectus). 

 

ἀκαμπέα γούνατα σύρων «σέρνοντας τα πετρωμένα γόνατά του»: Είναι μια «οπτική» πινελιά στην 

περιγραφή. Σε όλες τις αναπαραστάσεις στην τέχνη ο Λάζαρος εμφανίζεται να βγαίνει από τον τάφο 

αδυνατισμένος, χλωμός και κοκκαλωμένος. 

 

168. τυφλὴν ἰθυκέλευθον ἔχων ἀντώπιον ὁρμήν «διατηρώντας μιαν ενστικτώδη, ευθύγραμμη, κατά πρόσωπο 

ορμή»: Η ορμή της ζωής, που έχει κυριεύσει τον Λάζαρο, τον σπρώχνει σε μιαν ενστικτώδη κίνηση, η οποία 

είναι βεβαίως η απλούστερη δυνατή, δηλαδή η ευθύγραμμη. Η κίνηση αυτού του είδους προκαλείται από την 

είσοδο της ψυχής στο σώμα, αλλά δεν ελέγχεται ακόμη από τον νου, το στοιχείο που δαμάζει τις άλογες 

κινήσεις της ψυχής. Ο στίχος, επομένως, περιγράφει το ενδιάμεσο στάδιο μεταξύ νεκρότητας και ζωής, κατά 

το οποίο ο Λάζαρος έχει εμψυχωθεί χωρίς όμως ο νους να έχει προλάβει να ελέγξει τις ορμές του σώματος. 

Παράλληλα ο στίχος συνιστά χαρακτηριστικό παράδειγμα ανάληψης νεοπλατωνικής ορολογίας στο ποίημα 

του Νόννου: η φράση τυφλὴν ... ὁρμήν προέρχεται από νεοπλατωνικές περιγραφές για τις ενστικτώδεις 

κινήσεις άλογων υπάρξεων, όπως των έμβρυων, των ζώων ή των τρελών, πβ. Πλωτίν. Εννεάδες 3.1.7.18 τῶν 

... ζῴων καὶ ... τῶν νηπίων καθ’ ὁρμὰς τυφλὰς ἰόντων καὶ ... τῶν μαινομένων ... καὶ πάντων ὅσα δουλεύοντα τῇ 

αὐτῶν κατασκευῇ φέρεται κατὰ ταύτην «καθώς τα ζώα και τα βρέφη προβαίνουν σε τυφλές κινήσεις ... και οι 

τρελοί ... και όλοι όσοι υπακούοντας στη φυσική τους κατασκευή κινούνται σύμφωνα με αυτήν», 3.1.9.5 ὅταν 

... ψυχὴ ... ὁρμᾷ οἷον τυφλῇ τῇ φορᾷ χρωμένη, οὐχὶ ἑκούσιον τὴν πρᾶξιν ... λεκτέον [...] λόγον δὲ ὅταν ἡγεμόνα 

... τὸν οἰκεῖον ἔχουσα ὁρμᾷ, ταύτην μόνην τὴν ὁρμὴν φατέον εἶναι ἐφ’ ἡμῖν καὶ ἑκούσιον «όταν η ψυχή ορμά 

σαν να οδηγείται από τυφλή φόρα, δεν πρέπει να αποκαλέσουμε την πράξη εκούσια [...] όταν όμως έχει ως 

οδηγό τη λογική που της ταιριάζει, μόνο αυτή την ορμή πρέπει να αποκαλέσουμε εσκεμμένη και εκούσια». 

 

ἀντώπιον: Ο προσδιορισμός φαίνεται να δηλώνει ότι τα μάτια του Λάζαρου, καθώς εκείνος κινείται, είναι 

καρφωμένα προς τα μπρος. Η στάση αυτή των ματιών είναι χαρακτηριστική του θανάτου, όπως συμβαίνει 



192 

στην περίπτωση του Σωκράτη, που μόλις ξεψύχησε στύλωσε τα μάτια στον Πλ. Φαίδων 118a13 καὶ ὃς τὰ 

ὄμματα ἔστησεν. Συγχρόνως θυμίζει κάπως και τους πλατωνικούς δεσμώτες στην Πολ. 514b1 ὥστε ... εἴς τε τὸ 

πρόσθεν μόνον ὁρᾶν, κύκλῳ δὲ τὰς κεφαλὰς ὑπὸ τοῦ δεσμοῦ ἀδυνάτους περιάγειν «(δεμένοι) ώστε ... να 

κοιτάζουν μόνο μπροστά και να μην μπορούν να στρίψουν τα κεφάλια τους ολόγυρα εξαιτίας των δεσμών 

τους». 

 

169. αὐδήεις νέκυς «πτώμα που μιλά»: Παράδοξο ξανά, αλλά πρόκειται για σημαντική εξέλιξη για τον 

Λάζαρο, ο οποίος ήταν στον στ. 45 νεκρὸν ἄναυδον. Στο σημείο αυτό η δυνατότητα για έλλογο λόγο 

φανερώνει την αποκατάσταση των ικανοτήτων του νου στον Λάζαρο, πβ. Ευδοκία Κέντρ. II 1205 Schembra 

(< Οδ. κ 246· ο Λάζαρος) οὐδέ τι ἐκφάσθαι δύνατο ἔπος, ἱέμενός περ «και δεν μπορούσε να προφέρει λόγο, αν 

και το ήθελε». Το αὐδήεις παραδοσιακά δηλώνει την ικανότητα για έλλογο λόγο, πβ. το άλογο του Αχιλλέα 

στην Ιλ. Τ 407 αὐδήεντα δ’ ἔθηκε θεὰ ... Ἥρη. 

 

καὶ ἐκ ποδὸς ἄχρι καρήνου «κι από τα πόδια μέχρι το κεφάλι»: Δηλαδή, όπως δηλώνεται στον επόμενο 

στίχο, ὅλον δέμας παραφράζοντας το Κ. Ιω. 11.44 δεδεμένος τοὺς πόδας καὶ τὰς χεῖρας. Η διατύπωση φαίνεται 

να αντιστρέφει τον ιλιαδικό λογότυπο για τη φροντίδα ενός πτώματος (Ιλ. Σ 353 = Ψ 169 ἐς πόδας ἐκ 

κεφαλῆς), αλλά είναι πιο πιθανό να στιχουργεί τον προφήτη Ησαΐα, όταν λέει πως δεν υπάρχει σωτηρία για 

τους αμαρτωλούς ἀπὸ ποδῶν ἕως κεφαλῆς (Ησ. 1.6). 

 

170. σφιγγόμενον πλεκτῇσιν ὅλον δέμας εἶχε κερείαις «είχε όλο του το σώμα να σφίγγεται με πλεκτούς 

ιμάντες»: Η διάταξη των λέξεων με το /σφιγγόμενον ... κερείαις/ να περιβάλλει τον στίχο και το ὅλον δέμας 

στη μέση υποβάλλει το σφιχτό τύλιγμα του Λάζαρου. Μια τεχνοτροπία στην αναπαράστασή του στην πρώιμη 

χριστιανική τέχνη αποκαλείται “mummy-type”, γιατί ο Λάζαρος εμφανίζεται τυλιγμένος σαν μούμια. Τα 

δεσμά του Λάζαρου ερμηνεύθηκαν εξαρχής συμβολικά ως δεσμά της αμαρτίας: Ειρην. Κατά πασών των 

αιρέσεων 5.13.1 hoc symbolum eius hominis qui illigatus fuerat in peccatis «αυτό είναι σύμβολο εκείνου του 

ανθρώπου που ήταν δεσμευμένος στις αμαρτίες του», Ωριγέν. Υπόμν. εις Ιω. 28.54 Blanc τῆς νεκρότητος 

δεσμοὺς ἐκ τῶν προτέρων ἁμαρτημάτων. Το ρήμα σφίγγομαι χρησιμοποιείται παραδοσιακά σε σχέση με την 

αμαρτία, πβ. Παροιμίες 5.22 σειραῖς δὲ τῶν ἑαυτοῦ ἁμαρτιῶν ἕκαστος σφίγγεται. Το επίθετο πλεκτός, 

αντιθέτως, αντλείται από τη φιλοσοφική γλώσσα για να δηλωθεί η συμπλοκή ψυχής και σώματος (Πλούτ. 

Περί ψυχής απ. 178.79 συμπεπλεγμένην ... τῷ σώματι, Πορφ. Περί αποχής εμψύχων 4.13.8), κι με αυτή τη 

σημασία το χρησιμοποιεί και ο Γρηγόριος Ναζιανζηνός Ποιήμ. 1.1.4.36 (ψυχὴ και σώμα) ἐγὼ πλεκτὴ φύσις 

ἀμφοτέρωθεν. 

 

ὅλον δέμας: Η φράση είναι και σημαντική και πολυσήμαντη. Υποδηλώνει την ανωτερότητα του 

συγκεκριμένου θαύματος σε σχέση με όλες τις προηγούμενες «μερικές» θεραπείες. Είναι όμως και μέσο 

θεολογικής ορθοδοξίας, αφού παραπέμπει στην ανάσταση της ψυχής και του σώματος (με την έμφαση στο 

δεύτερο). Με άλλα λόγια, όπως συχνά επαναλαμβάνουν οι Πατέρες, όπως ο άνθρωπος αμάρτησε και 

«πέθανε» στην ολότητά του, έτσι και θεραπεύθηκε και έζησε όλος και αδιαίρετος. Με βαπτισματική σημασία 

απαντά η ίδια φράση προκειμένου για τον Πέτρο, που παρακαλεί στον Χριστό στην Παρ. 13.44 (νίψον, ἄναξ) 

καὶ ὅλον δέμας. Σημειωτέον ότι στην τέχνη ο Λάζαρος εμφανίζεται πάντοτε ολόκληρος, ποτέ μερικώς. 

 

171. θερμὸν ἔχων ἱδρῶτα καλυπτομένοιο προσώπου «έχοντας ζεστό ιδρώτα από το καλυμμένο πρόσωπό 

του»: Η καταρροή θερμού ιδρώτα από το καλυμμένο πρόσωπο του Λάζαρου δεν έχει έρεισμα στο ευαγγελικό 

κείμενο ούτε και μαρτυρείται πουθενά αλλού στην εξηγητική, την ομιλητική ή την ποιητική παράδοση. Είναι, 

όμως, ένα φυσιολογικό σύμπτωμα της ψυχής που πλησιάζει το θείο (ένα αναγωγικό σύμπτωμα), σύμφωνα με 

τη νεοπλατωνική ερμηνεία του ιδρώτα που περιρρέει τον εραστή, όταν θεαθεί τον ερώμενό του στον 

Πλάτωνα Φαίδρ. 251b1 ἰδόντα δ’ αὐτὸν ... ἱδρὼς καὶ θερμότης ἀήθης λαμβάνει. Ο νεοπλατωνικός Ερμίας στο 

υπόμνημά του στον Φαίδρο εξηγεί: Εις Πλ. Φαίδρ. 190.13 Lucarini – Moreschini θεῖος ἰδρώς· ἐνταῦθα γὰρ 

οὖσα ἡ ψυχὴ τῷ ὄντι ἱδροῖ, ἕως οὗ καταδράξηται τοῦ νοητοῦ· τῆς οὖν γενέσεως σημεῖόν ἐστιν ὁ ἱδρώς· ἱδρὼς 

οὖν τοιοῦτος λαμβάνει ὡς ἀποθέσθαι τὴν γενεσιουργὸν ἐνέργειαν. Ἡ δὲ θερμότης ... ζωτική ἐστι ... ἔσται οὖν ἡ 

θερμότης ἡ ἀναγωγὸς δύναμις τῆς ψυχῆς [...] ἐπειδὴ δὲ ἤρξατο ἀναμιμνῄσκεσθαι, θερμαίνεται καὶ ἀνάγεται· καὶ 

γὰρ καὶ ἐνταῦθα ἡ θερμότης ἀναφέρει τὸ ὑγρὸν ἐπὶ τὸ ἄνω «θεϊκός ιδρώτας· καθώς η ψυχή βρίσκεται στον 

αισθητό κόσμο πράγματι ιδρώνει, μέχρις ότου αδράξει το νοητό· ο ιδρώτας είναι, λοιπόν, σύμπτωμα της 

γένεσης· τον καταλαμβάνει [τον εραστή] τέτοιος ιδρώτας, προκειμένου να αποβάλει τη γενεσιουργό ενέργεια. 

Η θερμότητα πάλι ... είναι ζωτική ... η θερμότητα λοιπόν θα είναι η αναγωγική δύναμη της ψυχής ... κι όταν 



193 

άρχισε να θυμάται [ο εραστής], ζεσταίνεται και ανάγεται· γιατί και στο συγκεκριμένο χωρίο η θερμότητα 

εξωθεί το υγρό προς την έξοδο», ενώ λίγο πιο πάνω ο ίδιος μιλά για τον θεϊκό ιδρώτα που δοκιμάζουν οι 

ψυχές που ανάγονται, Εις Πλ. Φαίδρ. 166.29 τοῦ θείου ἱδρῶτος, ὃν ἴσχουσιν αἱ ἀναγόμεναι (ψυχαί). Έτσι, λ.χ., 

στο πρόσωπο του θεϊκού Πλωτίνου, όταν έκανε διάλεξη τόσο εξηρμένη που πλησίαζε το Όν, μπορούσε 

κανείς να διακρίνει ένα λεπτόν ιδρώτα: Πορφ. Βίος Πλωτίνου 13.8 λεπτός τις ἱδρὼς ἐπέθει «ένας λεπτός 

ιδρώτας περιέτρεχε (το πρόσωπό του)». 

 

172. καὶ λινέῳ πεπύκαστο καλύμματι κυκλάδα κόρσην «και το σφαιρικό κεφάλι του ήταν καλυμμένο με 

λινό κάλυμμα»: Εξειδικεύεται ότι το κεφάλι του Λάζαρου καλύπτεται από λινό κάλυμμα, λεπτομέρεια που 

συμφωνεί με τα σάββανα που ο Ιησούς άφησε πίσω στον άδειο τάφο στην Παρ. 20.28 λινέους ... χιτῶνας 

(καθώς και ένα σουδάριον). Το λινό θεωρείται αγνό, σε αντίθεση με το μαλλί που προέρχεται από τρίχα 

έμψυχου ζώου, πβ. Απουλήιο Απολ. 56 (Orph. Fr. 651T Bernabé) sacrorum crepundia ... lineo textu 

involvere, quod purissimum est rebus divinis velamentum «τα ιερά φυλαχτά ... να τα τυλίγεις με λινό ύφασμα, 

το οποίο είναι το πιο αγνό κάλυμμα για ιερά αντικείμενα». 

 

κυκλάδα κόρσην: Το Κ. Ιω. 11.44 παρέχει ὄψις «πρόσωπο (του Λάζαρου)», το οποίο ο Νόννος ελευθέρια 

παραφράζει ως κεφάλι (κόρσην). Ο προσδιορισμός κυκλάδα μοιάζει πλεοναστικός, αλλά στην 

πραγματικότητα παραπέμπει στο τέλειο σχήμα της κεφαλής, που δημιουργήθηκε κατά μίμηση του σφαιρικού 

σύμπαντος, πβ. Πλ. Τίμ. 44d3 (ο Δημιουργός κατασκεύασε) σφαιροειδὲς σῶμα ... τοῦτο ὃ νῦν κεφαλὴν 

ἐπονομάζομεν, ὃ θειότατόν τέ ἐστιν καὶ τῶν ἐν ἡμῖν πάντων δεσποτοῦν «ένα μέλος σε σχήμα σφαίρας ... αυτό 

που ονομάζουμε κεφάλι, το οποίο είναι το πλέον θεϊκό και κυβερνά όλα τα μέλη που έχουμε». Την αρχή αυτή 

δεξιώθηκαν και οι πατέρες της εκκλησίας. Ο λόγος, λοιπόν, για τον οποίο ο Νόννος τρέπει την ὄψιν σε 

κόρσην σχετίζεται με την ειδική σημασία που έχει το κεφάλι για τη σχέση μας με τον Θεό. Το γεγονός ότι 

αυτό το μέλος είναι καλυμμένο, δηλώνει συμβολικά ότι ο Λάζαρος είναι αποκομμένος από τον Θεό. 

 

173. σουδάριον τόπερ εἶπε Σύρων στόμα «το οποίο αποκαλεί “σουδάριο” η φωνή των Σύρων»: Η λέξη 

σουδάριον «μαντήλι (για τον ιδρώτα)» είναι λατινικής προέλευσης (< sudus –oris «ιδρώτας»· η αντίστοιχη 

αρχαία ελληνική λέξη είναι καψιδρώτιον), μια από τις πολλές λατινικές λέξεις του εμπορίου που 

παρείσφρησαν στην αραμαϊκή. Το γεγονός ότι ο Νόννος χαρακτηρίζει τη λέξη συριακή (δηλ. αραμαϊκή) 

αποτελεί το σημαντικότερο στοιχείο, το οποίο οδήγησε κάποιους στο συμπέρασμα ότι ο Νόννος δεν ήξερε 

λατινικά. Η βάση για να υποθέσουμε πλήρη άγνοια της λατινικής είναι σαθρή, αλλά, κατόπιν τούτου, το ίδιο 

σαθρός είναι και ο ισχυρισμός για τέλεια γνώση της λατινικής. Η λατινική λέξη sudarium είχε εξαραμαϊστεί 

με τη μορφή sūdār ή sūdārā και τουλάχιστον μία ακόμη συριακή πηγή την θεωρεί συριακή: Εφραίμ Σύρου 

Λόγος περὶ τῆς ἀναστάσεως, ἐν τοῖς ἐγκαινίοις, καὶ περὶ τοῦ ἁγίου μνήματος VII.57.7 Φραντζόλας σουδάριον, 

ὅπερ ἂν εἴη προσμάγιον. Τοῦτο γὰρ παρ’ Ἑβραίοις σουδάριον λέγεται. Εξάλλου σε άλλες περιπτώσεις ο Νόννος 

δηλώνει τη λατινική προέλευση όρων του ευαγγελίου, όπως για τις λέξεις λέντιον «ποδιά» και τίτλος στην 

Παρ. 13.21–2 Θυμβριὰς αὐδή / λέντιον «(αποκαλεί) λέντιο η ιταλική φωνή (γλώσσα)» και 19.102 Λατινίδι 

τίτλον ἰωῇ «τίτλο στη λατινική φωνή». Το εἶπε είναι γνωμικός αόριστος. Η φράση Σύρων στόμα αλλού στην 

Παράφραση (όχι εδώ) αποδίδει το ιωαννικό ἑβραϊστί. 

 

174. ἱσταμένῳ νεφεληδὸν ἄναξ ἐπετέλλετο λαῷ «ο βασιλιάς διέταξε τους πιστούς, που στεκόταν κατά πλήθη 

ολόγυρα»: Ο στίχος συγκροτεί μιαν εικόνα μεγαλοπρέπειας με το θαύμα τετελεσμένο και τον Χριστό στο 

κέντρο να περιβάλλεται από πλήθη έκθαμβων αυτοπτών μαρτύρων. Νεφεληδόν σημαίνει «όπως τα σύννεφα», 

δηλαδή «κατά πλήθη». Πρόκειται για μεταφορά από την τέχνη, όπου τα πλήθη που περιβάλλουν τον Χριστό 

σχηματίζουν ομάδες σαν σύννεφα. 

 

175. λύσατέ μοι καὶ κοῦφον ἐάσατε νεκρὸν ὁδεύειν «λύσετε κι αφήσετε τον νεκρό να περιπατήσει 

ανάλαφρος»: Η ομοιότητα που εμφανίζει η διατύπωση του Νόννου με το σχόλιο του Θεοδώρου Μοψουεστίας 

στο σημείο αυτό, δείχνει ότι ο Νόννος στιχουργεί παρακολουθώντας το κείμενο του Θεόδωρου: Υπόμν. εις 

Ιω. 163.34 Vosté Dominus noster ergo iussit [ἐπετέλλετο] ut solverent eum et sinerent eum [175 λύσατε ... καὶ 

... ἐάσατε] iam abire more suo [179 ἠθάδι ταρσῷ] «ο Κύριός μας μετά διέταξε να τον λύσουν και να τον 

αφήσουν να προχωρήσει κατά φύση». Το λύσατε διατηρείται αυτούσιο από το Κ. Ιω. 11.44: έχει κυριολεκτική 

και μεταφορική σημασία για την «απελευθέρωση» του Λάζαρου από τα δεσμά της αμαρτίας. 

 



194 

κοῦφον ... νεκρόν: Ανάλαφρος και νεκρός είναι ένας ακόμη παράδοξος συνδυασμός. Το κοῦφον είναι 

επιρρηματικό κατηγορούμενο του τρόπου στο νεκρόν, όχι επιθετικός προσδιορισμός. Υποδηλώνει σε πρώτη 

ανάγνωση την απαλλαγή του Λάζαρου από το βάρος της αμαρτίας, αλλά ενέχει μίαν ιδιαίτερη αναφορά στη 

βαπτισματική ελαφρότητα, πβ. Ισίδωρο Πελουσ. Επιστ. 1699.9 Χριστὸς κουφότερον ἡμῖν τὸ σῶμα διὰ τοῦ 

βαπτίσματος πεποίηκε, Όρασις Δωροθέου 232 βαπτισ̣θέντα δ[̣’ ἅ]παντα πέπαλτό μοι ὑψόσε γυῖα «κι όταν 

βαπτίστηκα όλα μου τα μέλη φτερούγησαν προς τα πάνω». 

 

176–7. ὁμόζυγες ... λαοί / καὶ μιγάδες ῥήξαντο παλίλλυτα δεσμὰ κερείης «και οι πιστοί, σύντροφοι και 

λαϊκοί, έσκισαν τα δεσμά των ιμάντων ξανά ανοιχτά»: Εδώ το πλήθος των πιστών (λαοί) διαχωρίζεται σε 

ὁμόζυγες καὶ μιγάδες. Ὁμόζυγες (~ «συζευγμένοι» < ὁμοῦ + ζυγός) είναι όσοι ακολουθούν μόνιμα τον Χριστό 

και κυρίως οι μαθητές του (η λέξη αναφέρεται στους μαθητές στην Παρ. 13.100, 15.15, 21.92), ενώ μιγάδες 

(«μικτοί» < μίγνυμι) είναι όσοι συνεχίζουν τη ζωή τους κι έρχονται τακτικά αλλά όχι μόνιμα σε επαφή με τον 

Χριστό. Η φράση αντιστοιχεί σε αυτό που λέμε στα Νέα Ελληνικά «λαός και κλήρος» και ίσως έχει 

λειτουργικές επεκτάσεις: η Εγερία, που περιηγήθηκε τους Αγίους Τόπους στα τέλη του 4ου αι. μ.Χ., 

παρακολούθησε το Σάββατο του Λάζαρου την πομπή από τα Ιεροσόλυμα στη Βηθανία, στην οποία κλήρος 

και λαός τελούσαν λατρευτικές πράξεις. Όταν η πομπή σταμάτησε έξω από τη Βηθανία, στο μέρος όπου η 

Μαρία, η αδελφή του Λάζαρου, συνάντησε τον Χριστό, 29.4 ibi ergo cum venerit episcopus, occurrent illi 

omnes monachi, et populus ibi ingreditur, dicitur unus ymnus etc. «όταν λοιπόν έφτασε εκεί ο επίσκοπος, τον 

ακολουθούσαν όλοι οι μοναχοί, κι ο λαός έφτανε εκεί, λέγεται ένας ύμνος κτλ». Εδώ παρατηρούμε ότι στη 

λατρεία συμμετέχουν ο επίσκοπος (~ Χριστός), οι μοναχοί (~ ὁμόζυγες) και οι πιστοί (~ μιγάδες) με τρόπο 

αντίστοιχο με εκείνον που ο Νόννος διαμορφώνει την ευαγγελική σκηνή. Το παλίλλυτα (< πάλιν + λύω) είναι 

προληπτικό κατηγορούμενο στα δεσμά. 

 

178. καὶ μελέων βαρύδεσμον ἐγυμνώσαντο καλύπτρην «και ξεγύμνωσαν το βαρύφορτο κάλυμμα των μελών 

του»: Το μελέων είναι β΄ αντικείμενο (γενική αφαιρετική) στο ἐγυμνώσαντο. Η λέξη βαρύδεσμος, η διασπορά 

της οποίας περιορίζεται στον Νόννο, υπαινίσσεται το φορτίο της αμαρτίας, το οποίο φέρει ο Λάζαρος (Ψαλμ. 

37.5 αἱ ἀνομίαι μου ... ὠσεὶ φορτίον βαρὺ ἐβαρύνθησαν ἐπ’ ἐμέ). 

 

ἐγυμνώσαντο: Η χρήση της τολμηρής αυτής λέξης παραπέμπει στην αθώα γύμνια των πρωτόπλαστων (Γέν. 

2.25 καὶ ἦσαν οἱ δύο γυμνοί) και μπορεί κι αυτό να θεωρηθεί ότι υπαινίσσεται τη βαπτισματική απογύμνωση 

(που δεν εφαρμοζόταν κατά κυριολεξία). Σε πρώιμες αναπαραστάσεις του θαύματος ο Λάζαρος εμφανίζεται 

να βγαίνει από τον τάφο γυμνός, πράγμα που ερμηνεύεται ως σημάδι ανα-γέννησης. 

 

179. εἰς δόμον ἦλθε τὸ δεύτερον «πήγε σπίτι του ξανά»: Η διατύπωση μοιάζει να σημαίνει ότι ο Λάζαρος 

επέστρεψε σώος στο σπίτι του, όπως συχνά δηλώνεται σε θεραπείες που εκτελεί ο Ιησούς, αλλά εμμέσως 

πλην σαφώς υποδηλώνει την επιστροφή του Λάζαρου στην κοινωνία του Χριστού (την εκκλησία), το «σπίτι» 

όπου «ανήκει». 

 

ἠθάδι ταρσῷ: Κατά λέξη «με τα συνήθη πόδια», δηλαδή με φυσικό πλέον βάδισμα, με τα δεμένα πόδια του 

Λάζαρου τώρα απελευθερωμένα. 

 

180. φέγγος ἰδὼν πεμπταῖον «αφού είδε το φως την πέμπτη μέρα»: Η θέαση του φωτός προσομοιώνει τον 

Λάζαρο στον εκ γενετής τυφλό, ο οποίος αναφωνεί στην Παρ. 9.65 ἐξαπίνης φάος εἶδον. Βεβαίως το φως έχει 

την ιωαννική του σημασία (ζωή). Το πεμπταῖον από την άλλη μεριά είναι πραγματικά απαραλλήλιστο σε όλες 

τις πηγές, όπου ο Λάζαρος εμφανίζεται να εγείρεται τριταῖος ή τεταρταῖος. Πιθανότατα υπαινίσσεται τη 

θεωρία του Κύριλλου για τον λεγόμενο πέμπτο καιρό, που είναι ο χρόνος που επέλεξε ο Χριστός για την 

ενανθρώπηση του, πβ. Κύριλλ. Περί λατρείας PG 68.465a πέμπτος ... καιρός, ὁ τῆς τοῦ Σωτῆρος ἡμῶν 

ἐπιδημίας· Lampe, Patristic Lexicon, λ. πέμπτος 4. 

 

181. Μάρθης καὶ Μαρίης ἐπὶ πένθιμον οἶκον ἰόντες «που είχαν πάει στο πένθιμο σπίτι της Μάρθας και της 

Μαρίας»: To πένθιμον δίδει μιαν ωραία νότα ηθογράφησης των ανυποψίαστων Ιουδαίων, που πήγαν, όπως 

νόμιζαν, σε σπίτι πένθιμο. Ωστόσο, από την απροσδόκητη τροπή που πήραν τα γεγονότα, το σπίτι εκείνο 

αναδείχθηκε σε σύμβολο σωτηρίας και ανάστασης. Η Μάρθα και η Μαρία είναι οι αδελφές του Λάζαρου. 

Αργότερα το «σπίτι» τους στη Βηθανία έγινε προσκυνηματικό μνημείο, το οποίο επισκέφθηκε η Αγία 



195 

Πάουλα τα έτη 385–386 μ.Χ., όπως θυμάται μετά τον θάνατό της ο Άγιος Ιερώνυμος (ο οποίος την 

συνόδευε), Epist. 108.12 Mariae et Marthae vidit hospitium. 

 

182. παιδὶ Θεοῦ πίστευον «πίστευαν στον υιό του Θεού»: Σε τυπικά νοννιανή, οξύμωρη διατύπωση η πίστη 

των Ιουδαίων (πίστευον) προκαλείται από απίστευτη πράξη (183 ἔργον ἄπιστον). 

 

183. ἔργον ἄπιστον: αναφέρεται κυρίως στην ανάσταση της σάρκας, την οποία εκπροσωπεί η ανάσταση του 

Λάζαρου. 

 

184. Λάζαρον ἀχλυόεντος ἀναθρώσκοντα βερέθρου «τον Λάζαρο να ξεπηδά μέσα από το σκοτεινό 

βάραθρο»: Το ἀχλυόεις «σκοτεινός» παραπέμπει στο σκότος της αμαρτίας. Το ἀναθρώσκω υποδηλώνει το 

θριαμβευτικό άλμα ζωής που πραγματοποίησε ο Λάζαρος. 

 

185. νόστιμον ἐκ νεκύων ταχινῷ ποδί «επιστρέφοντας από τους νεκρούς με γοργό βήμα»: Πβ. 163 ἐξ Ἄιδος 

νόστησε. Για το γρήγορο βηματισμό του Λάζαρου πβ. 160 ἔτρεχε νεκρὸς ὁδίτης. Η φράση έχει αναληφθεί από 

τον Καλλίμαχο Ύμν. Δήλο 114 ταχινοὶ πόδες.  



196 

Βιβλιογραφία 

 

α. Σιβυλλιακοί Χρησμοί 
 

Εκδόσεις 

J. Geffcken, 1902. Die Oracula Sibyllina. Λιψία. 

Μεταφράσεις 

Collins, J. J. 1983. The Sibylline Oracles. Στο: J. H. Charlesworth (επιμ.), Old Testament Pseudepigrapha, 

τόμ. Ι, Νέα Υόρκη, 317–472. 

Gauger, J.-D. 1998. Sibyllinische Weissagungen. Ντίσελντορφ – Ζυρίχη (Tusculum). 

Καραβιδόπουλος, Ι. 2004. Απόκρυφα χριστιανικά κείμενα, τόμ. ΙΙ: Απόκρυφες πράξεις, επιστολές, 

αποκαλύψεις. Αθήνα, 471–511 [τμηματική μετάφραση, που δεν περιλαμβάνει το κείμενό μας: οι 

Σιβυλλιακοί χρησμοί είναι μεταφρασμένοι από την Α. Σουμέκα]. 

Υπομνήματα 

Lightfoot, J. L. 2007. The Sibylline Oracles, With Introduction, Translation and Commentary on the First and 

Second Books. Οξφόρδη. 

Wassmuth, O. 2010. Sibyllinische Orakel 1–2: Studien Und Kommentar. Λέιντεν. 

Μελέτες 

Αγουρίδη, Σ. 1985. Σιβυλλικοί Χρησμοί. Στο: Σ. Αγουρίδης, Τα απόκρυφα της Παλαιάς Διαθήκης, τόμ. Β. 

Αθήνα, 379–440. 

Collins, J. J. 1987. The Development of the Sibylline Tradition. Στο: Aufstieg und Niedergang der Römischen 

Welt II.20.1: 421–59. 

Potter, D. S. 1990. Sibyls in the Greek and Roman World. Journal of Roman Archaeology 3: 471–83. 

 

 

β. Η επιτύμβια επιγραφή του Αβέρκιου 
 

Calder, W. M. 1939. The Epitaph of Avircius Marcellus. Journal of Roman studies 29: 1–4. 

Calder, W. M. 1955. Early-Christian Epitaphs from Phrygia. Anatolian Studies 5: 25–38. 

Ferrua, A. 1943. Nuove osservazioni sull’epitafio di Abercio. Rivista di archeologia cristiana 20: 279–305. 

Hirschmann, V. 2000. Untersuchungen zur Grabschrift des Aberkios. Zeitschrift für Papyrologie und 

Epigraphik 129: 109–16. 

Kearsley, R. A. 1992. The Epitaph of Aberkios: The Earliest Christian Inscription?. Στο: S. R. Llewelyn with 

the collaboration of R. A. Kearsley, New Documents Illustrating Early Christianity, Macquire 

University, 177–81. 

McNeil, B. 1977. Avircius and the Songs of Songs. Vigiliae Christianae 31: 23–34. 

Merkelbach, R. 1997. Grabepigramm und Vita des Bischofs Aberkios von Hierapolis. Στο: R. Merkelbach, 

Philologica. Ausgewählte Kleine Schriften, επιμ. W. Blümel, H. Engelmann, B. Kramer, J. Kramer, C. 

E. Romer, Στουτγάρδη – Λιψία 1997, 381–99, και στο Epigraphica Anatolica 28: 125–39. 

Nissen, Th. 1912. S. Abercii vita. Λιψία. 

Ramelli, I. 2000. L’epitafio di Abercio. Uno status quaestionis ed alcune osservazioni. Aevum 74: 191–205. 



197 

Ramsay, W. M. 1895–1897. The Cities and Bishoprics of Phrygia, Being an Essay of the Local History of 

Phrygia from the Earliest Times to the Turkish Conquest, vol. I, parts I–II, Οξφόρδη, 720–9, αριθμ. 

656 και 657. 

Wischmeyer, W. 1980. Die Aberkiosinschrift als Grabepigramm. Jahrbuch für Antike und Christentum 23: 

22–47. 

Wirbelauer, E. 2002. Aberkios, der Schüler des Reinen Hirten, im Römischen Reich des 2. Jahrhunderts. 

Historia 51: 359–82. 

 

 

γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄) 
 

Αναλυτική βιβλιογραφική επισκόπηση μέχρι το έτος 1993 δημοσιεύθηκε στο περιοδικό Lustrum 38 (1996) 

από τον F. Trisoglio. Βλ. και την ιστοσελίδα του Πανεπιστημίου του Λουβέν, η οποία είναι 

αφιερωμένη στη μελέτη του Γρηγορίου: http://nazianzos.fltr.ucl.ac.be/002Contents.htm. 

 

Εκδόσεις 

Migne, J.-P. 1862. Patrologia Graeca 37: Gregorii Theologi Opera quae extant omnia III: Carmina. Παρίσι. 

(ανατύπωση της έκδοσης C. Clément – A. B. Cailleau, Παρίσι 1840, 21842), 755–65. 

Domiter, K. 1999. Gregor von Nazianz, De humana natura (c. 1,2,14). Φρανκφούρτη (σημαντική 

βιβλιοκρισία: Demoen, K. 2002. Jahrbuch der Österreichischen Byzantinistik 52: 363–6). 

Υπομνήματα 

Domiter, K. ό.π. 

Μεταφράσεις 

Cantarella, R. 1992. Poeti Bizantini, τόμ. Ι, επιμ. F. Conca. Μιλάνο, 148–59. 

Σακαλής, Ι. 1975. Γρηγορίου τοῦ θεολόγου ἅπαντα τὰ ἔργα, επιμ. Π. Χρήστου, τόμ. 9: Ἔπη ἠθικά, 

Θεσσαλονίκη. 

Μελέτες 

Demoen, K. 1996. Pagan and Biblical Exempla in Gregory Nazianzen: A Study in Rhetoric and 

Hermeneutics. Turnhout. 

Simelidis, C. 2009. Selected Poems of Gregory of Nazianzus: I.2.17; II.1.10, 19, 32. A Critical Edition with 

Introduction and Commentary. Γκέτινγκεν. 

 

δ. Νόννος Πανοπολίτης, Παράφρασις του ευαγγελίου του αγ. Ιωάννη 
 

Ηλεκτρονική βιβλιογραφία με τακτικές ενημερώσεις: 

https://sites.google.com/site/hellenisticbibliography/empire/nonnus 

 

Εκδόσεις 

Scheindler, Α. 1881. Nonni Panopolitani Paraphrasis S. Evangelii Ioannei. Λιψία 

Spanoudakis, K. 2014. Nonnus of Panopolis, Paraphrasis of the Gospel of St. John XI. Οξφόρδη. 

http://nazianzos.fltr.ucl.ac.be/002Contents.htm
https://sites.google.com/site/hellenisticbibliography/empire/nonnus


198 

Υπομνήματα 

Spanoudakis, K. ό.π. 

Μεταφράσεις 

Prost, M. A. 2003. Nonnos of Panopolis: The Paraphrase of the Gospel of John. Σαν Ντιέγκο. 

Spanoudakis, K. ό.π. 

Μελέτες 

Accorinti, D. 2013. Nonnos von Panopolis, Reallexikon für Antike und Christentum 25: 1107–129. 

Accorinti, D. (επιμ.) 2016. Brill’s Companion to Nonnus of Panopolis. Λέιντεν. 

Shorrock, R. 2011. Τhe Myth of Paganism: Nonnus, Dionysus and the World of Late Antiquity. Λονδίνο. 

Spanoudakis, K. 2014 (επιμ.) Nonnus of Panopolis in Context. Poetry and Cultural Milieu in Late Antiquity. 

Bερολίνο – Nέα Υόρκη. 

 

Ερωτήσεις 

 

α. Σιβυλλιακοί Χρησμοί 
 

1. Από πόσα βιβλία αποτελείται η συλλογή Σιβυλλιακών χρησμών όπως παραδίδεται σήμερα; Να συζητήσετε 

τη συμπίλησή της, την προέλευση και τη στόχευση των επιμέρους βιβλίων. 

 

2. Ποιο είναι το περιεχόμενο των δυο πρώτων βιβλίων και γιατί θεωρείται ότι αποτελούν μια ενότητα; 

 

3. Στ. 4 διὰ δυσσεβίας ἀνθρώπων: με ποιο τρόπο εξελίσσεται η ανθρώπινη ιστορία, σύμφωνα με τον ποιητή; 

 

4. Στ. 6 ποικίλε θνητέ, πίφασκε: τι αποκαλύπτει ο στίχος σχετικά με το ρόλο της Σίβυλλας; Σε ποιους 

απευθύνεται η προφήτισσα; 

 

5. Στ. 9–21: τι αφηγούνται οι στίχοι και πώς παραλλάσσουν το πρότυπό τους; 

 

6. Στ. 30 κουριδίην ἄλοχον: γιατί ο ποιητής επιστρατεύει την ποιητική παράδοση; Ποιο σκοπό εξυπηρετεί η 

λεκτική του επιλογή; 

 

7. Στ. 42 γυνὴ πρώτη προδότις: να σχολιάσετε το στίχο και να τον συγκρίνετε με το παρακάτω παράθεμα από 

τον Αμφιλόχιο Ικονίου: γυνή, ἡ εὐόλισθος φύσις, τὸ πρῶτον δίκτυον τοῦ διαβόλου, ἡ τῆς πλάνης εἰσαγωγή, ἡ 

τῆς παραβάσεως διδάσκαλος, ἡ βοηθὸς μὲν γειναμένη, πολεμία δὲ ἀναδειχθεῖσα … ἡ θανάτου πρόξενος, ἡ τὸ 

κάλλος τοῦ ξύλου δείξασα καὶ ὅλον τὸν παράδεισον ἀπολέσασα (Εις την γυναίκα την αμαρτωλόν 3.15). 

 

8. Στ. 46 ἀντ’ ἀγαθοῖο λάβον κακόν: ποια λογοτεχνική σύγκριση κάνει ο ποιητής; Να συζητήσετε τις 

ομοιότητες των δυο γυναικών με αναφορά στο ησιόδειο πρότυπο. 

 

 

 



199 

β. Η επιτύμβια επιγραφή του Αβέρκιου 
 

1. Γιατί το επίγραμμα του Αβέρκιου θεωρήθηκε αρχικά νόθο και ποιο γεγονός οδήγησε στην επαναξιολόγηση 

της γνησιότητας του; Πώς επιβεβαιώθηκε η γνησιότητα του Βίου; 

 

2. Ποια στοιχεία του επιγράμματος οδηγούν στη σκέψη ότι μπορεί να πρόκειται για ένα κρυπτοχριστιανικό 

κείμενο; Είναι αρκετά αυτά τα στοιχεία για την απόδειξη μιας τέτοιας σκέψης; 

 

3. Ο Wischmeyer υποστηρίζει ότι το επίγραμμα χαρακτηρίζεται από αδεξιότητα. Μπορείτε να δώσετε μερικά 

παραδείγματα της γλωσσικής αδεξιότητας του Αβέρκιου; 

 

4. Στ. 3 ποιμένος ἁγνοῦ: σε ποιον αναφέρεται ο Αβέρκιος; 

 

5. Στ. 7 ἐμέν, στ. 9 σφραγεῖδαν: να σχολιάσετε τις λέξεις. 

 

6. Στ. 13 παρέθηκε̣ [τροφὴν] πάντῃ, οἶνον χρηστὸν ἔχουσα: σε τι αναφέρεται ο Αβέρκιος; 

 

7. Στ. 19 ταῦθ’ ὁ νοῶν εὔξαιτο ὑπὲρ Ἀβερκίου πᾶς ὁ συνῳδός: να συζητήσετε τα συντακτικά προβλήματα. 

 

 

 

γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄) 
 

1. Γιατί ο Γρηγόριος ο Ναζιανζηνός έλαβε το προσωνύμιο «θεολόγος»; 

 

2. Ποια είδη περιλαμβάνει το πλουσιότατο συγγραφικό έργο του Γρηγορίου; 

 

3. Τι αποκαλύπτει ο ποιητικός διάλογος που είναι διάχυτος στα έργα του Γρηγορίου; Ποιοι αποτελούν τα 

ποιητικά του πρότυπα; 

 

4. Στ. 2 θυμὸν ἔδων: ποιαν αντίθεση αποκαλύπτει ο στίχος; 

 

5. Στ. 17 τίς γενόμην, τίς δ’ εἰμί, τί δ’ ἔσσομαι: να σχολιάσετε τη δομή του στίχου. Τι αποκαλύπτει η 

σωκρατική απορία του Γρηγορίου; 

 

6. Στ. 27–8 ἔμπεδον οὐδέν· ἔγωγε ῥόος θολεροῦ ποταμοῖο / αἰὲν ἐπερχόμενος, ἑσταὸς οὐδὲν ἔχων: ο στίχος 

παραπέμπει στο γνωστό απόσπασμα του Ηρακλείτου ποταμῷ γὰρ οὐκ ἔστιν ἐμβῆναι δὶς τῷ αὐτῷ (22 B 91 

Diels – Kranz). Με ποια ποιητικά μέσα παραπέμπει ο Γρηγόριος στη γνωστή ρήση του φιλοσόφου και ποιος 

είναι ο σκοπός της παραπομπής; 

 

7. Στ. 99 τάρβος ... θεῖον: ποια είναι η σημασία της φράσης; 

 

8. Στ. 103 πυριφλεγέθοντας: ποια μυθική πληροφορία ανακαλεί η χρήση του επιθέτου και ποια είναι η 

λειτουργία της; 

 

9. Στ. 120 γλῶσσαν ἐφημερίων ἔκφυγες ἀφραδέων: σε ποιους αναφέρεται ο Γρηγόριος; 

 

10. Στ. 125–6 ἔμπαλιν ᾠδῆς / ἵσταμαι: σε ποια ποιητική παράδοση αναφέρεται ο Γρηγόριος; 

 

 

 



200 

δ. Νόννος Πανοπολίτης, Παράφρασις του ευαγγελίου του αγ. Ιωάννη 
 

1. Σε ποιο ποιητικό είδος ανήκει η Παράφραση του Νόννου; Με ποια έννοια τα ποιήματα αυτά είναι —και 

προορίζονται να λειτουργήσουν— ως ενδιάμεσα κείμενα; 

 

2. Τι γνωρίζετε για το παραφραστικό πρόγραμμα που ανέλαβε η Ευδοκία; 

 

3. Ποιος είναι ο πρώτιστος σκοπός του έργου του πανοπολίτη ποιητή; Είναι δικαιολογημένος ο τίτλος «το 

ποίημα της πίστης» που του έχει αποδοθεί; 

 

4. Είναι κοινός τόπος ότι η ποίηση του Νόννου πραγματώνεται σε «νεωτερικό» ύφος. Να κατονομάσετε τα 

κύρια χαρακτηριστικά του ύφους και να δώσετε παραδείγματα μέσα από το κείμενο. 

 

5. Η Παράφραση διαλέγεται με τα Διονυσιακά του Νόννου. Να αναφέρετε κάποια κοινά επεισόδια των δυο 

έργων. Πως συμβάλλουν αυτά στη χρονολόγηση των έργων του; 

 

6. Στ. 159 ἄπνοον ἐψύχωσε δέμας: πώς περιγράφει ο Νόννος το θαύμα τις ανάστασης; Γιατί ο Λάζαρος είναι 

άπνοος και πώς οι γλωσσικές επιλογές του Νόννου αντικατοπτρίζουν τη χριστιανική διδασκαλία; 

 

7. Στ. 164 μετὰ τέρμα βίου παλινάγρετον ἀρχήν: ποια θεολογική διδαχή συνοψίζει ο στίχος; Πώς η διάταξη 

των λέξεων νοηματοδοτεί το στίχο; 

 

8. Στ. 166 νεκρὸν ἀλήτην: να εντοπίσετε τα παράλληλα λεξιλογικά σχήματα και να σχολιάσετε το νόημα και 

τη λειτουργία τους. 

 

9. Στ. 170 ὅλον δέμας: τι σημαίνει η φράση; Σε ποιο μέρος παραπέμπει το επίθετο ὅλον; Πού παραπέμπει 

θεολογικά; 

 

10. Στ. 173 σουδάριον τόπερ εἶπε Σύρων στόμα: σε ποιες φιλολογικές παρατηρήσεις έχει οδηγήσει ο στίχος 

σχετικά με τη γλωσσομάθεια του ποιητή;  



201 

Κεφάλαιο 7. Επίγραμμα 

 

Σύνοψη 

Το σημαντικό αυτό κεφάλαιο παρουσιάζει το επίγραμμα, λογοτεχνικό γένος που άκμασε στην Ύστερη 

Αρχαιότητα. Μετά από μια Γενική Εισαγωγή για το επίγραμμα τυπώνονται χαρακτηριστικά ποιήματα, με 

επιμέρους εισαγωγές, ερμηνείες και αναλυτικά κατά στίχο σχόλια, για ευρύτατο φάσμα ποιητών: Παλλαδάς, 

Χριστόδωρος Κοπτίτης, Αγαθίας Σχολαστικός, Μαριανός Σχολαστικός, Ιουλιανός ο Αιγύπτιος ή από υπάτων, 

Κύρος Πανοπολίτης, Παύλος Σιλεντιάριος. 

 

Προαπαιτούμενη γνώση 

Βασική γνώση της επικής διαλέκτου και του επικού μέτρου (δακτυλικού εξάμετρου). 

 

 

Γενική Εισαγωγή για το επίγραμμα στην Ύστερη Αρχαιότητα 
 

Μετά την περίοδο της ακμής του τα ελληνιστικά χρόνια (323–31 π.Χ.) το επίγραμμα πέρασε σε φάση 

παρακμής κατά τους αυτοκρατορικούς χρόνους (31–330 μ.Χ.) και αναβίωσε τον 4ο αι. μ.Χ. με τον Γρηγόριο 

τον Ναζιανζηνό (329/330–390 μ.Χ.), που κινήθηκε στα χνάρια της αλεξανδρινής ελληνιστικής ποίησης. Στη 

συνέχεια, σε όλη τη διάρκεια της Ύστερης Αρχαιότητας (330–641 μ.Χ.), κυρίως όμως στα τέλη του πέμπτου 

και κατά τον 6ο αι. μ.Χ., αναδείχθηκαν πολλοί επιγραμματοποιοί, που καλλιέργησαν τη θύραθεν 

επιγραμματοποιΐα και μιμήθηκαν παλαιότερα λογοτεχνικά πρότυπα, όσον αφορά και το προσωδιακό μέτρο 

(δακτυλικό εξάμετρο και ελεγειακό δίστιχο) και τη γλώσσα (ομηρική ή ομηρίζουσα διάλεκτο), ακόμη και στα 

χριστιανικά επιγράμματα. Σκοπός τους ήταν να επιδείξουν την ελληνομάθειά τους και την πνευματική τους 

καλλιέργεια, παρά η ανάγκη να εκφράσουν τις ιδέες και το συναίσθημά τους. 

Η λεγόμενη Παλατινή Ανθολογία (ΠΑ) είναι ένα χειρόγραφο του 10ου αι. μ.Χ., το οποίο φυλάσσεται 

στην «Παλατινή» Βιβλιοθήκη της Χαϊδελβέργης και περιέχει περίπου 4.000 ελληνικά επιγράμματα σε 

δεκαέξι βιβλία χωρισμένα κατά θέμα. Το δέκατο πέμπτο βιβλίο είναι στην πραγματικότητα συμπίλημα τριών 

μεταγενέστερων συλλογών, ενώ το δέκατο έκτο περιέχει συμβατικά τα επιγράμματα της μεταγενέστερης 

ανθολογίας του Πλανούδη τα οποία δεν περιλαμβάνονται στην ΠΑ. Έργο αναφοράς για τη συγκρότηση της 

Παλατινής Ανθολογίας είναι του Alan Cameron, The Greek Anthology: from Meleager to Planudes, Οξφόρδη 

1993. 

Οκτώ επιγραμματοποιοί περιλαμβάνονται στο παρόν ανθολόγιο με θέματα συναφή με τη θύραθεν 

ποίηση: Παλλαδάς ο Αλεξανδρεύς, Χριστόδωρος ο Κοπτίτης, Αγαθίας ο Σχολαστικός και τρεις 

επιγραμματοποιοί του Κύκλου του (Ιουλιανός ο Αιγύπτιος, Μαριανός ο Σχολαστικός και Κύρος ο 

Πανοπολίτης), και Παύλος ο Σιλεντιάριος.146  

                                                           
146 Για τα χριστιανικά επιγράμματα του 5ου και 6ου αι. μ.Χ. βλ. Αθ. Κομίνης, Το βυζαντινόν ιερόν επίγραμμα και 

οι επιγραμματοποιοί, Αθήνα 1966, 107–10. Βλ. και βιβλιογραφία στο τέλος του κεφαλαίου. 



202 

α. Παλλαδάς 
 

Ο Παλλαδάς έζησε στην Αλεξάνδρεια το πρώτο μισό του 4ου αι. μ.Χ. (εξού και το προσωνύμιο Αλεξανδρεύς), 

όπου άσκησε το επάγγελμα του γραμματικού. Διασώζονται περίπου 160 επιγράμματά του με ποικίλη 

θεματική και θεωρείται ο τελευταίος ποιητής σκωπτικών επιγραμμάτων. Τα επιγράμματά του, όπως γενικά 

όλα τα σκωπτικά επιγράμματα, δεν χαρακτηρίζονται από την αυστηρότητα του μέτρου ή τη λογοτεχνική και 

λεξιλογική επιδειξιομανία, αλλά μοιάζουν σχεδόν πεζά μη λογοτεχνικά κείμενα με γλώσσα που 

χρησιμοποιούνταν πιθανότατα στους δρόμους της Αλεξάνδρειας του 4ου αι. μ.Χ. Συνθέτει σε ελεγειακό 

δίστιχο και σε ιαμβικό μέτρο και υιοθετεί κατά βάσιν την ομηρική διάλεκτο. Ο Παλλαδάς μιλά για την 

αστάθεια της τύχης και αντιμετωπίζει τη ζωή με επικούρεια διάθεση. Στοχεύει στους Έλληνες και τη χαμένη 

αίγλη του πολιτισμού τους. Ήταν εθνικός, οπαδός του Σεράπιδος, και πολέμιος των μοναχών. Όταν οι 

Χριστιανοί λιθοβόλησαν την Υπατία, έγραψε στίχους προς τιμή της. Πολλά από τα επιγράμματα σχετίζονται 

με τις γυναίκες, αλλά δεν ασχολείται με παραδοσιακά θέματα, όπως η παρθενία, ο γάμος, η μητρότητα κτλ., 

αλλά εστιάζει στη γυναικεία φύση τονίζοντας ιδιαίτερα δύο της χαρακτηριστικά, την πονηριά και τη 

ζηλοφθονία. Της αποδίδει τον χαρακτηρισμό χόλος (ΠΑ 11.381), ὀργὴ τοῦ Διός (ΠΑ 9.165.1), κακὴν σφαλερήν 

τε … ὄλεθρον (ΠΑ 9.166.1–2) και τη θεωρεί τη βασική αιτία που δημιουργεί θυμό στον άνδρα. Ψέγει τόσο 

θνητές (ακόμη και γυναικείες μορφές όπως η Πηνελόπη και η ωραία Ελένη) όσο και θεές (π.χ. η Ήρα) 

στηρίζοντας την άποψή του σε ποιητές της αρχαιότητας. Αν και ο αυτοβιογραφικός χαρακτήρας των 

επιγραμμάτων είναι πιθανός και η μεταχείριση των γυναικών πιθανώς οφείλεται σε καταστάσεις που είναι 

άρρηκτα συνδεδεμένες με τα βιώματά του (έναν ενδεχομένως δυσάρεστο έγγαμο βίο), η επιδέξια 

εκφραστικότητα στη γλώσσα και οι έξυπνες ιδέες μπορούν να οδηγήσουν τον αναγνώστη να μην εκλαμβάνει 

ως σοβαρό το περιεχόμενο. Ο βυζαντινός Θεόδωρος Πρόδρομος (12ος αι.), ένας φτωχός λόγιος με μια 

δύστροπη γυναίκα, θα μπορούσε να θεωρηθεί παράλληλο παράδειγμα του Παλλαδά. Ωστόσο, ο Παλλαδάς 

γράφει με αυτοσαρκαστική διάθεση και για τη δουλειά του ως γραμματικός (ΠΑ 9.168). 

Πρόσφατα δημοσιεύθηκε ένας πάπυρος από το πανεπιστήμιο του Yale (P.CtYBR inv. 4000), ο οποίος 

χρονολογείται κατά προσέγγιση το 340 μ.Χ., χωρίς η χρονολόγησή του να είναι βέβαιη. Ο πάπυρος διασώζει 

περίπου εξήντα ελεγειακά, βαριά ακρωτηριασμένα (κανένα ακέραιο) επιγράμματα πιθανότατα του Παλλαδά 

(εκδ. Wilkinson 2012). Από τα επιγράμματα αυτά μόνο δύο ήταν γνωστά από την ΠΑ 9.127, 9.379. 

Εντούτοις, η απόπειρα του Wilkinson (2009 και 2012, 45–57) να επαναχρονολογήσει τον Παλλαδά από τα 

τέλη του 4ου αι. μ.Χ., στην εποχή του Μεγάλου Κωνσταντίνου, συναντά σημαντικές δυσκολίες.147 

 

 

ΠΑ 10.54 

 

Οὐ ποιεῖ θάνατον μόνον ἡ φθίσις, ἀλλὰ τὸν αὐτὸν 

καὶ πολλὴ παχύτης πολλάκις εἰργάσατο. 

Τοῦδ’ ὁ τυραννήσας Διονύσιος Ἡρακλείας 

τῆς ἐν τῷ Πόντῳ μάρτυς, ὁ τοῦτο παθών. 

 

Ο επιγραμματοποιός δηλώνει απερίφραστα ότι μια βασική αιτία του θανάτου —μετά τη φυσική 

γήρανση, φθίσις— είναι η παχυσαρκία (παχύτης) και απόδειξη αποτελεί ο τύραννος Διονύσιος της Ηράκλειας 

στη Βιθυνία της Μικράς Ασίας. Ο Διονύσιος ανέλαβε την εξουσία το 337–336 π.Χ., αλλά οι εξόριστοι 

πολίτες της Ηράκλειας αρχικά ζήτησαν τη βοήθεια του Μ. Αλεξάνδρου για την αποκατάσταση της 

δημοκρατίας στην πόλη, αλλά με την υποστήριξη της αδελφής του Αλεξάνδρου, Κλεοπάτρας, κατάφερε να 

παραμείνει στην εξουσία. Επίσης την εποχή των επιγόνων του Μ. Αλεξάνδρου οι εξόριστοι πολίτες 

απευθύνθηκαν στον Περδίκκα, αλλά και πάλι ο Διονύσιος με συμμαχίες με τους αντιπάλους του Περδίκκα, 

έμεινε στην εξουσία μέχρι το 305 π.Χ. Στην ιστορία έμεινε ως ένας από τους πιο δίκαιους (του αποδόθηκε η 

επωνυμία «Χρηστός») και πράους τυράννους που υπήρξαν ποτέ, αλλά κυρίως επειδή ήταν τόσο παχύς σε 

τέτοιο σημείο που έπρεπε να παίρνει τροφή με τεχνικούς τρόπους. Πέθανε επειδή πνίγηκε στο πάχος του. Ο 

Μένανδρος τον λοιδορεί στην κωμωδία Αλιείς (απ. 25 Kassel – Austin)· βλ. Αθήν. Δειπν. 12.72 ὑπὸ τρυφῆς 

                                                           
147 Βλ. τη βιβλιοκρισία της L. Floridi, Classical Journal Online 2014.04.07 καθώς και το άρθρο του Cameron 

2016. 



203 

καὶ τῆς καθ’ ἡμέραν ἀδηφαγίας ἔλαθεν ὑπερσαρκήσας, ὥστε διὰ τὸ πάχος ἐν δυσπνοίᾳ αὐτὸν συσχεθῆναι καὶ 

πνιγμῷ «από την καλοπέραση και την καθημερινή πολυφαγία σιγά-σιγά παραπάχυνε, με αποτέλεσμα να 

πιαστεί σε δύσπνοια και να πνιγεί»· Αιλιαν. Ποικ. ιστορ. 9.13· Μέμνων Περί Ηράκλειας FGrH 434 F 4.7 

ἐξωγκώθη τε τὸ σῶμα καὶ τοῦ κατὰ φύσιν πολὺ πλέον ἐλιπάνθη. 

 

2. πολλὴ παχύτης: Ο Παλλαδάς σε ένα άλλο του επίγραμμα (ΠΑ 10.57) καταγγέλει το στομάχι ότι 

καταστρέφει τη σωφροσύνη: Γαστέρα μισήσειε θεὸς καὶ βρώματα γαστρός / εἵνεκα γὰρ τούτων σωφροσύνα 

λύεται. Γενικά η λαιμαργία και η πολυφαγία αποτελεί ένα αγαπητό θέμα στους επιγραμματοποιούς. Ο 

«Σιμωνίδης» είχε γράψει για τον Τιμοκρέοντα τον Ρόδιο (ΠΑ 7.348) πολλὰ πιὼν καὶ πολλὰ φαγὼν καὶ πολλὰ 

κάκ’ εἰπὼν / ἀνθρώπους κεῖμαι Τιμοκρέων Ῥόδιος. Ο Αγαθίας στο επίγραμμα ΠΑ 9.643 ρωτάει κάποιον που 

έφαγε πολύ γιατί οδύρεται που έχει πονοκεφάλους και αισθάνεται βαρύς. Και επειδή σκαμπίλιζε την κοιλιά 

του για να συμπιέσει υποτίθεται και την τροφή μέσα της, του τονίζει ότι τη δουλειά αυτή έπρεπε να την 

κάνουν τα σαγόνια και όχι τα χέρια του. Η υπερβολική λήψη τροφής επιφέρει βλάβες και νοσήματα στο σώμα 

και την ανθρώπινη φύση και σημειώνει ότι τα σφάλματα του λαιμού τα πληρώνει η κοιλιά με το να υποφέρει 

(στ. 9–10 μούνη δ’ ἀλιτήματα λαιμοῦ ἡ γαστὴρ τίνει πολλάκι τυπτομένη). 

 

τοῦδ’: Γενική αντικειμενική στο μάρτυς του επόμενου στίχου. 

 

 

ΠΑ 10.72 και 10.73 

 

Σκηνὴ πᾶς ὁ βίος καὶ παίγνιον· ἢ μάθε παίζειν 

τὴν σπουδὴν μεταθεὶς ἢ φέρε τὰς ὀδύνας. 

 

Εἰ τὸ φέρον σε φέρει, φέρε καὶ φέρου· εἰ δ’ ἀγανακτεῖς, 

καὶ σαυτὸν λυπεῖς καὶ τὸ φέρον σε φέρει 

 

Στα δύο αυτά επιγράμματα ο Παλλαδάς προτείνει μια πρακτική φιλοσοφία για την αντιμετώπιση της 

ζωής. Το ρήμα φέρω επαναλαμβάνεται και παραπέμπει στη στωϊκή αταραξία. 

Στο 10.72 μιλά για την αστάθεια του ανθρώπινου βίου, που μοιάζει με τη σκηνή ενός θεάτρου και ένα 

παιχνίδι. Πρέπει να μάθεις να παίζεις είτε ως ηθοποιός είτε ως παίκτης αφήνοντας για αργότερα κάθε έγνοια 

(τὴν σπουδήν), διαφορετικά δεν μπορείς να κάνεις τίποτε άλλο παρά να υπομένεις (φέρεις) τον κάθε πόνο. Η 

λέξη παίγνιον χρησιμοποιείται από τον Παλλαδά και στο επίγραμμα ΠΑ 10.80 Παίγνιόν ἐστι Τύχης μερόπων 

βίος, οἰκτρός, ἀλήτης, / πλούτου καὶ πενίης μεσσόθι ῥεμβόμενος. / καὶ τοὺς μὲν κατάγουσα πάλιν σφαιρηδὸν 

ἀείρει, τοὺς δ’ ἀπὸ τῶν νεφελῶν εἰς Ἀίδην κατάγει «παιχνίδι της τύχης είναι ο βίος του ανθρώπου, ελεεινός και 

πλάνης, που αναπαύεται ανάμεσα στον πλούτο και στη φτώχεια, κι άλλους που τους οδηγεί στην πτώση σαν 

σφαίρα πάλι τους ανεβάζει, κι άλλους από τα σύννεφα στον κάτω κόσμο κατεβάζει». 

Στο 10.73 η επανάληψη διαφόρων τύπων του ρήματος φέρω με διαφορετικές σημασίες σκόπιμα 

τονίζεται. Αν τὸ φέρον, που είναι η Τύχη, σε κλυδωνίζει, σε πάει πέρα δώθε, άνω κάτω (φέρει), τότε υπόμενε 

(φέρε) και άφησε τον εαυτό σου να σε πηγαίνει όπου σε πάει (φέρου). Αν όμως αγανακτείς για όλα αυτά, τότε 

δεν κάνεις τίποτε άλλο παρά να υπομένεις κι αυτό που θα γινόταν ούτως ή άλλως (τὸ φέρον σε φέρει) και να 

θλίβεις τον εαυτό σου (λυπεῖς). Το ότι οι άνθρωποι είναι δούλοι της Τύχης τους επαναλαμβάνεται στο 

επίγραμμα ΠΑ 10.77.1–3 Τίπτε μάτην, ἄνθρωπε, πονεῖς καὶ πάντα ταράσσεις / κλήρῳ δουλεύων τῷ κατὰ τὴν 

γένεσιν; / τούτῳ σαυτὸν ἄφες, τῷ δαίμονι μὴ φιλονείκει, «γιατί πονάς χωρίς καμιά αιτία, άνθρωπε, και κάθε τι 

θέλεις να ανακατεύεις, αφού είσαι δούλος του κλήρου που σου έλαχε με τη γέννησή σου; Σ’ αυτόν αφέσου, 

με τη μοίρα σου μην τα βάζεις». 

 

 



204 

ΠΑ 11.378 

 

οὐ δύναμαι γαμετῆς καὶ γραμματικῆς ἀνέχεσθαι, 

γραμματικῆς ἀπόρου, καὶ γαμετῆς ἀδίκου. 

ἀμφοτέρων τὰ πάθη θάνατος καὶ μοῖρα τέτυκται. 

τὴν οὖν γραμματικὴν νῦν μόλις ἐξέφυγον 

οὐ δύναμαι δ᾽ ἀλόχου τῆς ἀνδρομάχης ἀναχωρεῖν 

εἴργει γὰρ χάρτης καὶ νόμος Αὐσόνιος. 

 

Σε αυτό το επίγραμμα ο Παλλαδάς περιγράφει τη γυναίκα του και τη δουλειά του ως τις δύο αιτίες 

της δυστυχίας του. Η γυναίκα του είναι άδικη και εχθρική απέναντί του, και η δουλειά του δεν του προσέφερε 

εισόδημα τέτοιο, ώστε να έχει μια άνετη ζωή. Για κάποιον λόγο, που δεν περιγράφει, κατάφερε με δυσκολία 

να ξεφύγει από τη δουλειά του, αλλά δεν μπορεί να διαζευχθεί από τη γυναίκα του, γιατί το απαγόρευε και το 

συμβόλαιο γάμου και ο νόμος. 

 

1. οὐ δύναμαι … ἀνέχεσθαι «Δεν μπορώ να αντέχω»: Στους δύο πρώτους στίχους οι δύο μπελάδες, γαμετή 

και γραμματική, συνέχονται από την ομοηχία και το χιαστό σχήμα. 

 

3. θάνατος καὶ μοῖρα τέτυκται: Πβ. Ιλ. Γ 101–2 ἡμέων δ’ ὁπποτέρῳ θάνατος καὶ μοῖρα τέτυκται / τεθναίη «σε 

όποιον από μας θάνατος και τέλος είναι γραφτό, ας πεθάνει». Ο τύπος τέτυκται είναι παρακείμενος του 

ρήματος τεύχω, που σημαίνει «κάνω, γίνομαι». 

 

5. ἀλόχου τῆς ἀνδρομάχης: Ο Παλλαδάς αποκαλεί τη σύζυγό του ἀνδρομάχη «που μάχεται τον άνδρα της», 

όχι γιατί αυτό ήταν το όνομά της, αλλά για να δείξει πόσο εριστική είναι. 

 

6. χάρτης: Ο όρος χάρτης χρησιμοποιείται για τον παπύρινο κύλινδρο ως γραφική ύλη· βλ. N. Lewis, Papyrus 

in Classical Antiquity, Οξφόρδη 1974, 70–8. Εδώ όμως εννοείται το έγγραφο συμβόλαιο, και στην 

προκειμένη περίπτωση ένα προικοσύμφωνο. Έχουν διασωθεί συμβόλαια γάμου γραμμένα σε παπύρους, 

ελάχιστα όμως από αυτά χρονολογούνται στην περίοδο που έζησε ο Παλλαδάς, δηλ. στον 4ο αι. μ.Χ.· βλ. J. E. 

Grubbs, Women and the Law in the Roman Empire. A Sourcebook on Marriage, Divorce and Widowhood, 

Λονδίνο – Νέα Υόρκη 2002, 129–30. Βλ. π.χ. το συμβόλαιο γάμου στον P.Ross.Georg. III 28 του 343–358 

μ.Χ.· στους στ. 13–14 διαβάζουμε οὐκ οὔσης δὲ ἐξουσίας [τῷ Ἀσή]π’̣ καταλ<ε>ῖψαι τὴν Σοφίαν μετὰ ταῦτα 

«ενώ ο Άσηπος δεν έχει τη δυνατότητα να εγκαταλείψει τη Σοφία μετά απ’ αυτά [τη σύναψη του 

προικοσυμφώνου]». Επίσης, το συμβόλαιο γάμου P.Stras. III 131 του 363 μ.Χ., όπου στους στίχους 15–17 

αναφέρεται ρητώς ότι σε περίπτωση διαζυγίου ο άνδρας πρέπει να επιστρέψει στη γυναίκα όλη την προίκα. 

Δεδομένου ότι η δουλειά του Παλλαδά δεν του προσέφερε πια χρήματα, το να επιστρέψει την προίκα θα τον 

έφερνε σε δύσκολη οικονομική θέση. 

 

νόμος Αὐσόνιος: Πρόκειται για τη νομική διάταξη του Μεγ. Κωνσταντίνου σχετικά με την κατοχύρωση του 

γάμου. Το διαζύγιο επιτρεπόταν μόνο σε περίπτωση που η σύζυγος κατηγορούταν για μοιχέια ή φαρμακεία· 

για τις επιπτώσεις των διαζυγίων κατά την Ύστερη αρχαιότητα με βάση το ρωμαϊκό δίκαιο βλ. R. 

Taubenschlag, The Law of Greco-Roman Egypt in the Light of the Papyri, 332 B.C. – A.D. 640, Νέα Υόρκη 

1944, 122–3. 

 

Αὐσόνιος: Ο Αύσων, γιος του Οδυσσέα και της Κίρκης, θεωρούταν από τους πρώτους μυθικούς βασιλιάδες 

των Αυσόνων, ενός λαού που κατοικούσε στη σημερινή νότια Ιταλία. Αργότερα, και μέχρι τον 12ο αι. μ.Χ. οι 

κάτοικοι της ανατολικής ρωμαϊκής αυτοκρατορίας αποκαλούσαν τους εαυτούς τους Αὔσονες στο πλαίσιο ενός 

κλασικισμού που ήθελε αρχαία ονόματα να χρησιμοποιούνται για σύγχρονους λαούς. 

 



205 

Παραθέτουμε εδώ δύο συμβόλαια γάμου του 4ου αι. μ.Χ. από την Αίγυπτο, που περιλαμβάνουν προβλέψεις 

στις οποίες αναφέρεται ο Παλλαδάς. 

 

 

P.Ross.Georg. III 28 

1 ὑπατεί[ας] τ̣οῦ δεσπότου ἡμῶν Κωνσταντίου τοῦ αἰωνίου 

2 Αὐγούστο̣̣υ̣ [τὸ   ̣ Μ]εχεὶρ λ. ἔστιν δὲ ἀντίγραφον· 

3 συνεθεν<το> π̣ρὸς ἀλλήλους Αὐρήλιοι Ἀσὴπ’ Ὃλ // μητρὸς 

4 Τερμούθιος̣ ἀπὸ κώμης Ταυρῖνον (διαβ. Ταυρίνου) τοῦ Ἀρσινοΐτου νομοῦ 

5 καὶ Ἄρων Κουνία ἀπὸ ἐποικίου Ψετρὰ τοῦ αὐτοῦ νομο(ῦ) 

6 ἐπὶ τῷ [τ]ὸν Αὐρήλιον Ἀσ̣ὴ̣π̣’ συνέρχεσθαι τῇ τοῦ 

7 Ἄρωνος θυγατρὶ Ἀπίᾳ πρὸς γάμου κοινωνίαν. ἀλ<λ>ʼ ὁ Ἄρω(ν) 

8 π<ε>ισμοσύνῃ ὑποδέξατο (διαβ. ὑπεδέξατο) τὸν Ἀσὴπ’ γυμνι<τ>εύοντα 

9 ἀπὸ τῆς οὔσης πρώτης ἰνδικτίονος καὶ παρέσχετο 

10 ὁ Ἄρων τῇ ἑαυτοῦ θυγατρὶ εἰς λόγον δωρυφίου δελμα- 

11 τικομαφ̣ό̣ρια [τ]ρία καὶ παλλ[ί]ον ἕν. ἐντεῦθεν οὖν συμβι- 

12 [ούτωσ]αν̣ οἱ [γ]αμοῦντες· οὐ μὴν ἀλλὰ καὶ φακιάλιον καὶ 

13 [  ̣  ̣  ̣  ̣  ̣  ]̣  ̣  ̣  ο̣ν καὶ ἐνώτιον· οὐκ οὔσης δὲ ἐξουσίας 

14 [τῷ Ἀσὴ]π̣’ καταλ<ε>ῖψαι τὴν Σοφίαν μετὰ ταῦτα, 

15 ἐπιδ[ώ]σ<ε>ι ὁ παραβὰς μετὰ ταῦτα τῷ ἐμ̣μ̣ένοντι 

16 ὑπὲρ ἐ[πι]τίμου καὶ στροφῆς καὶ ἐπηρης (διαβ. ἐπηρείας) χρυσίου 

17 νομίσματα δέκα, οὐ μὴν οὐ καταλ<ε>ῖψαι τὸν ταύτης 

18 πατέρα Ἄρωνα δ̣ιὰ τὸ οὕτως συντεθῖσσθαι (διαβ. συντεθεῖσθαι) κ̣α̣ὶ ̣συμ- 

19 πεπ<ε>ῖσθαι, καὶ ἐπερωτηθέντες ὡμολόγησαν. 

20 Αὐρήλιος Ἀσὴπ’ ὁ προκίμενος συνεθέμην 

21 ἐπὶ πᾶσι τοῖς ἐνγεγραμμένοις ὡς πρόκιται. 

22 Αὐρήλιος Ἄρων Κουνία συνεθέμην ἐπὶ πᾶσι 

23 τοῖς ἐνγεγραμμένοις ὡς πρόκειται. Αὐρήλιος 

24 Ἀμμώνιος παπᾶς ἔγραψα ὑπὲρ αὐτῶν παρό(ν)- 

25 των ἀγραμμάτων. 

 

 

 



206 

P.Stras. III 131 

1 
ὑπατείας τοῦ δεσπότου ἡμῶν Ἰουλιανοῦ Σεβαστοῦ] τὸ δ καὶ Φλαουίου Σαλουστίου τοῦ 

λαμπροτάτου ἐπάρχου 

2 
[τοῦ ἱεροῦ πραιτωρίου, –άγνωστ. αριθμ. γραμμ.– ἐν –άγνωστ. αριθμ. γραμμ.– τοῦ] Ἀρσινοίτου 

νομοῦ. ὁμολογεῖ Αὐρήλιος Λεόντιος Εὐβούλου ἀπὸ τῆς 

3 
[–άγνωστ. αριθμ. γραμμ.– κώμης –άγνωστ. αριθμ. γραμμ.– Φλαουίῳ Τι]αμβου οὐετρανῷ τῶν 

ἐντίμως ἀπο̣λελυμένων ἀπὸ οὐιξιλ- 

4 
[λαρίων –άγνωστ. αριθμ. γραμμ.– ]έχοντι ἐν τῷ Ἀρσινοίτῃ ἔχειν παρʼ αὐτοῦ τὸν ὁμολογοῦντα 

Λεόντιον 

5 
[–άγνωστ. αριθμ. γραμμ.– ἐπὶ τῇ θυγατρὶ Μαμουκίᾳ τ]ῇ συνερχωμενω (διαβ. συνερχομένῃ) αὐτη 

(διαβ. αὐτῷ) πρὸς γάμω (διαβ. γάμου) κοινωνίαν φ[ε]ρ[νὴ]ν 

6 [–άγνωστ. αριθμ. γραμμ.– ]λευκοάμμινον ἡμιτριβὴν κλι̣μωτὸν ἀπὸ ῥιζ{ε}ίνης πορφύρας 

7 
[–άγνωστ. αριθμ. γραμμ.– δελματίκιον –άγνωστ. αριθμ. γραμμ.–] ἀπὸ νικαεινῆς πορφύρας οὐγκιῶν 

τρειον͂ (διαβ. τριῶν), ἕτερων (διαβ. ἕτερον) δελματίκιον̣ ̣

8 [–άγνωστ. αριθμ. γραμμ.– ]α μαφόριον λευκὸν ἡμιτριβήν, δίδωρον ἀπὸ ῥιζ{ε}ίνης πορφύρας 

9 
[ –άγνωστ. αριθμ. γραμμ.– ]  ̣ον ἕν, προσκεφάλεον (διαβ. προσκεφάλαιον) ἡμιτριβὴν τρίμ{ε}ιτον 

ἕν, κάδιον χαλκοῦν ̣

10 
[–άγνωστ. αριθμ. γραμμ.– ] τῇ προικὶ καὶ παρέχ<ε>ι εἰς λόγον ἕδνου ἤτοι δωρυφίου θρε[–άγνωστ. 

αριθμ. γραμμ.– ] 

11 
[–άγνωστ. αριθμ. γραμμ.– ]αμβω ἅπερ πάντα καὶ προκίμενα τῆς φερνῆς [ –άγνωστ. αριθμ. γραμμ.– 

] 

12 
[ὁμολογεῖ ἀποδεδέχθαι παρὰ Φλαουίου Τι(?)]αμβου καὶ ἔχειν παρὰ αὐτῶ (διαβ. αὐτοῦ). 

[συμ]βιούτωσαν οὖν ἀλλ[ήλοις οἱ γα-] 

13 
[μοῦντες ἀμέμπτως, τοῦ Λεοντίου –άγνωστ. αριθμ. γραμμ.– παρέχ]ον̣τος τῇ ἑαυτοῦ γαμετῇ τὰ 

δέοντα πάντα καὶ τὸν ἱμ[ατισμὸν] 

14 
[ὡς προσήκει γυναικὶ γαμετῇ καὶ αὐτῆς δὲ (?)τ]ὴν (διαβ. τῆς) Μαμουκίαν (διαβ. Μαμουκίας) 

ἄμεμπτον καὶ [ἀ]κ[α]τηγόρητον ἑαυτὴν παρεχο̣μ̣έ-̣ 

15 
[νης ἐν τῇ συμβιώσει. ἐὰν δὲ –άγνωστ. αριθμ. γραμμ.– διαφορ]ᾶ̣ς̣ τοῦ γάμου γενομένης καὶ 

[χω]ρίζονται (διαβ. χωρίζωνται) ἀπʼ ἀλλήλων, 

16 
[ –άγνωστ. αριθμ. γραμμ.– ἀποδότω Αὐρήλιος Λεόντιος τῷ προειρημέν]ῳ Φλαουίῳ Τιαμβου ἢ τῇ 

γαμούσῃ θυγατρ{ε}ὶ αὐτοῦ Μαμουκίᾳ 

17 
[–άγνωστ. αριθμ. γραμμ.– ἃ παρείλ]ηφε̣ν παραυτίκα ἀνυπερθέτως καὶ ἐπὶ τῆς ἀπετήσεως (διαβ. 

ἀπαιτήσεως), 

18 
[γενομένης Φλαουίῳ Τιαμβου –άγνωστ. αριθμ. γραμμ.– ἢ –άγνωστ. αριθμ. γραμμ.– τῇ] τυγατρεὶ 

(διαβ. θυγατρὶ) αὐτοῦ Μαμουκίᾳ τῆς̣ π̣ρ̣[ά]ξεως ἐκ τοιούτ[  ̣  ̣]  [̣ –άγνωστ. αριθμ. γραμμ. – ] 

19 [–άγνωστ. αριθμ. γραμμ.– ]κ  ̣  ̣  ̣  ̣[ –άγνωστ. αριθμ. γραμμ.– ] 

 –– –– –– –– –– –– –– –– –– –– 

 

  



207 

β. Χριστόδωρος ο Κοπτίτης 
 

Οι πληροφορίες που έχουμε για τον Χριστόδωρο προέρχονται κυρίως από τον βίο του στο λεξικό Σούδα 

(FGrH 1084 T 1). Καταγόταν από την Κοπτό της Αιγύπτου και άκμασε την εποχή του αυτοκράτορα 

Αναστασίου στα τέλη του 5ου αι. μ.Χ. Έγραψε Ισαυρικά (για την κατάληψη της Ισαυρίας από τον 

αυτοκράτορα Αναστάσιο το 497 μ.Χ.), Λυδιακά (για την πλούσια μυθική ιστορία της Λυδίας) και Πάτρια 

(δηλαδή, σχετικά με την ίδρυση) ορισμένων πόλεων (Κωνσταντινουπόλεως, Θεσσαλονίκης, Μιλήτου κτλ.) 

και ένα ποίημα για τους μαθητές του νεοπλατωνικού φιλόσοφου Πρόκλου, του διευθυντή της Ακαδημίας 

στην Αθήνα (Περί των ακροατών του μεγάλου Πρόκλου: FGrH 1084 F 2). Το ποίημα παραπέμπει σε εθνικό 

περιβάλλον, ενώ το όνομα Χριστόδωρος σε χριστιανικό, πράγμα που οδήγησε τον Alan Cameron (Historia 14 

[1965], 474) να υποθέσει ότι ο Χριστόδωρος ήταν εθνικών πεποιθήσεων από χριστιανούς γονείς. Η Έκφρασις 

των εν τω Ζευξίππω αγαλμάτων είναι το μόνο έργο του που διασώθηκε (ίσως γράφηκε γύρω στο 503 μ.Χ.) και 

αποτελεί ολόκληρο το δεύτερο βιβλίο της Παλατινής Ανθολογίας (416 εξάμετροι· πβ. τον χαρακτηρισμό της 

Σούδας ως εποποιός). Το γυμναστήριο αυτό ανεγέρθηκε ως Θέρμες (Λουτρά) του Σεβήρου στην πλατεία του 

Ζευξίππου στην πόλη του Βυζαντίου (μετέπειτα Κωνσταντινούπολη) από τον αυτοκράτορα Σεπτίμιο Σεβήρο 

(193–211 μ.Χ.), όταν επισκέφτηκε την πόλη, και αργότερα διακοσμήθηκαν από τον Μεγάλο Κωνσταντίνο. 

Στο ποίημα περιγράφονται ογδόντα αγάλματα, κυρίως μυθολογικά, αλλά και ποιητών, φιλοσόφων, πολιτικών 

ακόμα και αθλητών, τα οποία καταστράφηκαν στη λεγόμενη Στάση του Νίκα το 532 μ.Χ. Οι σημαντικότερες 

λογοτεχνικές οφειλές του Χριστόδωρου είναι ο Όμηρος και ο Νόννος.148 Υπάρχουν και σαφείς νεοπλατωνικές 

απηχήσεις (Tissoni 2000, 37–44). Δύο επιτύμβια επιγράμματα του Χριστόδωρου για τον πάτρωνά του Ιωάννη 

της Επιδάμνου αναφέρονται επίσης στην Παλατινή Ανθολογία (7.697 και 698) καθώς κι ένα επίγραμμα 

αφιερωμένο στον αυτοκράτορα Αναστάσιο (9.656). 

 

 

ΠΑ 2.1.160–4 

 

Ἀνδρομάχη δ’ ἕστηκε, ῥοδόσφυρος Ἠετιώνη, 

οὔτι γόον σταλάουσα πολύστονον· ὡς γὰρ ὀίω, 

οὔπω ἐνὶ πτολέμῳ κορυθαίολος ἤριπεν Ἕκτωρ, 

οὐδὲ φερεσσακέων ὑπερήνορες υἷες Ἀχαιῶν 

Δαρδανίην ξύμπασαν ἐληίσσαντο τιθήνην 

 

Στην Έκφρασιν πολλά αγάλματα προέρχονται από το ομηρικό έπος, όπως της Ανδρομάχης, του 

Μενέλαου, της Ελένης, του Οδυσσέα, της Κασσάνδρας κ.ά. Στους παραπάνω στίχους το άγαλμα εκφράζει 

την Ανδρομάχη πριν σκοτωθεί ο Έκτορας ή πέσει η Τροία, επειδή δεν φαίνεται να δακρύζει. 

 

160. ῥοδόσφυρος «με τα ροδαλά σφυρά, τα ωραία πόδια»: Πβ. το επίθετο στον Κόιντ. Σμυρν. ΜΟ 1.138 ἀλλ’ 

ὅτε δή ῥ’ ἐπόρουσε ῥοδόσφυρος Ἠριγένεια. Όμως ο Κόιντος χρησιμοποιεί το επίθετο ἐύσφυρος για την 

Ἠετιώνη· βλ. 1.115 και 13.268. 

 

Ἠετιώνη: Πατρωνυμικό· η Ανδρομάχη ήταν κόρη του Ηετίωνα, βασιλιά της Φρυγίας. 

 

161. οὔτι γόον σταλάουσα πολύστονον «χωρίς να βγάζει τα πολυστέναχτα δάκρυα»: Πβ. Ευρ. Μηδ. 205 ἀχὰν 

ἄιον πολύστονον γόων, [Γρηγ. Ναζ.] Χριστ. πάσχ. 809 πολυστόνων ἄϊον ἰαχὰν γόων. 

 

ὀίω: Επικός τύπος οριστικής ενεστώτα του ρήματος οἴομαι «νομίζω». 

 

Η στάση της Ανδρομάχης θυμίζει τους στίχους του Βιργιλίου, Αιν. 3.294–7 hic incredibilis rerum fama 

occupat auris, / Priamiden Helenum Graias regnare per urbes, / coniugio Aeacidae Pyrrhi sceptrisque 

potitum, / et patrio Andromachen iterum cessisse marito «(στο Βουθρωτό της Ηπείρου) εδώ απίστευτη φήμη 

                                                           
148 Ένα παράθεμα από την Έκφρασιν (στ. 103–4) προλογίζει το ποίημα του Σεφέρη Πραματευτής από τη Σιδώνα 

http://www.greek–language.gr/Resources/literature/tools/concordance/browse.html?cnd_id=1&text_id=1669. 

http://www.greek-language.gr/Resources/literature/tools/concordance/browse.html?cnd_id=1&text_id=1669


208 

μιας ιστορίας πλημμυρίζει τ’ αυτιά μας, ότι ο Πριαμίδης Έλενος κυβερνά ελληνικές πόλεις, αφού κέρδισε τη 

σύζυγο και το βασίλειο του Αιακίδη Πύρρου και ότι η Ανδρομάχη πέρασε ξανά σε ομοεθνή της σύζυγο». 

 

162. οὔπω ἐνὶ πτολέμῳ κορυθαίολος ἤριπεν Ἕκτωρ «δεν έπεσε ακόμη στον πόλεμο ο Έκτορας με την 

απαστράπτουσα περικεφαλαία». 

 

ἐνὶ πτολέμῳ: Πβ. Ιλ. Δ 258· Κόιντ. Σμυρν. ΜΟ 2.152 και 5.218. 

 

κορυθαίολος …Ἕκτωρ: Ο λογότυπος κορυθαίολος Ἕκτωρ απαντά πολλές φορές στην Ιλιάδα (π.χ. Ιλ. Β 816, 

Γ 83, Γ 324 κτλ.), αλλά με την παρεμβολή ενός ρήματος ανάμεσα στις δύο λέξεις πβ. μόνο Ιλ. Χ 471 

κορυθαίολος ἠγάγεθ’ Ἕκτωρ. 

 

ἤριπεν: Αόριστος β΄ του ρήματος ἐρείπω «καταπίπτω, σκοντάφτω, πίπτω πρηνής», απ’ όπου ΝΕ ερείπιο· πβ. 

Ιλ. Ν 389 ἤριπε δ᾽ ὡς ὅτε τις δρῦς ἤριπεν. 

 

163–4. οὐδὲ φερεσσακέων ὑπερήνορες υἷες Ἀχαιῶν / Δαρδανίην ξύμπασαν ἐληίσσαντο τιθήνην «ούτε οι 

υπερόπτες γιοι των ασπιδοφόρων Αχαιών λεηλάτησαν συθέμελα την πατρίδα της τη Δαρδανία». 

 

163. φερεσσακέων «που φέρει τὸ σάκος (είδος ασπίδας), φέρασπις»: Πβ. [Ησίοδ.] Ασπ. 13 φερεσσακέας 

Καδμείους· Νόνν. Διον. 26.291 φερεσσακέες πολεμισταί· 15.66 φερεσσακέων Κορυβάντων κτλ. 

 

ὑπερήνορες «υπερφίαλοι, αλαζόνες, υπερόπτες»: Πβ. Ησίοδ. απ. 23a.30 Merkelbach – West· Απολλ. Ρόδ. 

Αργ. 4.122 και 1051· Νόνν. Διον. 44.132. 

 

υἷες Ἀχαιῶν: Ομηρικός λογότυπος πάντα στο τέλος του στίχου· πβ. Ιλ. Α 162, Α 237 κτλ. 

 

164. Δαρδανίην ξύμπασαν ἐληίσσαντο τιθήνην: Πβ. Νόνν. Διον. 3.191 Δαρδανίην εὔπυργον ἐπώνυμον ἄστυ 

χαράξας. 

 

ἐληίσσαντο: Αόριστος του ρήματος ληίζομαι «λεηλατώ, ερημώνω χώρα». Πβ. Νόνν. Διον. 16.359, 17.122 και 

45.130. Tιθήνην «την τροφό», δηλ. την πατρίδα της. 

 



209 

 
Εικ. 7.1. Ο μικρός Αστυάνακτας στην αγκαλιά της καθισμένης Ανδρομάχης περιεργάζεται την περικεφαλαία του Έκτορα 

πριν φύγει για τη μάχη. Ερυθρόμορφος κρατήρας, 370–360 π.Χ. Museo Nazionale del Palazzo Jatta in Ruvo di Puglia 

(Bari). Πηγή: Wikimedia Commons. 

https://upload.wikimedia.org/wikipedia/commons/thumb/0/0e/Hector_Astyanax_MN_Jatta.jpg/1024px–

Hector_Astyanax_MN_Jatta.jpg 

 

 

ΠΑ 7.697 

 

 Οὗτος Ἰωάννην κρύπτει τάφος, ὅς ῥ’ Ἐπιδάμνου 

 ἄστρον ἔην, ἣν πρὶν παῖδες ἀριπρεπέες 

 ἔκτισαν Ἡρακλῆος· ὅθεν καὶ μέρμερος ἥρως 

 αἰεὶ τῶν ἀδίκων σκληρὸν ἔκοπτε μένος. 

5 εἶχε δ’ ἀπ’ εὐσεβέων προγόνων ἐρικυδέα πάτρην 

 Λυχνιδόν, ἣν Φοῖνιξ Κάδμος ἔδειμε πόλιν· 

 ἔνθεν λύχνος ἔην Ἑλικώνιος, οὕνεκα Κάδμος 

 στοιχείων Δαναοῖς πρῶτος ἔδειξε τύπον. 

 εἰς ὑπάτους δ’ ἀνέλαμψε καὶ Ἰλλυριοῖσι δικάζων 

10 Μούσας καὶ καθαρὴν ἐστεφάνωσε Δίκην. 

 

Πρόκειται για επιτύμβιο επίγραμμα για τον Ιωάννη από τη Λυχνιδό της Ιλλυρίας, που αργότερα υπήρξε 

διοικητής και δικαστής της Ιλλυρίας (πβ. στ. 9), στη διάρκεια της βασιλείας του Αναστασίου, και πέθανε σε 

ηλικία 42 ετών (βλ. ΠΑ 7.698.10). Αναφέρεται στην περιοχή που διέπρεψε (Επίδαμνο και Λυχνιδό) και στα 

έργα του ως ποιητή και ως αξιωματούχου. 

 

1–2. Οὗτος Ἰωάννην κρύπτει τάφος, ὅς ῥ’ Ἐπιδάμνου / ἄστρον ἔην: Πβ. το άλλο επίγραμμα του 

Χριστοδώρου (ΠΑ 7.698) που αρχίζει με περίπου τον ίδιο τρόπο: Αὐτὸς Ἰωάννης Ἐπιδάμνιος ἐνθάδε κεῖται. 

 

https://upload.wikimedia.org/wikipedia/commons/thumb/0/0e/Hector_Astyanax_MN_Jatta.jpg/1024px-Hector_Astyanax_MN_Jatta.jpg
https://upload.wikimedia.org/wikipedia/commons/thumb/0/0e/Hector_Astyanax_MN_Jatta.jpg/1024px-Hector_Astyanax_MN_Jatta.jpg


210 

1–3. ὅς ῥ’ Ἐπιδάμνου / ἄστρον ἔην, ἣν πρὶν παῖδες ἀριπρεπέες / ἔκτισαν Ἡρακλῆος «ο οποίος [ο Ιωάννης] 

ήταν το αστέρι της Επιδάμνου, την οποία ίδρυσαν οι διαπρεπείς γιοι του Ηρακλή»: Η Επίδαμνος ιδρύθηκε 

στις ακτές της Ιλλυρίας το 627 π.Χ. ως αποικία των Κερκυραίων με αρχηγό τον Κορίνθιο Φαλίο τον 

Ερατοκλείδους, που θεωρούταν απόγονος του Ηρακλή (βλ. Θουκ. 1.24.2). Από το τέλος του 3ου αι. π.Χ. 

καταλήφθηκε από τους Ρωμαίους και μετονομάστηκε σε Dyrrachium, Δυρράχιον. Ἔην = ἦν. 

 

ἀριπρεπέες: = ἀριπρεπεῖς «διαπρεπείς, εξέχοντες», αναφέρεται στα παιδιά του Ηρακλή. Πβ. Ιλ. Θ 555–6 ὡς 

δ’ ὅτ’ ἐν οὐρανῷ ἄστρα φαεινὴν ἀμφὶ σελήνην / φαίνετ’ ἀριπρεπέα. Και στο ΠΑ 7.698.2 ο Χριστόδωρος 

αναφέρεται στον Ιωάννη ως το πιο φωτεινό στολίδι των λαμπρών υπάτων, τηλεφανὴς ὑπάτων κόσμος 

ἀειφανέων. 

 

3. μέρμερος «στοχαστικός, που νοιάζεται» (< μερμηρίζω «ανησυχώ, σκέφτομαι»). Ο Ιωάννης ήταν ένας 

άγρυπνος ήρωας, σαν τον Ηρακλή, που σταματούσε το σκληρό μένος των αδίκων. Η φροντίδα για τον 

συνάνθρωπο αποτελεί τόπο του επιτάφιου επαίνου. 

 

5–6. εἶχε δ’ ἀπ’ εὐσεβέων προγόνων ἐρικυδέα πάτρην / Λυχνιδόν, ἣν Φοῖνιξ Κάδμος ἔδειμε πόλιν «είχε 

ξακουστή πατρίδα από ευσεβείς προγόνους, τη Λυχνιδό, την πόλη που ίδρυσε ο Κάδμος από τη Φοινίκη». 

 

ἐρικυδέα πάτρην: Είναι ομηρικό επίθετο· πβ. Ιλ. Γ 65 ἐρικυδέα δῶρα· Οδ. λ 631 ἐρικυδέα τέκνα κτλ. 

 

6. Λυχνιδόν, ἣν Φοῖνιξ Κάδμος ἔδειμε πόλιν: Για τη σχετική παράδοση βλ. Στράβων 7.7.8 και Στεφ. Βυζ. λ. 

Λυχνιδός. Πρόκειται για τη σημερινή Οχρίδα. Στην περιοχή της λίμνης Αχρίδας ήταν εγκαταστημένοι οι 

Εγχελείς, οι ηγεμόνες των οποίων θεωρούσαν τους εαυτούς τους απογόνους του Κάδμου και της συζύγου του 

Αρμονίας (κόρης του Άρη και της Αφροδίτης). Για τη φρασεολογία πβ. Οδ. ξ 7–8 (αὐλή) ἣν ῥα συβώτης / 

αὐτὸς δείμαθ’, Νόνν. Διον. 41.67–8 πόλιν … ἣν Κρόνος αὐτὸς ἔδειμε. 

 

7–8. ἔνθεν λύχνος ἔην Ἑλικώνιος, οὕνεκα Κάδμος στοιχείων Δαναοῖς πρῶτος ἔδειξε τύπον «γι’ αυτό 

λυχνάρι ήταν του Ελικώνα, γιατί ο Κάδμος πρώτος έδειξε στους Δαναούς το σχήμα των γραμμάτων»: Το 

λεκτικό παιχνίδι (ίσως και εξαιτίας και μιας παρετυμολογίας) μεταξύ της πόλης της Λυχνιδού και του λύχνου 

είναι ολοφάνερο. Πβ. Νόνν. Διον. 4.263 γραπτὸν ἀσιγήτοιο τύπον τορνώσατο σιγῆς «σχημάτισε τη γραπτή 

μορφή της ασίγητης σιγής», πάλι για τον Κάδμο. 

 

Ἑλικώνιος: Ο Ιωάννης αναφέρεται με αυτό το επίθετο, επειδή ως ποιητής υπηρέτησε τις Μούσες· πβ. στ. 10. 

Επίσης στο επίγραμμα ΠΑ 7.698.3 ο Χριστόδωρος αναφέρεται στον Ιωάννη λέγοντας ότι του ξεδίπλωσε το 

γλυκό φως των Μουσών: ὁ γλυκύ μοι Μουσέων πετάσας φάος. 

 

9. εἰς ὑπάτους δ’ ἀνέλαμψε: Σύμφωνα με την πληροφορία αυτήν ο Ιωάννης διετέλεσε ύπατος της Ιλλυρίας 

περίπου το 500, πράγμα που δεν επιβεβαιώνεται από άλλες ιστορικές ή επιγραφικές μαρτυρίες. 

 

Ἰλλυριοῖσι δικάζων: Για τους Βυζαντινούς η Ιλλυρία κάλυπτε τη Βαλκανική Χερσόνησο νότια του Δούναβη 

ως Διοίκηση Ιλλυρικού· βλ. Brill’s New Pauly τόμ. V, λ. Illyricum (Μ. Šašel Kos – I. Scheibler). Δικάζων: 

υπό την ιδιότητά του ως υπάτου. 

 

10. Μούσας καὶ καθαρὴν ἐστεφάνωσε Δίκην: Ο Ιωάννης κατάφερε, παρά τις υποχρεώσεις του στα αξιώματα 

που κατείχε, να υπηρετήσει ταυτόχρονα και τις Μούσες και τη Δικαιοσύνη. Πβ. ΠΑ 7.698.8, που ο 

Χριστόδωρος χρησιμοποιεί μια παράλληλη εικόνα, ότι ο Ιωάννης έδωσε λάμψη στα έργα της Δικαιοσύνης, 

φαιδρύνας καθαρῆς ἔργα Δικαιοσύνης.  



211 

γ. Αγαθίας ο Σχολαστικός 
 

Ο Αγαθίας (532–582 μ.Χ.) γεννήθηκε στη Μύρινα της Αιολίας (Μικρά Ασία), είχε έναν αδελφό (ΠΑ 16.316) 

και μια αδελφή (ΠΑ 7.593) και πρέπει να διέμεινε για κάποιο απροσδιόριστο χρονικό διάστημα στη Σμύρνη 

(ΠΑ 9.642 και 662). Σπουδάζει ρητορική στην Αλεξάνδρεια περί το 551 μ.Χ. και νομικά στην 

Κωνσταντινούπολη το 552 μ.Χ., όπου και διαμένει και δικηγορεί για τα επόμενα περίπου τριάντα χρόνια 

μέχρι τον θάνατό του (γι’ αυτό και «σχολαστικός» [νομικός]). Άφησε μια ημιτελή πραγματεία με τίτλο Περί 

της Ιουστινιανού βασιλείας (σε πέντε βιβλία), την οποία συνέχισε μετά το θάνατό του ο Μένανδρος ο 

Προκτίτωρ.149 Το έργο του Δαφνιακά, που ήταν ερωτικοί μύθοι σε στίχους (9 βιβλία) δεν σώζεται. Ήταν ο 

πρώτος ποιητής της Ύστερης Αρχαιότητας που κατήρτησε περί το 567–568 μ.Χ. μια συναγωγή νεωτέρων 

επιγραμμάτων, κυρίως συγχρόνων ποιητών του περιβάλλοντός του, που είναι γνωστή ως Κύκλος τών νέων 

επιγραμμάτων.150 Η κατάταξη έγινε με βάση το περιεχόμενό τους σε επτά κατηγορίες: αναθηματικά, 

επιδεικτικά, επιτύμβια, προτρεπτικά, σκωπτικά, ερωτικά και συμποτικά. Η κατάταξη γίνεται κατά 

αλφαβητική σειρά των συγγραφέων και κατά αλφαβητική σειρά σύμφωνα με το πρώτο γράμμα του 

επιγράμματος. Από τους 19 ποιητές που έχουν ταυτιστεί στον Κύκλο του Αγαθία, οι δύο είναι λόγιοι 

(Δαμόχαρις και Θεόδωρος), δέκα είναι νομικοί (Ιωάννης Βαρβούκαλλος, Ιουλιανός αντικήνσωρ, Λεόντιος ο 

Σχολαστικός, Μαριανός ο Σχολαστικός, Θεαίτητος ο Σχολαστικός, Ισίδωρος ο Σχολαστικός, Ευτόλμιος ο 

Σχολαστικός, Ερατοσθένης ο Σχολαστικός και Ειρηναίος ο Ρεφερενδάριος), και έξι είναι αξιωματούχοι 

(Γαβριήλ, Ιουλιανός ο Αιγύπτιος ο από υπάτων, Μακηδόνιος ο ύπατος, Ρουφίνος ο Δομέστικος, Θεόδωρος 

και Κύρος ο Πανοπολίτης). Ο Νόννος επέδρασε τόσο στη θεματική των επιγραμμάτων (έρωτας) όσο στο 

ύφος και το μέτρο (δακτυλικό εξάμετρο). 

Από τα ερωτικά επιγράμματα του Αγαθία διασώζονται είκοσι τρία στην Παλατινή Ανθολογία (ΠΑ 

5.216, 218, 220, 222, 237, 261, 263, 267, 269, 273, 276, 278, 280, 282, 285, 287, 289, 292, 294, 296, 297, 299 

και 302), τα οποία ενστερνίζονται κοινούς τόπους της «παραδοσιακής» ερωτικής εμπειρίας, π.χ. τα προσόντα 

και η ομορφιά της ερωμένης και οι ερωτικές προτιμήσεις του άνδρα (222, 282 και 302), οι εταίρες (273, 280) 

και η γριά προαγωγός (289, 294), ο άυπνος εραστής (237), ο ερωτικός άνδρας (216), ένας άνδρας δύο 

γυναίκες (269) και μια γυναίκα δύο άνδρες (218, 220), η αποκήρυξη του ομοφυλόφιλου έρωτα (278), η 

προίκα (267), τα δώρα του αρραβωνιαστικού (276), η έγκλειστη κοπέλα (297), η δοκιμασία του έρωτα (287 

και 292), η ικεσία των εραστών (296, 299), ο ρόλος του λύχνου ως μάρτυρα των ερωτικών πράξεων (263), ο 

ρόλος διαφόρων αντικειμένων στο ερωτικό παιχνίδι (261 και 285). Τα ερωτικά επιγράμματα χαρακτηρίζονται 

από την εξαιρετική διαφάνεια της έκφρασης που ξεδιπλώνεται μέσα σε λίγους στίχους, που δομούνται με 

πυκνότητα νοήματος για να μεταφέρουν το ερωτικό μήνυμα του επιγραμματοποιού. 

Από τον Κύκλο του Αγαθία περιλαμβάνουμε στο παρόν ανθολόγιο τέσσερα επιγράμματα του Αγαθία 

(δύο ερωτικά και δύο επιτύμβια), δύο επιδεικτικά επιγράμματα του Μαριανού, τρία επιτύμβια του Ιουλιανού 

του Αιγύπτιου, και τρία επιγράμματα του Κύρου του Πανοπολίτη. 

 

 

ΠΑ 5.261 

 

Εἰμὶ μὲν οὐ φιλόοινος· ὅταν δ’ ἐθέλῃς με μεθύσσαι, 

πρῶτα σὺ γευομένη πρόσφερε, καὶ δέχομαι. 

εἰ γὰρ ἐπιψαύσεις τοῖς χείλεσιν, οὐκέτι νήφειν 

εὐμαρὲς οὐδὲ φυγεῖν τὸν γλυκὺν οἰνοχόον· 

πορθμεύει γὰρ ἔμοιγε κύλιξ παρὰ σοῦ τὸ φίλημα 

καί μοι ἀπαγγέλλει τὴν χάριν, ἣν ἔλαβεν. 

 

1–2. Εἰμί … καὶ δέχομαι: Στους δύο πρώτους στίχους παρατηρούμε μια σειρά αντιθέσεων, που στοχεύουν 

στην ερωτική ρευστότητα και παιχνιδιάρικη εναλλαγή ρόλων. Η συνδεσμολογία μέν … δέ του πρώτου στίχου 

σημειώνει την αντίθεση μεταξύ του χαρακτήρα του άνδρα (οὐ φιλόοινος) και της επιθυμίας (ἐθέλῃς) του 

                                                           
149 Βλ. Ι. Καρπόζηλος, Βυζαντινοί ιστορικοί και χρονογράφοι, τόμ. Α΄: 4ος–7ος αι., Αθήνα 1997, 432–41. 
150 Σούδα λ. Ἀγαθίας. Βλ. Cameron 1966· 1970, 12 κ.εξ.· ίδ., The Greek Anthology. From Meleager to Planudes, 

Οξφόρδη 1993 στο οικείο κεφάλαιο. 



212 

γυναικείου προσώπου. Ο χρονικουποθετικός σύνδεσμος ὅταν που αναφέρεται σε ένα ενδεχόμενο συμβάν σε 

έναν μελλοντικό χρόνο ακολουθείται από το ἐθέλῃς που παραπέμπει σε μια συνειδητή απόφαση. Το 

επίγραμμα ανοίγει με ένα συνδετικό ρήμα σε πρώτο πρόσωπο (εἰμί) και μια άρνηση (οὐ) που συνοδεύει το 

κατηγορούμενο (φιλόοινος) και η σκέψη του κλείνει στο τέλος του δεύτερου στίχου με τη δήλωση της 

απόφασής του (δέχομαι). Παράλληλα, μέσα σε αυτόν τον κύκλο (εἰμὶ … καὶ δέχομαι) τονίζεται η αναίρεση 

ενός ιδιαίτερου χαρακτηριστικού της προσωπικότητας του άνδρα για χάρη της επιθυμίας της κοπέλας. Από 

την άλλη η κοπέλα μόνο φαινομενικά θα διατηρεί την πρωτοβουλία της θέλησης (ἐθέλῃς)· ο υφολογικός 

τρόπος που δηλώνονται οι όροι και οι προϋποθέσεις που τίθενται από τον άνδρα είναι αξιοσημείωτος και 

έντονα δηλωτικός: η μετοχή γευομένη είναι της μέσης φωνής και δεν χρησιμοποιείται στην ενεργητική που θα 

δήλωνε ότι η κοπέλα θα έχει το πάνω χέρι. Επίσης, ο άνδρας, το πρόσωπο που επιθυμεί η κοπέλα, είναι αυτός 

που χρησιμοποιεί την προστακτική (πρόσφερε). Τέλος, αντίθεση αναδύεται και στην προσωδιακή 

μουσικότητα των ρημάτων πρόσφερε (– ∪∪) και δέχομαι (∪∪ –), με την αντίστροφη σειρά ποσότητας των 
συλλαβών. 

 

φιλόοινος: Το επίθετο είναι άπαξ στην αρχαία ελληνική λογοτεχνία και χρησιμοποιείται αντί του συνήθους 

φίλοινος· πβ. Λεωνίδα Ταραντίνου ΠΑ 7.455.1 του και Παύλου Αργεντάριου ΠΑ 6.248.7. 

 

μεθύσσαι: Το απαρέμφατο αορίστου του ρήματος μεθύσκω είναι μεθύσαι, (με βραχύ το –υ–) κι εδώ για 

μετρικούς λόγους χρησιμοποιείται ο επικός τύπος ἐμέθυσσαν που απαντά στον Νόννο Διον. 18.102 και 20.29. 

 

ἐθέλῃς με μεθύσσαι: Το αντικείμενο μέ του απαρεμφάτου προτάσσεται για να δηλώσει την υπερβολική μέθη 

με την επανάληψη της συλλαβής με. 

 

3–4. εἰ γὰρ ἐπιψαύσεις τοῖς χείλεσιν, οὐκέτι νήφειν / εὐμαρὲς οὐδὲ φυγεῖν τὸν γλυκὺν οἰνοχόον «γιατί, αν με 

τα χείλη σου τ’ αγγίξεις, δεν είναι πια εύκολο νηφάλιος να μείνω ούτε από τον γλυκό τον κεραστή να 

ξεφύγω»: Στους στίχους αυτούς ο άνδρας εξηγεί γιατί πρέπει πρώτα να γευτεί η κοπέλα το κρασί, ουσιαστικά 

δικαιολογώντας το επίρρημα πρῶτα του στίχου 2. Όμως ο σκοπός του γευομένη δεν είναι πια η ικανοποίηση 

της γεύση του προσώπου που πίνει, όσο μια άλλη αίσθηση, αυτή της απόλαυσης της αφής, εἰ γάρ ἐπιψαύσεις. 

Ο χρόνος είναι μέλλοντας, σε αντίθεση με τους ενεστώτες των δύο πρώτων στίχων. Πιθανότατα πρέπει να 

υποθέσουμε ότι και το εννοούμενο ρήμα της απόδοσης του υποθετικού λόγου πρέπει να τεθεί σε μέλλοντα, 

εὐμαρὲς ἔσται. Ο υποθετικός λόγος δηλώνει το πραγματικό προσδοκώμενο· ο άνδρας έθεσε τους όρους στους 

δύο πρώτους στίχους όχι για να ηρεμήσει αλλά για να οδηγηθεί στη διατάραξη των αισθημάτων του (οὐκέτι 

νήφειν «να μείνω νηφάλιος») και το δέσιμό του με την κοπέλα (οὐδὲ φυγεῖν). 

 

εὐμαρές «εύκολο»: Πβ. την ίδια εικόνα στον Παύλο Σιλεντιάριο ΠΑ 5.230.3–4 δεσμὰ τινάξαι / Δωρίδος 

ἱμερτῆς εὐμαρὲς οἰόμενος «νομίζοντας ότι είναι εύκολο να αποτινάξω τα δεσμά της ποθητής Δωρίδας». 

Επίσης, η δυσκολία να ξεφύγει κάποιος από τον θάνατο περιγράφεται σε ένα επίγραμμα που αποδίδεται στον 

Αίσωπο ΠΑ 10.123.1–2 πῶς τις ἄνευ θανάτου σε φύγοι, βίε; μυρία γάρ σευ / λυγρά, καὶ οὔτε φυγεῖν εὐμαρὲς 

οὔτε φέρειν «πώς να ξεφύγει κανείς από σένα, ζωή, χωρίς τον θάνατο; γιατί μύρια σου είναι θλιβερά και δεν 

είναι εύκολο ούτε να τ’ αποφύγεις ούτε να τα υπομείνεις». 

 

4. τὸν γλυκὺν οἰνοχόον: Ενδιαφέρουσα είναι η χρήση του άρθρου τόν για να χαρακτηρίσει την κοπέλα· πβ. 

χωρίς το άρθρο Νόνν. Διον. 31.254 καὶ οἰνοχόον Διὸς Ἥβην. Ο άνδρας αφήνει στην αφή και επανέρχεται στη 

γεύση, μόνο που αυτή η γεύση δεν περιγράφει το κρασί, αλλά την κοπέλα. Η γλυκιά κοπέλα θα κεράσει 

κρασί, χωρίς να χαρακτηρίζει το είδος κρασιού. Αντίθετα από τον Αγαθία, ο Παύλος Σιλεντιάριος (ΠΑ 

12.194.1–2) χαρακτηρίζει μόνο το νέκταρ γλυκό και μιλά για τους γλυκεροῦ νέκταρος οἰνοχόους του Δία. Ο 

Στράτων (ΠΑ 12.221.4) προεκτείνει τη γλυκύτητα και στις κύλικες, τὸν Διὸς ἡδίστων οἰνοχόον κυλίκων. 

 

5. πορθμεύει: Το ρήμα πορθμεύω σημαίνει διαβιβάζω εμπορεύματα ανάμεσα σε δύο σημεία ενός στενού, 

συνήθως, περάσματος θάλασσας ή ποταμού. Εδώ το κύπελλο αποτελεί το μέσο (το πλοιάριο) για να 

μεταφέρει την αίσθηση (τη γλυκιά) του φιλιού από το στόμα της κοπέλας στο στόμα του άνδρα και να 

φανερώνει ξεκάθαρα το χάρισμα που έλαβε από εκείνη. Το ερωτικό παιχνίδι της κύλικας ήταν ήδη γνωστό 

στους Διαλόγους Θεών του Λουκιανού (8.2), όπου η Ήρα θυμίζει στον Δία την ιστορία του Γανυμήδη, σὺ δὲ 

καὶ τὴν κύλικα οὐκ ἂν ἄλλως λάβοις παρ’ αὐτοῦ ἢ φιλήσας πρότερον αὐτὸν ἁπάντων ὁρώντων, καὶ τὸ φίλημά 

σοι ἥδιον τοῦ νέκταρος, καὶ διὰ τοῦτο οὐδὲ διψῶν πολλάκις αἰτεῖς πιεῖν· ὁτὲ δὲ καὶ ἀπογευσάμενος μόνον 



213 

ἔδωκας ἐκείνῳ, καὶ πιόντος ἀπολαβὼν τὴν κύλικα ὅσον ὑπόλοιπον ἐν αὐτῇ πίνεις, ὅθεν καὶ ὁ παῖς ἔπιε καὶ ἔνθα 

προσήρμοσε τὰ χείλη, ἵνα καὶ πίνῃς ἅμα καὶ φιλῇς «εσύ δεν θα έπαιρνες την κύλικα απ’ αυτόν, παρά μόνο 

αφού πρώτα τον φιλήσεις μπροστά σε όλους, και να σε βλέπουν, και το φιλί πιο γλυκό από το νέκταρ είναι, 

και γι’ αυτό πολλές φορές, ενώ δεν διψάς, ζητάς να πιεις. Μερικές φορές απλώς και μόνο βρέχεις τα χείλη 

σου και το δίνεις σε εκείνον και, αφού πιει, παίρνεις την κύλικα και πίνεις όσο απέμεινε σ’ αυτή, από το 

σημείο που ήπιε και το παιδί και στο σημείο που κόλλησε τα χείλη του, κι έτσι πίνεις και φιλάς». Επίσης πβ. 

το ερωτικό παιχνίδι του Κλειτοφώντα και της Λευκίππης την ώρα του δείπνου στο μυθιστόρημα του Αχιλλέα 

Τάτιου Των κατά Λευκίππην και Κλειτοφώντα 2.9: ο οινοχόος είναι ένα τρίτο πρόσωπο, που άλλαζε σκόπιμα 

τα ποτήρια των δύο νέων που είχαν ήδη πιει και είχαν αφήσει τα ίχνη των χειλιών τους στο χείλος του 

ποτηριού. Σε ένα άλλο επίγραμμα του Αγαθία (ΠΑ 5.285) είναι η γλυκερή παρθενική ζώνη της κοπέλας που 

γίνεται ο πορθμὸς … χείλεος ἀμφοτέρου. Στον Νόννο, η φράση πορθμός ἐρώτων αποτελεί έναν λογότυπο πβ. 

Νόνν. Διον. 36.59 πορθμόν ἐρώτων / κεστόν, 4.139 στόμα πορθμόν ἐρώτων, και 42.43 ὀφθαλμὸς ἐγίνετο 

πορθμός ἐρώτων, όπου το στόμα και ο οφθαλμός επιτελούν το έργο της κύλικας του Αγαθία. Η πηγή της 

χρήσης είναι ο Πλ. Συμπ. 202e2 (Έρως) διαπορθμεῦον θεοῖς τὰ παρ’ ἀνθρώπων ... τὰς δεήσεις. 

 

6. τὴν χάριν, ἣν ἔλαβεν: Συνήθως ένας ερωτευμένος προσφέρει χάρη (δίδωμι χάριν) στο πρόσωπο που ποθεί, 

π.χ. ΠΑ 5.53.3· 196.2· 184.7· 264.9. Επειδή πολύ σπάνια χρησιμοποιείται η φράση λαμβάνω χάριν, και στα 

επιγράμματα ειδικότερα η φράση του Αγαθία αποτελεί το μοναδικό παράδειγμα, θα πρέπει να θεωρήσουμε 

ότι εδώ η χάρις αυτή (το φιλί), διδομένη από την κοπέλα, γίνεται αποδεκτή από τον άνδρα μέσω της κύλικας, 

που την παρέλαβε και τη μεταφέρει. 

 

 

ΠΑ 5.296 
 

 Ἐξότε τηλεφίλου πλαταγήματος ἠχέτα βόμβος 

 γαστέρα μαντῴου μάξατο κισσυβίου, 

 ἔγνων, ὡς φιλέεις με· τὸ δ’ ἀτρεκὲς αὐτίκα πείσεις 

4 εὐνῆς ἡμετέρης πάννυχος ἁπτομένη. 

 τοῦτό σε γὰρ δείξει παναληθέα· τοὺς δὲ μεθυστὰς 

 καλλείψω λατάγων πλήγμασι τερπομένους. 

 

6 πλέγματι Μ : πλέγμασι Su(i)da(s) : πλήγμασι Salmasius 

 

Στον έρωτα ο Αγαθίας προτιμά την ερωτική πράξη έναντι της υποψίας του έρωτα. Το επίγραμμα 

παραπέμπει σε συμποτική ατμόσφαιρα και αναφέρεται σε ερωτικά μαντικά παιχνίδια που παίζονταν εκεί από 

τους μεθυσμένους. Το ποιητικό υποκείμενο, πιθανότατα άνδρας, είχε παίξει ένα παιχνίδι σε ένα συμπόσιο, 

που έδειξε ότι το πρόσωπο που τον ενδιαφέρει τον αγαπά. Ωστόσο περιμένει να περάσουν μια νύχτα μαζί στο 

κρεβάτι του για να αποδειχτεί η αλήθεια της μαντείας και η ειλικρίνεια του άλλου προσώπου. Τότε δεν θα 

ασχοληθεί ξανά με τα παιχνίδια ερωτικής μαντείας, αφού πια δεν θα τα έχει ανάγκη. Ο Αγαθίας αρχίζει το 

επίγραμμα με ένα παιχνίδι ερωτικής μαντείας, το τηλέφιλον, κατά τη διάρκεια του οποίου ο ήχος του 

κτυπήματος στο εσωτερικό ενός κισσυβίου φανερώνει ότι η κοπέλα τον αγαπά. Το πρόβλημα έγκειται στο ότι 

η λέξη τηλέφιλον χρησιμοποιείται για ένα παιχνίδι κατά το οποίο το χτύπημα σε ένα πέταλο παπαρούνας 

ακούγεται στο εσωτερικό του κύκλου που δημιουργούν η παλάμη και τα δάκτυλα ενός χεριού εν είδει 

αγγείου, ενώ ο Αγαθίας αναφέρεται στους στίχους 5–6 σε ένα άλλο παιχνίδι, τον κότταβο, κατά το οποίο οι 

σταγόνες του κρασιού που έχουν απομείνει στο ποτήρι ενός μεθυσμένου ρίπτονται από μακριά και 

σημαδεύουν το εσωτερικό ενός αγγείου. Πιθανότατα λοιπόν δεν πρόκειται για αναφορά σε δύο ξεχωριστά 

ερωτικά παιχνίδια, αλλά το τηλέφιλον χρησιμοποιείται, σκόπιμα ή από λάθος, με τη γενικότερη σημασία 

«αγάπη από μακριά», και είναι οι σταγόνες του κρασιού (λάταγες), που δημιουργούν το θόρυβο στο 

εσωτερικό (γαστέρα) του κισσυβίου, που θεωρείται πια μαντικό (μαντῴου). Η πνευματικότητα που διέπει το 

επίγραμμα είναι αρεστή στους ποιητές της Ύστερης Αρχαιότητας ως αποτέλεσμα της φιλοσοφικής τους 

παιδείας και βρίσκει πρόσφορο πεδίο εφαρμογής στον έρωτα. 

 



214 

1–3. ἐξότε τηλεφίλου πλαταγήματος ἠχέτα βόμβος … ἔγνων, ὡς φιλέεις με «Από τη στιγμή που ο ηχηρός 

κρότος από το κτύπημα του τηλεφίλου … κατάλαβα πως μ’ αγαπάς»: Το κείμενο παραπέμπει στον Θεόκριτο 

3.28–9 ἔγνων πρᾶν, ὅκα μοι, μεμναμένῳ εἰ φιλέεις με, / οὐδὲ τὸ τηλέφιλον ποτεμάξατο τὸ πλατάγημα «το 

κατάλαβα τις προάλλες όταν, σαν συλλογίστηκα αν μ’ αγαπάς, το τηλέφιλο δεν έκανε πάταγο (αλλά 

μαράθηκε στο χέρι μου)». Το τηλέφιλον ήταν παιχνίδι που παιζόταν με το πέταλο της παπαρούνας (μήκων). 

Οι ερωτευμένοι τοποθετούσαν το πέταλο στον κύκλο που σχημάτιζε ο αντίχειρας με τον δείχτη και το 

χτυπούσαν με την παλάμη του άλλου χεριού. Αν ακουγόταν ο θόρυβος του κτυπήματος, εξαιτίας της πίεσης 

του αέρα πάνω στο πέταλο, θεωρούσαν ότι το πρόσωπο για οποίο ενδιαφέρονταν τους είχε στο μυαλό του 

(πλαταγώνιον: Πολυδ. Ονομ. 9.127). Ορισμένες φορές η λέξη προφερόταν ως δηλέφιλον, που σήμαινε 

παρετυμολογικά «αυτό που δηλώνει τον φίλο» (Σχολ. Θεοκρ. 3.29). Το παιχνίδι αυτό παίζεται ακόμη και 

σήμερα από τα παιδιά σε διάφορα μέρη της Ελλάδας, ονομάζεται «τράκες», «χτυπαριές» ή «πλαταγώνι» και ο 

σκοπός του πλαταγήματος είναι η επίτευξη μιας επιθυμίας, τις περισσότερες φορές ερωτικής, ενώ η ένταση 

του ήχου μπορούσε να δηλώσει αν και πόσο το ταίρι τους ανταποκρινόταν στον έρωτά τους· βλ. Χρήστος Δ. 

Λάζος, Παίζοντας στο χρόνο: αρχαιοελληνικά και βυζαντινά παιχνίδια, 1700 π.Χ.–1500 μ.Χ., Αθήνα 2002, 

559–60. Εδώ, ωστόσο, φαίνεται ότι η λέξη τηλέφιλον χρησιμοποιείται για να χαρακτηρίσει όχι το 

συγκεκριμένο παιχνίδι αλλά γενικά τα παιχνίδια μαντείας, ένα από τα οποία ήταν και ο κότταβος (βλ. πιο 

πάνω στην Εισαγωγή του επιγράμματος). 

 

1. ἠχέτα: Επικός τύπος της ονομαστικής ενικού του επιθέτου ἠχέτης «ηχηρός». 

 

2. γαστέρα μαντῴου μάξατο κισσυβίου «άφησε το αποτύπωμα στο εσωτερικό ενός μαντικού κυπέλλου»: Το 

ρήμα μάξατο είναι μέσος αόριστος του ρήματος μάσσω «κτυπώ με τις παλάμες των χεριών τη ζύμη για να 

ζυμώσω». Το ρήμα εδώ χρησιμοποιείται για το κτύπημα της παλάμης στο φύλλο της παπαρούνας, που άφησε 

το αποτύπωμά του στο εσωτερικό της κοιλίας ενός κυπέλλου. Το κισσύβιον ήταν ένα κύπελλο που 

χρησιμοποιούσαν οι αγρότες και ονομαζόταν έτσι είτε επειδή ήταν κατασκευασμένο από κισσό (βλ. λεξ. 

Σουίδα και Ησυχίου λ. κισσύβιον) είτε επειδή ήταν διακοσμημένο με ανάγλυφες παραστάσεις φύλλων και 

βλαστών κισσού (βλ. Πολυδ. Ονομ. 6.97), είτε επειδή θεωρούταν ότι προέρχεται από τὸ κεχύσθαι εἰς αὐτὸ τὸν 

οἶνον, οἷον χύσω χυσίβιον καὶ κισσύβιον (βλ. Μέγ. Ετυμ. λ. κισσύβιον). Το κισσύβιον ίσως αποτελεί μια 

έμμεση αναφορά σε κάποιο άτομο που ασχολείται με αγροτικές εργασίες. 

 

3. τὸ δ’ ἀτρεκὲς αὐτίκα πείσεις «θα με πείσεις για την ακρίβεια της μαντείας αμέσως». 

 

4. εὐνῆς ἡμετέρης πάννυχος ἁπτομένη «αν δοκιμάσεις το κρεβάτι μου όλη νύχτα»: Πβ. Ευρ. Φοιν. 946 κεἰ 

μὴ γὰρ εὐνῆς ἥψατ’ και Σχολ. ad loc. ἢ καθὸ ἐμνηστεύσατο, ἢ ἐπεὶ, ὡς λέγουσι, λάθρα αὐτῇ συνῆλθε. Το 

ερωτικό πάννυχος εγείρει απαίτηση για απόδειξη πέραν πάσης αμφιβολίας (στ. 5 παναληθέα). 

 

5. τοῦτό σε γὰρ δείξει παναληθέα «γιατί αυτό θα αποδείξει πως είσαι πραγματικά αληθινή». 

 

5–6. τοὺς δὲ μεθυστὰς / καλλείψω λατάγων πλήγμασι τερπομένους «και τους μεθυσμένους θα αφήσω να 

διασκεδάζουν με τα κτυπήματα των σταγόνων του κρασιού»: Οι λάταγες (ἡ λάταξ) ήταν σταγόνες του 

κρασιού που είχαν απομείνει στον πυθμένα του ποτηριού. Κατά τη διάρκεια ενός παιχνιδιού, του κότταβου, οι 

συμποσιαστές έριχναν τις σταγόνες αυτές σε έναν στόχο, συνήθως ένα μεταλλικό σκεύος, και θεωρούσαν ότι 

θα ήταν ένας ευνοϊκός οιωνός για την εκπλήρωση του έρωτά τους, αν σημάδευαν σωστά. Στον νικητή 

απένεμαν πλακουντικούς, πυραμοῦντας ἢ σησαμοῦντας, ἅπερ κοττάβια ἐλέγετο (Ψευδο-Ηρωδ. Φιλέτ. 118). Για 

τον τρόπο παιχνιδιού βλ. Αθήν. Δειπν. 11.58· επίσης Λάζος, ό.π., 388–9. 

 

καλλείψω: Μέλλοντας του ρήματος καταλιμπάνω «εγκαταλείπω». 

 

 



215 

ΠΑ 7.572 
 

Οὐχ ὁσίοις λεχέεσσιν ἐτέρπετο λάθριος ἀνήρ 

λέκτρον ὑποκλέπτων ἀλλοτρίης ἀλόχου· 

ἐξαπίνης δὲ δόμων ὀροφὴ πέσε, τοὺς δὲ κακούργους 

ἔσκεπεν ἀλλήλοις εἰσέτι μισγομένους. 

ξυνὴ δ’ ἀμφοτέρους κατέχει παγίς, εἰν ἑνὶ δ’ ἄμφω 

κεῖνται συζυγίης οὐκέτι παυόμενοι. 

 

Στο επιτύμβιο αυτό επίγραμμα ο Αγαθίας πραγματεύεται το θέμα της τιμωρίας (;) της μοιχείας με 

ξεκάθαρη ειρωνική διάθεση. Απευθύνεται σε κάποιον περαστικό ιστορώντας του ότι ένας άνδρας βρισκόταν 

κρυφά στο κρεβάτι με μια μοιχαλίδα και η στέγη του δωματίου έπεσε την ώρα της συνουσίας, τους παγίδευσε 

και αυτοί σκοτώθηκαν. Το έγκλημα της μοιχείας τιμωρήθηκε με τον μοιραίο θάνατό τους, αλλά τουλάχιστον 

και δύο μαζί δεν θα πάψουν να είναι ενωμένοι για πάντα στον κοινό τους τάφο. Κατά την Ύστερη 

Aρχαιότητα οι μοιχοί τιμωρούνταν με δήμευση της περιουσίας τους, μαστίγωμα ή εξορία. Αν η σύλληψη 

γινόταν επ’ αυτοφώρω, τότε συνίστατο στη δικαιοδοσία του συζύγου να φονεύσει τον μοιχό. Στη μοιχαλίδα 

σύζυγο επιβαλλόταν εγκλεισμός σε μοναστήρι για δύο χρόνια υποχρεωτικά έως ότου ο απατημένος σύζυγος 

αποφασίσει αν επιθυμούσε να συνεχίσει τη συμβίωση μαζί της. Το 533 μ.Χ. ο Ιουστινιανός προέβλεψε τη 

θανατική ποινή για όσους διέπρατταν μοιχεία· βλ. Μ. Youni, Adultery in Byzantine Law: Development and 

Survivals, στο Ch. Papastathis (επιμ.), Byzantine Law, Proceedings of the International Symposium of Jurists 

1998, Θεσσαλονίκη 2001, 279–98, ειδ. 282· επίσης R. Taubenschlag, The Law of Greco-Roman Egypt in the 

Light of the Papyri, 332 B.C. – A.D. 640, Νέα Υόρκη 1944, 463–4, που αναφέρεται μόνο σε χρηματικές 

ποινές. Στο επίγραμμα του Αγαθία η θανατική ποινή δεν επιβλήθηκε στους κακούργους (στ. 3) από κάποιον 

νόμο που είχαν θεσπίσει οι άνθρωποι, αλλά μέσω της κάποιας άλλης δύναμης (θείας ή της Μοίρας;) που 

εμφανίστηκε ξαφνικά (στ. 3 ἐξαπίνης). Το κοινό λογοτεχνικό προηγούμενο τέτοιων επιγραμμάτων είναι η 

σύλληψη και διαπόμπευση των μοιχών Άρη και Αφροδίτη με ένα σκάρφισμα του Ηφαίστου, του νόμιμου 

συζύγου της Αφροδίτης, στην όγδοη ραψωδία της Οδύσσειας (8.266–369). 

 

1. Οὐχ ὁσίοις λεχέεσσιν ἐτέρπετο λάθριος ἀνήρ: «Με ανόσια συνουσία ευφραινόταν μυστικά ένας άνδρας». 

 

ὁσίοις λεχέεσσιν: Πβ. Ανών. ΠΑ 3.13 Ἀλκίδας ὁ θρασὺς Ῥαδαμάνθυϊ ματέρα τάνδε / Ἀλκμήναν ὅσιον πρὸς 

λέχος ἐξέδοτο «ο τολμηρός γιος του Άλκου [ο Ηρακλής] παρέδωσε τη μητέρα του Αλκμήνη στον ιερό γάμο 

με τον Ραδάμανθυ». 

 

λεχέεσσιν ἐτέρπετο: Πβ., από τη μοιχεία Άρη και Αφροδίτης, Οδ. θ 292 λέκτρονδε τραπείομεν [< τέρπω] 

εὐνηθέντες. 

 

λάθριος ἀνήρ: Για τον μυστικότητα στη μοιχεία πβ. Μένανδρ. απ. 508.7–8 Kassel–Austin λάθριοι τὸ λοιπὸν 

γὰρ ἐπιθυμίαι κακαί, / γαμηλίωι λέχει τε μοιχὸς ἐντρυφῶν «στο εξής οι κρυφές επιθυμίες είναι κακές και ο 

μοιχός να συχνάζει στο κρεβάτι του γάμου». Στην ερωτική επιθυμία γενικότερα πβ. Καλλίμ. Ύμν. Δήλ. 240–1 

οὕτω νῦν, ὦ Ζηνὸς ὀνείδεα, καὶ γαμέοισθε / λάθρια καὶ τίκτοιτε κεκρυμμένα «(η Ήρα για τη Λητώ) έτσι τώρα, 

ξώγαμα του Δία, στα μουλωχτά να συνευρίσκεστε και να γεννάτε στα κρυφά»· Βίων Επιθαλ. Αχιλ. και Δηιδ. 6 

λάθρια Πηλεΐδαο φιλάματα, λάθριον εὐνάν· Νόνν. Διον. 4.94 λάθριος Ἠλέκτρην νυμφεύσατο μητίετα Ζεύς· 

34.268 λάθρια Κύπριδος ἔργα· 45.257 καλὸν ἐμοὶ Διόνυσον, ὃν ἤροσε λάθριος εὐνή «τον όμορφο Διόνυσο που 

τον έσπειρε κρυφό κρεβάτι»· Ανών. ΠΑ 12.114 Ἠοῦς ἄγγελε, χαῖρε, Φαεσφόρε, καὶ ταχὺς ἔλθοις / Ἕσπερος, ἣν 

ἀπάγεις, λάθριος αὖθις ἄγων «Φαεσφόρε, προάγγελε της Αυγής, χαίρε και γρήγορα να έλθεις, Έσπερε, κρυφά 

φέρνοντας πίσω αυτήν που παίρνεις μακριά μου»· επίσης το επίγραμμα του Παύλου Σιλεντιαρίου (που 

σχολιάζεται παρακάτω) ΠΑ 5.281.6 λάθριον εἶχε κύλιξ πῦρ γλυκερῶν στομάτων. 

 

2. λέκτρον ὑποκλέπτων «ξεκλέβοντας το κρεβάτι»: Πβ., για τον βιασμό της Αύρας από τον Διόνυσο, Νόνν. 

Διον. 48.704–5 εἰ μὲν ἐμὲ κνώσσουσαν ἐρημονόμων ἐπὶ λέκτρων / εἶδος ὑποκλέπτων ἐβιήσατο μητίετα Ζεύς «αν 

εγώ δεν κοιμόμουνα σε ξέφωτο κρεβάτι, και με βίαζε ο σοφός Δίας αλλάζοντας τη μορφή του». 

 



216 

ἀλλοτρίης ἀλόχου: Θυμίζει τον στίχο του Πινδάρου για τον βιασμό της συζύγου του Οινοπίωνος Μερόπης 

για τον Ωρίωνα, Διθύρ. απ. 72.1 Maehler ἀλόχῳ ποτὲ θωραχθεὶς ἔπεχ’ ἀλλοτρίᾳ «κρατήθηκε αφού κάποτε 

όρμησε σε ξένη γυναίκα». 

 

4. ἀλλήλοις εἰσέτι μισγομένους «ενώ ακόμη συνουσιάζονταν»: Πβ. Οδ. α 209 ἐπεὶ θαμὰ τοῖον ἐμισγόμεθ’ 

ἀλλήλοισι, που χρησιμοποιείται για να δηλώσει τα συχνά ανταμώματα του Μέντη και του Οδυσσέα πριν ο 

τελευταίος φύγει για την Τροία. 

 

5–6. ξυνὴ δ’ ἀμφοτέρους κατέχει παγίς, εἰν ἑνὶ δ’ ἄμφω / κεῖνται συζυγίης οὐκέτι παυόμενοι «κοινή η 

παγίδα που έπιασε και τους δύο, και οι δύο στο ίδιο μέρος είναι θαμένοι και από τη σύζευξή τους ποτέ δεν θα 

ησυχάσουν». 

 

παυόμενοι: Η μετοχή στην παθητική της φωνή, που σημαίνει «δεν κουράζομαι, δεν ησυχάζω να κάνω κάτι», 

χρησιμοποιείται με ειρωνική διάθεση. Οι δύο εραστές είχαν ατελείωτες ερωτικές στιγμές στη διάρκεια της 

ζωής τους, και ατελείωτες, χωρίς ποτέ να κουραστούν, θα είναι και μετά τον θάνατό τους. Για το θέμα πβ. και 

το ποίημα του Μουσαίου Ηρώ και Λέανδρος που συζητείται παραπάνω. 

 

 

ΠΑ 7.578 
 

Τὸν κρατερὸν Πανοπῆα τὸν ἀγρευτῆρα λεόντων, 

τὸν λασιοστέρνων κέντορα πορδαλίων, 

τύμβος ἔχει· γλαφυρῆς γὰρ ἀπὸ χθονὸς ἔκτανε δεινός 

σκορπίος οὐτήσας ταρσὸν ὀρεσσιβάτην. 

αἰγανέη δὲ τάλαινα σίγυνά τε πὰρ χθονὶ κεῖται, 

αἰαῖ, θαρσαλέων παίγνια δορκαλίδων. 

 

Ο κρατερός, ἀγρευτήρ και κέντωρ Πανοπεύς των δύο πρώτων στίχων που δεν σταματούσε να κυνηγά 

τα πιο άγρια ζώα (στ. 2–3 λεόντων … πορδαλίων) πέθανε από το δάγκωμα ενός δηλητηριώδους σκορπιού 

(που δεν συγκρίνεται φυσικά με το μέγεθος των λιονταριών και των λεοπαρδάλεων). Ο σκορπιός πετάχτηκε 

από τη γη και κατάφερε με ένα μόνο χτύπημα του κεντριού του στο πόδι να οδηγήσει τον Πανοπέα πεθαμένο 

σε ένα μνήμα κάτω από τη γη. Τώρα πια πάνω στη γη δεν βρίσκεται ο δυνατός Πανοπεύς, αλλά τα ζαρκάδια 

που παίζουν με τα κυνηγετικά όπλα που άφησε. Χαρακτηριστικό του επιγράμματος είναι η χρήση επιθετικών 

προσδιορισμών σε κάθε σχεδόν ουσιαστικό (κρατερὸν Πανοπῆα, λασιοστέρνων πορδαλίων, γλαφυρῆς χθονός, 

δεινὸς σκορπιός, ταρσὸν ὀρεσσιβάτην, αἰγανέη τάλαινα, θαρσαλέων δορκαλίδων), κάποια από τα οποία 

χρησιμοποιούνται με διττή σημασία (μέση λέξις / media vox). 

 

1–2. Πολλά στοιχεία στους δύο αυτούς στίχους θυμίζουν χωρία από τα Διονυσιακά του Νόννου. Τα δύο ζώα 

(λιοντάρια και λεοπαρδάλεις) και το επίθετο ἀγρευτήρ εμφανίζονται στον Νόννο, Διον. 24.342–5 πορδαλίων 

δὲ γένεθλα καὶ ἄγρια φῦλα λεόντων / καὶ κύνες ἀγρευτῆρες ἐρημονόμου Διονύσου / εἶχον ἀμοιβαίης φυλακῆς 

ἄγρυπνον ὀπωπήν, / πάννυχον ἐγρήσσοντες ὀρειάδος ἔνδοθεν ὕλης «τα γένη των παρδάλεων και τα άγρια φύλα 

των λιονταριών και τα κυνηγόσκυλα του Διόνυσου που περιπλανιέται στο ύπαιθρο κρατούσαν με τη σειρά 

άγρυπνη σκοπιά, μένοντας ξύπνια όλη τη νύχτα μέσα στο ορεινό δάσος». Μάλιστα αν βασιστούμε στη 

λεξιλογική συσχέτιση των δύο κειμένων, τότε ίσως η γραφή πορδαλίων που εμφανίζεται σε ορισμένους 

κώδικες θα ήταν προτιμότερη από τη γραφή παρδαλίων. Στον Νόννο, Διον. 14.130–1 οἱ δὲ δοραῖς λασίῃσιν 

ἐκαρτύνοντο λεόντων, / ἄλλοι πορδαλίων βλοσυρὰς δύσαντο καλύπτρας, τα λιοντάρια είναι δασύτριχα, ενώ οι 

πάνθηρες θεωρούνται αγριωποί. Το επίθετο κέντωρ (βλ. Ησυχ. Λεξ. κ 2236 Latte, λ. κέντωρ· ἡνίοχος) 

παραπέμπει στον Νόνν. Διον. 43.349–50 ἀγροτέρη δὲ / πόρδαλις οὐρεσίφοιτος ἐλαύνετο κέντορι θύρσῳ, όπου η 

ορεσίβεια λεοπάρδαλις οδηγείται από τον θύρσο του Διονύσου. Η εικονογραφία του Διονύσου πάνω σε 

πάνθηρες είναι χαρακτηριστική· βλ. Lexicon Iconographicum Mythologiae Classicae III.1, 461, λ. Dionysus. 

Ο Πανοπεύς ομοιάζει λοιπόν με τον θεό Διόνυσο στις περιπλανήσεις του στα όρη. 

 



217 

 

Εικ. 7.2. Ο Διόνυσος-πάνθηρας τρέπει σε φυγή τους πειρατές, οι οποίοι μεταμορφώνονται σε δελφίνια. Εθνικό Μουσείο 

Bardo, Τυνησία, 2ος αι. μ.Χ. Πηγή: Wikimedia Commons. 

https://upload.wikimedia.org/wikipedia/commons/7/78/Neptune_et_les_pirates.jpg. 

 

 

ἀγρευτῆρα «κυνηγό»: Ο Αγαθίας χρησιμοποιεί ένα επίθετο που απαντά στον Καλλίμαχο, Ύμν. Άρτ. 218–19 

οὔ μιν ἐπίκλητοι Καλυδωνίου ἀγρευτῆρες / μέμφονται κάπροιο «οι εκλεκτοί κυνηγοί του Καλυδώνιου κάπρου 

δεν την κατακρίνουν [την Αταλάντη, το χέρι της οποίας θα ελάμβανε ο νικητής]». Κατά μία παράδοση ο 

Πανοπεύς μάλιστα συμμετείχε και στο κυνήγι του Καλυδώνιου κάπρου· βλ. Οβίδ. Μετ. 8. 312. Για το επίθετο 

πβ. επίσης Θεόκρ. Ειδ. 21.6 ἰχθύος ἀγρευτῆρες ... γέροντες. 

 

2. τὸν λασιοστέρνων κέντορα πορδαλίων «ηνίοχο των δασύτριχων λεοπαρδάλεων»: Το επίθετο λασιόστερνος 

(< λάσιος «πυκνός» + στέρνον) είναι άπαξ λεγόμενον και πιθανότατα σχηματίστηκε κατ’ αναλογία με το 

επίθετο λαυσιαύχην –ενος «με μαλλιαρό λαιμό». 

 

κέντορα πορδαλίων: Πβ. Ιλ. Δ 391 και Ε 102 κέντορες ἵππων και Λεοντίου Σχολαστικού ΠΑ 16.358.2 

τεθρίππων κέντορας ἀθλοφόρων. 

 

1–3. τὸν κρατερὸν … τύμβος ἔχει: Η φράση τύμβος ἔχει είναι συνηθισμένη στα επιγράμματα και μάλιστα με 

την ίδια περίπου δομή, πβ. π.χ. το επίγραμμα του Λεωνίδα Ταρ. ΠΑ 7.19.3 τὸν χαρίεντ’ Ἀλκμᾶνα, τὸν 

ὑμνητῆρ’ ὑμεναίων / κύκνον, τὸν Μουσῶν ἄξια μελψάμενον, / τύμβος ἔχει «τον χαριτωμένο Αλκμάνα, τον 

κύκνο που έψαλλε υμέναιους, αυτόν που τραγούδησε άξια των Μουσών, ο τύμβος κατέχει». 

 

3. γλαφυρῆς γὰρ ἀπὸ χθονός «από την κοίλη γη, από μια κοιλότητα της γης»: Ο Αγαθίας χρησιμοποιεί το ίδιο 

επίθετο στο έργο του Ιστορίαι 15.9 Keydell, όταν μιλά για κάποιες αναθυμιάσεις που φυλακίζονται σε 

κοιλότητες κάτω από το έδαφος, ὑπὸ τὰ γλαφυρὰ τῆς γῆς εἰργομένας. Η αντίθεση δεν βρίσκεται μόνο στην 

αντίθεση μεταξύ των μεγάλων ζώων (το ένα από τα οποία ήταν και ο βασιλιάς των ζώων) και του μικρού σε 

μέγεθος σκορπιού, όπως αναφέρθηκε στην Εισαγωγή, αλλά και μεταξύ του σκορπιού που βρίσκεται στο 

εσωτερικό της γης και του ὀρεσσιβάτου Πανοπέα που περιδιάβανε τα ψηλά βουνά. 

 

3–4. δεινὸς / σκορπίος: Το επίθετο δεινός είναι media vox, και μπορεί να δηλώνει όχι μόνο τον φρικτό, 

σκληρό, άγριο και φοβερό σκορπιό, αλλά και τον επιδέξιο και ικανό, που κατάφερε με ένα μόνο τσίμπημα τον 

θάνατο ενός ικανότατου κυνηγού. Θα μπορούσαμε να υποθέσουμε ότι ο Πανοπεύς συγκρίνεται με έναν άλλον 

έξοχο κυνηγό και τοξότη της ελληνικής μυθολογίας, τον Ωρίωνα, ο οποίος πέθανε από δάγκωμα σκορπιού. 

https://upload.wikimedia.org/wikipedia/commons/7/78/Neptune_et_les_pirates.jpg


218 

Δεν υπάρχει ομοφωνία στις διάφορες παραδόσεις για την αιτία εμφάνισης του σκορπιού, αλλά και για το 

ποιος έστειλε τον σκορπιό να σκοτώσει τον Ωρίωνα. Κατά μία παράδοση ήταν η Γη, επειδή ο Ωρίων 

υπερηφανευόταν ότι κανένα ζώο δεν μπορούσε να ξεφύγει από τα βέλη του. Τότε θυμωθεῖσα δὲ αὐτῶι Γῆ 

ἀνῆκε σκορπίον εὐμεγέθη, ὑφ’ οὗ τῶι κέντρωι πληγεὶς ἀπώλετο (Ησίοδ. απ. 148a). Κατά μιαν άλλη παράδοση, 

ήταν η θεά Άρτεμις που έστειλε τον σκορπιό είτε επειδή αυτός ατίμασε την Ώπιν, μια από τις ακολούθους 

της, είτε επειδή την προκάλεσε σε αγώνα δισκοβολίας, είτε επειδή αποπειράθηκε να τη βιάσει· βλ. Άρατ. 

Φαιν. 634–46· Νίκ. Θηρ. 13–20· Απολλόδ. Βιβλιοθήκη 1.4.3. Ωστόσο, καμία πηγή δεν αναφέρει σε ποιο 

σημείο δαγκώθηκε ο Ωρίων. Το χτύπημα του σκορπιού στον ταρσό του Πανοπέα θυμίζει —εκτός, φυσικά, 

από το πλήγμα του Πάρη στη φτέρνα του Αχιλλέα— και το πλήγμα του Πάρη με το βέλος του στο ταρσό του 

δεξιού ποδιού του Διομήδη που τον έριξε τραυματισμένο στο έδαφος στη ραψωδία Λ 375–8 της Ιλιάδας: ὃ δὲ 

τόξου πῆχυν ἄνελκε / καὶ βάλεν, οὐδ’ ἄρα μιν ἅλιον βέλος ἔκφυγε χειρός, / ταρσὸν δεξιτεροῖο ποδός· διὰ δ’ 

ἀμπερὲς ἰὸς / ἐν γαίῃ κατέπηκτο «τράβηξε τότε το τόξο και τον πέτυχε (και το βέλος δεν έφυγε άδικα από το 

χέρι του) στη φτέρνα του δεξιού ποδιού. Διαμπερές πέρασε και καρφώθηκε στη γη», και την απάντηση του 

Διομήδη στον Πάρη, ότι τον κτύπησε στον ταρσό του ποδιού του (Λ 388 νῦν δέ μ’ ἐπιγράψας ταρσὸν ποδός 

«τώρα μου γρατζούνισες τη φτέρνα»), αλλά το κτύπημα δεν ήταν δολοφονικό, επειδή προερχόταν από ένα 

μηδαμινό και δειλό άνδρα (Λ 390 κωφὸν γὰρ βέλος ἀνδρὸς ἀνάλκιδος οὐτιδανοῖο) που κρυβόταν (Λ 379 ἐκ 

λόχου), ενώ όταν ο Διομήδης εξαπολύσει το βέλος, το κάνει σαν άνδρας και όχι σαν γυναίκα ή μικρό παιδί, 

και με τέτοιο τρόπο που χρειάζεται μόνο λίγο να αγγίξει κάποιον για να τον θανατώσει (Λ 391–2 ἦ τ’ ἄλλως 

ὑπ’ ἐμεῖο, καὶ εἴ κ’ ὀλίγον περ ἐπαύρῃ, / ὀξὺ βέλος πέλεται, καὶ ἀκήριον αἶψα τίθησι «αλλιώτικο το χτύπημα 

από μένα, που λίγο να βρει κάποιον, είναι τσουχτερό και τον αφήνει χωρίς πνοή»). Ο σκορπιός στον Αγαθία 

μπορεί λοιπόν να παρομοιαστεί και με τον Πάρη που κατάφερε ένα άνανδρο χτύπημα, αλλά και με τον 

ικανότατο Διομήδη, που καταφέρνει μόνο θανάσιμα χτυπήματα. Άλλωστε όπως ο Διομήδης ήταν ξακουστός 

πολεμιστής στο δόρυ έτσι και ο Πανοπεύς ήταν ικανότατος κυνηγός με την ταλανέην (βλ. στ. 5), το 

κυνηγετικό του ακόντιο. 

 

4. σκορπίος οὐτήσας: Για τα δήγματα του σκορπιού σε παπύρους, επιτύμβιες επιγραφές και σε άλλα 

επιγράμματα της Παλατινής Ανθολογίας βλ. Ε. Χουλιάρα-Ράιου, Ἰοβόλοι σκορπίοι. Μαγικοί πάπυροι και άλλες 

μαρτυρίες, Ιωάννινα 2008, ειδικά σσ. 64–73. 

 

4. οὐτήσας ταρσὸν ὀρεσσιβάτην «με το να τραυματήσει τον ορειβάτη ταρσό»: Το οὐτήσας είναι μετοχή 

αορίστου του ρήματος οὐτάω «τραυματίζω, πληγώνω»· για τον σκορπιό χρησιμοποιείται μόνο σε αυτό το 

επίγραμμα· βλ. Χουλιάρα-Ράιου, ό.π., 79. Ταρσός είναι το τμήμα του ποδιού μεταξύ κνήμης και μεταταρσίου 

και αποτελείται από επτά οστά, ανάμεσα στα οποία η φτέρνα και ο αστράγαλος. 

 

5–6. αἰγανέη δὲ τάλαινα σίγυνά τε πὰρ χθονὶ κεῖται, / αἰαῖ, θαρσαλέων παίγνια δορκαλίδων «το δύστυχο 

ακόντιο κι οι λόγχες του είναι θαμμένα στη γη, αλίμονο, έρμαια των παράτολμων ζαρκαδιών». 

 

αἰγανέη δὲ τάλαινα: Αἰγανέη είναι ένα κυνηγετικό μακρύ ακόντιο ή δόρυ. Αν και εμφανίζεται στον Όμηρο σε 

πολλές περιπτώσεις, στον στίχο Π 589 της Ιλιάδας, ὅσση δ’ αἰγανέης ῥιπὴ ταναοῖο τέτυκται «όσο γίνεται το 

πέταγμα ενός μακρύ κονταριού», θα μπορούσε κάποιος να δει ένα λεκτικό παιχνίδι του Αγαθία με τη σκόπιμη 

εναλλαγή μεταξύ του ταναοῖο «μακρός» και τάλαινα, τουλάχιστον όσον αφορά τις συλλαβές τα- και -να. 

 

τάλαινα: Είναι άλλη μια media vox, επειδή μπορεί κανείς να την εκλάβει και ως «δυστυχής, ταλαίπωρη», 

αλλά και «άθλια». Το κυνηγετικό ακόντιο, όσο χρησιμοποιούνταν, ήταν αυτό που προκαλούσε τον πόνο στα 

ζώα, τώρα είναι αυτό που ταλαιπωρείται από τα παιχνίδια των ζαρκαδιών. 

 

θαρσαλέων … δορκαλίδων: Κι εδώ το θαρσαλέων μπορεί να εκληφθεί ως media vox. Τα ζαρκάδια 

χαρακτηρίζονται με ένα επίθετο που σημαίνει ταυτόχρονα «άφοβα, παράτολμα», αλλά και «αναιδή», επειδή 

αυθαδιάζουν με τα παρατημένα εργαλεία του νεκρού κυνηγού. Τα όπλα που κυνηγούσαν λιοντάρια τώρα 

είναι παιχνίδια των ζαρκαδιών. Η ειρωνεία είναι κατανοητή, αν λάβουμε υπόψη την παροιμία που βρίσκομαι 

στο λεξικό Σούδα στο λήμμα δορκάς· ... καὶ παροιμία· Μὴ πρὸς λέοντα δορκὰς ἅψωμαι μάχης. ἐπὶ τῶν τὴν 

ἰσχὺν ἀνίσων «ζαρκάδι· ... και παροιμία· εγώ το ζαρκάδι να μην αρχίσω μάχη με λιοντάρι», όπου τα δύο ζώα 

χρησιμοποιούνται για να δείξουν το πιο ισχυρό και το πιο ανίσχυρο.  



219 

δ. Μαριανός ο Σχολαστικός 
 

Ο Μαριανός ο Σχολαστικός («νομικός», δηλ. δικηγόρος) ανήκει στον κύκλο του Αγαθία και έγραψε 

επιτηδευμένα επιγράμματα, που δείχνουν τάση προς την περιγραφή (έκφρασιν) και περίτεχνο λεκτικό. Έξι 

επιγράμματα σώζονται με το όνομά του, ΠΑ 9.626–7, [657], 668–9 και 16.201. Η ταύτισή του με τον 

Μαριανό, που σύμφωνα με το λεξικό Σούδα (μ 194 Adler, λ. Μαριανός) έζησε στην Κωνσταντινούπολη κατά 

την περίοδο της βασιλείας του Αναστασίου (491–518 μ.Χ.), είχε το αξίωμα του πατρικίου και έγραψε 

παραφράσεις εξάμετρων έργων ελληνιστικών ποιητών σε ιαμβικά μέτρα αποτελεί μια διαδεδομένη 

παρεξήγηση (Schulte 2006, 45). Η ταύτιση δεν είναι δυνατή, μεταξύ άλλων, επειδή ο Αγαθίας περιέλαβε στον 

Κύκλο μόνο σύγχρονούς του ποιητές, ενώ ο Μαριανός ο παραφραστής έγραψε μόνο παραφράσεις, δεν 

φέρεται να έγραψε επιγράμματα και ήταν πατρίκιος όχι σχολαστικός. Εξίσου αυθαίρετη είναι και η πρόταση 

του Κομίνη (Το βυζαντινόν ιερόν επίγραμμα και οι επιγραμματοποιοί, Αθήνα 1966, 109) ότι ταυτίζεται με τον 

Μαρίνο, του οποίου σώζονται δύο ιερά επιγράμματα (ΠΑ 1.23 και 28) Εις τον Σωτήρα. 

 

 

ΠΑ 9.626 και 9.627 

 

Τα δύο επιγράμματα 9.626 και 9.627 αποτελούν έναν έπαινο ενός λουτρού που βρισκόταν στην Απάμεια της 

Συρίας και ονομαζόταν «Έρως» και εξηγούν με ποιον τρόπο το νερό που διοχετεύεται στο λουτρό είναι 

θερμό. Κοινό σημείο και στα δύο επιγράμματα είναι η φωτιά του Έρωτα. Στο πρώτο χρησιμοποιείται η 

λαμπάδα του Έρωτα για να θερμάνει το νερό που έκανε μπάνιο η μητέρα του Αφροδίτη (Κύπρις στον στ. 1 

και Παφία στον στ. 6). Ο ιδρώτας της θεάς συγχωνεύτηκε με το νερό και έλαμψε, ενώ παράλληλα από τη 

χημική αντίδραση αυτή μια ευωδία κατέκλυσε τον χώρο. Στο 9.627 ο Έρωτας ξεκουραζόταν κάτω από έναν 

πλάτανο και, πριν κοιμηθεί, παρέδωσε τη δάδα του στις Νύμφες, ίσως Ναϊάδες, γιατί το σκηνικό είναι στη 

φύση, κοντά σε κάποια πηγή νερού ή ποταμό (πβ. στ. 5 ὕδατα), πιθανότατα σε ένα βουνό ή δάσος. Αυτές, 

επειδή δεν ήθελαν να ερωτεύονται πια οι άνθρωποι, έβαλαν τη λαμπάδα στο νερό να σβηστεί, αλλά και πάλι 

τότε, όπως και στην περίπτωση της Αφροδίτης στο προηγούμενο επίγραμμα, αυτή το κατέκαυσε, και από τότε 

πια οι Νύμφες αρδεύουν θερμό νερό. 

 

ΠΑ 9.626 

 

Μητέρα Κύπριν ἔλουσεν Ἔρως ποτὲ τῷδε λοετρῷ 

αὐτὸς ὑποφλέξας λαμπάδι καλὸν ὕδωρ. 

ἱδρὼς δ’ ἀμβροσίοιο χυθεὶς χροὸς ἄμμιγα λευκοῖς 

ὕδασι, φεῦ, πνοιῆς ὅσσον ἀνῆψεν ἔαρ· 

ἔνθεν ἀεὶ ῥοδόεσσαν ἀναζείουσιν ἀυτμήν 

ὡς ἔτι τῆς χρυσῆς λουομένης Παφίης. 

 

1–2. Μητέρα Κύπριν ἔλουσεν Ἔρως ποτὲ τῷδε λοετρῷ / αὐτὸς ὑποφλέξας λαμπάδι καλὸν ὕδωρ «Τη 

μητέρα του την Κύπριδα κάποια στιγμή σε τούτο το λουτρό ο Έρωτας έκανε μπάνιο, αφού ο ίδιος με τη 

λαμπάδα του θέρμανε το καλό νερό». 

 

ὑποφλέξας λαμπάδι: Παραπέμπει στο ὑπόκαυστον των λουτρών. Το ρ. ὑποφλέγω απαντά μόνον εδώ και σ’ 

ένα ανακρεόντειο ποίημα του Γρηγορίου Ναζιανζηνού Ποιήμ. 2.1.88.96 ὑποφλέγοντες οἶνον. 

 

3–4. ἱδρὼς δ’ ἀμβροσίοιο χυθεὶς χροὸς ἄμμιγα λευκοῖς / ὕδασι, φεῦ, πνοιῆς ὅσσον ἀνῆψεν ἔαρ «κι ο 

ιδρώτας από το θείο σώμα της συγχωνεύτηκε με τα κρυστάλλινα νερά και – αχ! – πόσο την αύρα της άνοιξης 

που στάλαξε άφησε να ξεχυθεί». 

 

λευκοῖς ὕδασι: Αυτή είναι η μοναδική περίπτωση που το επίθετο και το ουσιαστικό απαντούν σε 

διασκελισμό. Πβ. Ιλ. Ψ 282· Ευρ. Ιφ. Αυλ. 1294–300. Παραπάνω στον στ. 2 το ὔδωρ χαρακτηρίστηκε καλόν. 



220 

5–6. ἔνθεν ἀεὶ ῥοδόεσσαν ἀναζείουσιν ἀυτμήν / ὡς ἔτι τῆς χρυσῆς λουομένης Παφίης «έκτοτε πάντα 

ευωδιά του ρόδου αναβρύζει σαν να κάνει ακόμη μπάνιο η χρυσή Παφία». 

 

ἔνθεν ἀεὶ ῥοδόεσσαν ἀναζείουσιν ἀυτμήν: Άρα το επίγραμμα αποτελεί «αίτιον» για το αναβράζον νερό του 

λουτρού του Έρωτα. O Πλίνιος (Nat. hist. 31.3.22) και ο Αιλιανός (Περί ζώων ιδιότητος 12.30) αναφέρουν 

μια πηγή στη Μεσοποταμία, η οποία ευωδίαζε από τη στιγμή που λούστηκε στα νερά της η Ήρα. 

 

 

ΠΑ 9.627 

 

Τᾷδ’ ὑπὸ τὰς πλατάνους ἁπαλῷ τετρυμένος ὕπνῳ 

εὗδεν Ἔρως Νύμφαις λαμπάδα παρθέμενος. 

Νύμφαι δ’ ἀλλήλῃσι «Τί μέλλομεν; αἴθε δὲ τούτῳ 

σβέσσαμεν», εἶπον, «ὁμοῦ πῦρ κραδίης μερόπων». 

λαμπὰς δ’ ὡς ἔφλεξε καὶ ὕδατα, θερμὸν ἐκεῖθεν 

Νύμφαι Ἐρωτιάδες λουτροχεῦσιν ὕδωρ. 

 

1 τετυμμένος sive πεπεδημένος M : τετρυμένος Brunck  4 σβέσσαμεν M : σβέσσομεν Keydell 

 

 

1–2. Τᾷδ’ ὑπὸ τὰς πλατάνους ἁπαλῷ τετρυμένος ὕπνῳ / εὗδεν Ἔρως Νύμφαις λαμπάδα παρθέμενος «Εδώ, 

κάτω από τους πλατάνους, κατάκοπος ο Έρωτας κοιμήθηκε γλυκά, αφού παρέδωσε τη δάδα του στις 

Νύμφες». 

 

τετρυμένος: Μετοχή παρακειμένου του ρήματος τρύω «φθείρω, καταστρέφω, καταπονώ, ταλαιπωρώ». 

 

2. Νύμφαις και 6. Νύμφαι Ἐρωτιάδες: Πιθανότατα αναφέρεται σε Ναϊάδες, Νύμφες των ποταμών και των 

πηγών (σαν τις σημερινές Νεράιδες), που κατοικούσαν σε σπήλαια μέσα στα οποία απολάμβαναν την ηδονή 

του έρωτα με τον Ερμή ή τους Σιληνούς. Επίσης, εξαιτίας της ερωτικής σχέσης τους και με τον Απόλλωνα, 

είχαν την ικανότητα να μετατρέπουν τα νερά μιας πηγής σε ιαματικά. Οι ερωτικές περιπέτειες των Νυμφών 

με θνητούς (συνήθως βοσκούς) και με θεούς είναι διάσπαρτες στη μυθολογία. Το επίθετο Ἐρωτιάδες που τους 

αποδίδει ο επιγραμματοποιός δεν έχει παράλληλο στην αρχαία ελληνική λογοτεχνία, αλλά είναι 

σχηματισμένο με μια μορφή ιδιαιτέρως αγαπητή στον ελληνιστικό ποιητή Καλλίμαχο (βλ. E. J. Kenney, 

Classical Quarterly 99 [1999], 330–2). 

 

3–4. Νύμφαι δ’ ἀλλήλῃσι «Τί μέλλομεν; αἴθε δὲ τούτῳ σβέσσομεν», εἶπον, «ὁμοῦ πῦρ κραδίης μερόπων» 
«και οι Νύμφες είπαν μεταξύ τους: “τι αργούμε; ας σβήσουμε μαζί με αυτό τη φωτιά της καρδιάς των 

ανθρώπων”». 

 

4. σβέσσαμεν: Eίναι αόριστος του ρήματος σβέννυμι. Η γραφή σβέσσομεν (μέλλοντας) προτάθηκε από τον 

Keydell αντί του αορίστου σβέσσαμεν των χειρογράφων, επειδή το επιφώνημα αἴθε συντάσσεται με αόριστο 

για να δηλωθεί μια ανεκπλήρωτη ευχή, ενώ στους επόμενους στίχους φαίνεται ότι οι Νύμφες προσπαθούν να 

φέρουν σε πέρας την επιθυμία τους. Ωστόσο, διατηρώ τη γραφή των χειρογράφων, επειδή στο σημείο αυτό 

πράγματι οι Νύμφες εκφράζουν την έντονη επιθυμία τους στο πλαίσιο μιας σκευωρίας, η οποία θα μπορούσε 

να μείνει ανεκπλήρωτη, αν δεν συμφωνούσαν να πραγματοποιηθεί. 

 

πῦρ κραδίης μερόπων: Χρησιμοποιείται η γενική αντικειμενική κραδίης, «φωτιά της καρδιάς των 

ανθρώπων» (πυρόω κραδίαν), αντί της δοτικής τοπικής κραδίῃ, «φωτιά στην καρδιά των ανθρώπων», για να 

δηλωθεί η ενέργεια του πυρός· πβ. στ. 5 λαμπὰς δ’ ὡς ἔφλεξε καὶ ὕδατα· πβ. επίσης Παύλου Σιλεντιάριου ΠΑ 

5.279.3 κραδίης πυρσός. 

 



221 

5–6. λαμπὰς δ’ ὡς ἔφλεξε καὶ ὕδατα, θερμὸν ἐκεῖθεν / Νύμφαι Ἐρωτιάδες λουτροχεῦσιν ὕδωρ «Όμως μόλις 

η φλόγα της λαμπάδας έβαλε φωτιά στα νερά, από εκείνη τη στιγμή οι ερωτιάρες Νύμφες χύνουν ζεστό νερό 

στον λουτήρα»: Και αυτό το επίγραμμα, επομένως, έχει «αιτιολογικό» χαρακτήρα (ἐκεῖθεν). 

 

λουτροχεῦσιν: Ενεστώτας του ρήματος λουτροχοέω «χύνω νερό στον λουτήρα για να ετοιμαστεί το λουτρό». 

Το ρήμα είναι άπαξ σχηματισμένο κατά το ομηρικό άπαξ λουτροχόος (Οδ. υ 297, πβ. Καλλίμ. Ύμν. Παλλ. 1). 

 

 

 

Tο επίγραμμα αυτό έχει εμπνεύσει τον Σαίξπηρ σε δύο του σονέτα, το 153 και 154, αν και δεν είναι βέβαιο 

μέσω ποιας παράδοσης ο Σαίξπηρ γνώριζε το επίγραμμα του Μαριανού· βλ. J. Hutton, Analogues of 

Shakespeare’s Sonnets 153–154: Contributions to the History of a Theme, Modern Philology 38 (1941), 385–

403. 

 

Σονέτο 153 

William Shakespeare, Τα σονέτα. Εισαγωγή και μετάφραση Βασίλη Ρώτα – Βούλας Δαμιανάκου, Αθήνα 

1978. 

Cupid laid by his brand, and fell asleep: Κοιμήθη ο Έρως κι είχε τον πυρσό του πλάι· 

A maid of Dian’s this advantage found, νύφη της Διάνας βρήκε ευθύς την ευκαιρία 

And his love-kindling fire did quickly steep και πάει την ποδοανάφτρα φλόγα τη βουτάει 

In a cold valley-fountain of that ground; σε μια πηγή που ’τρεχε στην κοιλάδα κρύα. 

  

Which borrow’d from this holy fire of love Μα πήρε αυτή απ’ τη θεία του έρωτα φωτιά 

A dateless lively heat, still to endure, θέρμη αιώνια και πάντα ζωντανή 

And grew a seething bath, which yet men prove κι έγινε μια θερμοπηγή που ’ναι γιατρειά 

Against strange maladies a sovereign cure. γι’ αρρώστιες σπάνιες. Μα ο Έρως το δαυλί 

  

But at my mistress’ eye Love’s brand new-fired, ξανάναψε απ’ τα μάτια της καλής μου και ίσα 

The boy for trial needs would touch my breast; το δοκίμασε ο μάγκας πάνω στην καρδιά μου 

I, sick withal, the help of bath desired, κι αρρώστησα· ελεεινός από ερωτιάρα λύσσα 

And thither hied, a sad distemper’d guest, πάω στη θερμοπηγή για να ’βρω την υγειά μου, 

  

But found no cure: the bath for my help lies μα τίποτα, τα μάτια της μόνη γιατρειά, 

Where Cupid got new fire; my mistress’ eyes. εκεί απ’ όπου ο Έρως παίρνει νέα φωτιά. 

 

 



222 

Σονέτο 154 

William Shakespeare, Τα σονέτα. Εισαγωγή και μετάφραση Βασίλη Ρώτα – Βούλας Δαμιανάκου, Αθήνα 

1978. 

The little Love-god lying once asleep Αποκοιμήθη ο Έρως κι είχε τον πυρσό 

Laid by his side his heart-inflaming brand, τον καρδιοκαύτη πλάι του. Νασου μια παρέα 

Whilst many nymphs that vow’d chaste life to keep νύφες σε αγνή ζωή ταμένες. Τον δαυλό 

Came tripping by; but in her maiden hand που ’χε κάψει καρδιές λεγεώνες η πιο ωραία 

  

The fairest votary took up that fire τον παίρνει κι έτσι ένα αβρό παρθένας χέρι 

Which many legions of true hearts had warm’d; τον στρατηγό του ερωτικού καημού αφοπλίζει. 

And so the general of hot desire Τρέχει η νύφη σε μια πηγή με κρυονέρι 

Was sleeping by a virgin hand disarm’d. τον φλογερό πυρσό στο κρύο νερό βυθίζει. 

  

This brand she quenched in a cool well by, Μα θερμάνθη για πάντα από τη θεία φωτιά 

Which from Love’s fire took heat perpetual, κι έγινε γι’ αρρώστους ιαματικό λουτρό. 

Growing a bath and healthful remedy Πήγα κι εγώ εκειπέρα για να βρω γιατρειά 

For men diseased; but I, my mistress’ thrall, κι απ’ της κυράς μου τη σκλαβιά να λυτρωθώ. 

  

Came there for cure, and this by that I prove, Κι ήβρα πως του έρωτα η φωτιά νερό το αχνίζει, 

Love’s fire heats water, water cools not love. μα ερωτικόν καημό νερό δεν τον δροσίζει. 

  



223 

ε. Ιουλιανός ο Αιγύπτιος ή από υπάτων 
 

Ο Ιουλιανός έζησε τον 6ο αι. μ.Χ. στην Αίγυπτο, γεγονός που γνωρίζουμε από δύο επιγράμματα που έχει 

συνθέσει και απευθύνονται στον Υπάτιο, ανιψιό του Αναστάσιου Α΄, που θανατώθηκε το 532 μ.Χ. Ο τίτλος 

στο όνομά του πιθανότατα δηλώνει ότι είτε ήταν ύπατος είτε καταγόταν από οικογένεια υπάτων. O Ιουλιανός 

είχε δημοσιεύσει μια συλλογή επιγραμμάτων του, που αργότερα ο Αγαθίας την ενέταξε στη συλλογή του 

Κύκλος. Σώζονται 71 επιγράμματα, εκ των οποίων τα 34 είναι επιτύμβια. Ακόμη, έχει γράψει επιδεικτικά, 

σκωπτικά, ανακρεόντεια κι ερωτικά επιγράμματα. Σε πολλά επιγράμματά του μιμείται κλασικά πρότυπα, 

γεγονός που αποδεικνύει την ευρεία και βαθειά γνώση της λογοτεχνικής παράδοσης. Τα επιγράμματά του 

συντίθενται σε ελεγειακά δίστιχα (κυρίως σε ένα, δύο ή τρία δίστιχα, σπανιότερα σε τέσσερα δίστιχα και 

μόλις ένα επίγραμμα σε πέντε δίστιχα). Οι πρώτοι στίχοι είναι περιγραφικοί, ενώ η κεντρική ιδέα του 

επιγράμματος τοποθετείται πάντα στο τελευταίο δίστιχο. Στα επιτύμβια επιγράμματά του απευθύνεται 

περισσότερο στον θανόντα παρά στους ζωντανούς που θρηνούν για το χαμό του δικού τους. 

 

 

ΠΑ 7.577 

 

Ὅστις με τριόδοισι μέσαις τάρχυσε θανόντα, 

λυγρὰ παθὼν τύμβου μηδ’ ὀλίγοιο τύχοι, 

πάντες ἐπεὶ Τίμωνα νέκυν καλέουσιν ὁδῖται 

καὶ μόρος ἄμμι μόνοις ἄμμορος ἡσυχίης. 

 

O Τίμων ήταν ένας εύπορος Αθηναίος πολίτης που φημιζόταν για την απέχθειά του προς τους 

ανθρώπους και για αυτό έμεινε γνωστός με το προσωνύμιο «Μισάνθρωπος» (για παράδειγμα βλ. Αριστοφ. 

Λυσ. 812 και Όρν. 1549· Μενάνδρ. Δύσκ.· Πλούτ. Αντων. 69–70· Λουκ. Τίμων ή Μισάνθρωπος). Ο τάφος του 

Τίμωνα ήταν δίπλα στην ακροθαλασσιά κάπου στον δρόμο από τον Πειραιά στο Σούνιο και ήταν 

δυσπρόσιτος στους ανθρώπους εξαιτίας του κύματος. Στα επιγράμματα ΠΑ 7.313–20 καταγράφονται διάφορα 

επιτύμβια επιγράμματα εις Τίμωνα, γεγονός που δεικνύει ότι πρόκειται για θέμα αγαπητό στους 

επιγραμματοποιούς. Επαλαμβανόμενοι λογοτεχνικοί τόποι των επιγραμμάτων αυτών είναι ο περαστικός 

διαβάτης που δεν γνωρίζει το όνομα του θαμμένου, η προτροπή του θαμμένου να μην πλησιάσει κανείς και οι 

κατάρες του θαμμένου για τους περαστικούς. O Ιουλιανός εκμεταλλεύεται το θέμα και τονίζει τη 

μισανθρωπία του Τίμωνα, βάζοντάς τον να καταριέται μέσα από τον τύμβο να μη βρεθεί τάφος, σαν πεθάνει 

αυτός που τον έθαψε στον συγκεκριμένο τόπο. Ο λόγος είναι ότι ο τύμβος του Τίμωνα όχι μόνο δεν βρίσκεται 

σε μια δυσπρόσιτη ακροθαλασσιά αλλά σε ένα πολυσύχναστο σταυροδρόμι. Επιπλέον το όνομα του 

θαπτομένου ήταν γνωστό στους οδοιπόρους από την επιτύμβια επιγραφή ή από προφορική παράδοση. Όπως 

αναφέρθηκε στην εισαγωγή σχετικά με την τεχνική του Ιουλιανού, ο αναγνώστης του επιγράμματος, αν 

αναρωτιόταν για την αιτία της κατάρας, θα έπρεπε να περιμένει μέχρι την καταληκτική φράση (ἄμμορος 

ἡσυχίης) για να την μάθει. 

 

1. ὅστις με τριόδοισι μέσαις τάρχυσε θανόντα «αυτός που, όταν πέθανα, μ’ έθαψε καταμεσής στο 

σταυροδρόμι»: Θυμίζει τον στίχο 2 του Έρωτα δραπέτη του Μόσχου, απ. 1.2 Gow ὅστις ἐνὶ τριόδοισι 

πλανώμενον εἶδεν Ἔρωτα. 

 

τριόδοις: Πρόκειται για πολυσύχναστους δρόμους. Βλ. Σχολ. Οππ. Αλιευτ. 3.502 τριόδοισι· τριπλαῖς ὁδοῖς. 

πολυτρίπτοισι· πλατείαις, πεπατημένοις, πολυοδεύτοις, πολὺ τετριμμέναις ἀπὸ τοῦ πολὺ καὶ τοῦ τρίφος ἡ ὁδός. 

 

τάρχυσε: Είναι αόριστος του ρήματος ταρχύω «ενταφιάζω, θάπτω». 

 

2. λυγρὰ παθών: Πβ. Ανών. ΠΑ 7.662.5 αἰαῖ, λυγρὰ παθοῦσα Περιστέρη και τις κατηγορίες του Σόλωνα 

στους Αθηναίους, απ. 11.1 West εἰ δὲ πεπόνθατε λυγρὰ δι’ ὑμετέρην κακότητα.. 

 



224 

3. ἐπεὶ Τίμωνα: Η θέση του αιτιολογικού συνδέσμου ἐπεί μετά το πάντες είναι σκόπιμη για να μπορέσει ο 

επιγραμματοποιός να κάνει ένα λεκτικό παιχνίδι με το ρήμα ἐπιτιμῶ «αποδοκιμάζω, μέμφομαι, κατακρίνω»· 

πβ. λεξικό Σούδα λ. φλέδων· τὸν Ἀντισθένην τὸν φιλόσοφον ἐπιτιμῶν ὁ Τίμων διὰ τὸ πλῆθος παντοφυῆ 

φλεδόνα καλεῖ «φλύαρος· ο Τίμων, όταν μέμφεται τον Αντισθένη τον φιλόσοφο εξαιτίας του πλήθους των 

συγγραμάτων του, τον αποκαλεί φλύαρο σε όλα». 

 

4. καὶ μόρος ἄμμι μόνοις ἄμμορος ἡσυχίης «και μόνο σε μένα ο θάνατος στερήθηκε την ησυχία». 

 

μόρος … ἄμμορος: Το λεκτικό παιχνίδι του ουσιαστικού μόρος «θάνατος» και του επιθέτου ἄμμορος 

«στερημένος, αμέτοχος, δυστυχής» επιτείνεται από την επανάληψη της συλλαβής –μο– του μόνοις, ώστε να 

δηλωθεί με έμφαση η έλλειψη δυνατότητας διαφυγής από τους ανθρώπους, έστω και μετά τον θάνατο, που θα 

έπρεπε να ήταν το τέλος της ταλαιπωρίας ενός μισάνθρωπου. 

 

ἄμμι: = ἡμῖν. Επικός αιολικός τύπος της δοτικής πληθυντικού της προσωπικής αντωνυμίας.· εδώ πληθυντικός 

«της ευγενείας» αντί ενικού, «σε μένα». 

 

 ἡσυχίης: Πβ. Σέξτ. Εμπ. Προς μαθηματικούς 11.141 εὐδαίμων μὲν <οὖν> ἐστιν ὁ ἀταράχως διεξάγων καί, ὡς 

ἔλεγεν ὁ Τίμων, ἐν ἡσυχίᾳ καὶ γαληνότητι καθεστώς «ευτυχής είναι λοιπόν αυτός που ζει ατάραχος και, όπως 

έλεγε ο Τίμων, έχει αράξει σε ησυχία και γαλήνη»· Προς μαθηματικούς 11.1 οὕτω γὰρ ἕκαστος ἡμῶν τὴν 

τελείαν καὶ σκεπτικὴν ἀπολαβὼν διάθεσιν κατὰ τὸν Τίμωνα βιώσεται ῥῇστα μεθ’ ἡσυχίης αἰεὶ ἀφροντίστως καὶ 

ἀκινήτως κατὰ ταὐτά, μὴ προσέχων δίνοις ἡδυλόγου σοφίης «έτσι καθένας μας αφού κατακτήσει την τέλεια 

και σκεπτική διάθεση, σύφωνα με τον Τίμωνα θα ζήσει άνετα πολύ με ησυχία πάντα χωρίς έγνοιες και χωρίς 

να αλλάζει από αυτήν, χωρίς να σκέφτεται για τις δίνες της γλυκόλογης σοφίας». 

 

 

 

Ο Σαίξπηρ τελειώνει το ομώνυμο έργο του Τίμων (γράφ. 1605-1606, δημοσ. 1623) με την εξής επιτάφια 

επιγραφή, που υποτίθεται ότι συνέγραψε εν ζωή ο ίδιος ο Τίμων (μτφρ. Κ. Σπανουδάκης): 

 

Here lies a wretched corpse of wretched soul bereft: 
Εδώ αναπαύεται ένα δύστυχο κορμί αποκομμένο 

από τη δύστυχη ψυχή του. 

Seek not my name: a plague consume you wicked 

caitiffs left! 

Μην ψάχνεις τ’ όνομά μου: χολέρα να σας φάει, 

κακούργα αποβράσματα! 

Here lie I, Timon, who alive, all living men did hate, 
Εδώ αναπαύομαι εγώ, ο Τίμων, που ζωντανός 

όλους τους ζωντανούς μισούσα. 

Pass by, and curse thy fill, but pass and stay not here thy 

gait. 

Τράβα και καταράσου όσο θες, μόνο τράβα και μη 

στήσεις εδώ το ποδάρι σου. 

 

 

ΠΑ 7.597 και 598 

 

Τα δύο επιγράμματα αποτελούνται από δύο ελεγειακά δίστιχα το καθένα και είναι αφιερωμένα σε μια 

καλλιτέχνιδα που ονομαζόταν Καλλιόπη. Δεν μπορούμε να πούμε αν πρόκειται για το πραγματικό της όνομα 

ή για κάποιο ψευδώνυμο που παραπέμπει στη Μούσα που ήταν προστάτιδα της επικής ποίησης. Στο 

επίγραμμα 7.597 η σιγή της Καλλιόπης συμβολίζει τον θάνατο: η φωνή δεν μπορεί να περάσει πια μέσα από 

τα στήθη και τα ανοιχτά χείλη της κοπέλας, που είχε ένα μοναδικό χάρισμα στη μουσική. Ο αναγνώστης 

αρχίζει να υποψιάζεται την αιτία στο τέλος του τρίτου στίχου, καθώς η φράση νήματα Μοίρης παραπέμπει 

στο τέλος της ζωής. Ωστόσο ο θάνατος διαπιστώνεται πια στο τέλος του τέταρτου στίχου με τη χρήση του 

απαρεμφάτου κλεῖσαι και με την περιγραφή της εικόνας της Καλλιόπης με κλειστά χείλη. Στο επίγραμμα 

7.598 ακολουθείται η ίδια δομή, δηλαδή το πρώτο δίστιχο παρουσιάζει την εξωτερική περιγραφή της 

Καλλιόπης και τη χαρισματική της φωνή στο τραγούδι. Ωστόσο, η φράση κατέλυσε βίην στο τέλος του 

δεύτερου στίχου δηλώνει στον αναγνώστη ότι το υποκείμενο του επιγράμματος έχει πεθάνει. Το δεύτερο 

δίστιχο περιέχει πια την αιτία: κανείς δεν μπορεί να ξεφύγει από τον θάνατο (τελευτῆς … κατέλυσας). 



225 

ΠΑ 7.597 

 

Ἡ γλυκερὸν μέλψασα καὶ ἄλκιμον, ἡ θρόον αὐδῆς 

μούνη θηλυτέρης στήθεσι ῥηξαμένη 

κεῖται σιγαλέη· τόσον ἔσθενε νήματα Μοίρης, 

ὡς λιγυρὰ κλεῖσαι χείλεα Καλλιόπης. 

 

 

1. ἡ γλυκερὸν μέλψασα καὶ ἄλκιμον «εκείνη που τραγούδησε γλυκά και δυνατά». 

 

1–2. ἡ θρόον αὐδῆς / μούνη θηλυτέρης στήθεσι ῥηξαμένη «που μόνη έβγαλε από τα στήθη της τον ήχο της 

φωνής»: Η σύνταξη θρόος αὐδῆς απαντά μόνο στον Ιουλιανό· συνήθως η λέξη θρόος ακολουθείται από άλλα 

ουσιαστικά· πβ. Νόνν. Διον. 5.368–9 ἀντὶ δὲ φωνῆς / ἀνδρομέης κελάδησεν ἀσημάντου θρόος ἠχοῦς. Στον 

τίτλο του επιγράμματος υπάρχει η γραφή θηλυτέροις που πρέπει να θεωρηθεί επιθετικός προσδιορισμός στο 

στήθεσι και όχι στο αὐδῆς. Για το λεκτικό πβ. Ευρ. Ικέτ. 710 ἔρρηξε δ’ αὐδήν. 

 

3. σιγαλέη: Το επίθετο σιγαλέος είναι συνηθισμένο στον Νόννο, πχ. Διον. 3.128 κτλ. 

 

νήματα Μοίρης: Το νήμα της Μοίρας απαντά και σε άλλα επιτάφια επιγράμματα, π.χ. Αντίπ. Σιδών. ΠΑ 

7.14.6 και στον Νόνν. Διον., π.χ. 38.218 κτλ. 

 

4. λιγυρὰ … χείλεα Καλλιόπης: Σχήμα συνεκδοχής: «οξύφωνα χείλη της Καλλιόπης», εννοώντας τον οξύ, 

διαπεραστικό, ευκρινή, γλυκό ήχο που βγαίνει από τα χείλη. Πβ. Παύλου Σιλεντιάριου ΠΑ 16.277.1–2 αἴθε δὲ 

τεύχειν / ἔσθενε καὶ λιγυρῶν ἡδὺ μέλος στομάτων «(η εικόνα μιας κιθαρίστριας) μακάρι να μπορούσε ν’ 

αποδώσει γλυκό τραγούδι από το μελωδικό της στόμα»· Παράρτ. ΠΑ επιτύμβια επιγράμμ. 234.5–6 Cougny 

ποτᾶται δὲ πέριξ λιγυρὴ μινυρίστρι’ ἀηδών / καὶ τέττιξ γλυκεροῖς χείλεσι λιρὰ χέων «κι ολόγυρα φτερουγίζει η 

γλυκιά μοιρολογίστρα, η αήδονα και ο τζίτζικας που αφήνει αισχρό τραγούδι από τα γλυκά του χείλη». 

 

 

ΠΑ 7.598 

 

Οὔτι φύσις θήλεια καὶ οὐ πολιοῖο καρήνου 

ἀδρανίη φωνῆς σῆς κατέλυσε βίην· 

ἀλλὰ μόλις ξυνοῖσι νόμοις εἴξασα τελευτῆς, 

φεῦ φεῦ, Καλλιόπη, σὴν κατέλυσας ὄπα. 

 

1–2. Οὔτι φύσις θήλεια καὶ οὐ πολιοῖο καρήνου / ἀδρανίη φωνῆς σῆς κατέλυσε βίην «ούτε η γυναικεία 

φύση ούτε και η αδυναμία του άσπρου κεφαλιού έσβησαν τη δύναμη της φωνής σου». 

 

πολιοῖο καρήνου / ἀδρανίη: Πβ. επίσης μια παράλληλη φράση γήραος ἀδρανίην στα επιγράμματα ΠΑ 6.29.2 

του Ιουλιανού και 6.73.8 του Μακηδονίου Υπάτου. 

 

3–4. ἀλλὰ μόλις ξυνοῖσι νόμοις εἴξασα τελευτῆς, / φεῦ φεῦ, Καλλιόπη, σὴν κατέλυσας ὄπα «αλλά δύσκολα 

υπέκυψες στους κοινούς νόμους του θανάτου, αλίμονο Καλλιόπη, κι έσβησες τη φωνή σου». 

 

εἴξασα: Μετοχή αορίστου του ρήματος εἴκω «παραιτούμαι, υποκύπτω, αφήνομαι»· πβ. Οδ. ε 126 ᾧ θυμῷ 

εἴξασα. 

 

φεῦ φεῦ, Καλλιόπη, σὴν κατέλυσας ὄπα: Η επανάληψη του επιφωνήματος φεῦ φεῦ δηλώνει λύπη· βλ. Ε. 

Παπαδογιαννάκη, Τα επιφωνήματα στην ποίηση από την αρχαϊκή ως την κλασική εποχή: η σημασία και η 

λειτουργία τους, Διδ. διατρ. Πανεπ. Κρήτης 2007, 281–2· πβ. Ευρ. Μήδ. 146–7 φεῦ φεῦ· θανάτῳ καταλυσαίμαν 



226 

/ βιοτὰν στυγερὰν προλιποῦσα «αλίμονο, μακάρι με τον θάνατο να μισέψω, να δώσω τέλος στη μισητή ζωή 

μου». 

 

4. ὄπα: Αιτιατική του ουσιαστικού ὄψ «φωνή». Πβ. επίσης το επίγραμμα του Ιουλιανού ΠΑ 7.562.3–4 ἐκ δὲ 

τελευτῆς / ὑμετέρης ἰδίην αὖθις ἔδησαν ὄπα, που αναφέρεται σε αυτούς που μετά τον θάνατο του Κρατερού 

σωπαίνουν γιατί κανείς πια δεν πηγαίνει να ακούσει τον Κρατερό να ρητορεύει και να του απαντήσουν.  



227 

στ. Κύρος Πανοπολίτης 
 

Στην Παλατινή Ανθολογία σώζονται επτά επιγράμματα του Κύρου από την Πανόπολη της Αιγύπτου, στα 

οποία αναφέρεται ως Κύρος από υπάτων ή Κύρος ο ποιητής. Στο λεξικό Σούδα αναφέρεται ως ἐποποιός και 

φίλος της αυτοκράτειρας Ευδοκίας, που ήταν φιλοεπής.151 Ήταν διάσημος αξιωματούχος κατά τη διάρκεια της 

βασιλείας του Θεοδόσιου Β΄ (405–450 μ.Χ.), συγκεκριμένα έπαρχος της Κωνσταντινούπολης το 439 μ.Χ., 

ύπατος το 441 μ.Χ. και πατρίκιος αργότερα. Ανάμεσα στα έργα του, μέρος της ανασυγκρότησης της πόλης 

ιδιαιτέρως μετά τον σεισμό του 437 μ.Χ., ήταν τα τείχη της Κωνσταντινούπολης προς την Προποντίδα και 

τον Κεράτιο κόλπο, και η μονή της Θεοτόκου ἐν τοῖς Κύρου, που έμελλε να μείνει γνωστή γιατί αργότερα εκεί 

συνέθεσε τα κοντάκιά του ο Ρωμανός ο Μελωδός. Ως ελληνολάτρης ήταν ο πρώτος που εξέδωσε δικαστικές 

αποφάσεις στα ελληνικά και συνέβαλε στην επιβολή της ελληνικής γλώσσας στην αυτοκρατορική διοίκηση. 

Εξαιτίας συκοφαντιών, που περιελάμβαναν την κατηγορία για κρυπτοπαγανισμό, έχασε τα αξιώματά του και 

εξορίστηκε. Ο υποψιασμένος Θεοδόσιος τον χειροτόνησε επίσκοπο στο Κοτυάειον της Φρυγίας (σημερινή 

Κιουτάχεια), όπου είχαν λυντσαριστεί οι προηγούμενοι τέσσερεις επίσκοποι. Εκεί έμεινε γνωστός όταν 

εκφώνησε, την ημέρα των Χριστουγέννων, έναν από τους πιο σύντομους πανηγυρικούς στην ιστορία της 

εκκλησίας: Ἄνδρες ἀδελφοί, ἡ γέννησις τοῦ Θεοῦ καὶ σωτῆρος ἡμῶν Ἰησοῦ Χριστοῦ σιωπῇ τιμάσθω, ὅτι ἀκοῇ 

καὶ μόνῃ συνελήφθη ἐν τῇ ἁγίᾳ παρθένῳ ὁ τοῦ Θεοῦ λόγος. Αὐτῷ ἡ δόξα εἰς τοὺς αἰῶνας, ἀμήν. Μετά τον 

θάνατο του Θεοδοσίου το 450 επέστρεψε στην Κωνσταντινούπολη, όπου έζησε μέχρι το θάνατό του επί 

αυτοκράτορα Λέοντος του Α΄ (457–474 μ.Χ.) 

Σύμφωνα με τον Cameron (1982, 235–6) ο Κύρος πιθανώς να είναι ο πρώτος γνωστός αναγνώστης 

του Νόννου (βλ. και Εισαγωγή στο επίγραμμα ΠΑ 9.136). Η ποίησή του έχαιρε μεγάλης εκτίμησης 

τουλάχιστον μέχρι τον 10ο αι. μ.Χ. και η απώλειά της είναι ιδιαιτέρως οδυνηρή. Σε ένα σύντομο ανώνυμο 

επίγραμμα η μούσα Καλλιόπη τον τιμά παραβάλλοντάς τον με τον Όμηρο και τον μυθικό βάρδο Ορφέα, ΠΑ 

16.217 Καλλιόπη μὲν ἐγώ· Κύρῳ δ’ ἐμὸν ὤπασα μαζόν, / ὃς τρέφε θεῖον Ὅμηρον, ὅθεν πίε νήδυμος Ὀρφεύς 

«Εγώ είμαι η Καλλιόπη· έδωσα στον Κύρο το στήθος μου, που έθρεφε τον θεϊκό Όμηρο, απ’ όπου βύζανε ο 

γλυκύς Ορφέας». 

 

ΠΑ 15.9 

 

 Πάντα μὲν Αἰακίδαο φέρεις ἀριδείκετα ἔργα 

 νόσφι χόλου καὶ ἔρωτος· ὀιστεύεις δ’ ἅτε Τεῦκρος, 

 ἀλλ’ οὔ τοι νόθον ἦμαρ· ἔχεις δ’ ἐρικυδέα μορφὴν 

4 τὴν Ἀγαμεμνονέην, ἀλλ’ οὐ φρένας οἶνος ὀρίνει 

 ἐς πινυτὴν δ’ Ὀδυσῆι δαΐφρονι πᾶν σε ἐίσκω, 

 ἀλλὰ κακῶν ἀπάνευθε δόλων· Πυλίου δὲ γέροντος 

 ἶσον ἀποστάζεις, βασιλεῦ, μελιηδέα φωνήν, 

8 πρὶν χρόνον ἀθρήσεις τριτάτην ψαύοντα γενέθλην. 

 

Το επίγραμμα αποτελεί το εγκώμιο του αυτοκράτορα Θεοδοσίου Β΄ (401–450 μ.Χ.), ο οποίος 

μοιράζεται συγκεκριμένα πασίγνωστα θετικά χαρακτηριστικά ομηρικών ηρώων (Αχιλλέα, Τεύκρου, 

Αγαμέμνονα, Οδυσσέα, Νέστορα), αλλά δεν παρουσιάζει καμία εντελώς ομοιότητα σε κάποια άλλα 

αρνητικά. Επομένως ο αυτοκράτορας παρουσιάζεται ως το ιδεατό τέλειο. Οι στίχοι ίσως αποτελούν μέρος 

ενός εκτενέστερου πανηγυρικού ποιήματος για τον αυτοκράτορα Θεοδόσιο Β΄. 

 

1–2. Πάντα μὲν Αἰακίδαο φέρεις ἀριδείκετα ἔργα / νόσφι χόλου καὶ ἔρωτος: Ο Θεοδόσιος ξεχωρίζει, όπως ο 

Αχιλλέας, εξαιτίας των περίλαμπρων κατορθωμάτων του, αλλά με τη διαφορά ότι δεν διακρίνεται για τον 

άγριο θυμό και τους έρωτες του ομηρικού ήρωα. 

 

ἀριδείκετα «φημισμένα, περίδοξα»: Επίθετο που απαντά στον Όμηρο, π.χ. Ιλ. Λ 248 ἀριδείκετος ἀνδρῶν, Οδ. 

λ 540 υἱὸν … ἀριδείκετον εἶναι, αλλά μόνον εδώ στην ΠΑ. 

                                                           
151 Σούδα κ 2776 Adler Εὐδοκία γὰρ ἡ Θεοδοσίου γαμετή, βασιλὶς οὖσα, ὑπερηγάσθη τὸν Κῦρον, φιλοεπὴς οὖσα. 



228 

φέρω ἔργα «κομίζω τα κατορθώματα, επιτυγχάνω»: Νοείται μεταφορικά. Πβ. Μανέθ. Αποτελ. 2.484–5 ἀγαθὴ 

καὶ ὑπείροχα ἔργα φέρουσα / μείζονα καί τ’ ἀρίδηλ’ ἀγάθ’ ἀνθρώποις ἀνέφηνεν «καλή που φέρνει υπέροχα 

έργα και που φανερώνει μεγάλα και ξεκάθαρα καλά στους ανθρώπους» και Οππ. Αλιευτ. 4.368 εἰ γάρ τις 

ὀΐσεται ἔργα δόλοιο· πβ. την κυριολεκτική σημασία στον Κριναγόρα ΠΑ 9.239 βύβλων ἡ γλυκερὴ λυρικῶν ἐν 

τεύχεϊ τῷδε / πεντὰς ἀμιμήτων ἔργα φέρει Χαρίτων. 

 

νόσφι «χωρίς»: Πρόθεση συχνή στην επική ποίηση (Όμηρος, Απολλώνιος Ρόδιος, Νόννος κτλ.) 

 

2–3. ὀιστεύεις δ’ ἅτε Τεῦκρος, / ἀλλ’ οὔ τοι νόθον ἦμαρ: Ο Τεύκρος ήταν γιος του βασιλιά της Σαλαμίνας, 

Τελαμώνα, και ετεροθαλής αδελφός του Αίαντα. Συμμετείχε στον Τρωϊκό πόλεμο και θεωρούνταν ο 

καλύτερος τοξότης των Ελλήνων. Ωστόσο, ο πατέρας του τον αποκήρυξε και δεν τον δέχτηκε πίσω στη 

Σαλαμίνα μετά το τέλος του πολέμου, επειδή δεν είχε εκδικηθεί τον θάνατο του αδελφού του. Ο Τεύκρος 

κατέφυγε στην Κύπρο και ίδρυσε εκεί την πόλη Σαλαμίνα. Αυτές οι δύο ιστορίες αντανακλούνται στους 

στίχους αυτούς. Ο Θεοδόσιος μοιάζει με τον Τεύκρο μόνον όσον αφορά την ικανότητά του να διεξάγει 

πολεμικές επιχειρήσεις, αλλά, αντίθετα από τον ομηρικό ήρωα, δεν αποκηρύχτηκε από τον πατέρα του 

Αρκάδιο. 

 

3. νόθον ἦμαρ: Πβ. Νόνν. Διον. 38.331 (ο αδαής Φαέθων οδηγεί το άρμα του Ήλιου) ἀλλοφανὲς νόθον ἦμαρ 

ἐθάμβεον εὔποδες Ὧραι «οι Ώρες με τα γρήγορα ποδάρια τηρούσαν την αλλόκοτη, πλαστή μέρα». 

 

3–4. ἔχεις δ’ ἐρικυδέα μορφὴν / τὴν Ἀγαμεμνονέην, ἀλλ’ οὐ φρένας οἶνος ὀρίνει «έχεις το λαμπρό 

παράστημα του Αγαμέμνονα, αλλά δεν ταράσσει το μυαλό σου το κρασί»: Το παράστημα του αυτοκράτορα 

παρομοιάζεται με εκείνο το περίφημο του αρχιστράτηγου των Ελλήνων, Αγαμέμνονα (Ιλ. Β 477–83, Γ 166–

70). Η αναφορά στον οίνο παραπέμπει πιθανότατα στον στίχο 1.225 της Ιλιάδας, όταν ο Αχιλλέας αποκαλεί 

τον Αγαμέμνονα οἰνοβαρές «μέθυσο». 

 

ἐρικυδέα «ένδοξη, λαμπρή»: Το επίθετο συνήθως χρησιμοποιείται για τους θεούς και τα τέκνα τους. Στον 

Όμηρο απαντά συχνά στην ίδια μετρική θέση του στίχου, πβ. Ιλ. Γ 65, Υ 265 κτλ. 

 

ὀρίνει «κινεί, ταράσσει, διεγείρει»: Πβ. Νόνν. Διον. 42.38–9 ἀνέρας οἴνῳ / εἰ κλονέει Διόνυσος, ἐγὼ πυρὶ 

Βάκχον ὀρίνω «(ο Έρωτας τοξεύει τον Διόνυσο) αν ο Διόνυσος συγκλονίζει τους ανθρώπους με το κρασί, εγώ 

με φωτιά ξεσηκώνω τον Βάκχο». 

 

5. πινυτὴν «σωφροσύνη»: Πβ. Ιλ. Η 288–9, όταν απευθύνεται ο Έκτορας στον Αίαντα, λέγοντας ότι ο θεός 

του έδωσε μέγεθος, δύναμη και σύνεση Αἶαν ἐπεί τοι δῶκε θεὸς μέγεθός τε βίην τε / καὶ πινυτήν. Ενώ ο 

χαρακτηρισμός πινυτός δεν αποδίδεται στον Οδυσσέα στον Όμηρο, ο Οδυσσέας ήταν πολυμήχανος, 

πολύμητις, πολύτροπος κ.τ.ό. και από τη στωική παράδοση και μετά σοφός. 

 

δαΐφρονι: Στην Ιλιάδα το επίθετο αποδίδεται στους ήρωες που πολεμούν, π.χ. Δ 252, Ζ 162 κτλ., ανάμεσα 

στους οποίους περιλαμβάνεται και ο Οδυσσέας· βλ. Λ 482 Ὀδυσῆα δαΐφρονα ποικιλομήτην. Στην Οδύσσεια ο 

ίδιος λογότυπος αποδίδεται στον Οδυσσέα· βλ. α 48, η 168, φ 223 και 379, χ 115, 202 και 281, πβ. επίσης θ 

18 υἱὸν Λαέρταο δαΐφρονα. Θεωρείται ότι προέρχεται είτε από τα ουσιαστικά δάϊς «μάχη» και φρήν, που 

σημαίνουν «φιλοπόλεμος, με πολεμικό φρόνημα», είτε από τον τύπο *δάω «διδάσκω, μαθαίνω» και φρήν και 

σημαίνει «έμπειρος, συνετός». Το ίδιο επίθετο χρησιμοποιεί και ο Κόιντος ΜΟ 11.358 Ὀδυσῆα δαΐφρονα. 

 

Ὀδυσῆι δαΐφρονι πᾶν σε ἐίσκω «σε συγκρίνω με τον συνετό Οδυσσέα στο κάθετί»: Ο στίχος θυμίζει τον 

ομηρικό στίχο Ιλ. Ε 181 Τυδεΐδῃ μιν ἔγωγε δαΐφρονι πάντα ἐΐσκω. 

 

6. ἀπάνευθε κακῶν δόλων: Υπήρχε μια παράδοση που ξεκινάει με τον επικό κύκλο και συνεχίζεται με τις 

σχετικές τραγωδίες, που παρουσιάζει τον Οδυσσέα πονηρό, δειλό και συμφεροντολόγο. Το ἀπάνευθε εδώ 

χρησιμοποιείται ως πρόθεση που συντάσσεται με τη γενική δόλων, «μακριά από τους κακούς δόλους». Ο 

δόλος «πανουργία, τέχνασμα, παγίδα», χαρακτηρίζεται κακός στον Όμηρο Ιλ. Δ 339 καὶ σὺ κακοῖσι δόλοισι 

κεκασμένε, και κακότεχνος στην Ιλ. Ο 14–15 (ο θυμωμένος Δίας στην Ήρα για τη Διὸς ἀπάτη) κακότεχνος ... 

σὸς δόλος. Πβ. Σχόλ. Ιλ. Γ 202 παντοίους τε δόλους, εἰσὶ γὰρ καὶ κακοὶ καὶ καλοί. 

 



229 

6–8. Πυλίου δὲ γέροντος / ἶσον ἀποστάζεις, βασιλεῦ, μελιηδέα φωνήν, / πρὶν χρόνον ἀθρήσεις τριτάτην 

ψαύοντα γενέθλην «Και σταλάζεις, βασιλιά, τη μελίγλυκη φωνή του Πύλιου Νέστορα, πριν δεις την ηλικία 

σου να φτάνει στην τρίτη γενιά των ανθρώπων»: ο γέροντας της Πύλου ήταν ο Νέστορας. Το μελιηδέα 

παραπέμπει στη φωνή του Νέστορα που έρρεε πιο γλυκιά κι από μέλι και το τριτάτην ... γενέθλην στο γεγονός 

ότι ο Νέστορας είχε ζήσει για να δει την τρίτη γενιά ηρώων (Ιλ. Α 247–53). Η αναφορά σε τρίτη γενιά 

προκειμένου για τον Θεοδόσιο ίσως παρέχει ένα terminus ante quem για τη συγγραφή του επιγράμματος, 

αφού ο Θεοδόσιος απέκτησε το πρώτο του εγγόνι, την Ευδοκία, το 438. 

 

χρόνον ἀθρήσεις: Πβ. Μανέθ. Αποτελ. 6.44–5 τόσον τεχθὲν χρόνον ἠῶ / ἀθρήσει «το γέννημα τόσο χρόνο την 

αυγή θα βλέπει (θα ζήσει)». 

 

 

ΠΑ 7.557 

 

Τρεῖς ἐτέων δεκάδες Μαίης χρόνος, ἐς τρία δ’ ἄλλα 

ἔτρεχεν· ἀλλ’ Ἀίδης πικρὸν ἔπεμψε βέλος, 

θηλυτέρην δ’ ἥρπαξε ῥόδων καλύκεσσιν ὁμοίην, 

πάντ’ ἀπομαξαμένην ἔργα τὰ Πηνελόπης. 

 

 

Πρόκειται για ένα επιτύμβιο επίγραμμα για τη Μαία, που πέθανε σε ηλικία 33 ετών και, όσο ζούσε, 

είχε ως πρότυπο τις αρετές της Πηνελόπης. Το επίγραμμα μεταχειρίζεται το ευρύτερο θέμα του άωρου 

θανάτου (mors immatura). 

 

 

1–3. Τρεῖς ἐτέων δεκάδες Μαίης χρόνος, ἐς τρία δ’ ἄλλα / ἔτρεχεν: Για τον χρόνο που τρέχει βλ. Παλλαδά 

ΠΑ 10.81 ὁ δὲ χρόνος τρέχει, / τρέχει καθ’ ἡμῶν τῶν ταλαιπώρων βροτῶν / φέρων ἑκάστου τῷ βίῳ 

καταστροφήν «κι ο χρόνος τρέχει, τρέχει στην αντίθετη κατεύθυνση από τους δυστυχείς θνητούς, φέρνοντας 

το τέλος της ζωής του καθενός». 

 

2. Ἀίδης πικρὸν ἔπεμψε βέλος: Η εικόνα του Άδη να ρίχνει βέλη, σαν ένας άλλος έρωτας, εδώ είναι 

πρωτότυπη. Πβ. Griechische Vers-Inschriften 1551.6 Peek (Τέος, 2ος –1ος αι. π.Χ.) θανάτου δ’ ὠκὺ δάμασσε 

βέλος. Ο χαρακτηρισμός πικρόν αποδίδεται στο βέλος σε ερωτικά ή επιθανάτια συμφραζόμενα: πβ. Ανών. ΠΑ 

16.251.4 (ο Έρωτας) δακρύει πικρῶν γευσάμενος βελέων και Κριναγ. ΠΑ 16.199.5–6 ἐν δὲ πικρὰ καρδίᾳ βέλη / 

πήξας, Θεοκρ. Ειδ. 23.5 αλλά και Μίμνερμ. απ. 14.8 West πικρὰ βιαζόμενος δυσμενέων βέλεα. 

 

3. θηλυτέρην: Δεν χρησιμοποιείται με τη συγκριτική σημασία, αλλά δηλώνει ότι η γυναίκα ήταν γεμάτη 

θηλυκότητα· πβ. π.χ. τη χρήση του νεώτερος ως νέος. 

 

ἥρπαξε: Ο Άδης όχι μόνο τόξευσε την κοπέλα, αλλά και την άρπαξε (χωρίς ακόμη να την δικαιούται), σαν να 

ήταν ο Έρωτας. Η αρπαγή αυτή από τον Άδη ή τον Έρωτα περιγράφεται από τον Καλλίμαχο στο ερωτικό 

επίγραμμα ΠΑ 12.73.1 (τη μισή ψυχή του δεν ξέρει) εἴτ’ Ἔρος εἴτ’ Ἀΐδης ἥρπασε, αλλά επαναλαμβάνεται και 

σε πολλά επιγράμματα ως κοινός τόπος που παραπέμπει και στον Ησίοδο Θεογ. 913–14 Περσεφόνην 

λευκώλενον, ἣν Ἀιδωνεὺς / ἥρπασεν. Για το θέμα της αρπαγής βλ. F. Williams, The Hands of Death: Ovid 

Amores 3.9.20, American Journal of Philology 124 (2003), 225–34, ειδ. 229–30. 

 

ῥόδων καλύκεσσιν ὁμοίην «όμοια με τα μπουμπούκια των ρόδων»: Πβ. την εικόνα του Άδη να αρπάζει μια 

κοπέλα που ήταν σαν το ρόδο, στην ανώνυμη επιτύμβια επιγραφή Griechische Vers-Inschriften 1482a Peek 

(Δίον Μακεδονίας, 3ος–4ος αι. μ.Χ.) ὡς ῥόδον ε[ἰ]αρινόν σ̣ε βροτόφθο[ρ]ο<ς> ἥρπασεν ᾍδ[ης], / Σέμνην. 

 

4. ἀπομαξαμένην: Αόριστος μέσης φωνής του ρήματος ἀπομάσσω «λαμβάνω το εκμαγείο κάποιου 

πράγματος, αντιγράφω». 

 



230 

Πηνελόπης: Αναφέρεται στο πρότυπο της Πηνελόπης ως πιστής συζύγου και κυρίας του οίκου. Βλ. και 

παραπάνω στον Μάξιμο στ. 66 καὶ πινυτήν περ ἐοῦσαν. 

 

 

ΠΑ 9.136 

 

Αἴθε πατήρ μ’ ἐδίδαξε δασύτριχα μῆλα νομεύειν, 

ὥς κεν ὑπὸ πτελέῃσι καθήμενος ἢ ὑπὸ πέτρῃς 

συρίσδων καλάμοισιν ἐμὰς τέρπεσκον ἀνίας. 

Πιερίδες, φεύγωμεν ἐυκτιμένην πόλιν, ἄλλην 

πατρίδα μαστεύσωμεν· ἀπαγγελέω δ’ ἄρα πᾶσιν, 

ὡς ὀλοοὶ κηφῆνες ἐδηλήσαντο μελίσσας. 

 

Σύμφωνα με το λήμμα στην ΠΑ οι στίχοι είναι μέρος του θρήνου που ο Κύρος εκφώνησε, ενόψει της 

εξορίας του, μπροστά από τις πύλες της Ακρόπολης στην Κωνσταντινούπολη. Ο Κύρος εύχεται να τον είχε 

μάθει ο πατέρας να παίζει τον αυλό και να βόσκει πρόβατα, ώστε να μη βρίσκεται σε μια καλοκτισμένη πόλη 

(την Κωνσταντινούπολη), όπου άνθρωποι σαν τους κηφήνες βλάπτουν ανθρώπους που πραγματικά 

προσφέρουν σαν τις μέλισσες. Προφανώς αναφέρεται στις συκοφαντίες εναντίον του, που τον οδήγησαν στην 

εξορία, και ιδιαιτέρως από τον Χρυσάφιο, τον ευνούχο ακόλουθο του Θεοδοσίου Β΄. Στον στίχο 1 του 

επιγράμματος η φράση αἴθε πατήρ μ’ ἐδίδαξε προκάλεσε τη συζήτηση σχετικά με το πρόβλημα της 

χρονολόγησης του Νόννου, επειδή παρατίθεται αυτούσια σε δύο περιπτώσεις στα Διονυσιακά 16.321 και 

20.372. Ο Ludwich στην Εισαγωγή (Praefatio) της έκδοσης των Διονυσιακών θεωρεί ότι ο Κύρος τον 

αντέγραψε από τον Νόννο, ενώ ο Friedländer και όσοι θέλουν να τοποθετούν τον Νόννο στο δεύτερο μισό 

του 5ου αι. μ.Χ. θεωρούν ότι ήταν ο Νόννος που την δανείστηκε από τον Κύρο.152 

 

1. Αἴθε πατήρ μ’ ἐδίδαξε: = Νόνν. Διον. 16.321 = 20.372, βλ. παραπάνω Εισαγωγή. Το επιφώνημα αἴθε είναι 

επικός τύπος του εἴθε. Συντάσσεται με οριστική ενεστώτα για να δηλώσει μια ανεκπλήρωτη ευχή: «μακάρι να 

με μάθαινε ο πατέρας μου». 

 

δασύτριχα μῆλα νομεύειν «να βόσκω μαλλιαρά πρόβατα»: Πβ. Οδ. ι 336 καλλίτριχα μῆλα νομεύων· κ 85 τὸν 

δ’ ἄργυφα μῆλα νομεύων· Ομηρ. Ύμν. Πάνα 32 ψαφαρότριχα μῆλ’ ἐνόμευεν· Θεοκρ. Ειδ. 3.46 τὰν δὲ καλὰν 

Κυθέρειαν ἐν ὤρεσι μῆλα νομεύων· Νόνν. Διον. 38.170 βόας καὶ μῆλα νομεύων· Λεων. Ταρ. ΠΑ 6.262.3 

Εὐάλκης ὁ Κρὴς ἐπινύκτια μῆλα νομεύων· Μύρινος ΠΑ 7.703.1 ὁ τὰ νυμφικὰ μῆλα νομεύων· Ανών. GDRK απ. 

26.2.9 Heitsch ὁμήθεα μῆλα νομεύ[ειν]. 

 

2. ὑπὸ πτελέῃσι: Πτελέα είναι η φτελιά, Ulmus glabra. 

 

                                                           
152 Βλ. L. R. Lind, The Date of Nonnos of Panopolis, Classical Philology 29 (1934), 69–73. Την προτεραιότητα 

του Νόννου υπερασπίζεται ο Cameron 1982, 235–9· του Κύρου ο Tissoni 2008, 76–80. 



231 

 

Εικ. 7.3. Φτελιά. Πηγή: Wikimedia Commons. 

https://upload.wikimedia.org/wikipedia/commons/thumb/a/a3/Ulmus_glabra_Lutescens_02.jpg/1024px–

Ulmus_glabra_Lutescens_02.jpg 

 

 

καθήμενος … ὑπὸ πέτρῃς «καθισμένος κάτω από ένα βράχο»: Εννοεί στη βάση του βράχου, όπου θα είχε 

σκιά. Η πιο δροσερή σκιά είναι παραδοσιακά η πετραίη σκιή, πβ. Ησίοδ. Έργ. 589, Ανύτη ΠΑ 16.228.1, Βιργ. 

Γεωργ. 3.145 saxea ... umbra. Για τη φρασεολογία πβ. Αιλιαν. Ποικ. ιστορ. 1.1 (τα χταπόδια) ὑπὸ ταῖς πέτραις 

κάθηνται· Οδ. ι 484 και 541 ὑπὸ πέτρῃς. 

 

3. συρίσδων καλάμοισιν ἐμὰς τέρπεσκον ἀνίας «παίζοντας την καλάμινη φλογέρα μου, να διασκέδαζα τις 

ανησυχίες μου». 

 

συρίσδων: Είναι δωρικός τύπος μετοχής ενεστώτα του ρήματος συρίζω «παίζω τη σύριγγα, τον ποιμενικό 

αυλό». Είναι συνηθισμένος τύπος στον Θεόκριτο και σε βουκολικά συμφραζόμενα, πβ. Θεόκρ. Ειδ. 6.8–9 

ἀλλὰ κάθησαι / ἁδέα συρίσδων «κάθεσαι και παίζεις με το σουραύλι σου γλυκούς σκοπούς»· Μόσχ. Επιτ. 

Βίων. 125 · Αλκαίος ΠΑ 16.227.5–6 χὠ ποιμὴν ἐν ὄρεσσι μεσαμβρινὸν ἀγχόθι παγᾶς / συρίσδων λασίας θάμνῳ 

ὕπο πλατάνου. 

 

τέρπεσκον: Είναι ιωνικός τύπος του παρατατικού (πρώτο ενικό πρόσωπο) του ρήματος τέρπω. 

 

4–5. Πιερίδες, φεύγωμεν ἐυκτιμένην πόλιν, ἄλλην / πατρίδα μαστεύσωμεν «Μούσες, ας φύγουμε από την 

καλοκτισμένη πόλη και άλλην πατρίδα να αναζητήσουμε». 

 

ἐυκτιμένην πόλιν «καλοκτισμένη πόλη»: Ο Κύρος πικρόχολα υπονοεί το κατασκευαστικό έργο που ο ίδιος 

επέβλεψε για την ανόρθωση της Κωνσταντινούπολης μετά τον σεισμό του 437. Το επίθετο ἐυκτιμένην είναι 

ομηρικό· πβ. Ιλ. Ε 543· Ζ 13 κτλ. 

 

5. μαστεύσωμεν: Είναι μέλλοντας του ρήματος μαστεύω = ματεύω «αναζητώ, ερευνώ». Πβ. Νόνν. Διον. 

6.355 ἴχνια μαστεύσω· επίσης Ευρ. Τήλεφος TrGF απ. 727α.8 πόλιν μαστεύωμ[̣εν. 

 

5–6. ἀπαγγελέω δ’ ἄρα πᾶσιν, / ὡς ὀλοοὶ κηφῆνες ἐδηλήσαντο μελίσσας «προεξαγγέλω λοιπόν σε όλους ότι 

ολέθριοι κηφήνες προξένησαν κακό στις μέλισσες»: Η αναγγελία βασίζεται στην άποψη του Ησίοδου, Έργ. 

302–6 λιμὸς γάρ τοι πάμπαν ἀεργῷ σύμφορος ἀνδρί· / τῷ δὲ θεοὶ νεμεσῶσι καὶ ἀνέρες ὅς κεν ἀεργός / ζώῃ, 

https://upload.wikimedia.org/wikipedia/commons/thumb/a/a3/Ulmus_glabra_Lutescens_02.jpg/1024px-Ulmus_glabra_Lutescens_02.jpg
https://upload.wikimedia.org/wikipedia/commons/thumb/a/a3/Ulmus_glabra_Lutescens_02.jpg/1024px-Ulmus_glabra_Lutescens_02.jpg


232 

κηφήνεσσι κοθούροις εἴκελος ὀργήν, / οἵ τε μελισσάων κάματον τρύχουσιν ἀεργοί / ἔσθοντες «γιατί η πείνα 

είναι πάντα σύντροφος του αργού ανθρώπου· και οι θεοί κι οι άνδρες θυμώνουν με αυτόν που ζει χωρίς να 

εργάζεται, όμοιος στη διάθεση με άκεντρους κηφήνες, που τον κόπο των μελισσών τρώνε και ξοδεύουν χωρίς 

να εργάζονται». Οι άκεντροι κηφήνες του Ησιόδου θα μπορούσαν να ερμηνευθούν ως παραπομπή στον 

ευνούχο Χρυσάφιο, τον εχθρό του Κύρου. 

 

6. ἐδηλήσαντο: Είναι αόριστος του ρήματος δηλέομαι «φθείρω, προξενώ κακό, είμαι επιβλαβής».  



233 

ζ. Παύλος Σιλεντιάριος 
 

Ο Παύλος ανήκε στο αυλικό προσωπικό του Ιουστινιανού (527–565 μ.Χ.) με το αξίωμα του «επιστάτη της 

σιγής» (τελετάρχη) περί τον βασιλέα. Όταν, μετά από σεισμό το 558 μ.Χ., ανανεώθηκε ο τρούλος της Αγίας 

Σοφίας έγραψε τον Ιανουάριο του 563 μ.Χ. μια Έκφρασιν του ναού σε 1029 εξάμετρους στίχους (βλ. πιο 

πάνω, σ. 31) Στην Παλατινή Ανθολογία σώζονται 78 επιγράμματά του με χαρακτηριστικό τον έντονο 

ερωτισμό και υπονοούμενα. Όμως, όπως ο ίδιος σημειώνει στο επίγραμμα ΠΑ 5.252, στο τέλος σημασία έχει 

να ολοκληρωθεί η ερωτική πράξη και ἐχθαίρω τὴν ἀθυροστομίην. 

Τα τέσσερα ερωτικά επιγράμματα που σχολιάζονται εδώ επιλέχτηκαν με κριτήριο τα ονόματα των 

γυναικών που χρησιμοποιεί ο Παύλος Σιλεντιάριος: Μενεκρατίς (ΠΑ 5.275), Κλεοφαντίς (ΠΑ 5.279 και 286) 

και Ἑρμώνασσα (ΠΑ 5.281). Τα κύρια αυτά ονόματα δεν είναι συνηθισμένα, δεν παραπέμπουν σε γνωστά 

γυναικεία πρόσωπα (ποιητριών ή εταιρών) που χρησιμοποιούνταν από άλλους επιγραμματοποιούς και δεν 

προέρχονται από τη μυθολογική παράδοση, όπως συμβαίνει με τις γυναικείες μορφές άλλων επιγραμμάτων 

του ποιητή, πχ. Δανάη (ΠΑ 5.217), Ροδόπη (ΠΑ 5.219 και 228), Δωρίδα (ΠΑ 5.230 και 5.244.2), Γαλάτεια 

(ΠΑ 5.244.1 και 5.256), Δημώ (ΠΑ 5.244.1), Σαπφώ, (ΠΑ 5.246), Λαΐδα (ΠΑ 5.250), Φίλιννα (ΠΑ 5.258), 

Χαρικλώ (ΠΑ 5.255 και 5.288) και Θεανώ (ΠΑ 5.283). Ωστόσο, επειδή είναι γνωστό ότι nomen omen, και τα 

τρία ονόματα χρησιμοποιούνται σκόπιμα στο πλαίσιο του ερωτικού μηνύματος που θέλει να μεταφέρει στους 

αναγνώστες του. 

 

 

ΠΑ 5.275 

 

 Δειελινῷ χαρίεσσα Μενεκρατὶς ἔκχυτος ὕπνῳ 

 κεῖτο περὶ κροτάφους πῆχυν ἑλιξαμένη. 

 τολμήσας δ’ ἐπέβην λεχέων ὕπερ· ὡς δὲ κελεύθου 

 ἥμισυ κυπριδίης ἤνυον ἀσπασίως, 

5 ἡ παῖς ἐξ ὕπνοιο διέγρετο, χερσὶ δὲ λευκαῖς 

 κράατος ἡμετέρου πᾶσαν ἔτιλλε κόμην· 

 μαρναμένης δὲ τὸ λοιπὸν ἀνύσσαμεν ἔργον ἔρωτος, 

 ἡ δ’ ὑποπιμπλαμένη δάκρυσιν εἶπε τάδε· 

 «Σχέτλιε, νῦν μὲν ἔρεξας, ὅ τοι φίλον, ᾧ ἔπι πουλύν 

10 πολλάκι σῆς παλάμης χρυσὸν ἀπωμοσάμην· 

 οἰχόμενος δ’ ἄλλην ὑποκόλπιον εὐθὺς ἑλίξεις· 

 ἐστὲ γὰρ ἀπλήστου κύπριδος ἐργατίναι.» 

 

Ο εραστής εκμεταλλεύεται τη στιγμή του ύπνου της αγαπημένης του και αποπειράται να συνευρεθεί 

μαζί της ερωτικά. Η κοπέλα ξυπνά κατά τη διάρκεια της ερωτικής πράξης και αντιδρά έντονα τραβώντας τα 

μαλλιά του εραστή. Όταν η ερωτική πράξη έχει πια ολοκληρωθεί, η κοπέλα λέει με οργισμένο ύφος στον 

εραστή ότι αφού κατάφερε τον σκοπό του, πρόκειται να αναζητήσει μιαν άλλη ερωτική σύντροφο. Διάφοροι 

μελετητές επισήμαναν ότι η σκηνή θυμίζει μια παρόμοια κατάσταση στον Προπέρτιο 1.3, ο οποίος 

παρουσιάζει την αγαπημένη και Μούσα του, την Κυνθία (Cynthia), να κοιμάται, στη συνέχεια την ερωτική 

προσέγγιση εκ μέρους του άνδρα και την αφύπνιση και αντίδραση της κοπέλας, όμως οι διαφορές είναι 

πολλές. Στο επίγραμμα του Παύλου Σιλεντιάριου ο άνδρας ολοκλήρωσε την πράξη, ενώ στον Προπέρτιο ο 

ποιητής έχει τον έρωτα/βιασμό στο μυαλό του (στ. 13 κ.εξ.), αλλά δεν τολμά να προχωρήσει (στ. 17 κ.εξ.) Τα 

γεγονότα στον Παύλο Σιλεντιάριο συμβαίνουν κατά τη διάρκεια του απογεύματος (στ. 1), στον Προπέρτιο 

κατά τη διάρκεια της νύχτας (στ. 10, 31 κ.εξ. και 38). Η Κυνθία στον Προπέρτιο παραπονιέται ότι ο εραστής 

ήρθε αργότερα από την ορισμένη ώρα στο ραντεβού τους (στ. 37–8), ενώ στον Παύλο Σιλεντιάριο, όπως 

αναφέρθηκε, η κοπέλα κατηγορεί τον εραστή της για συγκεκριμένους λόγους. Γι’ αυτό, παρά την ομοιότητα 

στους στίχους 1–2 του επιγράμματος του Παύλου Σιλεντιάριου, δειελινῷ χαρίεσσα Μενεκρατὶς ἔκχυτος ὕπνῳ / 

κεῖτο περὶ κροτάφους πῆχυν ἑλιξαμένη και του Προπερτίου 1.3.7–8 talis mihi mollem spirare quietem / 

Cynthia non certis nixa caput manibus «ήταν στον ύπνο βυθισμένη με το κεφάλι της γυρτό στα δυο βραχιόνια 



234 

της με χάρη» (μτφρ. Β. Ι. Λαζανάς), είναι πιο πιθανό ότι ο Παύλος Σιλεντιάριος δεν έχει ως πρότυπό του τον 

Προπέρτιο, αλλά και οι δύο αντλούν από γνωστά (ενδεχομένως κοινά) ερωτικά μοτίβα. Αυτό που λειτουργεί 

ως βασικό στοιχείο σύγκλισης των δύο ποιημάτων είναι το γεγονός ότι, όταν παίρνει τον λόγο η Κυνθία στο 

τέλος, δίδει μιαν εντελώς διαφορετική ερμηνεία για τη σχέση που υπάρχει μεταξύ αυτής και του ποιητή (πβ. 

τη γυναικεία οπτική στο τρίτο μισό του επιγράμματος) – εκτός αν τη διάσταση αρσενικής και θηλυκής 

ερμηνείας την δούμε ως μοτίβο της ερωτικής ελεγείας και της επιγραμματοποιητικής, που προσπαθεί να 

μιμηθεί την ελεγεία. Βέβαια, εν τέλει, η γυναικεία οπτική είναι κατασκεύασμα της ανδρικής, διότι ο αφηγητής 

τόσο του επιγράμματος όσο και του 1.3 του Προπερτίου είναι ο ποιητής, ο οποίος είναι άνδρας, και ο οποίος 

κατασκευάζει τα λόγια της ηρωίδας.153 

Το επίγραμμα πρέπει να συσχετιστεί με επιγράμματα που αναφέρονται σε γυναίκες που αρνούνται 

τον έρωτα και στη συνέχεια παραδίδονται μετά από διάφορα τεχνάσματα του εραστή, όπως το επίγραμμα ΠΑ 

5.249 του Ειρηναίου Ρεφερενδάριου, ενός ποιητή του 6ου αι. μ.Χ. (επί βασιλείας Ιουστινιανού) που ανήκε 

στον Κύκλο του Αγαθία. Σε αυτό ο εραστής απευθύνεται στη σοβαρὴ Ῥοδόπη της οποίας ο ὑπερφίαλος 

κόμπος, η αλαζονική έπαρση, νικήθηκε από τον έρωτα και τώρα η κοπέλα έχει τον εραστή στην αγκαλιά της 

καθώς και οι δύο ήταν ξαπλωμένοι στην κλίνη της, όπου τα ἔκχυτα σώματα και η ψυχή τους σμίγουν και 

παρασύρονται παραδομένα στο ρεύμα του Έρωτα. Στο επίγραμμα του Παύλου, η Μενεκρατίς είναι αυτή που 

δεν παραδινόταν στον ποιητή ούτε με την προσφορά χρημάτων, πιθανότατα επειδή και αυτή ήταν σοβαρή και 

χαρακτηριζόταν από αλαζονεία και έπαρση. Επίσης, το επίθετο ἔκχυτος χρησιμοποιείται για την ξαπλωμένη 

Μενεκρατίδα που έχει παραδοθεί αρχικά στον ύπνο. 

Στην πρώτη ενότητα, που καλύπτει τα δύο τρίτα του επιγράμματος, παρουσιάζεται η ερωτική πράξη 

από την οπτική του άνδρα: το λεξιλόγιο του εραστή (στ. 4, 5, 7) χρησιμοποιείται με διττή σημασία, μια 

ερωτική και μια ουδέτερη, που δεν παραπέμπουν όμως σε σεξουαλική παρενόχληση ή βιασμό. Ακόμη και η 

αντίδραση της κοπέλας που του τραβούσε τα μαλλιά εκλαμβάνεται από τον εραστή ως ερωτικό πάθος και όχι 

ως αντίσταση (βλ. σχόλ. στ. 5–6). Ίσως μάλιστα αυτή η βίαιη αντίσταση να τον διεγείρει, αφού σχολιάζει με 

θαυμασμό τα λευκά της χέρια. Επιπλέον, υπονοεί πως επήλθε και για τους δύο ερωτική κορύφωση (βλ. σχόλ. 

στ. 7). Ο Παύλος αφιερώνει το ένα τρίτο του επιγράμματος στα λόγια της κοπέλας, όπου παρουσιάζεται η 

δική της εκδοχή της ιστορίας. Όπως προαναφέρθηκε, όταν η Μενεκρατίς ξυπνά, επιτίθεται σωματικά στον 

άνδρα. Όταν τελειώνει η σεξουαλική πράξη, στο τέλος του επιγράμματος, επιτίθεται στον άνδρα και λεκτικά, 

κατηγορώντας τον πως κατάφερε αυτό που τον ευχαριστούσε και που επεδίωκε πολύ καιρό και μάλιστα 

δωρεάν (ενώ για καιρό και πολλές φορές δεν δέχτηκε το χρυσάφι που της είχε προσφέρει, για να πετύχει την 

ερωτική συνεύρεση μαζί της). Ωστόσο, στα τελευταία της λόγια φαίνεται να εκφράζει δυσαρέσκεια, γιατί 

θεωρεί πως ο ακόρεστος εραστής της θα την εγκαταλείψει για να ικανοποιήσει ερωτικά άλλες γυναίκες. 

Στο επίγραμμα δεν γίνεται σαφές αν υπάρχει συναίνεση της κοπέλας στην ερωτική πράξη ή αν 

πρόκειται για βιασμό χωρίς συναίνεση ή με συναίνεση που δόθηκε υπό το κράτος φόβου. Άλλωστε, στην 

αρχαιότητα δεν υπάρχει κάποια συγκεκριμένη λέξη που να αποδίδει τον όρο «βιασμός».154 Στην Ύστερη 

Αρχαιότητα ο βιασμός δεν καθορίζεται ως έγκλημα και οι ποινές για τον βιαστή καθορίζονται σε συνδυασμό 

με άλλες πράξεις.155 Η σεξουαλική παρενόχληση ή ο βιασμός ή η απλή σεξουαλική εκμετάλλευση κατά τα 

διάρκεια του ύπνου δεν είναι σπάνια στη λογοτεχνία. Σε ένα επίγραμμα του Ηδύλου (ΠΑ 5.199), μια κοπέλα 

λέει ότι, ενώ κοιμόταν μετά από μεθύσι, ο φίλος της την παρενόχλησε ερωτικά. Στο επίγραμμα του Αγαθία 

ΠΑ 5.294, ο επίδοξος εραστής εισχωρεί κρυφά στο δωμάτιο που κοιμάται μια κοπέλα με μια γριά και 

αρκείται να πιάσει το στήθος της κοπέλας και να την φιλήσει. Τέλος, στον Νόννο, όπου ο Διόνυσος βιάζει τη 

Νίκαια (Διον. 16.264 κ.εξ.) και την Αύρα (Διον. 48.590 κ.εξ.), καθώς και στον Τερέντιο, Eunuchus 570 κ.εξ. 

επανέρχεται το ίδιο θέμα. 

 

                                                           
153 Βλ. J. C. Yardley, Paulus Silentiarius, Ovid, and Propertius, Classical Quarterly 30 (1980), 239–43 και πιο 

πρόσφατα την ανάγνωση του C. Michalopoulos, Feminine Speech in Propertius 1.3 

http://lics.leeds.ac.uk/2011/201104.pdf. 
154 Βλ. S. Deacy – K. Pierce (επιμ.), Rape in Antiquity: Sexual Violence in the Greek and Roman Worlds, 

Λονδίνο 1997· I. Arnaoutoglou, Ancient Greek Laws: A Sourcebook, Λονδίνο 1998, 24–5· A. Laiou (επιμ.), Consent and 

Coercion to Sex and Marriage in Ancient and Medieval Societies, Ουάσινγκτον DC 1993. 
155 Βλ. J. Evans-Crubbs, Abduction Marriage in Antiquity: A Law of Constantine (CTh IX. 24. I) and Its Social 

Context, Journal of Roman Studies 79 (1989), 59–83· J. M. Caldwell, Religion and Sexual Violence in Late Greco-

Roman Antiquity, Diss. Syracuse University 2003. 

http://lics.leeds.ac.uk/2011/201104.pdf


235 

1–2. Δειελινῷ χαρίεσσα Μενεκρατὶς ἔκχυτος ὕπνῳ / κεῖτο περὶ κροτάφους πῆχυν ἑλιξαμένη «Ένα 

απομεσήμερο η χαριτωμένη Μενεκρατίδα έχοντας παραδοθεί στον ύπνο, ξάπλωσε τυλίγοντας το χέρι της 

γύρω από τους κροτάφους της»: Βλ. εισαγ. σχετικά με τους στίχους του Προπέρτιου 1.3.7–8. 

 

1. Μενεκρατίς: Το όνομά της σημαίνει αυτή που είναι συνεχώς δυνατή. Σε ένα επίγραμμα του Αντίπατρου 

του Θεσσαλονικέως (ΠΑ 6.208.1 ἡ τὰ πέδιλα φέρουσα, Μενεκρατίς) αναφέρεται μια εταίρα με αυτό το όνομα, 

και είναι αυτή που φέρνει τα πέδιλά της και τα αφιερώνει στην Αφροδίτη. Το επίθετο μενεκράτης αποδίδεται 

σε ένα στύλο (ὅτι μένει καὶ κρατεῖ, Αθήν. Δειπν. 3.98d) στον τραγικό ποιητή Διονύσιο TrGF 76 F 12g. Το 

θηλυκό κύριο όνομα απαντά σε μιαν αττική επιγραφή του 2ου αι. μ.Χ. (SEG XII.177). 

 

ἔκχυτος: Στο επίγραμμα ΠΑ 9.669.8 του Μαριανού το επίθετο προσδιορίζει το ουσιαστικό κόμη και δηλώνει 

τα λυμένα, απλωμένα μαλλιά. Επίσης, ο Παύλος Σιλεντιάριος χρησιμοποιεί το επίθετο αρκετές φορές μέσα 

στο έργο του. Βλ. το ερωτικό επίγραμμα ΠΑ 5.260.3–4 ἐγὼ ξανθίσμασι χαίτης / ἔκχυτον ἐκ στέρνων ἐξεσόβησα 

νόον «με το ξανθό των μαλλιών σου εγώ έδιωξα το μυαλό μου χυμένο μέσα από το στέρνο μου». Επίσης πβ. 

την Έκφρασιν του ναού της Αγίας Σοφίας 639 (χαρακτηρίζοντας το γλάγος «γάλα»), 888 (χαρακτηρίζοντας τη 

φλόγα) και 1013 (χαρακτηρίζοντας τον ὄλβον «ευτυχία»). Εφόσον το επίθετο προέρχεται από το ρήμα ἐκχέω, 

που σημαίνει «παραδίδομαι σε κάτι ευχάριστο ή σε κάποιο πάθος» (βλ. LSJ λ. ἐκχέω ΙΙ3), η πραγματική 

σημασία είναι «παραδομένη στον ύπνο», και σίγουρα έρχεται σε αντίθεση με τη σύνταξη ἐκχέω ὕπνον, που 

σημαίνει «αποφεύγω να κοιμηθώ» (πβ. Ηρώνδ. 7.7 και LSJ λ. ἐκχέω Ι6). Από την άλλη, ο Παύλος παίζει με 

τις έννοιες των λέξεων που χρησιμοποιεί. Η κοπέλα που, όπως σημαίνει το όνομά της, παραμένει πάντα 

δυνατή, παραδίδεται στον ύπνο. Συνεπώς, γιατί όχι και στον επερχόμενο εραστή; 

 

2. ἑλιξαμένη: Μετοχή μέσου αορίστου του ρήματος ἑλίσσω. Ο ποιητής περιγράφει μόνο το τελευταίο στάδιο 

της κίνησης του χεριού της Μενεκρατίδας. Δεν αναφέρει ότι η κοπέλα κίνησε το χέρι προς το κεφάλι της ούτε 

ότι το έκαμψε, αλλά απλά ότι τύλιξε τον πήχυ (δηλαδή το τμήμα από τον αγκώνα μέχρι τον καρπό) γύρω από 

τους κροτάφους της. Δεν αναφέρει σε ποια στάση κοιμόταν, αλλά ο αναγνώστης μπορεί να αντιληφθεί 

εύκολα ότι ήταν ξαπλωμένη ανάσκελα. Η λέξη θα αποκτήσει συμπληρωματική χροιά, όταν στον στ. 11 η 

κοπέλα θα πει στον εραστή ότι θα πάει να αγκαλιάσει κάποιαν άλλη: ἄλλην … ἑλίξεις. Η ουδέτερη κίνηση των 

χεριών της κοπέλας που παραδίδεται στον ύπνο βρίσκεται σε αντιδιαστολή με την αποφασιστική κίνηση των 

χεριών του εραστή που κατακτά γυναίκες. 

 

3. τολμήσας δ’ ἐπέβην λεχέων ὕπερ «τόλμησα κι ανέβηκα στο κρεβάτι της». 

 

3–6. ὡς δὲ κελεύθου / ἥμισυ κυπριδίης ἤνυον ἀσπασίως, / ἡ παῖς ἐξ ὕπνοιο διέγρετο, χερσὶ δὲ λευκαῖς / 

κράατος ἡμετέρου πᾶσαν ἔτιλλε κόμην «κι ενώ είχα διανύσει τα μισά του αφροδίσιου δρόμου γεμάτος χαρά, 

σηκώνεται από τον ύπνο η κοπέλα και με τα λευκά της χέρια μαδούσε όλα τα μαλλιά της κεφαλής μου». 

 

4. ἤνυον: Ο παρατατικός δηλώνει ότι η ερωτική διαδρομή είχε διάρκεια και δεν ήταν στιγμιαία. 

 

5. διέγρετο: Παθητικός παρατατικός του ρήματος διέγρω ή διεγείρω· πβ. Νόνν. Διον. 47.295–6 (η 

εγκαταλελειμμένη Αριάδνη) ἀπὸ ψαμάθοιο δὲ δειλὴ ὕπνον ἀποσκεδάσασα δυσίμερος ἔγρετο κούρη «από την 

αμμουδιά δυστυχισμένη αφού ξύπνησε σηκώθηκε η βασανισμένη από τον πόθο κόρη». 

 

6. κράατος: Ομηρικός τύπος της γενικής του ουσιαστικού κράς (γεν. κρατός), που είναι παράλληλος τύπος 

του ουσιαστικού κάρα και σημαίνει «κεφαλή, κορυφή». 

 

ἔτιλλε: Εναρκτικός παρατατικός («άρχισε να …») του ρήματος τίλλω, που σημαίνει «μαδώ τις τρίχες του 

κεφαλιού» συνήθως σε ένδειξη πένθους. Γι’ αυτό εδώ η αντωνυμία ἡμετέρου είναι απαραίτητη για να δηλωθεί 

ότι τραβούσε τα μαλλιά του εραστή και όχι τα δικά της. Πρόκειται για άλλη μια αμφισημία του ποιητή. Κατά 

τη γνώμη του άνδρα, η κοπέλα δεν τραβούσε τα μαλλιά επειδή αντιστεκόταν αλλά πάνω στο ερωτικό της 

πάθος. 

 

7–8. μαρναμένης δὲ τὸ λοιπὸν ἀνύσσαμεν ἔργον ἔρωτος, / ἡ δ’ ὑποπιμπλαμένη δάκρυσιν εἶπε τάδε «κι ενώ 

αυτή πια πολεμούσε με όλες τις δυνάμεις, καταφέραμε να ολοκληρώσουμε τη δουλειά του έρωτα που είχε 

απομείνει, και αυτή γεμάτη δάκρυα είπε τα εξής». 



236 

 

7. μαρναμένης: Μετοχή ενεστώτα του ρήματος μάρναμαι «πολεμώ, μάχομαι, αγωνίζομαι με όλες μου τις 

δυνάμεις»· πιθανή συγγένεια με τη λατινική Mars, Martis «Άρης». Ο ποιητής δεν διευκρινίζει την αιτία του 

αγώνα της κοπέλας, δηλαδή αν αγωνιζόταν για να ξεφύγει από τον βιαστή της ή για να ανταποκριθεί με 

πολεμική ένταση σε ένα ερωτικό παιχνίδι. 

 

ἀνύσσαμεν: Το αποκορύφωμα της ερωτικής του μανίας, όπως είναι φυσικό, δεν ήταν διαρκές, αλλά μια 

στιγμιαία έκρηξη, και γι’ αυτό χρησιμοποιείται ο αόριστος. Ο πληθυντικός μπορεί είτε να είναι της ευγενείας, 

να αναφέρεται μόνο στον εραστή, είτε ο εραστής να θέλει να υποδηλώσει ότι και οι δύο τελικά ολοκλήρωσαν 

το πάθος τους, ακόμη κι η κοπέλα, που αρχικά αρνιόταν. Ο C. De Stefani, Per una nuova edizione degli 

epigrammi di Paolo Silenziario, Incontri di Filologia Classica 11 (2011–2012 [2013]), 222–3 για την πρώτη 

ερμηνεία προσάγει τον Θεόκρ. Ειδ. 2.143 ἐπράχθη τὰ μέγιστα, καὶ ἐς πόθον ἤνθομες ἄμϕω, ενώ για τη 

δεύτερη, την οποία και υποστηρίζει, προσάγει πιθανή μίμηση του Ρουφίνου ΠΑ 5.75.5 ἤνυσα πολλὰ καμών. 

 

8. ὑποπιμπλαμένη: Το ρήμα ὑποπίμπλημι σημαίνει και «αρχίζω να γεμίζω», αλλά και «γεμίζει η μήτρα μου, 

συλλαμβάνω, γκαστρώνομαι». Είναι προφανής η διττή χρήση του ρήματος με σκοπό την αμφισημία: ο 

ποιητής χρησιμοποιεί την παθητική φωνή για να εκφράσει την πλευρά της κοπέλας, της οποίας η μήτρα 

γέμισε από το σπέρμα του, αλλά αμέσως μετά με την προσθήκη της δοτικής δάκρυσιν μετατρέπει την 

αισχρότητα των λόγων του σε εικόνα πλήρωσης των ματιών της κοπέλας με δάκρυα. 

 

9–12. Σχέτλιε, νῦν μὲν ἔρεξας, ὅ τοι φίλον, ᾧ ἔπι πουλύν / πολλάκι σῆς παλάμης χρυσὸν ἀπωμοσάμην· / 

οἰχόμενος δ’ ἄλλην ὑποκόλπιον εὐθὺς ἑλίξεις· / ἐστὲ γὰρ ἀπλήστου κύπριδος ἐργατίναι «Πανάθλιε, τώρα το 

κατάφερες αυτό που σε ευχαριστούσε, για το οποίο για καιρό το πολύ χρυσάφι που μου πρόσφερε η παλάμη 

σου πολλές φορές απαρνήθηκα. Θα φύγεις και μιαν άλλη αμέσως θα τυλίξεις στην αγκαλιά σου. Γιατί είστε 

εσείς δουλευταράδες του ακόρεστου έρωτα». 

 

9. ἔρεξας: Ομηρικός τύπος, αόριστος του ρήματος ῥέζω «κατορθώνω, πράττω», πβ. ΝΕ ρέκτης = δραστήριος. 

 

ὅ τοι φίλον: Πβ. Οδ. η 320· βλ. LSJ λ. φίλος Ι2b. 

 

10. ἀπωμοσάμην: Αόριστος του ρήματος ἀπόμνυμι «ορκίζομαι ότι δεν έπραξα ή ότι δεν θα πράξω, 

απαρνούμαι». 

 

11. ὑποκόλπιον εὐθὺς ἑλίξεις: Το επίθετο χρησιμοποιείται για να δηλωθεί ότι το αντικείμενο του πόθου 

βρίσκεται στην αγκαλιά του εραστή, πβ. Μαίκιος ΠΑ 5.129 ἐραστὴν … ἔχοντ’ ὑποκόλπιον ἄλλην, Φιλόδημος 

ΠΑ 5.25 Κυδίλλης ὑποκόλπιος, Αυτομέδων ΠΑ 12.34.3 εἷς αὐτοῦ κατέκειθ’ ὑποκόλπιος. 

 

12. κύπριδος ἐργατίναι: Το ουσιαστικό αναφέρεται στους εργάτες της γης· πβ. Ησύχιος Λεξ. λ 5656 Latte, λ. 

ἐργατίναι· ἐργάται, και Μακηδ. Ύπατ. ΠΑ 11.58.6. Στο επίγραμμα του ίδιου ΠΑ 5.239.4 ο χρυσός 

χαρακτηρίζεται ως δημιουργός των έργων του έρωτα, ὁ χρυσὸς τελέθει ποικίλος ἐργατίνης. Εναλλακτικά ο 

τελευταίος στίχος θα μπορούσε να σημαίνει ότι τέτοιοι εραστές δημιουργούν ακόρεστη επιθυμία για 

συνεύρεση, τέτοια που έχει η επόμενη που ο εραστής θα αγκαλιάσει και που η ομιλήτρια αισθάνεται ότι έχει 

αποκτήσει πια και η ίδια. Η ερμηνεία αυτή θα καθιστούσε περιττή τη διόρθωση ἄπληστοι του Desrousseaux 

(ἀπλήστου Μ). 

 



237 

ΠΑ 5. 279 

 

Δηθύνει Κλεοφαντίς· ὁ δὲ τρίτος ἄρχεται ἤδη 

λύχνος ὑποκλάζειν ἦκα μαραινόμενος. 

αἴθε δὲ καὶ κραδίης πυρσὸς συναπέσβετο λύχνῳ 

μηδέ μ’ ὑπ’ ἀγρύπνοις δηρὸν ἔκαιε πόθοις. 

ἆ πόσα τὴν Κυθέρειαν ἐπώμοσεν ἕσπερος ἥξειν· 

ἀλλ’ οὔτ’ ἀνθρώπων φείδεται οὔτε θεῶν. 

 

Το επίγραμμα πραγματεύεται το γνωστό θέμα της υπόσχεσης με όρκο από την αγαπημένη ότι θα 

βρεθούν τη νύχτα. Θυμίζει το επίγραμμα ΠΑ 5.150 του Ασκληπιάδη, αλλά το ύφος δεν είναι τόσο νηφάλιο 

όσο του αλεξανδρινού επιγραμματοποιού. Κλεοφαντίς σημαίνει «αυτή που φανερώνει τη δόξα (για κάποιο 

κατόρθωμα)», όμως και στα δύο επιγράμματα που αφιέρωσε σε αυτήν ο Παύλος, η γυναίκα δεν 

ανταποκρίνεται ερωτικά για να φανερώσει τα ερωτικά κατορθώματα του εραστή. Στο ΠΑ 5.279.2 για ποια 

κατορθώματά του θα μπορούσε να μιλήσει η κοπέλα, αφού η ερωτική φλόγα του εραστή μαραίνεται, ενώ στο 

ΠΑ 5.286.9–10 ο εραστής εκφράζει την επιθυμία να μπορούσαν διάφοροι ξένοι, συντοπίτες, ταξιδιώτες, 

ιερείς, ακόμη και η γυναίκα του, να τον έβλεπαν για το ερωτικό κατόρθωμά του; 

 

 

1–2. Δηθύνει Κλεοφαντίς· ὁ δὲ τρίτος ἄρχεται ἤδη / λύχνος ὑποκλάζειν ἦκα μαραινόμενος «Αργεί η 

Κλεοφαντίς. Κι ο τρίτος λύχνος ήδη αρχίζει να κοντεύει να σβήσει, και σιγά σιγά να μαραίνεται». 

 

1. Κλεοφαντίς: Μαζί με το θέμα του λύχνου έχουμε το λογοπαίγνιο ανάμεσα στο φως του λύχνου και στο 

όνομα της Κλεο-φαντίδος, το οποίο έχει ως έτυμο το φάος. Κατά κυριολεξία Κλεοφαντίς σημαίνει «αυτή που 

φανερώνει τη δόξα για κάποιο κατόρθωμα». Το όνομα αυτό απαντά σε μια αττική επιγραφή του 4ου αι. π.Χ., 

IG II2 9281, και το φέρει μια γυναίκα από τη Μαντίνεια. Προτιμάται ο τονισμός στη λήγουσα από αυτόν στην 

προπαραλήγουσα (Κλεόφαντις), που θα σήμαινε «η δόξα φανερώνει κάποιο κατόρθωμα». 

 

2. λύχνος ὑποκλάζειν … μαραινόμενος: Η έκφραση λύχνος ὑποκλάζει χρησιμοποιείται μεταφορικά για τον 

λύχνο που τείνει να σβήσει. Κυριολεκτικά το ρήμα ὑποκλάζω σημαίνει «γονατίζω, λυγίζω τα γόνατα», 

«χαλαρώνω λίγο» ή «αφήνω κάτι να πέσει, να λυγίσει, να γείρει». Είναι προφανές εδώ ότι ο Παύλος 

αναφέρεται στη φωτιά του λύχνου του, αλλά και του έρωτά του (πβ. στ. 3), αλλά ίσως υπονοείται και κάτι 

ερωτικό: τρεις φορές είχε διέγερση (νέος λύχνος, νέο φούντωμα της «φωτιάς» του), αλλά τρεις φορές ο 

«λύχνος» του μαράθηκε, έχασε το σφρίγος του. 

 

ἦκα «λίγο λίγο», «σιγά σιγά»: Είναι χρονικό επίρρημα (βλ. LSJ λ. ἦκα IV). 

 

3–4. αἴθε δὲ καὶ κραδίης πυρσὸς συναπέσβετο λύχνῳ / μηδέ μ’ ὑπ’ ἀγρύπνοις δηρὸν ἔκαιε πόθοις «μακάρι 

και της καρδιάς μου ο πυρσός μαζί με τον λύχνο να έσβηνε, και να μην με έκαιγε για τόσο πολύ με άγρυπνους 

πόθους». 

 

4. δηρόν: Χρονικό επίρρημα, «για πολύ καιρό». 

 

5–6. ἆ πόσα τὴν Κυθέρειαν ἐπώμοσεν ἕσπερος ἥξειν· / ἀλλ’ οὔτ’ ἀνθρώπων φείδεται οὔτε θεῶν: «Αχ! 

Πόσες φορές ορκίστηκε στην Αφροδίτη ότι εσπερινή θα μου ’ρθει. Αλλά ούτε τους ανθρώπους λυπάται ούτε 

τους θεούς». 

 

5. ἕσπερος: Ο ἕσπερος είναι ο πλανήτης Αφροδίτη, ο εσπερινός. Εδώ όμως χρησιμοποιείται ως επίθετο για να 

δηλωθεί και ο χρόνος της άφιξης της κοπέλας (και σε αυτή την περίπτωση χρησιμοποιείται αντί του επιθέτου 

ἑσπέριος), και μεταφορικά, ο σκοπός της άφιξης, ο έρωτας, αφού ο έσπερος ήταν το άστρο της Αφροδίτης. 

 

 



238 

 

Εικ. 7.4. Πήλινος λύχνος με παράσταση Έρωτα, που κρατά κλαδί φοίνικα, 1ος αι. μ.Χ. Πράγα, NM–H10 2256. Πηγή: 

Wikimedia Commons. 

https://commons.wikimedia.org/wiki/File:Oil_Lamp,_Eros,_palm_branch,_1st_c_AD,_terracotta,_Prague_NM–

H10_2256,_151917.jpg 

 

ΠΑ 5.286 

 

 Φράζεό μοι, Κλεόφαντις, ὅση χάρις, ὁππότε δοιούς 

 λάβρον ἐπαιγίζων ἶσος ἔρως κλονέει. 

 ποῖος ἄρης ἢ τάρβος ἀπείριτον ἠὲ τίς αἰδώς 

 τούσδε διακρίνει πλέγματα βαλλομένους; 

5 εἴη μοι μελέεσσι τὰ Λήμνιος ἥρμοσεν ἄκμων 

 δεσμὰ καὶ Ἡφαίστου πᾶσα δολορραφίη, 

 μοῦνον ἐγώ, χαρίεσσα, τεὸν δέμας ἀγκὰς ἑλίξας 

 θελγοίμην ἐπὶ σοῖς ἅψεσι βουλόμενος, 

 δὴ τότε καὶ ξεῖνός με καὶ ἐνδάπιος καὶ ὁδίτης, 

10 πότνα, καὶ ἀρητὴρ χἠ παράκοιτις ἴδοι. 

 

8 βουλόμενος M : βουλομένοις Viansino 

 

 

1–2. ὅση χάρις, ὁππότε δοιούς / λάβρον ἐπαιγίζων ἶσος ἔρως κλονέει «Πόση χάρη υπάρχει, όταν ισοδύναμος 

ο Έρωτας συγκλονίζει και τους δύο πέφτοντας πάνω τους ορμητικός». 

 

δοιούς: Αιτιατ. πληθ. του επιθέτου δοιοί, επικού τύπου του δύο. 

https://commons.wikimedia.org/wiki/File:Oil_Lamp,_Eros,_palm_branch,_1st_c_AD,_terracotta,_Prague_NM-H10_2256,_151917.jpg
https://commons.wikimedia.org/wiki/File:Oil_Lamp,_Eros,_palm_branch,_1st_c_AD,_terracotta,_Prague_NM-H10_2256,_151917.jpg


239 

2. λάβρον: Η αιτιατική χρησιμοποιείται ως επίρρημα: «ορμητικά, εμμανώς». 

 

λάβρον ἐπαιγίζων: Χρησιμοποείται για τον σφοδρό άνεμο· πβ. Ιλ. Β 147–8 και Ομηρ. Ύμν. Απόλλ. 433–4 

Ζέφυρος … λάβρος ἐπαιγίζων· Οδ. ο 239 λάβρον ἐπαιγίζοντα δι’ αἰθέρος. 

 

ἶσος ἔρως: Πβ. Θεμίστ. Προτρ. 304c ἀλλὰ φιλίαν ἀληθινὴν καὶ ἴσον ἔρωτα. Για την αξία που έχει η 

αμοιβαιότητα του συναισθήματος πβ. Ασκληπ. ΠΑ 5.209.7 νῦν δ’ ἴσος ἀμφοτέροις φιλίης πόθος, και, για τα 

βέλη του Έρωτα, που πρέπει να στέλνονται το ίδιο και στους δύο ερωτευμένους πβ. το επίγραμμα του 

Ρουφίνου ΠΑ 5.97 εἰ μὲν ἐπ’ ἀμφοτέροισιν, Ἔρως, ἴσα τόξα τιταίνεις, / εἶ θεός· εἰ δὲ ῥέπεις πρὸς μέρος, οὐ θεὸς 

εἶ· Νόνν. Διον. 33.204–5 ἐν κραδίῃ γάρ / παρθενικὴν ἐδόκησεν ἔχειν βέλος ἶσον ἐρώτων. 

 

3. ἀπείριτον: < στερητ. ἀ- + πεῖραρ -ατος «τέλος, όριο», = «χωρίς τελειωμό, άπειρος, απέραντος». 

 

3–4. ποῖος ἄρης ἢ τάρβος ἀπείριτον ἠὲ τίς αἰδώς / τούσδε διακρίνει πλέγματα βαλλομένους «ποιο πολεμικό 

πνεύμα ή ποιο τρομερό πράγμα χωρίς τελειωμό ή ποια ντροπή χωρίζει αυτούς που θεμελιώνουν δεσμούς»: Το 

ἄρης προοικονομεί τις πυκνές αναφορές στο επεισόδιο της μοιχείας του Άρη και της Αφροδίτης, οι οποίες 

ακολουθούν. 

 

4. βαλλομένους: Η μετοχή είναι μέσης φωνής («μέσο ωφελείας») και σημαίνει «θεμελιώνω, αρχίζω να 

διαμορφώνω»· βλ. LSJ λ. βάλλω B4. 

 

5–6. εἴη μοι μελέεσσι τὰ Λήμνιος ἥρμοσεν ἄκμων / δεσμὰ καὶ Ἡφαίστου πᾶσα δολορραφίη «Μακάρι να 

είχα στα μέλη μου τα δεσμά που σκάρωσε το λήμνιο αμόνι κι ολάκερη η μηχανορραφία του Ηφαίστου»: 

Αναφέρεται στην ιστορία της μηχανορραφίας του Ηφαίστου, όταν έμαθε από τον παντεπόπτη Ήλιο ότι η 

γυναίκα του Αφροδίτη και ο Άρης ήταν κρυφοί εραστές. Σε ένα αόρατο δίκτυ, που είχε απλώσει στο κρεβάτι, 

μπλέχτηκαν οι εραστές κι όσο ήταν εκεί ακινητοποιημένοι, γυμνοί, ο Ήφαιστος κάλεσε τους υπόλοιπους 

θεούς να τους δουν και μόνο αφού του δόθηκε ικανοποιητική αποζημίωση από τον Ποσειδώνα, τους 

ελευθέρωσε, βλ. Οδ. θ 267–342. 

 

5. Λήμνιος … ἄκμων: Η τέχνη της μεταλλουργίας, που αναπτύχθηκε από τους Λήμνιους, αποδόθηκε στον 

Ήφαιστο, επειδή η Λήμνος θεωρούνταν το νησί όπου ο Ήφαιστος διατηρούσε το εργαστήριό του. Σύμφωνα 

με τη μυθολογική παράδοση, σ’ ένα καβγά μεταξύ του Δία και της Ήρας ο Ήφαιστος προσπάθησε να 

υπερασπιστεί την Ήρα, ο Δίας όμως τον εκσφενδόνισε και ο Ήφαιστος κατέληξε να προσγειωθεί στη Λήμνο. 

Η φράση παραπέμπει στον Νόννο, πβ. Διον. 25.337 και 28.6 τά περ κάμε Λήμνιος ἄκμων· 37.126 τὸν μὲν 

ἀριστοπόνος τεχνήσατο Λήμνιος ἄκμων· 29.205. 

 

μελέεσσι … ἥρμοσεν: Πβ. Κόιντ. Σμυρν. ΜΟ. 4.461–2 (πανοπλία) περὶ βριαροῖς μελέεσσιν / ἥρμοσεν 

ἀπλήτοιο κατὰ χροὸς ἀμφιτεθέντα «στα δυνατά του μέλη προσάρμοσε γύρω γύρω στο τεράστιο σώμα του». 

 

7–8. μοῦνον ἐγώ, χαρίεσσα, τεὸν δέμας ἀγκὰς ἑλίξας / θελγοίμην ἐπὶ σοῖς ἅψεσι βουλόμενος «αρκεί μόνον 

εγώ, ομορφούλα μου, να τυλίξω το σώμα σου στην αγκαλιά μου και να μαγεύομαι πεισματικά με τα μέλη 

σου»: Συνεχίζεται η επίδραση του ομηρικού επεισοδίου της μοιχείας του Άρη και της Αφροδίτης, όπου ο 

Ερμής διατυπώνει παρόμοια ευχή, Οδ. θ 339–42 αἲ γὰρ τοῦτο γένοιτο ... / δεσμοὶ μὲν τρὶς τόσσοι ἀπείρονες 

ἀμφὶς ἔχοιεν, / ὑμεῖς δ’ εἰσορόῳτε θεοὶ πᾶσαί τε θέαιναι, / αὐτὰρ ἐγὼν εὔδοιμι παρὰ χρυσῇ Ἀφροδίτῃ «είθε αυτό 

να γίνει ... τρεις φορές τόσα δεσμά ατελείωτα να με είχαν φυλακίσει, κι εσείς οι θεοί κι οι θεές όλες να 

βλέπατε, αρκεί εγώ να κοιμόμουνα δίπλα στη χρυσή Αφροδίτη». 

 

7. ἀγκάς: Επίρρημα του τρόπου που σημαίνει «την αγκαλιά μου, αγκαλιαστά». 

 

8. θελγοίμην ἐπὶ σοῖς ἅψεσι βουλόμενος: Η σημασία του ουσιαστικού τὸ ἅψος είναι «άρθρωση, μέλος 

σώματος» (Οδ. δ 794· Οππ. Αλιευτ. 3.538 κτλ.) Η ίδια σημασία απαντά και στο επίγραμμα ΠΑ 5.255.13–16 

του Παύλου Σιλεντιάριου: ῥεῖά τις ἡμερίδος στελέχη δύο σύμπλοκα λύσει, / στρεπτά, πολυχρονίῳ πλέγματι 

συμφυέα, / ἢ κείνους φιλέοντας, ὑπ’ ἀντιπόροισί τ’ ἀγοστοῖς / ὑγρὰ περιπλέγδην ἅψεα δησαμένους «κάποιος θα 

μπορούσε πιο εύκολα να χωρίσει τα στρεφόμενα κλαδιά της ήμερης αμπέλου, που έχουν μετά από πολύ 

χρόνο πλεχτεί το ένα με το άλλο σαν ένα, παρά τους εραστές που με τις παλάμες τους τεντωμένες τα λυγερά 



240 

μέλη τους έχουν δέσει τόσο σφιχτά». Το ρήμα θέλγομαι συντάσσεται με τον εμπρόθετο προσδιορισμό του 

μέσου (ἐπί + δοτική)· πβ. το επίγραμμα του Αγαθία ΠΑ 5.289.3–4 ἄγριον ἦτορ ἔχει καὶ θέλγεται οὔτ’ ἐπὶ 

χρυσῷ / οὔτε ζωροτέρῳ μείζονι κισσυβίῳ «άγρια καρδιά έχει και δεν δελεάζεται ούτε με λεφτά ούτε με ένα 

ποτήρι γεμάτο φλογερό κρασί». Η θέση της μετοχής βουλόμενος στο τέλος του στίχου είναι προβληματική, 

επειδή φαίνεται να μην συντάσσεται με κάποια άλλη λέξη παρά μόνο με το μοῦνον ἐγώ στην αρχή του 

προηγούμενου στίχου. Θα μπορούσε να δηλώνει τη βουλιμία του παθιασμένου εραστή. 

 

9–10. δὴ τότε καὶ ξεῖνός με καὶ ἐνδάπιος καὶ ὁδίτης, / πότνα, καὶ ἀρητὴρ χἠ παράκοιτις ἴδοι «και τότε 

αλήθεια κι ο ξένος κι ο συντοπίτης κι ο ταξιδιώτης, κι ο ιερέας ακόμη κι η γυναίκα μου ας με έβλεπαν»: Ο 

Άρης και η Αφροδίτη, όταν πιάστηκαν επ’ αυτοφώρω από τον Ήφαιστο έμειναν στο κρεβάτι χωρίς να 

μπορούν να τον κοιτάξουν στα μάτια από ντροπή. Και αφού όλοι οι θεοί τους είδαν, τότε η Αφροδίτη κόκκινη 

από ντροπή έφυγε ντροπιασμένη (βλ. και το παράθεμα από το επεισόδιο στους στ. 7–8). Αλλά εδώ τον 

ερωτευμένο, όπως και τον ομηρικό Ερμή, δεν τον νοιάζει ό,τι κι αν πουν οι γνωστοί και άγνωστοι περαστικοί, 

ο ιερέας ή ακόμη κι η γυναίκα του. 

 

9. ἐνδάπιος «ντόπιος, συντοπίτης»: Πβ. το επίγραμμα του Αγαθία ΠΑ 8.662.3 ἐνθάδε δὲ ξείνων τε καὶ 

ἐνδαπίων καὶ ἀγροίκων. 

 

10. πότνα «θεά μου»: Πβ. επίσης το επίγραμμα του Παύλου Σιλεντιάριου ΠΑ 5.254.8, όπου η επίκληση 

γίνεται όχι σε θεά, αλλά στην αγαπημένη του. 

 

 

ΠΑ 5.281 
 

Χθιζά μοι Ἑρμώνασσα φιλακρήτους μετὰ κώμους 

στέμμασιν αὐλείας ἀμφιπλέκοντι θύρας 

ἐκ κυλίκων ἐπέχευεν ὕδωρ· ἀμάθυνε δὲ χαίτην, 

ἣν μόλις ἐς τρισσὴν πλέξαμεν ἀμφιλύκην. 

ἐφλέχθην δ’ ἔτι μᾶλλον ὑφ’ ὕδατος·ἐκ γὰρ ἐκείνης 

λάθριον εἶχε κύλιξ πῦρ γλυκερῶν στομάτων. 

 

Το επίγραμμα αυτό συνδυάζει λογοτεχνικούς τόπους που χρησιμοποίησαν και άλλοι 

επιγραμματοποιοί: το θερμό νερό του Έρωτα το είδαμε στον Μαριανό (ΠΑ 9.626 και 627), ενώ τη μετάδοση 

ερωτικού μηνύματος μέσω κύπελου την είδαμε στον Αγαθία (ΠΑ 5.261). 

 

1–3. Χθιζά μοι Ἑρμώνασσα φιλακρήτους μετὰ κώμους / στέμμασιν αὐλείας ἀμφιπλέκοντι θύρας / ἐκ 

κυλίκων ἐπέχευεν ὕδωρ «Χθες η Ερμώνασσα, καθώς επέστρεφα από κώμους, όπου μας άρεσε να πίνουμε 

άκρατο κρασί, και της κρεμούσα στεφάνια στην πόρτα της αυλής της, έριξε πάνω μου νερό από τον κύλικά 

της». 

 

1. χθιζά: Ο ενικός (χθιζόν) και πληθυντικός (χθιζά) του ουδετέρου του επιθέτου χθιζός χρησιμοποιείται ως 

επίρρημα, «χθές». 

 

Ἑρμώνασσα: Γνωρίζουμε μόνο μία Ερμώνασσα, γυναίκα κάποιου Σημάνδρου Μυτιληναίου, ο οποίος 

οδήγησε κάποιους Αιολείς σε μια νέα αποικία στον Βόσπορο. Μετά τον θάνατό του, έγινε βασίλισσα η 

Ερμώνασσα και έδωσε το όνομά της στην πόλη. Ωστόσο, η πόλη μπορεί να ονομάστηκε από τον Έρμωνα, 

που ήταν αυτός που οδήγησε κάποιους Ίωνες εκεί· βλ. Ηρωδ. Περί καθ. προσ., Gramm. Graeci 3.1, σ. 276. Το 

κύριο όνομα απαντά σε μια επιγραφή από τα Θυάτειρα της Λυδίας που χρονολογείται στο 222–235 μ.Χ. 

Πρόκειται για την Αυρηλία Ερμώνασσα, η οποία ήταν ιέρεια της Τύχης της πόλης (βλ. TAM V.2 951 και 

954). Αξιοσημείωτο είναι ότι τα κύρια ονόματα με κατάληξη -ώναξ προέρχονται από τη Μικρά Ασία και τη 

Θράκη. Ενδεχομένως ο Παύλος Σιλεντιάριος να αναφέρεται σε κάποια κοπέλα με καταγωγή από αυτές τις 

περιοχές. Τέλος, η ετυμολογία του ονόματος μπορεί να προέρχεται από την έκφραση Ἑρμείας δὲ ἄναξ 



241 

«βασιλιάς Ερμής», που απαντά ήδη στον Όμηρο (π.χ. Ιλ. Β 104), ή το πρώτο συνθετικό του ονόματος θα 

μπορούσε να συσχετίζεται με τον ποταμό Έρμο, που είναι ο δεύτερος μεγαλύτερος ποταμός στη Μικρά Ασία 

και χώριζε την Αιολίδα από την Ιωνία (Στράβων 14.1.2). 

 

φιλακρήτους: Το επίθετο που σημαίνει αυτόν που αγαπά τον άκρατο οίνο ή τον μεθύστακα, χρησιμοποιείται 

συχνά από τον Νόννο (π.χ. Διον. 14.365 κτλ.) και από επιγραμματοποιούς (π.χ. Αντίπατρο Σιδώνιο ΠΑ 

7.353.3) και ίσως παραπέμπει στον «Σιμωνίδη» ΠΑ 7.24.5, όπου αναφέρεται στον μέθυσο Ανακρέοντα. 

 

3–4. ἀμάθυνε δὲ χαίτην, / ἣν μόλις ἐς τρισσὴν πλέξαμεν ἀμφιλύκην «και μου χάλασε τα μαλλιά που τα είχα 

πλέξει για να κρατήσουν τρία βράδια». 

 

3. ἀμάθυνε: Παρατατικός του ρήματος ἀμαθύνω «ισοπεδώνω κάτι στο επίπεδο της άμμου [ἄμαθος], 

καταστρέφω εντελώς». 

 

4. ἐς τρισσὴν … ἀμφιλύκην: Πβ. Σουίδας (Σούδα) α 1743, λ. Ἀμφιλύκη, που παραπέμπει στον συγκεκριμένο 

στίχο του επιγράμματος και εξηγεί: ἡ νύξ. ἐν Ἐπιγράμμασι· ἀμάθυνε δὲ χαίτην, ἣν μόλις ἐς τρισσὴν πλέξαμεν 

ἀμφιλύκην. Ἀμφιλύκη οὖν τὸ τέλος τῆς νυκτός. ἡμέρα δὲ ὑπέφαινεν οὔπω λαμπρά, ἀλλ’ ἔτι πρὸς ἀμφιλύκην ἦν ἡ 

νὺξ καὶ ἀπέληγεν «η νύχτα. Στα Επιγράμματα [της συλλογής του Κωνσταντίνου Κεφαλά]· ἀμάθυνε δὲ χαίτην, 

ἣν μόλις ἐς τρισσὴν πλέξαμεν ἀμφιλύκην. Η ἀμφιλύκη λοιπόν είναι το τέλος της νύχτας. Η ημέρα δεν έφεγγε 

ακόμη με πλήρες φως, αλλά ήταν προς το λυκόφως η νύχτα και τελείωνε». Πβ. Αγαθίας ΠΑ 7.583.5 τρισσὴ δ’ 

ἀμφιλύκη δρόμον ἤνυσεν. 

 

5–6. ἐφλέχθην δ’ ἔτι μᾶλλον ὑφ’ ὕδατος· ἐκ γὰρ ἐκείνης / λάθριον εἶχε κύλιξ πῦρ γλυκερῶν στομάτων 
«αλλά από το νερό άναψα περισσότερο, γιατί το κύπελο είχε τη φωτιά που κρυφά μεταδόθηκε από κείνης το 

γλυκό στόμα». 

 

5. ἐφλέχθην δ’ ἔτι μᾶλλον ὑφ’ ὕδατος: Πρόκειται για παρά προσδοκίαν κατάληξη, απ’ αυτές που αγαπά το 

επίγραμμα εν γένει, και για ένα παράδοξο, απ’ αυτά που αγαπά η μεταγενέστερη ποίηση. 

 

6. λάθριον: Βλ. σχολ. στον Αγαθία ΠΑ 7.572.1, σ. 215.  



242 

Βιβλιογραφία 

 

Γενική Βιβλιογραφία για την Παλατινή Ανθολογία 
 

Εκδόσεις 

Stadtmüller, H. 1894–1906. Anthologia Graeca epigrammatum Palatina cum Planudea. Λιψία (φτάνει μέχρι 

το επίγραμμα 9.563). 

Beckby, H. 1967–1968. Anthologia Graeca, τόμοι I–IV, 2η έκδ. Μόναχο. 

Walz, P. – R. Aubreton – F. Buffière, άλ. 1928–2011. Anthologie grecque, 13 τόμοι. Παρίσι. 

Tueller, M. A. 2014. The Greek Anthology, τόμ. Ι: Βιβλία 1–5. Κέμπριτζ Μασσ. (Loeb). 

Μεταφράσεις στα ΝΕ 

Τοπούζης, Κ. 2011. Ελληνική Παλατινή Ανθολογία, 13 τόμοι. Αθήνα. 

Φιλολογική Ομάδα Κάκτου. 2003–2008. Ανθολογία ελληνική, Άπαντα. Αθήνα. 

Xουρμουζιάδης, Ν. 1999. Παλατινή Aνθολογία: ερωτικά επιγράμματα. Aθήνα (το πέμπτο βιβλίο και επιλογή 

από το δωδέκατο). 

 

α. Παλλαδάς 
 

Εκδόσεις 

Guichard, L. A. – G. Vezzosi. Pallada, Epigrammi (υπό έκδοση). 

Wilkinson, K. W. 2012. New Epigrams of Palladas. A Fragmentary Papyrus Codex (P.CtYBR inv. 4000). 

Ντάραμ, Β. Καρολίνα. 

Μεταφράσεις 

Παπανικολόπουλος, Τ. 2006. Παλλαδάς ο Αλεξανδρεύς και το τέλος μιας εποχής. Αθήνα. 

Μελέτες 

Bowra, C. M. 1960. Palladas on Tyche. Classical Quarterly 10: 118–28. 

Cameron, A. 1965. Palladas and Christian Polemic. Journal of Roman Studies 55: 17–30 [= Literature and 

Society in the Early Byzantine World, Λονδίνο 1985, κεφ. IV]. 

Cameron, A. 2016. Palladas: New Poems, New Date? Στο: A. Cameron, Wandering Poets and Other Essays 

on Late Greek Literature, Οξφόρδη 2016, 91–114. 

Guichard, L. A. (υπό έκδοση). From School to Desacralization, or How Palladas Read Homer. Στο: Y. Durbec 

(επιμ.), Traditions épiques et poésie épigrammatique. Présence des épopées archaïques dans les 

épigrammes grecques et latines, Λουβέν – Παρίσι – Γουόλπολ Μασσ. Προσβάσιμο στο: 

https://www.academia.edu/3851396/_From_School_to_desacralization_or_how_Palladas_read_Home

r_en_Y._Durbec_ed_Traditions_%C3%A9piques_et_po%C3%A9sie_%C3%A9pigrammatique_Pr%

C3%A9sence_des_%C3%A9pop%C3%A9es_archa%C3%AFques_dans_les_%C3%A9pigrammes_g

recques_et_latines_Louvain–Paris–Walpole_MA_Peeters_Hellenistica_Groningana_ 

Henderson, W. J. 2008. Epigrammatic Psogos: Censure in the Epigrams of Palladas of Alexandria. L’Antiquité 

classique 51: 91–116. 

Henderson, W. J. 2009. Palladas of Alexandria on Women. L’Antiquité classique 52: 83–100. 

https://www.academia.edu/3851396/_From_School_to_desacralization_or_how_Palladas_read_Homer_en_Y._Durbec_ed_Traditions_%C3%A9piques_et_po%C3%A9sie_%C3%A9pigrammatique_Pr%C3%A9sence_des_%C3%A9pop%C3%A9es_archa%C3%AFques_dans_les_%C3%A9pigrammes_grecques_et_latines_Louvain-Paris-Walpole_MA_Peeters_Hellenistica_Groningana_
https://www.academia.edu/3851396/_From_School_to_desacralization_or_how_Palladas_read_Homer_en_Y._Durbec_ed_Traditions_%C3%A9piques_et_po%C3%A9sie_%C3%A9pigrammatique_Pr%C3%A9sence_des_%C3%A9pop%C3%A9es_archa%C3%AFques_dans_les_%C3%A9pigrammes_grecques_et_latines_Louvain-Paris-Walpole_MA_Peeters_Hellenistica_Groningana_
https://www.academia.edu/3851396/_From_School_to_desacralization_or_how_Palladas_read_Homer_en_Y._Durbec_ed_Traditions_%C3%A9piques_et_po%C3%A9sie_%C3%A9pigrammatique_Pr%C3%A9sence_des_%C3%A9pop%C3%A9es_archa%C3%AFques_dans_les_%C3%A9pigrammes_grecques_et_latines_Louvain-Paris-Walpole_MA_Peeters_Hellenistica_Groningana_
https://www.academia.edu/3851396/_From_School_to_desacralization_or_how_Palladas_read_Homer_en_Y._Durbec_ed_Traditions_%C3%A9piques_et_po%C3%A9sie_%C3%A9pigrammatique_Pr%C3%A9sence_des_%C3%A9pop%C3%A9es_archa%C3%AFques_dans_les_%C3%A9pigrammes_grecques_et_latines_Louvain-Paris-Walpole_MA_Peeters_Hellenistica_Groningana_


243 

Keydell, R. 1957. Palladas und das Christentum. Biblische Zeitschrift 50: 1–3 [= Kleine Schriften, επιμ. W. 

Peek, Βερολίνο 1982, 349–51]. 

Lauxtermann, M. D. 1997. The Palladas Sylloge. Mnemosyne 50: 329–37. 

Luck, G. 1958. Palladas. Christian or Pagan? Harvard Studies in Classical Philology 63: 455–71. 

Wilkinson, K. W. 2009. Palladas and the Age of Constantine. Journal of Roman Studies 99: 36–60. 

Wilkinson, K. W. 2010. Some Neologisms in the Epigrams of Palladas. Greek Roman and Byzantine Studies 

50: 295–308. 

 

β. Χριστόδωρος ο Κοπτίτης 
 

Εκδόσεις – Μεταφράσεις 

Βλ. τις εκδόσεις και μεταφράσεις της ΠΑ στη Γενική Βιβλιογραφία για την Παλατινή Ανθολογία. 

Υπόμνημα 

Tissoni, F. Cristodoro. 2000. Un’introduzione e un commento. Αλεσάντρια (Ιταλία). 

Μελέτες 

Bär, S. 2012. Museum of Words: Christodorus, the Art of Ekphrasis and the Epyllic Genre. Στο: M. 

Baumbach – S. Bär (επιμ.), Brill’s Companion to Greek and Latin Epyllion and Its Reception, Λέιντεν 

– Βοστόνη, 447–71. 

Kaldellis, A. 2007. Christodorus on the Statues of the Zeuxippos Baths: A New Reading of the Ekphrasis, 

Greek Roman and Byzantine Studies 47: 361–83. 

 

γ. Αγαθίας ο Σχολαστικός 
 

Εκδόσεις 

Valerio, F. 2014. Agazia Scolastico, Epigrammi. Introduzione, testo critico e traduzione. Διδ. διατρ. Παν. 

Βενετίας (και οσονούπω Agathiae Myrinaei Epigrammata, Teubner). 

Υπόμνημα 

Viansino, G. 1967. Agazia scolastico: Epigrammi. Μιλάνο. 

Μελέτες 

Cameron, Al. – Av. Cameron. 1966. The Cycle of Agathias. Journal of Hellenic Studies 86: 6–25. 

Cameron, Αl. 1970. Agathias. Οξφόρδη. 

Baldwin, B. 1980. The Date of the Cycle of Agathias. Byzantinische Zeitschrift 73: 334–40. 

McCail, R. C. 1971. The Erotic and Ascetic Poetry of Agathias Scholasticus. Byzantion 41: 205–67. 

Valerio, F. 2011-2012. Aduersaria agathiana. Per una nuova edizione degli epigrammi. Incontri di Filologia 

Classica 11: 193-215. 

 



244 

δ. Μαριανός ο Σχολαστικός 
 

Υπόμνημα 

Schulte, H. 2006. Paralipomena Cycli: Epigramme aus der Sammlung des Agathias. Τριρ, 45–56. 

 

ε. Ιουλιανός ο Αιγύπτιος ή από υπάτων 
 

Υπόμνημα 

Schulte, H. 1990. Julian von Ägypten. Τριρ. 

Μελέτες 

Gullo, Α. 2009. Un epigrammista del “Ciclo” di Agazia: Giuliano d’Egitto. Maia 61: 345–7. 

Mennuti, A. 1992. Giuliano d’Egitto e la sua technica poetica. Atena e Roma 37: 49–74. 

 

 

στ. Κύρος Πανοπολίτης 
 

Υπόμνημα 

Schulte, H. 2009. Griechische Epigramme der Kaiserzeit, handschriftlich überliefert, I: Epigramme mit 

Autorenangabe. Τριρ, 66–76. 

Μελέτες 

Baldwin, B. 1982. Cyrus of Panopolis: A Remarkable Sermon and an Unremarkable Poem. Vigiliae 

Christianae 36: 169–72. 

Cameron, Al. 1982. The Empress and the Poet: Paganism and Politics at the Court of Theodosius II, Yale 

Classical Studies 27: 217–89, ειδ. 228–70 [= Wandering Poets and Other Essays on Late Greek 

Literature, Οξφόρδη 2016, 37–80]. 

Constantelos, D. J. 1971. Kyros Panopolites, Rebuilder of Constantinople. Greek Roman and Byzantine 

Studies 12: 451–64. 

Tissoni, F. 2008. Ciro di Panopoli riconsiderato (con alcune ipotesi sulla destinazione delle Dionisiache). Στο: 

S. Audano, Nonno e i suoi lettori, Αλεσάντρια (Ιταλία), 67–81. 

Van der Horst, P. W. 2012. Cyrus: A Forgotten Poet. Greece & Rome 59: 193–201. 

 

 

ζ. Παύλος Σιλεντιάριος 
 

Έκδοση και Υπόμνημα 

Viansino, G. 1963. Paolo Silentiario: Epigrammi. Μιλάνο. 

Μελέτες 

Gildersleeve, B. L. 1917. Paulus Silentiarius, American Journal of Philology 38: 42–72. 

Martlew, I. 1996. The Reading of Paul the Silentiary. Στο: P. Allen  – E. Jeffreys (επιμ.), The Sixth Century, 

End or Beginning?, Σίδνεϊ, 105-11. 



245 

Ερωτήσεις 

 

Γενική Εισαγωγή για το επίγραμμα στην Ύστερη Αρχαιότητα 
 

1. Τι είναι η Παλατινή Ανθολογία; 

 

 

α. Παλλαδάς 
 

1. Ποιο συγκεκριμένο είδος επιγράμματος υπηρέτησε ο Παλλαδάς; Ποια είναι τα πιο συνηθισμένα θέματά 

του; 

 

2. ΠΑ 10.54: ποια είναι η βασική αιτία θανάτου σύμφωνα με τον επιγραμματοποιό; Ποιο ιστορικό 

παράδειγμα αναφέρει για να στηρίξει την άποψή του; 

 

3. ΠΑ 11.378: ποιες είναι οι δύο πηγές δυστυχίας του ποιητή; 

 

4. ΠΑ 11.378.5 ἀλόχου τῆς ἀνδρομάχης: πώς χαρακτηρίζει ο ποιητής τη σύζυγό του. Για ποιον λόγο; 

 

5. ΠΑ 11.378.6 χάρτης καὶ νόμος Αὐσόνιος: σε τι αναφέρεται ο ποιητής; 

 

 

β. Χριστόδωρος ο Κοπτίτης 
 

1. Ποια είναι τα πιο γνωστά έργα του Χριστόδωρου; 

 

2. ΠΑ 2.1.161 οὔτι γόον σταλάουσα πολύστονον: σε ποιαν αναφέρεται ο ποιητής; Χαρακτηρίστε τη στάση της. 

 

3. ΠΑ 2.1.162 κορυθαίολος …Ἕκτωρ: συζητήστε τη χρήση του επιθέτου. Με ποια γλωσσικά μέσα προσπαθεί 

να ανακαλέσει ο ποιητής τα ομηρικά συμφραζόμενα; 

 

4. ΠΑ 7.697.1–3 οὗτος Ἰωάννην κρύπτει τάφος, ὅς ῥ’ Ἐπιδάμνου / ἄστρον ἔην, ἣν πρὶν παῖδες ἀριπρεπέες / 

ἔκτισαν Ἡρακλῆος: ποιες πληροφορίες μας δίνει το επίγραμμα για τον αποδέκτη του και τον τόπο καταγωγής 

του; 

 

5. ΠΑ 7.697.3 μέρμερος: τι σημαίνει το επίθετο; Ποια συγκεκριμένη σημασία έχει στο πλαίσιο ενός 

επιτύμβιου επιγράμματος; 

 

6. ΠΑ 7.697.7–8 ἔνθεν λύχνος ἔην Ἑλικώνιος, οὕνεκα Κάδμος στοιχείων Δαναοῖς πρῶτος ἔδειξε τύπον: ποιες 

πληροφορίες παίρνουμε για τις ασχολίες του Ιωάννη; Γιατί αποκαλείται Ἑλικώνιος; 

 

 

γ. Αγαθίας ο Σχολαστικός 
 

1. Γιατί ο Αγαθίας αποκαλείται «Σχολαστικός»; Ποιο έργο δικαιολογεί αυτό το προσωνύμιο; 

 

2. Τι είναι ο Κύκλος των νέων επιγραμμάτων; Ποιους ποιητές περιλαμβάνει; 

 

3. ΠΑ 5.261.5 πορθμεύει γὰρ ἔμοιγε κύλιξ παρὰ σοῦ τὸ φίλημα: Τι σημαίνει το ρήμα πορθμεύει; Πώς το 

χρησιμοποιεί μεταφορικά εδώ ο ποιητής; 

 



246 

4. ΠΑ 5.296.1–3 ἐξότε τηλεφίλου πλαταγήματος ἠχέτα βόμβος … ἔγνων, ὡς φιλέεις με: σε ποιο συμποτικό 

παιχνίδι αναφέρεται ο ποιητής; Ποιο άλλο παιχνίδι αναφέρεται στο πλαίσιο του ίδιου επιγράμματος; 

 

5. ΠΑ 7.572.5–6 ξυνὴ δ’ ἀμφοτέρους κατέχει παγίς, εἰν ἑνὶ δ’ ἄμφω / κεῖνται συζυγίης οὐκέτι παυόμενοι: με 

ποιο τρόπο δηλώνεται η ειρωνική διάθεση του ποιητή; Πώς παραπέμπει στο οδυσσειακό της πρότυπο; 

 

6. ΠΑ 7.578.3–4 δεινός / σκορπίος: να σχολιάσετε το επίθετο. Σε ποιο μυθολογικό παράδειγμα παραπέμπει ο 

ποιητής; 

 

7. ΠΑ 7.578.4 οὐτήσας ταρσὸν ὀρεσσιβάτην: με ποιον τρόπο ο ποιητής παραπέμπει σε ιλιαδιακά 

συμφαζόμενα; 

 

 

δ. Μαριανός ο Σχολαστικός 
 

1. ΠΑ 9.626.5 ἔνθεν ἀεὶ ῥοδόεσσαν ἀναζείουσιν ἀυτμήν και ΠΑ 9.627.5–6 λαμπὰς δ’ ὡς ἔφλεξε καὶ ὕδατα, 

θερμὸν ἐκεῖθεν / Νύμφαι Ἐρωτιάδες λουτροχεῦσιν ὕδωρ: με ποιον τρόπο τα επιγράμματα περικλείουν ένα 

«αίτιον»; 

 

2. Ποιες λέξεις και φράσεις παραπέμπουν στη λειτουργία των λουτρών; Ποιο είναι το κοινό συνδετικό 

στοιχείο έρωτα και λουτρού; 

 

 

ε. Ιουλιανός ο Αιγύπτιος ή από υπάτων 
 

1. ΠΑ 7.577.4 καὶ μόρος ἄμμι μόνοις ἄμμορος ἡσυχίης: ποιο είναι το λεκτικό παιχνίδι του στίχου; 

 

2. ΠΑ 7.597.4 λιγυρὰ … χείλεα Καλλιόπης: ποιο ρητορικό σχήμα χρησιμοποιεί ο ποιητής; Τι συμβολίζει η 

σιωπή της Καλλιόπης; 

 

 

στ. Κύρος Πανοπολίτης 
 

1. ΠΑ 15.9.7 βασιλεῦ: σε ποιον βασιλέα απευθύνεται ο ποιητής; Με ποιο τρόπο χρησιμοποιεί μυθολογικά 

παράδειγματα για να τον υμνήσει; 

 

2. ΠΑ 7.557.2 Ἀίδης πικρὸν ἔπεμψε βέλος: ποια εικόνα περιγράφει εδώ ο ποιητής; Σε τι έγκειται η πρωτοτυπία 

της; 

 

3. ΠΑ 7.557.3 ἥρπαξε: σε ποιο μυθολογικό παράδειγμα παραπέμπει ο ποιητής; Σε ποια άλλα μυθολογικά 

πρόσωπα αναφέρεται ή υπαινίσσεται; 

 

4. ΠΑ 9.136.4 πόλιν: σε ποια πόλη αναφέρεται ο Κύρος; Γιατί το επίθετο ενέχει μια ειρωνεία; 

 

5. ΠΑ 9.136.5–6 ἀπαγγελέω δ’ ἄρα πᾶσιν, / ὡς ὀλοοὶ κηφῆνες ἐδηλήσαντο μελίσσας: να σχολιάσετε τον στίχο 

λαμβάνοντας υπόψιν και το απόσπασμα του Ησιόδου: λιμὸς γάρ τοι πάμπαν ἀεργῷ σύμφορος ἀνδρί· / τῷ δὲ 

θεοὶ νεμεσῶσι καὶ ἀνέρες ὅς κεν ἀεργός / ζώῃ, κηφήνεσσι κοθούροις εἴκελος ὀργήν, / οἵ τε μελισσάων κάματον 

τρύχουσιν ἀεργοί / ἔσθοντες (Έργ. 302–6). 

 

 



247 

ζ. Παύλος Σιλεντιάριος 
 

1. ΠΑ 5.275.1 ἔκχυτος: τι σημαίνει το επίθετο; Πώς χρησιμοποιείται στην έκφραση ἐκχέω ὕπνον; Πώς παίζει ο 

ποιητής με τη σημασία του επιθέτου; 

 

2. ΠΑ 5.275.6 ἔτιλλε: τι σημαίνει το ρήμα; Ποια αμφισημία δημιουργεί ο ποιητής; 

 

3. ΠΑ 5.275.9–12 Σχέτλιε, νῦν μὲν ἔρεξας, ὅ τοι φίλον, ᾧ ἔπι πουλύν / πολλάκι σῆς παλάμης χρυσὸν 

ἀπωμοσάμην· / οἰχόμενος δ’ ἄλλην ὑποκόλπιον εὐθὺς ἑλίξεις· / ἐστὲ γὰρ ἀπλήστου κύπριδος ἐργατίναι: πώς 

δηλώνεται η διαφορά θέασης της πράξης του άνδρα του ποιήματος; 

 

4. ΠΑ 5.279.2 λύχνος ὑποκλάζειν … μαραινόμενος: να εξηγήσετε τη μεταφορά. Πώς συνδέεται με το όνομα 

της ηρωίδας; 

 

5. ΠΑ 5.286.3–4 ποῖος ἄρης ἢ τάρβος ἀπείριτον ἠὲ τίς αἰδώς / τούσδε διακρίνει πλέγματα βαλλομένους: με 

ποιον τρόπο εισάγει ο ποιητής το μυθολογικό παράδειγμα; Πώς εξελίσσεται στο πλαίσιο του επιγράμματος;  



248 

Κεφάλαιο 8. Ο εικαστικός κόσμος της ποίησης της Ύστερης 

Αρχαιότητας: κατάλογος λέξεων και εικόνων 

 

Σύνοψη 

Το σημαντικότατο αυτό κεφάλαιο, το οποίο συνέγραψε για το παρόν βιβλίο ο κατεξοχήν ειδικός καθ. κ. 

Gianfranco Agosti (Ρώμη), συνταιριάζει την εικόνα με τον λόγο. Η «οπτικοποίηση» είναι χαρακτηριστική τάση 

και σφραγίζει την ποίηση της εποχής. Το κεφάλαιο παρουσιάζει χαρακτηριστικές εικόνες κατά θεματικά 

κεφάλαια εστιάζοντας σε εκείνο το περιέχομενο που καταφανώς άσκησε επίδραση στα έργα του λόγου στην 

Ύστερη Αρχαιότητα. 

 

Προαπαιτούμενη γνώση 

Καμία. 

 

 

Το πιο ιδιαίτερο χαρακτηριστικό στοιχείο της κοινωνίας της Ύστερης Αρχαιότητας είναι ενδεχομένως η 

οπτικοποίηση: πρόκειται για έναν κόσμο εικαστικό, μέσα στον οποίο τα όρια μεταξύ γραπτού λόγου και 

απαγγελίας δεν είναι διακριτά αλλά συμπλέκονται με ισοδύναμο κύρος σε έναν ιδιάζοντα τρόπο επικοινωνίας, 

τα αποτελέσματα του οποίου είναι εμφανώς συγκεντρωμένα στους επιδεικτικούς ρητορικούς λόγους, στην 

ομιλητική και ποιητική χριστιανική παράδοση, είδη που μοιράζονται όχι μόνο τις ίδιες ρητορικές τεχνικές 

αλλά και την έμφαση στην παράσταση. Η κλασική αρχή ut pictura poesis χρησιμοποιείται με τις απαραίτητες 

τροποποιήσεις για να αποτυπώσει μια νέα πραγματικότητα, στο πλαίσιο της οποίας τα όρια μεταξύ εικόνας 

και κειμένου γίνονται δυσδιάκριτα και πολλές φορές ανύπαρκτα: η ταύτιση της ζωγραφικής με τη συγγραφή, 

όπως αποτυπώνεται στον όρο γράφειν, αποτελεί ένα είδος συστατικής αρχής, ευρέως διαδεδομένης στους 

συγγραφείς. 

Η συνάντηση της εικόνας με τον λόγο —με την πιο ευρεία του σημασία, όπως χρησιμοποιείται στη 

θεωρία και την πράξη της αρχαίας ρητορικής για την περιγραφή αντικειμένων, τόπων, καταστάσεων και 

προσώπων— βρίσκει την πραγμάτωσή της στην έκφρασιν. Η έκφρασις αποτελεί μια από τις βασικές 

ρητορικές τεχνικές στην ποίησης της Ύστερης Αρχαιότητας και επηρεάζει σημαντικά το ύφος και την 

οργάνωση του υλικού: η εκπαίδευση στην περιγραφή παρέχει στην ποίηση κάποιες θεμελιώδεις αισθητικές 

αξίες, όπως η προσοχή στη λεπτομέρεια —ακόμα και αν αποβαίνει σε βάρος της ακολουθίας των γεγονότων 

που περιγράφονται— και η φαντασία, η ευρηματικότητα, στόχος της οποίας να είναι αποτυπωθεί αυτό που 

δεν μπορεί να συλλάβει το μάτι. Η τελευταία αποτελεί ουσιώδη λειτουργία της εκφράσεως, η οποία έχει ως 

στόχο όχι μόνο να εξηγήσει αυτό που ο θεατής θα έβλεπε από μόνος του αλλά πάνω από όλα να τον βοηθήσει 

να ερμηνεύσει και να δει με μια «διανοητική οπτική». 

Η εικαστική αισθητική αποτυπώνεται στην ποίηση με χαρακτηριστικά εμφανή σε ολόκληρη την 

ποιητική παραγωγή της Ύστερης Αρχαιότητας (ακόμα και στη λατινική) τα οποία συναπαρτίζονται για να 

διαμορφώσουν αυτό που ορίζεται ως «αισθητική της παρέκβασης»: η αποσπασματικότητα και η σμίλευση, η 

φροντίδα για την ακριβή λεπτομέρεια, η “exquisite miniaturization”, η εγκατάλειψη της γραμμική διήγησης 

αποτελούν τις βασικές της όψεις. Μια σύγκριση με την τεχνική του ψηφιδωτού στην Ύστερη Αρχαιότητα μας 

επιτρέπει έναν παραλληλισμό ανάμεσα στην ψηφίδα και τη σπάνια λέξη (νεολογισμοί, άπαξ λεγόμενα, χρήση 

σπάνιων ομηρικών και αλεξανδρινών λέξεων), αφού η ενότητα επιτυγχάνεται μέσω της φροντίδας στην 

παραμικρή λεπτομέρεια, θυσιάζοντας τη συνεχή ροή της αφήγησης ακόμα και τη μετρική του στίχου. Ένα 

παράδειγμα αποτελεί η αυξανόμενη (μέχρι και 10%) συχνότητα των τετράκωλων εξαμέτρων στίχων, στους 

οποίους τέσσερεις λέξεις, με ιδιαίτερα βαρύνουσα σημασία, συνενώνονται σχηματίζοντας ενιαία μοτίβα που 

αποτελούν μια στροφή στη μικρογραφία, συντεθειμένη με τέσσερεις πολύτιμες λέξεις, σαν τις διάφανες 

ψηφίδες των μωσαϊκών, με εκφραστικό βάρος και σταθερότητα αυστηρή και αφηρημένη, αλλά παράλληλα 

άκρως λειτουργική στο επίπεδο της παράστασης. 

Ένα άλλο συστατικό χαρακτηριστικό της τέχνης της Ύστερης Αρχαιότητας αποτυπώνεται και στην 

ποιητική πράξη: είναι η επαναχρησιμοποίηση των spolia (καταλοίπων), στοιχείων της τέχνης του 

παρελθόντος που επαναχρησιμοποιούνται με τρόπο είτε πρακτικό, ο οποίος τείνει να συσκοτίσει την αρχική 



249 

ταυτότητά τους (όπως συνέβη, π.χ., με τις σαρκοφάγους ή τη χρήση των τόξων του Αδριανού στην αψίδα του 

Κωνσταντίνου), είτε ιδεολογικό, όπως στην περίπτωση των δομικών υλικών της πρώιμης αυτοκρατορικής 

εποχής, που επαναχρησιμοποιούνται στις αψίδες από τον 3ο αι. μ.Χ. Πρόκειται για τμήματα που έχουν 

ενσωματωθεί στο νέο μνημείο, αλλά την ίδια στιγμή διατηρούν την ιδιαιτερότητά τους, δημιουργώντας 

αισθητικά έναν συγκρητισμό, παρόμοιο με αυτόν που παρουσιάζεται στην τεχνική των κεντρώνων, όπως για 

παράδειγμα στα Ομηρόκεντρα από τον κύκλο της αυτοκράτειρας Ευδοκίας. 

H τέχνη της Ύστερης Αρχαιότητας συχνά γίνεται αντιληπτή ως η διάμεσος ανάμεσα στη 

νατουραλιστική αρχαία τέχνη και τη σχηματική και αφηρημένη μεσαιωνική, και ουσιαστικά χαρακτηρίζεται 

από μια διχοτομία μεταξύ των δύο τάσεων που κατά καιρούς έχει περιγραφεί με πολλούς και διαφορετικούς 

όρους: κλασικισμός – αντικλασικισμός, κέντρο – περιφέρεια, ελληνικό – ανατολικό, πατρίκιοι – πληβείοι, 

νατουραλισμός – αφαίρεση, αρχαιότητα – Ύστερη Αρχαιότητα (διχοτομία που αντικατοπτρίζεται επίσης στον 

διαχωρισμό ανάμεσα σε τέχνη της Ύστερης Αρχαιότητας και παλαιοχριστιανική τέχνη). Ίσως θα ήταν 

χρήσιμο ένα ερμηνευτικό μοντέλο που θα λαμβάνει υπόψη την αλληλοδιείσδυση του αρχαίου στο ύστερο με 

τρόπο που θα ανακλούσε καλύτερα την ιστορική πραγματικότητα. Άλλοι μελετητές προτιμούν να υιοθετούν 

τον όρο «πολυφωνία», υπογραμμίζοντας τη συνεχιζόμενη ανάκαμψη φάσεων κλασικισμού, παρά τη γενική 

τάση να εγκαταλειφθεί ο νατουραλισμός, μαζί με τα άλλα χαρακτηριστικά (ενσωμάτωση των spolia, 

σπανιότητα κτλ.), που έχουν ήδη αναφερθεί. Ακόμη και η ποίηση από τον 3ο αι. μ.Χ. παρουσιάζει μια 

υφολογική ποικιλία: το ομηρικό – απολλώνιο, το αρχαϊκό αλλά και το νεωτερικό του Νόννου και των οπαδών 

του, το οποίο, παραδόξως, στη συνέχεια γίνεται μετατρέπεται σε ένα νέο κλασικισμό. Και αυτά τα είδη ύφους 

είναι επίσης, αν και μόνο εν μέρει,η αποτύπωση ποικίλων τοπικών πειραματισμών: το νεωτερικό θα 

μπορούσε, π.χ., εύκολα να οριστεί ως η ένωση του κλασικού Ελληνικού, όπως διαμεσολαβήθηκε μέσω του 

αλεξανδρινισμού, με το αιγυπτιακό μπαρόκ της Ύστερης Αρχαιότητας. Το ομηρικό – απολλώνιο ποιητικό 

στοιχείο χαρακτηρίζει μάλλον τον 5ο αι. μ.Χ. και προέρχεται από την Κωνσταντινούπολη ή τη Μικρά Ασία. 

Συνυπάρχουν στο ίδιο χρονικό διάστημα, όπως φαίνεται από την εντυπωσιακή διαφορά μεταξύ των Ορφικών 

Αργοναυτικών και των Διονυσιακών του Νόννου, και μερικές φορές συνυπάρχουν στον ίδιο συγγραφέα, όπως 

προκύπτει από τη μετρική ανάλυση. Υπάρχει όμως και ένα στοιχείο που τέμνει την υφολογική πολυφωνία: η 

θρησκευτική εξομολόγηση. Όπως στις εικαστικές τέχνες η λειτουργικότητα είναι αυτή που θα διακρίνει την 

τέχνη σε ειδωλολατρική και χριστιανική, όχι οι αισθητικές τάσεις, το ανάλογο ισχύει και στην ποίηση, και ως 

εκ τούτου όταν εξετάζεται το ύφος δεν έχει νόημα να διαχωριστεί η χριστιανική λογοτεχνία από την 

ειδωλολατρική.  



250 

Εικόνες 
 

Διόνυσος: ο θεός της επίγειας ευχαρίστησης 

 

 

Εικ. 8.1α. Γέννηση του Διονύσου, ψηφιδωτό της Νέας Πάφου, 4ος αι. μ.Χ. Πηγή: 

http://hellas.teipir.gr/Thesis/Paphos/greek/nea_papfos/oikia_tou_thisea_kai_tou_aiona.htm  

http://hellas.teipir.gr/Thesis/Paphos/greek/nea_papfos/oikia_tou_thisea_kai_tou_aiona.htm


251 

 

Εικ. 8.1β. Θησαυρός Mildenhall, 4ος αι. μ.Χ.: ο Δίσκος του Ωκεανού (στο κέντρο). Στο εξωτερικό διάζωμα παριστάνεται 

ένας βακχικός θίασος με τον Πάνα και ο θρίαμβος του Διονύσου επί του Ηρακλή. Πηγή: Wikimedia Commons. 

http://en.wikipedia.org/wiki/File:Mildenhall_treasure_great_dish_british_museum.JPG  

http://en.wikipedia.org/wiki/File:Mildenhall_treasure_great_dish_british_museum.JPG


252 

Χριστός: ο Σωτήρας νικά τους ψευδολόγους δαίμονες 

 

 

Εικ. 8.2. Θαύματα του Χριστού σε ένα δίπτυχο από ελεφαντόδοντο, βόρεια Ιταλία, 5ος ή 8ος αι. μ.Χ. (Δίπτυχο Andrews, 

Victoria and Albert Museum, Λονδίνο). Πηγή: Wikimedia Commons. 

https://commons.wikimedia.org/wiki/File:Diptych_miracles_Christ_VandA_A.47_A-1926.jpg?uselang=el  

https://commons.wikimedia.org/wiki/File:Diptych_miracles_Christ_VandA_A.47_A-1926.jpg?uselang=el


253 

Κλασικισμός: στις διάφορες μορφές του, ο κλασικισμός στην Ύστερη Αρχαιότητα σημαίνει είτε ένα 

αλληγορικό ύφος που παραπέμπει στην ελληνιστική κληρονομιά, είτε ένα ύφος κοντά στα νέα κλασικά 

πρότυπα (όπως η ποίηση στο ύφος του Νόννου). 

 

 

Εικ. 8.3. Ασημένιος δίσκος με βουκολικές σκηνές. Κωνσταντινούπολη, 527–565 μ.Χ., Μουσείο Λένινγκραντ. Πηγή: Πηγή: 

https://depts.washington.edu/silkroad/museums/shm/shmbyz.html.  

https://depts.washington.edu/silkroad/museums/shm/shmbyz.html


254 

 

Εικ. 8.4. Οι δίσκοι του Δαβίδ: ο Δαβίδ σκοτώνει ένα λιοντάρι. Κωνσταντινούπολη, 629–630 μ.Χ. Πηγή: Wikimedia 

Commons. https://commons.wikimedia.org/wiki/File:David_slaying_a_lion.png?uselang=el.  

https://commons.wikimedia.org/wiki/File:David_slaying_a_lion.png?uselang=el


255 

Λίστα: ο κατάλογος είναι πανταχού παρών στην Ύστερη Αρχαιότητα 

 

 

Εικ. 8.5. «Πομπή» των αγίων μαρτύρων, μωσαϊκό του San Apollinare Nuovo, Ραβέννα, 526 μ.Χ. Πηγή: Wikipedia 

Commons. 

https://commons.wikimedia.org/wiki/File:Meister_von_San_Apollinare_Nuovo_in_Ravenna_001.jpg?uselang=el.  

https://commons.wikimedia.org/wiki/File:Meister_von_San_Apollinare_Nuovo_in_Ravenna_001.jpg?uselang=el


256 

Spolia: επαναχρησιμοποίηση των κατάλοιπων ενός ένδοξου παρελθόντος, προκειμένου να 

επαναπροσδιοριστούν και να τους αποδοθεί νέο νόημα. 

 

 

Εικ. 8.6α. Αψίδα του Κωνσταντίνου (για να τιμήσει τη νίκη του εναντίον του Μαξέντιου το 312 μ.Χ.) σε όψη ¾. Πηγή: 

Wikimedia Commons. 

https://en.wikipedia.org/wiki/Arch_of_Constantine#/media/File:Arch.of.constantine.threequarter.view.arp.jpg  

https://en.wikipedia.org/wiki/Arch_of_Constantine#/media/File:Arch.of.constantine.threequarter.view.arp.jpg


257 

 

Εικ. 8.6β. Η αψίδα του Μεγ. Κωνσταντίνου στη Ρώμη, νότια πλευρά: δύο δίσκοι του αυτοκράτορα Αδριανού πάνω από το 

διάζωμα του Μεγ. Κωνσταντίνου. Πηγή: Wikimedia Commons. 

https://commons.wikimedia.org/wiki/File:RomaArcoCostantinoRilieviLatoSSinistra.jpg.  

https://commons.wikimedia.org/wiki/File:RomaArcoCostantinoRilieviLatoSSinistra.jpg


258 

Λεπτομέρειες 

 

 
Εικ. 8.7. Σαρκοφάγος του Ιούνιου Bassus, Ρώμη, 359 μ.Χ. Πηγή: Wikimedia Commons. 

https://commons.wikimedia.org/wiki/File:1053_-_Roma,_Museo_d._civilt%C3%A0_Romana_-

_Calco_sarcofago_Giunio_Basso_-_Foto_Giovanni_Dall%27Orto,_12-Apr-2008.jpg?uselang=el.  

https://commons.wikimedia.org/wiki/File:1053_-_Roma,_Museo_d._civilt%C3%A0_Romana_-_Calco_sarcofago_Giunio_Basso_-_Foto_Giovanni_Dall%27Orto,_12-Apr-2008.jpg?uselang=el
https://commons.wikimedia.org/wiki/File:1053_-_Roma,_Museo_d._civilt%C3%A0_Romana_-_Calco_sarcofago_Giunio_Basso_-_Foto_Giovanni_Dall%27Orto,_12-Apr-2008.jpg?uselang=el


259 

Αλληγορία: να δούμε με τα μάτια του πνεύματος. Τα μάρμαρα της Αγίας Σοφίας. 

 

 

Εικ. 8.8. Τα μάρμαρα της Αγίας Σοφίας. [από M. L. Fobelli, Un tempio per Giustiniano: Santa Sofia di Costantinopoli e 

la “Descrizione” di Paolo Silenziario, Ρώμη 2005, εικ. 10–13 και 106].  



260 

Εξουσία: κοσμική ή/και/vs θρησκευτική εξουσία 

 

 

Εικ. 8.9. Βάση οβελίσκου του αυτοκράτορα Θεοδοσίου. Κωνσταντινούπολη, περίπου 390 μ.Χ. Πηγή: Wikimedia 

Commons. https://commons.wikimedia.org/wiki/File:Obelisk_of_Theodosius_-_East_face.JPG.  

https://commons.wikimedia.org/wiki/File:Obelisk_of_Theodosius_-_East_face.JPG


261 

 

Εικ. 8.10. Ραβέννα, San Vitale: έλασμα με τον Ιουστινιανό και τον επίσκοπο Μαξιμιανό, πρώτο μισό του 6ου αι. μ.Χ. 

Πηγή: Wikimedia Commons. https://commons.wikimedia.org/wiki/File:Meister_von_San_Vitale_in_Ravenna_003.jpg.  

https://commons.wikimedia.org/wiki/File:Meister_von_San_Vitale_in_Ravenna_003.jpg


262 

Όμηρος: συνέχισε να είναι η βάση της κλασικής παιδείας και έγινε σύμβολο ιδεολογικής έντασης. 

Θεολόγος σύμφωνα με τη νεοπλατωνική εξήγηση, ο πατέρας της επικής γλώσσας καθώς και της χριστιανικής 

ποίησης, σύμφωνα με τους χριστιανούς ποιητές. 

 

 

Εικ. 8.11. Ο Όμηρος: γυάλινο παράθυρο από τις Κεγχρεές, 370 μ.Χ. Πηγή: Zanker, Paul. The Mask of Socrates: The 

Image of the Intellectual in Antiquity. Berkeley, Calif. University of California Press, c1995 1995, σ. 326, εικ. 177, 

προσβάσιμο στο: http://ark.cdlib.org/ark:/13030/ft3f59n8b0/.  

http://ark.cdlib.org/ark:/13030/ft3f59n8b0/


263 

Άγιοι 

 

 

Εικ. 8.12. Πορτρέτο του επισκόπου Αβραάμ, Αίγυπτος, 590–600 μ.Χ., τώρα στο Μουσείο Βυζαντινής Τέχνης του 

Βερολίνου. Πηγή: Wikimedia Commons. https://commons.wikimedia.org/wiki/File:Tafelbildnis_Apa_Abraham.jpg.  

https://commons.wikimedia.org/wiki/File:Tafelbildnis_Apa_Abraham.jpg


264 

Ουράνια πλάσματα: 

 

 

Εικ. 8.13. Φύλλο ελεφάντινου δίπτυχου με τον Αρχάγγελο Μιχαήλ, Κωνσταντινούπολη, 6ος αι. μ.Χ. Πηγή: Wikimedia 

Commons. https://commons.wikimedia.org/wiki/File:Byzantine_ivory_801.jpg?uselang=el.  

https://commons.wikimedia.org/wiki/File:Byzantine_ivory_801.jpg?uselang=el


265 

Λόγος (η δύναμη του): Οι πόλεις της Ύστερης Αρχαιότητας είναι γεμάτες από έμμετρες επιγραφές, για να 

τιμηθούν διοικητές, ευεργέτες, επίσκοποι, οι οποίες αποτελούν σήματα πολιτικής εξουσίας όπως επίσης και 

κοινωνικής πολιτιστικής συνάφειας. Πολλά από αυτά τα επιγράμματα είναι καλής ποιότητας και 

αντικατοπτρίζουν τις νέες στιλιστικές τάσεις μιας ελιτίστικης ποίησης. 

 

 

Εικ. 8.14. Βάση για το άγαλμα του Οικουμένιου, κυβερνήτη της Αφροδισιάδας (Καρία), τέλη 4ου – αρχές 5ου αι. μ.Χ., με 

επιγραφή. Πηγή: Steinepigramme 02/09/17 = ala2004.31 = LSA 151. Πηγή: LSA, Oxford Unversity. 

http://laststatues.classics.ox.ac.uk/database/detail.php?record=151&_submit=Go  

http://laststatues.classics.ox.ac.uk/database/detail.php?record=151&_submit=Go


266 

Παράδεισος 

 

 

Εικ. 8.15. Aποθέωση του αυτοκράτορα, Ρώμη, 5ος αι. μ.Χ. Πηγή: Wikimedia Commons. 

https://commons.wikimedia.org/wiki/File:Britishmuseumromandiptychleaf.jpg?uselang=el.  

https://commons.wikimedia.org/wiki/File:Britishmuseumromandiptychleaf.jpg?uselang=el


267 

 

Εικ. 8.16. H επουράνια Ιερουσαλήμ (Santa Maria Maggiore, Ρώμη, 5ος αι. μ.Χ.) Πηγή: Wikimedia Commons. 

https://commons.wikimedia.org/wiki/File:RomaSantaMariaMaggioreArcoTrionfaleSxRegistro4.jpg?uselang=el.  

https://commons.wikimedia.org/wiki/File:RomaSantaMariaMaggioreArcoTrionfaleSxRegistro4.jpg?uselang=el


268 

Σχολείο 

 

 

Εικ. 8.17. Eικόνα από το Kom el-Dikka. Αίθουσα ακρόασης (auditorium), Αλεξάνδρεια, 5ος αι. μ.Χ. Πηγή: Wikimedia 

Commons. https://commons.wikimedia.org/wiki/File:Alexandria_–_Roman_Amphitheater.JPG.  

https://commons.wikimedia.org/wiki/File:Alexandria_-_Roman_Amphitheater.JPG


269 

Γυναικείες φιγούρες (επουράνιες και επίγειες) 

 

 

Εικ. 8.18. H Πολύολβος Εστία, τάπητας τοίχου στο Dumbarton Oaks, 5ος αι. μ.Χ. Πηγή: Wikimedia Commons. 

https://commons.wikimedia.org/wiki/File:Hestia_tapestry.jpg?uselang=el.  

https://commons.wikimedia.org/wiki/File:Hestia_tapestry.jpg?uselang=el


270 

 

Εικ. 8.19. Τάπητας τοίχου με τη Θεοτόκο και το θείο βρέφος, Αίγυπτος, 6ος αι. μ.Χ., τώρα στο Μουσείο Τέχνης του 

Κλίβελαντ. Πηγή: C. A. Kuehn, Allegorical Art in the Early Byzantine Era: Icons, σ. 13, προσβάσιμο στο: 

http://www.byzantineegypt.com/uploads/2/1/4/8/2148650/poem_icons_figures_1-5.pdf.  

http://www.byzantineegypt.com/uploads/2/1/4/8/2148650/poem_icons_figures_1-5.pdf


271 

 

Εικ. 8.20. Φύλλο από ελεφαντοστό με την αυτοκράτειρα Αριάδνη, σύζυγο του αυτοκράτορα Ζήνωνα (430–491 μ.Χ.) και εν 

συνεχεία του αυτοκράτορα Αναστασίου Α΄ (491–518 μ.Χ.), τώρα στο Μουσείο τέχνης Bargello στην Φλωρεντία. Πηγή: 

Wikimedia Commons. https://commons.wikimedia.org/wiki/File:Ivory_Ariadne_Bargello.jpg?uselang=el.  

https://commons.wikimedia.org/wiki/File:Ivory_Ariadne_Bargello.jpg?uselang=el


272 

 

Εικ. 8.21. Πορτρέτο μιας νεαρής κοπέλας από το Φαγιούμ, με κολιέ και σκουλαρίκια, 2ος αι. μ.Χ., τώρα στο Μουσείο 

Τέχνης Walters στη Βαλτιμόρη. Πηγή: Wikimedia Commons. https://commons.wikimedia.org/wiki/File:Egyptian_-

_Female_Portrait_Mask_-_Walters_325.jpg.   

https://commons.wikimedia.org/wiki/File:Egyptian_-_Female_Portrait_Mask_-_Walters_325.jpg
https://commons.wikimedia.org/wiki/File:Egyptian_-_Female_Portrait_Mask_-_Walters_325.jpg


273 

Η καλή ζωή: ιππόδρομος (αρματοδρομίες σε ψηφιδωτά) 

 

 

Εικ. 8.22. Φύλλο από δίπτυχο από ελεφαντοστό με venatio (κυνηγετικό θέαμα), Ρώμη ή βόρεια Ιταλία, 5ος αι. μ.Χ. Πηγή: 

Cormack – Vassilaki, 2009, εικ. 14.  



274 

Μούσες 

 

 

Εικ. 8.23. Πλάκες από ελεφαντοστό με Μούσες, Αίγυπτος, 5ος αι. μ.Χ. Πηγή: Wikimedia Commons. 

https://commons.wikimedia.org/wiki/File:Diptych_Muses_Louvre_LP1267.jpg?uselang=el.  

https://commons.wikimedia.org/wiki/File:Diptych_Muses_Louvre_LP1267.jpg?uselang=el


275 

Βιβλία 

 

 

Εικ. 8.24. Ο Αχιλλέας θυσιάζει στον Δία για την ασφαλή επιστροφή του Πατρόκλου (Ιλ. Π 220-252). Σκηνή από την 

«Αμβροσιανή Ιλιάδα», Αίγυπτος, 5ος αι. μ.Χ. (;). Πηγή: Wikimedia Commons. 

https://commons.wikimedia.org/wiki/Category:Ambrosian_Iliad?uselang=el#/media/File:AmbrosianIliadPict47Achilles.j

pg.  

https://commons.wikimedia.org/wiki/Category:Ambrosian_Iliad?uselang=el#/media/File:AmbrosianIliadPict47Achilles.jpg
https://commons.wikimedia.org/wiki/Category:Ambrosian_Iliad?uselang=el#/media/File:AmbrosianIliadPict47Achilles.jpg


276 

Συμπληρωματική βιβλιογραφία 
 

Γενικά: Τα άρθρα του A. Grabar, Plotin et les origines de l’esthétique médiévale, Cahiers 

Archéologiques 1 (1945), 15–34, και του J. Onians, Abstraction and Imagination in Late Antiquity, Art 

History 3 (1980), 1–24, καθώς το βιβλίο του S. Averincev, L’anima e lo specchio. L’universo della poetica 

bizantina, ιταλ. μτφρ. Μπολόνια 1988 αποτελούν την καλύτερη εισαγωγή για θέματα αισθητικής στην 

Ύστερη Αρχαιότητα. Για τη σχέση ανάμεσα στην τέχνη και την κοινωνία βλ. την πλούσια συλλογή εικόνων 

στο εμβληματικό βιβλίο του P. Brown, The World of Late Antiquity, Λονδίνο 1971. 

 

Για την τέχνη στην Ύστερη Αρχαιότητα: Κάποιοι κατάλογοι εκθέσεων είναι ιδιαίτερα σημαντικοί 

για την τοποθέτηση της τέχνης της Ύστερης Αρχαιότητας σε ένα πλαίσιο. Εν πρώτοις, ο κατάλογος της 

έκθεσης του Μητροπολιτικού μουσείου της Νέας Υόρκης, ο οποίος αποτέλεσε σημείο καμπής: K. Weitzmann 

(επιμ.), Age of Spirituality. Late Antique and Early Christian Art, Third to Seventh Century, Νέα Υόρκη 1979. 

Επίσης βλ. S. Ensoli – E. La Rocca (επιμ.), Aurea Roma. Dalla città pagana alla città cristiana, Ρώμη 2000; 

A. Lazaridou (επιμ.), Transition to Christianity. Art of Late Antiquity, 3rd–7th Century AD, Νέα Υόρκη 2011. 

 

Σχετικές μελέτες: E. Kitzinger, Byzantine Art in the Making. Main Lines of Stylistic Developments in 

the Mediterranean Art 3rd–7th Century, Λονδίνο 1977; J. Elsner, Art and the Roman Viewer. The 

Transformation of Art from the Pagan World to Christianity, Κέμπριτζ 1995; επίσης Imperial Rome and 

Christian Triumph: The Art of the Roman Empire AD 100–450; Late Antique Art: The Problem of Concept 

and Cumulative Aesthetic, στο: S. Swain – M. Edwards (επιμ.), Approaching Late Antiquity, Οξφόρδη 2004, 

271–308. 

 

Ποίηση και τέχνη: M. Roberts, The Jeweled Style. Poetry and Poetics in Late Antiquity, Ίθακα και 

Λονδίνο 1989; G. Agosti, Contextualizing Nonnus’ Visual World, στο: K. Spanoudakis (επιμ.), Nonnus of 

Panopolis in Context. Poetry and Cultural Milieu in Late Antiquity, Βερολίνο – Βοστόνη 2104, 141–74 (με 

περαιτέρω βιβλιογραφία).  



277 

Πίνακες ποιητών/ποιημάτων και αυτοκρατόρων 

 

Πίνακας I: Συνοπτικός πίνακας ποιητών/ποιημάτων της Ύστερης Αρχαιότητας 
 

 

O παρακάτω συνοπτικός πίνακας παρουσιάζει τους ποιητές, τα έργα, τη χρονολόγηση και τη γεωγραφική 

διασπορά των μέχρι σήμερα γνωστών ποιητών/ποιημάτων την περίοδο της Ύστερης Αρχαιότητας. Όλες οι 

χρονολογίες είναι μ.Χ. 

 

Ποιητής 
Τόπος 

καταγωγής/δράσης 
Χρονολογία Έργα 

Οππιανός Κιλικία 2ος αι. Αλιευτικά 

Οππιανός Απάμεια, Συρία 2ος αι. Κυνηγετικά 

Κόιντος ο Σμυρναίος Σμύρνη (;) 3ος αι. Τα μεθ’ Όμηρον 

Πείσανδρος Λάρανδα, Μ. Ασία 3ος αι. Ηρωικαί θεογαμίαι 

Παλλαδάς Χαλκίδα/Αλεξάνδρεια 4ος αι. Eπιγράμματα 

Γρηγόριος 

Ναζιανζηνός 
Αριανζός 329/30–390 

Θεολογική, φιλοσοφική, αυτοβιογραφική 

ποίηση 

Τριφιόδωρος 
Πανόπολη, Αιγυπτιακή 

Θηβαΐδα 
3ος–4ος αι. Ιλίου πέρσις, διάφορα ποιήματα 

Ανδρόνικος (;) Ερμούπολις, Αίγυπτος 350–380 
«Kοσμογονία του Στρασβούργου» (Πάτρια 

Ερμουπόλεως) 

Μάξιμος ο θεουργός Έφεσος 4ος αι. Περί καταρχών 

Ανώνυμος Αίγυπτος μέσα 4ου αι. Χριστιανικά ποιήματα των P.Bodmer 29–36 

«Ορφεύς» Μ. Ασία τέλη 4ου αι. Λιθικά 

Συνέσιος Κυρήνη 4ος–5ος αι. Χριστιανικοί νεοπλατωνικοί ύμνοι 

Κλαυδιανός Αλεξάνδρεια 4ος–5ος αι. 
Γιγαντιάς, άλλη μυθολογική και πολιτική 

ποίηση 

Πρόκλος Αθήνα 420–485 ιερατικοί ύμνοι 

Eυδοκία Κωνσταντινούπολη 423–460 Παραφράσεις, αγιογραφική ποίηση 

Νόννος ο 

Πανοπολίτης 
Πανόπολη, Θηβαΐδα 5ος αι. Διονυσιακά, Παράφρασις ευαγγ. αγ. Ιωάννου 

Κύρος ο 

Πανοπολίτης 
Πανόπολη, Θηβαΐδα 5ος αι. Επιγράμματα, διάφορα ποιήματα 

Ψευδο-

Απολλινάριος 
Αίγυπτος περ. 460 Μετάφρασις των Ψαλμών 

«Ορφεύς» Κωνσταντινούπολη (;) μέσα 5ου αι. (;) Αργοναυτικά 

Παμπρέπιος Πανόπολη, Θηβαΐδα τέλη 5ου αι. Εκφράσεις, εγκώμια 

Ολυμπιόδωρος 

Θηβαίος (;) 
Θήβα, Αίγυπτος τέλη 5ου αι. Βλεμυομαχία 

Διόσκουρος 

Αφροδισιεύς 
Αφροδισιάς, Καρία 5ος–6ος αι. Διάφορα περιστασιακά ποιήματα 

Κύκλος του Αγαθία Κωνσταντινούπολη 5ος–6ος αι. επιγράμματα 



278 

  

Χριστόδωρος 

Κοπτίτης 
Αίγυπτος περ. 503 Έκφρασις των αγαλμάτων, διάφορα ποιήματα 

Αγαθίας o 

Σχολαστικός 
Κωνσταντινούπολη 536/7–582 Επιγράμματα, μυθολογική ποίηση 

Σωφρόνιος 

Ιεροσολύμων 
Ιεροσόλυμα 550 (;)–638 ανακρεόντεια 

Παύλος o 

Σιλεντιάριος 
Κωνσταντινούπολη 6ος αι. Έκφρασις Αγ. Σοφίας, Επιγράμματα 

Μουσαίος Αίγυπτος (;) 6ος αι. Τα καθ’ Ηρώ και Λέανδρον 

Ιωάννης Γαζαίος Γάζα, Παλαιστίνη 6ος αι. 
Έκφρασις του κοσμικού πίνακος, 

ανακρεόντεια 

Γεώργιος Πισίδης Κωνσταντινούπολη 7ος αι. Θεολογική, ιστορική και πανηγυρική ποίηση 



279 

Πίνακας II: Πίνακας Ρωμαίων αυτοκρατόρων από τον 2ο αι. μ.Χ. μέχρι και τον 6ο 

αι. μ.Χ. 
 

Τραϊανός 

Caesar Marcus Ulpius Nerva Traianus Augustus 28 Ιανουαρίου 98 μ.Χ. – 7 Αυγούστου 117 μ.Χ. 

Αδριανός 

Caesar Publius Aelius Traianus Hadrianus Augustus 11 Αυγούστου 117 μ.Χ. – 10 Ιουλίου 138 μ.Χ. 

Αντωνίνος Πίος 

Caesar Titus Aelius Hadrianus Antoninus Augustus Pius 10 Ιουλίου 138 μ.Χ. – 7 Μαρτίου 161 μ.Χ. 

Λούκιος Βέρος 

Caesar Lucius Aurelius Verus Augustus 7 Μαρτίου 161 μ.Χ. – Μάρτιος 169 μ.Χ. 

Μάρκος Αυρήλιος 

Caesar Marcus Aurelius Antoninus Augustus 7 Μαρτίου 161 μ.Χ. – 17 Μαρτίου 180 μ.Χ. 

Κόμμοδος 

Caesar Marcus Aurelius Commodus Antoninus Augustus 177 μ.Χ. – 31 Δεκεμβρίου 192 μ.Χ. 

Πέρτιναξ 

Caesar Publius Helvius Pertinax Augustus 1 Ιανουαρίου 193 μ.Χ. – 28 Μαρτίου 193 μ.Χ. 

Δίδιος Ιουλιανός 

Caesar Marcus Didius Severus Iulianus Augustus 28 Μαρτίου 193 μ.Χ. – 1 Ιουνίου 193 μ.Χ. 

Σεπτίμιος Σεβήρος 

Caesar Lucius Septimius Severus Pertinax Augustus 9 Απριλίου 193 μ.Χ. – 4 Φεβρουαρίου 211 μ.Χ. 

Καρακάλλας 

Caesar Marcus Aurelius Severus Antoninus Pius Augustus 198 μ.Χ. – 8 Απριλίου 217 μ.Χ. 

Γέτας 

Caesar Publius Septimius Geta Augustus 209 μ.Χ. – 26 Δεκεμβρίου 211 μ.Χ. 

Μακρίνος 

Marcus Opellius Severus Macrinus Augustus Pius Felix 11 Απριλίου 217 μ.Χ. – 8 Ιουνίου 218 μ.Χ. 

Διαδυμενιανός 

Marcus Opellius Antoninus Diadumenianus Μάιος του 217 μ.Χ. – 8 Ιουνίου 218 μ.Χ. 

Ηλιογάβαλος 

Marcus Aurelius Antoninus Augustus 8 Ιουνίου 218 μ.Χ. – 11 Μαρτίου 222 μ.Χ. 

Αλέξανδρος Σεβήρος 

Caesar Marcus Aurelius Severus Alexander Augustus 13 Μαρτίου 222 μ.Χ. – 18 Μαρτίου 235 μ.Χ. 

Μαξιμίνος o Θραξ 

Caesar Gaius Julius Verus Maximinus Augustus 20 Μαρτίου 235 μ.Χ. – Απρίλιος 238 μ.Χ. 

Γορδιανός Α΄ 

Caesar Marcus Antonius Gordianus Sempronianus 

Africanus Augustus 22 Μαρτίου 238 μ.Χ. – 12 Απριλίου 238 μ.Χ. 

Γορδιανός Β΄ 

Caesar Marcus Antonius Gordianus Sempronianus 

Romanus Africanus Augustus 22 Μαρτίου 238 μ.Χ. – 12 Απριλίου 238 μ.Χ. 

Πουπιένος 

Caesar Marcvs Clodius Pupienus Maximus Augustus 22 Απριλίου 238 μ.Χ. – 29 Ιουλίου 238 μ.Χ. 

Βαλβίνος 

Caesar Decimus Caelius Calvinus Balbinus Pius Augustus 22 Απριλίου 238 μ.Χ. – 29 Ιουλίου 238 μ.Χ. 

Γορδιανός Γ΄ 

Caesar Marcus Antonius Gordianus Augustus 22 Απριλίου 238 μ.Χ. – 11 Φεβρουαρίου 244 μ.Χ. 



280 

Φίλιππος o Άραψ 

Caesar Marcus Iulius Phillipus Augustus 

Φεβρουάριος του 244 μ.Χ. – Σεπτέμβριος/Οκτώβριος 249 

μ.Χ. 

Μάρκος Ιούλιος Φίλιππος Σεβήρος ή Φίλιππος Β΄ 

Marcus Julius Philippus Severus Augustus 247 μ.Χ. – 249 μ.Χ. 

Δέκιος 

Caesar Gaius Messius Quintus Traianus Decius Augustus Σεπτέμβριος/Οκτώβριος 249 μ.Χ. – Ιούνιος 251 μ.Χ. 

Ερέννιος Ετρούσκος 

Quintus Herennius Etruscus Messius Decius Augustus 251 μ.Χ. 

Οστιλιανός 

Caesar Caius Valens Hostilianus Messius Quintus 

Augustus Ιούνιος 251 μ.Χ – τέλη 251 μ.Χ. 

Τρεβονιανός Γάλλος 

Caesar Gaius Vibius Trebonianus Gallus Augustus Ιούνιος 251 μ.Χ. – Αύγουστος 253 μ.Χ. 

Βολουσιανός 

Gaius Vibius Volusianus Augustus 251 μ.Χ. – 253 μ.Χ. 

Αιμιλιανός 

Caesar Marcus Aemilius Aemilianus Augustus Αύγουστος 253 μ.Χ. – Οκτώβριος μ.Χ. 

Βαλεριανός 

Caesar Publius Licinius Valerianus Augustus Οκτώβριος 253 μ.Χ. – 260 μ.Χ. 

Γαλλιηνός 

Caesar Publius Licinius Egnatius Gallienus Augustus Οκτώβριος 253 μ.Χ. – Σεπτέμβριος 268 μ.Χ. 

Σαλόνινος 

Imperator Caesar Cornelius Licinius Saloninus Valerianus 

Pius Felix Invictus Augustus 259 μ.Χ. ή 260 μ.Χ. 

Κλαύδιος Γοτθικός 

Caesar Marcus Aurelius Claudius Augustus Σεπτέμβριος 268 μ.Χ. – Ιανουάριος 270 μ.Χ. 

Κουιντίλλος 

Caesar Marcus Aurelius Claudius Quintillus Augustus Ιανουάριος 270 μ.Χ. – 270 μ.Χ. 

Αυρηλιανός 

Caesar Lucius Domitius Aurelianus Augustus Σεπτέμβριος(;) 270 μ.Χ. – Σεπτέμβριος 275 μ.Χ. 

Τάκιτος 

Caesar Marcus Claudius Tacitus Augustus 25 Σεπτεμβρίου 275 μ.Χ. – Ιούνιος 276 μ.Χ. 

Φλωριανός 

Caesar Marcus Annius Florianus Augustus Ιούνιος 276 μ.Χ. – Σεπτέμβριος 276 μ.Χ. 

Πρόμπος 

Caesar Marcus Aurelius Probus Augustus Σεπτέμβριος 276 μ.Χ. – Σεπτέμβριος/Οκτώβριος 282 μ.Χ. 

Κάρος 

Caesar Marcus Aurelius Carus Augustus 

Σεπτέμβριος/Οκτώβριος του 282 μ.Χ. – τέλη 

Ιουλίου/αρχές Αυγούστου του 283 μ.Χ. 

Νουμεριανός 

Caesar Marcus Aurelius Numerius Numerianus Augustus τέλη Ιουλίου/αρχές Αυγούστου του 283 μ.Χ. – 284 μ.Χ.? 

Καρίνος 

Caesar Marcus Aurelius Carinus Augustus τέλη Ιουλίου/αρχές Αυγούστου του 283 μ.Χ. – 285 μ.Χ. 

Διοκλητιανός 

Caesar Gaius Aurelius Valerius Diocletianus Augustus 20 Νοεμβρίου 284 μ.Χ. – 1 Μαΐου 305 μ.Χ. 

Μαξιμιανός 

Caesar Gaius Aurelius Valerius Maximianus Augustus 1 Απριλίου 286 μ.Χ. – 1 Μαΐου 305 μ.Χ. 

Κωνστάντιος Χλωρός 

Caesar Gaius Flavius Valerius Constantius Augustus 1 Μαΐου 305 μ.Χ. – 25 Ιουλίου 306 μ.Χ. 



281 

Γαλέριος 

Caesar Galerius Valerius Maximianus Augustus 1 Μαΐου 305 μ.Χ. – Μαΐου 311 μ.Χ. 

Φλάβιος Βαλέριος Σεβήρος 

Flavius Valerius Severus Augustus καλοκαίρι του 306 μ.Χ. – Μάρτιος/Απρίλιος του 307 μ.Χ. 

Μαξέντιος 

Marcus Aurelius Valerius Maxentius Augustus 28 Οκτωβρίου 306 μ.Χ. – 28 Οκτωβρίου 312 μ.Χ. 

Μαξιμίνος Β΄ Δάιας 

Caesar Galerius Valerius Maximinus Augustus 1 Μαΐου 311 μ.Χ. – Ιούλιος/Αύγουστος 313 μ.Χ. 

Λικίνιος 

Caesar Gaius Valerius Licinius Augustus 11 Νοεμβρίου 308 μ.Χ. – 18 Σεπτεμβρίου 324 μ.Χ. 

Βαλέριος Ουάλης 

Aurelius Valerius Valens τέλη 316 μ.Χ. – 1 Μαρτίου 317 μ.Χ. 

Σέξτος Μαρτινιανός 

Sextus Marcius Martinianus Augustus Ιούλιος 324 μ.Χ. – 18 Σεπτεμβρίου 324 μ.Χ. 

Κωνσταντίνος Α΄ 

Caesar Flavius Constantinus Valerius Augustus 25 Ιουλίου 306 μ.Χ. – 22 Μαΐου 337 μ.Χ. 

Κωνστάντιος Β΄ 

Caesar Flavius Iulius Constantius Augustus 22 Μαΐου 337 μ.Χ. – 3 Νοεμβρίου 361 μ.Χ. 

Κώνστας 

Caesar Flavius Iulius Constans Augustus 22 Μαΐου 337 μ.Χ. – 350 μ.Χ. 

Βετράνιος 1 Μαρτίου – 25 Δεκεμβρίου 350 μ.Χ. 

Ιουλιανός Β΄ Παραβάτης 

Caesar Flavius Claudius Iulianus Augustus Φεβρουάριος 360 μ.Χ. – 26 Ιουνίου 363 μ.Χ. 

Ιοβιανός 

Caesar Flavius Iovianus Augustus 26 Ιουνίου 363 μ.Χ. – 17 Φεβρουαρίου 364 μ.Χ. 

Βαλεντινιανός Α΄ 

Flavius Valentinianus Augustus 26 Φεβρουαρίου 364 μ.Χ. – 17 Νοεμβρίου 375 μ.Χ. 

Ουάλης / Βαλεντιανός 

Flavius Iulius Valens Augustus 28 Μαρτίου 364 μ.Χ. – 9 Αυγούστου 378 μ.Χ. 

Γρατιανός 

Flavius Gratianus Augustus 4 Αυγούστου 367 μ.Χ. – 25 Αυγούστου 383 μ.Χ. 

Βαλεντινιανός Β΄ 

Flavius Valentinianus Invictus Augustus 17 Νοεμβρίου 375 μ.Χ. – 15 Μαΐου 392 μ.Χ. 

Θεοδόσιος Α΄ 

Flavius Theodosius Augustus 1 Ιανουαρίου 379 μ.Χ. – 17 Ιανουαρίου 395 μ.Χ. 

Αρκάδιος 

Flavius Arcadius Augustus Ιανουαρίου 383 μ.Χ. – 1 Μαΐου 408 μ.Χ. 

Θεοδόσιος Β΄ 

Flavius Theodosius Augustus 1 Μαΐου 408 μ.Χ. – 28 Ιουλίου 450 μ.Χ. 

Μαρκιανός 

Flavius Marcianius Augustus καλοκαίρι του 450 μ.Χ. – Ιανουάριος του 457 μ.Χ. 

Ονώριος 

Flavius Honorius Augustus 23 Ιανουαρίου 393 μ.Χ. – 15 Αυγούστου 423 μ.Χ. 

Κωνστάντιος Γ΄ 

Flavius Constantius Augustus 8 Φεβρουαρίου 421 μ.Χ. – 2 Σεπτεμβρίου 421 μ.Χ. 

Βαλεντινιανός Γ΄ 

Flavius Placidius Valentinianus Augustus 23 Οκτωβρίου 424 μ.Χ. – 16 Μαρτίου 455 μ.Χ. 



282 

Πετρόνιος Μάξιμος 

Flavius Anicius Petronius Maximus Augustus 17 Μαρτίου 455 μ.Χ. – 31 Μαΐου 455 μ.Χ. 

Άβιτος 

Eparchius Avitus Augustus 9 Ιουλίου 455 μ.Χ. – 7 Οκτωβρίου 456 μ.Χ. 

Μαϊοριανός 

Iulius Valerius Maiorianus Augustus Απρίλιος του 457 μ.Χ. – 2 Αυγούστου 461 μ.Χ. 

Λίβιος Σεβήρος 

Libius Severus Augustus Νοέμβριος 461 μ.Χ. – Αύγουστος 465 μ.Χ. 

Ανθέμιος 

Procopius Anthemius Augustus 12 Απριλίου 467 μ.Χ. – 11 Ιουλίου 472 μ.Χ. 

Ολύβριος 

Flavius Anicius Olybrius Augustus 11 Ιουλίου 472 μ.Χ. – 2 Νοεμβρίου 472 μ.Χ. 

Γλυκέριος Μάρτιος του 473 μ.Χ. – Ιούνιος του 474 μ.Χ. 

Ιούλιος Νέπως 
Ιούνιος 474 μ.Χ. – 28 Αυγούστου 475 μ.Χ. (στην Ιταλία;) 

– άνοιξη 480 μ.Χ. (στη Γαλατία και τη Δαλματία) 

Ρωμύλος Αυγουστύλος 
31 Οκτωβρίου 475 μ.Χ. – 4 Σεπτεμβρίου 476 μ.Χ. (στην 

Ιταλία) 

Λέων Α΄ Ο Θράξ ή Μακέλλος 

Flavius Valerius Leo 7 Φεβρουαρίου 457 μ.Χ. – 18 Ιανουαρίου 474 μ.Χ. 

Λέων Β΄ 

Flavius Leo Iunior Augustus 18 Ιανουαρίου 474 μ.Χ. – 17 Νοεμβρίου 474 μ.Χ. 

Ζήνων 

Flavius Zeno Augustus 

17 Νοεμβρίου 474 μ.Χ. – 9 Ιανουαρίου 475 μ.Χ. (πρώτη 

φορά) 

Βασιλίσκος 

Flavius Basiliscus Augustus 9 Ιανουαρίου 475 μ.Χ. – Αύγουστος του 476 μ.Χ. 

Ζήνων 

Flavius Zeno Augustus 

Αύγουστος 476 μ.Χ. – 9 Απριλίου 491 μ.Χ. (δεύτερη 

φορά) 

Αναστάσιος Α΄ ο Δίκορος 

Flavius Anastasius Augustus 11 Απριλίου 491 μ.Χ. – 9 Ιουλίου 518 μ.Χ. 

Ιουστίνος Α΄ 

Flavius Iustinus Αugustus Ιούλιος του 518 μ.Χ. – 1 Αυγούστου 527 μ.Χ. 

Ιουστινιανός Α΄ Ο Μέγας 

Flavius Petrvs Sabbatius Iustinianus Αugustus 1 Αυγούστου 527 μ.Χ. – 13/14 Νοεμβρίου 565 μ.Χ. 

Ιουστίνος Β΄ 

Flavius Iustinus Iunior Augustus 14 Νοεμβρίου 565 μ.Χ. – 5 Οκτωβρίου 578 μ.Χ. 

Τιβέριος Β΄ 

Flavius Tiberius Constantinus Augustus 5 Οκτωβρίου 578 μ.Χ. – 14 Αυγούστου 582 μ.Χ. 

Μαυρίκιος 

Flavius Mauricius Tiberius Augustus 14 Αυγούστου 582 μ.Χ. – 22 Νοεμβρίου 602 μ.Χ. 

  



283 

Λεξικό φιλολογικών και συναφών όρων 

Ελληνικοί όροι 
 

αδύνατον: είναι μια μορφή υπερβολής. Σχήμα λόγου κατά το οποίο μια κατάσταση ή περιγραφή 

διογκώνεται υπερβολικά, ώστε να μοιάζει αδύνατη (π.χ. και πεθαμένος θα σ’ αγαπώ). 

ακροστιχίδα: ἄκρος + στίχος. Στιχουργικό παιχνίδι κατά το οποίο τά πρώτα γράμματα διαδοχικών 

στίχων σχηματίζουν μια λέξη ή φράση ή είναι τοποθετημένα σε αλφαβητική σειρά. 

Αμβροσιανή Ιλιάς (λατ. Ilias Ambrosiana): εικονογραφημένο χειρόγραφο της Ιλιάδας, το οποίο 

αντιγράφηκε περ. το 500 μ.Χ. στην Αλεξάνδρεια και σήμερα φυλάσσεται στην Αμβροσιανή Βιβλιοθήκη 

(Biblioteca Ambrosiana) του Μιλάνου. 

ανακρεόντειος στίχος: το λεγόμενο ανακλαστικό ιωνικό δίμετρο, που έχει τη μορφή ∪∪ – ∪ – ∪ – – . 
Ιωνικά δίμετρα (∪∪ – – ∪∪ – –) με ανάκλαση (δηλαδή αντιστροφή) της τέταρτης και πέμπτης συλλαβής 

αναφορά (επανάληψη): ρητορικό σχήμα κατά το οποίο μια λέξη ή φράση επαναλαμβάνεται στην 

αρχή παρατιθέμενων φράσεων, δίνοντας έμφαση. 

άπαξ λεγόμενον: όρος ή λέξη που συναντάται μόνο μια φορά στην ΑΕ (λατινική κτλ.) λογοτεχνία. 

αποκατάστασις: τεχνικός όρος για την επιστροφή του ανεστημένου ανθρώπου που επιστρέφει 

αποκεκαθαρμένος στην άσπιλη κατάσταση που είχε κατά τη δημιουργία του. 

 

βαρβαρισμός: γραμματικό λάθος. Χρήση γλωσσικού τύπου που διαφοροποιείται μορφολογικά ή 

φωνολογικά από την ομιλούμενη ή γραπτή γλώσσα. 

 

γιγαντισμός: η τάση των ποιητών της Ύστερης Αρχαιότητας να παράγουν ποιήματα χιλιάδων στίχων. 

γραμματικός (grammaticus): ο καθηγητής που αναλαμβάνει την εκπαίδευση του μαθητή στη δεύτερη 

βαθμίδα της εκπαίδευσης στον ελληνορωμαϊκό κόσμο. Η αποστήθιση και σχολαστική μελέτη των κλασικών 

ποιητών αποτελεί τον βασικό κορμό της διδασκαλίας τους. Πολλοί από τους ποιητές της Ύστερης 

Αρχαιότητας ήταν γραμματικοί.  

γραμματιστής (litterator): ο δάσκαλος που διδάσκει γραφή, ανάγνωση και αριθμητική στο πρώτο 

στάδιο της εκπαίδευσης. Σε όλη τη διάρκεια της ελληνορωμαϊκής αρχαιότητας, η αποστήθιση μεγάλων 

ποιητών, ιδιαίτερα του Ομήρου, αποτελούσε τη βάση της εκπαίδευσης, καθώς θεωρούνταν ότι συνιστούσε το 

θεμέλιο της ηθικής παιδείας. 

 

δακτυλικό εξάμετρο: δακτυλικό ή ηρωϊκό εξάμετρο είναι το κατεξοχήν μέτρο των στίχων της 

αρχαίας ελληνικής επικής, αλλά και διδακτικής ποίησης. Χρησιμοποιήθηκε κυρίως στα ομηρικά έπη αλλά 

αργότερα και στα επύλλια, τη βουκολική ποίηση και τα επιγράμματα. Ο πρώτος στίχος του ελεγειακού 

δίστιχου είναι εξάμετρος. 

 

εγκύκλιος παιδεία (artes liberales): το βασικό εκπαιδευτικό πρόγραμμα στον ελληνορωμαϊκό κόσμο, 

το οποίο καθόρισε και τη σημερινή εκπαίδευση. Η εγκύκλιος παιδεία, η γενική εκπαίδευση, αποτελείται από 

τη γραμματική, τη λογική (φιλοσοφία) και τη ρητορική (trivium–τριτύς) καθώς και τη μουσική, την 

αριθμητική, την αστρονομία και τη γεωμετρία (quatrivium–τετρακτύς). Το σχήμα αυτό καθορίζεται από τον 

σοφιστή Ιππία τον 5ο αι. π.Χ., αλλά διατηρείται στο Βυζάντιο και τον Μεσαίωνα. 

εγκώμιο: το ἐγκώμιον είναι είδος επιδεικτικού ρητορικού λόγου, που στόχο έχει να εξυμνήσει τις 

αρετές του αποδέκτη του. Θέμα του εγκωμίου είναι συνήθως ένα πρόσωπο, πραγματικό ή μυθικό, αλλά και 



284 

μια πόλη ακόμα κι ένα ζώο ή ένα αντικείμενο. Αποτελεί ένα από τα είδη ρητορικών ασκήσεων (βλ. 

προγυμνάσματα) στα οποία ασκούνταν οι μαθητές της ρητορικής. 

ελεγειακό δίστιχο: είναι το μέτρο της αρχαϊκής ελεγείας αλλά και του επιγράμματος. Αποτελείται 

από έναν δακτυλικό εξάμετρο και έναν πεντάμετρο στίχο: – ∪∪ – ∪∪ – ∪∪ – ∪∪ – ∪∪– – / – ∪∪ – ∪∪ – | – 
∪∪ – ∪∪ –. 

επίγραμμα: ο όρος προήλθε από το ρήμα ἐπιγράφω που σημαίνει «χαράσσω, εγχαράσσω σε μια 

επιφάνεια». Αρχικά επίγραμμα θεωρούνταν οποιαδήποτε επιγραφή ήταν χαραγμένη σε ένα έργο τέχνης ή ένα 

μνημείο. Στην ελληνιστική εποχή, όμως, το επίγραμμα παγιώθηκε ως λογοτεχνικό είδος, τα θέματα 

εμπλουτίστηκαν ώστε πλέον τα επιγράμματα ήταν όχι μόνο αναθηματικά αλλά και επιτύμβια, ερωτικά, 

συμποτικά, σκωπτικά κ.α. 

επιθαλάμιο: λυρικό χορικό γαμήλιο άσμα, που ψάλλεται κατά την πομπή του γάμου ή μπροστά από 

τον νυφικό θάλαμο. 

επικός κύκλος (ή κύκλια έπη): συλλογή επικών ποιημάτων τα οποία πραγματεύονται το θέμα ενός 

μυθολογικού κύκλου (κυρίως του θηβαϊκού και του τρωικού). Τα «κύκλια έπη» σώζονται αποσπασματικά 

αλλά πληροφορίες για το περιεχόμενό τους αντλούμε από μια περίληψη της Χρηστομάθειας του Πρόκλου (2ος 

αι. μ.Χ.) Στον επικό κύκλο ανήκουν τα Κύπρια, η Αιθιοπίς, η Μικρά Ιλιάς, η Ιλίου πέρσις, οι Νόστοι και η 

Τηλεγόνεια (ή Τηλεγονία). Τα ποιήματα αυτά συντέθηκαν μάλλον κατά τον 7ο ή 6ο αι. π.Χ. 

επιφορά: σχήμα λόγου, που προκύπτει από την επανάληψη μιας λέξης στο τέλος δύο διαδοχικών 

κώλων περιόδου. 

έπος: η λέξη σήμαινε αρχικά «λόγος, διήγηση» αλλά ήδη από τον 5ο αι. π.Χ. χρησιμοποιήθηκε για να 

περιγράψει το μεγάλο αφηγηματικό ποίημα σε δακτυλικό εξάμετρο. Ανάλογα με το περιεχόμενό τους τα έπη 

διακρίνονται σε τρία είδη: α. το ηρωικό (ή, κατά μοντέρνα διάκριση, στρατιωτικό), όπου ο ποιητής αφηγείται 

κλέα ἀνδρῶν με πιο γνωστό παράδειγμα τα ομηρικά έπη, β. το διδακτικό, το οποίο έχει συμβουλευτικό 

χαρακτήρα (π.χ. τα Έργα και Ημέραι του Ησιόδου) και γ. το μυθολογικό, το οποίο έχει μυθολογικά θέματα 

(όπως τα Αργοναυτικά του Απολλώνιου Ρόδιου). 

επύλλιο: γνωστό και με τον περιγραφικό όρο Kleinepos «μικρό έπος». Σύντομο αφηγηματικό ποίημα 

σε δακτυλικό εξάμετρο με μυθολογικό θέμα, το οποίο καλλιεργήθηκε κατά την ελληνιστική και τη ρωμαϊκή 

περίοδο. 

ευτοπία (locus amoenus): ο λογοτεχνικός τόπος που χρησιμοποιείται για την περιγραφή ενός 

ειδυλλιακού τοπίου, που τυπικά χαρακτηριστικά του είναι η βλάστηση, η σκιά, το απαλό αεράκι και το 

τρεχούμενο νερό. 

 

Θεοσοφία της Τυβίγγης: συλλογή εθνικών προφητειών και χρησμών με την οποία οι χριστιανοί 

προσπαθούσαν να αποδείξουν ότι εμπνευσμένοι εθνικοί ποιητές, μάντεις ή και θεοί είχαν προαναγγείλει την 

έλευση του Χριστού. Πιστεύεται πως γράφηκε στα χρόνια του αυτοκράτορα Ζήνωνα (474–491 μ.Χ.) 

θεουργία: < θεός + ἔργον = η επενέργεια των ίδιων των θεών, που είναι πάντοτε αυτοθελής. 

Συνίσταται σε καθαρτικές τελετές και στην επίκληση θεϊκών δυνάμεων μέσω μιας ειδικά διαμορφωμένης 

γλώσσας προκειμένου η ψυχή, απαλλαγμένη από τα δεσμά του σώματος, να επανενωθεί με τη θεϊκή πηγή 

της. 

 

ίαμβος: ο ίαμβος ήταν αρχαίο ελληνικό μέτρο της απαγγελλόμενης και της αδόμενης ποίησης, το 

οποίο αποτελείται από μια βραχεία και μια μακρά συλλαβή. Η ιαμβική ποίηση αποτελεί χαρακτηριστικό είδος 

της αρχαϊκής εποχής με κύριο γνώρισμα τον επιθετικό σατιρικό και σκωπτικό τόνο. 

Ιουδαιο-χριστιανική γραμματεία: πρόκειται για τη λογοτεχνία που γράφηκε κατά την πρώτη φάση 

ανάπτυξης του χριστιανισμού, όταν ακόμη η σύνδεσή του με την ιουδαϊκή θρησκεία ήταν στενή (1ος–2ος αι. 

μ.Χ.) Η ιουδαιο-χριστιανική γραμματεία αποτελεί παρακλάδι της ιουδαιο-ελληνικής γραμματείας, η οποία 

έχει τις απαρχές της στην ελληνική μετάφραση της εβραϊκής Πεντατεύχου (3ος αι. π.Χ. και εξής). 



285 

ιωτακισμός: η προφορά φωνηέντων (η, υ) ή διφθόγγων (ει, οι, υι), που καταρχήν είχαν διαφορετική 

φωνολογική αξία, ως γιώτα (ι). Το φαινόμενο αυτό εντάθηκε από τα ελληνιστικά χρόνια και προκαλούσε 

σύγχυση στην ορθογραφία σε χειρόγραφα, πάπυρους κτλ. 

 

κέντρων (βλ. ομηρόκεντρα): ποιητικό έργο το οποίο έχει συντεθεί στο σύνολό του από στίχους που 

προέρχονται από άλλα, προγενέστερα ποιήματα. 

κράση: το φθογγικό πάθος κατά το οποίο γίνεται συγχώνευση του τελικού φωνήεντος ή διφθόγγου 

μιας λέξης με το αρχικό φωνήεν ή την αρχική δίφθογγο της ακόλουθης, προς αποφυγή χασμωδίας. 

κώλον: όρος της γραμματικής. Δηλώνει ένα τμήμα περιόδου που φέρει αυτοτελές νόημα και μπορεί 

να σημαίνεται με στίξη (κόμμα ή άνω τελεία). 

 

λογότυπος: αγγλ. formula, γαλλ. cliché. Στερεότυπη σύντομη φράση, την οποία ο συνθέτης του έπους 

έχει κληρονομήσει από την προφορική επική παράδοση. Στην πιο σύντομή μορφή της αποτελείται από ένα 

όνομα και επίθετο. 

 

μπαρόκ (baroque): καλλιτεχνικό ρεύμα που διαμορφώθηκε μετά την Αναγέννηση και ως τον 

Διαφωτισμό (περ.1600–1750) και χαρακτηρίζεται από έντονο δραματικό και συναισθηματικό στοιχείο. 

Γενικότερα στη λογοτεχνία, ο όρος χαρακτηρίζει ένα ύφος πομπώδες, μεγαλοπρεπές και υπερβολικό που έχει 

ως στόχο την έξαρση των συναισθημάτων του αναγνώστη – ακροατή. 

 

νατουραλισμός: φιλοσοφικό ρεύμα που πρεσβεύει ότι αρχή των πάντων είναι η φύση (φυσιοκρατία) 

και απορρίπτει κάθε μυστικιστικό ή υπερβατικό στοιχείο. Ειδικότερα στη ζωγραφική αποτελεί τάση η οποία 

συνίσταται στην απεικόνιση στοιχείων που αντλούνται από τη φύση (φυτά, ζώα κτλ.) 

νεολογισμός: μια καινοφανής λέξη, όρος ή φράση, που έχουν δημιουργηθεί πρόσφατα. Ειδικά στη 

λογοτεχνία ο όρος μπορεί να έχει δημιουργηθεί από τον ποιητή από μίμηση ενός προτύπου ή για μετρικούς 

σκοπούς. 

νεοπλατωνισμός: φιλοσοφική παράδοση που δημιουργήθηκε την εποχή της Ύστερης Αρχαιότητας 

ως μετεξέλιξη της πλατωνικής φιλοσοφίας (3ος–6ος αι. μ.Χ.) και συνίσταται στην επανερμηνεία της μέσα από 

ένα μυστικιστικό πρίσμα. Ιδρυτής της παράδοσης θεωρείται ο Αμμώνιος Σακκάς (3ος αι. μ.Χ.) αλλά βασικός 

εκπρόσωπος του είναι ο Πλωτίνος, ο οποίος ερμήνευσε τον Πλάτωνα μονιστικά και πανθεϊστικά, 

συγκεράζοντας την ελληνική φιλοσοφία με την ελληνορωμαϊκή λατρευτική παράδοση και τις ανατολικές 

θρησκείες. 

 

ομηρόκεντρα: χρήση ομηρικών στίχων ή ημιστίχιων, που κάποτε μπορούν ελάχιστα να διαφέρουν 

από το πρωτότυπο, για να εμπλουτιστούν και να ερμηνεύθουν βιβλικά επεισόδια. Βλ. και κέντρων. 

 

παγανιστής (paganus): κυριολεκτικά «ο κάτοικος της υπαίθρου». Στους αυτοκρατορικούς χρόνους ο 

όρος χαρακτήριζε κάποιον που δεν υπηρετούσε στο στρατό, αλλά ζούσε ως απλός πολίτης. Με την εξάπλωση 

του χριστιανισμού ο όρος χρησιμοποιήθηκε από τους χριστιανούς για όσους δεν ήταν στρατιώτες του 

Χριστού (milites Christi). Έτσι ο όρος κατέληξε να σημαίνει τον μη χριστιανό, τον ειδωλολάτρη. 

Παλατινή Ανθολογία (ΠΑ): χειρόγραφο του 10ου αιώνα, το οποίο φυλάσσεται στην Παλατινή 

Βιβλιοθήκη της Χαϊδελβέργης και περιέχει περίπου 4.000 ελληνικά επιγράμματα σε δεκαέξι βιβλία 

χωρισμένα κατά θέμα (το δέκατο πέμπτο βιβλίο αποτελεί συμπίλημα τριών μεταγενέστερων συλλογών ενώ το 

δέκατο έκτο περιέχει συμβατικά τα επιγράμματα της μεταγενέστερης ανθολογίας του Πλανούδη, τα οποία δεν 

περιλαμβάνονται στην ΠΑ). 



286 

πάπυρος: ο πάπυρος αποτέλεσε το πιο διαδεδομένο υλικό γραφής στην ελληνορωμαϊκή αρχαιότητα. 

Κατασκευάστηκε για πρώτη φορά στην Αίγυπτο περίπου το 3000 π.Χ. από το υδρόβιο φυτό cyperus papyrus. 

Μικρότερα φύλλα παπύρου συνενωνόταν σε ρολό που τυλίγονταν γύρω από ξύλινο κοντάρι, μορφή με την 

οποία ο πάπυρος έφτανε στο εμπόριο. Πάνω στον πάπυρο έγραφαν με ένα αιχμηρό αντικείμενο (κάλαμος ή 

γραφίς) βουτηγμένο σε μελάνι. Σήμερα, η επιστήμη της παπυρολογίας ασχολείται με τη μελέτη και τη 

συντήρηση των παπυρικών χειρογράφων που βρέθηκαν κυρίως στην Αίγυπτο. 

παρεκβολή (excursus): παρέκβαση από το κύριο θέμα υπό συζήτηση ή από την κύρια ιστορία μιας 

αφήγησης, για να παρεμβάλει ο ποιητής ένα (συνήθως) σχετικό αφήγημα. 

παρήχηση: σχήμα λόγου κατά το οποίο σε διαδοχικές λέξεις επαναλαμβάνεται ο ίδιος φθόγγος 

παρθένιον: λυρικό, χορικό άσμα που άδεται από χορό νεαρών κοριτσιών (παρθένων). 

πάτρια: τοπικοί μύθοι και παραδόσεις, οι οποίοι αποτελούν πρωτογενές υλικό για τους ποιητές. 

πειραστικός ανταγωνισμός (aemulatio): αναφέρεται στη μίμηση και παράλληλα στην αμφισβήτηση 

και αντιπαράθεση με το πρότυπο έργο στη λογοτεχνία και την τέχνη, με τελικό σκοπό την υπέρβαση του 

προτύπου (superatio) από τον μιμητή του. 

περιπλανώμενοι ποιητές (wandering poets): ο όρος χρησιμοποιήθηκε από τον 

Alan Cameron για να περιγράψει τους ποιητές που κέρδιζαν τον επιούσιο γράφοντας κατά παραγγελία 

εγκώμια, επιθαλάμια και πανηγυρικούς για Ρωμαίους αξιωματούχους ή άλλους εύπορους πολίτες. 

πλαισίωση (rahmende Stellung): ρητορικό σχήμα σύμφωνα με το οποίο επίθετο και ουσιαστικό (ή 

αντίστροφα) περιβάλλουν τον στίχο. 

πνευματικοποίηση (spiritualization): βασικό στοιχείο της έκφρασης, καθώς η περιγραφή φέρνει στο 

φως όσα το μάτι αδυνατεί να δει, αλλά και της ποίησης της Ύστερης Αρχαιότητας, που κατατείνει να 

υπαινίσσεται ανώτερες, φιλοσοφικές «αλήθειες». 

προγυμνάσματα: ρητορικές ασκήσεις στο πλαίσιο της εκπαιδευτικής πρακτικής. Οι μαθητές 

καλούνταν να γράψουν επιδεικτικούς λόγους βάσει παραδειγμάτων. Τα πιο γνωστά είδη προγυμνασμάτων 

είναι το εγκώμιον, ο ψόγος, η σύγκρισις, η ηθοποιία και η έκφρασις. 

προληπτικό κατηγορούμενο (ή του αποτελέσματος): κατηγορούμενο το οποίο αποδίδει στο 

υποκείμενο μιαν ιδιότητα την οποία δεν έχει ακόμη, αλλά θα είναι το τελικό αποτέλεσμα της εξέλιξης που 

δηλώνει το ρήμα. Συντάσσεται με ρήματα που σημαίνουν εξέλιξη ή αύξηση. 

προτύπωση: προεικόνιση. Ειδικά σε θεολογικά συμφραζόμενα ο όρος σημαίνει την ανάδειξη 

στοιχείων της Παλαιάς Διαθήκης που προεικονίζουν γεγονότα της Καινής. 

πρώτον λεγόμενον: η πρώτη μαρτυρία της χρήσης μιας λέξης στη λογοτεχνική παράδοση. 

 

ρήτωρ (rhetor): καθηγητής ρητορικής, η οποία αποτελούσε μέρος της ανώτερης εκπαίδευσης στον 

ελληνορωμαϊκό κόσμο. Οι ρητοροδιδάσκαλοι διδάσκουν την τέχνη της ρητορικής θεωρητικά, μέσα από 

ρητορικά εγχειρίδια, αλλά και πρακτικά, μέσω ρητορικών ασκήσεων (βλ. προγυμνάσματα). Στόχος της 

διδασκαλίας τους ήταν να ασκηθούν οι μαθητές στην επιτυχή εκφορά δημόσιου λόγου, καθώς επρόκειτο να 

ανέλθουν σε δημόσια αξιώματα. 

 

σημείον: θαύμα του Χριστού ως υπόδειγμα για τη μελλοντική βασιλεία του. 

σκόλιον: συμποτικό άσμα, συχνά αυτοσχέδιο, που άδεται με τη συνοδεία λύρας. 

σονέτο: ποιητικό είδος με σταθερή στιχουργική μορφή που αποτελείται από 14 στίχους. Η βασική του 

μορφή είναι το «ιταλικό» σονέτο, το οποίο αποτελείται από 2 τετράστιχες και 2 τρίστιχες στροφές. Ο Σαίξπηρ 

συνθέτει «αγγλικό» σονέτο, το οποίο έχει 3 τετράστιχες στροφές και ένα καταληκτικό δίστιχο. 

σοφιστής (philosophus): καθηγητής φιλοσοφίας, η οποία αποτελούσε μέρος της ανώτερης 

εκπαίδευσης στον ελληνορωμαϊκό κόσμο. Μαθητές συχνά επισκέπτονταν την Αθήνα, το κέντρο των πιο 

γνωστών φιλοσοφικών σχολών, για να μαθητεύσουν κοντά στους πιο γνωστούς δασκάλους. 



287 

συγκρητισμός: ανάμειξη και συγχώνευση στοιχείων. Ειδικά στη θρησκεία, περιγράφει τη διείσδυση 

στοιχείων των ανατολικών θρησκειών κατά την ελληνιστική και ρωμαϊκή περίοδο. 

σύγκρισις: ρητορική άσκηση κατά την οποία γίνεται παραβολή δύο χαρακτήρων ή δύο πράξεων ή 

γεγονότων με βάση τα μειονεκτήματα και τα πλεονεκτήματά τους. 

συμπόσιον: δείπνο με συνοδεία οινοποσίας (σύν + πίνω). Πρόκειται για ανδρική αριστοκρατική 

δραστηριότητα στο πλαίσιο εταιρείας, η οποία είναι μια κοινωνική και πολιτική ομάδα που την έδεναν φιλικοί 

δεσμοί. Τα συμποτικά παιχνίδια καθώς και τα άσματα με τη συνοδεία λύρας και αυλού, είναι τα 

χαρακτηριστικότερα στοιχεία του συμποσίου. 

συνεκδοχή: εκφραστικό–λογοτεχνικό σχήμα κατά το οποίο ένας όρος αντικαθίσταται από έναν άλλο, 

με τον οποίο βρίσκεται σε σχέση γενικού προς ειδικό ή αντίστροφα. Η πιο συνηθισμένη μορφή συνεκδοχής 

είναι η χρήση του μέρους αντί για το όλο (pars pro toto: π.χ. η στέγη = το σπίτι) ή του ενός αντί για τους 

πολλούς (π.χ. ο Αθηναίος = ο κάθε Αθηναίος, οι Αθηναίοι) ή το υλικό αντί για το αντικείμενο (π.χ. ο σίδηρος 

= το ξίφος). 

σχόλιον: είναι γραμματικά, κριτικά, ή επεξηγηματικά σχόλια, πρωτότυπα ή μη, που εισάγονται στο 

περιθώριο του χειρογράφου του αρχαίου συγγραφέα από έναν σχολιαστή. 

 

τετράκωλος (versus tetracolos): εξάμετρος στίχος, ο οποίος αποτελείται από τέσσερεις «μετρικές» 

λέξεις (γερμ. Wortbild, ιταλ. parola metrica): π.χ. Ιλ. Β 322 Ἔρχεσθον κλισίην Πηληϊάδεω Ἀχιλῆος. Ο 

τετράκωλος στίχος χρησιμοποιείται ήδη στον Όμηρο, αλλά γίνεται ιδιαίτερα αγαπητός στους νεωτερικούς 

ποιητές της Ύστερης Αρχαιότητας, καθώς θεωρήθηκε σεμνός και στιβαρός. 

τεχνοπαίγνιον (carmen figuratum): ποιητικό παιχνίδι που στόχο έχει να αναδείξει την οπτική μορφή 

ενός ποιήματος. Τα ποιήματα αυτά είναι σχηματικά, γραμμένα με τρόπο δηλαδή που παραπέμπουν σε ένα 

σχήμα, ένα αντικείμενο, π.χ. οι Πτέρυγες του ποιητή Σιμία ή ο Βωμός του ποιητή Δωσιάδα. 

τμήση: αποκόλληση της πρόθεσης από το ρήμα με το οποίο συναποτελούσε μια σύνθετη λέξη, με 

αποτέλεσμα την παρεμβολή άλλων λέξεων μεταξύ τους. 

τομή: όρος της μετρικής, ο οποίος περιγράφει το κόψιμο του στίχου σε δύο άνισα ημιστίχια στο τέλος 

κάποιας λέξης. 

 

φαντασία: βασική λειτουργία της εκφράσεως, στόχος της οποίας είναι να αποτυπωθεί αυτό που δεν 

μπορεί να συλλάβει το μάτι, ώστε να βοηθήσει τον αναγνώστη να ερμηνεύσει και να δει με μια «διανοητική» 

οπτική. 

Φάουστ: μάγος που έζησε τον 16ο αι. στη Γερμανία και ενέπνευσε ιστορίες και θρύλους. Είναι 

περισσότερο γνωστός από το ομώνυμο έργο του Γκαίτε (1749–1832), στο οποίο ο Φάουστ είναι ένας 

διανοούμενος που, δυσαρεστημένος από τη ζωή του, πουλά την ψυχή του στον διάβολο προκειμένου να 

αποκτήσει απεριόριστη γνώση και ηδονή. 

 

χειρόγραφη παράδοση: κατατάσσονται το σύνολο των χειρογράφων ενός κειμένου, τα οποία έχουν 

διασωθεί. Αυτά κατατάσσοντα σε ομάδες («οικογένειες»), ώστε να συγκροτηθεί το γενεαλογικό δένδρο των 

χειρογράφων («στέμμα»). Η διαδικασία αυτή αποτελεί προϋπόθεση για την κριτική έκδοση ενός κειμένου. 

χιαστό σχήμα: σχήμα λόγου κατά το οποίο δύο λέξεις ή φράσεις που αναφέρονται σε δύο 

προηγούμενες λέξεις ή φράσεις τίθενται στον λόγο με αντίστροφη σειρά, χιαστί (σχήμα αββα). 

 

 



288 

Ξενόγλωσσοι όροι 

 

Abbruchsformel: break-off formula. Τυπικές φράσεις με τις οποίες ο ποιητής ανακοινώνει την 

πρόθεση του να σταματήσει τη ροή της διήγησής του και να αλλάξει θέμα. 

 

carpe diem: «άδραξε τη μέρα». Η προτροπή του Ορατίου (Ωδές 1.11) έγινε παροιμιακή και 

χρησιμοποιείται για την παρότρυνση και ενθάρρυνση των ανθρώπων να ζουν τη ζωή τους στο έπακρο 

καθημερινά. 

contradictio in adiecto: ρητορικό σχήμα κατά το οποίο υπάρχει μια αντίφαση μεταξύ τμημάτων ενός 

επιχειρήματος ή μιας πρότασης, είδος οξύμωρου. 

 

declamatio (μελέτη): ρητορική άσκηση, το κύριο μέσο με το οποίο οι διδάσκαλοι της ρητορικής 

εκπαίδευαν τους μαθητές τους. Χωρίζονται σε controversiae, όπου οι μαθητές καλούνται να ετοιμάσουν τους 

λόγους των διαδίκων σε μια φανταστική δικαστική υπόθεση και suasoriae, όπου οι επίδοξοι ρήτορες 

καλούνται να εκφωνήσουν έναν συμβουλευτικό λόγο σε μια ιστορική ή μυθολογική συγκυρία. 

 

farmer’s curse: η κατάρα που δόθηκε στον πρωτόπλαστο άνθρωπο μετά την εκδίωξη του από τον 

κήπο της Εδέμ να κερδίζει εφεξής με κόπο την τροφή του καλλιεργώντας τη γη. 

figura etymologica: ρητορικό σχήμα σύμφωνα με το οποίο λέξεις με κοινή ετυμολογία παρατίθενται 

η μια δίπλα την άλλη. 

 

Imperium Romanum: η ρωμαϊκή αυτοκρατορία. Ο όρος imperium αναφέρεται στην ανώτατη 

εξουσία σε καιρό ειρήνης και πολέμου που έχει ο imperator στη Ρώμη. Όμως η έννοια διευρύνθηκε για να 

περιγράψει, ως imperium Romanum, την εξουσία της Ρώμης να επιβάλει τη δύναμη και την κυριαρχία της σε 

όλες τις κατακτημένες περιοχές. 

 

lacuna (χάσμα): κενό σε ένα χειρόγραφο ή επιγραφή όπου γράμματα ή λέξεις έχουν φθαρεί τόσο 

ώστε να μην μπορούν να διαβαστούν. 

Leitmotiv: δομικό μοτίβο το οποίο συνδέεται με ένα πρόσωπο, αντικείμενο ή αφηρημένη έννοια και 

λειτουργεί σαν υπενθύμιση του στοιχείου με το οποίο ταυτίζονται στο υποσυνείδητο του ακροατή ή 

αναγνώστη. 

locus desperatus: αθεράπευτο χωρίο. Χωρίο σε πάπυρο ή χειρόγραφο το οποίο είναι τόσο εφθαρμένο, 

ώστε δεν αποδίδει νόημα και οι προσπάθειες θεραπείας του έχουν αποτύχει. 

 

media vox: μέση λέξις, λέξη η οποία μπορεί να χρησιμοποιηθεί με διττή σημασία, θετική ή αρνητική 

ανάλογα με τα συμφραζόμενα. Π.χ. ἐλπίς «ελπίδα» ή «φόβος». 

 

nomen omen (est): «το όνομα είναι οιωνός», χαρακτηρίζει δηλαδή το πρόσωπο που το φέρει, 

προοιωνίζοντας χαρακτηριστικά του. 

 

Pax Romana: ρωμαϊκή ειρήνη. Περίοδος ειρήνης στη Ρωμαϊκή Αυτοκρατορία (περ. 27 π.Χ. μέχρι το 

180 μ.Χ.) την οποία καθιέρωσε ο Καίσαρας Αύγουστος και γι’ αυτό αναφέρεται και ως Pax Augusta. 

persona loquens: «ομιλούν πρόσωπο». Ο χαρακτήρας που μιλά σε πρώτο πρόσωπο. 



289 

poésie verbale: ονοματική ποίηση. Καθαρή ποίηση, που βασίζεται στους ήχους παρά στο νόημα των 

λέξεων. 

pontifex maximus: «ύπατος ποντίφηκας». Είναι ο αρχιερέας του collegium Pontificum στην αρχαία 

Ρώμη, όπου αποτελούσε τον μέγιστο θρησκευτικό τίτλο. 

 

terminus post quem: χρονικό όριο μετά το οποίο συνέβη ένα γεγονός (t.p.q.) Αντώνυμο: terminus 

ante quem (t.a.q.) 

 

ut pictura poesis: «όπως η ζωγραφική έτσι και η ποίηση». Φράση του Ορατίου (Ars poet. 361) με την 

οποία δημιουργεί μια αναλογία ανάμεσα στην ποίηση και τη ζωγραφική, προκειμένου να μιλήσει για την 

αισθητική απόλαυση που προσφέρουν στον θεατή/ακροατή. 

 

varia lectio: «διαφορετική ανάγνωση». Αναφέρεται σε εναλλακτική γραφή ή γραφές του ίδιου 

χωρίου, όπως παρουσιάζονται σε διαφορετικά χειρόγραφα (v.l.) 

vox nihili: ορθογραφικό ή κειμενικό λάθος όπου μια λέξη έχει αντικατασταθεί με μια άλλη εκ 

παραδρομής, με αποτέλεσμα να μην αποδίδεται νόημα. 

vox propria: τεχνικός όρος, ειδική λέξη για την περιγραφή ενός πράγματος. Η έννοια εκφράζεται και 

με τον γαλλικό όρο mot juste. 

vulgata (editio): «(έκδοση) “κοινή” ή “για τον λαό”». Πρόκειται για τη λατινική μετάφραση της 

Αγίας Γραφής που έγινε στο τέλος του 4ου αι. μ.Χ. από τον Ιερώνυμο κατ’ εντολήν του Πάπα Δάμασου Α΄ και 

έκτοτε υιοθετήθηκε από τη Ρωμαιοκαθολική εκκλησία.  



290 

Ευρετήρια 

 

α. Κατάλογος χωρίων 
 

 

Αβέρκιος Αίσωπος 

Steinepigramme 16/07/02 Merkelbach – Stauber ΠΑ 10.123 

  

Ανώνυμα Αμφιλόχιος Ικονίου  

Carm. Epigr. Graeca 454.2–3 Εις την γυναίκα την αμαρτωλόν 3.15 

P. Ross. Georg. III 28  

P. Stras. III 131 Ανακρεόντεια 

ΠΑ 9.64.7–8 33 

9.198 60b.7–8 

9.449.1  

10.54 Αντίπατρος Θεσσ. 

12.114 ΠΑ 7.666.3–4 

16.217  

Βλ. Ορφικά, Σιβυλλιακοί Χρησμοί, Σκόλια Απολλώνιος Ρόδιος 

 Αργ. 1.841 

Αγαθίας Σχολαστικός 3.147 

Ιστ. 4.23.5 4.486–7 

ΠΑ 5.261  

5.296 Αρχίλοχος 

7.572 SLG 478.33–4 

7.578  

 Αχιλλέας Τάτιος 

Αθήναιος  Λευκ. και Κλειτ. 1.4.4–5 

Δειπν. 12.72 1.9.6 

  

Αιλιανός [Απολλινάριος] 

Ποικ. ιστ. 9.13  Προθεωρία 106 

 31–4 

 Μετ. Ψαλμ. 96.2 

  



291 

 

Βασίλειος Καισ. 1.20 

Λόγ. π. ευχαριστίας PG 31.228c 1.26 

 1.28 

Βιργίλιος 2.6 

Αιν. 1.71–3 2.7 

2.65–6 2.24 

2.244 2.25 

2.57 κ.εξ. 3.15 

3.294 3.17–9 

Γεωργ. 4.563–6 3.20 

Εκλ. 1.1–2 3.23 

6.8  

7.25 Εμπεδοκλής 

 31 Β 115.13 Diels – Kranz 

Γένεση: βλ. Εβδομήκοντα   

 Ερμίας 

Γρηγόριος Ναζιανζηνός Εις Πλ. Φαίδρ. 190.13 

Λόγ. 7.22  

Ποιήμ. 1.2.15.1 Ερμογένης 

2.1.13.69 Περί ιδεών 338.20 

2.1.39  

1.2.14.1–28, 95–108, 119–132 Ευδοκία 

 Κέντρ. II 1205 Schembra 

Γρηγόριος Νύσσης  

Π. ψυχής και αναστ. PG 46.141 Ευνάπιος 

 Βίοι σοφιστών 10.7.2 

Δρακόντιος  

De laudibus dei 1.439–440 Ευριπίδης 

 Βάκχ. 32–3 

Εβδομήκοντα Ελ. 1094 

Άσμα ασμ. 7.2 Τρωάδ. 529–30 

Γένεση 1.11   

1.16  

1.18  



292 

 

Ηλιόδωρος Ιουλιανός από υπάτων 

Αιθιοπικά 7.9.27 ΠΑ 7.577 

 7.597 

Ηράκλειτος 7.598 

22 B 91 Diels – Kranz  

92 Diels – Kranz Ισίδωρος Πελουσ. 

 Επιστ. 1699.9 

Ησίοδος  

Έργα 1–2 Καινή Διαθήκη 

10 Κ. Ιω. 1.4 

109 5.24 

289–90 8.12 

619–21  

633–40 Καλλίμαχος  

662 Αίτ. απ. 2 Harder 

701  75.58 

Θεογ. 1 112 

1–34 Εκάλ. απ. 69.7 Hollis 

22 Ύμν. Δηλ. 297 

22–34  

32 Κλαυδιανός 

94–6 Γιγαντομαχία 11–17 

302–6  

527 Κλήμης Αλεξ.  

553 Στρωμ. 2.8.40.2 

585  

 Κόιντος Σμυρναίος 

Θεόκριτος ΜΟ 1.354–6 

Ειδ. 6.8–9 3.303–4 

7.91–3 3.614 

11.15–6 5.130 

24.11 5.352–412 

 5.386–91 

 5.391–4 



293 

 

5.419–21 Λυκόφρων 

5.439–86 Αλεξάνδρα 65–6 

6.417–18  

11.330–1 Μανέθων 

12.276 Αποτελ. 2.484–5 

12.308  

12.308–13 Μάξιμος 

12.309–10 Περί καταρχών 59–95 

12.423–4  

14.41–2 Μαριανός 

14.58 ΠΑ 9.627 

  

Κριτίας Τραγ. Μένανδρος Ρήτωρ 

Πειρίθους TrGF 43 F 3.1–3 Εγχειρ. ρητορ. 333.10 Russell – 

Wilson 

  

Κύριλλος Αλεξ. Μόσχος 

Υπόμν. Ιω. ΙΙ.289.27 Pusey Ευρ. 75 

ΙΙ.350.61 87–8 

απ. 153 Reuss 97–8 

  

Κύρος Πανοπολίτης Μουσαίος 

ΠΑ 7.557 Τα καθ’ Ηρώ και Λέανδ. 1–15, 86–

108, 232–73, 309–43 

9.136  

15.9 Νόννος 

 Διον. 1.41 

Λιβάνιος 1.46–48 

Ισοκράτης της παιδείας VIII.96 Förster 1.408–9 

 1.481 

Λουκιανός 4.78–79 

Θεών διάλογοι 8.2 4.139 

Ρητόρων διδάσκαλος 4 10.196 

 12.363 

  



294 

13.176 Παρ. 2.19 

14.130–1 4.223 

21.123 6.82–3 

22.316 11.157–90 

24.342–5 12.189 

26.288–9 20.87 

33.204–5  

35.106–7 Οβίδιος 

36.59–60 Επιστ. ηρωίδ. 18.148 

36.273 18.211 

38.87–8 19.22 

39.1  

40.369–72 Όμηρος 

41.237 Ιλ. Α 247–53 

42.43 Β 147–8 

42.135–6 Β 261–4 

42.137 Β 267–8 

42.433–6 Β 324–5 

47.488 Β 722–3 

48.238–942 Γ 101–2 

48.264–5 Γ 202 

48.375 κ.εξ Γ 227 

48.470–513 Δ 477–8 

48.487–514 Ε 161–2 

48.570–620 Ε 446 

48.699 Ζ 201–2 

48.767 Ζ 340 

48.856 Ζ 484 

48.894 Θ 478 

48.910–42 Θ 555–6 

48.954–6 Ι 318–19 

 

  



295 

 

Κ 485–6 λ 107 

Λ 375–8 ξ 349–52 

Λ 391–2 τ 529 

Ν 637 φ 393–5 

Ξ 16  

Ξ 231 Οππιανός 

Ο 4–5 Αλιευτ. 1.66 

Π 178 1.383 

Π 406–7 1.456 

Π 589 1.724–6 

Σ 26–7 2.287 

Σ 90–1 2.588 

Σ 318–22 3.7–10 

Φ 123–4 3.45 

Φ 362–4 3.453 

Φ 542–3 4.101 

Φ 551 5.612–74 

Χ 335–6 5.675 

Χ 352–3  

Χ 42–3 [Οππιανός] 

Χ 89 Κυνηγ. 1.1–4 

Χ 354 2.125–7 

Ψ 59–61 2.281 

Ψ 716–7 3.21 

Ω 674  

 Ορφικά 

Οδ. ε 372 απ. 76F Bernabé 

ζ 180–4 απ. 76.III Bernabé 

ζ 225 απ. 243.14–5 Bernabé 

η 106 Αργ. 13 

θ 339–42 581 

θ 523 Ύμν. 8.3 

ι 19–20 8.4 

  



296 

 

8.13 251b 

12 255c 

 Φαίδρ. 230b 

Παλλαδάς 251c 

ΠΑ 10.57 251d 

10.72  

10.73 Πλούταρχος 

10.77.1–3 Π. του πρώτως ψυχρού 950b 

11.378 Πότερα των ζώων φρονιμώτερα 980c 

  

Παρμενίδης Πλωτίνος 

28 B 6.4–5 Diels – Kranz Ενν. 3.1.7.18 

 3.1.9.5 

Παύλος Σιλεντιάριος  

ΠΑ 5.230 Πορφύριος 

5.255.13–6 Βίος Πλωτ. 22.27 κ.εξ. 

5.275 Περί αγαλμ. απ. 359F.26 Smith 

5.279  

5.281 Πρόκλος 

5.286 Υπόμν. Πλάτ. Τίμ. ΙΙΙ.40.21 Diehl 

  

Πίνδαρος Προπέρτιος 1.3.7–8 

Ολ. 9.35–8  

 Ρουφίνος 

Πλάτων ΠΑ 5.97 

Πολ. 514b  

330d Σαίξπηρ 

Συμπ. 201e Σονέτο 153 

Τίμ. 44d 154 

Φαίδ.113a Τίμων 

118a  

  



297 

 

Σαπφώ (Voigt) 457–9 

απ. 1.2 662 

απ. 2.7–8 829–30 

 835–8 

Σέξτος Εμπειρ. 843–4 

Προς μαθημ. 11.1 958–60 

11.141 Αντιγ. 781 

  

Σεφέρης, Γιώργος Σωκράτης Σχολαστ. 

Ελένη Εκκλ. ιστ. 7.15 

  

Σιβυλλιακοί Χρησμοί  Τριφιόδωρος 

1.1–64 Ιλίου άλωσις 258–315 

5.434–7  

 Τρύφων 

Σιμωνίδης (West) ΠΑ 9.488.1 

απ. 7.108–11  

 Φίλων Αλεξ. 

«Σιμωνίδης» Περί γενέσεως κόσμου 53 

ΠΑ 7.348  

 Χριστόδωρος Κοπτ. 

Σκόλια ΠΑ 2.1.160–4 

απ. 848.18–19 Page 7.697 

 7.698 

Σουίδας (Σούδα)  

α 1743 Adler, λ. Ἀμφιλύκη Ωριγένης 

ο 452, λ. Ὀππιανός Υπόμν. Ιω. 28.54 Blanc 

τ 1111, τ 1112, λλ. Τρυφιόδωρος  

  

Σοφοκλής  

Αίας 79  

302–3  

  



298 

β. Κατάλογος αρχαίων λέξεων 
 

 

 

ἄαπτος Ἀμυκλαίη ὑάκινθος 

ἄγαμαι Ἀμφιλύκη 

ἀγανός ἀμφιμάρπτω 

ἀγητός ἀνακοντίζω 

ἀγκάς ἀνάρσιος 

ἀγλαοεργός ἀναφύσσω 

ἀγλαότιμος ἀναψύχω 

ἀγρευτήρ ἀνδρομάχη 

ἀγρώσσω ἀνερεύγω 

ἀδαής ἀνόνητος 

ἀδάμαστος ἀντίτυπος 

αἰγανέη ἀντώπιον 

αἰνοπαθὴς ἁπαλόθροος 

αἰολόμορφος ἀπαυρίσκω 

ἀκάμαϛ ἀπαφίσκω 

ἀκίχητος, -ον ἀπειθής 

ἀκοίμητος ἀπείριτος 

ἀκρασία ἀπομάσσω 

ἀλεγίζω ἀπόμνυμι 

ἀλήμων ἀπονίναμαι 

ἁλίπνοος ἀπτόητος 

ἀλιτραίνω ἀρηγών, -όνος 

ἄλκιμος ἀρήιος 

ἀλυσκάζω ἀριδείκετος 

ἀμαθύνω ἀριπρεπεῖς 

ἀμαιμάκετος ἄρουρα 

ἁμαρτάνω ἄρρητος 

ἀμιτροχίτων ἀρτιλόχευτος 

ἄμμορος ἀρτίφυτος 

ἀμπέχω ἄσθμα 

 ἄσπετα 

  



299 

ἄστατος δεινός 

ἀστήρικτος δέρκομαι 

ἀστυφέλικτος δηλέομαι 

ἀτάσθαλος δῆρις 

αὐδήεις δηρόν 

αὐσόνιος διακτορίη 

ἀυτμή δίζημαι 

αὐτοκέλευθος δοιοί 

αὐτολόχευτος δολοπλόκος 

αὐτόματος δυερός 

αὐτόστολος δυσδερκής 

αὐτοφυής δυσκέλαδος 

ἀφαυρός  

ἀφρόκομος ἕδνα 

ἄχνυμαι εἶδος 

ἅψος εἴργω 

 ἔκχυτος 

βαθύστρωτος ἐλαχύς, ἐλάχεια, ἐλαχύ 

βαρύγουνος ἑλικοδρόμος 

βαρύδεσμος Ἑλικώνιος 

βοτά ἑλίσσω 

βρισαύχην, -ενος ἐλύω 

βύω ἐνδάπιος 

 ἐνίπτω 

γαμετή ἐννεσία 

γέρας ἐπαυρίσκω 

γλαφυρός ἐπεντύνω 

 ἐπιγηθέω 

δαΐφρων ἐπιρροιζέω 

δάκος ἐρείπω 

δαμάζω ἐρημονόμος 

δαρδάπτω ἐριβριθής 

δεδοκημένος ἐριθηλής 

δεδονημένος ἐρικυδής 

  



300 

ἕσπερος ἱερὸς ἰχθύς 

ἑτοιμολόγος ἱκέσιος 

εὔγηρυς ἱλάσκομαι 

εὐήκης ἱμάσθλη 

ἐυκτίμενος ἰνδάλλομαι 

εὐμαρές ἰοβόλος 

εὐφόρμιγξ ἰοχέαιρα 

εὔφρουρος ἶσος ἔρως 

ἐφετμή  

ἐφίσταμαι κακόω 

 κάλλιχθυς 

ζόφος κατάσχετος 

 καχάζων 

ἠερόεις κέλομαι 

Ἠετιώνη κέντωρ 

ἦκα κεστός 

ἠλίβατος κήδομαι 

ἡμιδάικτος κηραμύντης 

ἠνεκές κισσύβιον 

ἠνεμόφοιτος κλάδος 

ἠπιόμυθος κλυτόπωλος 

ἠώς κόρση 

 κορυθαίολος 

θαρσαλέος κότταβος 

θελξίνοος κουροτρόφος 

θελξίφρων κοῦφος 

θέσις κρατερός 

θεσπέσιος κυνέω 

θηλύνομαι κύντερον 

θρόος αὐδῆς κύων 

θρώσκω κῶμα 

θυιάς  

θύνω λάβρον 

 λάθριος 

  



301 

λαμβάνω χάριν νοοπλήξ -ῆγος 

λαός  

λασιαύχην ὄαρος 

λασιόστερνος ὀβριμόθυμος 

λάταξ ὁδεύω 

ληίζομαι ὀιζυρός 

λήστις οἷστρος 

λιμός ὁμήγυρις 

λιποφεγγής ὁμηρικώτατος 

λιπόφθογγος ὁμιλέω 

λουτροχοέω ὁμόπλοος 

λοχείη ὁμοφροσύνη 

λύχνος ὑποκλάζει ὀξύτερος 

 ὁρμή  

μαλθάσσω ὄψ 

μάρναμαι ὀψιτέλεστος 

μεδέω  

μειλίσσω παιδοκόμος 

μελιηδής παλίλλυτος 

μέλομαι παλίνορσος 

μενοινάω παμφάγος 

μέρμερος παντοδυνάστης 

μηκεδανός παραπλάζω 

μηλονόμος παραπλάζων 

μητιάω παραπροχέομαι 

μογέω παρατρέχω 

μορύσσω παχύτης 

μῦθος πεδάω 

 πέπρωται 

ναύλοχον περικλαίω 

νεκυοσσόος περίπλοκος 

νήδυμος περίπυστος 

νήχυτος πινυτός 

νίφα (*νίψ) πλάζομαι 

  



302 

πλαταγώνιον συμβάλλω 

ποδωκείης συνέριθος 

ποικίλος συνίημι 

ποιμήν συνῳδός 

πολυκτέανος συρίζω 

πολύπειρος  

πορδαλίων τάλαινα 

πορθμεύω τανύπτορθος 

πορφύρω ταρσός 

ποτάομαι τελέθω 

πράκτωρ τέττιξ -ιγος 

πραπίς, -ίδος τηλεσκόπος 

προβλώσκω τηλέφιλον 

προφεύγω τιθήνην 

προφητεύω τίλλω 

πτελέα τινάσσω 

πυκάζω τριόδοις 

πυκιμήδης τρύω 

πυριλαμπής τύμβος ἔχει 

  

ῥαθαμίζω ὑγροκέλευθος 

ρέζω ὑπερήνορες 

ῥοδόπεπλος ὑπερφίαλος κόμπος 

ῥοδόσφυρος ὑποκλάω 

ῥοιβδηδόν ὑποκόλπιος 

ῥοιζηδόν ὑποπίμπλημι 

 ὑποφλέγω 

σιγαλέος ὑστερόφωνος 

σμύχω  

σμῶδιξ -ιγγος φαεσφόρος 

σουδάριον φέρον, τo 

σπῆλυγξ, -υγγος φέρω 

σπογγοτόμος φέρω ἔργα 

στηθομελής φημίζω 

  



303 

φθισίμβροτος  

φθίσις  

φιλάκρητος  

φιλόοινος  

φοιτάω  

φρενοθελγής  

φυτόν  

  

χθιζόν  

χρυσήνιος  

χρυσοέθειρα  

χρυσόστολος  

  

ὠδίνω  

 

  



304 

γ. Κατάλογος εικόνων 
 

 

Χάρτης α.1. Χάρτης της Ρωμαϊκής αυτοκρατορίας του 2ου/3ου αι. μ.Χ.............................................................12 

χάρτης α.2. Η διαιρεμένη Ρωμαϊκή αυτοκρατορία στην εποχή της βασιλείας του Μαγιοριανού 

(457–461 μ.Χ.) και του Λέοντα του Α΄ (457–474 μ.Χ.) ....................................................................................13 

χάρτης ε. Χάρτης της Αιγύπτου με σημειωμένες τις μεγαλύτερες πόλεις. ........................................................19 

 

Εικ. ε.1. Άποψη της ανασκαφής του Kom el-Dikka ..........................................................................................23 

εικ. 1.1. Λύσσιπος, Φτερωτός Έρωτας με τόξο (Ρωμαϊκό αντίγραφο) ..............................................................33 

εικ. 4.1. O Αστερισμός του Κριού .....................................................................................................................67 

εικ. 5.1. Vergilius Romanus: O Σίνων, ως αιχμάλωτος, περνά τα τείχη της Τροίας .......................................117 

εικ. 5.2. Tabula Iliaca Capitolina: η είσοδος του Δούρειου Ίππου στην Τροία ...............................................121 

εικ. 5.3. Χάλκινο νόμισμα από την Άβυδο με τον μύθο της Ηρώς και του Λέανδρου ....................................128 

εικ. 5.4. William Etty, Hero and Leander ........................................................................................................147 

εικ. 6.1. Μιχαήλ Άγγελος, Σίβυλλα η Κυμαία .................................................................................................152 

εικ. 6.2. Στέμμα για την παράδοση της επιτύμβιας επιγραφής του Αβέρκιου .................................................169 

εικ. 6.3. Το σχέδιο της επιτύμβιας επιγραφής του Αλεξάνδρου. .....................................................................170 

εικ. 6.4. Το σχέδιο της επιτύμβιας επιγραφής του Αβέρκιου ...........................................................................171 

εικ. 7.1. Ερυθρόμορφρος κρατήρας: ο μικρός Αστυάνακτας στην αγκαλιά της Ανδρομάχης ........................209 

εικ. 7.2. Ο Διόνυσος-πάνθηρας τρέπει σε φυγή τους πειρατές ........................................................................217 

εικ. 7.3. Φτελιά .................................................................................................................................................231 

εικ. 7.4. Πήλινος λύχνος με παράσταση Έρωτα, που κρατά κλαδί φοίνικα ....................................................238 

εικ. 8.1α. Ψηφιδωτό της Νέας Πάφου, Γέννηση του Διονύσου ......................................................................250 

εικ. 8.1β. Θησαυρός Mildenhall: Διόνυσος και βακχικός θίασος ....................................................................251 

εικ. 8.2. Δίπτυχο Andrews: θαύματα του Χριστού ..........................................................................................252 

εικ. 8.3. Ασημένιος δίσκος με βουκολικές σκηνές ..........................................................................................253 

εικ. 8.4. Οι δίσκοι του Δαβίδ: ο Δαβίδ σκοτώνει ένα λιοντάρι ........................................................................254 

εικ. 8.5. «Πομπή» των αγίων μαρτύρων, μωσαϊκό του San Apollinare Nuovo, Ραβέννα ...............................255 

εικ. 8.6α. Η αψίδα του Μεγ. Κωνσταντίνου, Ρώμη .........................................................................................256 

εικ. 8.6β. Η αψίδα του Μεγ. Κωνσταντίνου: δύο δίσκοι του αυτοκράτορα Αδριανού ....................................257 

εικ. 8.7. Η σαρκοφάγος του Ιούνιου Βάσσου ..................................................................................................258 

εικ. 8.8. Τα μάρμαρα της Αγίας Σοφίας. ..........................................................................................................259 

εικ. 8.9. Βάση οβελίσκου του αυτοκράτορα Θεοδοσίου .................................................................................260 

εικ. 8.10. Έλασμα με τον Ιουστινιανό και τον επίσκοπο Μαξιμιανό, Ραβέννα ...............................................261 

εικ. 8.11. Ο Όμηρος: γυάλινο παράθυρο από τις Κεγχρεές .............................................................................262 

εικ. 8.12. Πορτρέτο του επισκόπου Αβραάμ, Αίγυπτος ...................................................................................263 

εικ. 8.13. Φύλλο ελεφάντινου δίπτυχου με τον Αρχάγγελο Μιχαήλ ...............................................................264 

εικ. 8.14. Βάση για το άγαλμα του Οικουμένιου, κυβερνήτη της Αφροδισιάδας ............................................265 



305 

εικ. 8.15. Η αποθέωση του αυτοκράτορα ........................................................................................................266 

εικ. 8.16. H επουράνια Ιερουσαλήμ .................................................................................................................267 

εικ. 8.17. Αίθουσα ακρόασης από το Kom el-Dikka .......................................................................................268 

εικ. 8.18. H Πολύολβος Εστία, τάπητας τοίχου ...............................................................................................269 

εικ. 8.19. Τάπητας τοίχου με τη Θεοτόκο και το θείο βρέφος .........................................................................270 

εικ. 8.20. Φύλλο από ελεφαντοστό με την αυτοκράτειρα Αριάδνη .................................................................271 

εικ. 8.21. Πορτρέτο μιας νεαρής κοπέλα από το Φαγιούμ ...............................................................................272 

εικ. 8.22. Φύλλο από δίπτυχο από ελεφαντοστό με κυνηγετικό τελετουργικό ................................................273 

εικ. 8.23. Πλάκες από ελεφαντοστό με Μούσες ..............................................................................................274 

εικ. 8.24. Σκηνή από την «Αμβροσιανή Ιλιάδα» .............................................................................................275 

 




	Cover_Large
	Ποίηση Ύστερης Αρχαιότητας
	Πρόλογος
	Πίνακας περιεχομένων
	Πίνακας συντομεύσεων – ακρωνύμια
	Εισαγωγή στην ποίηση της Ύστερης Αρχαιότητας
	α. Λογοτεχνικές περίοδοι: ένα άσχημο σχήμα
	β. Ιστορικό πλαίσιο
	γ. Εκπαίδευση και παιδεία
	δ. Χριστιανισμός
	ε. Η ποίηση στην Ύστερη Αρχαιότητα: γενικά χαρακτηριστικά
	στ. Πρόσωπα και κείμενα
	ζ. Παιδεία και ποίηση
	η. Οι απαρχές της χριστιανικής ποίησης

	Κεφάλαιο 1. Ανακρεόντεια
	Ανακρεόντεια 33 (Η επίσκεψη του Έρωτα)

	Βιβλιογραφία
	Ερωτήσεις
	Κεφάλαιο 2. Λατρευτική υμνογραφία: Ορφικοί Ύμνοι
	Ορφικοί Ύμνοι 12 (Ηρακλέος)

	Βιβλιογραφία
	Ερωτήσεις
	Κεφάλαιο 3. Ηθοποιία: P. Oxy. 3537 recto («Ησίοδος») [= Mertens–Pack3 1857.320, Leuven Database of Ancient Books 5556]
	Βιβλιογραφία
	Ερωτήσεις
	Κεφάλαιο 4. Έπος
	α. Διδακτικό έπος
	Α. Οππιανός, Αλιευτικά
	Οππιανός, Αλιευτικά 5.612–74 (Σπογγοδύτες)

	Β. Μάξιμος, Περί καταρχών
	Μάξιμος, Περί καταρχών 59–95 (κεφ. V: Περί γάμου)


	β. Μυθολογικό έπος
	Α. Κόιντος Σμυρναίος, Οι μεθ᾽ Όμηρον λόγοι
	Κόιντος Σμυρναίος, Οι μεθ᾽ Όμηρον λόγοι 5.352–412, 439–86 (Το τέλος του Αίαντα)

	Β. Νόννος, Διονυσιακά
	Νόννος, Διονυσιακά 48.470–513, 570–620, 910–42 (Tο επεισόδιο της Αύρας)



	Βιβλιογραφία
	α. Διδακτικό Έπος
	Α. Οππιανός, Αλιευτικά
	Β. Μάξιμος, Περί καταρχών

	β. Μυθολογικό έπος
	Α. Κόιντος Σμυρναίος, Οι μεθ᾽ Όμηρον λόγοι
	Β. Νόννος, Διονυσιακά


	Ερωτήσεις
	α. Διδακτικό Έπος
	Α. Οππιανός, Αλιευτικά
	Β. Μάξιμος, Περί καταρχών

	β. Μυθολογικό Έπος
	Α. Κόιντος Σμυρναίος, Οι μεθ᾽ Όμηρον λόγοι
	Β. Νόννος, Διονυσιακά


	Κεφάλαιο 5. Επύλλιο
	α. Τριφιόδωρος, Ιλίου άλωσις
	Τριφιόδωρος, Ιλίου άλωσις 258–315 (Το επεισόδιο του Σίνωνα)

	β. Μουσαίος, Τα καθ’ Ηρώ και Λέανδρον
	Μουσαίος, Τα καθ’ Ηρώ και Λέανδρον 1–15, 86–108, 232–73, 309–43


	Βιβλιογραφία
	α. Τριφιόδωρος, Ιλίου άλωσις
	β. Μουσαίος, Τα καθ’ Ηρώ και Λέανδρον

	Ερωτήσεις
	α. Τριφιόδωρος, Ιλίου άλωσις
	β. Μουσαίος, Τα καθ’ Ηρώ και Λέανδρον

	Κεφάλαιο 6. Χριστιανική ποίηση
	α. Σιβυλλιακοί Χρησμοί
	Σιβυλλιακοί Χρησμοί 1.1–64 (Η πτώση των πρωτόπλαστων)

	β. Η επιτύμβια επιγραφή του Αβέρκιου
	γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄)
	Γρηγόριος Ναζιανζηνός, Περί ανθρωπίνης φύσεως 1–28, 95–108, 119–32

	δ. Νόννος Πανοπολίτης, Παράφρασις του ευαγγελίου του αγ. Ιωάννη
	Νόννος Πανοπολίτης, Παράφρασις του ευαγγελίου του αγ. Ιωάννη 11.157–90  (Η ανάσταση του Λαζάρου)


	Βιβλιογραφία
	α. Σιβυλλιακοί Χρησμοί
	β. Η επιτύμβια επιγραφή του Αβέρκιου
	γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄)
	δ. Νόννος Πανοπολίτης, Παράφρασις του ευαγγελίου του αγ. Ιωάννη

	Ερωτήσεις
	α. Σιβυλλιακοί Χρησμοί
	β. Η επιτύμβια επιγραφή του Αβέρκιου
	γ. Γρηγόριος Ναζιανζηνός, Περί ανθρωπίνης φύσεως (Carmina moralia ιδ΄)
	δ. Νόννος Πανοπολίτης, Παράφρασις του ευαγγελίου του αγ. Ιωάννη

	Κεφάλαιο 7. Επίγραμμα
	Γενική Εισαγωγή για το επίγραμμα στην Ύστερη Αρχαιότητα
	α. Παλλαδάς
	ΠΑ 10.54
	ΠΑ 10.72 και 10.73
	ΠΑ 11.378

	β. Χριστόδωρος ο Κοπτίτης
	ΠΑ 2.1.160–4
	ΠΑ 7.697

	γ. Αγαθίας ο Σχολαστικός
	ΠΑ 5.261
	ΠΑ 5.296
	ΠΑ 7.572
	ΠΑ 7.578

	δ. Μαριανός ο Σχολαστικός
	ΠΑ 9.626 και 9.627
	ΠΑ 9.626
	ΠΑ 9.627

	ε. Ιουλιανός ο Αιγύπτιος ή από υπάτων
	ΠΑ 7.577
	ΠΑ 7.597 και 598
	ΠΑ 7.597
	ΠΑ 7.598

	στ. Κύρος Πανοπολίτης
	ΠΑ 15.9
	ΠΑ 7.557
	ΠΑ 9.136

	ζ. Παύλος Σιλεντιάριος
	ΠΑ 5.275
	ΠΑ 5. 279
	ΠΑ 5.286
	ΠΑ 5.281


	Βιβλιογραφία
	Γενική Βιβλιογραφία για την Παλατινή Ανθολογία
	α. Παλλαδάς
	β. Χριστόδωρος ο Κοπτίτης
	γ. Αγαθίας ο Σχολαστικός
	δ. Μαριανός ο Σχολαστικός
	ε. Ιουλιανός ο Αιγύπτιος ή από υπάτων
	στ. Κύρος Πανοπολίτης
	ζ. Παύλος Σιλεντιάριος

	Ερωτήσεις
	Γενική Εισαγωγή για το επίγραμμα στην Ύστερη Αρχαιότητα
	α. Παλλαδάς
	β. Χριστόδωρος ο Κοπτίτης
	γ. Αγαθίας ο Σχολαστικός
	δ. Μαριανός ο Σχολαστικός
	ε. Ιουλιανός ο Αιγύπτιος ή από υπάτων
	στ. Κύρος Πανοπολίτης
	ζ. Παύλος Σιλεντιάριος

	Κεφάλαιο 8. Ο εικαστικός κόσμος της ποίησης της Ύστερης Αρχαιότητας: κατάλογος λέξεων και εικόνων
	Εικόνες
	Συμπληρωματική βιβλιογραφία

	Πίνακες ποιητών/ποιημάτων και αυτοκρατόρων
	Πίνακας I: Συνοπτικός πίνακας ποιητών/ποιημάτων της Ύστερης Αρχαιότητας
	Πίνακας II: Πίνακας Ρωμαίων αυτοκρατόρων από τον 2ο αι. μ.Χ. μέχρι και τον 6ο αι. μ.Χ.

	Λεξικό φιλολογικών και συναφών όρων
	Ευρετήρια
	α. Κατάλογος χωρίων
	β. Κατάλογος αρχαίων λέξεων
	γ. Κατάλογος εικόνων


	BackCover

