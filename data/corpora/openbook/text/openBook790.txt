




































Συλλογικό

1



Μια παράξενη Κυριακή

Η συλλογή διηγημάτων “Μια παράξενη Κυριακή”  διατίθεται ελεύθερα στο 
Διαδίκτυο σε ηλεκτρονική μορφή με άδεια Creative Commons

Αναφορά Δημιουργού - Μη Εμπορική Χρήση – Όχι παράγωγα έργα 3.0 
Ελλάδα 

(CC BY-NC-ND 3.0 GR) 

2

http://creativecommons.org/licenses/by-nc-nd/3.0/gr/


Συλλογικό

Μια παράξενη Κυριακή
~συλλογή διηγημάτων~

Φίλιππος Γαλιάσος, Βικτώρια Μακρή, Χάρης Γαντζούδης, Θεοδώρα Τζόκα, 
Δημήτρης Χαζαρίδης, Κώστας Θερμογιάννης, Ειρήνη Μαυρίδου, Κώστας 
Φιλιππάκης, Κωνσταντίνος Τσουρέκης, Σπύρος Κουτσοσπύρος, Γιώργος 

Τζεβελεκάκης, Άγγελος Σοφοκλέους, Γιάννης Μαμαλιόγκας, Χρύσα 
Βελησσαρίου, Ελένη Βακεθιανάκη.

3



Μια παράξενη Κυριακή

Η ψηφιακή έκδοση (e-book) διανέμεται δωρεάν

Ψηφιακές Εκδόσεις Ανοικτού Περιεχομένου Αρχίγραμμα 
Κύμη Ευβοίας
arxigramma.wordpress.com
arxigramma@yahoo.gr
© 2013 Εκδόσεις Αρχίγραμμα
Σειρά: Συλλογικό Βιβλίο -1
Πρώτη Έκδοση: Μάιος 2013
Επιμέλεια κειμένων: Νίκος Φάκος, Εύα Καραβασίλη
Σχεδιασμός Έκδοσης & Εξωφύλλου: Εκδόσεις Αρχίγραμμα
Επιμέλεια Υλικού: Νίκος Φάκος

4

mailto:arxigramma@yahoo.gr


Συλλογικό

Πρόλογος έκδοσης.
Το στοίχημα ήταν μεγάλο για τις εκδόσεις Αρχίγραμμα. Η πολυγλωσσία, η 
πολυτονικότητα στην σκέψη και την φαντασία , το ψηφιδωτό μιας σκέψης από την 
ίδια αφετηρία αποτέλεσε απαρχή για την δημιουργία αυτού του βιβλίου. Πως “Μια 
παράξενη Κυριακή” έδωσε το έναυσμα σε συγγραφείς να εκδόσουν το παρών βιβλίο;

Η ιδέα ήρθε κάπου στα μέσα του Σεπτέμβρη και η αφετηρία τοποθετείται κάπου 
στο τέλος του 2012 όπου και έγινε η ανοικτή πρόσκληση προς όλους τους 
συγγραφείς για την δημιουργία του βιβλίου. Μετά από την πάροδο κάποιων μηνών 
και αρκετής υπομονής τόσο από τους επιμελητές όσο και απο τους συγγραφείς 
αμφίπλευρα , το αποτέλεσμα είναι αυτό που κρατάτε στα χέρια σας, ή που μάλλον 
έχετε μπροστά στην οθόνη του υπολογιστή σας.

Με μεγάλη χαρά σας παραδίδουμε το έργο των συγγραφέων με εναρκτήριο κρότο μια 
φράση: “Μια παράξενη Κυριακή”.

Από τους επιμελητές. 

5



Μια παράξενη Κυριακή

ΣΤΟ ΚΕΝΤΡΟ ΤΗΣ ΓΗΣ – Φίλιππος Γαλιάσος

Τόσα μέτρα κάτω από τη Γη. Τόσα χρόνια σε μια μόνο πλάτη. Πήγαινε πολύ. Ήταν 
σα να σήκωνε όλο αυτό το βάρος της Γής πάνω του μαζί με άλλα εβδομήντα χρόνια 
εμπειρίας. Που πέρασαν, χόρεψαν μέσα του και τώρα φεύγουν. Εκείνος όμως ήταν 
χαμογελαστός και στητός.  Φορούσε το μάλλινο πουλόβερ του μέσα από το σακάκι 
και πιο μέσα πιθανόν ένα βαμβακερό μπλουζάκι. Στα χέρια του κρατούσε μια 
μαύρη μαγκούρα, καλογυαλισμένη, η οποία σε σχέση με τα πόδια του ήταν η πιο 
δυνατή. Ο Ιάσονας τον κοιτούσε εδώ και ώρα και το βλέμμα του είχε αγκιστρωθεί 
στην φιγούρα εκείνου του γέρου στο Μετρό. Ήταν χαμογελαστός, μόνος αυτός με 
το μπαστούνι του και έκανε σα να μη συμβαίνει τίποτα. Σα να μη βρισκόταν τώρα 
τόσα μέτρα κάτω από τη γη, σα να μην είχαν περάσει τόσα χρόνια από πάνω του, 
σμιλεύοντας στο πρόσωπο του κάθε λογής ρυτίδες. Όλα ήταν όμορφα και γι' αυτό 
εκείνος γελούσε. Του έφτανε μόνο το γεγονός ότι ήταν Κυριακή και έκανε την 
βόλτα του στην πόλη. Μέσα στο Μετρό. Ο Ιάσονας όμως φοβόταν το Μετρό. Φοβόταν 
τόσο βάθος κάτω από τη Γη και κοιτάζοντας εκείνον εκεί τον γέρο αντλούσε 
δύναμη. Εντάξει, η αλήθεια ήταν ότι πάντα τον τραβούσαν οι γέροντες, οι 
γερόντισσες επίσης. Εκεί που άλλοι έκαναν σαν τρελοί μπροστά από ένα βρέφος ο 
Ιάσονας πήγαινε δίπλα από τους γέρους και τους έκανε χαρές. Ήταν κάποιου 
είδους διαστροφή αυτή; Ίσως. Δε μπορούσε όμως να αφήνει να περνάει 
απαρατήρητο το γεγονός της εμπειρίας της ίδιας να περπατάει δίπλα του!

Ο Ιάσονας ήταν τριάντα ετών, ενώ ο γέρος έφτιαχνε δύο και μισούς Ιάσονες στην 
ηλικία. Ποίος θα έχανε τα περισσότερα σε μια κατολίσθηση μέσα στο Μετρό; Αν 
όλα γινόντουσαν ένα μάτσο από ράγες, βαγόνια και μπετό, τότε ποιός θα 
αισθανόταν με μεγαλύτερη αγαλλίαση ότι τώρα ήρθε η ώρα; Σχετικό το ερώτημα. Ο 
Ιάσονας είχε μαζέψει τα χειρότερα του βάσανα εκείνη την Κυριακή. Είχε μόλις 
απολυθεί από την δουλειά του σερβιτόρου και φεύγοντας από την καφετέρια είδε 
την καλή του στο δρόμο να είναι βουτηγμένη στην αγκαλιά ενός πρώην συναδέλφου 
του που είχε ρεπό. Που να πάει τώρα και που να χωρέσει; Ας γκρεμιζόντουσαν 
όλα τώρα μόλις. Οι κυλιόμενες σκάλες να γεμίσουν από στραπατσαρισμένα πτώματα 
και οι κανονικές από φρεσκοποδοπατημένα σκέλεθρα και ας ήταν και εκείνος μέσα 
σε αυτούς. Να λυτρωθεί από αυτό το μαρτύριο. Το μαρτύριο μιας Κυριακής που 
όλα τα έφερε ανάποδα. Μπροστά όμως από τούτο το συρμό, κοιτάζοντας τον γέρο 
με το μπαστούνι να πάει πέρα δώθε. Αεικίνητος και γεμάτος χαμόγελα, η όλη 
εικόνα έμοιαζε κατευναστική. "Τι στο διάβολο έκανε σωστά ετούτος εδώ ο γέρος 
και τώρα μόνος του χαμογελάει με όλες αυτές τις ρυτίδες πάνω του;". Ο Ιάσονας 
αναρωτιόταν και του φαινόταν πολύ περίεργο το πως αυτός ο παππούλης αποφάσισε 
να πάρει μόνος του το Μετρό και να βγει για βόλτα. Και μάλιστα χαμογελώντας! 
"Μπα, κανένας τρελόγερος θα είναι και τούτος". Οι εύκολες διαπιστώσεις χωράνε 
πιο εύκολα μέσα στις δύσκολες στιγμές. Εκεί που ο άνθρωπος ψαχουλεύει στο 

6



Συλλογικό

κενό για να βρει από κάπου να πιαστεί.

Ο κόσμος άρχισε να συγκεντρώνεται στην πλατφόρμα και το ρολόι έγραφε πέντε 
λεπτά ακόμα για το επόμενο τραίνο. Ο παππούλης ελισσόταν επιδέξια αλλά αργά, 
ανάμεσα από τον κόσμο και έμοιαζε σα να κινείται όχι μόνο με την βοήθεια του 
μπαστουνιού του αλλά κυριολεκτικά να μεταφέρεται με αυτό. Σαν εκείνο το 
περίεργο παιχνίδι που έπαιζε μικρός ο Ιάσονας. Μια μεταλλική ράβδος με 
τιμονάκι και ελατήριο στο κάτω της άκρο. Ανέβαινε πάνω της και άρχισε να 
χοροπηδά πηγαίνοντας μπρός πίσω, δεξιά και λίγο αριστερά, πριν τελικά 
σαβουρντιστεί σε κάποια πλευρά της αλάνας που έπαιζαν. Όσο κέφι έλειπε τώρα 
από τον Ιάσονα και όσο θα μπορούσε να συσσωρεύσει, έως ότου φτάσει στην 
ηλικία του παππού, φαινόταν ότι το είχε κερδίσει εκείνος ο γέρος. Τρέκλιζε 
και χαμογελούσε. Σα σχεδόν να γελούσε τρανταχτά μέσα από την ψυχή του. Ο 
Ιάσονας έστρεψε το βλέμμα του και ανακάτεψε στην μνήμη του την εικόνα της 
καλής του παρέα με εκείνον τον καμπόσο τον Βύρωνα. Τι να του βρήκε άραγε; Τι 
έλειπε από τον Ιάσονα; Και στα ίσα να ήταν, τώρα του έλειπε μια δουλειά! 
Μόλις την είχε χάσει. Ναι, έκανε λάθος στα ρέστα. Και μετά έδωσε δύο λάθος 
παραγγελίες στην μπάρα. Και λοιπόν; Δούλευε ήδη ένα χρόνο σε κείνη την 
καφετέρια και σήμερα, αυτό ήταν το πρώτο του λάθος. Περίεργη μέρα η σημερινή. 
Παράξενη Κυριακή. Μια Κυριακή που για τον πολύ κόσμο ήταν ημέρα χαλάρωσης και 
βόλτας, ενώ για τον ίδιο η ζωή είχε μόλις φάει μια μεγαλοπρεπή τούμπα.

Τα λεπτά περνούσαν και το ρολόι του σταθμού έδειχνε τώρα ένα ολόκληρο λεπτό. 
Ο Ιάσονας το είχε αναλύσει αρκούντος. Μόλις η άμαξα έβαζε την μούρη της στην 
πλατφόρμα το ρολόι θα έγραφε μισό λεπτό. Το είχαν σκεφτεί σοφά. Έπαιρνε 
ακριβώς μισό λεπτό για να σταματήσει τελείως ο συρμός από τη στιγμή που θα 
πρωτοεμφανιζόταν στην πλατφόρμα. Είναι κάπως παράδοξο σε μια χώρα που δε τα 
πάει καλά με τον προγραμματισμό να υπάρχει κάτι που μετριέται με τόση δα 
λεπτομέρεια. Σχεδόν ένιωθε υπερήφανος τώρα. "Να και κάτι που λειτουργεί 
σωστά". Ο κόσμος είχε μαζευτεί μπροστά από τις πόρτες, αφήνοντας πίσω εκείνον 
τον παππούλη με το μπαστούνι του. Ήταν από τους πρώτους που είχαν έρθει στην 
πλατφόρμα, όπως και ο Ιάσονας εξάλλου, αλλά εδώ κάτι τέτοιο δεν έπαιζε ρόλο. 
Ο δυνατότερος και νεότερος θα νικούσε. Αυτός θα έμπαινε πρώτος στο βαγόνι, 
αυτός θα έβρισκε πρώτος ένα κάθισμα. "Να που τελικά τα περισσότερα πράγματα 
εδώ πέρα δε λειτουργούν σωστά". Σκέφτηκε ξανά, επανερχόμενος στην αρχική του 
ψυχολογία. Ο παππούς είχε καθίσει στο μέσον, μεταξύ δύο πορτών, περιμένοντας 
για τη σειρά του. Ας το έβλεπε ότι δεν είχε καμία πιθανότητα να κερδίσει. 
Αυτός περίμενε στωικά και έσερνε τα καλογυαλισμένα του παπούτσια στην 
πλατφόρμα, κερδίζοντας μόλις λίγους πόντους κάθε φορά. Ούτε έσπρωχνε, ούτε 
τίποτα. Ο Ιάσονας τον παρακολουθούσε, ξεχνώντας το γεγονός ότι και εκείνος ο 
ίδιος είχε μείνει τελευταίος στην ουρά. Το βαγόνι γέμισε τελικά και οι πόρτες 

7



Μια παράξενη Κυριακή

πήραν να κλείνουν, με εκείνη την ταχύτητα που καλό είναι να μη βρεθεί κανείς 
στο διάβα τους. Μια γυναίκα βρέθηκε όμως εκεί. Στην τροχιά των συρόμενων 
πορτών. Μισή μέσα, μισή έξω. Οι πόρτες την είχαν στριμώξει για τα καλά. Ο 
κόσμος την κοιτούσε απορημένος και κανένας δεν έκανε την παραμικρή κίνηση. Τι 
θα μπορούσε να κάνει δηλαδή; Ε! τουλάχιστον να βάλει καμία φωνή. Απεναντίας, 
όλοι έμειναν σα πακτωμένοι στις θέσεις τους. Όχι τόσο από τρόμο ή άγχος αλλά 
περισσότερο από απλή, αγνή, βαριεστιμάρα. Ο Ιάσονας πρόσεξε με την άκρη του 
ματιού του τον παππού να σηκώνει το μπαστούνι του προς την πλευρά του οδηγού 
προσπαθώντας να ψελλίσει "σταματήστε". Η μασέλα του έκανε αγώνα δρόμου. Πόση 
δύναμη θα χρειάστηκε άραγε να επιστρατεύσει ο δόλιος για να σηκώσει εκείνη 
εκεί την μαγκούρα; Οι πόρτες άνοιξαν ως δια μαγείας. Ο Ιάσονας ήξερε ότι δεν 
ήταν ο παππούς που το προκάλεσε αυτό, αλλά στη συγκεκριμένη περίπτωση δεν 
ήταν αυτό που μετρούσε. Αποφάσισε να πάρει το επόμενο τραίνο. Θα έμενε παρέα 
με τον παππού και το μπαστούνι του. Με τη δύναμη που είχε μέσα του και μαζί 
με το χαμόγελο του. Ίσως κάτι να μπορούσε να κερδίσει από αυτό. Τι παράξενο 
όμως! Του ερχόταν να βάλει τα κλάματα τώρα. "Τι στο καλό έπαθα πάλι;". Ο 
παππούς πήγε στο πίσω μέρος της πλατφόρμας, βρήκε μια θέση και κάθισε. Κάθισε 
και ο Ιάσονας κάμποσα μέτρα μακριά του, συνεχίζοντας να τον παρατηρεί. Το 
χαμόγελο ήρθε και πάλι στη θέση του, με έναν τρόπο που ήταν σα να μην έφυγε 
ποτέ από εκεί.

Κοιτώντας προς τα πάνω, θυμήθηκε ξανά το πόσα μέτρα κάτω από τη Γη 
βρισκόντουσαν. Είναι τρομακτικό αν κάτσει κάποιος να το σκεφτεί. Όλος ο όγκος 
να πέφτει πάνω σε σώματα και να τους κόβει πόδια, χέρια, κεφάλια και την 
ανάσα. Θυμήθηκε τότε που σαν παιδί είχε διαβάσει το βιβλίο του Ιούλιου Βερν 
για το ταξίδι στο κέντρο της Γης. Πόσο πολύ είχε φοβηθεί τότε! Το βιβλίο όμως 
ήταν καλογραμμένο και η ιστορία τον ρουφούσε μέσα της. Το είχε διαβάσει 
ολόκληρο και μετά, για ένα μήνα, κοιμόταν ανάμεσα από τους γονείς του. Έβλεπε 
συνέχεια όνειρα, ότι καταπλακώνεται από τη Γη, φυτεμένος και ανήμπορος να 
κινηθεί. Σίγουρος δεν ήταν βέβαια, αλλά υποψιαζόταν ότι αυτό το βιβλίο του 
άφησε μια φοβία που τον ακολουθούσε για πολλά χρόνια μετά. Πέρασε κάμποσος 
καιρός από τότε που δεν είχε κατεβεί σε υπόγεια διάβαση πεζών για να περάσει 
στην απέναντι πλευρά μιας λεωφόρου. Προτιμούσε να παίζει κορόνα γράμματα 
μήπως και τον χτυπήσει κανένα αυτοκίνητο παρά αυτό. "Όσο πατάει κανείς στη Γη 
μόνο καλά μπορούν να πάνε τα πράγματα, αν βρίσκεται πάνω ή κάτω της τότε 
ξεκινάνε τα χοντρά προβλήματα". Αυτό πίστευε και αυτό έκανε. Μετά, στην 
εφηβεία του, το κρεβάτι των γονιών του έμεινε κενό από τη θέση του πατέρα. Δε 
μπορούσε πλέον να χωθεί κάπου και να προστατευτεί από τα όνειρα του. Τα 
χρήματα στο σπίτι δεν έφταναν και ο Ιάσονας έπρεπε να γίνει ο προστάτης της 
οικογένειας. Αυτό είχε σαν αποτέλεσμα να πρέπει να χρησιμοποιήσει το Μετρό 
για τις διάφορες δουλείες του ποδαριού που έπιανε κατά καιρούς. Η φοβία του 

8



Συλλογικό

έμεινε βέβαια αλλά πάντα έβρισκε κάποιο τρικ για να την ξεπεράσει. Πολλές 
φορές για παράδειγμα καθόταν στην είσοδο του σταθμού περιμένοντας να φανεί 
κάποια εξωπραγματικής ομορφιάς κοπέλα και να την ακολουθήσει. Ή κάποιον 
τρελό. Κατέβαινε τότε μαζί τους και το μυαλό του, ως δια μαγείας, ήταν πάνω 
στα οπίσθια της καλλονής ή στα λοξά λόγια του τρελού. Ξεχνούσε το ότι 
βρισκόταν τόσα μέτρα κάτω από τη Γη και έτσι μπορούσε να πάρει το επόμενο 
βαγόνι για το μεροκάματο.

Σήμερα όμως το μυαλό του δεν χρειαζόταν αντιπερισπασμούς. Είχε μπόλικα να 
σκεφτεί. Και η λεγάμενη δεν τον πείραζε τόσο. Αλίμονο! Μόνο δυο μήνες τα 
είχανε! Δεν ζούσαν και μαζί στο κάτω-κάτω! Τώρα έπρεπε να σπάσει το κεφάλι 
του για το που θα βρει δουλειά. Η Ελλάδα πήγαινε από το κακό στο χειρότερο 
και το να βρει κάποιος απασχόληση ήταν σα να παίζει ρουλέτα. Με 
απειροελάχιστες πιθανότητες επιτυχίας. Ο παππούς ήταν σα να τον έβγαζε τώρα 
από αυτή την σκέψη-λαβύρινθο. Και όλες αυτές οι λεπτομέρειες πάνω του. 
Ντυμένος, όχι ακριβά, αλλά με φροντίδα. Φρεσκοσιδερωμένος, καλοξυρισμένος. Τα 
παπούτσια δε ήταν σα σε επιθεώρηση στρατηγού. Έπεφτε μια τρίχα πάνω τους και 
γλιστρούσε να πέσει χάμω. Περιποιημένος και χαμογελαστός. Τι έκανε σωστά στη 
ζωή του; Γιατί χαμογελούσε αυτή την παράξενη Κυριακή; Που το έβρισκε το 
κουράγιο; Εκεί που άλλοι, νεότεροι και πιο δυνατοί είχαν παραιτηθεί, αυτός 
προχωρούσε με τα γεμάτα αρθριτικά βήματα του. Σήκωνε τη μαγκούρα του και 
προσπαθούσε να σώσει εγκλωβισμένους σε πόρτες τραίνου, προσπαθούσε να σώσει 
τον κόσμο και τελικά την ίδια του την ψυχή. 

Το επόμενο τραίνο έφτασε. Ευτυχώς αυτή τη φορά είχε λιγότερο κόσμο. Ο Ιάσονας 
βρισκόταν στο κατόπι του γέρου και δεν σταμάτησε να τον παρατηρεί. Τώρα είχε 
κάτσει στο πλάι της πόρτας και περίμενε τον κόσμο να βγει έξω. Το γεγονός 
αυτό μπορεί να ακούγεται λογικό σε κάποιον, αλλά δεν είναι. Όχι, αν έβλεπε 
ότι όλοι όσοι περίμεναν να μπουν, κάθονταν μπροστά στη πόρτα φράζοντας την 
έξοδο στους επιβάτες. Όλοι εκτός του παππού, ο οποίος με τελετουργική 
ευλάβεια φύλαγε την αξιοπρέπεια του και τον σεβασμό προς τους άλλους. Όχι ότι 
τους χρώσταγε και τίποτα στο κάτω-κάτω. Το έκανε γιατί το πίστευε. Αφού όλοι 
μπήκαν πριν από αυτούς που ήταν να βγουν και αφού αυτοί που ήταν να βγουν 
βγήκαν, ο παππούς ακούμπησε το μπαστούνι του μέσα στο βαγόνι και μετά το 
υπόλοιπο του σώμα, έχοντας ξοπίσω του τον Ιάσονα να τον παραμονεύει. Ευτυχώς, 
υπήρξε κάποιος μέσα στο τραίνο που παραχώρησε τη θέση του στον γέροντα. Και 
εκείνος γέρος ήταν αλλά δεν ήθελε να το πιστέψει.

Ακούμπησε τα χέρια του πάνω στο μπαστούνι και κοίταζε έξω. Εκεί που μόνο 
μαυρίλα υπήρχε. Οι υπόγειες στοές του Μετρό δεν ήταν και το καλύτερο θέαμα. 
Εκείνος όμως κοιτούσε έξω και χαμογελούσε. Σα κάτι να ήξερε. Ο Ιάσονας δεν 

9



Μια παράξενη Κυριακή

καταλάβαινε τίποτα. Έβλεπε τόση ευγένεια πάνω σε εκείνον τον άνθρωπο και τόση 
εμπειρία που του ερχόταν να πάει και να του φιλήσει τα χέρια. Είχε και ο 
Ιάσονας τα χούγια του. Ήταν και κείνος ευγενικός, αλλά προσπαθούσε να το 
κρύψει. Φοβόταν μη τύχει και τον καταλάβει κανείς και πέσει να τον φάει. Αυτή 
την οπτική που του έδινε ο γέρος δεν την είχε ποτέ του σκεφτεί. Να νοιάζεται 
κανείς και να το δείχνει. Ειδικά αν είναι αδύναμος. Σήμερα είχε βοηθήσει δύο 
ανθρώπους παρότι μονάχα ένα καλοντυμένο σκέλεθρο ήταν. Είχε βοηθήσει την 
εγκλωβισμένη γυναίκα και τον ίδιο τον Ιάσονα που μετά βίας συγκρατούσε τα 
δάκρυα του. Του έπεφτε πολύ όλη αυτή η εικόνα. Τώρα ήθελε να γίνει ένας 
σεισμός και να τους πλακώσει όλους. Να μείνει σώος μόνο ο παππούς. Να φύγουν 
στα συντρίμμια όλες οι μισαλλοδοξίες και οι κουτοπονηριές και να μείνει μόνο 
μια ελπίδα. Όσο γέρικη και αν αυτή ήταν. Θα ήταν μια ελπίδα ατόφια.

Για καλή του τύχη κατέβαιναν στην ίδια στάση. Ο παππούλης λόγω ηλικίας 
καθυστέρησε να βγει από το βαγόνι. Ξεκίνησε να σηκωθεί όταν το βαγόνι είχε 
σταματήσει εντελώς και στη συνέχεια του πήρε ίσαμε αυτό να φύγει. Ο Ιάσονας 
προχωρούσε μπροστά, αλλά τα μάτια του τα είχε πίσω. Πρόσεχε τον παππού. Σε 
κάποια στιγμή εκείνος παραπάτησε και ο Ιάσονας κοντοστάθηκε για να δει αν 
χρειάζεται κάποιου είδους βοήθεια. Ο παππούς τον κοίταξε στα μάτια και με το 
ελεύθερο του χέρι του έκανε μια κίνηση. Ένα νεύμα που σήμαινε πολλά πράγματα. 
Ο Ιάσονας γύρισε προς τα μπροστά και πήρε να προχωράει προς την έξοδο. 
Σκεφτόταν τον ηλικιωμένο που άφησε στο κατόπι του, την κοσμοθεωρία του και 
τον τρόπο που αντιμετώπισε μια παράξενη Κυριακή. Ακόμα και το γεγονός ενός 
εξηντάρη που κοπανούσε την μόλις κλεισμένη πόρτα, θέλοντας να μπει στο 
βαγόνι, όντας αργοπορημένος, δε στάθηκε ικανό να του ταράξει τις σκέψεις. 
Εκείνο το νεύμα του παππού μόνο σκεφτόταν. «Μην ανησυχείς γιέ μου, λίγο 
προσπάθεια θέλει μόνο. Χαμογέλα και προχώρα. Δεν έχει σημασία το πόσο γρήγορα 
το κάνεις παρά μόνο να μη ξεχνάς να χαμογελάς». Αυτό ήθελε να του πει ο 
παππούς και το είπε με ένα μόλις νεύμα. 

Πηγαίνοντας στο σπίτι του, κατευθύνθηκε προς την βιβλιοθήκη. Τράβηξε έξω το 
«ταξίδι στο κέντρο της Γης» και το άνοιξε στην πρώτη του σελίδα. Οι σελίδες 
ήταν κίτρινες και το εξώφυλλο σκονισμένο. Οι κατάλληλες συνθήκες για να 

διαβάσει κανείς για δεύτερη φορά ένα βιβλίο που κάποτε αγάπησε. Αυτή τη φορά 
θα το διάβαζε και θα το χαιρόταν, δε θα φοβόταν.

10



Συλλογικό

Ο Γαλιάσος Φίλιππος γεννήθηκε στην Αθήνα το 1972 με φυσιολογική γέννα. Έχει 
αποφοιτήσει  από  το  Οικονομικό  Πανεπιστημίο  Αθηνών,  πιστεύοντας  ότι  κάτι 
τέτοιο βρισκόταν κοντά στα ενδιαφέροντα του. Έκανε λάθος. Μετά από εργασία 
έξι ετών στο αντικείμενο, αποφάσισε να ασχοληθεί με τις κατασκευές κτιρίων. 
Αρνείται να πιστέψει ότι και πάλι λάθος έκανε και ας του το λένε οι φίλοι 
του. 
Ασχολείται ερασιτεχνικά με τη συγγραφή μικρών διηγημάτων, κουσούρι που του 
έμεινε από τα φοιτητικά του χρόνια που λάτρευε να χτυπάει τα πλήκτρα της 
γραφομηχανής του πατέρα του.  Αυτή την περίοδο προσπαθεί να τελειώσει το 
πρώτο του μυθιστόρημα ή αυτό να τελειώσει τον ίδιο. 

11



Μια παράξενη Κυριακή

Η Κυριακή της γοργόνας – Βικτώρια Μακρή.

Τις Κυριακές η μικρή γοργόνα άφηνε το βυθό κι ανέβαινε στην επιφάνεια της 
θάλασσας. 
Κατοικούσε στα νερά της βραχονησίδας Κυρά, στον Αργοσαρωνικό κόλπο, κοντά 

στο Αγκίστρι. Της άρεσαν πολύ τα νερά της Κυράς! Λίγο πιο κάτω από την 
επιφάνεια της θάλασσας είχε τη δική της ποσειδωνία, ένα τεράστιο θαλάσσιο 
λιβάδι που έφτανε ως εκεί το φως του ήλιου και τα φυτά του λιβαδιού – κάτι 
όμορφοι θάμνοι που έμοιαζαν με μικρές ελιές - διατηρούνταν σε ανθοφορία 
χειμώνα - καλοκαίρι… 
Είχε συντροφιά της τα παράκτια, τα εποχιακά και τα μεταναστευτικά ψάρια, 

αυτά δηλαδή που έρχονταν στη ποσειδωνία για τροφή κι έμεναν ολόκληρο το 
καλοκαίρι  έως  το  φθινόπωρο  αν  ήσαν  μεταναστευτικά,  εκείνα  που 
πηγαινοέρχονταν σ’ ολόκληρο το Αιγαίο Πέλαγος αν ήσαν εποχιακά και τα άλλα 
που  έμεναν  εκεί  γύρω  συνέχεια,  αν  ήσαν  παράκτια·  οι  πεσκαντρίτσες,  τα 
χριστόψαρα, τα αλογάκια της θάλασσας, οι σμέρνες, οι φρίσσες, οι λαπίνες. Τ’ 
αγαπούσε όλα η μικρή γοργόνα, μα πιο πολύ τους ανθρώπους, που τους έβλεπε 
τις  Κυριακές  όταν  έφευγε  από  τα  νερά  της  Κυράς,  πήγαινε  στο  Αγκίστρι, 
έβγαινε με προσοχή στην επιφάνεια της θάλασσας και στεκόταν για ώρα κρυμμένη 
πίσω από μια βάρκα και κοιτούσε προς την παραλία…
Το ότι ήταν Κυριακή το καταλάβαινε από τις καμπάνες της εκκλησίας που 

άκουγε. Ο ήχος τους έφτανε ως την ποσειδωνία και τότε η γοργόνα έκανε το 
σταυρό της, - έτσι είχε δει να κάνουν οι άνθρωποι όταν άκουγαν καμπάνα -, κι 
ανέβαινε σιγά - σιγά στην επιφάνεια. Πήγαινε στο Αγκίστρι κι έψαχνε με τα 
μάτια να δει τη βάρκα που είχε διαλέξει να κρύβεται πίσω της. Αγάπη, την 
έλεγαν και ήταν κατακόκκινη.

Κυριακή πρωί σήμερα, και ο καιρός βροχερός. Φθινόπωρο. Οι σμέρνες και οι 
φρίσσες  είχαν  κιόλας  μεταναστεύσει,  οι  σαργοί  εδώ  και  μέρες  ήσαν  στις 
Κυκλάδες και μόνο μερικές λαπίνες ήσαν εκεί κοντά της. Σήκωσε τα μάτια ψηλά, 
είδε την επιφάνεια της θάλασσας σκοτεινή. Άρχισε να ανεβαίνει. 
 Κολύμπησε μέχρι το Αγκίστρι. Η θάλασσα είχε αρχίσει να χάνει τη ζεστασιά 

του καλοκαιριού. Έψαξε με τα μάτια. Η κόκκινη βάρκα ήταν εκεί. Την πλησίασε. 
Άπλωσε τα χέρια της και γαντζώθηκε στο ξύλο. Τα μαλλιά της έσταζαν, τα μάτια 
της την έτσουζαν από το αλάτι. Έκανε να ανασηκώσει κι άλλο το σώμα της, για 
να μπει στη βάρκα, το είχε ξανακάνει αυτό και της άρεσε. Και τότε τον είδε.
Μέσα στη βάρκα, μπλεγμένος στα δίχτυα και αφοσιωμένος να τα ξεμπερδεύει, 

ήταν ένας άντρας. Εκείνος δεν την είχε δει. Η θάλασσα ήταν φουσκωμένη, ο 
καιρός είχε χαλάσει, φύσαγε κιόλας, κι όλη αυτή η βοή του καιρού έκανε τον 
βαρκάρη να μην ακούσει το θόρυβο που έκανε η γοργόνα καθώς έβγαζε το σώμα 
της από το νερό. 

12



Συλλογικό

Εκείνη,  τον κοίταξε  καλύτερα. Έδειχνε  νέος, φόραγε ένα μπλε  πουκάμισο 
μάλλον ξεκούμπωτο γιατί το φύσαγε ο αέρας κι έφευγε από το κορμί του, ένα 
στρατιωτικό παντελόνι και σανδάλια. Καθόταν συνέχεια αμίλητη στην άκρη της 
βάρκας με τα βρεγμένα χέρια της μαγκωμένα στο ξύλο και τον παρατηρούσε. 
Πρώτη φορά τον έβλεπε σ’ αυτή τη βάρκα που είχε επιλέξει να έρχεται και να 
κρύβεται, κι ένιωθε παράξενα. Το πρόσωπό του φαινόταν ελάχιστα και ήθελε να 
τον δει καλύτερα, ήθελε να τον κάνει να σηκώσει το κεφάλι του.
-Δική σου είναι η βάρκα; είπε αυθόρμητα ενώ συγχρόνως κοκκίνιζε…
Εκείνος πετάχτηκε. Γύρισε απότομα προς το μέρος της φωνής που άκουσε, 

παράτησε απ’ τα χέρια του τα δίχτυα, τα μάτια του αντίκρισαν ένα κορίτσι να 
βρίσκεται στη θάλασσα και να κρατιέται από τη βάρκα, και τα ‘χασε. Η γοργόνα 
χαμογέλαγε… 
-Τι  κάνεις  εδώ  κοπέλα  μου;  της  είπε  σαστισμένος.  Μόνο  το  κεφάλι  της 

έβλεπε και τα βρεγμένα της μπράτσα ακουμπισμένα πάνω στη βάρκα.
Της άρεσε της γοργόνας αυτός ο άντρας… Τον κοίταζε καλά – καλά και όσο τον 

παρατηρούσε καλύτερα τόσο της άρεσε. Δεν ήταν ιδιαίτερα όμορφος, αλλά είχε 
ένα βλέμμα καθαρό κι ευθύ και αυτό τη μαγνήτιζε…
-Δική σου είναι η Αγάπη; του ξανάπε χαμογελώντας.
Ο άντρας έδειξε πως άρχισε να χαλαρώνει μετά το πρώτο ξάφνιασμα. Της 

χαμογέλασε.
-Από δω είσαι; τη ρώτησε, από το Αγκίστρι;
-Όχι, στην ποσειδωνία μένω, στα νερά της Κυράς, του απάντησε η μικρή 

γοργόνα.
-Ποια ποσειδωνία.., απόρησε εκείνος.
Του άπλωσε απαλά το χέρι της. Το κράτησε απλωμένο προς το μέρος του.
-Έλα να σου δείξω, του είπε γλυκά…
Δίστασε εκείνος… Κοίταζε σαστισμένος τα βρεγμένα μαλλιά της κοπέλας που 

κόλλαγαν στους ώμους της, κοίταζε και το απλωμένο της χέρι, και το στήθος 
του άρχισε να δείχνει πως η ανάσα του άρχιζε να λαχανιάζει… Έσκυψε προς το 
μέρος της, άπλωσε το χέρι του, έπιασε το δικό της και εκείνη γέλασε γεμάτη 
χαρά… Κράταγε στο χέρι της σφιχτά τα δάχτυλά του. Τον τράβηξε απαλά προς τη 
θάλασσα και εκείνος αφέθηκε. Τον τράβηξε κι άλλο και ο άντρας βρέθηκε στο 
νερό. Η μικρή γοργόνα ήταν ένα όμορφο πλάσμα που βρέθηκε αναπάντεχα μπροστά 
του. Άνοιξε τα χέρια του και την αγκάλιασε σφιχτά. Το κορμί του ενώθηκε με 
το δικό της. Τα πόδια του ένιωσαν τα λέπια της. Ταράχτηκε! Την παράτησε 
απότομα κι έκανε προς τα πίσω. Το πρόσωπό του ξαφνικά χλόμιασε από φόβο… 
Αλλά  η  μικρή  γοργόνα  ήθελε  αυτόν  τον  άντρα  όσο  τίποτα!  Τον  ήθελε  έτσι 
ξαφνικά κι απρόβλεπτα, με την πρώτη φορά που τον έβλεπε, έστω κι αν δεν θα 
μπορούσε ποτέ να σμίξει με τον κόσμο του και εκείνος με τον δικό της.
-Μια γοργόνα είμαι μόνο, του είπε τρυφερά… Μη με φοβάσαι… Μια γοργόνα, 

τίποτ’  άλλο…  Προηγουμένως  σου  είπα  ότι  μένω  στη  ποσειδωνία,  δεν  το 

13



Μια παράξενη Κυριακή

κατάλαβες, αυτό εννοούσα, ότι το σπίτι μου είναι το θαλάσσιο λιβάδι κάτω από 
την επιφάνεια της θάλασσας, όπως δικό σου σπίτι είναι κάποιο από αυτά που 
βλέπω απέναντι στην ακτή, από αυτά που δεν θα μπορέσω ποτέ να επισκεφτώ…
Τον πλησίασε κι άλλο. 
-Άσε με να σε αγγίξω, του είπε απαλά, μη με φοβάσαι… Τι έχεις να φοβηθείς 

από μια γοργόνα… Άσε με να σε πλησιάσω…
Ο άντρας την κοίταζε βουβός και σχεδόν έδειχνε απροστάτευτος μπροστά στη 

γοργόνα. Αφέθηκε στα χέρια της… Εκείνη ήρθε κοντά του και τον χάιδεψε, 
χάιδεψε τα μαλλιά και τους ώμους του… Τον πλησίασε κι άλλο, άρχισε να τον 
φιλάει.  Συγχρόνως  ο  καιρός  χάλαγε  κι  άλλο,  άρχιζε  να  σκοτεινιάζει 
περισσότερο και να ψιχαλίζει. Η μικρή γοργόνα τον φίλαγε με πάθος. Ο άντρας 
την αγκάλιασε σφιχτά κι έκανε το ίδιο. Οι ψιχάλες δυνάμωναν, έγιναν βροχή, ο 
άντρας κράταγε τη μικρή γοργόνα στα χέρια του και την έσφιγγε πάνω του όλο 
και πιο πολύ…
-Θες να μπούμε στη βάρκα, να πάμε κάπου; της λέει.
-Πού, του είπε εκείνη.
-Στις σπηλιές, της απάντησε. Τις ξέρεις τις σπηλιές στα βράχια;
-Τις ξέρω, του είπε.
Κι έφυγαν. Με την κόκκινη βάρκα, μέσα στη φουσκωμένη από τη βροχή θάλασσα, 

με τα δίχτυα χάμω ακόμα ανάκατα, με τα μάτια τους να κοιτάζονται δίχως τα 
χείλη τους να λένε κουβέντα.

Τον αγάπησε πολύ αυτόν τον άντρα. Κι εκείνος τη γοργόνα. Έσμιγαν συχνά, 
στο ίδιο μέρος. Η μικρή γοργόνα, αφότου τον γνώρισε, είχε φύγει από την 
ποσειδωνία, είχε μεταφερθεί στις ακτές του νησιού του αγαπημένου της, στο 
Αγκίστρι,  για  να  βρίσκεται  κοντά  του.  Κι  όταν  εκείνος  έφευγε  μετά  τις 
συναντήσεις τους κι επέστρεφε στο σπίτι του, αυτή έμενε στη βάρκα, στην 
Αγάπη, πήδαγε μέσα, χωνόταν ανάμεσα στα δίχτυα κι ένιωθε ευτυχισμένη… Την 
έπαιρνε ο ύπνος εκεί, μέχρι που ο ήλιος χάραζε, τα μάτια της άνοιγαν στο φως 
του και τότε έπεφτε στη θάλασσα και χανόταν. Μέχρι το μεσημέρι ή το βράδυ 
που θα έσμιγε ξανά με τον καλό της, οπότε ξαναρχόταν στο Αγκίστρι, πλησίαζε 
στην Αγάπη, γαντζωνόταν πάνω της και περίμενε να δει να έρχεται από το νησί 
ο αγαπημένος της… 

-Πώς είναι έξω από τη θάλασσα; τον ρώταγε όταν εκείνος την είχε στην 
αγκαλιά του.
-Πώς είναι μέσα στη θάλασσα; της απαντούσε εκείνος χαμογελώντας.
-Εγώ σε ρώτησα πρώτη, του ξανάλεγε εκείνη παιχνιδιάρικα.
-Έξω από τη θάλασσα, άρχιζε τότε να της λέει εκείνος, είναι ο κόσμος που 

θα ήθελα εμείς οι δύο να ζούσαμε μαζί. Να αναπνέουμε τον ίδιο αέρα, να 
περπατάμε στους ίδιους δρόμους, να ξυπνάμε μαζί το πρωί, να κοιμόμαστε μαζί 

14



Συλλογικό

το βράδυ. Έξω από τη θάλασσα η ζωή είναι δύσκολη και μοναχική, όταν δεν 
νιώθεις έρωτα για μια μικρή και όμορφη γοργόνα, συμπλήρωσε χαμογελώντας. 
Σειρά σου τώρα!
Η γοργόνα πλησίασε τα χείλη της στα μάτια του κι άρχισε να του τα φιλάει 

τρυφερά.
-Η ζωή μέσα στη θάλασσα, του είπε τρυφερά, είναι σιωπηλή σαν έρωτας που 

δεν έχει άλλα λόγια να εκφράσει και πλέον μονάχα ο ήχος της σιωπής εκφράζει 
την απόλυτη ευτυχία… Η ζωή στη θάλασσα, καλό μου, είναι η ζωή που θα ΄θελα 
να ζω με σένα. Να είμαι ερωτευμένη μαζί σου και να σε έχω εκεί, στα βάθη του 
ωκεανού, εκεί όπου λαμποκοπάνε μέσα από μισάνοιχτα όστρακα τα κατάλευκα 
μαργαριτάρια, εκεί όπου η μαγεία της ομορφιάς του ωκεανού γίνεται μέθη για 
τους δύτες που καταδύονται, γίνεται επικίνδυνη, - την ξέρεις την ιστορία 
τους -, ότι αν δεν βρεθεί κάποιος εκείνη τη στιγμή να τους τραβήξει δυνατά 
από  το  χέρι  προς  τα  πάνω,  μεθυσμένοι  οι  δύτες  από  τις  εικόνες  που 
αντικρίζουν,  σχεδόν  παρανοημένοι  από  το  απύθμενο  κάλλος,  συνεχίζουν  να 
βυθίζονται  όλο  και  πιο  πολύ…  «Μέθη  των  βυθών»,  αποκαλείται  αυτό  που 
παθαίνουν. Κάπως έτσι αγαπημένε μου να φαντάζεσαι τη ζωή μέσα στη θάλασσα, 
ότι αν δεν σε τραβήξει μια μεγάλη δύναμη την κατάλληλη στιγμή προς τα πάνω, 
ερωτευμένος εσύ με γοητεία που τα βαθιά θαλασσινά νερά σού ασκούν, χάνεσαι 
στο βυθό για πάντα… Μοιάζει, σου λέω, με έρωτας η θάλασσα! Μοιάζει με πάθος! 
Έλα να δεις!
-Μα πώς να ‘ρθω! της απαντούσε τρυφερά εκείνος. Πώς να αναπνέω σ’ αυτή τη 

δική σου ζωή, σ’ αυτόν τον έρωτα, - όπως αποκαλείς -, τη θάλασσα…
-Βάλε μια στολή δύτη κι έλα! Έλα να σου δείξω την ποσειδωνία μου!
-Είναι βαθιά η ποσειδωνία, της απαντούσε ο άντρας.
-Φοβάσαι καλό μου; του έλεγε και τον χάιδευε η μικρή γοργόνα. Πάντα με 

φοβόσουν, συνέχιζε να του λέει, από την πρώτη στιγμή που με γνώρισες, αλλά 
είδες ότι είμαι άκακη… Σ’ αγαπάω, πώς να σε βλάψω…

Ο βαρκάρης αγόρασε στολή δύτη και βούτηξε μαζί με την αγαπημένη του στα 
βαθιά.  Ήταν  παγωμένο  το  νερό,  αλλά  δεν  της  είπε  τίποτα  για  να  μη  τη 
στενοχωρήσει. Ήταν σκοτεινά πολλές φορές στους δρόμους μέσα στο νερό που τον 
οδηγούσε, αλλά δεν της το έλεγε, γιατί ήθελε να βλέπει συνέχεια το χαμόγελό 
της. Η ποσειδωνία της μικρής γοργόνας ήταν ένας αληθινός παράδεισος! Με 
χρώματα και φως, με παράξενα φυτά και ψαράκια που λαμποκοπούσαν τα λέπια 
τους. Αλλά η μάσκα της στολής τον πίεζε, όσο κι αν τα χάδια της αγαπημένης 
του  τού  ανατρίχιαζαν  το  κορμί.  Μετά  από  ώρα  δεν  άντεχε  άλλο  κι  άρχιζε 
αγχωμένος να κολυμπάει προς την επιφάνεια. Η μικρή γοργόνα τον ακολουθούσε 
λυπημένη… Τον έβλεπε να φτάνει στην επιφάνεια, να πετάει από πάνω του τη 
μάσκα του δύτη, να παίρνει βαθιές ανάσες και για ώρα να μη μιλάει. Συνήθως, 
εκείνη την ώρα ο ήλιος έδυε, το χρώμα στον ορίζοντα εκπληκτικό, ο έρωτας 

15



Μια παράξενη Κυριακή

σκεφτόταν η γοργόνα έμοιαζε με θαλασσινό νερό που σου φεύγει μέσα από τα 
χέρια… Ο αγαπημένος της κάποια στιγμή γύρναγε και την κοίταζε κουρασμένα. 
Της χάιδευε αμίλητος τα μαλλιά κι έκλεινε τα μάτια, σαν για να ξαποστάσει 
λίγο…
-Να  συμβιβαστούμε  αγάπη  μου,  του  είπε  κάποια  στιγμή  η  γοργόνα,  μη 

μπορώντας άλλο να αντέξει το ενδεχόμενο να ζήσει μακριά του.
-Δηλαδή; τη ρώτησε εκείνος.
-Να, και να δοκιμάσω να έρθω στον κόσμο σου, άρχισε να του λέει, ο κόσμος 

σου δεν έχει θαλασσινά λιβάδια και ιώδιο μ’ αλάτι… Κι εγώ δεν μπορώ να ζήσω 
χωρίς αυτά. Θα πεθάνω. Με τη σειρά σου εσύ, δοκίμασες να έρθεις στο βυθό με 
μάσκα κι οξυγόνο, αλλά μετά από λίγη ώρα ένιωσες να πνίγεσαι, ένιωσες ότι θα 
πεθάνεις αν δεν ανέβεις ξανά στην επιφάνεια… Εντέλει, αγάπη μου, σ’ αγαπάω, 
μ’ αγαπάς, αλλά εάν κάνει ο ένας να ζήσει τη ζωή του άλλου, θα πάψει ν’ 
αναπνέει…  Λέω να κάνουμε το εξής·  ας διατηρήσει ο καθένας τη ζωή του και 
ας δέχεται τον άλλον έτσι όπως είναι, ας τον αποδέχεται έτσι όπως έχει μάθει 
από τη φύση του να ζει… Θ’ αγαπιόμαστε, δεν θα χαθούμε… Τι λες...
‘Όπως την πρώτη μέρα που γνωρίστηκαν, έτσι ήταν η ζωή τους έκτοτε. Η 

κόκκινη βάρκα με το όνομα Αγάπη, η θάλασσα γύρω τους, το πέλαγος, ο ήλιος, 
τα κύματα, οι βροχές, οι σπηλιές. Ο έρωτας. Η σιωπή του έρωτα. Η ευτυχία που 
κρύβει η σιγή. Εκείνη πήγαινε στο δικό της σπίτι, στην ποσειδωνία της, 
εκείνος πήγαινε στο δικό του, χτισμένο στην παραλία. Και με τον έρωτα της 
ψυχής τους, χίλιες φορές πιο ισχυρό από τον έρωτα της σάρκας, αποφάσισαν να 
πορεύονται και να μη σκέφτονται τίποτ’ άλλο…

Πετάχτηκε από το κρεβάτι λαχανιασμένη και ανακάθισε. Κοίταξε δίπλα της. Ο 
άντρας της κοιμόταν. Σηκώθηκε σιγά, μην τον ξυπνήσει και πήγε ξυπόλητη στην 
κουζίνα. Ήπιε νερό και το ποτήρι έτρεμε στα χέρια της. Ήπιε κι άλλο. Η ανάσα 
της ήταν ακόμα λαχανιασμένη. Άφησε το ποτήρι στο τραπέζι και ξαναπήγε στην 
κρεβατοκάμαρα.  Κοίταξε  ξανά  τον  άντρα  της.  Ήταν  ξεσκέπαστος.  Πλησίασε 
αθόρυβα και τον σκέπασε. Τον κοίταξε κι άλλο. Σαν παιδί ήταν όταν κοιμόταν… 
Ένιωσε τρυφερότητα… Αναστέναξε και πήγε στο παράθυρο. Τράβηξε προσεχτικά την 
κουρτίνα.  Το  πρώτο  φως  της  ανατολής  έμπαινε  κιόλας  στο  δωμάτιο.  Δεν 
συνήθιζαν να κλείνουν τα πατζούρια, τα άφηναν ανοιχτά μόνο και μόνο για το 
φως αυτό του πελάγους, που το ‘θελαν και οι δυο να μπαίνει στην κάμαρά τους…
Αυτό το όνειρο, Θε μου!, είπε μέσα της. Πόσες φορές ερχόταν ξανά και ξανά! 

Σαν εφιάλτης έμοιαζε, αλλά δεν ήταν εφιάλτης. Είχε χρώματα όμορφα, είχε 
εικόνες του βυθού, είχε φως… Όχι. Εφιάλτης δεν ήταν. Αλλά επαναλαμβανόταν το 
ίδιο και το ίδιο κάθε φορά. Ότι αυτή είναι μια γοργόνα και ο άντρας της ένας 
βαρκάρης. Ότι γνωρίζονται στη θάλασσα, ερωτεύονται, αλλά δεν μπορούν να 
ζήσουν μαζί, γιατί αυτός ως άνθρωπος δεν μπορεί να ζήσει στη θάλασσα κι αυτή 
ως γοργόνα δεν μπορεί να ζήσει έξω από το θαλασσινό νερό. Εκτός εάν δεχτεί ο 

16



Συλλογικό

ένας  τη  ζωή  του  άλλου  και  πορεύονται  έκτοτε  χωρίς  την  αγωνία  της 
κτητικότητας, χωρίς να εγκλωβίζει ο ένας μέσα στον προσωπικό του χώρο τον 
άλλο. Τι όνειρο, Θε μου κι αυτό!, σκεφτόταν… 

Το φως της ανατολής έξω δυνάμωνε. Τι ομορφιά που είχε! Και η βάρκα τους 
εκεί, στην παραλία, την κοίταζε από το παράθυρο, ήταν μαζί με τις άλλες, 
αλλά ξεχώριζε από τις άλλες, κατακόκκινη και φωτεινή, σαν ηλιοβασίλεμα που 
διαρκεί ώρες…
-Πώς θες να την ονομάσουμε, αγάπη μου; την είχε ρωτήσει ο άντρας της όταν 

την είχαν αγοράσει.
-Πόσο τρυφερή είναι η φωνή σου όταν με λες αγάπη σου, του είχε πει γλυκά 

εκείνη…
Από το λογοπαίγνιο αυτό στην κουβέντα τους, εντέλει ονόμασαν τη βάρκα τους 

Αγάπη. Εκείνος έπειτα ήθελε συχνά να φεύγει, να πηγαίνει να ψαρεύει. Μόνος 
του. Και εκείνη δεν μπορούσε να καταλάβει πώς γίνεται ένας άντρας να αγαπάει 
μια γυναίκα και συγχρόνως να νιώθει μεγάλη ευχαρίστηση να κάνει βόλτα με τη 
βάρκα του χωρίς τη γυναίκα του…
Ήταν το  μόνο θέμα που όταν το ‘φερνε η συζήτηση πικραίνονταν και οι δύο.
-Δεν μ’ αγαπάς, του έλεγε.
-Μην κάνεις σαν κοριτσάκι, και βέβαια σ’ αγαπάω! της απαντούσε.
-Ναι αλλά πιο πολύ αγαπάς τη βάρκα σου, ξανάλεγε εκείνη.
-Εξακολουθείς να κάνεις σαν κοριτσάκι! της απαντούσε πιο έντονα εκείνος.
-Να ‘ρθω μαζί σου; τον ρώταγε αυτή με λαχτάρα ν’ ακούσει την απάντησή του.
-Σου είπα, θέλω να μπορώ να πηγαίνω μια βόλτα με τη βάρκα μόνος μου, της 

έλεγε εκείνος. Δεν μπορώ; Εσύ δεν πας σινεμά με τις φίλες σου χωρίς εμένα;
-Σου έχω πει να έρχεσαι κι εσύ άμα θέλεις, του απαντούσε εκείνη.
-Δεν θέλω να έρχομαι σινεμά, της έλεγε. Θέλω να ξέρω πως μπορώ να πάρω τη 

βάρκα και να φύγω, χωρίς να σε πειράζει.
- Μα με πειράζει!, του έλεγε με παράπονο. Δεν μ’ αγαπάς, γι’ αυτό το 

κάνεις…

Σε λίγο άκουσε την καμπάνα της εκκλησίας. Έκανε το σταυρό της. Ήταν ακόμα 
στο παράθυρο με το νυχτικό και ξυπόλητη, και σκεφτόταν το όνειρο. Χαμογέλασε 
καθώς θυμήθηκε πως και η μικρή γοργόνα στο όνειρό της έκανε το σταυρό της… 
Κυριακή σήμερα και το μεσημέρι θα ‘ρχόταν η κόρη τους από την Αθήνα όπου 
σπούδαζε, να φάνε όλοι μαζί. Σε λίγο θα πήγαινε στην κουζίνα να ετοιμάσει το 
πρωινό και μετά ν’ αρχίσει να μαγειρεύει. Λάτρευε αυτές τις μικρές, απλές, 
οικογενειακές  στιγμές, που έστρωνε το τραπέζι, έβαζε τα πιάτα και σερβίριζε 
το φαγητό… Ο άντρας της σερβίριζε το κρασί και εκείνη στο τέλος καθάριζε τα 
φρούτα. Και μετά η νύχτα, με τη σφιχτή αγκαλιά του στο κρεβάτι… Ο έρωτάς 
τους… Η ζωή τους με τις δυσκολίες και τα βάσανα, με την καθημερινή ωραιότητά 

17



Μια παράξενη Κυριακή

της…
Γύρισε πάλι και τον κοίταξε. Κοιμόταν ήσυχα. Τον αγαπούσε πολύ. Βγήκε από 

το δωμάτιο και κατευθύνθηκε προς την κουζίνα να ετοιμάσει το πρωινό. 
Κάθε φορά που ερχόταν η γοργόνα στ’ όνειρό της ήταν Κυριακή και κάθε φορά 

η Κυριακή αυτή αποκτούσε παραστάσεις από γαλανό νερό κι από αγάπη, από 
σκέψεις τρυφερές για τον έρωτα και τη ζωή, κάθε φορά η συγκεκριμένη Κυριακή 
ήταν παράξενη, αλλά γοητευτικά παράξενη…

«Εντέλει, τι είναι ο έρωτας, άραγε», αναρωτιόταν, καθώς βάδιζε ξυπόλητη 
στα πλακάκια του διαδρόμου, «να δεις που, έρωτας, είναι απλά μια γοργόνα 
στην ποσειδωνία της, ευτυχισμένη επειδή ξέρει πως, όποτε θέλει, μπορεί να 
ανακαλύψει τα μαργαριτάρια του βυθού στα μάτια του αγαπημένου της, κι ένας 
άνδρας με μια βάρκα που τη λένε Αγάπη και μια βόλτα μαζί της στο ήσυχο 
πέλαγος. Να δεις που, έρωτας, δεν μπορεί να είναι κάτι άλλο πέρα απ’ αυτό…»

18



Συλλογικό

Η Βικτώρια Μακρή γεννήθηκε στην Πάτρα και μεγάλωσε στην Αθήνα, όπου συνεχίζει 
να κατοικεί. Άρχισε να ασχολείται με το γράψιμο κατά τη διάρκεια των σπουδών 
της στο Πολυτεχνείο. Έχει γράψει στίχους μελοποιημένους κυρίως από τον Νίκο 
Μαμαγκάκη σε τραγούδια με τη Μελίνα Κανά, τη Σοφία Παπάζογλου, τον Δημήτρη 
Κοντογιάννη   και  τη  Νένα  Βενετσάνου,  διηγήματα  που  έχουν  βραβευθεί  σε 
πανελλήνιους  και  διεθνείς  λογοτεχνικούς  διαγωνισμούς,  τα  μυθιστορήματα 
Ελεύθεροι Φυλακισμένοι (1997) και Casta Diva (2011) που κυκλοφορούν από τις 
εκδόσεις Ψυχογιός και ένα ακυκλοφόρητο ακόμα αφήγημα για την εμπειρία της 
δίπλα στον ποιητή διανοητή Δημήτρη Κακαλίδη. Αυτό το διάστημα ολοκληρώνει το 
τρίτο της μυθιστόρημα, καθώς και το πρώτο της θεατρικό έργο.  

19



Μια παράξενη Κυριακή

Μια Κυριακή στο Γαλαξίδι – Χάρης Γαντζούδης

«…Μέσα στα ρούχα μου σε κρύβω σαν φωτιά
να’ χουν να λεν πως δε σε γνώρισα ποτέ μου

όνειρο είναι η ιστορία μας, καρδιά μου
τα ξωτικά γυρνούν τις νύχτες συντροφιά μου…»

[Σωκράτης Μάλαμας]

Είχε ξημερώσει. Ο πρωινός ήλιος ξεπρόβαλε από την ανατολή, σβήνοντας τη 

δροσιά  άλλης  μιας  νύχτας  Σαββάτου,  δίνοντας  τη  σκυτάλη  στη  νέα,  καυτή, 

αυγουστιάτικη Κυριακή που μόλις ξεκινούσε. Η μαύρη μερσεντές κυλούσε πάνω 

στην εθνική οδό Αθηνών – Λαμίας. Το ζευγάρι, άφηνε πίσω του, τους φρενήρεις 

ρυθμούς της πρωτεύουσας, μαζί και τα άγχη, τις έγνοιες, τη ρουτίνα, για να 

ζωντανέψει ξανά τον έρωτά του στην πόλη που γεννήθηκε, το Γαλαξίδι. Αυτό 

τουλάχιστον είχε στο μυαλό της η Έλλη.    

Δε μιλούσε κανείς. Στο εσωτερικό του αυτοκινήτου απλώνονταν μια απαλή 

μελωδία από το ραδιόφωνο ενώ τα ερμητικά κλειστά παράθυρα κρατούσαν μακριά 

τους  ήχους  των  άλλων  οχημάτων,  που  ανέπτυσσαν  ταχύτητα  καθώς  τους 

προσπερνούσαν.  Ο  Σταύρος,  από  τη  θέση  του  οδηγού,  άλλαζε  νευρικά  τις 

ταχύτητες ενώ τα πόδια του χτυπούσαν άτσαλα μια στο γκάζι και μια στο φρένο. 

Το βλέμμα του αφηρημένο. Χανόταν έξω από το παράθυρο. Μια φωνή ούρλιαζε μέσα 

του.

«Τι θέλαμε τώρα να πάρουμε τους δρόμους Κυριακάτικα;»  ήθελε να ρωτήσει την 

Έλλη, τη σύζυγό του, η οποία με ανεβασμένα τα πόδια στο δερμάτινο κάθισμα του 

συνοδηγού, έδειχνε να απολαμβάνει τη διαδρομή. Δεν τη ρώτησε.  Δεν είχε όρεξη 

για κουβέντα. Άλλωστε ήξερε την απάντηση. Την είχε ακούσει να τη λέει το 

προηγούμενο βράδυ στον εφτάχρονο γιο τους, το Δημητράκη όταν εξέφρασε την 

απορία του για αυτή την εκδρομή 

«Θα γνωρίσεις τον τόπο, όπου πριν από δέκα χρόνια ο μπαμπάς ερωτεύτηκε τρελά 

τη μαμά» του εξήγησε με ένα παιχνιδιάρικο τόνο στη φωνή η Έλλη,  κλείνοντας 

πονηρά το μάτι στον Σταύρο που περνούσε από το διάδρομο. 

20



Συλλογικό

«  Δέκα  χρόνια  γνωριμίας,  έρωτα,  γάμου».  Και  αφόρητης  πλήξης  ήθελε  να 

προσθέσει εκείνος. Στο μεταξύ ο Δημητράκης που δεν άντεξε το πρωινό ξύπνημα, 

αποκοιμήθηκε στο πίσω κάθισμα του αυτοκινήτου. 

«Και τι θα πει επέτειος; Μόνο ο Δημητράκης μας ενώνει πια!» συνέχισε η φωνή 

να ουρλιάζει μέσα του και να του τρυπάει το μυαλό. 

Γαλαξίδι, Αύγουστος του 1992. Την παρατηρούσε αρκετή ώρα. Καθόταν μόνη 

της στο μπαρ πίνοντας βότκα λεμόνι. Πέρασε ανάμεσα από τα ηλιοκαμένα κορμιά 

των τουριστών, που χτυπιόταν στους ρυθμούς της δυνατής μουσικής και κάθισε 

δίπλα της. Το καλοσχηματισμένο της κορμί τύλιγε ένα στενό γαλάζιο φόρεμα το 

οποίο έφτανε λίγο κάτω από το γόνατο. Τα μακριά, ξανθά μαλλιά της, έκρυβαν το 

πρόσωπό της. 

«Καλησπέρα» 

Γύρισε προς το μέρος του. Τα βλέμματα τους συναντήθηκαν. Τα γαλάζια μάτια της 

τον διαπέρασαν ενώ τα σαρκώδη χείλη της τον προκαλούσαν να τα φιλήσει. Από 

εκείνη τη νύχτα ήταν μαζί. Γύρισε το κεφάλι του προς τη γυναίκα που καθόταν 

στο κάθισμα του συνοδηγού. Δεν την αναγνώριζε. 

«Που πάει ο έρωτας όταν χάνεται;» αναρωτήθηκε σιωπηλά και δυνάμωσε την ένταση 

του  ραδιοφώνου  για  να  διαλύσει  τις  σκέψεις  του.  Μα  καθώς  τα  χιλιόμετρα 

περνούσαν κάτω από τις ρόδες του αυτοκινήτου, το μυαλό του έκανε βουτιά στο 

παρελθόν του.

Όλοι οι σταθμοί της ζωή του περνούσαν σαν σκιές πάνω στο παρμπρίζ του 

αυτοκινήτου. Οι σπουδές δημοσιογραφίας, το κλάμα της μάνας στο αεροδρόμιο 

καθώς τον αποχαιρετούσε όταν εκείνος έφευγε για μεταπτυχιακές σπουδές στην 

Αγγλία, το κλάμα το δικό του λίγους μήνες αργότερα όταν  η Λένα, η πρώτη του 

μεγάλη αγάπη, του ανακοίνωνε από το τηλέφωνο πως δεν θα τον περίμενε να 

γυρίσει, η γνωριμία του με την Έλλη, ο γάμος τους, η πρώτη μέρα στο σπίτι με 

τον Δημητράκη όπου εκείνος έτρεχε πανικόβλητος  με κάθε ήχο που έβγαινε από 

το μικρό στόμα του γιου του και με την Έλλη να προσπαθεί να ηρεμήσει μπαμπά 

21



Μια παράξενη Κυριακή

και γιο, η προαγωγή του από ρεπόρτερ σε αρχισυντάκτη στην αθλητική εφημερίδα 

όπου  εργαζόταν  τα  τελευταία  πέντε  χρόνια.  Έφτασαν  μερικά  λεπτά  για  να 

καλύψουν τα σαράντα χρόνια της ζωή του. Εκτός από την αγάπη του για το γιο 

του όλα τα άλλα του φαινόταν ανούσια. Το ενδιαφέρον για τη δουλεία του είχε 

χαθεί. Ίσως  το  είχε  καταπιεί η πολυθρόνα του αρχισυντάκτη. Το πάθος  που 

ένιωθε πριν δέκα χρόνια για την κοπέλα που καθόταν μόνη της στο μπαρ πίνοντας 

βότκα λεμόνι δεν το ένιωθε για τη γυναίκα που βρισκόταν δίπλα του. Κάθε πρωί 

ξυπνούσε πρώτος. Ντυνόταν αθόρυβα και γλιστρούσε έξω από το σπίτι, μην τυχόν 

και την ξυπνήσει και αντικρίσει τη σύμβαση μέσα στην οποία ζούσε. Μα ακόμα 

πιο ανούσια από όλα του φαινόταν αυτή η κυριακάτικη εκδρομή.      

«Αργούμε  να  φτάσουμε;  Ζαλίζομαι»  ακούστηκε  η  φωνή  του  Δημητράκη  ο 

οποίος είχε ανασηκωθεί στο πίσω κάθισμα. 

«Σχεδόν φτάσαμε μωρό μου» του απάντησε η Έλλη γέρνοντας προς τα πίσω και 

χαϊδεύοντας τα ξανθά μαλλιά του. Μα πριν προλάβει να τραβήξει το χέρι της ο 

Δημητράκης, μη μπορώντας να κρατηθεί, έβγαλε πάνω στο μπεζ δερμάτινο κάθισμα 

ότι είχε φάει το πρωί στο σπίτι. Διέκοψαν για λίγο την πορεία τους. Η Έλλη 

έβγαλε το μικρό από το αυτοκίνητο για να πάρει καθαρό αέρα και του δρόσισε το 

μέτωπο με νερό. Ο Σταύρος αφού καθάρισε το αυτοκίνητο τους φώναξε για να 

συνεχίσουν τη διαδρομή τους. Πριν επιβιβαστούν και πάλι η Έλλη στάθηκε. 

«Κρίμα»

«Τι;» απόρησε ο Σταύρος. 

«Κρίμα» επανέλαβε εκείνη σηκώνοντας το χέρι της και δείχνοντας τη φωτογραφία 

μιας νεαρής κοπέλας που βρισκόταν στο εικόνισμα στην άκρη του δρόμου. «Είκοσι 

πέντε χρονών κορίτσι» , συνέχισε και μπήκε στο αυτοκίνητο. 

Η  κυρ-Ευτυχία,  της  οποίας  η  όψη  δεν  είχε  αλλοιωθεί  καθόλου  από  το 

χρόνο,  τους οδήγησε μέχρι την πόρτα του δωματίου τους. Το ίδιο δωμάτιο που 

πριν από δέκα χρόνια ο Σταύρος και η Έλλη είχαν περάσει την πρώτη τους νύχτα. 

Όλα ήταν ίδια. Τα χρώματα, οι μυρωδιές, οι μεταξωτές κουρτίνες που έκρυβαν τα 

22



Συλλογικό

σκοροφαγωμένα παραθυρόφυλλα, οι φωτογραφίες στους τοίχους που απεικόνιζαν τη 

ναυτική  παράδοση  του  Γαλαξιδίου.  Λες  και  το  δωμάτιο  όλα  αυτά  τα  χρόνια 

παρέμεινε κλειστό, έρημο, και περίμενε να ξαναπάρει ζωή από το ερωτευμένο 

ζευγάρι. Όμως δέκα χρόνια μετά, ο ερωτισμός που κατέκλυζε τα κορμιά του χθες 

είχε χαθεί και σε συνδυασμό με την αδιαθεσία του Δημητράκη ο οποίος ανέβασε 

και πυρετό καμία ερωτική διάθεση δεν χωρούσε να περάσει την πόρτα μαζί τους. 

Άνοιξε τα ξύλινα παραθυρόφυλλα. Το δωμάτιο πλημμύρισε με φως. Βγήκε στο 

μπαλκόνι και πήρε μια βαθιά ανάσα. Το βλέμμα του χάθηκε στη θέα των ήρεμων 

νερών του Κορινθιακού κόλπου. Τα γύρω σοκάκια ήταν έρημα. Το απαλό άγγιγμα 

στην πλάτη του τον έκανε να γυρίσει. 

«Δεν το φανταζόμουν έτσι». 

«Δεν πειράζει. Το παιδί;»

«Αποκοιμήθηκε» του απάντησε εκείνη και χώθηκε στην αγκαλιά του.

Όταν  ο  Σταύρος  σηκώθηκε  από  το  κρεβάτι  ο  ήλιος  έπεφτε  στη  δύση. 

Σκούντησε ελαφρά την Έλλη στον ώμο. 

«Τι είναι;» ρώτησε νυσταγμένα εκείνη. 

«Δεν φωνάζεις την Ευτυχία να μείνει με το παιδί, να πάμε καμιά βόλτα;»

«Δεν μου πάει η καρδιά να τον αφήσω μόνο του στην κατάσταση του»

«Μα ο πυρετός υποχώρησε»

«Πήγαινε εσύ»

Ο Σταύρος βγήκε από το δωμάτιο. Αρχικά τσαντίστηκε με την άρνηση της γυναίκας 

του να τον ακολουθήσει μετά όμως το σκέφτηκε καλύτερα. Θα εκμεταλλευόταν την 

απουσία της για να βάλει σε μια τάξη τις σκέψεις του. 

Περπάτησε στα γραφικά σοκάκια. Τουρίστες θαύμαζαν τα δίπατα σπίτια των 

καπεταναίων με τις κεραμοσκεπές, τα οποία έστεκαν αγέρωχα στο πέρασμα του 

χρόνου  δίνοντας  μια  άλλη  αίσθηση  στο  χώρο.  Διέσχισε  την  προβλήτα  του 

λιμανιού. Ξαφνικά ξεπήδησε στο μυαλό του η ύπαρξη μιας μικρής παραλίας λίγα 

μέτρα πιο κάτω. Αγόρασε τσιγάρα και μια μπίρα από το περίπτερο και κίνησε για 

23



Μια παράξενη Κυριακή

εκεί. 

Κάθισε στην ακρογιαλιά. Το σκοτάδι που είχε απλωθεί παντού, αλλά και τα 

βράχια  που  υψώνονταν  γύρο  από  την  παραλία  τον  έκαναν  να  αισθάνεται 

προστατευμένος. Άναψε ένα τσιγάρο και ρούφηξε μια γερή γουλιά μπίρα από το 

μπουκάλι. Ξεκούμπωσε το πουκάμισο του και πήρε μια βαθιά ανάσα.

«Θα της μιλήσω. Μόλις γυρίσουμε στην Αθήνα θα της πω να χωρίσουμε» μονολόγησε 

φωναχτά. Στο μυαλό του ήρθε ο διάλογος που είχε προ ημερών με τον Φάνη, 

κολλητό και συνεργάτη στην εφημερίδα. 

«Από το να βασανίζεσαι καλύτερα να χωρίσεις» 

«Απλά δεν θέλω να την πληγώσω. Είναι και το παιδί…»

«Το παιδί θα καταλάβει. Δεν είστε ούτε το πρώτο ούτε το τελευταίο ζευγάρι που 

θα πάρει διαζύγιο» 

Το πήρε απόφαση. Θα της ζητούσε διαζύγιο. Έσβησε το τσιγάρο του, έβγαλε 

τα  ρούχα του και βούτηξε στην  ζεστή θάλασσα. Όταν βγήκε  στην ακρογιαλιά 

ένιωθε ήρεμος. Φόρεσε το ξεβαμμένο τζιν του και ξάπλωσε το υγρό κορμί του στα 

χαλίκια. 

Ξαφνικά άκουσε βήματα. Ανασηκώθηκε. Γύρισε το κεφάλι του. Μια νεαρή 

κοπέλα  κατέβαινε  τα  σκαλιά  που  οδηγούσαν  στην  παραλία.  Από  το  φως  του 

φεγγαριού κατάφερε να διακρίνει τη λεπτή σιλουέτα της η οποία ήταν τυλιγμένη 

σε ένα λευκό παρεό. Τα σγουρά, μαύρα μαλλιά της ήταν όλα ριγμένα στον δεξί 

της ώμο. Τον πλησίασε με αργά βήματα και κάθισε δίπλα του. 

«Γεια»

«Γεια»

«Άσχημη μέρα;»

«Κενή μέρα» απάντησε εκείνος ανάβοντας τσιγάρο.

«Γιατί;»

«Ρουτίνα!»

«Ξέρω…»

24



Συλλογικό

«Πως μπορείς να ξέρεις; Δεν σε κάνω πάνω από είκοσι δυο» γύρισε και την 

κοίταξε με απορία εκείνος. Το πρόσωπό της κάτι του θύμιζε. Κάπου την είχε 

ξαναδεί αλλά δεν μπορούσε να θυμηθεί. 

«Είμαι είκοσι πέντε»

«Το ίδιο είναι. Από εδώ είσαι;»

«Όχι. Βρέθηκα εδώ πριν από έξι χρόνια για διακοπές και έμεινα για πάντα»

«Έρωτας;»

«Ναι αλλά εγώ έμεινα και εκείνος έφυγε»

«Σε εγκατέλειψε;»

«Δε μπορούσε μα γίνει αλλιώς» είπε εκείνη και ρούφηξε μια γουλιά από τη μπίρα 

του ενώ εκείνος της ζήτησε συγνώμη για την αδιακρισία του. 

«Εσύ;» τον ξάφνιασε εκείνη.

«Εγώ επέστρεψα μετά από δέκα χρόνια εδώ για να γιορτάσω την επέτειο γνωριμίας 

με τη γυναίκα μου»

«Και γιατί δεν είσαι μαζί της;»

«Ρουτίνα!»

«Δεν την αγαπάς;»

«Φτάνει μόνο η αγάπη;»

«Νομίζω πως ναι…»

«Εγώ νομίζω ότι δεν φτάνει. Χωρίς πάθος δεν επιβιώνει μια σχέση»

«Και φτάνει μόνο το πάθος;» τον ρώτησε εκείνη βυθίζοντας το βλέμμα της στα 

γκριζοπράσινα μάτια του. 

«Νομίζω πως ναι» απάντησε εκείνος πλησιάζοντας το πρόσωπό της. Νιώθει τη 

δροσερή  της  ανάσα.  Τα  καστανά  της  μάτια  κλείνουν  και  τα  χείλη  της 

παραδίνονται χωρίς καμιά αντίσταση στα δικά του. Εκείνος την τραβάει προς το 

μέρος του. Αγκαλιάζει  σφιχτά το λεπτεπίλεπτο κορμί  της. Η απαλή  αφή  της 

νεανικής της επιδερμίδας τον διεγείρει ακόμα περισσότερο. Νιώθει το πάθος να 

κατακλύζει  ξανά  το  σώμα  του.  Οι  παλμοί  της  καρδιάς  του  ακολουθούν  τους 

25



Μια παράξενη Κυριακή

ξέφρενους παλμούς της δικής της καρδιάς. Εκείνη τυλίγει τα χέρια της γύρω από 

το λαιμό του. Τα χείλη του γλιστρούν στο λαιμό της και από εκεί στο στήθος 

της. Τα κύματα που χάιδευαν τις άκρες των ποδιών τους έπαιρναν στα ανοιχτά 

παθιασμένα λόγια και ηδονικούς αναστεναγμούς. 

Ξάπλωσε δίπλα της. Η ανάσα του έβγαινε βαριά από το στήθος του ενώ στο 

κορμί του ένιωθε ακόμα το μούδιασμα της ηδονής. Έκλεισε τα μάτια του.

«Χρόνια είχα να νιώσω έτσι» είπε λαχανιασμένα και γύρισε προς το μέρος της 

κοπέλας. Μια έκπληξη όμως τον περίμενε. Η κοπέλα είχε εξαφανιστεί. Με το 

βλέμμα του άρχισε να βολιδοσκοπεί κάθε σπιθαμή της παραλίας. Κανένα σημάδι. 

Λες και κάποιο κύμα την τράβηξε μαζί του στο βυθό.   

Σε όλη τη διαδρομή μέχρι το δωμάτιο ήταν προβληματισμένος. Πριν μπει 

μέσα στάθηκε στον κήπο και άναψε ένα τσιγάρο. Η σκέψη ότι η νεαρή κοπέλα 

ήθελε να ζήσει μια καλοκαιρινή περιπέτεια και τίποτα παραπάνω του διέλυσε τον 

προβληματισμό. Τώρα ένιωθε ακόμη πιο σίγουρος για την απόφαση του να χωρίσει 

με την Έλλη. 

Γύρισε το κλειδί στην πόρτα και την άνοιξε σιγά σιγά. Το τρίξιμο της 

όμως  τον πρόδωσε. 

«Άργησες» του φώναξε η  Έλλη, εμφανώς εκνευρισμένη για την αργοπορία του, 

καθώς εκείνος έκλεινε την πόρτα του μπάνιου πίσω του. Το κρύο ντους τον 

χαλάρωσε ακόμα περισσότερο. Βγήκε και ξάπλωσε δίπλα στη γυναίκα του. Εκείνη 

περίμενε  κάποιες  εξηγήσεις,  αλλά  αντί  για  αυτές  εισέπραξε  μια  γλυκιά 

καληνύχτα από τα χείλη του, η οποία την εκνεύρισε ακόμα περισσότερο αλλά δεν 

ήθελε να ταράξει τον ύπνο του Δημητράκη.

Το  επόμενο  πρωί  στις  δέκα,  ξεκίνησαν  για  την  Αθήνα.  Η  διάθεση  του 

Σταύρου ήταν διαφορετική. Τραγουδούσε, χαμογελούσε, έκανε αστείες γκριμάτσες 

στο γιο του. Η Έλλη αποσβολωμένη από τη θέση του συνοδηγού δεν μπορούσε να 

εξηγήσει αυτή την αλλαγή του. Όπως επίσης δεν μπορούσε να εξηγήσει και το 

απότομο φρενάρισμα, που έκανε τα λάστιχα της μερσεντές να λιώσουν πάνω στην 

26



Συλλογικό

καυτή άσφαλτο, τη στιγμή που περνούσαν από το σημείο που είχαν κάνει στάση 

την προηγούμενη μέρα. 

«Τι έπαθες;»φώναξε τρομαγμένη η Έλλη. Ο Σταύρος δεν μιλούσε μόνο κοιτούσε με 

μανία το εικόνισμα στην άκρη του δρόμου. Η κοπέλα της φωτογραφίας ήταν η 

χθεσινή του ερωμένη. 

«Τι έπαθες;» τον ξαναρώτησε η Έλλη πιο δυνατά  αυτή τη φορά. 

«Κρίμα, νέα κοπέλα» ψέλλισε εκείνος δείχνοντας τη φωτογραφία. 

Μια κρύα ανατριχίλα διαπέρασε όλο του το κορμί. Πάτησε τέρμα το γκάζι. 

Ήθελε  να  φύγει  μακριά  και  να  ξεχάσει  εκείνη  την  παράξενη  Κυριακή  στο 

Γαλαξίδι. 

27



Μια παράξενη Κυριακή

Ο Χάρης Γαντζούδης γεννήθηκε στο Αγρίνιο το 1985. Ιστορίες του έχουν 

δημοσιευτεί στο internet [deity.gr, onestory.gr, shortstory.gr, 

microstory.gr], συμμετείχε στη συλλογή «Tweet _ Stories _ Λογοτεχνία σε 140 

χαρακτήρες» που κυκλοφόρησε από την ανοιχτή βιβλιοθήκη ενώ το Νοέμβριο του 

2012 κυκλοφόρησε το πρώτο του βιβλίο «Οι πρώτες σελίδες» από τις εκδόσεις 

Σαΐτα.

28



Συλλογικό

Μια Κυριακή-Θεοδώρα Τζόκα

Ο κύριος Μάλης είχε μόλις κάνει μια τρομακτική ανακάλυψη απ’ αυτές που 
συμβαίνουν μόνο στις Αμερικάνικες ταινίες θρίλερ. Σύμφωνα με το γενεαλογικό 
δέντρο που διακλαδωνόταν στην οθόνη του υπολογιστή του ΟΛΟΙ μα ΟΛΟΙ οι 
κοντινοί συγγενείς του, από τις αρχές του εικοστού αιώνα μέχρι σήμερα, 
πατέρας, μητέρα, παππούδες, παραπαππούδες, θείοι και θείες είχαν πεθάνει μια 
Κυριακή πριν προλάβουν να κλείσουν το εβδομηκοστό τρίτο έτος της ηλικίας 
τους.   
Σταυροκοπήθηκε δυο τρεις φορές αδυνατώντας να πιστέψει τα όσα απίστευτα 
μαρτυρούσε το ομολογουμένως καρπερό δέντρο της οικογένειάς του. Μπα! Κάποιο 
λάθος θα έχω κάνει, σκέφτηκε. Δεν μπορεί! Αν και έβλεπε πολύ καλά μετά τις 
δύο επεμβάσεις για καταρράκτη στα μάτια του, φόρεσε τα γυαλιά πρεσβυωπίας που 
κρέμονταν γύρω από το λαιμό του κι ένα ένα εξέτασε τα παρακλάδια του δέντρου 
με τα ονόματα και τις ημερομηνίες γέννησης και θανάτου των αξιότιμων προγόνων 
του. Την έρευνα την είχε κάνει για λογαριασμό του, κατόπιν αδράς αμοιβής, μια 
δημοφιλέστατη Αμερικάνικη ιστοσελίδα γνωστή για την εγκυρότητά της.  Όχι 
κανένα λάθος δεν είχε κάνει!  Όλοι είχαν πεθάνει μια αποφράδα Κυριακή της 
ζωής τους σε ηλικία εβδομήντα δύο ετών!  Τα χέρια του άρχισαν να 
τρεμουλιάζουν σαν τη νευρική βελόνα της πυξίδας. Ήταν εβδομήντα δύο ετών και 
τα επόμενα γενέθλια του απείχαν μόλις ένα μήνα και κάτι μέρες.  
«Χρειάζομαι ένα ποτό» είπε στον κανέναν και σηκώθηκε από την καρέκλα του για 
να ψάξει τη βότκα που του είχε φέρει δώρο η Γεωργιανή παραδουλεύτρα του, το 
μοναδικό άτομο που εδώ και πέντε χρόνια πατούσε πόδι στο μικρό ανώγειο 
διαμερισματάκι στη φτωχογειτονιά που μεγάλωσε και έζησε όλη του τη ζωή. 
Άνοιξε το ντουλαπάκι του στραπατσαρισμένου σκρίνιου που κουτσοστηριζόταν στον 
έναν κατακιτρινισμένο τοίχο του σαλονιού και ξέθαψε το μπουκάλι που είχε 
καταχωνιάσει εκεί για μια ώρα ανάγκης.  Έβαλε μια διπλή δόση σ’ ένα χαμηλό 
ποτήρι και ξανακάθισε στο ακατάστατο γραφείο του. Κατέβασε με μια γουλιά τη 
μισή ποσότητα και περίμενε για λίγο να σταθεροποιηθούν τα νεύρα του.  Έπειτα 
ξεκρέμασε το ημερολόγιο με τις ημίγυμνες στάρλετ που κρεμόταν στον τοίχο 
δίπλα στην τσίγκινη εικόνα της Παναγίας της Τήνου την οποία είχε αγοράσει από 
κάποιο καφέ/εστιατόριο στα Τέμπη όπου έκαναν στάση τα λεωφορείο του ΚΤΕΛ. 
Άρχισε να μετράει τις Κυριακές που είχαν απομείνει μέχρι τα επόμενα γενέθλιά 
του.  
«Χμμμμ!  Άλλες πέντε Κυριακές μαζί με την αυριανή!» είπε τρίβοντας δυνατά το 
πηγούνι του με το δεξί του χέρι, μια κίνηση που ασυναίσθητα έκανε όταν έβαζε 
το μυαλό του να δουλεύει σκληρά.   
Ο κύριος Μάλης έτρεμε το θάνατο όπως το μικρό παιδί τον μπαμπούλα. Πριν δύο 
χρόνια, μόλις πάτησε τα εβδομήντα, η μακάβρια αυτή φοβία μετατράπηκε σε 

29



Μια παράξενη Κυριακή

έμμονη ιδέα κολλημένη στο μυαλό του σαν διάφανη μεμβράνη τυλίγματος φαγητού. 
Μια ιδέα ζουζούνιζε στο μυαλό του. 
«Το βρήκα! Είναι απλό! Δεν θα κοιμάμαι τις Κυριακές! Θα στήσω εγώ καρτέρι στο 
Χάρο κι όταν έρθει θα τον προλάβω» είπε στον τετράπαχο γάτο του, το Sherlock, 
ο οποίος χασμουρήθηκε κι αμέσως μετά του γύρισε αδιάφορα την πλάτη.  
«Έ, μη κοιμάσαι Sherlock» φώναξε στο γάτο του κλωτσώντας τον ελαφριά για να 
ξυπνήσει. «Εσύ θα κρατάς τσίλιες!  Τι νόμιζες;  Ότι θα τη γλίτωνες την 
ταλαιπωρία;»  
Τα μαντάτα ήταν ζοφερά αλλά ο κύριος Μάλης ήταν γεννημένος μαχητής και δεν τα 
έβαζε κάτω εύκολα. Εξάλλου τώρα που το σκεφτόταν η ιστορία είχε και τη θετική 
της πλευρά.  Οπλισμένος καθώς ήταν με τη γνώση του τι μέλλον γενέσθαι, στο 
χέρι του ήταν να κάνει κάτι για να αποτρέψει το μοιραίο. Ευχαρίστησε την 
τσίγκινη Μεγαλόχαρη που οπωσδήποτε ήταν αυτή που του ενέπνευσε την ιδέα να 
ψάξει και να μάθει από πού κρατούσε η σκούφια του. 
«Έννοια σου και θα τα καταφέρω. Θα τον νικήσω το μπαμπούλα» είπε στο γάτο του 
ο όποιος αφού ξαναχασμουρήθηκε επιδεικτικά πήδηξε πάνω στον καναπέ και 
κουλουριάστηκε σαν το φίδι για να ρίξει έναν υπνάκο. 
Ξανάτριψε την τραχιά σαν γυαλόχαρτο επιφάνεια του σαγονιού του και βάλθηκε να 
προβληματίζεται για το πώς θα τα κατάφερνε να μείνει ξυπνητός ένα ολόκληρο 
εικοσιτετράωρο για πέντε συναπτές Κυριακές μέχρι να φτάσουν τα εβδομηκοστά 
τρίτα γενέθλια του όποτε και θα είχε διαφύγει τον κίνδυνο.     

Αφού αποστράγγισε τη βότκα που είχε απομείνει στο ποτήρι του πήγε 
στην κουζίνα για να φτιάξει καφέ.  Η ώρα ήταν δέκα και μισή.  Σε μιάμιση ώρα 
θα ήταν Κυριακή.  Πώς θα άντεχε τόσες ώρες χωρίς να κλείσει βλέφαρο;  Γέμισε 
με νερό τη καφετιέρα κι έριξε μέσα στο φίλτρο έξι γεμάτες κουταλιές της 
σούπας καφέ για να γίνει δυναμίτης. Έφτιαξε και δύο μεγάλα σάντουιτς με τυρί 
και ζαμπόν κι αφού τα τακτοποίησε όλα πάνω σ’ ένα δίσκο μεταφέρθηκε στο 
σαλόνι όπου στρογγυλοκάθισε στην αγαπημένη του πολυθρόνα για να απολαύσει το 
δείπνο του και να αρχίσει το καρτέρι.  Άνοιξε την τηλεόραση κι έκανε ένα 
γρήγορο ζάπινγκ.  Σταμάτησε σε μια ταινία έντονης δράσης με μπόλικο μπουνίδι 
και πιστολίδι τόσο όσο να του κρατήσει αμείωτο το ενδιαφέρον για κάνα δυο 
ώρες.  Όταν τελείωσε η ταινία στις 1:05 ξανάκανε ένα ζάπινγκ ώσπου έπεσε πάνω 
σε κάτι ξανθιές ξεβράκωτες που τον καλούσαν να τις πάρει τηλέφωνο για καυτό 
τηλεφωνικό σεξ.  Χμμμμμ!  Να σου πω!  Καθόλου άσχημη ιδέα!  Αν και τα 
διαβητικά και υπερτασικά φάρμακα που έπαιρνε του είχαν στερήσει τον ανδρισμό 
του ήταν μια καλούτσικη λύση για να περάσει η ώρα κάπως ευχάριστα.  Μετά θα 
έπαιρνε εκείνο το αστείο μέντιουμ με τα λαμέ γυναικεία ρούχα που έκανε 
προβλέψεις για  το μέλλον.  ‘Έτσι θα σκότωνε την ώρα πριν τον σκοτώσει αυτή 
πρώτη. 

Σχημάτισε το ροζ νούμερο και παρόλο που είχε κόψει κάθε είδους 
φουμάρισμα άναψε την αγαπημένη του παλιά πίπα. Στον τέταρτο χτύπο, μια 

30



Συλλογικό

βραχνή, γυναικεία φωνή του έλεγε πως ήταν σε γραμμή προτεραιότητας. Τράβηξε 
μια δυνατή ρουφηξιά από την πίπα του και παρατηρώντας τα σχήματα καπνού που 
αιωρούνταν σαν φαντάσματα τριγύρω του περίμενε.  Πέρασαν δυο, τρία, πέντε 
λεπτά και τίποτα.  Καμία απάντηση.  Έκλεισε το τηλέφωνο κι αποφάσισε να 
δοκιμάσει τη γραμμή του μέντιουμ.  Για κακή του τύχη βγήκε το ίδιο ακριβώς 
σπαστικό μήνυμα που του έλεγε πως ήταν σε γραμμή προτεραιότητας.  

«Άι σιχτίρ με τα κωλομηνύματα σας!» είπε νευριασμένα έτοιμος να κλείσει 
το τηλέφωνο.  Στο τσαφ όμως τον πρόλαβε μια τραγουδιστή, τσαχπίνικη αντρική 
φωνή. 

 «Καλησπέρα σας!  Τι μπορώ να κάνω για σας;»  
«Θέλω να μου πείτε τι μου επιφυλάσσει το άμεσο μέλλον μου» είπε αγανακτισμένα 
ο κύριος Μάλης.
«Ευχαρίστως, αγαπητέ μου. Θα μου πείτε ημερομηνία γέννησης και το ονοματάκι 
σας;» 
«25 Οκτωβρίου το 1942 και με λένε Θανάση». 
«Ωραία, Θανασάκη μου.  Ένα λεπτούλακι να ρίξω τα χαρτούλια σου». 
Άκου εκεί «τα χαρτούλια μου!  Δεν πάει καλά ο κόσμος!  
Περίμενε κάμποση ώρα πριν ξανακουστεί η σχεδόν υψίφωνη φωνή του μέντιουμ.
«Λοιπόν, Θανασάκη μου, ακούς;  Αυτό που βλέπω εδώ δεν είναι καθόλου καλό. 
Έχεις ένα μεγάλο εχθρό που τυλίγεται γύρω σου σαν μαύρη καταχνιά.  Ακολουθεί 
το κάθε σου βήμα και περιμένει την κατάλληλη στιγμή να κάνει το μεγάλο ντου. 
Θέλει μεγάλη προσοχή, φίλε μου». 
Πω πω! Το βρήκε ο άτιμος!  Ο κύριος Μάλης ξεροκατάπιε. 
«Και δεν μου λέτε; Άντρας ή γυναίκα είναι;»
«Περιμένεις ένα λεπτό να δω;»  Άντε πάλι μ’ αυτό το αναθεματισμένο περίμενε! 
Μια μουσική ταξίδεψε από άλλο γαλαξία κι έφτασε στα αυτιά του.  Πέρασαν ένα, 
δύο, τρία λεπτά και τίποτα.  Άφαντος ο μάγος!
«Λοιπόν, Θανάση, δεν φαίνεται εδώ εάν είναι άντρας ή γυναικά γιατί φοράει μια 
μαύρη κουκούλα και κρατάει κι ένα …………….»
Δεν πρόλαβε να τελειώσει την φράση του και η γραμμή έπεσε απότομα.  Με την 
καρδιά του να καλπάζει σαν τρομαγμένο άλογο ξανασχημάτισε το νούμερο αλλά και 
πάλι βγήκε εκείνο το σπαστικό ηχογραφημένο μήνυμα. Ξαναδοκίμασε αλλά μια από 
τα ίδια. 
Τσαρλατάνοι όλοι τους, σκέφτηκε και σηκώθηκε να κάνει ένα κρύο ντους για να 
διώξει τη νύστα που είχε αρχίσει να τον βαραίνει.  Όταν βγήκε από το ντους, 
ντύθηκε ζεστά κι γεμίζοντας ξανά το ποτηράκι του με βότκα άναψε ένα 
μπαγιάτικο τσιγάρο από κάποιο ξεχασμένο πακέτο που του είχε ξεμείνει στο 
συρτάρι του από τον καιρό που κάπνιζε σαν φουγάρο. Αποφάσισε παρά τις 
αυστηρές απαγορεύσεις του γιατρού του να καπνίζει όσο λαχταρούσε η ψυχούλα 
του μέχρι που θα έκλεινε τον εβδομηκοστό τρίτο έτος της ηλικίας του οπότε και 
θα τελείωνε αυτό το μαρτύριο.  Ρούφηξε λαίμαργα το τσιγάρο και εκτοξεύοντας 

31



Μια παράξενη Κυριακή

τον καπνό από τα ρουθούνια του σαν τον δράκο των παραμυθιών βάλθηκε να 
βηματίζει πάνω κάτω το μήκος του σαλονιού  σαν το νευρικό σύζυγο που 
περιμένει αγωνιωδώς να γεννήσει η γυναίκα του.  Ο Sherlock κοιμόταν στην 
κουνιστή καρέκλα που είχε κληρονομήσει από τη μπεμπέκα, τη λατρεμένη μητέρα 
του που καμιά γυναίκα απ’ αυτές που γνώρισε δεν μπορούσε να συγκριθεί μαζί 
της.  Τον έδιωξε με τις κλωτσιές, πήρε τη θέση του κι άρχισε να λύνει 
μανιωδώς σταυρόλεξα.  Ο καφές, τα τσιγάρα και η βότκα, φυσικά, είχαν 
μπαρουτιάσει την καρδιά του η οποία έτρεχε σαν μαραθωνοδρομέας λίγο πριν 
τερματίσει. Η πίεση του σίγουρα θα ήταν στα ύψη!  Το ίδιο και το ζάχαρό του! 
Δεν πειράζει.  Άλλες τέσσερις Κυριακές και θα τις κόψω όλες αυτές τις 
βρομερές συνήθειες, υποσχέθηκε στον εαυτό κι έκλεισε για λίγο τα μάτια του 
γιατί έτσουζαν.  
Όταν ξύπνησε οι καμπάνες της γειτονικής εκκλησίας χτυπούσαν για την πρωινή 
λειτουργία.  Αναθεμάτισε τον εαυτό του που αποκοιμήθηκε· θα μπορούσε να είχε 
συμβεί το μοιραίο!  Αποφάσισε να πάει, έτσι όπως ήταν με τη φούτερ φόρμα του, 
στην εκκλησία και να προσευχηθεί για τη σωτηρία του.  Ήπιε δύο καφέδες ακόμη, 
έφαγε πέντε-έξι κουλούρια αδιαφορώντας για τα επίπεδα γλυκόζης στο αίμα του, 
έβαλε το καπέλο του και την καμπαρτίνα του κι έκλεισε την πόρτα στα μούτρα 
του Sherlock.  
Στο δρόμο μέχρι την εκκλησία συλλογιζόταν την κατάσταση του. Δεν γινόταν να 
συνεχίσει έτσι μόνος μου. Άντε αυτήν τη φορά στάθηκε τυχερός! Φαίνεται πως ο 
μπαμπούλας είχε αλλού δουλειά και τον άφησε προσωρινά ήσυχο. ‘Έπρεπε να βρει 
κάποια άλλη λύση, πιο αποτελεσματική.  
Σέρνοντας τα πόδια του από την κούραση, έφτασε στην εκκλησία, ανέβηκε τα λίγα 
σκαλιά κι αφού άναψε το κεράκι του στάθηκε όρθιος στο πρώτο στασίδι δεξιά για 
να παρακολουθήσει τη λειτουργία και να προσευχηθεί στο Θεό να τον βοηθήσει να 
νικήσει το Χάρο. 
Όταν βγήκε με το αντίδωρο στο χέρι είδε ένα φωτεινό, πράσινο σταυρό στο 
απέναντι πεζοδρόμιο να αναβοσβήνει μέσα στη γκρίζα κουκούλα που είχε ρίξει 
πάνω της η φθινοπωρινή μέρα. ¨Ήταν το φαρμακείο της γειτονιάς που έτυχε να 
εφημερεύει εκείνη τη μέρα. Χμμμμμ!  Μια ιδέα άστραψε μέσα του. Διέσχισε το 
δρόμο και μπήκε στο φαρμακείο.  
«Πώς μπορώ να σας εξυπηρετήσω;» προσφέρθηκε ευγενικά η φαρμακοποιός.
«Ξέρετε, δουλεύω νύχτες και χρειάζομαι κάτι που θα με βοηθήσει να μένω 
ξάγρυπνος» είπε ο κύριος Μάλης.
«Το μόνο που έχω να σας δώσω χωρίς συνταγή γιατρού είναι κάτι χάπια καφεΐνης. 
Δύο το πολύ δύο φορές την ημέρα θα παίρνετε. Τα θέλετε;»
«Ναι, και, φυσικά, τα θέλω. Τι σας οφείλω;»
«Έντεκα ευρώ» είπε χαμογελώντας ευγενικά η φαρμακοποιός.
«Ορίστε. Σας ευχαριστώ πολύ».
Μόλις βγήκε έξω κι έστριψε στη γωνία του δρόμου άνοιξε το μπουκαλάκι και 

32



Συλλογικό

κατάπιε μονοκοπανιάς και χωρίς νερό τέσσερις κάψουλες. Έπειτα πέρασε μια 
βόλτα από το καφενείο, ήπιε ένα τσιπουράκι κι έπαιξε πρέφα με τους φίλους 
του.  Κατά τις τρεις άρχισε να νυστάζει επικίνδυνα και μέσα στον πανικό του 
κατάπιε αλλά τρία χάπια καφεΐνης. Το χαπακωμένο του στομάχι σύντομα άρχισε να 
γουργουρίσει.  Σταμάτησε στο μαγειρείο της γειτονιάς και κατέβασε τέσσερα 
γεμιστά, ένα πιάτο πατάτες φούρνου και μια πολίτικη σαλάτα. Για επιδόρπιο του 
φέρανε χαλβά σιμιγδαλένιο τον οποίο και συνόδευσε μ’ ένα διπλό ελληνικό καφέ 
βαρύγλυκο.  Το ζάχαρό του θα είχε εκτοξευτεί σαν πύραυλος. Μόλις βγήκε έξω 
σταμάτησε ένα ταξί και πήγε σινεμά όπου είδε τρεις φορές την ίδια ταινία 
Bond.  Όταν έφτασε σπίτι του ήταν 11: 45.  Σ’ ένα τέταρτο της ώρας θα 
τελείωνε η πρώτη από τις πέντε Κυριακές.  
Την επομένη ξύπνησε στις τέσσερις το απόγευμα με το κεφάλι του παραγεμισμένο 
σαν Χριστουγεννιάτικη γαλοπούλα. Έκανε ένα σκοτσέζικο ντους, έφτιαξε μια 
γρήγορη μακαρονάδα κι αφού καθάρισε και την τελευταία πιρουνιά που είχε 
μείνει στον πάτο της κατσαρόλας πήρε τα χάπια της πίεσης και του ζαχάρου που 
έπρεπε να είχε πάρει το πρωί και κατηφόρισε προς το μόνο εναπομείναν 
μπακάλικο για να κάνει τα ψώνια της εβδομάδας. Όταν γύρισε τάισε το Sherlock 
ο οποίος εξακολουθούσε να χασμουριέται επιδεικτικά λες και το ‘κανε επίτηδες 
για να τσατίσει τ’ αφεντικό του.  
Την Τρίτη και την Τετάρτη μέτρησε κάμποσες φορές την πίεση και το ζάχαρό του 
κι όπως το περίμενε και τα δύο είχαν μακράν ξεφύγει από τα επιτρεπτά όρια. 
Είχε κι έναν ανεξήγητο ποναλάκι στο πίσω μέρος της πλάτης του αριστερά κι ένα 
σφίξιμο στο στήθος.  Θυμήθηκε τα αγχολυτικά που είχε στο συρτάρι του και 
κάταπιε δυο μαζί μπας και καταφέρει να ηρεμήσει.  
Την Πέμπτη το άγχος του είχε κορυφωθεί τόσο που κινδύνευε να τα τινάξει από 
μόνος του χωρίς καμιά βοήθεια από το Χάρο.  Έτσι, αποφάσισε να πάρει τηλέφωνο 
στην κυρία Καίτη, την παραδουλεύτρα του, και να της κάνει την πρόταση που 
κλωθογύριζε στο μυαλό του καθόλη την εβδομάδα. Στον τέταρτο χτύπο, η κύρια 
Καίτη σήκωσε το ακουστικό. 
            «Γεια σας, κυρία Καίτη, τι κάνετε;  Ο κύριος Μάλης είμαι». 
«Καλά, κύριε Μάλη.  Εσείς πώς είστε;»
«Καλούτσικα, ας τα λέμε. Κυρία Καίτη, έχω να σας κάνω μία πρόταση.  Κάτι σαν 
υπερωρίες.  Ενδιαφέρεστε;» ρώτησε ο κύριος Μάλης. 
«Και φυσικά ενδιαφέρομαι» απάντησε η κυρία Καίτη. 
Η Γεωργιανή χήρα είχε απόλυτη ανάγκη από χρήματα.  Η κόρη της μόλις είχε 
χωρίσει από τον άντρα της κι έμεινε τώρα μαζί τους στο σπίτι με το επτάμηνο 
μωρό της.  Ο γιος της πήγαινε ακόμα σχολείο και η μητέρα της ήταν κατάκοιτη 
με εγκεφαλικό. 
«Υπάρχει, όμως, μια μικρή λεπτομέρεια» έσπευσε να προσθέσει ο κύριος Μάλης. 
«Σας ακούω, κύριε Μάλη» είπε ευγενικά η γυναίκα με τα σπαστά της Ελληνικά. 
«Θέλω να έρχεστε σπίτι μου κάθε Σάββατο βράδυ λίγο πριν τα μεσάνυχτα και να 

33



Μια παράξενη Κυριακή

φεύγετε κάθε Κυριακή βράδυ λίγο μετά τα μεσάνυχτα μόλις πάει Δευτέρα.  Αυτό 
θα γίνει για τέσσερις συνεχόμενες Κυριακές μέχρι τα γενέθλια μου. Για τον 
κόπο σας θα σας δώσω όσα λεφτά μου ζητήσετε».
«Μα γιατί. κύριε Μάλη;» ρώτησε απορημένη η κυρία Καίτη. «Συμβαίνει κάτι; 
Μήπως δεν είστε καλά;»
              «Όχι, όχι, θα σας εξηγήσω όταν έρθετε το Σάββατο». 

«Εντάξει, κύριε Μάλη. Θα είμαι εκεί».
«Περίφημα!  Σας ευχαριστώ πολύ».   
Όταν η κυρία Καίτη ήρθε λίγο πριν τα μεσάνυχτα του Σαββάτου της εξήγησε πως 
έχουν τα πράγματα.     
«Θέλω, λοιπόν, να ξενυχτάτε μαζί μου. Σε καμία περίπτωση δεν πρέπει να μ’ 
αφήσετε να κοιμηθώ.  Ακόμα κι αν χρειαστεί να με πάρετε με τις κλωτσιές. 
Εντάξει;»   
«Μάλιστα.  Ότι μου πείτε». 
«Λοιπόν, φτιάξτε τώρα ένα καφεδάκι να πιούμε κι ελάτε να παίξουμε καμιά 
μπιρίμπα για να περάσει η ώρα».  
Έπαιξαν μπιρίμπα μέχρι το πρώτο φως της ημέρας κι αφού πήραν το πρωινό τους 
πήγαν στην εκκλησία όπου οι αναθυμιάσεις του λιβανιού παραλίγο να κάνουν τον 
κύριο Μάλη να λιποθυμήσει. Όλη την υπόλοιπη μέρα η κυρία Καίτη έκανε τα πάντα 
για να μην αποκοιμηθεί το αφεντικό της: καφέ, φαγητό, παιχνίδια, βόλτες, 
τραγούδια, τηλεόραση, μουσική μέχρι και τραγούδια από την πατρίδα της 
τραγουδούσε για να τον ψυχαγωγήσει.  Λίγο μετά τα μεσάνυχτα προς Δευτέρα 
έφυγε και ο κύριος Μάλης έπεσε σαν τούβλο να κοιμηθεί. 
Ξύπνησε αργά τη Δευτέρα, κατά το απογευματάκι, και είχε τα  μαύρα του τα 
χάλια.  Ήταν ηλίου φαεινότερο πως η υγεία του είχε αρχίσει να κλονίζεται 
ραγδαία. Μια κοιμόταν με τις ώρες και μια δεν μπορούσε να κλείσει μάτι.  Μέσα 
στη σύγχυση του μυαλού του μπέρδευε τα χάπια του - πότε ξεχνούσε ολότελα να 
τα πάρει και πότε ξεχνούσε αν τα είχε πάρει –φτιάχνοντας του θανάσιμα κοκτέιλ 
που τον αρρώσταιναν παρά τον θεράπευαν.  Παράπαιε στο χείλος του θανάτου αλλά 
δεν είχε καν το κουράγιο να πάει στο γιατρό.  Εξάλλου τι θα του έλεγε του 
γιατρού;  Ότι φοβάται το θάνατο τις Κυριακές;  Θα τον θεωρούσε τρελό, αυτό 
ήταν το μόνο σίγουρο. 
«Δεν πειράζει, λίγο έμεινε. Άλλες τρεις Κυριακές και μετά θα φροντίσω 
καλύτερα τον εαυτό μου» είπε στον αδιάφορο Sherlock . 
Όταν το επόμενο Σάββατο κατέφτασε η κυρία Καίτη, ο κύριος Μάλης ήταν σχεδόν 
αγνώριστος. Είχε αδυνατίσει αισθητά και οι πρησμένοι κύκλοι κάτω από τα μάτια 
του είχαν μαυρίσει λες και κάποιο αόρατο χέρι του είχε χώσει μια δυνατή 
μπουνιά στο κάθε του μάτι. Μέρα με τη μέρα, σχεδόν ανεπαίσθητα, έπαιρνε τη 
μορφή του μπαμπούλα που τόσο έτρεμε. 
«Δεν πειράζει, κυρία Καίτη. Εκτός από την αυριανή, άλλες δύο Κυριακές μου 
έμειναν. Ύστερα θα ανακτήσω τις δυνάμεις μου.  Θα το δείτε.  Αρκεί βέβαια να 

34



Συλλογικό

ξεγελάσουμε το μπαμπούλα και όχι αυτός εμάς».
«Μη λέτε τέτοιες κουβέντες κύριε Μάλη. Τίποτα δεν θα πάθετε. Εκατό 

χρόνια θα ζήσετε, το είδα στο φλιτζάνι σας».
«Τέλος πάντων, έχω μια καταπληκτική ιδέα!  Αντί να καθόμαστε εδώ 

και να μετράμε τα δευτερόλεπτα που περνούν δεν πάμε καλύτερα στο καζίνο; Να 
δοκιμάσουμε και τις τύχες μας;  Τι λες;» 

«Να πάμε, κύριε Μάλη. Καμία αντίρρηση αλλά εγώ δεν έχω δεκάρα 
τσακιστή πάνω μου».

«Δεν πειράζει, θα σου δώσω εγώ πεντακόσια ευρώ για να παίξεις ότι 
θες».  

«Πεντακόσια! Α, όχι, είναι πάρα πολλά χρήματα!  Κι αν τα χάσω στο 
παιχνίδι;   Ξέρετε, δεν είμαι καθόλου τυχερή».

«Δεν πειράζει.  Καλύτερα να τα φάμε εμείς οι δυο παρά ο αχαΐρευτος 
ανιψιός μου όταν θα…..»  κι άφησε τη φράση του να αιωρείται σαν διάχυτη 
δυσοσμία στον αέρα. 
Το καζίνο ήταν ότι έπρεπε για να σκοτώσει κανείς την ώρα του.  Πίσω από τις 
βαριές, τραβηγμένες κουρτίνες που δεν άφηναν στάλα φωτός να εισχωρήσει στο 
νέον παράδεισο του εύκολου χρήματος έχανε κανείς την αίσθηση του χρόνου και ο 
ύπνος ήταν το τελευταίο πράγμα που σκεφτόταν όταν η αδρεναλίνη χτυπούσε 
κόκκινο. 
Λίγο πριν φύγουν για το καζίνο, η κυρία Καίτη πήγε στην κουζίνα να ταΐσει το 
Sherlock και ο κύριος Μάλης εξαφανίστηκε στην κρεβατοκάμαρά του. Μόλις έκλεισε 
την πόρτα, τράβηξε το μικρό χαλάκι μπροστά από το βαρύ κομοδίνο που πλαισίωνε 
το κρεβάτι του κι αφαίρεσε δύο χαλαρές σανίδες του ξύλινου πατώματος.  Εδώ 
φύλαγε τα λεφτά του εφάπαξ του γιατί δεν είχε καμία εμπιστοσύνη στις τράπεζες 
που καταληστεύανε τον κοσμάκη και μάλιστα σε εποχή κρίσης.  Έχωσε το χέρι του 
βαθιά μέσα, τράβηξε έξω την πλαστική σακούλα κι έβγαλε από μέσα της μια 
δεσμίδα πέντε χιλιάδων ευρώ.  Έπειτα ξανάβαλε τα πάντα στη θέση τους, τράβηξε 
το χαλάκι πάνω από τη κρυψώνα του και ξαναβγήκε στο σαλόνι με ζεστή τη τσέπη 
του όπως έλεγε η συγχωρημένη η μάνα του.  Η κυρία Καίτη τον περίμενε τυλιγμένη 
στο ασουλούπωτο και φθαρμένο παλτό της.   Κάλεσε ένα ταξί και φύγανε για το 
καζίνο. 
Η νύχτα και η μισή μέρα πέρασαν χωρίς να το καταλάβουν, ο κύριος Μάλης 
σκυμμένος πάνω στο τραπέζι παίζοντας Black Jack και η κυρία Καίτη στους 
κουλοχέρηδες. Όταν μετά από ανυπολόγιστες ώρες βγήκαν έξω στο ψιλόβροχο της 
Κυριακής είχαν σχεδόν διπλασιάσει και οι δυο τα κέρδη τους.  Σταμάτησαν ένα 
ταξί και πήγαν στο ακριβότερο εστιατόριο της πόλης για να το γιορτάσουν. 
«Είδες, κυρία Καίτη, ουδέν κακό αμιγές καλού. Έτσι όπως πάμε θα πλουτίσουμε». 
«Ναι, κύριε Μάλη, έτσι φαίνεται.  Να σας επιστρέψω όμως τα χρήματα που μου 
δώσατε για να παίξω» είπε η Καίτη κι άνοιξε την τσάντα της που είχε ελαφρώς 
φουσκώσει από τα ανέλπιστα κέρδη της ημέρας. 

35



Μια παράξενη Κυριακή

«Ούτε να το σκεφτείς!  Α, και λέγε με Θανάση, εντάξει;»  
«Και σεις να με λέτε Καίτη.  Στην υγειά μας, λοιπόν, Θανάση» είπε με γλυκό 
νάζι και σήκωσε το ποτήρι της που μέσα του άστραφτε η ακριβότερη σαμπάνια που 
διέθετε το μαγαζί. 
Το επόμενο Σαββατοκύριακο επανέλαβαν ακριβώς την ίδια συνταγή. Κεκλεισμένων 
των θυρών του καζίνου έχασαν και πάλι την αίσθηση του χρόνου πράγμα που ήταν, 
φυσικά, και το ζητούμενο. Αυτήν τη φορά στάθηκαν λιγότεροι τυχεροί αφού έχασαν 
κάμποσα χρήματα αλλά ακόμα κι έτσι περίσσευαν υπεραρκετά για να ξαναδειπνήσουν 
πλούσια στο πολυτελέστατο εστιατόριο του καζίνου όπου εκείνη την ώρα ένας 
μίμος προσποιούταν τον Elvis Presley και τραγουδούσε το Only You με μεγάλη 
επιτυχία.  Όταν τα χαράματα ξεμύτισαν στο δρόμο, ο κύριος Μάλης πήρε αγκαζέ 
την κυρία Καίτη και μαζί έκαναν έναν μεγάλο περίπατο στην παραλία της πόλης 
όπου απόλαυσαν σιωπηροί τις πρώτες λεπτές, λαμπερές ανταύγειες της καινούργιας 
μέρας που γλυκοχάραζε.  
Το βραδάκι αποφάσισαν να μείνουν στο σπίτι. Η κυρία Καίτη ετοίμασε ένα σουφλέ 
διαφόρων τυριών και ο κύριος Μάλης μια δροσερή σαλάτα δικής του έμπνευσης. Το 
γεύμα τους το συνόδεψε ένα μυρωδάτο μοσχοφίλερο λευκό κρασί Λαζαρίδη.  Όταν 
δεν έμεινε μπουκιά στο τραπέζι και σταγόνα στο μπουκάλι, η κυρία Καίτη 
εξαφανίστηκε στην κουζίνα και ο κύριος Μάλης επιδόθηκε στο νέο τεύχος 
Σταυρολεξομανία.  Κατά τις δέκα βγήκαν μια βόλτα ως το  video club και 
νοίκιασαν το Casablanca. Όταν γύρισαν η κυρία Καίτη έφταιξε μια γαβάθα ποπκόρν 
και οι δυο στρώθηκαν στον καναπέ να απολαύσουν την αριστουργηματική ταινία την 
οποία ο κύριος Μάλης είχε δει τουλάχιστον καμιά εικοσαριά φορές.  Ένα μισάωρο 
μετά τα μεσάνυχτα, μόλις τελείωσε η ταινία, η κυρία Καίτη ετοιμάστηκε να 
φύγει, όχι όμως πριν ταχτοποιήσει τα φάρμακα του κυρίου Μάλη και του φτιάξει 
ένα ζεστό χαμομηλάκι.
Έτσι βασανιστικά και συνάμα ευχάριστα περνούσε ο χρόνος ώσπου μια ηλιόλουστη 
μέρα έφτασε η τελευταία Κυριακή πριν τα εβδομηκοστά τρίτα γενέθλια του κυρίου 
Μάλη.  
«Sherlock, φτάσαμε στο τέλος.  Ακόμη σήμερα και μετά είμαι τζάμι» είπε ο 
κύριος Μάλης.  
Ο Sherlock τον κοίταξε με τις κόρες των ματιών του σε πλήρη διαστολή σαν να 
έβλεπε μπροστά του κάτι που τον φόβισε πολύ.  Πήδηξε στην αγκαλιά του 
αφεντικού του κι άρχισε να του γλείφει το μάγουλο με την τραχιά του γλώσσα.  Ο 
κύριος Μάλης δεν ήταν μαθημένος σε τέτοιου είδους σαλιαρίσματα κι αφού πρώτα 
του ψιλοχάιδεψε το κεφαλάκι τον έκανε πέρα με το χέρι του.  

«Λέω να κάνω πρόταση γάμου στην κυρία Καίτη.  Εσύ τι λες, Sherlock; 
Εγκρίνεις; Για δες και το μονόπετρο που της έχω πάρει από τα κέρδη του 
καζίνου!» κι έβγαλε από τη τσέπη του ένα κόκκινο βελούδινο κουτάκι σε σχήμα 
καρδούλας.  
Το επόμενο Σαββατοκύριακο που ήταν και το τελευταίο, η κύρια Καίτη, 

36



Συλλογικό

συνεπέστατη όπως πάντα, χτύπησε την πόρτα μισή ώρα πριν τα μεσάνυχτα του 
Σαββάτου.  Ήταν στις ομορφιές της.  Φορούσε ένα παλτό από συνθετική γούνα στο 
χρώμα της αλεπούς κι ένα καπέλο κανελί από τσόχα που το πλάι του στόλιζε ένα 
μεγάλο, πλεκτό μοβ τριαντάφυλλο. Στα πόδια της γυάλιζαν δύο ολοκαίνουργιες 
λουστρινένιες γόβες.  Στο δεξί της χέρι κρατούσε μια τσάντα ασορτί και το 
πρόσωπό της έλαμπε από ευτυχία. 

«Καλησπέρα, Καίτη».
«Καλησπέρα. Πώς είστε σήμερα κυρ….ε, συγνώμη, Θανάση;»
«Θανάσης και πληθυντικός δεν πάνε μαζί!  Αποδώ και πέρα θα μιλάμε στον 

ενικό, εντάξει;  Εξάλλου εμείς οι δύο έχουμε γίνει καλά φιλαράκια τώρα, έτσι 
δεν είναι;» είπε κι έσκυψε ελαφρώς προς το μέρος της σαν να ήθελε να τη 
φιλήσει.  Αφού πήρε το παλτό της, έβαλε το χέρι του γύρω από τη μέση της και 
την οδήγησε στην τραπεζαρία.  

«Είπα να δειπνήσουμε εδώ σήμερα».  
Το τραπέζι ήταν στρωμένο επίσημα με λευκό, λινό τραπεζομάντηλο, 

κρυστάλλινα ποτήρια, πορσελάνινα πιάτα και επάργυρα μαχαιροπίρουνα. Στο κέντρο 
άνθιζε ένα μπουκέτο από μικρά ροζ τριαντάφυλλα, σχεδόν μπουμπούκια, 
πλαισιωμένο από δύο αναμμένα κεριά που έλουζαν με ροζ θαλπωρή το χώρο της 
τραπεζαρίας.

«Γιορτάζετε κάτι;» ρώτησε η κυρία Καίτη.
«Δεν ξέρω.  Μπορεί!  Αν πεις το ναι, τότε, ναι, γιορτάζουμε τον αρραβώνα 

μας» είπε ο κύριος Μάλης κι έβγαλε τη βελούδινη καρδούλα με το δακτυλίδι από 
την τσέπη του.  

Η κυρία Καίτη άνοιξε το κουτάκι κι έμεινε άφωνη όταν αντίκρισε το 
αστραφτερό μονόπτερο.  Χωρίς να χρειαστεί να το σκεφτεί καθόλου είπε το μεγάλο 
ναι και η πρώτη σαμπάνια της βραδιάς άνοιξε.  Ο κύριος Μάλης έπιασε έναν 
σταθμό στο ραδιόφωνο με παλιά τραγούδια της Αθήνας και μαζί χορέψανε μερικά 
βαλς.  Αφού απόλαυσαν τα πεντανόστιμα εδέσματα που είχε ετοιμάσει ο κύριος 
Μάλης ειδικά για την περίσταση φόρεσαν τα πανωφόρια τους, κάλεσαν ένα ταξί και 
πήγαν στο καζίνο όπως έκαναν κάθε Σαββάτο βράδυ προς Κυριακή.  Ο χρόνος όπως 
πάντα πέρασε χωρίς να το καταλάβουν κι όταν έφυγαν από το καζίνο με τα 
καινούργια τους κέρδη ο κύριος Μάλης κοίταξε το ρολόι του χεριού του.  Ήταν 
οκτώ το πρωί.  Άλλες δεκαέξι ώρες και θα ήταν εκτός κινδύνου αφού θα τελείωνε 
η τελευταία Κυριακή πριν κλείσει τα εβδομηκοστά τρίτα γενέθλιά του τη Δευτέρα.

«Πάμε να φάμε πρωινό στο Hyatt Regency; Τι πειράζει;  Ακόμη γιορτάζουμε 
τους αρραβώνες μας, έτσι δεν είναι;» 

«Και δεν πάμε;» συμφώνησε η Καίτη κι έπιασε αγκαζέ τον κύριο Μάλη ό 
οποίος, παρά την εξάντληση που τσάκιζε τα κόκκαλά του, ένιωθε πανευτυχής για 
πρώτη φορά στη ζωή του. Μετά από ένα λουκούλλειο πρωινό που στοίχισε τα έστω 
και λίγα μαλλιά της κεφαλής του, σταμάτησαν ένα ταξί που τους άφησε στην 
εκκλησία της γειτονιάς τους. Μετά την πρωινή λειτουργία, ο κύριος Μάλης έκανε 

37



Μια παράξενη Κυριακή

μια στάση στο καφενείο και η Καίτη γύρισε στο σπίτι για να ετοιμάσει φαγητό 
και, φυσικά, να φτιάξει μια τούρτα γενεθλίων για τον αγαπημένο της κύριο Μάλη. 
Γύρω στις επτά το απόγευμα η συσσωρευμένη κούραση και η παρατεταμένη αϋπνία 
απειλούσαν να τινάξουν όλους τους κόπους τους στον αέρα γι αυτό και ο κύριος 
Μάλης πρότεινε να εγκαταλείψουν ολοταχώς το σπίτι. 

«Πάμε να φύγουμε. Αν μείνουμε εδώ θα μας πάρει ο ύπνος».  
«Και πού να πάμε;» 
«Τι λες να πάμε θέατρο; Έχει μια πολύ καλή παράσταση του Ίψεν στο 

Μέγαρο».
«Αχ! Τι ωραία! Λατρεύω το θέατρο» είπε περιχαρής η κυρία Καίτη.   
Κατά τις έντεκα είχαν γυρίσει σπίτι κατενθουσιασμένοι και οι δύο με την 

παράσταση.  Σε μια ώρα η Κυριακή θα τελείωνε, και η καινούργια μέρα θα έφερνε 
τα χαρμόσυνα γενέθλια του κυρίου Μάλη και το τέλος της ταλαιπωρίας τους.  Στις 
δώδεκα ακριβώς τα μεσάνυχτα η Καίτη έβγαλε την τούρτα και ο κύριος Μάλης με 
μεγάλη ανακούφιση έσβησε τα εβδομήντα τρία κεριά που συνωστίζονταν στη 
σοκολατένια επιφάνειά της.  Στις 12:20 η κυρία Καίτη ζήτησε να φύγει λέγοντας 
πως η μητέρα της δεν ήταν και πολύ καλά και έπρεπε να γυρίσει σπίτι να τη 
φροντίσει.  

«Θα έρθω αύριο να γιορτάσουμε κανονικά τα γενέθλια σου. Τώρα δεν έχεις 
τίποτα να φοβηθείς και μπορείς επιτέλους να κοιμηθείς ήσυχος» του είπε και 
φόρεσε το παλτό της.  

Μόλις πήγε ν’ ανοίξει την πόρτα ο Sherlock μπερδεύτηκε στα πόδια της 
προσπαθώντας να της κλείσει το δρόμο.  Το κόλπο ήταν γνωστό κι έτσι δεν έδωσε 
και πολλή μεγάλη σημασία.  Ωστόσο, κάτι στο ορθάνοιχτο βλέμμα των ματιών του 
την έκανε να κοντοσταθεί.  

«Τι είναι, Sherlock;» είπε κι έσκυψε να τον χαϊδέψει. 
Ο Sherlock πάτησε τα ουρλιαχτά σαν κακομαθημένο παιδί που απαιτεί να 

γίνει  το δικό του. 
«Έλα τώρα! Μη κάνεις έτσι! Θα γυρίσω το πρωί.  Τ’ αφεντικό σου μια χαρά 

είναι τώρα.  Τον διαφύγαμε τον κίνδυνο!» είπε κι έκλεισε απαλά την πόρτα.
Ο κύριος Μάλης είχε ήδη αποκοιμηθεί και το ροχαλητό του ακουγόταν σ’ όλο 

το διαμέρισμα. Ο Sherlock έτρεξε να μπει στην κρεβατοκάμαρα αλλά βρήκε την 
πόρτα κλειστή.  Κουλουριάστηκε στο κατώφλι και σίγασε. 

Τη Δευτέρα κατά το μεσημεράκι η Καίτη έφτασε μ’ ένα ταψί παστίτσιο στο 
χέρι. Χτύπησε το κουδούνι αλλά τίποτα.  Ξαναχτύπησε.  Πάλι τίποτα.  Άκουγε το 
Sherlock που κλαψούριζε πίσω από την πόρτα.  Η καρδιά της πήδηξε κάνα δυο 
χτύπους κι ένα κακό προαίσθημα την περιέλουσε σαν κρύος ιδρώτας. Έβαλε το 
κλειδί της στην πόρτα. Μόλις μπήκε μέσα ο Sherlock μπουρδουκλώθηκε στα πόδια 
της και ουρλιάζοντας σαν δαιμονισμένος την οδήγησε στην κάμαρα του κυρίου 
Μάλη.  Μόλις είδε το κέρινο πρόσωπό του κατάλαβε κι ένα βουβό, χοντρό δάκρυ 
κύλησε στο μάγουλο της. Σκέπασε το άψυχο σώμα του κυρίου Μάλη και μπήκε στο 

38



Συλλογικό

σαλόνι. Το ραδιόφωνο ακόμη έπαιζε.  Την ώρα που έσκυβε να το κλείσει μια 
ανακοίνωση πάγωσε το αίμα της.  

 Και για όλους τους ξεχασιάρηδες υπενθυμίζουμε πως το Σάββατο προς 
Κυριακή στις τρεις το πρωί  γυρίσαμε πίσω τα ρολόγια μας μια ώρα.  

Το παστίτσιο έπεσε από τα χέρια της και σωριάστηκε στην πολυθρόνα του 

αγαπημένου της κυρίου Μάλη.

39



Μια παράξενη Κυριακή

Η Θεοδώρα Τζόκα γεννήθηκε στην Ελλάδα και μεγάλωσε στη Βοστόνη των ΗΠΑ όπου 

οι  γονείς  της  μετανάστευσαν  από  ένα  φτωχό  ορεινό  χωριό  της  Δυτικής 

Μακεδονίας. Φεύγοντας, οι γονείς της πήραν μαζί τους, μια χούφτα χώμα από την 

αυλή τους και δυο μεγάλα όνειρα.  Το πρώτο ήταν να γυρίσουν μια μέρα στην 

πατρίδα τους.  Το δεύτερο ήταν να «μάθουν γράμματα» οι τέσσερις κόρες τους. 

Όπως και έγινε. Η Θεοδώρα σπούδασε Αγγλική φιλολογία στο ΑΠΘ και σήμερα ζει 

στη Θεσσαλονίκη. Όταν σπανίως δεν γράφει, διδάσκει Αγγλικά κι ασχολείται με 

πανεπιστημιακές  μεταφράσεις.  Άρθρα,  ποιήματα  και  διηγήματά  της  έχουν 

δημοσιευτεί σε πολλά Free Press έντυπα καθώς και στο διαδίκτυο.

40



Συλλογικό

Η πρώτη γνώση – Δημήτριος Χαζαρίδης

Η μνήμη των γονιών του δεν μπορούσε να ανακαλέσει τέτοια ένταση και 
φασαρία δουλειάς με την ξυλογλυπτική. Κοιτούσαν απορημένοι την κλειδωμένη 
πόρτα του δωματίου του και με το σούρουπο ήταν πλέον ανήσυχοι. Δεν είχε βγει 
ούτε για ένα ποτήρι νερό... Τί μέρα κι εκείνη; Θα τον έβλεπαν το πρωί 
φαντάστηκαν και θα του μιλούσαν. Ίσως να τον βοηθούσε, σκέφτηκαν κι οι δυο.

Η νηνεμία της ψυχής! Αυτό ήταν το μόνο του ζητούμενο εδώ και πολλά 
χρόνια. Ακόμη περισσότερα , όμως, ήταν τα εμπόδια στον δρόμο προς αυτή. Ποτέ 
δεν υπήρξε ήσυχο πνεύμα και κάποιοι δεν τον δικαιολογούσαν απόλυτα. Αλλά τί 
σημασία είχαν εκείνοι; Δεν υπέφεραν όταν πονούσε το μυαλό του με αναπάντητα 
ερωτήματα. Το να παρατηρείς είναι σχετικά εύκολο, το να επεξεργάζεσαι και να 
επεμβαίνεις για να επηρεάσεις όμως;

Στα εφηβικά του χρόνια η στάση των γονιών του παρέμενε η ίδια. Ανήκαν 
στην παράξενη εκείνη πλειοψηφία που δεν μιλούσε στα παιδιά της για κάτι άλλο 
εκτός από το φαγητό και το σχολείο. Όλοι και όλα βρίσκουν το δρόμο τους. 
Εμείς δηλαδή, πως μεγαλώσαμε; συνήθιζαν να λένε με περίσσια απλότητα. Η ζωή 
γνωρίζει τον τρόπο και θα κυλήσει,συμπλήρωναν.

Έτσι κι έγινε. Ή μάλλον κάπως έτσι... «Κύλησε» κι εκείνος από την 
εφηβεία του κιόλας σε μονοπάτια ενοχής και έντονης υπαρξιακής αναζήτησης. Οι 
συνομήλικοί του ήδη ψάχνανε τις πρώτες «θερμαγωγές» κοπέλες. Δεν απετέλεσε 
εξαίρεση ο Χριστόφορος. Μάλιστα σχετικά σύντομα κατάφερε να γοητεύσει 
ιδιαιτέρως ένα, κατά δύο χρόνια μεγαλύτερό του, κορίτσι. Οι ερωτικές τους 
περιπτύξεις και δραστηριότητες ήταν αρκετά προχωρημένες και δυνατές. Ώσπου 
μια πρωία εκείνος πάγωσε. Η κοπελιά δεν μπορούσε να καταλάβει γιατί και με 
απρόβλεπτη ηρεμία χάθηκε γρήγορα από την καθημερινότητά του.

Τον βασάνιζε ένα νέο για τα δεδομένα του αίσθημα. Λες και μια κάποια 
θρησκευτική ευθύνη κι ενοχή απέναντι στο «θείο», που δεν γνώριζε καλά-καλά, 
ξύπνησε εντός του. Ήταν σκοτεινό, βαθύ, οδυνηρό, και ξάφνου τον κατέτρωγε. Το 
αξιοπερίεργο είναι πως η οικογένειά του δεν ήταν από τις θρησκευόμενες και 
πιστές, όπως οι περισσότερες στην μικρή, επαρχιακή του πόλη. Τουναντίον 
μάλιστα. Ελάχιστες ήταν οι αναφορές. Ενώ οι προτροπές ή οι υποδείξεις, 
ανύπαρκτες. Πρέπει να διατηρήσω την καθαρότητά μου, σύμφωνα με το θέλημά του 
τού ξέφευγε πολλές φορές στο παραμιλητό του. Το θέλημα ποιανού; Καλό κι αυτό 
το ερώτημα, αλλά...

Η πρώτη του εξομολόγηση σε έναν ιερέα ήταν γεγονός. Χρειάζεται 
εγκράτεια και προσευχή. Ειλικρινής μετάνοια και αυστηρή νηστεία.Εκκλησιάσου 
και ξαναμίλησέ μου σύντομα. Να το κάνεις συχνά από τούδε και στο εξής, τέκνον 
μου. Η σχέση εξελισσόταν και αναπτυσσόταν παρά εκκλησία και θεώ...(;) 

Ο Χριστόφορος διψούσε για αλήθεια και ηρεμία. Αλλά έπινε ερωτηματικά, 

41



Μια παράξενη Κυριακή

επιπρόσθετους προβληματισμούς, αντιφάσεις, γραφικότητα, χρηματοθηρία. 
Ανθρώπινες αδυναμίες κατανοούνταν στο πρόσωπο κάποιων αλλά καταδικάζονταν 
όταν παρουσιάζονταν από την πλειοψηφία του ποιμνίου. Η χαρά της «δουλειάς», η 
επιτυχία της ενοχοποίησης. Άρα δουλείας; Σε ποιά, από τις πολλές κατηγορίες 
πιστών, να ανήκε άραγε ο Χριστόφορος; 

Στην πολυαγαπημένη πλέον φράση πολλών ελλήνων «μεμονωμένο περιστατικό» 
ακούμπησε τρυφερά τη θύμηση μιας μεγάλης Παρασκευής. Όταν ήταν μόλις έντεκα 
χρόνων και κάποιοι φίλοι τον πήραν μαζί για «παπαδάκι». Έξω από το ναό, ένας 
νεαρός συντονιστής των «παπαδακίων», έβρισε πάνω στα νεύρα του, για να 
ηρεμήσει τα παιδιά που πήγαν να βοηθήσουν στην περιφορά του επιταφίου. Την 
σύγχυσή του εκείνη, είχε καλύψει η νέα, μετεξομολογητική φάση της σχέσης του 
με τη θρησκεία. Πλέον ένιωθε πως όλα θα ήταν καλύτερα. Ακολουθούσε τις 
συμβουλές του πνευματικού του πατέρα και σύντομα γράφτηκε και στις τάξεις του 
κατηχητικού σχολείου.

Δεν γινόταν να ηρεμήσει έτσι. Όσα έβλεπε τον μπέρδευαν ακόμη 
περισσότερο και η γέννηση νέων ερωτημάτων ήταν αναπόφευκτη. Βωμολοχίες μικρών 
παιδιών, βίαιες συμπεριφορές στα πλαίσια ομαδικών παιχνιδιών, υπερβολική 
χαλαρότητα από μεγάλη μερίδα κατηχητών και βοηθών αυτών. Αδιαμφησβήτητη, 
φυσικά, ήταν η κοινωνική προσφορά σε πολλές περιπτώσεις, αλλά το σχόλιο του 
Χριστόφορου σχετικά, ήταν: Αυτό έλειπε, να μην υπήρχε κι αυτή. 

Το ποτήρι ξεχείλισε, όταν είδε μπροστά στα μάτια του να υβρίζονται τα 
«θεία» από πιστούς που κινούντο παραπλέυρως των ιερέων και όταν διέκρινε πως 
η εξουσία τύφλωνε πολλούς εκπροσώπους της εκκλησίας. Κάτι έχει χαλάσει σε 
αυτά τα καλώδια που μας «ενώνουν» με το θεό αναλογιζόταν συχνά. 

Η αρχική του απομάκρυνση από τον συγκεκριμένο χώρο έγινε συνειδητά και 
με ήσυχο τρόπο. Σύντομα, η φοιτητική του ιδιότητα ήταν γεγονός. Ευτυχώς για 
εκείνον πέρασε σε μια σχολή μιας μεγαλούπολης, πολύ μακριά από το πατρικό 
του. Εκεί ο χρόνος και η απαραίτητη μοναξιά για να σκεφτεί, ήταν αρκετά. 
Γέμιζε το κεφάλι του με ιδέες, τις κατέγραφε σε χιλιάδες φύλλα τετραδίων. Τις 
ξαναμελετούσε, τις διόρθωνε, τις σύγκρινε με την πραγματικότητά του. Αγαπούσε 
πολύ το γράψιμο, αλλά ακόμη περισσότερο αγαπούσε το ανεκλπήρωτο ζητούμενό 
του. Εκείνη τη νηνεμία.Μα γιατί δεν φτάνεις; Γιατί να μην τελειώνουν και να 
μην απαντώνται τόσα ερωτηματικά; Σου έχω τόση αγάπη κι όμως δεν έρχεσαι. 
Είσαι πια τόσο πλήρης αγάπης;

Στα φοιτητικά του χρόνια ο Χριστόφορος έζησε καταστάσεις που τον 
ωρίμασαν. Χτύπησε πολλές φορές, έπεσε κι όμως δεν ησύχαζε παρά μόνο όταν 
ξανασηκωνόταν. Και το έκανε πάντα. Γνώρισε νέους ανθρώπους, έκανε φίλους. 
Αγαπήθηκε, εκμεταλλεύτηκε, προδόθηκε. Πλησίασε κι αποστασιοποιήθηκε. Εξύψωσε 
και απομυθοποίησε. Ερωτεύτηκε και πόνεσε, πόνεσε πολύ και βαθειά. Μέτρησε και 
αφαίρεσε. Ζύγισε και σήκωσε. Και δεν ήταν μικρά τα βάρη. Μπερδεύτηκε κι 
έμεινε μπερδεμένος για καιρό. Εκείνοι που πραγματικά άξιζαν ήταν στο πλάι του 

42



Συλλογικό

για το λύσιμό του. Σε εκείνους που περίσσευαν και αποδείχτηκαν πονηροί, έμαθε 
επιτέλους να είναι όσο σκληρός χρειαζόταν. Έφυγε, εκτός από πτυχιούχος, άλλος 
άνθρωπος. Κι όμως η νηνεμία της ψυχής ήταν μια δυσεύρετη στο χάρτη της 
ψυχοσύνθεσής του, Ιθάκη.

Στην ορκομωσία του, τού ζητούσαν να χαμογελάσει σε φακούς φωτογραφικών 
μηχανών. Ενώ συγχρόνως, σε εκείνους των καμερών της τηλεόρασης, κάποιοι 
ξεστόμιζαν με ένα ένοχο ύφος, με πλήρη «συνείδηση» και από «δυσάρεστη θέση», 
μια μικρούλα λέξη: ΚΡΙΣΗ(!) Οικονομική; Ο Χριστόφορος ήξερε πως οι κρίσεις 
ήταν περισσότερες από μία. Και παρά το γεγονός πως όλα άλλαζαν ριζικά γύρω 
του -και όχι προς το καλύτερο- εκείνος αντέδρασε πάλι με ανησυχίες σχετικά με 
το θεό και τον λόγο της ύπαρξής μας. Έως τότε στη ζωή του είχε ρωτήσει και 
μάθει πολλά. Όχι όμως όλα. Με τα υπόλοιπα τί γινόταν; Εκείνα τα υπόλοιπα του 
άφηναν κατάλοιπα και ιδού: Ένας νέος, πτυχιούχος, άνεργος που αποφασίζει να 
βρει απαντήσεις αντί για δουλειά. Ποτέ του δεν είχε πολλά οπότε οι στερήσεις 
του ήταν αρκετά οικείες. Κι από γυναίκες κι έρωτες; Η φοιτητική περίοδος του 
προσέφερε αρκετά σχετικά με τον έρωτα κι είχε πονέσει πολύ για να το 
ξαναζήσει τόσο σύντομα.

Πόσοι από εμάς δεν έχουμε σκεφτεί: Εάν πριν από εμάς υπήρξε «εκείνος», 
πριν από εκείνον, ποιός ή τί; Κάπως έτσι εισέρχεσαι σε μια δίνη σχετικών 
σκέψεων οι οποίες όμως δε γίνεται να διαρκέσουν πολύ, διότι άμεσα 
εξασφαλίζεις έναν απίστευτο πονοκέφαλο. Γιατί; Επειδή, φυσικά, -λόγω 
αδιεξόδου- έχεις κάψει αμέτρητα εγκεφαλικά κύτταρα και πιάνεις τα μαλλιά σου 
να δεις εάν έμεινε τίποτα από το τριχωτό της κεφαλής. Ακριβώς σε μια παρόμοια 
κατάσταση ο Χριστόφορος επέστρεψε σε μια ακόμη φάση της αναζήτησής του. 
Παρέμενε μεγάλο το «γιατί», αλλά για κάποιο λόγο, ένιωθε πως οι απαντήσεις 
πρέπει να δίνονται από τη θρησκεία.

Βρισκόταν πάλι πίσω στην μικρή, επαρχιακή του πόλη. Οι πρώτες ημέρες 
του είχαν το χαρακτηριστικό της απόλυτης έως ανεξήγητης αδράνειας. Στοχασμοί 
επάνω σε βουνά, σε πολύ μεγάλους περιπάτους, στα παγκάκια της πλατείας. Και 
κοινός παρονομαστής: η μοναξιά. Οι παλιοί του φίλοι δεν τον αναγνώριζαν κι 
εφόσον δεν το επιθυμούσε, δεν επέμεναν πια να περνάνε χρόνο μαζί όπως όλοι οι 
συνομήλικοί τους.

Ένα απόγευμα, ο Χριστόφορος σκέφτηκε δυνατά: «Αυτό είναι!» Ούτε δυο 
λεπτά αργότερα βρέθηκε στον ανοιχτό προαύλιο χώρο της εκκλησίας της πόλης. 
Κοίταζε για λίγα λεπτά το κτίριο εντελώς ακίνητος, με ένα φοβερό μειδίαμα που 
δεν έφυγε στιγμή από την όψη του. Τον είδαν αρκετοί και κάποιοι από αυτούς 
έμειναν να τον παρακολουθούν. Η παρουσία τους τού ήταν αδιάφορη και σίγουρα 
δε τον επηρέασε. Ήταν ώρα. Άρχισε σιγά-σιγά κι όλο επιτάχυνε. Λες κι 
ακολουθούσε πιστά κάθε πάτημά του και σχημάτιζε νοητά ομόκεντρους κύκλους. 
Δεν περίμενε από το κέντρο εκείνο την απάντηση αλλά από «εκείνον». Μα τί του 
συνέβαινε; Πολλοί τον ρώτησαν. Ο Χριστόφορος όμως με αυτά που έλεγε δεν 

43



Μια παράξενη Κυριακή

απευθυνόταν σε εκείνους...
Είμαστε; Τί είμαστε; Υπάρχουμε στα αλήθεια; Λέγε. Απάντησέ μου. Φταίμε 

για τα λάθη μας ή μήπως μας επιτρέπεις να τα κάνουμε; Τί είμαστε; Σε 
πληροφορώ πως είμαι αποφασισμένος να τρέξω για πολλή ώρα ακόμη. Θα ζαλιστείς, 
θα παραπατήσεις, θα πέσεις στη μεριά της φωνής μου και αυτή τη φορά θα την 
ακούσεις. Και θα συνεχίσω ώσπου μου απαντήσεις. Δεν με νοιάζει που ακούς 
ημερησίως δισεκατομμύρια προσευχών. Απάντησε σε εμένα κι είναι σα να απαντάς 
σε όλους μας. Όλοι άνθρωποι είμαστε. Όλοι στην ουσία και το προορισμό, το 
ίδιο είμαστε. Δεν σταμάτησε λεπτό. Για κάτι παραπάνω από μία ώρα συνέχιζε να 
τρέχει φωνάζοντας. Ώσπου έπαυσε όταν άκουσε από κάπου τον αγαπημένο του 
Παυλάρα να τραγουδά: «Να’μαστε, τί να’μαστε, κανένας δεν το ξέρει...» Ήταν ο 
μόνος στίχος από το όλο τραγούδι που άκουγε ο Χριστόφορος. Σάστισε, με πρώτη 
αντίδραση το σήκωμα του δείκτη του για να ακολουθήσει την πηγή του στίχου. Το 
δάκτυλο κατέληξε στο ίδιο του το μέτωπο. Σχεδόν τρομαγμένος τινάχτηκε από τη 
θέση του και άρχισε να τραβάει τα ρούχα του. Του είχε περάσει από το μυαλό 
πως ίσως φορούσε εκείνη την λευκή στολή που δένει παράξενα.

Δεν βγήκε από το σπίτι του για τρεις ολόκληρες ημέρες. Όχι από ντροπή, 
αλλά επειδή ένιωσε πολύ μόνος σε εκείνη του την προσπάθεια. Αναλώθηκε στο να 
παίζει στα δάκτυλά του το πρώτο κομποσκοίνι που του είχαν δωρίσει. Δε 
μετρούσε τις προσευχές όπως κάνουν οι μοναχοί αλλά τις πολλές του απορίες.

Σε αντίθεση με τη γνωστή, κοινωνική του φύση, ο Χριστόφορος άλλαξε 
πολύ. Μετετράπη σε έναν άνθρωπο ολιγομίλητο έως εντελώς σιωπηλό ανά στιγμές. 
Λίγοι αντιλαμβάνονταν πως όσο πιο πολύ σιωπούσε τόσο πολλαπλασιάζονταν οι 
κραυγές μέσα στο κεφάλι του. Ερωτηματικές κραυγές. Σκεπτικές, ύπουλες, 
δύσκολες. Μα να μη βρίσκεται κάτι να απασχολήσει το μυαλό του θετικότερα, πιο 
γαλήνια(!) Αγαπούσε το ξύλο κάποτε και ασχολιόταν πολύ με τη ξυλογλυπτική. 
Αναμφίβολλα, απεικόνιζε και θρησκευτικές μορφές και αγγέλους τότε, αλλά τώρα 
θαρρείς πως το μόνο ξύλο που τον απασχολεί είναι εκείνο του σταυρού κι εάν 
ποτέ υπήρξε στα αλήθεια. 

Το σαββατόβραδο εκείνο δε σταμάτησε να ιδρώνει, να παραμιλά και να 
πηγαινοέρχεται στο δωμάτιό του. Τόσα χρόνια να μη βρίσκει αναπαμό κι εκείνο 
το βράδυ σα να μην είχε συνειδητοποιήσει τις στροφές των μοιρών. Δυσκολεύτηκε 
να αποκοιμηθεί και δεν ήταν οι προσευχές που είχε μάθει, αυτές που βοήθησαν. 
Ήταν η εξάντληση από το άγχος και τις σκέψεις οι οποίες δεν τον πρόδωσαν ούτε 
μια ημέρα. Ούτε καν εκείνη τη μέρα. Άραζαν πάντα εντός της κεφαλής του και 
τον βομβάρδιζαν.

Η χλωμάδα του προσώπου του νέου παπά λίγα λεπτά μετά το «Αμήν» ήταν 
άφραστη. «Μα τί έπαθε;», «Με το που τέλειωσε η λειτουργία, μωρέ; Να πω ότι 
ήταν το άγχος. Μια χαρά την έβγαλε την πρώτη του Κυριακή.» Το ποίμνιο αφού 
έβγαλε τον παπά στον προαύλιο χώρο, παρέμενε ενεό, ενώ δυο-τρεις προσπαθούσαν 
να τον επαναφέρουν.

44



Συλλογικό

Δεν άργησε πολύ να ανοίξει τα μάτια του. Κοιτούσε κατάπληκτος όλον τον 
κόσμο γύρω του και αντέδρασε τρομακτικά όταν συνειδητοποίησε πως ήταν ο 
«παπά-Χριστόφορος» που φώναζαν κάτι μικρά παιδιά παραδίπλα. Νευρικά 
αγγίζοντας τα ράσα του κοιτούσε το κενό. Σηκώθηκε αργά και έκανε μερικά 
βήματα να μείνει μόνος. Γύρισε προς τη μεριά του κόσμου που τον 
παρακολουθούσε όλος απορία και τους παρατήρησε για λίγα λεπτά. Οι παλάμες του 
είχαν κρυφτεί στα μανίκια των ράσων του και τα μάτια του μοιάζαν βουρκωμένα. 
Με απότομη στροφή και με γοργά βήματα κατευθύνθηκε προς το σπιτικό του, 
αμίλητος. Τις επόμενες δυο ημέρες δεν άνοιξε καθόλου την κλειδωμένη του 
πόρτα...

... Καταπιάστηκε μετά από αρκετό καιρό με το αγαπημένο του ξύλο. Οι 
γονείς του μπορούσαν να τον ακούν να ξεφυσά από την έντονη δουλειά και 
θαρρείς πως γινόταν να φέρεις καθαρά στο νου σου την ποσότητα και το βάρος 
του ιδρώτα του από την υπερπροσπάθεια. Του είχαν χτυπήσει κάμποσες φορές την 
πόρτα και τον ρωτούσαν διάφορα πάνω στην ανησυχία τους. Καμιά απάντηση εκτός 
από ξύλο που δουλευόταν εντατικά, από ανάσες βαριές και ελάχιστα, ακατανόητα 
παραμιλητά.

Η μάνα εκείνες τις ημέρες έκλαψε για το γιο της όσο δεν είχε κλάψει στο 
υπόλοιπο της ζωής του. Ο πατέρας έμοιαζε να τα έχει χαμένα και τη μια καθόταν 
σε μια γωνιά βουβός, την άλλη βλαστημούσε πάνω στην απόγνωση και την 
απελπισία του. Τα αδέρφια του δεν έδειχναν να έχουν συγκεκριμένη αντίδραση. 
Όπως συνηθιζόταν, έδειχναν να είναι ανταγωνιστικά κατά βάθος και μάλλον 
χαρούμενα που μπροστά στην αλλόκοτη συμπεριφορά του αδερφού τους θα 
αποδεικνύονταν και πάλι τα «καλά» παιδιά...

Ύστερα από ένα τρομακτικό λόγω άγνοιας διήμερο, οι γονείς του τον είδαν 
επιτέλους να βγαίνει από το δωμάτιό του. Κι όμως η χαρά τους δεν θα κρατούσε 
για πολύ. Ζήτημα ήταν να εμφανίστηκε για παραπάνω από ένα λεπτό. Είχε στα 
χέρια του το δημιούργημα που προήλθε από τον κόπο του. Ήταν μια ξύλινη 
επιγραφή, στις άνω γωνίες της οποίας είχε χαράξει δύο ερωτηματικά και στην 
μέση έγραφε: 

Ο ΜΟΝΟΣ ΠΟΥ ΜΕ ΓΝΩΡΙΖΕΙ ΚΑΛΥΤΕΡΑ ΕΙΝΑΙ Ο ΕΑΥΤΟΣ ΜΟΥ 
ΠΟΥ ΚΑΡΑΔΟΚΕΙ

45



Μια παράξενη Κυριακή

Ονομ/μο: Δημήτριος Χαζαρίδης
Γεννήθηκα στο Τσιμκέντ του Καζακστάν το 1986 και ύστερα από την παλιννόστηση 
της οικογένειάς μου το 1992 έχω μεγαλώσει και ζω ως σήμερα στον Πειραιά. Η 
καταγωγή μου είναι από τον Πόντο. Σπούδασα Τουριστικές Επιχειρήσεις στο 
Παράρτημα Σπετσών του Α.Τ.Ε.Ι Πειραιά. Λατρεύω τη μουσική και τη φύση. Η 
πρώτη μου επαφή με τη συγγραφή ήρθε στα πρόθυρα του Γυμνασίου όταν έγραψα 
κάποιες στροφές με ομοιοκατάληκτο στίχο. 

e-mail: systemdimis  @  yahoo  .  gr   

46

mailto:systemdimis@yahoo.gr
mailto:systemdimis@yahoo.gr
mailto:systemdimis@yahoo.gr
mailto:systemdimis@yahoo.gr
mailto:systemdimis@yahoo.gr


Συλλογικό

ΜικρόΚοσμος – Κώστας Θερμογιάννης

«Ευγένιε… Ευγένιε… Ξύπνα…».
Άνοιξε τα μάτια και συνειδητοποίησε πως η ανάσα του ήταν πολύ γρήγορη 

και ακανόνιστη ενώ το κορμί του ήταν ιδρωμένο. Μέσα στο χαμηλό, από τη χλωμή 
λάμπα του φωτιστικού, φως του δωματίου προσπάθησε ανήσυχος όπως ήταν, ίσως 
και λίγο τρομαγμένος, να καταλάβει τι είχε συμβεί αλλά η γλυκιά φωνή της 
Μιράντας τον καθησύχασε αμέσως επαναφέροντάς τον στην πραγματικότητα.

«Ευγένιε καλέ μου έβλεπες εφιάλτη» του είπε χαϊδεύοντάς τον στο μέτωπο.
«Εφιάλτη;» ρώτησε εκείνος σαστισμένος απλώνοντας τα χέρια του προς το 

μέρος της. Εκείνη κατάλαβε αμέσως τη χειρονομία του και τον έκλεισε στοργικά 
στην αγκαλιά της. «Τι ώρα είναι;» τη ρώτησε.

«Έξι» απάντησε εκείνη, «Είναι νωρίς ακόμα, κοιμήσου λίγο».
«Θα σηκωθώ» της είπε δίνοντάς της ένα φιλί στο πίσω μέρος του λαιμού 

της, «σήμερα είναι Κυριακή και πρέπει να πάω στη δουλειά πρωί πρωί».
«Στις εφτά πρέπει να είσαι εκεί, γιατί δεν κάθεσαι λίγο περισσότερο στο 

κρεβάτι να χουζουρέψεις; Έχεις χρόνο…» του απάντησε αλλά εκείνος είχε ήδη 
φύγει από την αγκαλιά της.

«Θα μου πεις τι όνειρο είδες;»
«Είναι ολόκληρη ιστορία… Θα σου την πω άλλη φορά, ίσως το απόγευμα, 

τώρα πρέπει να σηκωθώ για να αρχίσω να ετοιμάζομαι» της είπε και χάθηκε πίσω 
από την πόρτα του δωματίου.

Οι  άντρες  της  ασφάλειας  παρόλο  που  τον  ήξεραν  του  έκαναν  τον 
καθιερωμένο έλεγχο. Εκείνος τους καλημέρισε ευγενικά δίνοντάς τους την κάρτα 
με τα διαπιστευτήρια την οποία έβαλαν στο ειδικό μηχάνημα. Λίγες στιγμές 
αργότερα βρέθηκε μπροστά στη μεγάλη πόρτα ασφαλείας, το κλειδί στριφογύρισε 
τέσσερις φορές μέχρι που ακούστηκε ένας μεταλλικός ήχος διαταράσσοντας την 
ησυχία μέσα στην άδεια βιβλιοθήκη. Ο Ευγένιος μπήκε στο άδειο κτήριο που 
φυλασσόταν  τα  επικίνδυνα  βιβλία  και  κατευθύνθηκε  στη  μικρή  αποθήκη  που 
φιλοξενούσε τα εργαλεία της δουλειάς του, μια σκούπα, μια σφουγγαρίστρα με τα 
παρεκλόμενά της, τα πανιά για το ξεσκόνισμα, μερικές ηλεκτρικές συσκευές και 
κάποια άλλα υλικά που χρησιμοποιούσε κάθε Κυριακή όταν καθάριζε τους χώρους 
της  βιβλιοθήκης.  Βγήκε  κι  άρχισε  να  περιδιαβαίνει  τους  διαδρόμους,  τα 
περισσότερα βιβλία ήταν σφραγισμένα μέσα σε γυάλινες προθήκες ασφαλείας αλλά 
υπήρχαν και κάποια στο εργαστήριο μελέτης που τον περίμεναν για να τα βάλει 
στις  θέσεις  τους.  Κάθε  Κυριακή  ξεκινούσε  τη  δουλειά  νωρίς  το  πρωί  και 
τελείωνε πάντα μετά τις πέντε το απόγευμα, έκανε τις χοντρές δουλειές που δεν 
μπορούσε να κάνει κάθε Τρίτη και Πέμπτη που πήγαινε στη βιβλιοθήκη το βράδυ 
κυρίως για να τακτοποιήσει τα βιβλία και όχι για να καθαρίσει.

Τα ρούχα της δουλειάς είναι αλήθεια πως τον δυσκόλευαν στις κινήσεις 

47



Μια παράξενη Κυριακή

του αλλά για λόγους προστασίας έπρεπε να τα φοράει και μαζί με αυτά φορούσε 
κρεμασμένη την ταυτότητα ασφαλείας με τη φωτογραφία του αλλά και την ειδική 
κάρτα που μετρούσε την ενδεχόμενη έκθεση σε επικίνδυνα υλικά. Από τότε που 
αποδείχτηκε  πως  τα  βιβλία  είναι  επιβλαβή  για  τους  ανθρώπους,  όσα  δεν 
κατάστρεψαν  δια  της  πυράς  για  να  εξαφανίσουν  κάθε  ίχνος  τους,  τα  είχαν 
συγκεντρώσει  σε  χώρους  ελεγχόμενους  με  αυστηρά  περιορισμένη  πρόσβαση 
προκειμένου  να  περιοριστεί  στο  ελάχιστο  η  επιρροή  τους.  Ο  Δήμαρχος  είχε 
ορίσει  μόνο  δυο  ανθρώπους  που  ήταν  επιφορτισμένοι  με  το  καθήκον  να 
διαχειρίζονται τα βιβλία και τις βιβλιοθήκες, τον Κύριλλο και τον Ιωσήφ, ο 
ένας κληρικός και ο άλλος πολιτικός έτσι όπως πρόσταζε ο νόμος. Εκείνοι οι 
δυο  και  ο  Ευγένιος  ήταν  οι  μοναδικοί  άνθρωποι  που  είχαν  πρόσβαση  στη 
βιβλιοθήκη, ούτε καν ο ίδιος ο Δήμαρχος που φοβόταν μη μολυνθεί από κανένα 
επικίνδυνο πράγμα εκεί μέσα δεν είχε πατήσει το πόδι του ποτέ. Ο Ευγένιος 
απαγορευόταν να διαβάζει τα βιβλία παρόλο που ήταν από τους λίγους ανθρώπους 
που μπορούσε να το κάνει, βέβαια οι υπεύθυνοι δεν το γνώριζαν αυτό. Η γιαγιά 
της Μιράντας, κρυφά από τη μάνα του κοριτσιού, από την ίδια της την κόρη 
δηλαδή αλλά κι από όλους τους άλλους, την είχε μάθει να διαβάζει, εκείνη είχε 
μάθει από τη δικιά της γιαγιά, η οποία ήταν δασκάλα πριν την απαγόρευση. Η 
μάνα  της  Μιράντας  υπάκουε  στο  σύστημα  τυφλά  και  δεν  ανεχόταν  καμία 
λοξοδρόμηση από αυτό, δε διέφερε σε τίποτα από τους υπόλοιπους ανθρώπους που 
είχαν τυφλή εμπιστοσύνη στο δόγμα. Το ένοχο μυστικό της το είχε εκμυστηρευτεί 
στον Ευγένιο λίγο μετά το γάμο τους κι εκείνος θέλοντας να δείξει πόσο την 
αγαπάει της ζήτησε να τον μάθει να διαβάζει κι εκείνον, μαζί στην αγάπη της 
είχε πει, μαζί και όπου αλλού πρέπει στη ζωή κι ας είναι και παράνομο!

Ξεκίνησε το σκούπισμα από το δεύτερο όροφο όπως έκανε κάθε φορά, από το 
γραφείο του Κύριλλου και του Ιωσήφ και μια ώρα αργότερα είχε τελειώσει και 
τον πρώτο όροφο. Συνέχισε στο ισόγειο και στο υπόγειο χωρίς να σταματήσει κι 
έφτασε έξω από το εργαστήριο. Άνοιξε με φόβο την πόρτα για να μπει σ’ εκείνο 
το χώρο, κάθε φορά που έμπαινε εκεί μέσα σφιγγόταν η καρδιά και τα εσώψυχά 
του. Ήταν το μέρος που γινόταν η μελέτη των βιβλίων. Πάνω στον πάγκο με το 
λευκό  φως  από  τη  λάμπα  που  έμοιαζε  ίδια  μ’  εκείνη  των  χειρουργείων  δεν 
υπήρχαν πολλά βιβλία για συμμάζεμα εκείνη τη φορά παρά μονάχα δυο. Το ένα 
έγραφε «Οδύσσεια» και το άλλο «Ιλιάδα». 

«Παράξενο» σκέφτηκε, «πρώτη φορά μέσα στο εργαστήριο βλέπω μόνο δύο 
βιβλία!». Τα έπιασε στα χέρια του κι ένιωσε το βάρος τους ανασηκώνοντας τα 
φρύδια του σχεδόν μηχανικά. Άφησε το ένα και γύρισε το άλλο στο οπισθόφυλλό 
του, έβαλε το μηχάνημα ανάγνωσης του κώδικα πάνω στην εικόνα ταξινόμησης. 
«Ομήρου Οδύσσεια… Πρώτος όροφος… Κόκκινος τομέας… Τέταρτο τμήμα… Τετράγωνη 
ένδειξη» ακούστηκε η εκφώνηση με τη γυναικεία φωνή του αναγνώστη. Γύρισε το 
βιβλίο μπροστά αλλά δεν το άφησε από τα χέρια του, η εικόνα εκείνου του άντρα 

48



Συλλογικό

με την περικεφαλαία που απεικονιζόταν στο εξώφυλλο του μαγνήτισε το βλέμμα. 
Το  έφερε  κοντά  στο  πρόσωπό  του  προσπαθώντας  να  διακρίνει  καλύτερα  τα 
χαρακτηριστικά του δεν μπόρεσε όμως να διασαφηνίσει τι ήταν εκείνο που τον 
τραβούσε στο βιβλίο που είχε μπροστά του, το σίγουρο ήταν πως πρώτη φορά ένα 
από εκείνα τα επικίνδυνα πράγματα του ασκούσε τέτοια γοητεία. Το ακούμπησε 
πάνω στον πάγκο κι ένιωσε να τον διαπερνά ηλεκτρικό ρεύμα όταν μέσα στο μυαλό 
του γεννήθηκε η ιδέα να το ανοίξει. Τόσα χρόνια εργαζόταν εκεί και ποτέ 
άλλοτε δεν είχε νιώσει έτσι, αυτή την ανεξέλεγκτη επιθυμία να παρανομήσει! 
Παρόλο που τα γάντια της στολής του ήταν σχετικά χοντρά κατάφερε να πιάσει το 
εξώφυλλο  χωρίς ιδιαίτερη προσπάθεια.  Τα μάτια του  πίσω από το γυαλί  της 
μάσκας φωτίστηκαν, τα ανάμικτα αισθήματα εκείνης της στιγμής μαζί με την 
αμφιβολία  και  την  υποψία  πως  κάποιος  τον  έβλεπε  και  θα  τον  πιάσει  να 
παρανομεί έκαναν την καρδιά του να χτυπάει ακανόνιστα ενώ ταυτόχρονα η ανάσα 
του γινόταν ολοένα και πιο γρήγορη. Με μια αποφασιστική κίνηση άνοιξε το 
βιβλίο έχοντας στρέψει ελαφρώς το κεφάλι του προς τα δεξιά φοβούμενος αυτό 
που θα αντίκριζε. Η πρώτη σελίδα ήταν κενή. Παραξενεύτηκε. Γύρισε την επόμενη 
και  είδε  μια  παρόμοια  εικόνα  με  εκείνη  που  υπήρχε  στο  εξώφυλλο.  Σχεδόν 
ασυναίσθητα γύρισε και κοίταξε ολόγυρά του για να σιγουρευτεί πως δεν υπήρχε 
κανείς. Αμέσως μετά κοίταξε την κάρτα που ήταν κρεμασμένη πάνω στη στολή του 
αλλά δεν είχε αλλάξει χρώμα. «Αυτό κι αν είναι περίεργο» είπε μονολογώντας, 
«άνοιξα το βιβλίο αλλά δεν υπάρχει καμία μόλυνση!». Η ματιά του γύρισε πάλι 
στο βιβλίο, γύρισε άλλη μια σελίδα αλλά κι εκείνη ήταν αδειανή. «Έτσι είναι 
τα  βιβλία;»  αναρωτήθηκε,  «Άδειες  σελίδες;».  Με  μια  απότομη  κίνηση  γύρισε 
τρεις τέσσερις σελίδες μαζί και τα μάτια του έπεσαν αμέσως πάνω στο κείμενο.

«Άνδρα μοι ννεπε, μο σα, πολύτροπον, ς μάλα πολλὰἔ ῦ ὃ

πλάγχθη, πε  Τροίης ερ ν πτολίεθρον περσενἐ ὶ ἱ ὸ ἔ

πολλ ν δ  νθρώπων δεν στεα κα  νόον γνω,ῶ ᾿ ἀ ἴ ἄ ὶ ἔ

πολλ  δ   γ  ν πόντ  πάθεν λγεα ν κατ  θυμόν,ὰ ὰ᾿ ὅ ᾿ ἐ ῳ ἄ ὃ

 ρνύμενος ν τε ψυχ ν κα  νόστον ταίρων.Ἀ ἀ ἥ ὴ ὶ ἑ

λλ  ο δ  ς τάρους ρρύσατο, έμενός περἀ ᾿ ὐ ᾿ ὣ ἑ ἐ ἱ

49



Μια παράξενη Κυριακή

α τ ν γ ρ σφετέρ σιν τασθαλί σιν λοντο,ὰὐ ῶ ῃ ἀ ῃ ὄ

νήπιοι, ο  κατ  βο ς περίονος ελίοιοὰἳ ῦ Ὑ Ἠ

σθιον: α τ ρ  το σιν φείλετο νόστιμον μαρ.»ὰἤ ὐ ὁ ῖ ἀ ἦ

«Δεν καταλαβαίνω τι γράφει» σκέφτηκε, «τι είναι αυτά τα πράγματα που 
γράφουν τα βιβλία;». Γύρισε το βλέμμα του στην απέναντι σελίδα και διάβασε.

«Τον άντρα, Μούσα, τον πολύτροπο τραγούδα μου, που πλήθος
διάβηκε τόπους, αφού πάτησε της Τροίας το κάστρο το άγιο,
και πολιτείες πολλές εγνώρισε, πολλών βουλές ανθρώπων,
κι αρίφνητα τυράννια ετράβηξε στα πέλαγα η καρδιά του,…»

«Αυτό  το  καταλαβαίνω»  συλλογίστηκε  και  η  περιέργειά  του  για  το 
περιεχόμενο του βιβλίου που ολοένα και μεγάλωνε τον έκανε να συνεχίζει να 
διαβάζει. 

«…για να σωθεί κι αυτός παλεύοντας και πίσω τους συντρόφους
να φέρει κι όμως δεν τους γλίτωσε, κι ας το ποθούσε τόσο'

τι από τις ίδιες τους εχάθηκαν τις ανομιές εκείνοι —
οι ανέμυαλοι, που τ’ ουρανόδρομου τα βόδια έφαγαν Ήλιου,

κι αυτός τη μέρα τους αρνήστηκε του γυρισμού.»

Αφέθηκε στη μαγεία του κειμένου και χάθηκε μέσα στον πρωτόγνωρο για 
εκείνον κόσμο που γέμιζε το μυαλό του με εικόνες, με ήχους και σκέψεις που 
ποτέ πριν δεν είχε αισθανθεί. Η ώρα είχε περάσει όταν συνειδητοποίησε πως 
είχε ξεχαστεί μέσα στο εργαστήριο διαβάζοντας αντί να κάνει τη δουλειά του. 
Αμέσως έκλεισε το βιβλίο  και  μάζεψε  τα  πράγματά  του. Βιαστικά άρχισε  να 
προχωρά  προς  τον  ανελκυστήρα  που  θα  τον  οδηγούσε  μέχρι  τον  πρώτο  όροφο 
προκειμένου να τοποθετήσει εκείνα τα δυο βιβλία στη θέση τους. Μερικά λεπτά 
αργότερα βρισκόταν μπροστά το τέταρτο τμήμα του πιο επικίνδυνου τομέα της 
βιβλιοθήκης, του κόκκινου, κι έψαχνε για την τετράγωνη ένδειξη. Όταν είδε πως 
βρισκόταν ψηλά τράβηξε την ενσωματωμένη με τις προθήκες σκάλα κι έκανε να 
ανεβεί  με  μεγάλη  βιασύνη.  Στο  πέμπτο  σκαλί  όμως  από  τη  γρηγοράδα  του 
παραπάτησε  και  παρόλο  που  προσπάθησε  να  πιαστεί  δεν  τα  κατάφερε.  Η 
προδιαγεγραμμένη  από  τη  βαρύτητα  πορεία  προς  το  πάτωμα  είχε  αρχίσει  να 
γίνεται  πραγματικότητα  και  η  μη  αναστρέψιμη  πτώση  κράτησε  μονάχα  μερικά 
κλάσματα του δευτερολέπτου. Έπεσε με δύναμη κι ένιωσε ένα ισχυρότατο πόνο στο 
πίσω μέρος του κεφαλιού του. Όλα γύρω του σκοτείνιασαν, το τελευταίο πράγμα 

50



Συλλογικό

που ένιωσε ήταν η ανάσα του που γινόταν ολοένα και πιο βαριά.

Όταν άνοιξε τα μάτια του ο πόνος είχε εξαφανιστεί. Σηκώθηκε αργά αργά 
από  το  πάτωμα  κι  έφερε  το  δεξί  χέρι  στο  πίσω  μέρος  του  κεφαλιού  του 
σφίγγοντάς το όσο περισσότερο μπορούσε, η στολή τον δυσκόλευε πολύ. Κοίταξε 
δεξιά κι αριστερά, τίποτα δε φαινόταν να έχει αλλάξει. Πάτησε το κουμπί του 
ρολογιού του και η φωνή είπε: «Τρεις και μισή».

«Τρεις και μισή;» φώναξε μέσα στο άδειο κτήριο και ο αντίλαλος από τη 
φωνή του μέσα στους διαδρόμους τάραξε τη γαλήνη και την ησυχία του χώρου. 
«Είμαι αναίσθητος για τουλάχιστον δυο ώρες», σκέφτηκε, «πρέπει να χτύπησα 
πολύ». Κοίταξε στο πάτωμα για να δει που είχαν πέσει τα βιβλία αλλά δεν τα 
είδε πουθενά. «Περίεργο» συλλογίστηκε, «θα ορκιζόμουν πως δεν τα είχα βάλει 
στη θέση τους». Κοίταξε τις προθήκες μπροστά του κι αντίκρισε κάτι παράξενο 
που δεν το είχε προσέξει μέχρι εκείνη τη στιγμή, τα βιβλία είχαν αποκτήσει 
μια χρυσή απόχρωση! Έβαλε την κάρτα του στην ειδική θήκη και το γυάλινο τζάμι 
ασφαλείας άνοιξε. Έπιασε το πρώτο βιβλίο που βρήκε μπροστά του κι άρχισε να 
το επεξεργάζεται. Δεν μπόρεσε να διαβάσει τίποτα, ούτε καν τον τίτλο με τα 
μεγάλα γράμματα, η έντονη λάμψη του χρυσαφένιου χρώματος τον τύφλωνε. Χωρίς 
δεύτερη σκέψη το άνοιξε αλλά και μέσα ήταν το ίδιο, η χρυσαφένια λάμψη έκανε 
τα μάτια του κλείνουν. «Μα πως είναι δυνατόν να διαβάσει κάποιος αυτά τα 
βιβλία τόσο που λάμπουν;» αναρωτήθηκε φωναχτά και μια γυναικεία φωνή που δεν 
μπορούσε να προσδιορίσει από πού ερχόταν τον ξάφνιασε απαντώντας του.

«Τώρα  που  ανακάλυψες  την  πραγματική  αξία  των  βιβλίων  χρειάζεται  να 
μπορέσεις  πρώτα  να  ανοίξεις  το  μυαλό  σου  και  μετά  τα  μάτια  σου  για  να 
μπορέσεις να τα μελετήσεις. Δεν είναι τα μάτια σου που αδυνατούν να δουν μέσα 
στο βιβλίο που κρατάς αλλά το μυαλό σου που αντιστέκεται στην αλήθεια και τη 
γνώση κι όσο λοιπόν το μυαλό σου είναι κλειστό τόσο τα μάτια σου δε θα 
μπορούν να διαβάσουν τα βιβλία και να διακρίνεις τις αλήθειες πίσω από το 
εκτυφλωτικό φως που τώρα αντικρίζεις».

«Ποια  είσαι;»  ρώτησε  εκείνος  ξαφνιασμένος  και  σαστισμένος  μαζί 
κοιτώντας ολόγυρα μήπως και τη δει.

«Δεν έχω όνομα. Ή έχω τόσα πολλά ονόματα που είναι δύσκολο να σου πω» 
απάντησε αμέσως η γυναικεία φωνή. «Το καλύτερο θα ήταν να διαλέξεις εσύ ένα 
όνομα για μένα».

«Να διαλέξω εγώ το όνομά σου;» ρώτησε απορημένος συνεχίζοντας να ψάχνει 
με το βλέμμα του τριγύρω προσπαθώντας να τη διακρίνει πίσω από τις γυάλινες 
προθήκες.

«Ναι  εσύ.  Μερικοί  με  φωνάζουν  ‘Αλήθεια’,  άλλοι  πάλι  με  φωνάζουν 
‘Γνώση’, αλλά όπως σου είπα έχω πολλά ονόματα».

«Γνώση;»
«Ναι, ‘Γνώση’».

51



Μια παράξενη Κυριακή

«Και τι πρέπει να κάνω Γνώση για να ανοίξω το μυαλό μου, όπως λες, και 
να μπορέσω να διαβάσω τα βιβλία;»

«Πρώτα απ’ όλα πρέπει να ρωτήσεις».
«Τι να ρωτήσω;»
«Γιατί; Πως;»
«Δεν καταλαβαίνω, τι εννοείς;»
«Πρέπει να αρχίσεις να ρωτάς και να αμφισβητείς, από εκεί αρχίζουν 

όλα».
«Πάλι δε σε καταλαβαίνω».
«Δεν υπάρχει κάτι που να σε απασχολεί;»
«Πολλά με απασχολούν αλλά αυτό τι σχέση μπορεί να έχει με τα βιβλία;»
«Ρώτα  κάτι  τον  εαυτό  σου,  κάτι  όχι  τετριμμένο  και  καθημερινό  αλλά 

δύσκολο, που να απαιτεί σκέψη».
Εκείνος παρέμεινε για μερικά λεπτά σκεπτικός και μετά είπε δειλά «Ας 

ρωτήσω… Για να δούμε… Ναι, το βρήκα! Τι είναι ο χρόνος;»
Μόλις διατύπωσε την  ερώτηση κάποια βιβλία  εμφανίστηκαν μπροστά του. 

Άρχισε να τα ξεφυλλίζει και παρατήρησε πως η εκτυφλωτική λάμψη του χρυσού 
υποχωρούσε επιτρέποντάς του να τα διαβάσει.

‘…Ο χρόνος δεν έχει διαστάσεις… Απλώνεται παντού… Ανθρώπινη αντίληψη…’ 
Διάβαζε  και  διάβαζε  διαρκώς,  ρουφούσε  τις  πληροφορίες  που  τα  βιβλία  του 
παρείχαν αφειδώς. ‘…Ταχύτητα του φωτός… Όταν η ταχύτητα μεγαλώνει ο χρόνος 
μεταβάλλεται…  Άχρονο  σημείο…  Συνείδηση…  Χωροχρονικό  συνεχές…  Δυνατότητα 
ταξιδιού μέσα στο χρόνο…’. Αυτό το τελευταίο τον εντυπωσίασε, «Είναι δυνατόν 
να γίνει ταξίδι μέσα στο χρόνο;» αναρωτήθηκε και πριν προλάβει να ρίξει το 
βλέμμα του πίσω στο βιβλίο που κρατούσε στα χέρια του ήξερε την απάντηση με 
σιγουριά. «Μα βέβαια και γίνεται» ψέλλισε, «το μυαλό μου πρέπει να είναι 
ανοιχτό και ότι θεωρούσα μέχρι τώρα αδύνατο πρέπει να το ξεχάσω». Έπεσε πάλι 
με μανία πάνω στα βιβλία και συνέχιζε να διαβάζει με τα μάτια του ορθάνοιχτα 
προς τον εκπληκτικό κόσμο στον οποίο είχε εισέρθει. Αρκετές ώρες μετά γύρισε 
προς τη γυναικεία φωνή και τη ρώτησε με μια γερή δόση ανησυχίας την οποία 
όμως φρόντισε έντεχνα να μην την αφήσει να γίνει φανερή.

«Γιατί  μου  δίνεις  όλη  αυτή  τη  γνώση  χωρίς  να  μου  ζητάς  τίποτα  σε 
αντάλλαγμα; Ξέρω πως τίποτα δε δίνεται δωρεάν».

«Κάνεις λάθος» του απάντησε εκείνη και στο άκουσμα της απάντησης το 
πρόσωπό του συννέφιασε. Δεν τον άφησε όμως να πάρει το λόγο και συνέχισε, 
«Όσο περισσότερη γνώση σου χαρίζω τόσο περισσότερη γνώση θα παράγεις εσύ κι 
έτσι εγώ μεγαλώνω, αυξάνομαι, θεριεύω. Κερδίζουμε λοιπόν και οι δυο μας» του 
είπε και η φωνή της εκείνη τη στιγμή ακούστηκε πιο γλυκιά από ποτέ. «Όταν η 
γνώση είναι φυλακισμένη φθίνει και είναι καταδικασμένη να χαθεί».

Ο Ευγένιος δεν τη ρώτησε τίποτα άλλο, χάθηκε μέσα στο μαγικό κόσμο των 
βιβλίων έχοντας όμως τώρα πια μια μεγάλη απορία στο πίσω μέρος του μυαλού 

52



Συλλογικό

του. «Γιατί τα βιβλία είναι απαγορευμένα και παράνομα, αφού δεν κάνουν κακό 
στους ανθρώπους παρά μονάχα τους γεμίζουν γνώσεις;» ήταν το τελευταίο πράγμα 
που σκέφτηκε πριν αρχίσει πάλι να ρωτάει όλα όσα τον απασχολούσαν για να 
πάρει τις απαντήσεις από τα βιβλία που ξεπηδούσαν με το χρυσαφένιο χρώμα τους 
μπροστά  του.  Κι  όσο  περισσότερο  ρωτούσε  τόσο  ένιωθε  πως  λιγόστευαν  οι 
απαντήσεις, τότε ήταν που συνειδητοποίησε πως όσο πιο πολλά μάθαινε τόσο 
λιγότερα ήξερε! Η ώρα και ο χρόνος δεν είχαν πια καμιά σημασία μέσα σε 
εκείνους τους αδειανούς από ανθρώπους διαδρόμους της βιβλιοθήκης, δεν τον 
ένοιαζε αν ήταν μέρα ή νύχτα, το ταξίδι που είχε ξεκινήσει δεν είχε κανένα 
χρονικό περιορισμό, κανένα όριο και κανένα σύνορο, ακόμα και το πιο αδύνατο 
πράγμα ή το πιο μεγάλο εμπόδιο φάνταζε μικρό και το ξεπερνούσε εύκολα τώρα 
πια που είχε καταφέρει να κάνει το μυαλό του να είναι ανοιχτό και να μην 
περιορίζεται  σ’  όλα  εκείνα  που  μέχρι  χτες  θεωρούσε  ως  κανόνες  και  ως 
απαράβατα αξιώματα. Δεν μπορούσε να προσδιορίσει πια πόσες ώρες ήταν εκεί και 
γέμιζε το κεφάλι του με όλα εκείνα τα καινούρια πράγματα, όταν κάποια στιγμή 
η  κούραση  τον  είχε  καταβάλει  αποφάσισε  να  κάνει  ένα  διάλειμμα  για  να 
ξεκουραστεί και να ηρεμήσει. Έκλεισε τα μάτια του και η γεμάτη νόημα και 
σκοπό τώρα πια ύπαρξή του παραδόθηκε στον πιο γλυκό ύπνο που είχε νιώσει ποτέ 
του.

Όταν ξύπνησε κάτι περίεργο είχε συμβεί, ο χώρος που αντίκριζε δεν ήταν 
πια η βιβλιοθήκη αλλά κάποιος άλλος, άγνωστος κι απροσδιόριστος. Κατάλαβε πως 
ήταν  ξαπλωμένος  σε  κρεβάτι  το  οποίο  όμως  δεν  ήταν  το  δικό  του.  Κοίταξε 
ολόγυρα και συνειδητοποίησε πως βρισκόταν σε νοσοκομείο! Η έκπληξή του ήταν 
μεγάλη αλλά πριν προλάβει να σκεφτεί οτιδήποτε άλλο φάνηκε μια νοσοκόμα. 
Μόλις κατάλαβε πως ο Ευγένιος είχε ανακτήσει τις αισθήσεις του έτρεξε κοντά 
του.

«Καλημέρα σας, πως είστε; Με ακούτε;» τον ρώτησε.
«Που βρίσκομαι;» απάντησε εκείνος.
«Ξέρετε είχατε ένα ατύχημα».
«Ατύχημα;»
«Ναι ατύχημα. Πέσατε από μια σκάλα και χτυπήσατε στον αυχένα σας. Τώρα 

βρίσκεστε στην εντατική του νοσοκομείου. Θυμόσαστε τίποτα;»
«Μα δεν πονάω» της είπε εκείνος έκπληκτος κι έφερε στη μνήμη του όλα 

εκείνα που είχαν συμβεί στη βιβλιοθήκη μετά την πτώση του από τη σκάλα, τα 
βιβλία, τη γυναικεία φωνή, τις ερωτήσεις που έκανε και τις απαντήσεις που 
πήρε. Αμέσως συμμάζεψε τις σκέψεις του γιατί ήξερε πως όλα εκείνα που είχε 
κάνει με τα βιβλία ήταν παράνομα και δεν ήθελε να προδοθεί.

«Αυτό δεν είναι και πολύ καλό» άκουσε μια αντρική φωνή από το βάθος του 
δωματίου.

«Ποιο δεν είναι πολύ καλό;» ρώτησε.

53



Μια παράξενη Κυριακή

«Το γεγονός πως δεν πονάτε» του απάντησε η φωνή.
«Ποιος είναι;» ξαναρώτησε.
«Είναι ο γιατρός» του είπε χαμηλόφωνα η νοσοκόμα.
«Πολύ φοβάμαι πως έχετε σοβαρό πρόβλημα με τη σπονδυλική σας στήλη 

κύριε Ευγένιε» του είπε ο γιατρός που στο εντωμεταξύ είχε βρεθεί μπροστά του.
«Πρόβλημα, τι πρόβλημα;»
«Στο κεφάλι δε χτυπήσατε πολύ αλλά το χτύπημα στον αυχένα και την πλάτη 

προκάλεσε ρήξη του νωτιαίου μυελού και πολύ φοβάμαι ότι από το λαιμό και κάτω 
θα υπάρχει σοβαρό πρόβλημα».

Ο Ευγένιος προσπάθησε να κουνηθεί αλλά δεν τα κατάφερε, δεν ένιωθε ούτε 
τα χέρια του ούτε και τα πόδια του. «Θα μείνω παράλυτος;» ρώτησε γεμάτος 
αγωνία ανοίγοντας διάπλατα τα μάτια του.

«Δε θέλω να σας πω ψέματα ή να σας δώσω ελπίδες εκεί που δεν υπάρχουν» 
απάντησε κοφτά ο γιατρός.

«Δεν έχω καμία ελπίδα γιατρέ;»
«Η  ζημιά  είναι  πολύ  μεγάλη  για  να  μπορέσει  να  διορθωθεί…»  είπε 

σουφρώνοντας τα χείλια του, «… Πάντως κάναμε ότι καλύτερο μπορούσαμε».
Ο ιδρώτας άρχισε να τρέχει στο μέτωπό του, αυτό το ένιωθε και μάλιστα 

πολύ καλά. Έκλεισε τα μάτια του και η πρώτη εικόνα που ήρθε στο μυαλό του 
ήταν η Μιράντα. Δεν το χωρούσε ο νους του αυτό που είχε πάθει, ήταν παντελώς 
αδιανόητο  στα  καλά  καθούμενα  να  μείνει  παράλυτος,  δεν  μπορούσε  να  το 
πιστέψει. Η μορφή της Μιράντας γέμισε τις σκέψεις του, ήξερε πως αν ήταν εκεί 
θα τον ηρεμούσε με το χάδι και τα γλυκά της λόγια. Μια τρομερή σκέψη πέρασε 
εκείνη τη στιγμή από το μυαλό του, πως θα αντίκριζε ξανά τη γυναίκα του έτσι 
σακάτης όπως ήταν; Μεμιάς ήρθε στις σκέψεις του εκείνη η γυναικεία φωνή που 
είχε ακούσει στη βιβλιοθήκη. «Να θυμάσαι πάντα πως το μυαλό είναι ικανό για 
όλα αρκεί να είναι ανοιχτό» του φάνηκε πως του είπε. «Όλα αυτά που βίωσα στη 
βιβλιοθήκη ήταν ένα παραλήρημα από το χτύπημα στο κεφάλι» σκέφτηκε κι έσφιξε 
δυνατά τα κλειστά του μάτια. Για μερικές στιγμές το μυαλό του έμεινε αδειανό. 
Αμέσως μετά, σαν τη σπίθα που βάζει φωτιά, μια σκέψη τον έκανε να ανοίξει τα 
μάτια. «Κι αν ήταν αλήθεια; Κι αν όντως πρέπει να έχω το μυαλό μου ανοιχτό; 
Πρέπει να πάω πίσω στη βιβλιοθήκη». Προσπάθησε να σηκωθεί αλλά το παράλυτο 
κορμί του δεν τον άφησε. Έβγαλε ένα ουρλιαχτό που πρέπει να ακούστηκε σε 
ολόκληρο το νοσοκομείο.

«Ευγένιε… Ευγένιε… Ξύπνα…»
Άνοιξε τα μάτια και συνειδητοποίησε πως η ανάσα του ήταν πολύ γρήγορη 

και ακανόνιστη ενώ το κορμί του ήταν ιδρωμένο. Μέσα στο χαμηλό, από τη χλωμή 
λάμπα του φωτιστικού, φως του δωματίου προσπάθησε ανήσυχος όπως ήταν, ίσως 
και λίγο τρομαγμένος, να καταλάβει τι είχε συμβεί αλλά η γλυκιά φωνή της 
Μιράντας τον καθησύχασε αμέσως επαναφέροντάς τον στην πραγματικότητα.

54



Συλλογικό

«Ευγένιε καλέ μου έβλεπες εφιάλτη» του είπε χαϊδεύοντάς τον στο μέτωπο.
«Εφιάλτη;» ρώτησε εκείνος σαστισμένος απλώνοντας τα χέρια του προς το 

μέρος της. Εκείνη κατάλαβε αμέσως τη χειρονομία του και τον έκλεισε στοργικά 
στην αγκαλιά της. «Τι ώρα είναι;» τη ρώτησε.

«Έξι» απάντησε εκείνη, «Είναι νωρίς ακόμα, κοιμήσου λίγο»
«Θα σηκωθώ» της είπε δίνοντάς της ένα φιλί στο πίσω μέρος του λαιμού 

της, «σήμερα είναι Κυριακή και πρέπει να πάω στη δουλειά πρωί πρωί»
«Στις εφτά πρέπει να είσαι εκεί, γιατί δεν κάθεσαι λίγο περισσότερο στο 

κρεβάτι να χουζουρέψεις; Έχεις χρόνο…» του απάντησε αλλά εκείνος είχε ήδη 
φύγει από την αγκαλιά της.

«Θα μου πεις τι όνειρο είδες;»
«Είναι ολόκληρη ιστορία…» είπε και σταμάτησε. Γύρισε στο κρεβάτι και 

μπήκε κάτω από τα σκεπάσματα αγκαλιάζοντάς την. «Αλλά θα σου την πω, έχω 
χρόνο. Κι αυτή τη φορά ξέρω ακριβώς τι θα κάνω μόλις πάω στη δουλειά!»

«Τι εννοείς;» τον ρώτησε εκείνη.
«Θα σου πω αλλά ας πάρουμε τα πράγματα από την αρχή. Πρώτα απ’ όλα 

άνοιξε τα μάτια και το μυαλό σου. Θυμάσαι τη γιαγιά σου που σε έμαθε να 
διαβάζεις παρόλο που απαγορεύεται;…»

55



Μια παράξενη Κυριακή

Ο Κώστας Θερμογιάννης γεννήθηκε το καλοκαίρι του 1973. Σπούδασε στο 
Αριστοτέλειο Πανεπιστήμιο της Θεσσαλονίκης και τώρα ζει και εργάζεται στη 
Λαμία. Ξεκίνησε δειλά να γράφει και να εκφράζει τις σκέψεις του τον Οκτώβριο 
του 2010 στο ιστολόγιο teleytaios  .  wordpress  .  com   με το προσωνύμιο ‘Τελευταίος’ 
ενώ τον Οκτώβριο του 2012 τα λογοτεχνικά κείμενά του φιλοξενούνται στο ‘Εν 
θερμώ’ (www  .  nthermo  .  com  ).

Έχει συμμετάσχει στο βιβλίο  #  TWEET  _  STORIES   ενώ οι ιστορίες του έχουν 
δημοσιευτεί σε πολλές ιστοσελίδες ανάλογου ενδιαφέροντος. Άρθρα του έχουν 
επίσης  δημοσιευτεί  στην  ηλεκτρονική  έκδοση  της  εφημερίδας  ΤΟ  ΒΗΜΑ,  στο 
protagon.gr καθώς και στο tvxs.gr

56

http://www.openbook.gr/2012/03/tweet-stories.html
http://www.openbook.gr/2012/03/tweet-stories.html
http://www.openbook.gr/2012/03/tweet-stories.html
http://www.openbook.gr/2012/03/tweet-stories.html
http://www.nthermo.com/
http://www.nthermo.com/
http://www.nthermo.com/
http://www.nthermo.com/
http://www.nthermo.com/
file:///C:/Users/Nikos/AppData/Local/Temp/teleytaios.wordpress.com
file:///C:/Users/Nikos/AppData/Local/Temp/teleytaios.wordpress.com
file:///C:/Users/Nikos/AppData/Local/Temp/teleytaios.wordpress.com
file:///C:/Users/Nikos/AppData/Local/Temp/teleytaios.wordpress.com
file:///C:/Users/Nikos/AppData/Local/Temp/teleytaios.wordpress.com


Συλλογικό

         ΓΛΥΚΟ ΚΥΔΩΝΙ – Ειρήνη Μαυρίδου

- Έλα, να εδώ τι όμορφο καφενείο, να κάτσουμε κάτω από τα πλατάνια, να 
ξεκουραστούμε λίγο.

- Σου αρέσει εδώ; είπε εκείνος.                 

- Το ότι είμαστε μαζί ξεπερνά τις φυσικές ομορφιές. Να παραγγείλουμε καφέ 
τούρκικο και να ρωτήσουμε αν έχουν γλυκό κυδώνι. 
Σου αρέσει το κυδώνι; Φαντάσου... ούτε αυτό δεν ξέρω για σένα.

    _    Ναι, μου αρέσει είπε εκείνος σα να απαντά σε μωρό που δεν χαλάς 
χατίρι.
- Φτιάχνω και εγώ ξέρεις, βάζω και ολόκληρα αμύγδαλα στο βάζο. Το μυστικό 

στα σερπέτια είναι η αρμπαρόριζα. Το άρωμά της γαληνεύει την ψυχή.

- Καλημέρα.
- Καλημέρα , ακούγεται η φωνή του στη γραμμή του κινητού της .Λοιπόν , 

σήκω και σε μισή ώρα να είσαι με το ποδήλατο σου στην προβλήτα , ααα να 
πάρεις μαζί και το μαγιό σου . Πάμε εκδρομή .

- Μα τι λες , πας καλά; Πως σου ήρθε αυτό κυριακάτικα; Δεν έχω καν 
προετοιμαστεί .

- Αν σε είκοσι λεπτά δεν είσαι στην προβλήτα εγώ φεύγω και εσύ απλά θα 
χάσεις .
Εκείνη έμεινε να κοιτά και να ακούει το κλείσιμο της γραμμής με το 
χαρακτηριστικό 
θόρυβο.
Γαμώτο, τί είναι πάλι τούτο ; Είναι τρελός , εγώ άλλα είχα κανονίσει 
για σήμερα .Τι είχα κανονίσει δηλαδή; Τίποτα…  ήταν απλά μια Κυριακή 
σαν όλες τις άλλες.
Τον είδε από μακριά μπροστά στο φέρρυ να την περιμένει , να χαμογελά 
σαν κακομαθημένο παιδί που πέρασε το δικό του .

-  Πας καλά , τι είναι αυτό πάλι; Ήταν η πρώτη της κουβέντα .
- Καλημέρα λέμε, μικρή .
- Καλημέρα , αλλά ….καμιά άλλη κουβέντα δεν μπορούσε να αρθρώσει .
- Φύγαμε ,λοιπόν. Το πρόγραμμα έχει πολύ ποδηλατάδα με πολλές ανηφόρες, 

κατηφόρες … αλλά σαν φτάσουμε στον προορισμό μας η αγαπημένη μου 
παραλία θα σε αφήσει άφωνη . Θα πάθεις  σοκ από την τόση ομορφιά ! 

- Πλάκα κάνεις ,πώς θα το κάνω εγώ αυτό ;Όχι είναι μακριά , δεν θα τα 
καταφέρω νομίζω. Θα ζαλιστώ θα,θα,θα ….

- Προχώρα μπροστά να σε βλέπω και σκάσε επιτέλους ! Σήμερα πάμε εκδρομή.

57



Μια παράξενη Κυριακή

Μπήκαν στο φέρρυ και εκείνη άρχισε να χαλαρώνει αφήνοντας σιγά - σιγά πίσω 
τα προβλήματα της καθημερινή της ρουτίνας κρατώντας μόνο το πετάρισμα που 
αισθανόταν στο στομάχι της .Πάντα όταν κατάφερναν να είναι μαζί , μάλλον 
επειδή αυτό δεν συνέβαινε συχνά , ήταν σαν να τον έβλεπε για πρώτη φορά . 
Αυτό τη συγκινούσε απίστευτα . Μπορούσε να τον κοιτάει για ώρες χωρίς να 
βγάζει μιλιά . Εκείνος δεν ήταν ιδιαίτερα εκδηλωτικός ούτε άφηνε τη χαρά 
του να φανεί και να τον προδώσει στα μάτια της . Είχε ενοχές για τη χαρά . 
Σαν φιλμ πέρασε από τα μάτια της το πως ξεκίνησε όλο αυτό ανάμεσα τους . 
«Δώσε μου το χέρι σου» της είχε πει εκείνος σε μια παλιά τους συνάντηση . 
Του το έδωσε αλλά χωρίς να τον κρατά σφιχτά . Δεν έβρισκε το λόγο γιατί να 
το κάνει αυτό . Πάντα φοβόταν τα «περί έρωτα»  αποκλείοντας από τη ζωή της 
κάθε συναισθηματική δέσμευση . Η λογική και το συναίσθημα δεν μπορούσαν να 
συνυπάρχουν για κείνη.  Η πειθαρχία που είχε επιβάλει στον εαυτό της την 
προστάτευε από χαρές που τόσο λίγο κρατούν και δεν μπορούσε να 
διαχειριστεί. Φοβόταν πολύ τις αναμνήσεις. Αλλά όταν εμφανίστηκε εκείνος 
στη ζωή της ,έγιναν όλα τόσο διαφορετικά .  Δεν είχε να κάνει ο χρόνος και 
ο τόπος ούτε το ρουτινιασμένο της παρελθόν που είχε απορρίψει χρόνια πριν. 
Είχε αξία ο άνθρωπος αυτός .Τον λάτρεψε με όλη τη δύναμή της , του έδωσε 
όλη της την ψυχή . Εκείνη χρειαζόταν απλά να την αγαπάει κάποιος , να έχει 
την στοργή του . Θα ήθελε τόσο πολύ κάποιος να την ερωτευτεί . Το βλέμμα 
του για κείνη ήταν η συνέχεια της επόμενης μέρας. Το πρόσωπο του της 
προκαλούσε γαλήνη και ηρεμία . Με τη ζωή να τρέχει , της γινόταν τόσο 
απαραίτητος ,τόσο χρήσιμος σαν άνθρωπος . Οι κουβέντες τους , τα αστεία 
που της έκανε, ακόμα και η προσοχή του κάποιες φορές  ήταν ανεκτίμητης 
αξίας . «Δεν θέλω κάτι» του είχε πει κάποτε ,«μόνο κάποιος να με προσέχει» 
. Ήταν το πιο σημαντικό πρόσωπο στη ζωή της . Πάνω από όλους και από 
όλα .Πάντα τον καταλάβαινε και απομακρυνόταν διακριτικά για να μην τον 
ενοχλεί  όταν αισθανόταν πως δεν ήταν άνετα μαζί της . Τις περισσότερες 
φορές η ιδιότητά της, δεν της επέτρεπε να είναι κοντά του στις δικές του 
δύσκολες στιγμές.  Να τον αγκαλιάσει και να του πει πως καταλαβαίνει τα 
πάντα και ότι είναι μαζί του . «Θα είμαι πάντα εκεί» του είχε πει, « ότι 
ώρα, ότι μέρα θελήσεις εσύ να με δεις , να μου μιλήσεις». Ήταν μαζί του 
πάντα νοερά .Όταν ήταν στεναχωρημένος ήταν και κείνη , όταν ήταν 
χαρούμενος δεν μπορούσε να κρύψει τη χαρά της . Είχε διαμορφώσει τη ζωή 
της με τέτοιο τρόπο, πάντα φαντασιακά βέβαια ,σαν να ήταν μαζί. Πάντα 
έκανε ότι τον περίμενε και τάχα πως συνομιλούν . Τα ποτήρια του βραδινού 
ποτού της ήταν δυο. Πόσα όνειρα είχε στο μυαλό της …! Πάντα περίμενε μια 
έκπληξη από μέρους του που δεν ερχόταν ποτέ. Δεν μπόρεσε να καταλάβει σε 
όλη αυτή τη διαδρομή αν ήταν επιλογή του τελικά ή για να μην της δώσει το 
δικαίωμα για άλλες σκέψεις. Ίσως και εκείνη δεν του είχε εξηγήσει επαρκώς 

58



Συλλογικό

ότι δεν είχε καμιά άλλη σκέψη. Τα πράγματα ήταν ξεκάθαρα από την αρχή- 
είσαι καλά, είμαι καλά- πλην της έκτασης της δύναμης των αισθημάτων της . 
Αρκετές φορές η σιωπή της ήταν ένδειξη  σεβασμού ως προς τις επιθυμίες του 
και το χώρο που εκείνος της όριζε . Δε δεχόταν κανένα συμβιβασμό σε 
προσωπικό επίπεδο και ήθελε πια να ζήσει κάτι διαφορετικό. Δεν μπορούσε 
τις δεσμεύσεις και το μόνο που ήθελε ήταν που και που να τον βλέπει. 
Εκείνος μπορούσε να της προσφέρει τουλάχιστον αυτό . Πάντα της άρεσε η 
ποιοτική ζωή και ονειρευόταν έναν έρωτα απλό. Πίστευε πως ο έρωτας, όπως 
αυτή τον όριζε ,είναι για να σε κάνει να ξεπερνάς τη φθορά της ζωής . 
Αρκετές φορές είχε πληγωθεί και είχε μείνει άγρυπνη άπειρα βράδια για κάτι 
που την πείραξε. Ψυχολογικά έπεφτε και εκείνη προσπαθώντας να τα βρει με 
τον ίδιο της τον εαυτό. Αν και η ζωή της ήταν αρκετά δύσκολη, πάντα 
προσπαθούσε να διατηρεί μια αισιοδοξία. Κάποιες φορές έβαζε και εκείνον 
μέσα στα προβλήματα της . Όχι  τόσο για τη λύση , που δεν υπήρχε , αλλά 
γιατί αισθανόταν πως ήταν ο άνθρωπος της. Μετά πάντα το μετάνιωνε οπότε 
σταμάτησε να του μιλάει για οτιδήποτε αφορούσε εκείνη. Ήταν της φιλοσοφίας 
ότι αύριο είναι μια άλλη μέρα και ίσως εκείνος να έχει καλύτερη διάθεση. 
Πάντα πίστευε ότι τα απλά αισθήματα είναι και τα πιο δυνατά. Αυτό εξάλλου 
αναζητούσε πάντα, το απλό, το πολύτιμο συναισθηματικά. Σημασία είχε η 
στιγμή που τον περίμενε δίνοντας νόημα στην πραγματική της ζωή. Οι ώρες 
κυλούσαν μόνο γι αυτόν. Ο χρόνος μαζί του ήταν μαγικός. Πόσες φορές ήθελε 
να του δείξει πως χαιρόταν. Πάντα όμως καταπίεζε τον εαυτό της για να μην 
την παρεξηγήσει. Όλα τα ήξερε για τη ζωή της. Του είχε πει πολλά και άλλα 
τόσα όνειρα της που είχε παραλείψει ή δεν είχε προλάβει να του εκφράσει. 
Οι συζητήσεις τους την ενθουσίαζαν πολύ γιατί στα περισσότερα θέματα είχαν 
τις ίδιες απόψεις. Κάποιες φορές της φαινόταν  περίεργο που μπορούσε να 
την καταλάβει τόσο ξεκάθαρα. Όταν ήταν δίπλα του συνειδητοποιούσε πως 
αντιλαμβανόταν τα πράγματα τελείως διαφορετικά.  Αποτύπωνε και κατέγραφε 
στη μνήμη της κάθε του λέξη και κάθε του επιθυμία καταβάλλοντας κάθε 
δυνατή προσπάθεια εκπλήρωσης. Ποτέ δε χρησιμοποιούσε τη λέξη « πάντα» που 
τη θεωρούσε ιδιαίτερα καταπιεστική αλλά σίγουρα στη ζωή της θα ήταν ΠΑΝΤΑ 
εκείνος.
- Πού ταξιδεύεις , μικρή ;
- Φτάσαμε κιόλας ,είπε εκείνη και ξεκίνησαν να κατεβαίνουν από το φέρρυ.
 Τα είκοσι λεπτά προς το απέναντι νησί πέρασαν σα νερό. Ξεκίνησαν για τον 
προορισμό τους ποδηλατώντας δίπλα –δίπλα διασχίζοντας την άσφαλτο με 
απίστευτη ευκολία και ζωντάνια. Ακόμα και το ποδήλατο της το είχε βρει 
εκείνος, που ήταν για κείνη  η ψυχανάλυση της. Πόσο είχε χαρεί εκείνη την 
ημέρα δεν περιγράφεται. Το φθινοπωρινό πρωινό είχε την ιδανική 
θερμοκρασία, με τη γλυκιά του ψύχρα που μας κάνει να θέλουμε να ρίξουμε 
την απαλή ροζ κουβερτούλα του καναπέ στα πόδια μας κατά τη μεσημεριανή 

59



Μια παράξενη Κυριακή

siesta. Έφτασαν και στα δύσκολα με τις απότομες ανηφόρες και τις στροφές 
φουρκέτες κάνοντας τους να καταβάλουν τη μεγαλύτερη δυνατή τους προσπάθεια 
βλέποντας μπροστά τους μόνο τον προορισμό. « Μια στάση να ξεκουραστούμε» 
ζητούσε απεγνωσμένα εκείνη και της έκανε τη χάρη.
Στο βάθος του ορίζοντα αχνά ακόμα έβλεπαν ανοίγματα και τη θάλασσα να 
ξεπροβάλει σαν να τους χαμογελούσε ανάμεσα στα βουνά που της έκαναν χώρο. 
Σύντομα ήρθαν και οι κατηφόρες που τους έκαναν να γελούν δυνατά για το 
κατόρθωμα τους. « Έλα , μια στάση ακόμα εδώ» είπε εκείνος , «πάντα 
σταματάω εδώ όταν έρχομαι».  
Ξεπρόβαλε η αγαπημένη του παραλία, η μαγεία ήταν πια μπροστά στα μάτια 
τους .  Μικρή σα λίμνη ανάμεσα στα βράχια που την προστάτευαν σα να ήθελαν 
να την κρύψουν από τους πολλούς, λες και περίμενε μόνο τους δυο τους. 
Εκείνη ήταν μαγεμένη μη  μπορώντας να πιστέψει στα μάτια της. Το τοπίο 
ήταν τόσο ρομαντικό. Ταχτοποίησαν τα ποδήλατά τους στον ίσκιο κάτω από ένα 
αλμυρίκι και έστρωσαν την ψάθα τους. Μια μικρή αμηχανία υπήρχε ανάμεσα 
τους ίσως από το κάτι διαφορετικό ή την κούραση. Η πρώτη βουτιά χαλάρωσε 
τα σώματα τους και άρχισε να δείχνει τις ευεργετικές της ιδιότητες.
Την έπιασε από το χέρι και την τράβηξε πάνω του τυλίγοντας το σώμα της με 
το δικό του και εκείνη κόλλησε σα μαγνήτης. Τη φίλησε τόσο αισθαντικά σαν 
τα φιλιά των ταινιών στα παλιά ρομάντζα. «Έτσι σε φανταζόμουν με βρεγμένα 
μαλλιά» είπε και εξερευνούσε το πρόσωπό της σα να αναλύει χάρτη ειδικών 
διαδρομών εντούρο. Το άγγιγμά του την έκανε να πετά μαζί του σε δρόμους 
άγριους και τρυφερούς. Είχαν απόλυτη σεξουαλική ταύτιση και η άνεση που 
αισθανόταν μαζί του ήταν μοναδική. Η ηδονή που της πρόσφερε ήταν 
εκρηκτική, αναζητώντας τα χάδια του στο κορμί της. Δεν μπορούσε να 
σταματήσει να τον φιλά κατακλύζοντας το κορμί της πάθος.  Όλα πήγαζαν μέσα 
από την καρδιά της χωρίς να χρησιμοποιεί καθόλου το μυαλό. Το μυαλό την 
έκανε σκληρή , και γι ΄ αυτό στις ιδιαίτερες στιγμές τους  δεν έμπαινε στη 
λογική να σκεφτεί. Μάθαινε και προσπαθούσε να τον ακολουθεί στο μαγικό 
αυτό ταξίδι.  Αν μπορούσε να ακινητοποιήσει το χρόνο σε εκείνη την παραλία 
θα το έκανε χωρίς δεύτερη σκέψη. Μετά από αρκετή ώρα μπάνιου και 
αγγιγμάτων και ένα ανελέητο πόλεμο πρωτόγνωρων  συναισθημάτων περισσότερο 
για εκείνη, βγήκαν προς τη στεριά. Κόντευε να σπάσει η καρδιά της. 

¨ Παιχνίδια και χαρές παιδιών , φιλιά και αγγίγματα μεγάλων ¨

Το φεγγάρι και τα αστέρια άρχισαν να κάνουν δειλά-  δειλά την εμφάνιση 
τους. Πόσο της άρεσαν τα αστέρια, πάντα τα θεωρούσε το τέλειο σκηνικό του 
ρομαντικού της κόσμου. Έστησε γύρω της ρεσώ και έβγαλε από το σάκο του δυο 
ποτηράκια και το αγαπημένο του λικέρ, μαστίχα. Εκείνη είχε μείνει άφωνη. 
Δεν μπορεί να είμαι εγώ σε αυτή την κατάσταση. «Κανείς δεν το έχει κάνει 

60



Συλλογικό

για μένα» , έλεγε από μέσα της. Ήταν ο απόλυτος έρωτας, ήταν ο άνδρας της 
ζωής της. Ξάπλωσαν αγκαλιασμένοι στην ψάθα και εκείνη αποκοιμήθηκε στην 
αγκαλιά του. «Σβήνουν αυτά με τον καιρό, τα παίρνει ο άγριος άνεμος» ήταν 
η τελευταία της σκέψη « μην πετάς μην πετάς».
Άνοιξε τα  μάτια της να καθορίσει το χώρο, να καταλάβει που βρισκόταν. 
Σπίτι, στο δωμάτιό της.  Αναγνώρισε τις κουρτίνες, το φως της οροφής. Δεν 
αισθανόταν πολλά, ένα μούδιασμα μόνο σε όλο της το κορμί. Δίπλα της στην 
πολυθρόνα η κ .Αιμιλία :
- Κοριτσάκι μου ψήθηκες στον πυρετό όλη νύχτα, παραμιλούσες, ήσουν σχεδόν 
αναίσθητη. Έλεγες για μια εκδρομή με εκείνον, φώναζες συνέχεια το όνομά 
του και γελούσες. Ο γιατρός είπε…..
- Σσσσς κ .Αιμιλία μου ζαλίζομαι, τί μέρα είναι σήμερα;
-Κυριακή  κορίτσι μου.
- Κυριακή, μια παράξενη Κυριακή είπε εκείνη και έπεσε πάλι σε βαθύ 
λήθαργο.

61



Μια παράξενη Κυριακή

     Η Rene Νoir ,ζει κάπου στη γη αλλά…
     εργάζεται κάπου αλλά…
     έχει πολλά όνειρα και πετά αλλά…
     μόνο όταν γράφει δεν υπάρχουν αλλά.

62



Συλλογικό

Le jour des Seigneurs – Κώστας Φιλιππάκης

Είμαι μόνος
ρίχνοντας πέτρες στο σκοτάδι
Χιλιάδες φώτα πάνω σε μια πρύμνη πλοίου λάμπουν
ακολουθώντας τα μάτια μου
Πριν την αυγή
όλοι θα έχουμε πάει στα σπίτια μας
Πριν την αυγή
θα είμαι μακριά απ' αυτό το μέρος

Motorama, Northern Seaside.

Ήταν καθώς προχωρούσε ανύποπτος ο Κ., χαμένος σε σκέψεις μακρινές, που το 
βουητό του συγκεντρωμένου πλήθους διέκοψε την επαναληπτική κανονικότητα της 
πορείας  του.  Στο  ναό  της  Επαναθεμελιώσεως είχε  μόλις  ολοκληρωθεί  η 
κυριακάτικη  λειτουργία  και  ο  αρχιεπίσκοπος  στεκόταν  δίπλα  σε  μια  γνώριμη 
φιγούρα  έμπλεος  χαράς.  Ολόκληρη  η  Κεντρική  Επιτροπή  ή  η  Εκτελεστική 
Γραμματεία ή το Πολιτικό Γραφείο του Κόμματος πρέπει να ήταν μαζεμένο εκείνη 
τη  μέρα,  μια  σιωπηλή  χορωδία  ανδρείκελων  με  στρατιωτικές  είτε πολιτικές 
ενδυμασίες.  Υπήρχαν  επίσης  ιερείς  ντυμένοι  στα  μαύρα,  και  η  απαραίτητη 
συνοδεία  από  άντρες  της  Λαϊκής  Πολιτοφυλακής.  Κάτω  και  ολόγυρα  από  το 
υπερυψωμένο  προαύλιο  κόσμος  πολύς  ήταν  συγκεντρωμένος,  όπου  χαμηλόφωνες 
συζητήσεις λάμβαναν χώρα και οι εκτιμήσεις έδιναν και έπαιρναν, ενώ ακόμη 
περισσότεροι άκουγαν με ενδιαφέρον. Ο καιρός ήταν γλυκός σε σχέση με τις 
τελευταίες εβδομάδες, και γύρω από το προαύλιο οι ακτίνες του ήλιου έπεφταν 
κατευθείαν  στα  πρόσωπα  των  παρευρισκομένων,  δίνοντας  την  εντύπωση  ότι  η 
θερμοκρασία ήταν σημαντικά υψηλότερη του αναμενομένου.
   Πριν  μόλις  λίγες  εβδομάδες  ήταν  που  η  «Sozialistischenflamme» είχε 
διαψεύσει  με  δημοσίευμα  της,  υπογεγραμμένο  από  σύσσωμη  τη  συντακτική 
επιτροπή, τη φημολογία περί διαστάσεων στο εσωτερικό του Κόμματος. Με άρθρο 
του ο ο Σύμβουλος επί της Σοσιαλιστικής Οικονομίας εξέφρασε την επόμενη μέρα 
την ομόνοια του προς τις συλλογικές αποφάσεις, τις δημοκρατικά ειλημμένες 
σύμφωνα με το καταστατικό, και διακήρυσσε πως ήταν πλήρως συντεταγμένος με 
την υπόθεση της σοσιαλιστικής οικοδόμησης και προσηλωμένος στη διεκπεραίωση 
του τρέχοντος, προσεκτικά εκπονηθέντος πενταετούς πλάνου. Οι φήμες ανέφεραν 
ότι  ο  Σύμβουλος  εκπροσωπούσε  την  πρόταση  μιας  σκιώδους  φράξιας, 
προπαρασκευαστική  καθεαυτή  εν  όψει  της  συγκρότησης  συνολικής  πολιτικής 

63



Μια παράξενη Κυριακή

πλατφόρμας για το επερχόμενο Συνέδριο, με στόχο τη σχετική αποκέντρωση της 
πλήρως  σχεδιοποιημένης  οικονομίας,  μέσω  της  πρόσδοσης  μιας  ορισμένης 
αυτονομίας στα τοπικά εργοστασιακά συμβούλια, τα οποία θα καθόριζαν κατόπιν 
συνεννόησης  με  την  κρατική  εξουσία  τους  ρυθμούς  της  παραγωγής  και  θα 
ιδιοποιούνταν  σχεδόν  κατ'  αποκλειστικότητα  τα  οικονομικά  πλεονάσματα,  τα 
οποία θα διανέμονταν στη συνέχεια στους εργαζόμενους με βάση τη συμμετοχή 
τους στη λήψη αποφάσεων και την αξιολόγηση της προσπάθειας τους. Κύκλοι του 
Λαϊκού  Επιτρόπου  Κεντρικού  Σχεδιασμού  -ο  οποίος  αποτελούσε  προέκταση  της 
ίδιας ανυποχώρητης, συγκρουσιακής ταξικής γραμμής που έφερε στο προσκήνιο την 
υπάρχουσα υπό τον Καγκελάριο σύνθεση της Κεντρικής Επιτροπής, πριν από τρία 
συνέδρια-  φέρονταν  να  τοποθετούνται  ανεπισήμως  επί  της  πρότασης  με 
κατηγορηματικά αρνητικό τρόπο, εστιάζοντας την κριτική τους στο ανεδαφικό και 
εν  τέλει  μικροαστικό  στοιχείο  που  κυριαρχεί  στον  ιδεολογικό  πυρήνα  της, 
εφόσον  τυχούσα  εφαρμογή  της,  υποθέτοντας  ότι  η  κατάθεση  της  βρισκόταν 
πράγματι  στις  προθέσεις  μιας  εσωκομματικής  «αντιπολίτευσης»,  θα  οδηγούσε 
νομοτελειακά στη χαοτική απορρύθμιση της παραγωγικής διαδικασίας, μέσω της 
εισαγωγής  νέων  επιμέρους  αντιθέσεων  που  το  επαναστατικό  προτσές είχε 
εξαλείψει ή συμβάλει στο να αποφευχθούν, οι οποίες θα μπορούσαν μελλοντικά να 
απειλήσουν στην πράξη τον εγκαθιδρυθέντα σοσιαλιστικό χαρακτήρα της, καθώς 
και  στην  -εφεξής  θεσμικά  αποκρυσταλλωμένη-  υποκατάσταση  του  σοσιαλιστικού 
πλάνου  από  ένα  δίκτυο  ημι-αυτόνομων,  “συλλογικών”  μικροκαπιταλιστικών 
μονάδων. Δε θα ήταν διόλου συνεπές, συνεπώς, προς την ταξική μεροληψία της 
επαναστατικής  θεωρίας,  το  να  λησμονηθεί  η  απαραμείωτη  διαφορά  της 
κολλεκτιβοποιημένης  σοσιαλιστικής  οικονομίας,  όπου  δεσπόζει  η  κοινωνική 
ιδιοκτησία επί των συγκεντρωμένων μέσων παραγωγής, σε σχέση με οποιαδήποτε 
από  τις  “ενδιάμεσες”  εκδοχές  που  περιλαμβάνουν  την  ύπαρξη  συλλογικών 
καπιταλιστών  υπό  “σοσιαλιστική”  κάλυψη,  εισάγοντας  έτσι  εκ  νέου  τις 
μεταμορφώσεις της από καιρό ηττημένης αστικής ιδεολογίας, περί απρόσκοπτου 
ατομικού ανταγωνισμού, ελεύθερης αυτοδημιουργίας των ατόμων κλπ, στην καρδιά 
του εργατικού κινήματος. Θα ήταν κρίμα και άδικο η αστική τάξη -τη στιγμή που 
τα απομεινάρια της αργοσβήνουν- να σηκώσει κεφάλι, έπειτα από τόσες θυσίες 
και υπομονή που χρειάστηκε να επιδείξει ο εργαζόμενος λαός και τα σύμμαχα 
στρώματα μέχρι την υπέρβαση των αρχικών δυσλειτουργιών: αυτή ήταν η μόνιμη 
επωδός στα ανεπίσημα χείλη των κρατικών αξιωματούχων. Τώρα πάντως αμφότεροι ο 
Κομισάριος  και  ο  Σύμβουλος,  οι  φύλακες  της  κομματικής  ορθοδοξίας  και  οι 
φερόμενοι  ως  διαφωνούντες,  έστεκαν  σιωπηλοί  ο  ένας  δίπλα  στον  άλλο,  όλο 
περηφάνια και χαρά. Και για κάποιους άλλους είχε ακουστεί ότι βρίσκονταν κατά 
καιρούς σε αντιπαράθεση μεταξύ τους, αλλά η εφημερίδα το είχε διαψεύσει κατ' 
επανάληψη,  και  η  τωρινή  τους  στάση  επισημότητας  και  συντροφικής  θέρμης 
έμοιαζε να τη δικαιώνει. 
   «Καταπληκτικό»,  ψιθύριζαν  κάποιοι,  και  το  όνομα  του  λαοφιλούς 

64



Συλλογικό

Reichserzkanzler συχνά έκανε την εμφάνιση του εντός ενός πυκνού συμπλέγματος 
ανώνυμων στομάτων, που άνοιγαν και έκλειναν χωρίς σταματημό, σαν πεταλουδίτσα 
που μετέβαινε ανάλαφρα από το ένα μέρος στο άλλο. «Τί συνέβη;» ρώτησε κάποιος 
και ήταν σαν η φωνή να βγήκε από το στόμα του Κ. «Σύντροφε, δεν τα έμαθες;» 
απόρησε  ο  κοντινότερος  του.  «Θαύμα!  Ο  Καγκελάριος».  «Ο  σ.  Καγκελάριος 
θεραπεύτηκε...  Έγινε το...  το   θαύμα! Δόξα σοι  ο Χριστός» πρόσθεσε ένας 
άλλος.  Ο  Κ.  υπέθεσε  πως  είναι  αρκούντως  συγχυσμένοι.  «Εννοείτε  πως 
ξαναπερπάτησε;» ρώτησε προσπαθώντας να λάβει διευκρινίσεις. «Μα ναι, τι λέμε 
τόση ώρα;» «Τα λείψανα... Τα λείψανα του παπα-Ντόροθυ το έκαναν να συμβεί!» 
Τα “λείψανα” πρέπει να βρίσκονταν στο μεταλλικό κουβούκλιο στο οποίο το χέρι 
του  Καγκελάριου  ακουμπούσε,  σε  απόσταση  μερικών  μέτρων.  Οι  φωνές  και  οι 
ζητωκραυγές  ακούγονταν  τώρα  ανεξέλεγκτα.  «Ν'  ανακηρυχτεί  πάραυτα  άγιος!», 
«ξεκάθαρη θεϊκή παρέμβαση», «άγιος Δωρόθεος!» και άλλα συναφή.
   «Αποκλείεται, δε γίνονται αυτά», έφτασε η φωνή στ' αυτιά του. «Είναι 
συνεννοημένοι μεταξύ τους, να πούμε... Στημένο το κόλπο, συνωμοσία είναι για 
να τρέχουνε τα πρόβατα. Εκμεταλλεύονται την αμορφωσιά των μαζών», συνέχισε 
σαν να μη βρισκόταν το παραμικρό εμπόδιο στο δρόμο της, και ήταν τέτοιες 
σκέψεις που ο Κ. αισθανόταν εγγύτερα στις δικές του. Σύντομα ωστόσο οι φωνές 
της πίστης επανήλθαν, ανδρικές και γυναικείες, να τραγουδούν το ίδιο θέμα σε 
παραλλαγές. «Δεν είναι έτσι! Είναι θαύμα!»· «ζητήστε και θα λάβετε, το θαύμα 
εγένετο!» επανέλαβε κάποιος ακόμη -και ο ίδιος να ήταν πάντα που μιλούσε, ο 
Κ. δε θα μπορούσε να το πει-, «Ο Θεός είναι μαζί μας! Δε λέγανε παλιά πως 
είναι σοσιαλιστής; Γιατί λοιπόν να μην είναι μαζί μας; Εγένετο!», είπε, ενώ 
δίπλα γυναίκες φώναζαν «Αληθώς, αληθώς!» και παρόμοιες εκφράσεις. «Δεν υπήρξε 
ποτέ παράλυτος!», σαν να ακούστηκε, αλλά κανείς δεν είχε μιλήσει. Το κλίμα 
ήταν πανηγυρικό. 
   Σιωπή απλώθηκε προσωρινά όταν ο Καγκελάριος, σηκωμένος καθώς ήταν, και 
στηριζόμενος σε ένα ραβδί που του είχαν δώσει στο μεταξύ οι αξιωματούχοι του 
Κόμματος, θέλησε ν' απευθυνθεί στο κοινό. Προηγουμένως είχε αγκαλιαστεί με 
όλα τα κορυφαία στελέχη, του Συμβούλου επί της Σοσιαλιστικής Οικονομίας μη 
εξαιρουμένου. Αλλά σύντομα τα βουητά και οι μουρμούρες γέμιζαν κάθε κενό στην 
ομιλία του. «Η επιστημονική κοσμοθεωρία δε μπιστεύει σε μαγείες κι ανώτερες 
οντότητες,  δε  δέχεται  θεό  κ'  υπερφυσικές  δυνάμεις»,  βροντοφώναξε  ο 
Καγκελάριος διαπερνώντας με ένα βλέμμα το συγκεντρωμένο πλήθος. «Ναι, δεν 
υπάρχει χώρος για μυστικ'στικές εικασίες, δε χρειάζετ' η “'πόθεση Θεός”, όπως 
το 'πε ο Λαπλάς, το πνέμα είν' αντανάκλασις της ύλης, έτσι είναι... Αλλά 
τούτο δω το θάμα δε το 'χω ξαναδεί! Μπορώ και περπατώ, έπειτα από χρόνια. Δεν 
ξέρω ποια δύναμη μου προσέφερε το δώρο, αλλά θα κάνω ό, τι μπορώ για να το 
διαφυλάξω σα θησαυρό». Κάποιοι από τους μπροστινούς ισχυρίζονταν πως δάκρυσε 
και δάκρυζαν οι ίδιοι από χαρά και συγκίνηση κι αγκαλιάζονταν.
   Ο αρχιεπίσκοπος παρενέβη και, με λόγο θεολογικά μεστό και στοχευμένο, 

65



Μια παράξενη Κυριακή

εξέφρασε  την  άποψη  του  για  τις  πιθανές  αιτίες  και  συνέπειες  αυτού  του 
εξαιρετικού γεγονότος. Στη συνέχεια ο λόγος πέρασε εκ νέου στον Καγκελάριο, ο 
οποίος  βρισκόταν  σε  κατάσταση  ελαχίστως  διαφορετική  από  την  προηγούμενη. 
«Σ'χωράτε με που μιλάω έτσι», είπε, «η συγκίνησις μου πήρε τα μυαλά. Δε λέω 
ότι πρέπει να πάρετε το λόγο μου τοις μετρητοίς, δε λέω αυτό, κάθε άλλο. 
Γραμμή δε θυσιάζω τις απόψεις μου και στ' αλήθεια ένας άντρας μετράει όσο οι 
ιδέες του! Το τελευταίο που χρειαζόμαστε ειναι να επιστρέψει ο φιντεϊσμός απ' 
το  παραθύρι...  Αλλά  θα  'μουνα  ψεύτης  αν  δε  μπαραδεχόμουνα  μπροστά  σας 
-“ενώπιο σας”, που λένε- τη σύχυση και το θαμασμό μου, ακριβώς όπως εσείς τα 
νιώθετε, γιατί ένας από σας είμαι κι εγώ, και μάλλον όχι ο αξιώτερος!» Γέλια 
κι  επιδοκιμασίες  ακούστηκαν  από  το  κοινό,  και  παραξενεύτηκε  ο  Κ.  διότι, 
ειδικά όσον αφορά την τελευταία διαπίστωση του αγαπητού ηγέτη, η διαφωνία 
τους  ήταν  έκδηλη.  «Η  γυναίκα  μου  αναρωτήθηκε  τον  καιρό  που  ήμουνα 
καθηλωμένος», συνέχισε εκείνος με κάποιαν ένταση, «γιατί υπάρχουν τα παιδιά. 
Για  ποιο  λόγο  δηλαδή  οι  άθρωποι  -και  όχι  μόνον-  έρχονται  στον  κόσμο  ως 
μικροσκοπικά  όντα  που  αναπτύσσονται  με  τον  χρόνο,  αντί  για  ήδη  έτοιμοι 
άντρες. Ξέρω ότι το ζήτημα δεν έχει τεθεί σωστά από εξελιχτική σκοπιά, και 
λαβάνοντας  υπόψη  τα  επιστημονικά  δεδομένα  το  διατυπωθέν  ερώτημα  είναι  να 
πούμε γελοίο. Δε μπορώ ν' αντισταθώ όμως στο μπροβληματισμό. Γιατί; Κοιτάξτε 
τα μωράκια πως κουνιούνται συνεχώς και χειρονομούν ζωηρά, μιλούν ακατάληπτα 
και τρώνε και παίζουν και ρεύονται κι αφοδεύουν. Κάθε στιγμή μοιάζει γιορτινή 
γι'  αυτά  και  μόνο  να  διδαχτούμε  μπορούμε  απ'  το  παράδειγμα  που  δίνουν. 
Θαμάστε το υπέροχο παιχνίδισμα τους, όλο απλότητα και χάρη. Ψηλαφίζουν τα 
πάντα και μαθαίνουν από τα λάθη τους, που τα επαναλαβάνουνε ξανά και ξανά. Τα 
παιδιά υπάρχουν για να μας καταπλήσσουν και να συγκινούν την ύπαρξη μας -“ως 
τα βάθη”, που λένε-, για να δοξολογούν τον Χριστό και να μας υπεθυμίζουν 
διαρκώς  πόσο  θαμαστός  είν'  ο  κόσμος  -και  θα  ήταν  ακόμη  και  χωρίς  αυτά, 
μολοταύτα υπάρχουν, είν' εδώ μαζί μας-, ώστε μπορούμε ν' αναφωνήσουμε, σε 
συμφωνία με τας γραφάς, ότι “καλώς εποίησεν”. Τέτοιες σκέψεις τη βασάνιζαν 
όλα αυτά τα χρόνια, κι εμένα μαζί της, κι ας υπήρξα σ' ολάκερη τη ζωή μου 
άθεος, κι ας μου ήταν άγνωστο και το σημείο του σταυρού ακόμη». Μόλις τώρα 
πρόσεξε ο Κ. ότι στεναγμοί ακούγονταν από μητέρες και πατέρες που κουβάλησαν 
αρρώστους,  παιδιά  και  ηλικιωμένους  μέχρι  εδώ,  πιθανότατα  από  την  αδήριτη 
παρόρμηση προς αναζήτηση ελπίδας, οσοδήποτε αδιευκρίνιστης. 
   «Τι ζητούσαν όλοι αυτοί; Ήρθαν να δουν τον σακάτη στο τσίρκο; Υπήρξε στην 
πραγματικότητα παράλυτος, έστω  και μια στιγμή;» Καμία απάντηση, ασφαλώς. 
Καθώς οι ομιλίες προχωρούσαν, ο Κ. αισθάνθηκε τον ασφυκτικό εναγκαλισμό της 
ζέστης και χαλάρωσε τη θηλιά του παλτού του κατά δύο κουμπιά. Αρκετοί από 
τους υπόλοιπους άρχισαν να κάνουν το ίδιο, και ήταν απορίας άξιο πως δεν το 
είχαν πράξει ως τότε. Ο αρχιεπίσκοπος επανήλθε εν τω μεταξύ στην αγόρευση 
του, ως εάν να μην είχε μεσολαβήσει τίποτε άλλο, αναφέροντας πως οι έσχατοι 

66



Συλλογικό

θα  γίνουν  πρώτοι  και  οι  πρώτοι  έσχατοι  όταν  έρθει  η  βασιλεία,  πως  θα 
ισοπεδωθούν όλοι οι βράχοι και θα γεμίσουν τα κενά και δε θα υπάρχει πόνος 
ούτε χρόνος ούτε θάνατος, όταν σημάνει η μέρα του Κυρίου, η οποία θα φέρει 
την ολοκληρωτική αναγέννηση της ανθρωπότητας. Ο Καγκελάριος αρπάχτηκε απ' 
αυτές τις επισημάνσεις. «Οι καταπιεσμένοι θα δικαιωθούν», είπε, «αναπόφεκτος 
ειν' ο θρίαβος τους!» Ο αρχιεπίσκοπος έγνευσε καταφατικά και ξερόβηξε, προτού 
συνεχίσει.  «Νομίζω  πως μπορεί  πλέον το σώμα  της  Εκκλησίας δια της Ιεράς 
Συνόδου να δρομολογήσει την εκκίνηση της διαδικασίας για την άμεση αναγνώριση 
και ανακήρυξη σε άγιο του πατρός Δωροθέου.  Η επευφημία του λαού και το 
συντελεσθέν θαύμα αποτελούν επαρκείς ενδείξεις, και μαρτυρούν την αλήθεια της 
Ορθοδόξου πίστεως και της Εκκλησίας μας, η οποία υπάρχει στην ιστορία ως το 
ζων σώμα του αναστάντος Χριστού». Ο πατήρ Δωρόθεος, γνωστός επί το λαϊκότερον 
ως παπα-Ντόροθυ, αν και γεννήθηκε και πορεύτηκε για χρόνια στον κόσμο ως 
Δημήτριος  Γκέρστερ-Φλόυντ,  ήταν  μια  αμφιλεγόμενη,  περιθωριακή  μορφή.  Οι 
φτωχοί και αμόρφωτοι τον αγαπούσαν, ακόμη περισσότεροι τον λάτρευαν ως άγιο 
ενόσω ήταν ακόμη ζωντανός, ενώ τέλος αρκετοί, προερχόμενοι κυρίως από τα 
ανώτερα  κομματικά  κλιμάκια  και  τα  πανεπιστήμια,  τον  θεωρούσαν  έναν 
χαρισματικό  όσο  και  αντιδραστικό  τσαρλατάνο,  γέννημα  μιας  εποχής  τόσο 
μακρινής, που ήταν σαν να μην υπήρξε.
   Η όχληση από τον ήλιο επανερχόταν σαν πολιορκητικός κριός, ήταν σίγουρα 
διαδεδομένη όταν άρχισε η αναστάτωση. Μια ανεπαίσθητη μετατόπιση των ποδιών, 
ίσως κάποια υποχώρηση στην ένταση της φωνής και τη ζωηράδα των κινήσεων, 
συνοδευόμενα από το αδιόρατο στράβωμα του προσώπου. Ο Καγκελάριος έδειξε να 
αισθάνεται δυσφορία, παραπάτησε και πέφτοντας παρέσυρε το καροτσάκι από το 
οποίο είχε σηκωθεί. Τα πόδια του έμεναν ακίνητα σαν να ζύγιζαν μισό τόνο. 
Ήταν εξαρχής ζήτημα χρόνου; «Έπεσε, γκρεμίστηκε!» φώναξε κάποιος, και σχεδόν 
ταυτόχρονα  λαλιές  που  έρχονταν  από  παντού:  «Τίποτα  δεν  έγινε!  Όλα  είναι 
ψέμμα!» ή «Δεν υπάρχει Χριστός!» - «Δεν υπάρχει Καγκελάριος, ούτε Δημήτρης 
Φλόυντ», σκέφτηκε ο Κ. καθώς το πλήθος εφορμούσε. Από τον όχλο μόνο φασαρία 
αναδυόταν, κραυγές συχνά ακατάληπτες, ενώ θόρυβοι από χτυπήματα, γροθιές και 
σπρωξίματα ανέβαιναν μέχρι τον ουρανό. Ήχησε ένας πυροβολισμός από τη μεριά 
του  ανθρώπινου  φράγματος  της  Λαϊκής  Πολιτοφυλακής,  που  συγκρατούσε  το 
χείμαρρο.  Οι  εξελίξεις  επιταχύνθηκαν  από  το  θόρυβο.  Ο  Κ.  κοίταξε  λίγο 
παραδίπλα, όπου ο όχλος συνέχιζε απτόητος να κάνει ό, τι έκανε, που κατά την 
εκτίμηση του δεν ήταν τίποτε απολύτως. Φλύαρη αναμονή, αυτό ήταν. Ιντερλούδιο 
μεταξύ  ξεσπασμάτων  βίαιων  και  ρυπαρών.  Ο  θόρυβος  του  όπλου,  μπαμ!,  και 
σύντομα οι σοσιαλιστές δικτάτορες σμπαραλιαζόντουσαν κάτω από τα τσαλαπατητά 
του κόσμου που βοούσε, ο Κ. τους είδε και ήταν μάρτυρας σε αυτό. «Όταν ο 
βρυχηθμός του πλήθους ακουστεί, όλα γύρω θα σωπάσουν». Και ο Reichserzkanzler 
και  ο  Volkskommissar και  ο  Berater και  ο  Erzbischof ξεγυμνώνονταν  σαν 
πουτανίτσες και περνούσαν από το μπουλούκι και τα διαρκή ποδοπατήματα σαν 

67



Μια παράξενη Κυριακή

μέσα από μηχανή του κιμά. Έπειτα από λίγο, τα ουρλιαχτά είχαν σκεπαστεί και ο 
καθένας υπέκυπτε στην παράξενη αυτή Δικαιοσύνη. Ένας ιερωμένος αγανάκτησε που 
τον έδερναν: «Φίδια! Φίδια! Ανάθεμα τη μάνα και τον πατέρα που σας γέννησε», 
είπε κατακεραυνώνοντας τους διώκτες του, χειρονομώντας και προφέροντας τις 
λέξεις τόσο γρήγορα και σφυριχτά που τα φωνήεντα σχεδόν εξαφανίζονταν. Ένας 
άλλος, από τους γραφειοκράτες αυτή τη φορά, επιχείρησε να διαφύγει τρέχοντας 
από τη μάζα, αλλά τον πρόφτασαν και τον έπιασαν. «Άσε με, κτήνος» πρόσταξε 
εκείνον  που  τον  κράταγε,  χωρίς  να  λάβει  απόκριση.  «Άσε  με  σου  είπα, 
παλιογορίλλα!» Ο άνδρας ήταν πράγματι λίγο μεγαλόσωμος και δε δυσκολεύτηκε να 
πετάξει τον αξιωματούχο κάτω σαν πάνινη κούκλα. Με τη βοήθεια δύο άλλων τον 
ακινητοποίησαν  και  του  τσάκισαν  το  γόνατο  με  ένα  τόσο  δα  σφυράκι.  Αφού 
τελείωσαν με το ένα, στράφηκαν στο άλλο, δίχως να εμφανιστεί κανείς από τη 
Λαϊκή  Πολιτοφυλακή  για  να  τους  σταματήσει.  Ενώ  ο  πεσμένος  άντρας 
διαμαρτυρόταν ακόμη για την αντιμετώπιση της οποίας τύγχανε αναίτια, εκείνοι 
βαθούλωσαν το κρανίο του με κοφτά, επαναληπτικά χτυπήματα. Κάπως έτσι, χάρη 
σε μιαν ασήμαντη παρεξήγηση, ή λόγω του ανυπόφορου της ζέστης,

ίσως δε γλίτωσε κανείς εκείνη την Κυριακή, 
από τους υποτιθέμενους ή 
τους πραγματικούς αντιφρονούντες, 
όλα τελείωσαν, το κατάλαβε άραγε κανείς
από τη μανιασμένη αγέλη;
σκέφτηκε ο Κ. σαν απέστρεψε το βλέμμα του 
με αηδία.

68



Συλλογικό

Ο  Κώστας  Φιλιππάκης  γεννήθηκε  το  1989,  τη  χρονιά  που  κατέρρευσαν  τα 
σοσιαλιστικά καθεστώτα. Τελείωσε το Ενιαίο Λύκειο Ξυλοκάστρου το 2006 και το 
2011 πήρε το πτυχίο του από το τμήμα Φιλοσοφίας, Παιδαγωγικής και Ψυχολογίας 
του Πανεπιστημίου Ιωαννίνων και κατεύθυνση "Φ". Κύρια ενδιαφέροντα του είναι 
η  γραφή  και  η  ανάγνωση  φιλοσοφικών  και  άλλων  πονημάτων  (λχ  Άρλεκιν). 
Θεωρείται  άλλωστε  έξοχος  συγγραφέας  από  όσους  έχουν  διαβάσει  γραπτά  του. 
Ακατάλληλος  για  οποιαδήποτε  χειρωνακτική  εργασία,  συνεχίζει  να  περνά  τον 
χρόνο  του  στα  Γιάννενα  μεταξύ  οκνηρίας  και  γιγαντιαίων  προσπαθειών 
διεκπεραίωσης  μεταπτυχιακών -πλέον- φοιτητικών  υποχρεώσεων στο αντικείμενο 
που αγάπησε.

69



Μια παράξενη Κυριακή

Ο ήρωας που πήγε στον χρυσό κόσμο – Κωνσταντίνος Τσουρέκης

Ο γέροντας κάθισε στην πρώτη καρέκλα που του πρόσφεραν οι κάτοικοι του 
χωριού Ίσταρκολ. Το Ίσταρκολ ήταν μικρό πληθυσμιακά. Οι 306 άνδρες και οι 682 
γυναίκες  φανέρωναν  τα  δεινά  και  τις  κακουχίες  που  είχαν  περάσει  τα 
προηγούμενα χρόνια. Τα ανατολικά βασίλεια συχνά πυκνά διεξήγαν πολέμους με 
τους επιδρομείς που έφταναν στις παραλίες τους. Πειρατές από τα νησιά στον 
βορρά  καθώς  και  αγριάνθρωποι  από  τα  δάση  του  νότου  έφταναν  σε  μεγάλα 
μπουλούκια απειλώντας το χωριό με λεηλασίες, εξανδραποδισμούς και αρρώστιες. 
Οι άνδρες του χωριού έλλειπαν από την Τρίτη στις αρχές του έτους κυρίου 7.389 
αφήνοντας  μόλις  δέκα  να  συντονίζουν  τις  γυναίκες  και  τα  παιδιά  για  τα 
πολεμοφόδια, τις τροφές και τα ζωντανά που έπρεπε να ανεφοδιάζουν τον ξύλινο 
καταυλισμό,  που  είχαν  σχηματίσει  στο  δάσος  της  χαραμάδας,  ένα  φυσικό 
καταφύγιο  το  οποίο  σχηματιζόταν  ανάμεσα  σε  δυο  τρανά  βουνά  στα 
βορειοανατολικά του Ίσταρκολ.

Τα πρόσωπα των μικρών παιδιών φωτίζονταν από τις πολυάριθμες καντηλιέρες, 
που ήταν τοποθετημένες σε όλα τα τραπέζια, που περιστοίχιζαν το τραπέζι, όπου 
βρισκόταν  ο  γέροντας.  Εκείνος  μια  άγρια  μορφή,  σκαμμένη  από  τον  καιρό, 
χαλασμένη από τον πόλεμο στα δυτικά, φαγωμένη από την αδιάκοπη ανησυχία. Τους 
κοίταζε με παγερό βλέμμα, κάνοντας τους να κουλουριάζονται στις θέσεις τους, 
περιμένοντας ανυπόμονα για την πρώτη λέξη που θα έβγαινε από το στόμα του. 
Από την στιγμή που ήρθαν οι εννιά άνδρες του χωριού και ο πανδοχέας, άφησε 
τον ξύλινο πάγκο για να πιάσει την πρώτη καρέκλα που βρήκε μπροστά του, 
άρχισε έναν λόγο που κανείς δεν περίμενε. 

«Πόσοι από εσάς ξέρουν να μου ονομάσουν τις μέρες της εβδομάδας;» ρώτησε ο 
γέροντας ξεκινώντας τον λόγο του. 

Οι κάτοικοι φάνηκαν σαστισμένοι. Οι άνδρες κοιτάχτηκαν μεταξύ τους. Δεν 
ήταν ακόμα σίγουροι για το αν έπρεπε να αφήσουν έναν γέροντα - άρχοντα του 
δυτικού βασιλείου - να εισέλθει στο χωριό, δίχως γραπτή άδεια από τον βασιλιά 
Γκίσκαρντ, του Βέλικ Ταρ. Τώρα που τον άφησαν να μιλήσει, είχε μόνο να τους 
κάνει ερωτήσεις; Είχαν ακούσει, ότι η υπόληψη του άρχοντα Άλντουρ είχε πέσει 
σε δυσμένεια από τον αυτοκράτορα των δυτικών και ότι, ίσως μπορούσε να φανεί 
χρήσιμος στο βασίλειο τους. Γιατί όμως είχε έρθει σε αυτούς και δεν είχε 
παρουσιαστεί αυτοπροσώπως στον βασιλιά, ώστε να τύχει της ευμένειας τους;

Ήταν  ένας  άρχοντας  με  δικό  του  πύργο,  σίγουρα  δεν  μπορούσαν  να  του 
απαγορεύσουν την είσοδο από την στιγμή που είχε έρθει ολομόναχος, με φιλικές 
διαθέσεις, δίχως στρατό να τον ακολουθεί. Ένας άρχοντας είναι πάντα ένας 
άρχοντας,  σκεφτόταν  ο  πανδοχέας  και  κοίταζε  φευγαλέα  τις  γυναίκες,  που 
κάθονταν στα πιο απομακρυσμένα τραπέζια και στην συνέχεια του συγχωριανούς 
του και τα μικρά παιδιά, που είχαν καθίσει σε κυκλικό σχηματισμό από το 
τραπέζι του γέροντα.

70



Συλλογικό

Ο πανδοχέας σηκώθηκε και πήρε τον λόγο.
«Οι μέρες είναι πέντε.» είπε με τόνο σίγουρο και συνέχισε. 
«Η πρώτη, η δευτέρα, η τρίτη , η τετάρτη και η πέμπτη.»
Ο γέροντας σήκωσε το πρόσωπο του και τον κοίταξε με νέο ενδιαφέρον. Τα 

βαθυγάλανα μάτια του έλαμψαν στο φως των κεριών. Σχηματίστηκε ένα χαμόγελο 
στο ρυτιδιασμένο πρόσωπο του.

«Έξι τα βασίλεια του ήλιου, έξι οι φυλές της γης, έξι τα μεγάλα αστέρια, 
έξι οι θάλασσες του Γιού.» είπε και περίμενε να τσιμπήσει το ψάρι.

«Τι θες να μας πεις άρχοντα; Όλοι γνωρίζουν ότι οι μέρες είναι πέντε.» 
είπε ένας από τους άνδρες, που είχε σηκωθεί όρθιος.

«Έξι και οι μέρες του δημιουργού. Πρώτη η μέρα του κυρίου που κατοικεί 
στον θρόνο του ήλιου, στο βουνό της απαγορευμένης ομορφιάς. Του κύριου των 
θαλασσών  και  των  στεριών  παντού  και  πάντα. Την  δύναμη του ηλιοβάτη,  της 
όρασης και της γνώσης φέρει.»

«Τι ανοησίες λέει ο γεροξεκούτης;» φώναξε μια γυναίκα με κατσαρά μαλλιά 
και ένα ολόσωμο φόρεμα με τεράστιο ποδόγυρο. Κανένας δεν της έδωσε σημασία.

«Πρώτη η μέρα της μητέρας, αρχόντισσας ευγενικής και πονηρής συνάμα. Της 
συνάχτρας των αστεριών και της ασημοστόλιστης σελήνης. Αρχόντισσα της νύχτας 
και ποιήτρια των τραγουδιών στα σκοτεινά τα δάση.» είπε και σώπασε, όσο δυο 
καρδιοχτύπια.

«Δευτέρα η μέρα του Άλγκορ του κράχτη θλιβερών μαντάτων. Του ανέραστου 
θανάτου της ανθρώπινης αδυναμίας και του πολέμου. Του θεριστή των σωμάτων. 
Του κουβαλητή του χρόνου του πιο αμείλικτου εχθρού.»

Το ακροατήριο παρακολουθούσε τώρα πια σιωπηλό τον γέροντα που μιλούσε. Οι 
λίγες  φωνές  αντίρρησης  είχαν  σιωπήσει  μπροστά  στον  παραμυθένιο  λόγο  του 
άρχοντα  Άλντουρ.  Όλοι  ήθελαν  να  ακούσουν  αυτά  τα  λόγια  εξάπτοντας  την 
περιέργεια  τους.  Δεν  σκέφτονταν  αν  ήταν  σωστά  ή  λανθασμένα.  Τα  έβρισκαν 
διασκεδαστικά και άκρως ψυχαγωγικά. Η παραμικρή ιδέα αμφισβήτησης, περνούσε 
νοερά από το νεφελώδες μυαλό τους. Τα παιδιά που είχα καθίσει μπροστά στα 
γόνατα  του  γέροντα,  τον  κοιτούσαν  με  ορθάνοιχτα  μάτια,  περιμένοντας  με 
προσμονή τα όσα είχε να τους πει για τις έξι μέρες.

«Τρίτη η μέρα της Έντα, της οργανώτριας των ήχων. Της ρυθμοφόρας νύμφης 
που περπατά στην Μέκτα. Στο βάδισμα της οι μπαλάντες νανουρίζουν τα μωρά και 
στο τρέξιμο της, η μουσική απλώνεται στην γη πιο δυνατή από τους κρότους των 
κεραυνών στα ψηλά βουνά.» είπε και κοίταξε τον βάρδο, που καθάριζε την άρπα 
του  στην γωνία  του  πανδοχείου. Εκείνος στο άκουσμα της Έντα  κοίταξε  τον 
άρχοντα με νέο ενδιαφέρον.

«Τετάρτη η μέρα του δίκαιου Πινέλου. Η μέρα του φτωχού και του πλουσίου , 
του όμορφου και του άσχημου. Της ζυγαριάς του βασιλιά. Του ασήμαντου που 
στέκεται  σημαντικός  μπροστά  στο  άδικο.  Του  εχθρού  της  διαφθοράς  και  του 
εκβιασμού. Της φλόγας που καίει αέναη μπροστά στα μάτια του δίκαιου.» 

71



Μια παράξενη Κυριακή

«Για ποιο λόγο μας λες για τους θεούς του κόσμου σου;» ρώτησε ένας από 
τους άνδρες, που είχε σηκωθεί όρθιος όχι τόσο για να πάρει τον λόγο, αλλά για 
να γίνει πιο φανερός στα μάτια των παρευρισκόμενων.

«Πέμπτη η μέρα της Αγάπης. Της αφέντρας που εμφανίζεται στα όνειρα των 
ερωτευμένων. Της κινητήριας δύναμης των αγαθών πράξεων. Της προσωποποίησης 
της  ομορφιάς  και  της  ευδαιμονίας.»  είπε  τέλος  ο  Άλντουρ  σταματώντας  για 
αρκετές στιγμές, κοιτώντας προσεχτικά ένα προς ένα τα πρόσωπα των κατοίκων 
του Ίσταρκολ.

«Πέντε οι μέρες όπως σου είπα γέροντα. Η πρώτη, η δευτέρα, η τρίτη, η 
τετάρτη  και  η  πέμπτη.»  είπε  ξανά  ο  πανδοχέας  με  ένα  αυτάρεσκο  βλέμμα 
ικανοποίησης να σχηματίζεται στο χαμογελαστό πρόσωπο του.

Ο  γέρο  -  Άλντουρ  τον  κοίταξε  με  αυστηρότητα,  πράγμα  που  πρόδιδε  την 
επιθυμία του να σιωπήσει ο πανδοχέας. Στην συνέχεια σήκωσε με προσοχή τα 
μανίκια του καφετιού χνουδωτού μανδύα του. Έχωσε τα χέρια του σε μια μικρή 
τραγιάσκα κεντημένη με πολύχρωμες μάλλινες κλωστές από βαμμένο μαλλί προβάτου 
και έβγαλε μια ξύλινη κλεψύδρα. Το γυαλί ήταν λευκό και οι κόκκοι σκόνης 
κατάμαυροι, παρμένοι από το μαύρο χώμα των ορυχείων.

Ο άρχοντας την τοποθέτησε πάνω στο τραπέζι, σηκώθηκε όρθιος και γύρισε την 
πυξίδα, ανάποδα. Οι μικροί κόκκοι άρχισαν να τρέχουν άπληστα προς το κάτω 
μέρος του γυαλιού περνώντας από την μικρή εγκοπή.

«Στο όνομα του κυρίου μου Ετέρναλ του αιώνιου και άφθαρτου ήρθε η ώρα να 
κάνω το καθήκον μου και να σας φέρω μπροστά στην αλήθεια.» είπε και με μια 
δυνατή γροθιά χτύπησε την πυξίδα που έγινε χίλια κομμάτια. Οι μαύροι κόκκοι 
πλανήθηκαν στον αέρα και χάθηκαν. Η κοινή αίθουσα του πανδοχείου χάθηκε και 
την  θέση  της  πήρε  ένα  καταπράσινο  λιβάδι.  Δυο  κατάμαυρα  άλογα  έτρεχαν 
ελεύθερα πατώντας με δύναμη τις βαριές οπλές τους στο χαμηλό γρασίδι. Ήταν 
άνοιξη,  η  εποχή  της  Έντα.  Οι  μελωδίες  των  πουλιών  του  αγρού  πλανιόνταν 
κρυστάλλινες στο μεγάλο λιβάδι.

Οι  κάτοικοι  του  Ίσταρκολ  είχαν  σαστίσει.  Δεν  περίμεναν  ποτέ  ότι  θα 
βρίσκονταν σε ένα τόσο όμορφο μέρος. Το χωριό τους κάποτε ήταν όμορφο, αλλά 
ούτε οι πατεράδες τους ούτε οι παππούδες τους είχαν ζήσει στις καλές μέρες 
της γης.

Ο ερχομός ενός ζευγαριού που περπατούσε τώρα προς το μέρος τους, πάγωσε 
τις καρδιές των κατοίκων. Έψαξαν όλοι να βρουν τον γέρο - Άλντουρ και να του 
ζητήσουν εξηγήσεις. Εκείνος όμως δεν ήταν εκεί. Το μόνο που μπορούσαν να δουν 
ήταν τα άλογα να τρέχουν ελεύθερα στο βάθος του λιβαδιού και τις φιγούρες του 
ζευγαριού να μεγαλώνουν όλο και περισσότερο. Τα χλιμιντρίσματα ακούστηκαν 
δυνατά στα αυτιά τους, όταν οι δυο ξένοι σταμάτησαν απότομα τα άλογα τους. Ο 
νεαρός άνδρας ξεπέζεψε με δεξιότητα και κοίταξε τους κατοίκους του χωριού με 
ενδιαφέρον.

«Να ένα θέαμα που είχα καιρό να δω. Τι ζητάτε στη γη του άρχοντα, ποιοί 

72



Συλλογικό

είστε;» ρώτησε.
Οι χωριάτες τον αγριοκοίταξαν.
«Είμαστε τα παιδιά του Ίσταρκολ.» είπε ο πανδοχέας με θέρμη και βιάστηκε 

να βγάλει την ποδιά που φορούσε για να δώσει περισσότερο κύρος στα λόγια του.
«Ώστε τα παιδιά της ανατολής θέλουν να μάθουν την ιστορία μου.» είπε ο 

άνδρας με ένα βλέμμα χαράς.
«Μεγάλη τιμή όχι μόνο να σας την πω αλλά και να σας την δείξω.» πρόσθεσε 

και αμέσως τράβηξε το δερμάτινο πουγκί που κρεμόταν στην πόρπη του. Τράβηξε 
τα σκοινιά και πιάνοντας με τα ακροδάχτυλα του τον πάτο, άφησε το βάρος του 
πουγκιού να χυθεί προς το έδαφος. Αμέσως πολλά χρυσά νομίσματα ξεχύθηκαν και 
κάνοντας λίγες περιστροφές στον αέρα έπεσαν στο πράσινο γρασίδι. Οι χωρικοί 
αντίκρισαν τα νομίσματα με βλέμματα απληστίας. Ωστόσο όλοι συγκρατήθηκαν και 
κανένας δεν άπλωσε το χέρι του να τα πάρει εκτός από τον πανδοχέα που μπήκε 
μπροστά  από  όλους και κοιτούσε με ενδιαφέρον  τα  πετράδια  στο κέντρο  των 
νομισμάτων.

«Είναι  μαγεμένα!»  φώναξε.  «Μην  τα  κοιτάτε!»  πρόσθεσε  και  δυο  χοντρές 
στάλες ιδρώτα πιτσίλισαν τα χείλη του.

«Δεν υπάρχει λόγος ανησυχίας.» είπε ο άνδρας. Η γυναίκα, που καθόταν ακόμα 
πάνω  στη  σέλα  του  αλόγου  της,  συγκατάνεψε  κοιτώντας  τους  ανθρώπους  του 
Ίσταρκολ.

«Μην τα αγγίξετε είναι μαγεμένα.» είπε ξανά ο πανδοχέας, που είχε αναλάβει 
τον ρόλο του καθοδηγητή.

Η κοπέλα ξεπέζεψε και έπιασε με στην χούφτα της μπόλικα νομίσματα.
Στην συνέχεια τα μοίρασε στα μικρά παιδιά χαμογελώντας. Οι πέτρες πάνω στα 

νομίσματα είχαν το χρώμα του οπάλιου του γαλάζιου λίθου.
Όταν όλοι κρατούσαν από ένα νόμισμα στα χέρια τους, ο άνδρας ρώτησε με 

δυνατά λόγια και βαριά φωνή.
«Θέλετε όλοι να μάθετε την αλήθεια; Την μια και μοναδική;».
«Αν γι’ αυτό το λόγο μας έστειλε σε αυτό τον μαγικό κόσμο ο γέρο - 

άρχοντας, τότε θα ακούσουμε τι έχεις να μας πεις ξένε.» είπε ο πανδοχέας με 
θετική προδιάθεση προς τον άνδρα, κοιτάζοντας όχι τόσο καχύποπτα το νόμισμα 
που έσφιγγε στην παλάμη του.

«Τότε το θέλημα σας θα εκτελεστεί αμέσως.» είπε δυνατά. 
Πήρε και αυτός ένα νόμισμα στα χέρια του και αφού το επεξεργάστηκε κάμποσα 

λεπτά το τοποθέτησε πάνω στον αντίχειρα και τον κίνησε απότομα προς τα πάνω, 
έχοντας ως αντίσταση τον δείκτη, το νόμισμα τινάχτηκε στριφογυριστά προς τον 
ουρανό. Η λάμψη στο πετράδι άλλαξε κάμποσες φορές σε όλα τα χρώματα του 
ουράνιου τόξου και στην συνέχεια το λιβάδι τα άλογα, η μυστήρια γυναίκα και ο 
παράξενος άνδρας χάθηκαν από τα μάτια των χωρικών.

Βρίσκονταν πια σε μια λευκή πλακόστρωτη πλατεία μιας μεγάλης πολιτείας. 
Εκεί  ένα  ανδρόγυνο  έδινε  όρκους  αιώνιας  αγάπης  μπροστά  στο  άγαλμα  μιας 

73



Μια παράξενη Κυριακή

γυναικείας φιγούρας. Το πρόσωπο του αγάλματος ήταν όμορφα σμιλεμένο ώστε να 
αναδεικνύει  με  ιδιαίτερη  κομψότητα  την  ομορφιά  της  απεικονιζόμενης.  Οι 
χωρικοί κατάλαβαν ότι ήταν η θεά που απεικόνιζε την Αγάπη. Εκεί όμως, δίπλα 
στο άγαλμα και κοντά στους καλεσμένους του ζευγαριού, στεκόταν μια παράξενη 
γυναίκα  ντυμένη  στα  λευκά.  Είχε  μακριά  ξανθά  μπουκλωτά  μαλλιά  και  μάτια 
μεγάλα και στρογγυλά. Το χαμόγελό της ήταν ότι πιο όμορφο είχαν δει ποτέ. Οι 
άνδρες του Ίσταρκολ την πόθησαν με μια ματιά και οι γυναίκες ζήλεψαν τα 
όμορφα χαρακτηριστικά της. Η νύφη που είχε μόλις δώσει τους όρκους αιώνιας 
αγάπης στον αγαπημένο της δεν μπορούσε να συγκριθεί με την ασπροντυμένη. Όταν 
τελείωσε η τελετή και το ζευγάρι έφυγε μαζί με τους καλεσμένους, που τους 
ακολουθούσαν σε ένα πλατύ δρόμο, η ασπροντυμένη γυναίκα πάντα χαμογελαστή 
πλησίασε  τους  κατοίκους  του  Ίσταρκολ,  που  είχαν  μείνει  στην  πλατεία  μην 
ξέροντας τι να κάνουν.

«Πέμπτη η μέρα της Αγάπης, της αφέντρας η οποία εμφανίζεται στα όνειρα των 
ερωτευμένων. Της κινητήριας δύναμης των αγαθών πράξεων. Της προσωποποίησης 
της ομορφιάς και της ευδαιμονίας.» είπε η γυναίκα και χαμογέλασε σε όλους με 
το πιο αξιοθαύμαστο χαμόγελο που είχαν δει ποτέ . Στη συνέχεια πέταξε ένα 
χρυσό νόμισμα στον ουρανό και η εικόνα της πλατείας χάθηκε.

Βρίσκονταν πια στο κατάστρωμα ενός μεγάλου καταδρομικού πλοίου. Το πλήρωμα 
των  ναυτικών  είχε  συγκεντρωθεί  στην  πλώρη  για  να  δει  την  πτώση  του 
κατασκόπου. Ο καπετάνιος πέρασε τους κατοίκους του Ίσταρκολ κοιτώντας τους 
κατά πρόσωπο και στην συνέχεια βρέθηκε ανάμεσα στους ναύτες. Στο άνοιγμα που 
υπήρχε μπροστά τους είδαν έναν ανθρωπάκο, δεμένο με χοντρά καραβόσκοινα και 
φιμωμένων με ένα κομμάτι πανιού. Το πρόσωπο του ήταν μπλάβο και τα μάτια του 
πρησμένα.

«Η προδοσία δε συγχωρείται.» φώναξε ο καπετάνιος και διέταξε να σηκώσουν 
όρθιο τον δεμένο. Δυο ναύτες τον σήκωσαν και τον τοποθέτησαν με την κοιλιά 
στην ξύλινη μπάρα της κουπαστής. Ο καπετάνιος γύρισε κοίταξε τους ναύτες για 
δύο δευτερόλεπτα και στην συνέχεια κλότσησε τον ανήμπορο άνδρα. 

«Η προδοσία δε συγχωρείται.» φώναξαν οι ναύτες με μια φωνή.
Δεν πέρασαν πολλά λεπτά από τον θάνατο του άνδρα, ο οποίος βυθίστηκε 

αρκετά μέτρα, όταν όλοι αντίκρισαν την μορφή ενός άνδρα να στέκεται καταμεσής 
του ωκεανού και να κοιτάζει το πλοίο.

«Άνθρωπος  στην  θάλασσα  φώναξε  ο  παρατηρητής  στο  ψηλότερο  κατάρτι.  Ο 
καπετάνιος, που βρισκόταν  στο  πηδάλιο  κοίταξε  τον  άνδρα με το φακό  του. 
Ανοιγόκλεισε δυο τρεις φόρες με έκπληξη τα μάτια του. Ο άνδρας που είχε 
στείλε στα έγκατα της θάλασσας στεκόταν πατώντας πάνω στο θαλασσινό νερό, το 
πρόσωπο του δεν ήταν πια παραμορφωμένο και τα φλογερά του μάτια κοιτούσα το 
πλοίο με αυστηρό βλέμμα.

«Ετοιμάστε τις βαλλίστρες.» διέταξε τους ναύτες ο καπετάνιος. Σε λιγότερο 
από λίγα καρδιοχτύπια οι άνδρες ήταν έτοιμοι να τοξεύσουν το άνδρα. 

74



Συλλογικό

«Ρίχτε» γάβγισε ο καπετάνιος και έκλεισε τα αυτιά του γιατί ο συριγμός των 
βελών ήταν εκκωφαντικός. 

Τα περισσότερα βέλη βρήκαν στόχο, καρφώνοντας το σώμα του άνδρα σε όλα τα 
καίρια όργανα. Δυο μάλιστα διαπέρασαν τον λαιμό του άνδρα. 

Ο  καπετάνιος  χαμογέλασε  και  έδωσε  εντολή  να  ανοίξουν  τα  πανιά  προς 
ολοταχώς. Ο άνδρας τότε μίλησε με μια βροντερή υδάτινη φωνή. 

«Τετάρτη η μέρα του δίκαιου Πινέλου. Η μέρα του φτωχού και του πλουσίου , 
του όμορφου και του άσχημου. Της ζυγαριάς του βασιλιά. Του ασήμαντου που 
στέκεται  σημαντικός  μπροστά  στο  άδικο.  Του  εχθρού  της  διαφθοράς  και  του 
εκβιασμού. Της φλόγας που καίει αέναη μπροστά στα μάτια του δίκαιου.» είπε 
και όλα τα βέλη που είχαν καρφωθεί στο σώμα του θρυμματίστηκαν  και χάθηκαν 
μέσα στον ωκεανό.

Ο άνδρας μεταμορφώθηκε σε έναν υδάτινο γίγαντα και στην συνέχεια έπεσε με 
ορμή στην θάλασσα, δημιουργώντας πανύψηλα κύματα που κατευθύνθηκαν προς το 
καράβι.

«Ήταν αθώος.» έσκουξε ένας ναύτης και έτρεξε προς τα βαθιά αμπάρια για να 
καλυφθεί.  Γρήγορα  όλοι  τον  μιμήθηκαν.  Ο  καπετάνιος  είδε  το  πλοίο  να 
παρασύρεται  από  τα  νερά  και  να  αναποδογυρίζει  ρίχνοντας  ανθρώπους  και 
εμπόρευμα στα σκοτεινά βάθη. Ο οφθαλμός της δικαιοσύνης σκέφτηκε και βούτηξε 
στα νερά γραπώνοντας ένα βαρέλι. Ο βασιλιάς Πινέλος τους είχε επισκεφθεί με 
την μορφή αυτού του άθλιου προδότη.

Οι  κάτοικοι  του  Ίσταρκολ  πριν  προλάβουν  να  πέσουν  στο  νερό  είδαν  τα 
νομίσματα τους να στριφογυρίζουν στον ουρανό και στην συνέχεια βρέθηκαν σε 
ένα καταπράσινο δάσος γεμάτο σημύδες, ύψους 25 μέτρων. Οι αχτίνες του ήλιου 
έλουζαν τα πλατύφυλλα τους και δημιουργούσαν πρασινόχρωμες και κιτρινόχρωμες 
λάμψεις. Στις βάσεις των δέντρων είχε στηθεί ένας χορός από τα ξωτικά του 
βασιλείου. Τον χορό έσερνε η ξωτικοπριγκίπισσα Ρούμπια, ανιψιά του βασιλιά, 
γνωστή σε όλο το βασίλειο. Τα μαλλιά της είχαν την ξεχωριστή ιδιότητα να 
αλλάζουν χρώμα σε κάθε της κίνηση. Έτσι οι άλλοτε χαλκόχρωμες τρίχες γίνονταν 
σκουρόχρωμο καστανό, άλλοτε έπαιρναν το χρώμα της σκουριάς και πότε πότε στις 
πιο  όμορφες  κινήσεις  της,  τα  μαλλιά  της  έλαμπαν  χρυσαφένια.  Ο  χορός 
συνοδευόταν με πολλά τραγούδια γραμμένα σε άγνωστες για τους κατοίκους του 
Ίσταρκολ γλώσσες.

Στο βάθος του δάσους, ανάμεσα στους λευκούς λεπτούς κορμούς των σημύδων, 
κοντά στο χορό που είχαν στήσει τα ξωτικά, οι άνθρωποι έβλεπαν μια γυναικεία 
φιγούρα να χορεύει με ιδιαίτερες κινήσεις , λικνίζοντας το κορμί της στους 
ήχους από τις άρπες και τα βιολιά των οργανοπαιχτών. Σε κάθε βήμα της η 
μουσική δυνάμωνε και το γρασίδι που πατούσαν τα γυμνά πόδια της άνθιζε. Το 
φόρεμά  της  λευκό  πράσινο,  απολύτως  ταιριαστό  με  το  σώμα  της, έδινε  την 
αίσθηση ότι ήταν φτιαγμένο από την φύση και την μουσική. Όταν είδε τους 
κατοίκους του Ίσταρκολ να την κοιτάνε με θαυμασμό κουνώντας δεξιά αριστερά τα 

75



Μια παράξενη Κυριακή

κεφάλια τους και ανασηκώνοντας τις πατούσες τους, στο ρυθμό της μουσικής, 
σταμάτησε  τον  χορό  και  υποκλίθηκε.  Αμέσως  τα  τραγούδια  σταμάτησαν  και  η 
μυστήρια γυναίκα φώναξε με αρμονική φωνή.

«Τρίτη η μέρα της Έντα, της οργανώτριας των ήχων. Της ρυθμοφόρας νύμφης 
που περπατά στην Μέκτα. Στο βάδισμα της οι μπαλάντες νανουρίζουν τα μωρά και 
στο τρέξιμο της η μουσική απλώνεται στην γη πιο δυνατή από τους κρότους των 
κεραυνών στα ψηλά βουνά.» είπε και χτύπησε τα χέρια της δυνατά ξεκινώντας και 
πάλι το χορό της. Η μουσική ξεκίνησε από το σημείο που είχε σταματήσει και οι 
κάτοικοι θαύμασαν τα νομίσματα που έπεφταν βροχή από τον ουρανό αποκρύπτοντας 
το πράσινο χρώμα του δάσους και μεταφέροντας τους σε ένα πεδίο μάχης.

Εκεί είδαν τον γέρο - Άλντουρ να στέκεται στο λιβάδι και να κοιτά μια τον 
ένα στρατό από νάνους, που είχε μαζευτεί στα ανατολικά του και μια τον στρατό 
των ανθρώπων στα δυτικά. Οι μεν χτυπούσαν τις ασπίδες τους με τα πελώρια 
τσεκούρια τους, οι δε φώναζαν με άγριες φωνές προκαλώντας τρόμο.

Όταν αντιλήφθηκε τους κατοίκους του Ίσταρκολ, γύρισε προς το μέρος τους 
και βάδισε με σταθερά βήματα προς αυτούς.

«Τι σημαίνουν όλα αυτά γέροντα;» ρώτησε ο πανδοχέας.
«Ησυχία τώρα. Δείτε για να πιστέψετε.» απάντησε.
Η μάχη ξεκίνησε σφοδρή. Τα σπαθιά, τα τσεκούρια, οι πανοπλίες κροτάλισαν. 

Ο ήχος από τις κραυγές πόνου, οι ακρωτηριασμοί και το σίδερο που τρυπούσε τα 
μέταλλα και τα δέρματα έκαναν τους κατοίκους να φοβηθούν και να λουφάξουν 
πίσω από τον γέροντα που στεκόταν εκεί ατρόμητος. Όταν το πρώτο αίμα έπεσε 
στο χώμα έκανε την εμφάνιση του ο μαυροφορεμένος κρατώντας ένα μεγάλο ρολόι, 
που  κρεμόταν  από  μια  χοντρή  αλυσίδα.  Οι  χτύποι  του  ρολογιού  ακούγονταν 
δυνατοί. Ο γέροντας σήκωσε το δεξί του χέρι και με τον δείκτη έδειξε τον 
μαυροφορεμένο, ο οποίος περνούσε με τον μανδύα του πάνω από τα πτώματα που 
γέμιζαν τον τόπο. 

Οι κάτοικοι κοίταξαν τον μαυροφορεμένο. Η κουκούλα του μανδύα σκέπαζε το 
πρόσωπό του. Δεν φαίνονταν μάτια ή χαρακτηριστικά. Ούτε σάρκα ή πρόσωπο. Λες 
και ένας άδειος μανδύας κινιόταν μόνος του. 

«Ποιός είναι αυτός άρχοντα Άλντουρ;» ρώτησε ένας φοβισμένος άνδρας.
«Δευτέρα η μέρα του Άλγκορ του κράχτη θλιβερών μαντάτων. Του ανέραστου 

θανάτου της ανθρώπινης αδυναμίας και του πολέμου. Του θεριστή των σωμάτων. 
Του κουβαλητή του χρόνου, του πιο αμείλικτου εχθρού.» απάντησε ο γέροντας και 
συνέχισε «Ελάτε μαζί μου, ήρθε η ώρα.» είπε.

Τους  έπιασε  από  το  χέρι  και  αμέσως  το  πεδίο  της  μάχης  χάθηκε  και 
εμφανίστηκαν στις παρυφές ενός βουνού. Ήταν ψηλό αλλά όχι τόσο κακοτράχαλο 
όσο φαντάζονταν. Στην κορυφή της πορείας πήγαινε ο γέρο άρχοντας, ο οποίος 
έμοιαζε με νεαρό έχοντας αρκετή όρεξη για ένα περπάτημα στο βουνό.

Η ανηφόρα τους κούρασε ωστόσο, ύστερα από περπάτημα τριών ωρών αντίκρισαν 
την κορυφή του βουνού. Εκεί στέκονταν δυο πελώριοι θρόνοι αντίκρυ ο ένας στον 

76



Συλλογικό

άλλο.  Ο  Ανατολικός  θρόνος  ήταν  χρυσοστόλιστος  και  στην  κορυφή  του  ένας 
πλουμιστός ήλιος με πολλά χρυσά τοπάζια να στολίζουν τις ακτίνες του. Πιο 
μικρά μπλε τοπάζια βρίσκονταν στην βάση του και η πρόσοψή του κοιτούσε προς 
την ανατολική Μέκτα. Στον θρόνο καθόταν ένα ξωτικό με μεγάλα μυτερά αφτιά και 
μακριά ίσια,  αχυρένια  μαλλιά.  Τα  μάτια του κοιτούσαν τον  ήλιο, ο οποίος 
έλαμπε σε όλο του το μεγαλείο πάνω από τα κεφάλια τους. Ο δεύτερος θρόνος 
ήταν  ασημοστόλιστος  και  μικροί  αβεντουρίνοι  στόλιζαν  την  σελήνη  που  ήταν 
τοποθετημένη στην κορυφή του. Οι πράσινοι λίθοι έλαμπαν στο φως του ήλιου, 
άλλα όχι τόσο έντονα όσο το χρυσάφι και τα τοπάζια του αδελφού θρόνου. Ο 
άρχοντας του φαινόταν να είναι απών, όπως και το φεγγάρι έλειπε από τον 
ουρανό. Ο Άλντουρ γύρισε  και  κοίταξε  τους κατοίκους. Ακόμα  και τα μικρά 
παιδιά και τις γυναίκες.

«Κάντε λίγο υπομονή.» είπε και στη συνέχεια έσκυψε μπροστά στον χρυσό 
θρόνο. Το ξωτικό δεν έδωσε σημασία στον γέροντα. Τα μάτια του κοίταζαν τον 
πυρωμένο κύκλο στον ουρανό. Ο ήλιος έφτανε στην δύση του. Ωστόσο κούνησε το 
δεξί του χέρι και σήκωσε μια πέτρα από το χώμα. Αμέσως την μετέτρεψε σε ψωμί 
ενώ  με  το  άλλο  χέρι  πήρε  δυο  κλωνάρια  τσαγιού  που  φύτρωναν  εκεί   και 
δημιούργησε αφεψήματα.

Όταν ο ήλιος χανόταν από τον ουρανό εμφανίστηκε στην κορυφή μια γυναικεία 
μορφή.  Ήταν και αυτή ξωτικό με μυτερά αυτιά και διαπεραστικά γκρίζα μάτια. 
Κόρες που έμοιαζαν με πανσελήνους και όμορφα χαρακτηριστικά. Κοίταξε τους 
κατοίκους του Ίσταρκολ, που κάθονταν γύρω από τους θρόνους, τρώγοντας ψωμί 
και πίνοντας τσάι. Χαμογέλασε στον Άλντουρ, ο οποίος καθόταν και αυτός πιο 
πέρα και κοιτούσε με θαυμασμό το ξωτικό που καθόταν στον χρυσό θρόνο. Εκείνη 
κάθισε στον ασημοστόλιστο θρόνο και κάλεσε τη σελήνη. Ένα θέαμα πρωτόγνωρο 
για τους ανθρώπους των ανατολικών βασιλείων. Ο ήλιος έδυσε και η σελήνη βγήκε 
σεργιάνι στον σκοτεινό πια ουρανό.

Ο γέροντας πια σηκώθηκε όρθιος και είπε με δυνατή φωνή στους κατοίκους.
«Πρώτη η μέρα του κυρίου που κατοικεί στον θρόνο του ήλιου στο βουνό της 

απαγορευμένης ομορφιάς. Του κύριου των θαλασσών και των στεριών παντού και 
πάντα. Την δύναμη του ηλιοβάτη, της όρασης και της γνώσης φέρει. Πρώτη η μέρα 
της  μητέρας,  αρχόντισσας  ευγενικής  και  πονηρής  συνάμα.  Της  συνάχτρας  των 
αστεριών και της ασημοστόλιστης σελήνης. Αρχόντισσα της νύχτας και ποιήτρια 
των τραγουδιών στα σκοτεινά τα δάση.» είπε και ευθύς χάθηκε από τα μάτια 
τους. 

Οι κάτοικοι έμειναν να κοιτάνε τους δυο θρόνους. Το ξωτικό που καθόταν 
στον χρυσοστόλιστο θρόνο είχε σηκωθεί και άρχισε να κατηφορίζει προς τους 
πρόποδες δίχως να τους δίνει σημασία. Το ξωτικό στον ασημοστόλιστο θρόνο 
κοιτούσε με πάθος τη σελήνη που κολυμπούσε στον μαύρο ουρανό. 

Τότε εκεί ανάμεσα στους δυο θρόνους είδαν ξανά εκείνον το νεαρό. Οι θρόνοι 
χάθηκαν και το βραδινό αεράκι που φυσούσε τα πρόσωπα τους σταμάτησε. Ήταν 

77



Μια παράξενη Κυριακή

ξανά πίσω στο πράσινο λιβάδι και είχαν πέσει σε ύπνο βαθύ. Ο χαμογελαστός 
άνδρας και η γυναίκα βρίσκονταν πάνω από τους κατοίκους και τους ξυπνούσαν 
έναν έναν. 

«Είστε καλά;» ρώτησε η γυναίκα.
Οι κάτοικοι δεν απαντούσαν, φοβόντουσαν για αυτό που ήταν να δούνε στην 

συνέχεια. Όλες αυτές οι εικόνες τους είχαν μπερδέψει. Ποίοι ήταν άραγε αυτοί 
οι δυο; Τι είδους παιχνίδι έπαιζαν;

«Είδατε έξι από τα αδέλφια μου.» είπε ο άνδρας. Παρόλο που γεννηθήκαμε από 
την ίδια ιδέα, κανένας από αυτούς δεν κατάφερε να κάνει αυτό που έκανα εγώ.» 
είπε με έναν τόνο αλαζονείας στην φωνή του.

«Κατάφερα να βρω τον χρυσό κόσμο.» συμπλήρωσε με θέρμη και ευθύς με ένα 
νόμισμα, που κρατούσε άλλαξε για ακόμα μία φορά το πράσινο λιβάδι με την 
πρωτεύουσα της Σκωτίας, ένα θέαμα που έκανε τους ανθρώπους του Ίσταρκολ να 
παγώσουν.

Είδαν  την  Πρίνσις  στριτ  γεμάτη  αυτοκίνητα  και  ανθρώπους  με  παράξενη 
ενδυμασία.  Καθώς  και  θόρυβο  τόσο  δυνατό  και  τόσους  πολλούς  ανθρώπους 
μαζεμένους,  όπως  ο  θόρυβος  που  κάνουν  οι  πολλές  μέλισσες  σε  ένα  μικρό 
μελίσσι. Αυτό που τους παραξένεψε ακόμα περισσότερο ήταν οι άμαξες αυτών των 
ανθρώπων δεν είχαν άλογα και έτρεχαν πολύ πιο γρήγορα και από τα ξωτικά του 
δάσους.  Και  τα  μαλλιά  τους.  Ήταν  κοντά  ή  μακριά  δίχως  ομοιομορφία  και 
συγκεκριμένο χρώμα. Τόσοι πολλοί μαζεμένοι άνθρωποι από όλες τις φυλές σε μια 
πόλη; αναρωτιόντουσαν. Είδαν και τον νεαρό άνδρα να προχωρά ανάμεσα σε αυτούς 
τους παράξενους ανθρώπους δίχως να τον αντιλαμβάνεται κανένας. Ήταν λες και 
ήταν εκεί δίχως να υπάρχει.

«Ο Χρυσός κόσμος!» φώναξε.
Οι κάτοικοι έμειναν ενεοί, περιμένοντας τι άλλο παράξενο θα έβλεπαν. 
«Τι μέρα έχουμε σήμερα;» τους ρώτησε μιλώντας εύθυμα και μέσα στην χαρά 

του άρχισε να τρέχει ανάμεσα από τους περαστικούς.
Κανείς δεν απαντούσε.
«Ελάτε τώρα, κάποιος από εσάς θα ξέρει τι μέρα έχουμε σήμερα.» φώναξε 

λαχανιασμένα προσπερνώντας ένα ηλικιωμένο ζευγάρι.
Απάντηση δεν ήρθε. Οι κάτοικοι δεν κουνιόντουσαν απλώς κοιτούσαν τους 

παράξενους ανθρώπους.
Ο νέος άνδρας σταμάτησε να τρέχει δείχνοντας την δυσαρέσκεια του για την 

σιγή τους. Πλησίασε ένα παιδάκι και ακουμπώντας το χέρι του στο κεφάλι του το 
ρώτησε.

«Γνωρίζεις να μου πεις, τι μέρα είναι καλό μου παιδάκι;»
Εκείνο τον κοίταξε με τα στρογγυλά καστανά του μάτια μαντεύοντας
«Τρίτη;» 
Ο  άνδρας  άφησε  το  κεφάλι  του  παιδιού  και  κοίταξε  τους  κατοίκους  του 

Ίσταρκολ με ένα σαρδόνιο χαμόγελο. 

78



Συλλογικό

«Και ποιός από εσάς βλέπει την Έντα την αδελφή μου να περπατά στα δάση και 
οι μουσικές να χαϊδεύουν τα τριχωτά αυτιά σας;» ρώτησε γνωρίζοντας ότι η σιγή 
τους θα ήταν και η απάντηση.

«Αντιθέτως βλέπετε εμένα. Έναν άνθρωπο σαν και εσάς που έγινε θεός γιατί 
βρήκε αυτό το μέρος για εσάς και τα παιδιά σας. Εγώ ο μοναδικός κύριος που 
σας έδειξα τον δρόμο για νέους κόσμους, πολύ μακρυά από την Μέκτα και τους 
πολέμους της. Εδώ σε αυτή την πόλη και σε άλλες αυτού του κόσμου θα μπορέσετε 
να έρθετε και να κατοικήσετε. Να δοξάζετε το όνομα μου και την μέρα μου, όπως 
δοξάζετε και τα έξι αδέλφια μου.» είπε πήρε μια ανάσα για να αντιληφθεί τις 
αντιδράσεις τους και συνέχισε.

«Εγώ ο κύριος σας και δότης της νέας γης σας προστάζω από σήμερα και στο 
εξής να υπολογίζετε την μέρα μου Την Κυριακή η οποία θα ακολουθεί την πέμπτη 
και θα ακολουθείτε από την πρώτη. Ως αρχή και τέλος, γιατί εμφανίστηκα στην 
αρχή μαζί με τα αδέλφια μου αλλά σε εμένα θα έρχεστε στο τέλος για να σας 
δίνω νέα γη και ελπίδες.» είπε και αμέσως χτύπησε τα χέρια του με δύναμη.

Τα  λιγοστά  αναμμένα  κεριά  στις  καντηλιέρες  της  κοινής  αίθουσας  στο 
πανδοχείο του Ίσταρκολ φώτιζαν αχνά το πρόσωπο του γέροντα και των κατοίκων. 
Ο πανδοχέας είδε την πυξίδα με τους μαύρους κόκκους να μπαίνει στο σακίδιο 
του γέροντα και στην συνέχεια ένα πουγκί γεμάτο χρυσά σεπτόρια να αδειάζει 
στο  τραπέζι  μπροστά  του.  Σηκώθηκε  και  πήγε  προς  την  έξοδο.  Οι  κάτοικοι 
αποσβολωμένοι από τον λήθαργό τους τον κοίταξαν με απορία. 

«Τα χρήματα αυτά δίνονται από τον Κύριο για την ανέγερση ενός μνημείου 
στην πλατεία του χωριού. Αν το πράξετε και χτίζετε κάθε Κυριακή το μνημείο, 
οι επιδρομές θα σταματήσουν και ο πληθυσμός θα αυξηθεί.» είπε ο γέροντας και 
βγήκε από το πανδοχείο.

«Και πως θα ξέρουμε πότε είναι Κυριακή;» ρώτησε ο πανδοχέας αλλά δεν πήρε 
απάντηση.

Όταν έτρεξε να ανοίξει την κεντρική θύρα του πανδοχείου, ο γέροντας είχε 
εξαφανιστεί.

79



Μια παράξενη Κυριακή

Ο Κωνσταντίνος Π. Τσουρέκης γεννήθηκε στην Αθήνα το 1986 και μεγάλωσε στον 
Πειραιά. Η καταγωγή του είναι από τo Μάνεσι Καλαβρύτων. Σπούδασε στο Εθνικό 
και Καποδιστριακό Πανεπιστήμιο Αθηνών στο τμήμα Ελληνικής Φιλολογίας. Η αγάπη 
του προς τον βυζαντινό και μεσαιωνικό βίο τον ενέπνευσε στην δημιουργία της " 
Ιστορίας της Μέκτας". Δηλώνει λάτρης της φύσης και της φαντασίας. Η "Θυσία 
στην κορυφή του ονείρου" είναι το πρώτο μέρος των Ιστοριών της Μέκτας και το 
πρώτο έργο του συγγραφέα που εκδίδεται.

80



Συλλογικό

Προδευτέρα – Σπύρος Κουτσοσπύρος

Κυριακή απόγευμα. Βροχερό, μουντό, μίζερο κυριακάτικο απόγευμα, για την 

ακρίβεια. Καφές στα Εξάρχεια. Τι γυρεύω εδώ πέρα μ’ αυτούς τους ηλίθιους; 

Ώρες ώρες απορώ με τον εαυτό μου. Θα έπρεπε να 'μαι στο σπίτι και να σαπίζω. 

Βαριέμαι θανάσιμα. Στρίβω τσιγάρο, κοιτάω το ρολόι, χαζεύω τον κόσμο γύρω 

μου. Το βλέμμα μου σταματά σε μια κοκκινομάλλα λίγα τραπέζια παραπέρα, η 

οποία φαίνεται να πλήττει περισσότερο κι από μένα. Η κατάστασή της, μοιάζει 

απελπιστική.  Κοιτάζει  το  ταβάνι,  στριφογυρίζοντας  μια  μικρή  τούφα   στο 

δάχτυλό της.

Στην άθλια αυτή παρέα που βρέθηκα έπειτα από διαολεμένες συγκυρίες, με 

ρωτάνε διάφορες ανούσιες μαλακίες που μου φέρνουν την επιθυμία να κόψω τα 

αυτιά μου και να τους τα δώσω να τα φάνε. Καταφέρνω όμως να παλέψω αυτό το 

συναίσθημα και φροντίζω οι απαντήσεις μου να μην ξεπερνάνε τις δύο συλλαβές. 

Δεν θέλω να χαλάω το σάλιο μου για δαύτους. Το κακό είναι πως έχουν καταλάβει 

ότι κάτι δεν πάει καλά με μένα, οπότε βρίσκω μια πρόχειρη δικαιολογία.

«Βγήκα χθες το βράδυ με κάτι φίλους και ήπια λίγο παραπάνω. Το κεφάλι 

μου δεν έχει συνέλθει ακόμα».

Το  μάτι  μου  ξαναπέφτει  στην  κοκκινομάλλα.  Με  την  άκρη  της  τούφας 

γαργαλάει τη μύτη της, χασκογελώντας και τινάζοντας το σώμα της προς τα πίσω, 

σαν να προσπαθεί ν' αποφύγει την όλη κατάσταση. Ξαφνικά και χωρίς λογική, 

κάνει κάτι που δεν μπορώ να πιστέψω στα μάτια μου. Αρχίζει να μιλάει στην 

τούφα.  Μάλιστα,  αν  κρίνω  από  τον  τρόπο  που  μιλάει,  μοιάζει  να  της  λέει 

γλυκόλογα. Σαν να μην έφτανε αυτό, πλησιάζει την τούφα δίπλα στο αυτί της, 

81



Μια παράξενη Κυριακή

περιμένοντας την απάντηση της τούφας. Δεν ξέρω αν είναι τρελή ή αν οι τρίχες 

άρχισαν να μιλάνε, αλλά φαίνεται να παίρνει την απάντηση που θέλει και ξεσπά 

σε χαζοχαρούμενα γελάκια. Είναι δυνατόν να μην την έχει προσέξει κανείς άλλος 

μέσα στο μαγαζί ή έστω κάποιος απ' την παρέα της; Μαζί της κάθονται άλλα 

πέντε άτομα, τα οποία δεν της δίνουν απολύτως καμία σημασία, σαν να μην 

υπάρχει. Αυτό όμως μοιάζει να μην την ενοχλεί γιατί ούτε κι εκείνη τους δίνει 

την παραμικρή σημασία. Κι ενώ στην αρχή φαινόταν να βαριέται περισσότερο κι 

από μένα, τώρα δείχνει να περνά πολύ καλά με τον εαυτό της. Δεν ξέρω πως το 

καταφέρνει, αλλά αρχίζω να τη ζηλεύω. Ίσως αν είχα κι εγώ μια τούφα, τα 

πράγματα να ήταν τελείως διαφορετικά. Για την ώρα όμως είμαι αναγκασμένος να 

κάθομαι εδώ μ' αυτούς τους ξενέρωτους και να ανέχομαι την ύπαρξή τους. 

Ο τύπος που μοιάζει με ρακούν, ξεκινάει να διηγείται ένα περιστατικό 

που του συνέβη πρόσφατα και που πρέπει οπωσδήποτε - όπως ισχυρίζεται - να το 

ακούσουμε.  Προσποιούμαι  ότι  τον  παρακολουθώ  προσηλωμένος,  όμως  η  αλήθεια 

είναι ότι δεν ακούω λέξη απ' όσα λέει. Καθώς τον κοιτάζω ν' ανοιγοκλείνει το 

στόμα του, φαντασιώνομαι ότι του πιάνω τη γλώσσα, την τραβάω έξω μέχρι να 

ξεριζωθεί και να μου μείνει στο χέρι, κι αρχίζω να τον μαστιγώνω μ' αυτήν. 

Ένας  αναστεναγμός  ηδονής  μου  ξεφεύγει  αυθόρμητα,  αλλά  προλαβαίνω  να  τον 

μαζέψω προτού γίνει αντιληπτός.

Με καλεί ο Λουκάς στο κινητό και βγαίνω απ' το μαγαζί για να μιλήσω 

χωρίς φασαρία. Ταυτόχρονα, είναι μια καλή ευκαιρία για να γλιτώσω από την 

παρέα  των  καθυστερημένων.  Μου  ζητάει  να  του  αγοράσω  τσιγάρα  καθώς  θα 

επιστρέφω στο σπίτι. Του λέω να πάει να πάρει μόνος του και τον στέλνω στο 

82



Συλλογικό

διάολο. Δεν είμαι υπηρέτης του. Ας σηκώσει τον κώλο του κι ας πάει στο 

περίπτερο. Ούτε δυο λεπτά δεν είναι απ' το σπίτι.

Επιστρέφω στη θέση μου και ψάχνω την κοκκινομάλλα, αφού διαπιστώσω ότι 

λείπει απ' το τραπέζι της. Τη βρίσκω να κάθεται στη μπάρα, πίνοντας κάτι μπλε 

και γράφοντας σ' ένα τετράδιο που έχει μπροστά της. Βγάζει από την τσάντα της 

ένα κομπιουτεράκι και αρχίζει να κάνει πράξεις, σημειώνοντας κάθε τόσο τα 

αποτελέσματα στο τετράδιο. Δείχνει πολύ απορροφημένη, αλλά αυτή τη φορά δεν 

υπάρχει κάτι το αξιοπερίεργο στη συμπεριφορά της. Ίσως να διαβάζει για κάποιο 

μάθημα. Ή να οργανώνει τα οικονομικά της. Βλέποντάς τη να  κάνει κάτι τόσο 

βαρετό, με πιάνει μια μικρή απογοήτευση. Μέχρι πριν από λίγο, ήταν ένας πολύ 

καλός λόγος για να μην κόψω τις φλέβες μου με το αλουμινόχαρτο της σοκολάτας 

που έχω στην τσέπη.

Οι βλαμμένοι γύρω μου έχουν πιάσει συζήτηση περί ανεργίας. Ο καθένας 

αραδιάζει το μακρύ του και το κοντό του και δεν έχω καμιά όρεξη ν' ακούω πάλι 

γι' αυτό το θέμα. Η κουβέντα παίρνει τη συνηθισμένη τροπή, δηλαδή, πόσα άτομα 

γνωρίζει ο καθένας, που έχουν φύγει στο εξωτερικό να βρούνε μια καλύτερη ζωή. 

Καταπληκτική ιδέα. Να φύγουν όλοι από αυτή τη γαμημένη χώρα και να μείνω 

μόνος μου. 

Έξω έχει αρχίσει να σκοτεινιάζει. Το μόνο που θέλω είναι να γυρίσω στο 

σπίτι, να χωθώ στον καναπέ παρέα με το προφιτερόλ που 'χει απομείνει στο 

ψυγείο και να κάνω ατελείωτο ζάπινγκ στην τηλεόραση, μέχρι να νιώσω το IQ μου 

να βυθίζεται στο μείον άπειρο. Την πανέμορφη αυτή σκέψη, διακόπτει η καριόλα 

που  κάθεται  δίπλα  μου,  προσγειώνοντας  με  και  πάλι  σ'  αυτό  το  σεμινάριο 

83



Μια παράξενη Κυριακή

πλήξης, για να με ρωτήσει αν έχω σκεφτεί να φύγω κι εγώ για το εξωτερικό. 

Παίρνω σοβαρό ύφος και της απαντώ:

«Έχω  έναν  θείο  στην  Αυστραλία  ο  οποίος  δουλεύει  σ'  έναν  απ'  τους 

μεγαλύτερους  ζωολογικούς  κήπους  του  κόσμου.  Είναι  υπεύθυνος  για  τους 

πιγκουίνους. Με 'χει καλέσει να πάω όποτε θέλω και να δουλέψω μαζί του. Θα 

περιποιούμαι και θα φροντίζω τους πιγκουίνους και τον χώρο τους. Τα λεφτά 

είναι  πολύ  καλά.  Σε  ευρώ,  περίπου  τρία  χιλιάρικα  το  μήνα.  Χωρίς  έξοδα 

σπιτιού.  Θα  μένω  σε  μια  απ'  τις  δεκάδες  γκαρσονιέρες  του  θείου  μου.  Το 

πρόβλημα είναι ότι δεν γουστάρω τους πιγκουίνους. Μου θυμίζουν τον  Danny 

DeVito  στο  Batman Returns. Γλοιώδεις και αποκρουστικοί. Προτιμώ να κάθομαι 

εδώ και να μην κάνω τίποτα».

Με κοιτάζει σαστισμένα, ανήμπορη να καταλάβει αν αστειεύομαι. Τη βγάζω 

απ' τη δύσκολη θέση, ρωτώντας την: 

«Το ξέρεις ότι αν  οι μητέρες πιγκουίνοι χάσουν  το νεογέννητό  τους, 

μερικές φορές προσπαθούν να κλέψουν από μια άλλη;»

Μια  μπύρα  είναι  ό,τι  καλύτερο  για  να  με  αποτρέψει  απ'  το  να  κάνω 

χαρακίρι με τη μύτη του  τύπου που κάθεται  απέναντι. Τι μύτη είναι αυτή ρε 

πούστη; Ο Πινόκιο δεν πιάνει μία μπροστά του. Γυρεύοντας τη σερβιτόρα για να 

παραγγείλω,  άθελα  μου,  ξαναπέφτω  στην  κοκκινομάλλα.  Το  σκηνικό  που 

εξελίσσεται μπροστά στα μάτια μου με κάνει να συνειδητοποιήσω πόσο λάθος 

ήταν, που βιάστηκα να συμπεράνω ότι η κοκκινομάλλα είναι άλλη μια ανιαρή 

παρουσία σ' αυτόν τον ανιαρό κόσμο. Στο χέρι της κρατάει μάρκες του πόκερ, 

τις οποίες στοιβάζει πάνω στα φύλλα μιας τράπουλας που είναι απλωμένα στην 

84



Συλλογικό

μπάρα.  Συνεχίζει  να  κάνει  πράξεις  με  το  κομπιουτεράκι  και  με  βάση  τα 

αποτελέσματα,  μετακινεί  τις  μάρκες  από  φύλλο  σε  φύλλο,  πότε  ξεφυσώντας 

δυσαρεστημένα  και  πότε  πανηγυρίζοντας  σαν  ν'  ανακάλυψε  κάτι  σπουδαίο. 

Θέλοντας να βεβαιωθώ πως δεν έχω παραισθήσεις και πως το συγκεκριμένο άτομο 

είναι υπαρκτό, γυρνάω στη χαζή δίπλα μου και τη ρωτάω με τρόπο:

«Βλέπεις εκείνη την κοκκινομάλλα στη μπάρα;»

«Ναι, γιατί;»

«Σου θυμίζει κάποια; Είναι ηθοποιός;»

«Μπα δεν νομίζω. Δεν την ξέρω. Αλλά δεν βλέπω και πολύ τηλεόραση, οπότε 

καλύτερα να ρωτήσεις τον Ηλία». 

Σιγά  μη  ρωτήσω  τον  Ηλία.  Πρώτον,  δεν  με  νοιάζει  να  μάθω  αν  είναι 

ηθοποιός. Δεύτερον, δεν θυμάμαι ποιος απ' όλους τους ηλίθιους είναι ο Ηλίας. 

Τουλάχιστον τώρα είμαι σίγουρος ότι δεν τη βλέπω μόνο εγώ. Τι διάολο όμως; 

Είναι όλοι τόσο απασχολημένοι με τις ζωούλες τους και δεν προσέχει κανείς ότι 

κάτι δεν πάει καλά με την τύπισσα; 

Ο χοντρός με το μουσάκι ανοίγει κουβέντα για βιβλία και συγγραφείς. 

Βιβλία  και  τρίχες  κατσαρές.  Απορώ  με  τους  ανθρώπους  που  τους  αρέσει  να 

διαβάζουν βιβλία. Μα πιο πολύ απορώ μ' αυτούς που γράφουν. Σαν τον Λουκά  που 

την έχει δει συγγραφέας και με βάζει να διαβάζω τις μαλακίες που γράφει. Χθες 

μου τα 'πρηζε πάλι, επειδή μέχρι το τέλος του μήνα πρέπει να γράψει μια 

ιστορία  με  θέμα  «μια  παράξενη  Κυριακή».  Πάνε  δύο  μήνες  από  τότε  που  η 

Δέσποινα τον ενημέρωσε γι' αυτή τη χαζομάρα και παρόλο που δήλωσε αμέσως 

συμμετοχή, δεν έχει γράψει ούτε μια πρόταση. Λέει πως δεν έχει έμπνευση. Του 

έχω πει πόσες φορές να μου δώσει λεφτά να του πάρω λίγη.

85



Μια παράξενη Κυριακή

Την ώρα που παίζει κάποιο τραγούδι απ' τα ηχεία του μαγαζιού, ο χοντρός 

ξεστομίζει μια από τις μεγαλύτερες βλακείες που ακούω συχνά:

«Πόσο  επίκαιροι  είναι  οι  στίχοι  αυτού  του  τραγουδιού  ρε  παιδιά; 

Γράφτηκε πριν από τριάντα χρόνια κι είναι σαν να μιλάει για το σήμερα».

Οι υπόλοιπα συμφωνούν, καθιστώντας αδύνατον να κρατήσω το στόμα μου 

κλειστό.

«Κάποια στιγμή πρέπει να αντιληφθείτε ότι καμία μορφή τέχνης δεν είναι 

επίκαιρη. Ο κόσμος μας ήταν πάντα τόσο σκατά και θα συνεχίζει να είναι. Με το 

πέρασμα του χρόνου δημιουργείται η λανθασμένη εντύπωση ότι τα βιβλία, οι 

ταινίες, τα τραγούδια, είναι επίκαιρα. Αν για παράδειγμα, γράψω σήμερα ένα 

τραγούδι που μιλάει για την κοινωνική κατάσταση, μετά από χρόνια θα είναι 

επίκαιρο, όχι γιατί ήμουν “πολύ μπροστά για την εποχή”, αλλά γιατί ο κόσμος 

θα είναι τα ίδια σκατά. Όπως ήταν και πριν τριάντα χρόνια».

«Νομίζω είσαι λίγο απαισιόδοξος», σχολιάζει ο ρακούν.

«Νομίζω είμαι λίγο ρεαλιστής», τον διορθώνω.

Με  πιάνει  κατούρημα  και  βρίσκω  αφορμή  να  εξαφανιστώ  για  λίγο  στην 

τουαλέτα.  Καθώς  κατουράω  μου  έρχεται  μια  καταπληκτική  ιδέα.  Πάντα  έχω 

καταπληκτικές  ιδέες  όταν  κατουράω.  Κοιτάζω  γύρω  μου  μήπως  υπάρχει  κάποιο 

παράθυρο  και  μπορέσω  να  το  σκάσω.  Τζίφος.  Οι  τοίχοι  είναι  γεμάτοι  με 

συνθήματα,  αλλά  το  σύνθημα  που  αντιπροσωπεύει  καλύτερα  τη  σημερινή  μου 

ψυχολογία, είναι γραμμένο πάνω στο καζανάκι: «ΟΧΙ ΑΛΛΟ ΚΑΡΒΟΥΝΟ...»

Μετά από λίγο, φτάνει επιτέλους η μεγάλη  στιγμή  που  περίμενα τόσες 

ώρες. Κάποιος από τους ηλίθιους πετάει τη μαγική φράση:

86



Συλλογικό

«Μήπως να φύγουμε;»

Είναι η καλύτερη ιδέα του αιώνα. Μου 'ρχεται να πιάσω τον τύπο και να 

τον αγκαλιάσω. Παρόλα αυτά, παραμένω σοβαρός και ψύχραιμος, απαντώντας:

«Ας φύγουμε πριν αρχίσει να βρέχει πάλι».

Βγαίνουμε  από  την  καφετέρια  και  ξεκινάμε  να  περπατάμε  προς  την 

Ακαδημίας. Συνειδητοποιώ ότι με δύο από αυτούς θα πρέπει να πάρω το ίδιο 

λεωφορείο. Αλλά όχι. Δεν θα το επιτρέψω.

«Παιδιά λυπάμαι, αλλά δεν θα έρθω μαζί σας. Πηγαίνω σε έναν φίλο και 

πρέπει να πάρω το Β15 από την Κάνιγγος».

Χαιρετάω,  υπενθυμίζω  το  πόσο  πολύ  χάρηκα  που  βρεθήκαμε  και 

απομακρύνομαι όσο πιο γρήγορα μπορώ. Στη στάση του λεωφορείου είναι γύρω στα 

είκοσι άτομα, σχεδόν όλοι αλλοδαποί. Μαύροι, Ινδοί, Πακιστανοί, Αλβανοί. Παρά 

την ανεργία, φαίνεται ότι όλοι οι Έλληνες διαθέτουν το δικό τους αυτοκίνητο, 

αλλά και λεφτά για βενζίνη. Το λεωφορείο καθυστερεί, δίνοντας παράταση στο 

Κυριακάτικο μαρτύριο που περνώ. Προσπαθώ να καλυφτώ από το ψιλόβροχο, αλλά 

είναι αδύνατον να χωρέσω κι εγώ κάτω από το υπόστεγο της στάσης. Καταριέμαι 

την ώρα και τη στιγμή που βρέθηκα στο κέντρο για καφέ, όταν ξαφνικά ακούω ένα 

γνώριμο:

«Ε, φίλε».

Δεν χρειάζεται να γυρίσω να κοιτάξω για να καταλάβω ότι ένα πρεζάκι με 

πλησιάζει.

«Συγνώμη ρε φίλε, να σου πω λίγο;»

Λατρεύω τη φαντασία και τα ψέματα των πρεζάκιδων. Κάποτε ένας μου είχε 

ζητήσει λεφτά για να βάλει βενζίνη στο μηχανάκι του, το οποίο είχε μείνει 

87



Μια παράξενη Κυριακή

στον δρόμο. Όταν τον ρώτησα που είναι το μηχανάκι, με κοίταξε σαστισμένος και 

μου απάντησε:

«Όχι ρε πούστη! Εδώ ήταν! Μου το έκλεψαν!»

Όμως αυτός έχει το δικό του παραμύθι.

«Ρε  φίλε  σε  παρακαλώ,  θέλω  λεφτά  να  πάρω  ταξί  για  να  πάω  στο 

νοσοκομείο. Μ' έπιασαν τέσσερα άτομα και με σάπισαν στο ξύλο. Μου έσκισαν το 

φρύδι και θέλει ράμματα. Να, κοίτα».

Κοιτάζω  το  φρύδι  του  και  το  μόνο  που  βλέπω  είναι  μια  μικρή  πληγή 

τουλάχιστον δύο εβδομάδων.

«Ό,τι έχεις ρε φίλε, σε παρακαλώ», προσθέτει.

Πάντα μ' αρέσει να ακούω, «ότι έχεις». Βγάζω από την τσέπη πέντε λεπτά 

και του τα δίνω. Με κοιτά με απορία.

«Δεν έχεις άλλα;», ρωτάει.

«Όχι, δυστυχώς», απαντάω.

Φεύγει  από  μένα  και  αρχίζει  να  ακολουθεί  από  πίσω  έναν  τύπο  που 

ανεβαίνει την Ακαδημίας. Ακούγεται ξανά:

«Ε, φίλε».

Αναρωτιέμαι γιατί δεν έχω γνωρίσει πότε πρεζάκι που να λέει:

«Ε φίλε. Θέλω λεφτά να πάρω πρέζα».

Ίσως όμως έτσι, θα έχανα τις απίστευτες ιστορίες τους.

Το λεωφορείο δεν εμφανίζεται, ξεπερνώντας τα όρια της υπομονής μου, 

οπότε κι αποφασίζω να πάρω ταξί. Σταματάω το πρώτο που περνάει και μπαίνω 

μέσα στο γνώριμο περιβάλλον του κυριακάτικου ταρίφα. Σταθμός στο ραδιόφωνο με 

88



Συλλογικό

μετάδοση ποδοσφαιρικού αγώνα. Στη συγκεκριμένη περίπτωση, Πανιώνιος - Λάρισα. 

Το μυαλό μου κατακλύζουν μνήμες από την παιδική μου ηλικία. Κυριακάτικες 

εκδρομές με τους γονείς μου στο Ναύπλιο και στον δρόμο της επιστροφής, τον 

πατέρα μου ν' ακούει κι αυτός ποδόσφαιρο απ' το ραδιόφωνο. Ο ταρίφας είναι 

σωστός.  Κάθεται  ήσυχος  και  ακούει  το  παιχνίδι  χωρίς  να  με  ενοχλεί  με 

ακατάσχετη φλυαρία ή με ερωτήσεις που με κάνουν να νιώθω ότι μου παίρνουν 

συνέντευξη. Το μόνο που κάνει πότε πότε, είναι να μουρμουρίζει χριστοπαναγίες 

ανάμεσα στα δόντια του, όταν κάποιος από τους εικοσιδύο παίχτες που κλωτσάνε 

το τόπι, κάνει καμιά βλακεία.

Χαζεύοντας από το παράθυρο τη βραδινή Αθήνα, συλλογιέμαι τη σκατομέρα 

που πέρασε. Άλλη μία από αυτές τις άθλιες Κυριακές που θέλεις να πέσεις σε 

κώμα και να ξυπνήσεις τη Δευτέρα. Ποτέ μου δεν πήρα απάντηση στο γιατί οι 

Κυριακές έχουν την τάση να είναι υποτονικές και να κουβαλούν μια αίσθηση 

μελαγχολίας.  Λες  κι  επειδή  τη  συγκεκριμένη  μέρα  ο  θεός  ξεκουράστηκε,  θα 

πρέπει τις Κυριακές να σταματά η γη να γυρίζει και οι άνθρωποι να πέφτουν 

στον βούρκο της απραξίας. Το πρώτο πράγμα που θα κάνω όταν κατακτήσω τον 

κόσμο, θα είναι να καταργήσω τις Κυριακές. Ας έχει έξι μέρες η βδομάδα, δεν 

έγινε και τίποτα. Μήπως θα έρθει να μας ζητήσει τα ρέστα; Θα το κάνω όπως ο 

βασιλιάς, στην παιδική παράσταση που είχαμε πάει με το σχολείο. Μια Κυριακή, 

ξύπνησε, μάζεψε τον λαό του και είπε:

«Από σήμερα η Κυριακή θα λέγεται Προδευτέρα και θα είναι εργάσιμη μέρα. 

Πηγαίνετε στις δουλειές σας».

Το  πλήθος  άρχισε  να  χειροκροτάει,  να  ζητωκραυγάζει,  να  ανταλλάσσει 

φιλιά, μέχρι που πετάχτηκε κάποιος και ρώτησε:

89



Μια παράξενη Κυριακή

 «Και γιατί όχι Μετασάββατο;»

Όλοι πάγωσαν και κοίταξαν με αγωνία τον βασιλιά, ο οποίος διέταξε:

«Κρεμάστε τον!»

Τον πήραν και τον κρέμασαν ενώ το πλήθος συνέχισε να χειροκροτάει, να 

ζητωκραυγάζει, να ανταλλάσσει φιλιά. Ωραίο θέαμα για παιδιά. Μετά μας λέγανε 

να μη βλέπουμε βία στην τηλεόραση.

Ύστερα από μερικά λεπτά φτάνω κάτω απ' το σπίτι. Όπως βγάζω απ' την 

τσέπη του μπουφάν το πορτοφόλι για να πληρώσω τον ταρίφα, βρίσκω ανάμεσα στα 

χαρτονομίσματα, ένα διπλωμένο χαρτί. Παραξενεύομαι. Τι σκατά είναι αυτό; Δεν 

θυμάμαι να το έβαλα εγώ εδώ μέσα. Πληρώνω, βγαίνω απ' το ταξί, κι αρχίζω να 

το  ξεδιπλώνω  βιαστικά.  Ένα  ολόκληρο  κατεβατό  με  γράμματα  τα  οποία  δεν 

αναγνωρίζω και που σίγουρα είναι γυναικεία, καλύπτουν το χαρτί κι απ' τις δυο 

μεριές του. Ξεκινάω να διαβάζω:

Αγαπητέ άγνωστε,

Νομίζεις ότι δεν σε βλέπω που με κοιτάς τόση ώρα; Περιφερειακή όραση ξέρεις 

τι σημαίνει; Τουλάχιστον τους καθρέφτες γύρω μας τους βλέπεις; Πες μου σε 

παρακαλώ...έχεις κάποιο πρόβλημα μαζί μου; Μήπως με γουστάρεις; Θέλεις να 

παντρευτούμε; Να κάνουμε παιδιά; Γιατί αν είναι έτσι, έλα απλά και πες το 

μου. Αλλά επειδή έχω την αίσθηση ότι δεν είναι έτσι, άσε με ήσυχη να κάνω 

ό,τι θέλω χωρίς να με κοιτάς λες και είμαι καμιά τρελή που το 'σκασε απ' το 

ψυχιατρείο. Αν εγώ έχω όρεξη να παίξω με τα μαλλιά μου, να γαργαλήσω τον 

εαυτό μου, ή αν προσπαθώ να βρω έναν αλγόριθμο που θα με βοηθάει να κερδίζω 

90



Συλλογικό

στο πόκερ, τι σε νοιάζει εσένα; Γιατί δεν ασχολείσαι με την παρέα σου; Αλλά 

θα  σου  πω  εγώ  γιατί.  Επειδή  είσαι  ένας  μίζερος,  εγωκεντρικός,  άχρηστος 

μαλάκας. Το μόνο που ξέρεις να κάνεις είναι να γκρινιάζεις, πιστεύοντας ότι 

είσαι καλύτερος απ' τους άλλους. Όχι, δεν σε γνωρίζω προσωπικά. Αλλά μπορώ να 

καταλάβω πολλά περισσότερα απ' όσα νομίζεις. Κι είναι πολύ πιθανόν να μπορούν 

κι άλλοι εκτός από μένα. Κάποιοι απ' τους γύρω σου για παράδειγμα, με τους 

οποίους  κάθεσαι  τόση  ώρα  και  δεν  δίνεις  το  παραμικρό  ενδιαφέρον.  Είναι 

ολοφάνερο ότι κοντεύεις να πεθάνεις απ' τη βαρεμάρα κι όταν καμιά φορά τους 

μιλάς με το ζόρι, παίρνεις ένα υπεροπτικό υφάκι, έχοντας την ψευδαίσθηση ότι 

είσαι κάποιο ανώτερο και πιο εξελιγμένο είδος απ' αυτούς. Είμαι σίγουρη πως 

δεν είναι φίλοι σου, διότι μου φαίνονται μια χαρά άνθρωποι. Αν έχεις φίλους, 

ενδεχομένως να είναι το ίδιο μαλάκες με σένα. Θα ήθελα να ξέρω τι είναι αυτό 

που σε αναγκάζει να βρίσκεσαι ανάμεσα τους, ενώ ακτινοβολείς ολόκληρος  πως 

τους σιχαίνεσαι και πως θέλεις απεγνωσμένα να φύγεις από κοντά τους όσο πιο 

γρήγορα  γίνεται.  Υπό  άλλες  συνθήκες,  θα  μπορούσα  να  χαίρομαι  που  σε 

παρακολουθώ να βασανίζεσαι κατ' αυτόν τον τρόπο, μα ευτυχώς για μένα, δεν 

είμαι σαν εσένα. Η αλήθεια είναι πως σε λυπάμαι. Και το να σε λυπούνται, ίσως 

είναι το χειρότερο πράγμα. Γιατί τότε, δεν μπορούν να σε μισήσουν, αλλά ούτε 

και  να  σ'  αγαπήσουν.  Στάζεις  από  πάνω  μέχρι  κάτω  μια  μοναξιά  άσχημη  κι 

ανώφελη, ο οποία κοντεύει να σε πνίξει. Δεν έχεις χαμογελάσει ούτε μια φορά 

όση ώρα σε βλέπω. Ούτε καν όταν γαργαλούσα τη μύτη μου. Ενώ θα μπορούσες να 

ευχαριστηθείς τη στιγμή, προσπαθούσες να καταλάβεις αν πάω στα καλά μου. 

Αναρωτήθηκες  καθόλου  γιατί  δεν  μου  δίνει  κανείς  άλλος  σημασία  μέσα  στο 

μαγαζί; Επειδή διασκεδάζω με τον τρόπο μου, όπως οι περισσότεροι εδώ μέσα, κι 

91



Μια παράξενη Κυριακή

επειδή εσύ δεν χωνεύεις ούτε τον εαυτό σου, θα πρέπει εγώ να είμαι τρελή; Ή 

μήπως επειδή, το μόνο χρώμα που έχεις διαλέξει για να ζωγραφίσεις τη ζωή σου 

είναι το μαύρο, σημαίνει ότι κι οι υπόλοιποι δεν διαθέτουν άλλα χρώματα; Ε 

λοιπόν  μάθε,  ότι  σε  αντίθεση  με  σένα  (ναι,  μπορώ  και  ακούω),  υπάρχουν 

άνθρωποι που πιστεύουν πως ο κόσμος μπορεί να αλλάξει προς το καλύτερο. 

Περίεργο; Κι επειδή τυχαίνει να είμαι μια απ' αυτούς, οφείλω να σε σταματήσω 

απ' την κατηφόρα που κατρακυλάς. Βλέπεις είμαι τόσο αισιόδοξη, που θεωρώ ότι 

μέχρι κι εσύ μπορείς ν' αλλάξεις. Θα σου δώσω λοιπόν μερικές συμβουλές, 

ελπίζοντας πως για κάποιο μαγικό λόγο, θα τους δώσεις σημασία. Για αρχή, πάψε 

να γκρινιάζεις. Η γκρίνια είναι εκνευριστική και δεν φέρνει αποτελέσματα. 

Έπειτα, σταμάτα να νοιάζεσαι μόνο για τον εαυτό σου. Αν έχεις προβλήματα, 

δυστυχώς δεν είσαι ο μόνος. Δοκίμασε να βοηθήσεις κάποιον στο πρόβλημά του. 

Ίσως βοηθήσει κι εκείνος στο δικό σου. Μάθε να ακούς και να σέβεσαι τον 

πλησίον σου. Συζήτα με τους γύρω σου κι ας μην ταιριάζετε. Δεν χρειάζεται να 

είσαι φίλος με όλους, αλλά τουλάχιστον ας είσαι άνθρωπος. Θα εκπλαγείς με τα 

πράγματα που μπορείς να μάθεις απ' τους άλλους. Με το να είσαι μονόχνωτος κι 

αντιπαθητικός, δεν κερδίζεις τίποτα. Αντιθέτως, με την ευγένεια μπορείς να 

πετύχεις πολλά. Επίσης, όταν κάτι δεν σου αρέσει, ψάξε πως θα το κάνεις 

καλύτερο κι όχι να κάθεσαι να λες πόσο σκατά είναι. Μην τα περιμένεις όλα από 

τους άλλους. Τέλος, σου προτείνω ν' αρχίσεις να χαμογελάς. Ο κόσμος είναι 

πολύ  πιο  όμορφος  όταν  οι  άνθρωποι  χαμογελούν.  Άσε  που  δεν  κοστίζει  και 

τίποτα.  Το  συμπέρασμα  απ'  όλα  αυτά  είναι:  αν  δεν  αλλάξεις  εσύ  προς  το 

καλύτερο, δε θα αλλάξει κι ο κόσμος. Για το δικό σου λοιπόν καλό, ξεκίνα να 

εφαρμόζεις τις συμβουλές που σου έδωσα και σε μερικές μέρες θα παρατηρήσεις 

92



Συλλογικό

ότι κάτι διαφορετικό αρχίζει να συμβαίνει. Αυτά είχα να σου πω. Εύχομαι τα 

λόγια μου να καταφέρουν να σε κλονίσουν έστω και λίγο. Αντίο.

Υ.Γ.1 Το πως κατάφερα κι έβαλα αυτό το γράμμα στο πορτοφόλι σου, είναι κάτι 

που  πρέπει  να  το  ανακαλύψεις  μόνος  σου,  εφόσον  είσαι  τόσο  γαμάτος  όσο 

νομίζεις. 

ΥΓ.2  Αν  παρόλα  αυτά  όντως  με  γουστάρεις,  θέλεις  να  παντρευτούμε  και  να 

κάνουμε παιδιά, το τηλέφωνό μου είναι 6964630880. 

Υ.Γ.3 Αν με πάρεις, θα στο κλείσω. Δεν θέλω έναν μαλάκα για πατέρα των 

παιδιών μου.

Φιλικά,

Κυριακή

Τελειώνοντας  το  διάβασμα,  βρίσκομαι  σε  κατάσταση  σοκ.  Αδυνατώ  να 

πιστέψω  ότι  κρατάω  ένα  γράμμα  της  κοκκινομάλλας,  την  οποία  λένε  Κυριακή 

(έλεος ρε πούστη μου) και το οποίο έγραψε για να με κράξει λες και με ξέρει 

από χθες. Τι σκατά συμβαίνει; Ποια νομίζει ότι είναι; Υπάρχει περίπτωση το 

νούμερο του  τηλεφώνου  να  είναι πραγματικά  το  δικό της; Θα το εξακριβώσω 

αμέσως. Θα την πάρω κι αν είναι αυτή, θα τις ρίξω τέτοια καντήλια που θα την 

κάνω να κλάψει. Βγάζω το κινητό και καλώ τον αριθμό που γράφει στο χαρτί. 

Χτυπάει. Το σηκώνει μια γυναικεία φωνή:

93



Μια παράξενη Κυριακή

«Παρακαλώ;»

«Είσαι η Κυριακή;», ρωτάω θυμωμένα.

«Είσαι ο μαλάκας;», ρωτάει χαριτωμένα.

«Άντε ψόφα μωρή γαμ...».

Το έκλεισε! Το 'πε και το 'κανε η μαλακισμένη. Να πάει να γαμηθεί η 

βρωμιάρα.  Δεν  ασχολούμαι  άλλο  μαζί  της.  Ούτε  θα  κάτσω  να  σκάσω  για  τις 

μαλακίες που γράφει. Νομίζει δηλαδή ότι με ενδιαφέρει η γνώμη της; Την έχω 

χεσμένη κι αυτήν και τις αντιλήψεις της. Άντε να πούμε. Την έχουν δει όλοι 

σωτήρες και ψυχολόγοι. Άμα θέλει να αλλάξει τον κόσμο, πρόβλημά της. Αλλά 

εμένα να μη με ανακατεύει. Μια χαρά είμαι όπως είμαι.  Κάποια στιγμή θα φάει 

τα μούτρα της και θα ξυπνήσει απ' το παραμύθι που ζει. Δεν είναι ούτε η πρώτη 

ούτε τελευταία που θα επιστρέψει ηττημένη στην πραγματικότητα. Αλλά τι να 

περιμένεις από μια ηλίθια που ψάχνει να βρει αλγόριθμο για το πόκερ, το οποίο 

είναι παιχνίδι μπλόφας; Καλά το κατάλαβα απ' την αρχή, ότι είναι για δέσιμο.

Ετοιμάζομαι  να τσαλακώσω  και να πετάξω το  χαρτί,  αλλά  το μετανιώνω 

τελευταία στιγμή, όταν μου έρχεται μια ιδέα. Ανεβαίνω στο σπίτι και πριν 

ακόμα προλάβω να βγάλω το μπουφάν, ακούω τον Λουκά απ' το δωμάτιό του, να 

φωνάζει:

«Μου έφερες τσιγάρα;»

«Όχι. Αλλά σου έφερα κάτι καλύτερο».

Βγαίνει απ' το δωμάτιο, στέκεται και με κοιτάει. Του δείχνω το γράμμα 

που κρατάω στο χέρι.

94



Συλλογικό

«Σου έφερα την πιο παράξενη Κυριακή που μπορείς να γράψεις. Αν θες 

μπορείς  να  την  πάρεις και  τηλέφωνο.  Έχει λιγάκι  πρόβλημα  στο μυαλό,  σαν 

εσένα. Κάτι μου λέει ότι θα τα βρείτε εσείς οι δύο».

«Πιωμένος είσαι;»

«Γύρνα στη σπηλιά σου και θα στα εξηγήσω όλα αύριο. Για σήμερα δεν 

υπάρχω. Κάνε ότι δεν με βλέπεις».

«Τα 'χεις παίξει;»

«Αύριο θα με ευγνωμονείς».

«Καλά, ό,τι πεις. Πάω να πάρω τσιγάρα».

«Στο καλό. Καλή τύχη».

Επιτέλους  βρίσκομαι  στο  σπίτι.  Στην  ηρεμία  μου.  Αυτή  η  βασανιστική 

Κυριακή, φτάνει στο τέλος της. Τα κατάφερα. Επιβίωσα. Κάνω μπάνιο, φοράω την 

τρύπια μου φόρμα και βουτάω στον αγαπημένο μου καναπέ που έχει βουλιάξει απ' 

την οκνηρία, παρέα με το προφιτερόλ και ατελείωτο ζάπινγκ. Όπως ακριβώς το 

είχα  φανταστεί.  Αποσύρομαι  λοιπόν  κι  εγώ  στον  δικό  μου  μικρόκοσμο, 

κουρασμένος και αηδιασμένος απ' τον κόσμο των άλλων. Σήμερα σας μισώ όλους. 

Αύριο είναι Δευτέρα. Δεν υπόσχομαι τίποτα.

95



Μια παράξενη Κυριακή

Ονομάζομαι Σπύρος Κουτσοσπύρος και γεννήθηκα στην Αθήνα στις 3 Ιουλίου 1984. 

Αποφοίτησα  από  το  Τ.Ε.Ι.  Εφαρμογών  Πληροφορικής  στην  Διοίκηση  και  στην 

Οικονομία, της Αμαλιάδας (παράρτημα του Τ.Ε.Ι. Πατρών). Τον περισσότερο καιρό 

είμαι άλλος ένας άνεργος αυτής της χώρας που ψάχνει τρόπους να επιβιώσει. 

Αγαπώ  την  καλή  μουσική  (ανεξαρτήτως  είδους),  τα  βιβλία,  το  θέατρο,  το 

ραδιόφωνο, τα παζλ, τα πρόβατα, την σοκολάτα, τις πυτζάμες. Απεχθάνομαι την 

κακή  μουσική  (ανεξαρτήτως  είδους),  την  φασαρία,  την  τηλεόραση,  την 

γραφειοκρατία, την στασιμότητα, τους ξερόλες, τα κουνούπια, την τεκίλα. Στον 

μπόλικο  ελεύθερο  χρόνο  μου,  παίζω  κιθάρα  και  καταστρώνω  σχέδια  για  να 

κατακτήσω τον κόσμο. Όταν μεγαλώσω θέλω να γίνω παιδί.

E-mail: s.koutsospyros@gmail.com

96

mailto:s.koutsospyros@gmail.com


Συλλογικό

Eκεί και τότε, μια παράξενη Κυριακή – Γιώργος Τζεβελεκάκης
(η στερνή της Γαίας - και όχι του σύμπαντος κόσμου, ευτυχώς…)

«Ας γίνει, το λοιπόν, το θέλημά Του…» είπαμε με τον δέοντα σεβασμό μα και μ’ 
ανείπωτη ανακούφιση, σαν ακούσαμε τους δαιμόνους κάτω απ’ τα πόδια μας να 
ουρλιάζουν να φάνε τη Γαία - έτσι λέγαν εσχάτως οι ευφυείς ένοικοί της τη Γη, 
οι τις τύχες της αποφασίζοντες (και αρκούντως φασίζοντες, όσο για να ζουν 
υπερπολυτελώς εις βάρος των λοιπών πτωχών) και την είχαν συνδέσει, αυτήν που 
άλλοτε  τη  λέγαν  Μάνα  Γη  κι  Αγαπημένη,  με  πλήθος  άνομες  πλην  καθ’  όλα 
νομιμοποιημένες δραστηριότητες…

«Ας  γίνει,  Κύριε,  το  θέλημά  Σου…»  ξαναείπαμε  και  πιαστήκαμε  και 
κοιταχτήκαμε ένας με τον άλλο, εμείς οι τρεις, η μικρή μας οικογένεια, κι η 
κάτασπρη γάτα μας τέσσερις, κι ενωθήκαμε, όλοι ένας κόμπος, γύρω απ’ τα κεριά 
που έκαιγαν μαζί με τη φωτιά στο τζάκι (το ηλεκτρικό είχε διακοπεί με τις 
πρώτες-πρώτες δονήσεις). Η προφητεία του ιρλανδού Αγίου Μαλαχία, είχε βγει, 
έβγαινε τώρα, λεπτό το λεπτό, αληθινή (όπως είχαν βγει και όλες οι άλλες όλων 
των άλλων προφητών!...)

Χαμογελούσαμε εμείς που νιώθαμε πόσο τυχεροί ήμασταν: σ’ εμάς έλαχε να 
ζήσουμε τη Δευτέρα Παρουσία!... Ποιος θα το φανταζόταν, ε;!... Εμείς απ’ 
όλους όσοι πέρασαν από τούτον τον μικρό πλανήτη, εμείς είμαστε οι ευλογημένοι 
που θα σταθούμε πρώτοι και καλύτεροι μπρος στον Αιώνιο Κριτή!... Τέτοια χαρά 
δεν  τηνε  περιμέναμε  στη  ζωή  μας…  Εμείς  οι  πρώτοι  μάρτυρες  αυτού  του 
γεγονότος,  αυτής  της  ύψιστης  μεταμόρφωσης,  που  τόσες  και  τόσες  γενιές 
ανθρώπων ύμνησαν στους αίνους τους προς Εκείνον, που μια φορά Τον είδαν κατά 
την Πρώτη Παρουσία Του κι εκατομμύρια άλλες Τον σταυρώσαν!...

Και  πήραμε  και  διαβάζαμε  την  Αποκάλυψη  του  ευαγγελιστή  Ιωάννη,  κι  η 
Κατερίνα, που από παιδί τα σπούδαζε και τα νοιαζότανε τα θεοτικά, κι έπαιρνε 
του μεγάλου αδελφού της το βιβλίο, ένα με κίτρινο χρώμα, με τους βίους των 
Αγίων, κι όλο αυτό της άρεζε να μελετά, εκείνη μάς εξηγούσε: για το Αρνί με 
τα εφτά τα κέρατα και τα εφτά τα μάτια, που είναι τα εφτά Πνεύματα του Θεού˙ 
και για το θηρίο με τα δέκα κέρατα και τα εφτά κεφάλια˙ και για τον αριθμό 
του θηρίου, εξακόσια εξήντα έξι, που δίχως αυτό χαραγμένο στο δεξί το χέρι ή 
στο μέτωπο απάνω (με το δεξί σταυροκοπιόμαστε και το μέτωπο είναι η ακάνθινη 
κεφαλή του Σταυρού), δεν μπορείς ν’ αγοράσεις ή να πουλήσεις οτιδήποτε…

Κι όλο να ρωτά ο Μικρός, «Εγώ, δηλαδή, δεν θα προλάβω να ζήσω;» κι η 
Κατερίνα να του απαντά, «Εσύ, παιδί μου, θα ζήσεις˙ ότ’ είσαι αμόλυντος και 
καθαρός…» Και συνέχιζε πάλι με τους εφτά αγγέλους˙ και με το Αρνί που θα 
νικήσει τους δέκα βασιλιάδες και το θηρίο τους μαζί!... Και για τον άγγελο 
που εκατέβη από τον ουρανό κρατώντας της αβύσσου το κλειδί και μια μεγάλην 

97



Μια παράξενη Κυριακή

αλυσίδα κι έδεσε για χίλια χρόνια τον Διάβολο και τον έριξε κατόπιν στην 
άβυσσο…

Κι ύστερα έχωσε το χέρι της και πήρε από την άκρη της φωτιάς ένα κάρβουνο 
κι έγραψε στην άσπρη επάνω καμινάδα Α και Ω, τα γράμματα του άναρχου Θεού 
μας…

Κι εμάς, μας φαίνονταν τόσο παράξενα αυτά μα και τόσο κοντά στην αλήθεια…

~

Ότ’  ήταν  κάτι  παραπάνω  από  σίγουρο  πως  είχε  πλέον  έλθει  του  χρόνου  το 
πλήρωμα, κι όχι μόνο γιατί τα λαλήσαντα υπό των προφητών (όλα αυτά που χρόνια 
εμείς τα κοροϊδεύαμε…) βγαίναν όλα αληθινά. Μα και γιατί όλα τον τελευταίο 
καιρό ήταν παράξενα: οι άνθρωποι, τα ζώα, τα φυτά, το κλίμα, ακόμη κι ο 
ουρανός ο ίδιος!... Κάποια γεγονότα των ημερών είναι ενδεικτικά: η παγκόσμια 
οικονομική κρίση των τελευταίων χρόνων (πέρα για πέρα φτιαχτή), η συνακόλουθη 
εξαθλίωση  των  λαών  με  ταυτόχρονο  πλουτισμό  (παντελώς  αδικαιολόγητο)  των 
ελαχίστων, η αποθέωση και λατρεία της τεχνολογίας, πόλεμοι (εθνικοί μα και 
εμφύλιοι) κι επαναστάσεις. Ερχόταν οσονούπω και η κατάργηση του χρήματος και 
η  εμφύτευση  στους  πολίτες  όλου  του  πλανήτη  του  ειδικού  ηλεκτρονικού 
εμφυτεύματος το οποίο θα υποδούλωνε παντελώς την ανθρώπινη προσωπικότητα. 
Κάποιοι, ωστόσο, κάποιοι που δεν ήθελαν να απωλέσουν το πρόσωπό τους, γιατί 
εκεί και τότε πώς θα εμφανίζονταν στη Δευτέρα Παρουσία; δεν θα τα δέχονταν 
όλα αυτά – έστω και με κίνδυνο την ίδια τη ζωή τους…

Και λίγες ημέρες πριν από ’κείνη την παράξενη Κυριακή, για λόγους τάχα 
υγείας μα η αλήθεια έδειχνε σκάνδαλα και ανομήματα σωματικά, είχε παραιτηθεί 
ο Πάπας! Πρώτη φορά στην ιστορία του Βατικανού συνέβαινε να παραιτηθεί Πάπας… 
Στη θέση του απελθόντος Γερμανού κληρικού, ο περιβόητος καπνός της καμινάδας 
έφερε  τον  πρώτο  αφρικανό  Πάπα.  Όλα,  λοιπόν,  γίνονταν  καταπώς  τα  ’χε 
οραματισθεί ο Ιωάννης στην Αποκάλυψη!... Το θηρίο με τα δέκα κέρατα και τα 
εφτά  κεφάλια,  ετούτο  κυβερνούσε  τον  πλανήτη!...  Λες  κι  οι  μαμωνάδες  που 
(αθέατοι!) κινούσαν τα νήματα μέσω του «πολιτικού προσωπικού» τους κι έσερναν 
στον γκρεμό λαούς και πλανήτη, λες κι εφάρμοζαν (τι αδίσταχτοι, αλήθεια!…) με 
το νι και με το σίγμα του Ιωάννη τα ένθεα οράματα!...

Ίδιοι μετεωρίτες πέφταν το ένα μετά το άλλο τα γεγονότα στη Γη, κι από ’κει 
κατευθείαν στις αίολες των ανθρώπων ψυχές. Ένας μετεωρίτης είχε πέσει στα 
Ουράλια Όρη στα μέσα του Φλεβάρη της χρονιάς εκείνης που τα δύο τελευταία 
ψηφία της ήταν 13. Μόλις μισό κιλό βάρος ο μετεωρίτης, κι όμως το κατάφερε να 
τραυματίσει  γύρω  στα  χίλια  άτομα  και  φυσικά  να  προξενήσει  πολλές  υλικές 
ζημιές.  Το  ευτύχημα  ήταν  πως  εξερράγη  στον  αέρα.  (Ο  καθηγητής  της 
αστροφυσικής Παπαηλίας έκανε λόγο για κομμάτι αντιΰλης.) Την επομένη, ένας 

98



Συλλογικό

άλλος μετεωρίτης πέρασε ξυστά από μας, από τη Γη μας…
«Πόσο δεμένοι μ’ αυτήν τη γη είμαστε οι ανθρώποι, ε Ασπρούλα;…» μουρμούρισα 

στη γατούλα το προηγούμενο βράδυ της παράξενης Κυριακής εκείνου του Φλεβάρη 
που  με  κοιτούσε  να  κάθομαι  μόνος  μου  στο  χαλί  και  να  χαζολογώ˙  από  το 
προτελευταίο σκαλοπάτι της σκάλας με παρατηρούσε, ίδια της Αιγύπτου Σφίγγα, 
με τον μοναδικό τρόπο που συγκεντρώνονται οι γάτες. Κι αμίλητη, να μου λέει 
κάτι κι όλο κάτι να μου δείχνει, πάντοτε κάτι να υπονοεί, που εγώ να μη μπορώ 
να  πιάσω…  Οι  γάτες,  ξέρεις,  και  οι  σκύλοι  έχουν  το  σπάνιο  προνόμιο  να 
βλέπουν, χάρη στην υπεραισθητή τους αντίληψη, κάποιες άλλες παρουσίες που 
εμείς δεν μπορούμε να δούμε…

~

Βροχή έπεφτε όλη τη μέρα της παράξενης Κυριακής, βροχή που είχε κινήσει από 
τ’ απόγεμα της Παρασκευής. Βροχή που τρεις μέρες δεν έλεγε να πάψει. Μιλούσε 
διαρκώς ο ουρανός, μα ποιος τον άκουγε;… Μας τα ’ψελνε, πότε σε τόνο τρυφερό, 
τσουρ-τσουρ, και πότε με άγριο, με κεραυνούς που τους ένιωθες ακόμη και κάτω 
απ’ τα πόδια σου, και με χαλάζι άγριο ακόμη!... Κι αφού μας τα ’λεγε και έτσι 
και αλλιώς, γλυκά στο τέλος μας παρηγορούσε, ετούτη η καλή ποτιστική βροχή, 
τα ξερά μας κλαδιά νότιζε, τα μπόλιαζε λες μιας εξαρχής και σε τρυφερούς 
βλαστούς τα γυρνούσε, κάτι σαν ένα δεύτερο βάπτισμα, και τρυφερά-τρυφερά μας 
νανούριζε σα να κοιμόμασταν πλάι στη θάλασσα… Από πάνω ίσαμε κάτω εκείνη μας 
επότιζε, κι ας ήταν Κυριακή, τα ξερικά μας όνειρα συμμεριζόταν, μάνα καλή 
εκείνη  και  άγια  υπομονή.  Σε  λίγο  έμπαινε  κι  η  Άνοιξη,  μπορεί  και  να 
μπουμπουκιάζαμε, πού ξέρεις; έστω για μια και μόνη φορά, κι ύστερα, αντί να 
μαραθούμε,  θ’  ανθίζαμε  για  πάντα  στο  επέκεινα,  του  ευπατρίδη  Ουρανού  θα 
ήμασταν πλέον εσαεί υπήκοοι, και θα ευωδιάζαμε κάλλιο απ’ όλα του κήπου τα 
μυριστικά, και μυρωμένοι έτσι θ’ ανεβαίναμε και λυτρωμένοι, το ύπατο χρίσμα 
για να λάβουμε στο πλευρό του Δημιουργού μας, εις τους Αιώνας των Αιώνων…

Κι ήταν Κυριακή εκείνη η ευλογημένη μέρα, της Γης η στερνή. Αυτή έμελε να 
είναι κι η πιο παράξενη απ’ όσες είχαμε ζήσει. Ακόμη, εννοείται, κι από 
’κείνην που ξημέρωσε, αντί Δευτέρα, Σάββατο (και ζήσαμε εμείς, απ’ όλους τους 
άλλους, ένα επιπλέον φωτεινό Σαββατοκύριακο!...)˙ ή από την άλλη πάλι, που 
όλοι κοιτάζαν στις τηλεοράσεις για τ’ αποτελέσματα των εκλογών, κι εμείς, 
εμείς οι δυο, σ’ ένα λόφο ανεβασμένοι, κοιτούσαμε ο ένας τον άλλο μες στα 
μάτια δίχως να μιλούμε…

Ετούτη η Κυριακή, το ξέραμε πολύ καλά, δεν θα ξημέρωνε. Δεν θα ξημέρωνε εδώ 
κάτω, σ’ αυτόν τον πλανήτη, το ’χαμε καταλάβει όλοι, κι ο Μικρός είχε κι 
αυτός ησυχάσει. Γιατί ο πλανήτης μας, άμα θα ξημέρωνε, που δεν επρόκειτο, δεν 
θα υπήρχε πια, θα είχε γίνει στάχτη, κι ούτε καν, καν ένα ίχνος δεν θ’ άφηνε 

99



Μια παράξενη Κυριακή

πίσω να τον θυμίζει… Ένα τεράστιο ηφαίστειο που χρόνια κοιμότανε στον πάτο 
(κι ακόμη παρακάτω) της θάλασσας θα τον είχε αφανίσει… Αλλού, λοιπόν, θα 
ξημέρωνε, αλλιώς θα ξημέρωνε μάλλον, πολύ ψηλότερα πολύ μακρύτερα από ’δω, 
απ’ τα δεδομένα που γνωρίζαμε οι άνθρωποι (και φυσικά, καταργώντας τα)˙ σ’ 
ένα εκεί και σ’ ένα τότε αλλιώτικα, άγνωρα και ξένα˙ και γι’ αυτό παράξενα…

Πολύ δεν είχε βαστάξει, άλλωστε, ο χώρος και ο χρόνος, οι τόποι κι οι 
καιροί;…  Ο  χωροχρόνος,  καθώς  τον  θέλαν  οι  επαΐοντες  της  ύστατης  γήινης 
εποχής;… Ή όπως αλλιώς τον λέγανε με τις μικρές και λειψές τους λέξεις οι 
τελευταίοι ένοικοι ετούτου του υπέργηρου και κουρασμένου πλανήτη;… Και σαν τι 
τον είχανε κάνει αυτόν τον έρμο χωροχρόνο; Φιλέτα ιδιοκτησίας κι ατέλειωτες 
ώρες δουλειάς!...

Κι από την άλλη, ποιος είπε πως η ύλη αυτή (όπως και κάθε άλλη) είναι 
αθάνατη κι αιώνια; Οτιδήποτε άλλο παρά αυτά τα δυο είναι. Αθάνατη κι αιώνια 
είν’ εδώ κάτω μονάχα η ψυχή – μα οι ανέκαθεν υλόφρονες άνθρωποι δεν τηνε 
πίστεψαν ποτέ… Ήρθε ο καιρός, λοιπόν, και η στιγμή, ετούτη η ύλη η φθαρτή να 
επιστρέψει κι αυτή στο αιώνιο αρχέτυπό της, το Πνεύμα. Σε μια στιγμή – όπως 
σε μια στιγμή επλάστηκε, έτσι σε μια στιγμή θε να χαθεί, να γυρίσει σ’ αυτό 
που δεν χωρούσε το στενό και κούφιο μυαλουδάκι του ανθρώπου. Όπως άλλοτε 
εγένετο φως, κι ανεφάνησαν τόσα και τόσα εξαίσια και μελουργά, έτσι και τώρα, 
σ’ ένα άλλο μέσα φως, αυτό που λένε ανέσπερο - κι είναι εκείνο λησμονημένο 
που φέγγει μες στο πιο μύχιο όνειρο του καθενός, πιστού ή άπιστου, στο πιο 
βυθισμένο… Και είν’ ακόμη αυτό που, τελικώς, άναψε τη φλόγα του βυθισμένου 
ηφαίστειου, οπού κοιμόταν αιώνες και χρόνους στην απρόσιτη μέσα καρδιά της 
θάλασσας…

Και τώρα, αυτό το φως το θεϊκό, εμείς οι τρεις, και η κάτασπρη γατούλα μας 
τέσσερις, το βλέπαμε να λάμπει ο ένας στα μάτια του άλλου, και θέλαμε να το 
πούμε μεταξύ μας˙ μα ’Κείνο, άχνα δεν μας άφηνε να βγάλουμε, τόσο …………, τόσο 
…………. ήταν (τα επίθετα ετούτα κάηκαν όπως καίγονται οι μορφές των θεοτικών 
ανθρώπων στις φωτογραφίες.) Σα να μας έδειχνε αυτό το φως, έδειχνε τον έναν 
στον άλλο όπως αυτός πραγματικά ήταν, κι οι λέξεις μας πόσο μάταιες και 
ανώριμες ήταν, όλες μα όλες μαζί, καθώς και οι απειροστοί συνδυασμοί τους…

Το φως αυτό (κι απορώ εδώ γιατί το σημειώνω ακόμη με φι μικρό, γιατί το 
μειώνω, απορώ…), το Φως το Κεφαλαίο, λοιπόν, το ίδιο που άναψε και άστραψε 
τούτον τον κόσμο,  και λατρέψαμε…

Εκεί και τότε, λοιπόν, είπαμε και το πιστεύαμε˙ εις το επέκεινα. Γιατί εδώ 
και τώρα, έτσι καθώς το ’χαμε ζήσει όλοι μας, δεν ήταν παρά ένα σύνθημα, ένα 
διαφημιστικό  κόλπο  για  να  πουλήσουν  οι  αλμπάνηδες  πολιτικοί  τη  σάπια 
πραμάτεια τους, κι εμείς, εμείς οι αφελείς θνητοί, ν’ αγοράζουμε ξανά και 
ξανά, ίσαμε που γίνηκαν ρημαδιό και χώρες και λαοί…

100



Συλλογικό

~

Στον λίγον ύπνο, ξέρεις, είναι τ’ όνειρο˙ και στο τσακ!..., κι απάνω στο 
καλύτερο, να και κόβεται η κλωστή, κάποιος πάντα πριν ν’ αδράξεις όλο το 
καλό,  γιατί  πάντα  να  προφταίνει  αυτός  ο  άλλος  κι  όχι  εσύ;  εσύ  που  τ’ 
ονειρεύεσαι  στο  κάτω-κάτω,  πάντα  σε  κερδίζει,  μια  ζωή  στο  κλάσμα  του 
δευτερολέπτου, πέφτει αυτός πρώτος στο νήμα και το κόβει, και πάει τ’ όνειρο 
και σβήνει, κι όλο το καλό μαζί, και μένει όνειρο πάντοτε το καλό…

Έτσι, κι εμείς οι τρεις, οι τέσσερις, ξυπνήσαμε εκείνη τη Δευτέρα, ποιος 
μας ξύπνησε άραγε; μάλλον η μαύρη γατούλα απέξω, και κανείς μας δεν πήγε στη 
δουλειά  ούτε  ο  Μικρός  στο  σχολείο,  σα  να  ’χε  χιονίσει,  ναι,  χαρά  είχε 
χιονίσει, Σαββάτο το λοιπόν είχε ξημερώσει, για μια φορά ακόμη, κι αρχίσαν οι 
καμπάνες της εκκλησίας να χτυπούν, ίσως κι αυτές, ναι, να μας εξύπνησαν, κι 
ύστερα μάθαμε από την τηλεόραση πως όλο αυτό ήταν μια γενική πρόβα και πως οι 
κραδασμοί του εδάφους ήταν κι εκείνοι τεχνητοί… Το είχαν δε αποσιωπήσει για 
να  δοθεί  η  απαραίτητη  σοβαρότητα  στο  εγχείρημα.  Η  Δευτέρα  Παρουσία  είχε 
αναβληθεί, δηλαδή οι άνθρωποι, από μόνοι τους, είχαν προβάρει μια Δευτέρα 
Παρουσία, μαθημένοι έτσι κι αλλιώς στα εικονικά. (Μα η Δευτέρα Παρουσία, η 
πραγματική, δεν είν’ στο χέρι του ανθρώπου…)

Εμείς, ωστόσο, είχαμε πάρει μια μικρή πρόγευση, ας πούμε κάτι σαν μύηση στα 
Ελευσίνια Μυστήρια…

Ποια Κυριακή έγινε αυτό, δεν μάθαμε ποτέ, γιατί από εκείνη την τόσο παράξενη 
Κυριακή, ο χρόνος άρχισε να κάνει διάφορα τρελλά, χαθήκαν όλες οι γνωστές από 
τον άνθρωπο μετρήσεις του, και όλοι πια, σ’ όλα τα πλάτη και τα μήκη της Γης, 
μπερδεύονταν… Καλύτερα έτσι, γιατί ξέρεις, η Ζωή αρέσκεται να βάζει εκείνη 
την τελευταία πινελιά σε κάθε ιστορία…

101



Μια παράξενη Κυριακή

Μια παράξενη Κυριακή – Άγγελος Σοφοκλέους

Έσβησε το τσιγάρο της στο πάτωμα, φτύνοντας ταυτόχρονα τη γεύση του καπνού, 
που τόσο πολύ μισούσε. Ήξερε πολύ καλά τι πάει να πει εθισμός. Η επιθυμία 
ενός ανθρώπου να βγει έξω στη βροχή, νομίζοντας πως θα την απολαύσει και μόνο 
επιστρέφοντας στο σπίτι του θα αντιληφθεί πως είναι βρεγμένος. Έτσι κι αυτή, 
είχε τη ψευδαίσθηση πως κάθε τσιγάρο που έπινε, της πρόσφερε το κλειδί του 
κόσμου της γαλήνης και της ηρεμίας. Μα κάθε φορά το μισούσε ακόμα παραπάνω 
και ορκιζόταν πως ήταν το τελευταίο τσιγάρο που θα έπινε. Μισούσε τον εαυτό 
της γι’αυτό που έκανε εδώ και τέσσερα χρόνια.

Όταν αυτή ήταν 14 χρονών, ο πατέρας της, στρατιωτικός στο επάγγελμα, έπρεπε 
να μετατεθεί σε ένα στρατόπεδο της πόλης. Έτσι, οι γονείς της, και αυτή, η 
μοναχοκόρη τους, έπρεπε να μετακομίσουν. Γι’αυτήν, όπως αποδείχθηκε, δεν ήταν 
απλά μια μετακόμιση, αλλά η είσοδος της στην κόλαση. Έχασε όλες τις φίλες 
της, τα γειτονόπουλα της και άφησε πίσω το πάρκο που τόσο πολύ αγαπούσε. 

Το τιτίβισμα των πουλιών όποτε έκανε βόλτα στο πάρκο, ο ήχος των δέντρων που 
χόρευαν στο ρυθμό του ανέμου και η απαλή ζεστασιά των ακτίνων του ήλιου της 
έδιναν φτερά και τη βοηθούσαν να πετάξει μακρυά. Έβλεπε στον ουρανό τα πουλιά 
που πετούσαν και ευχόταν μια μέρα να γίνει σαν κι αυτά. Να γίνει ένας 
ελεύθερος ταξιδευτής του κόσμου. 

Στο πάρκο, έβλεπε επίδοξους δρομείς που προπονούνταν για τον επόμενο 
μαραθώνιο, ζευγάρια ηλικιωμένων που έκαναν χέρι-χέρι τη βόλτα τους, μικρά 
παιδιά που έπαιζαν στην τραμπάλα, νέους που έπεφταν στο καταπράσινο γρασίδι 
και χάζευαν τις πινελιές που έκανε ο ουρανός στα σύννεφα. Όλα ήταν τόσο 
όμορφα και τόσο αγνά που κατάφερναν να ζωγραφίζουν έναν πίνακα, πιο όμορφο 
από όλους τους άλλους. Τον πίνακα της ζωής. Τον οποίο αυτή, μπορούσε όχι μόνο 
να δει, αλλά να νιώσει και να απολαύσει. Το μόνο που είχε να κάνει ήταν να 
βγει έξω απ’το σπίτι της.

«Τόσο απλό. Κι όμως οι περισσότεροι άνθρωποι δεν το γνωρίζουν. Επιλέγουν να 
μένουν φυλακισμένοι στην καθημερινότητα τους. Αχ αυτοί οι άνθρωποι της 
πόλης…», έγραψε μια μέρα στο ημερολόγιό της.

Πέρα απ’τα ωραία της φύσης, είχε απολαύσει και τη ζεστασιά των δικών της 
ανθρώπων. Θυμάται από τον καιρό που ήταν μικρή, πέντε με έξι χρονών, άρχισε 
να κάνει τα πρώτα της βήματα στη γειτονιά και γνώρισε τα πρώτα της 
γειτονόπουλα, πολλά από τα οποία έτυχε να φοιτούν μαζί της την επόμενη χρονιά 
στο σχολείο. Δέθηκαν από την πρώτη μέρα. Έπαιζαν κυνηγητό, κρυφτό και έκαναν 

102



Συλλογικό

βόλτες στο πάρκο γύρω από τη λίμνη ταίζοντας τις πάπιες. Ήταν απ’εκείνες τις 
στιγμές που φάνταζαν ατελείωτες. Που η παιδική ηλικία και τα παιχνίδια της 
ήταν συνώνυμα της αιωνιότητας. Σιγά-σιγά μεγάλωσαν όμως και αντιλήφθηκαν το 
τρένο της ζωής δε σταματά στο σταθμό της παιδικής ηλικίας, αλλά συνεχίζει, 
χωρίς να μπορεί κανείς να το σταματήσει. 

Μπήκαν στην εφηβεία, οι συνήθειές τους άλλαξαν αλλά οι δεσμοί που ένωναν την 
παρέα έμειναν οι ίδιοι. Τις κρύες νύχτες του χειμώνα μαζεύονταν όλοι γύρω από 
μια φωτιά και συζητούσαν παρέα με τις σπίθες της φωτιάς και τ’αστέρια. Για 
τρομακτικές ιστορίες με φαντάσματα μέχρι ξεκαρδιστικά ανέκδοτα. Όταν ο καιρός 
ζέσταινε, έμπαιναν στη λίμνη του πάρκου για να δροσιστούν και να παίξουν με 
το νερό.

Ένιωθε χαρούμενη. Πλήρης. Ένιωθε πως τίποτα δε μπορούσε να της δώσει παραπάνω 
ευχαρίστηση. Όλα γύρω της ήταν τέλεια. Οι φίλοι της, το πάρκο, οι γονείς της.

Ώσπου ήρθε η μετακόμιση που έφερε τα πάνω-κάτω.  Άκουγε για τον Τροχό της 
Ζωής, ο οποίος γυρίζει και φέρνει τα πάνω-κάτω. Ποτέ δεν πίστευε πως θα τον 
συναντούσε στη ζωή της. Το συνάντησε όμως στη χειρότερη του μορφή. 
Εμφανίστηκε σαν  άλλος οργισμένος Ποσειδώνας και έριξε όλες τις όμορφες 
στιγμές της ζωής της στον πυθμένα της θάλασσας αφήνοντας να αναδυθούν στιγμές 
πόνου οι οποίες θα στοίχειωναν τη ζωή της.

Η στιγμή που θα έφευγε απ’το σπίτι της ήταν η πιο συγκινητική της μέχρι τώρα 
ζωής της. Ήξερε πως θα έκανε αρκετά χρόνια να ξαναδεί το σπίτι της, τη 
γειτονιά, τα γειτονόπουλά της, το πάρκο. Μπήκε δειλά-δειλά στο αυτοκίνητο, 
αφού έριξε μια τελευταία ματιά γύρω της, κρατώντας στην αγκαλία της την 
τεράστια κάρτα που της είχαν κάνει οι φίλες της την προηγούμενη μέρα, όταν 
της διοργάνωσαν αποχαιρετιστήριο πάρτυ. Οι γονείς της, και ειδικά ο πατέρας 
της, ένιωθε κάποιο είδος ενοχής, αφού αυτός ήταν η αιτία που έφευγαν απ’το 
σπίτι. Την καθησύχαζε όμως συνεχώς πως εκεί που θα πήγαινε, θα έβρισκε άλλες 
φίλες, άλλα γειτονόπουλα, άλλο πάρκο. Δεν την ένοιαζε αυτή όμως. Πίστευε πως 
τίποτα δε μπορούσε να αντικαταστήσει όσα ζούσε εδώ και 14 χρόνια στην μικρή 
της κοινωνία του χωριού.

Είχε κοιμηθεί καθ’όλη τη διάρκεια της διαδρομής καθώς δε μπορούσε να 
σκέφτεται πως την περιμένει κάτι εντελώς διαφορετικό. Οι φόβοι της 
επιβεβαιώθηκαν όταν έφτασε στο νέο της σπίτι, στο κέντρο της πόλης . Όταν 
βγήκε έξω απ’το αυτοκίνητο νόμιζε πως ζούσε σε ασπρόμαυρη ταινία της 
δεκαετίας του 1950. Αναστατώθηκε. Η καρδιά της άρχισε να κτυπά χωρίς ρυθμό. 

103



Μια παράξενη Κυριακή

Πρώτη φορά στη ζωή της έβλεπε τόσα στριμωγμένα κτίρια, γκρίζα, άκαρδα, χωρίς 
πρόσωπο. Ήταν συνηθισμένη στο όμορφο χωριουδάκι της, στο οποίο κάποιος 
μπορούσε να δει όλα τα χρώματα που συνέθεταν τη φύση. Έμοιαζε σαν να το 
ουράνιο τόξο είχε μεταμορφωθεί σε διάφορα φυτά, δέντρα, αντικείμενα. 

Ήταν σοκαρισμένη. Έστρεψε το κεφάλι της γύρω γύρω για να δει το περιβάλλον 
της καλύτερα. Άνθρωποι σκυφτοί, βιαστικοί. Αυτοκίνητα παντού, κορναρίσματα, 
φωνές. Όλα σα ρομπότ που τα έλεγχαν κάποια άψυχα φώτα τροχαίας. Η εικόνα του 
γκρίζου ήταν ακόμα στο μυαλό της. Αναρωτήθηκε αν οι ζωγράφοι σε αυτή την 
πόλη, ζωγράφιζαν με χρώματα εκτός του γκρίζου.  Η μόνη πανδαισία χρωμάτων που 
έβλεπε ήταν τα σκουπίδια σε κάποιο στενό ανάμεσα στα μουτρωμένα κτίρια.

Η φωνή της μητέρας της την διέκοψε τις σκέψεις της. «Σταμάτα να χαζεύεις. Έλα 
να μας βοηθήσεις με τα πράγματα.» Έπιασε τις βαλίτσες με τους γονείς της και 
αφού περπάτησαν για λίγο, σταμάτησαν μπροστά από μια πολυκατοικία. Δεν έχει 
σημασία ποια. Όλες ήταν ίδιες. Χρόνια ασυντήρητη, μύριζε μούχλα και προ 
πάντων, δεν ήταν καθόλου φιλόξενη. 

Δεν είχε τη δύναμη να κλάψει. Η ψυχολογική της κατάσταση δε μπορούσε να ήταν 
χειρότερη. Ένιωθε σαν να έπεσε απ’τον παράδεισο στη μέση του ωκεανού, μόνη 
της, και καλούνταν να βρει το δρόμο προς τη στεριά.

Κλείστηκε στον εαυτό της όσο ποτέ. Καθόταν με τις ώρες στο δωμάτιο της 
γράφοντας γράμματα για τις φίλες της στο χωριό και χαζεύοντας δικές τους 
φωτογραφίες. Κάποτε έκανε και φανταστικές συζητήσεις μαζί τους. Διάβαζε την 
κάρτα που της είχαν δώσει, ξανά και ξανά. Προσπαθούσε με διάφορους τρόπους να 
βρει μηχανισμούς για να αντεπεξέλθει στην κατάσταση στην οποία βρισκόταν. 
Άρχιζε να διαβάζει βιβλία καθημερινά για να αποδράσει από τον κόσμο στον 
οποίο βρισκόταν. Άρχισε να γράφει ποιήματα. Ήταν γι’αυτήν ο μόνος τρόπος να 
βγάλει όσα ένιωθε για τον κόσμο γύρω της. Αυτό ήταν το αγαπημένο της:

Πες στο πουλί να ανεβεί
πάνω στο πιο ψηλό κλαδί.
Ν’αφήσει πίσω τη μικρή φωλιά
και να πετάξει μακρυά
Να δει τον κόσμο από ψηλά:
πόλεις, θάλασσες, ζώα, βουνά
Πες στο πουλί να ανεβεί.
Πες του να ζήσει τη ζωή.
Πριν γίνει θύμα κυνηγών.
Των δολοφόνων των μυαλών.

104



Συλλογικό

Προσπαθούσε να πει στο μίζερο εαυτό της να πετάξει ψηλά, όπως πάντα 
ονειρευόταν στο χωριό, πριν την πετύχει κάποια σφαίρα των σκυθρωπών ανθρώπων 
της πόλης.

Στο καινούριο της σπίτι, ούτε γειτονόπουλα είχε, ούτε πάρκο για να παίξει. 
Ήταν περίεργη να δει τι είδους παιδιά ζούσαν σε τέτοιες περιοχές. Σίγουρα όχι 
του είδους που ζούσε στο χωριό. Θα τους έβλεπε στο νέο της σχολείο.

Ήταν το καινούριο άτομο στην τάξη. Δεν ένιωθε πως ήθελε να κοινωνικοποιηθεί 
με κανέναν από τους συμμαθητές της. Δεν είχε την ανάγκη κανενός. Ήταν μια 
περίοδος στη ζωή της που ήταν σε μάχη με τον εαυτό της, την οποία ήθελε να 
κερδίσει. Δε μιλούσε σε κανένα, ποτέ δε ψήλωνε χέρι στην τάξη. Κι όμως, ήταν 
η καλύτερη μαθήτρια στα διαγωνίσματα.
Κανείς δεν ενδιαφέρθηκε να την πλησιάσει. Άλλωστε, τα παιδιά της πόλης δε 
φαίνονταν και ιδιαίτερα φιλόξενα, ούτε ήταν φίλοι με τη φύση. Είχε 
δημιουργήσει μιαν ασπίδα προστασίας γύρω της και ένα τεράστιο ερωτηματικό για 
το χαρακτήρα της. Σε όσους τύγχαινε να της μιλήσουν, αυτή απαντούσε 
μονολεκτικά.

Τα διαλείμματα πήγαινε και κρυβόταν ανάμεσα σε κάποια δέντρα, πίσω απ’το 
σχολείο και διάβαζε κάποιο βιβλίο. Όσοι τύγχαινε να περάσουν από’κει, την 
έβλεπαν με κάποιο βλέμμα απορίας και συνέχιζαν το δρόμο τους.

Περίμενε πως και πως για την ώρα που θα σχολνούσε και θα πήγαινε σπίτι της, 
στο δωμάτιο της, να συνεχίσει το διάβασμα, να γράψει κάποιο ποίημα και , 
φυσικά, να ελέγξει το γραμματοκιβώτιο για πιθανό γράμμα από τις φίλες της.

Παρ’όλη την προσπάθεια της όμως, δεν είχε καταφέρει ακόμα να συνέλθει από την 
έκπληξη της αλλαγής. Όσο σκεφτόταν τι θα έκανε στο χωριό, μια δεδομένη ώρα, 
τρελαινόταν. Γιατί ό,τι και να έκανε στην πόλη, ήταν σίγουρα κατά πολύ 
χειρότερο απ’ό,τι θα έκανε στο χωριό. Κι ήταν μόλις 14 χρονών.

Χρειαζόταν ένα στήριγμα. Αποφάσισε να δοκιμάσει τσιγάρο. Είχε δει αρκετές 
φωτογραφίες των συγγραφέων και ποιητών για τους οποίους διάβαζε. Πολλοί, 
μοναχικοί όπως αυτή, έβρισκαν συντροφιά στο τσιγάρο, χαλάρωναν μαζί του, 
γινόταν ο καλύτερος του φίλος. Η εικόνα στο μυαλό της ενώ αυτή κάπνιζε και 
έγραφε ποιήματα, την εκστασίαζε ακόμα παραπάνω. Ένιωθε σαν κάποιος 
διανοούμενος, ο οποίος αποδεχόμενος τη ματαιότητα της ζωής, δε δίνει καθόλου 
σημασία σε συνήθειες που μικραίνουν τη διάρκειά της.

105



Μια παράξενη Κυριακή

Ήταν αυτό που της κρατούσε παρέα στις μεγάλες δυσκολίες που περνούσε, μέσα 
από την αντικοινωνικότητά της στον άκαρδο και κενό κόσμο της. 

Τα χρόνια πέρασαν, όσο περνούσε ο καιρός αυτή κλεινόταν όλο και πιο πολύ στον 
εαυτό της. Δεν είχε φίλους, δεν είχε κοινωνική ζωή. Ήταν αυτή και ο εαυτός 
της. ‘Ήταν άριστη μαθήτρια και έγραφε ποιήματα-αριστουργήματα

Εγινε 18 χρονών και δεν κατάφερε να ξεπεράσει τα προβλήματά της. Σιγά-σιγά 
άρχισε να μισά το τσιγάρο. Δεν την έβγαλε πουθενά. Στην τελική, απλά της 
έδινε κάποιες στιγμές χαλάρωσης και χαράς. Τίποτα παραπάνω.

Στο σχολείο ήταν για όλους μια μυστηριώδης προσωπικότητα. Μια κοπέλα που δε 
μιλούσε σε κανένα, καθόταν ήσυχη παντού και πάντα, κλεισμένη στον εαυτό της 
και στο δικό της κόσμο, η οποία όμως κατάφερε να γίνει η καλύτερη μαθήτρια 
της τάξης. Ήταν διαφορετική, δεν είχε ακολουθήσει τον τρόπο ζωής της πόλης 
όπως έκαναν οι συμμαθητές της. Δεν ήθελε να ξεχάσει όσα ζούσε στο χωρίο. 
Γι’αυτό και φρόντιζε να τα φαντάζεται καθημερινά, ζώντας τα μέσα στο μυαλό 
της. 

Μια φορά η δασκάλα της είχε βρει τυχαία ένα ποιήμα που έγραψε και άφησε πάνω 
στο θρανίο της. Εντυπωσιάστηκε και την επόμενη μέρα το μοίρασε σε όλη την 
τάξη. Όλοι έμειναν έκθαμβοι από την ικανότητα αυτού του κοριτσιού, που 
επέλεγε να ήταν κοινωνικά αποκλεισμένο, να γράφει τέτοια όμορφα ποιήματα.

Επέλεγε ένα συγκεκριμένο ντύσιμο, αλλιώτικο. Την έβλεπαν σαν άτομο που του 
άρεσε να είναι διαφορετικό. Σαν να ήθελε να δείξει κάτι, να περάσει ένα 
μήνυμα. Κανείς δε μπορούσε να φανταστεί όμως πως το μήνυμα που ήθελε να 
περάσει ήταν πως μισούσε τον κόσμο τους, μισούσε την καθημερινότητά τους.
Κάποιοι έτρεφαν γι’αυτήν μια δόση αντιπάθειας. Έβλεπαν πως αντιστεκόταν με το 
δικό της τρόπο στον τρόπο ζωής ενός ανθρώπου της πόλης και το έπαιρναν πολύ 
προσωπικά. Σαν να και δεν σεβόταν τους συνανθρώπους της. Έτσι νόμιζαν. Η 
πραγματικότητα όμως γι’αυτήν ήταν άλλη. Δε μισούσε. Ούτε αγαπούσε. Απλά ήθελε 
να ζήσει αλλού, με τι δική της αντίληψη της ζωής.

Δεν ήθελε κανέναν να μάθει γι’αυτή. Ήξερε πως ο τόπος που βρισκόταν δεν της 
άρμοζε και οποιαδήποτε προσπάθειά της να προσαρμοστεί στα νέα δεδομένα θα 
σήμαινε και αποδοχή της νέας πραγματικότητας, η οποία κάθε άλλο παρά ωραία 
ήταν. Δεν ήθελε με τίποτα να ξεχάσει το χωριό της και τις φίλες της. Έδωσε 
όρκο στον εαυτό της πως όταν τελιώσει το σχολείο, θα πάει να εγκατασταθεί 
μόνιμα στο χωριό της, για να βρει ξανά την παλιά της ζωή.

106



Συλλογικό

Στην πόλη, επέλεξε να μείνει στο περιθώριο, μια ξένη, μια άγνωστη, η οποία 
όμως δημιούργησε ενδιαφέρον για το άτομό της μέσα από τη στάση της και την 
αινιγματική της προσωπικότητα.

Το άγνωστο όμως μπροστά στην προσωπικότητά της, έκανε όλους να απορούν. Ποια 
ήταν αυτή η κοπέλα, που ήρθε ξαφνικά και έγινε η καλύτερη μαθήτρια της τάξης, 
και κατάφερε να αποδείξει, χωρίς να πει λέξη, πως ήταν πολύ έξυπνη; Κανείς 
δεν έμαθε ποτέ. 

Δεν γνώριζαν σχεδόν κανένα κομμάτι του χαρακτήρα της.  Ήξεραν μόνο το όνομά 
της. Κυριακή. Η παράξενη Κυριακή.

107



Μια παράξενη Κυριακή

Ο Άγγελος Σοφοκλέους γεννήθηκε στη Λευκωσία της Κύπρου το 1994. Είναι 19 

χρονών και είναι τελειόφοιτος μαθητής Λυκείου. Του αρέσει να διαβάζει βιβλία, 

να συγγράφει, να τρέχει και να σκέφτεται. Ονειρεύεται να σπουδάσει ψυχολογία 

και φιλοσοφία. Διατηρεί ιστολόγιο εδώ και 4 χρόνια στο οποίο γράφει τις 

ανησυχίες, τις σκέψεις και τους προβληματισμούς του .

(http  ://  doukaton  .  wordpress  .  com  ) 

Σύντομα θα εκδώσει το πρώτο του προσωπικό βιβλίο, με διηγήματα και ποιήματα, 

με τίτλο «Περί ζωής και θανάτου».

(angelos  94@  msn  .  com  )

108

mailto:angelos94@msn.com
mailto:angelos94@msn.com
mailto:angelos94@msn.com
mailto:angelos94@msn.com
mailto:angelos94@msn.com
http://doukaton.wordpress.com/
http://doukaton.wordpress.com/
http://doukaton.wordpress.com/
http://doukaton.wordpress.com/
http://doukaton.wordpress.com/
http://doukaton.wordpress.com/
http://doukaton.wordpress.com/


Συλλογικό

Κάλλι – όχι η θεά, η άλλη… - Γιάννης Μαμαλιόγκας

Η ζωή είναι ένα σύνολο από δυνατότητες κι επιλογές. Μία λάθος απόφαση 

και ζεις τη ζωή ενός άλλου, ή έτσι νομίζεις τουλάχιστον. Γιατί είναι πάντα η 

δική σου ζωή, απλώς όχι αυτή που ονειρευόσουν, όχι αυτή που θα ήθελες να 

ζεις. Ώσπου έρχεται μια στιγμή που το βλέπεις ξεκάθαρα. Και τότε είναι η ώρα 

για αλήθειες, είναι η ώρα για ν’ αλλάξεις ζωή.  

Σε μια τέτοια στιγμή βρίσκομαι κι εγώ τα ξημερώματα της Κυριακής 1 

Ιουλίου 2012.  Σε λίγο ο τεράστιος πύρινος δίσκος του ήλιου θ’ αρχίσει ν’ 

ανατέλλει, τα φωτεινά μακρόστενα δίστομα σπαθιά του θα τρυπώσουν μέσα από τις 

γρίλιες του  παντζουριού και θ’ αρχίσουν να ξιφομαχούν  με  το  σκοτάδι  του 

δωματίου μου, αλλά δεν έχω κλείσει μάτι ακόμη.

Πώς τα κατάφερα έτσι; Τι έκανα λάθος; ρωτούσα και ξαναρωτούσα τον εαυτό 

μου, προσπαθώντας να βρω τι έφταιξε και μου ‘ρθε τούμπα η ζωή. Αλλά για να 

πάρω απαντήσεις έπρεπε να κάνω το επώδυνο ταξίδι, να ξαναζήσω τη ζωή μου απ’ 

την αρχή… 

Τις Κυριακές συνήθιζα μικρός να τις αφιερώνω πρώτα απ’ όλα στο Θεό: 

ξυπνούσα αξημέρωτα και πήγαινα από τον Όρθρο, μαζί με την αδελφή μου και τους 

γονείς  μας,  στον  Άγιο  Γρηγόριο  τον  Παλαμά,  τον  Μητροπολιτικό  ναό  της 

Θεσσαλονίκης. Όχι, βέβαια, ότι είχα κι άλλη επιλογή· κάποιες φορές που είχα 

προσπαθήσει να συνεχίσω τον ύπνο μου ακούγοντας το ξυπνητήρι, η μάνα μου μού 

‘χε ‘δώσει να το καταλάβω με τις φωνές της:

«Σήκω βρε να πας Εκκλησία; Αλιβάνιστος θες να γίνεις;».

Δεν  ήξερα  τότε  τι  σήμαινε  αυτό  το  παράξενο  επίθετο,  αλλά  μόλις  το 

άκουγα πεταγόμουν αμέσως όρθιος κι άρχιζα να ντύνομαι: δεν ήθελα να γίνω 

«αλιβάνιστος», αυτό ήταν το μόνο σίγουρο! 

Μάλιστα, ντυνόμουν και παπαδάκι στην Εκκλησία.  Γι’ αυτό ευθυνόταν ο 

πατέρας μου. Την πρώτη φορά που θυμάμαι να μπαίνω στο ιερό, μου ‘χε πει:

109



Μια παράξενη Κυριακή

«Λουκά, παιδί μου, αν δεν πας εσύ στο ιερό για παπαδάκι, αν δεν πάει 

και κανένα άλλο παιδάκι, ποιος θα βοηθήσει τον παπά; Να πηγαίνεις αγόρι μου 

κάθε Κυριακή· κι όταν μεγαλώσεις λίγο θα σου επιτρέψουν να κρατάς και το 

θυμιατό  και  θα  μπορείς  να  ρουφάς  μπόλικο  λιβάνι,  να  μην  καταντήσεις 

αλιβάνιστος στη ζωή σου».

Συνεννοημένοι ήταν με τη μάνα μου, τι να πω;  Άκουσα πάλι εγώ αυτό το 

«αλιβάνιστος» κι από τότε δεν υπήρξε Κυριακή που να έλειψα απ’ το ιερό. Είναι 

αλήθεια, όμως, ότι μου άρεσε που πήγαινα κιόλας: φορούσα το γυαλιστερό μου 

χρυσοκέντητο  άμφιο  κι  ένοιωθα  βασιλιάς!   Κι  όταν  σήκωνα  το  εξαπτέρυγο… 

πετούσα!

  

Η πρώτη Κυριακή που δεν πήγα να εκκλησιαστώ ήταν όταν έκλεισα δύο μήνες 

ως φοιτητής στην Κομοτηνή, στο τμήμα φυσικής αγωγής. Τη θυμάμαι ακόμη εκείνη 

την  Κυριακή,  γιατί  ένοιωσα  πολύ  παράξενα:  γύρισα  πλευρά  όταν  χτύπησε  το 

ξυπνητήρι και για πρώτη φορά δεν άκουσα τη μητέρα μου να ωρύεται να πάω 

εκκλησία. Στο δωμάτιό μου επικρατούσε απόλυτη ησυχία· και τη λάτρεψα την 

ησυχία αυτή!  Αυτό, βέβαια, είχε ως φυσική συνέπεια να σταματήσω να λατρεύω 

το Θεό.

Από ‘κείνη τη μέρα, τα περισσότερα πρωινά των Κυριακών τα περνούσα 

παρέα με το μαξιλάρι μου, και πριν περάσουν άλλοι δυο μήνες, την Κυριακή 

άρχισα να την αφιερώνω αποκλειστικά στον εαυτό μου. Άραζα όλη τη μέρα στον 

καναπέ, έβλεπα τηλεόραση από το πρωί μέχρι το βράδυ, έτρωγα τις πίτσες μου, 

τους γύρους μου, τις κρέπες μου και ό,τι άλλο ορεγόταν η ψυχή μου (έγινα 

διάσημος σ’ όλα τα ντελιβεράδικα της πόλης), και δεν έβγαινα για κανένα λόγο 

από το σπίτι.  Ωραία χρόνια!  Αλλά πέρασαν γρήγορα. Κι όταν τελείωσαν, ήρθε ο 

στρατός.

Τη στρατιωτική μου θητεία μπορώ να την περιγράψω μόνο ως μια παράδοξη 

περίοδο εγκυμοσύνης: εννέα ολόκληρους μήνες ένιωθα σαν έμβρυο και σαν έγκυος 

110



Συλλογικό

μαζί· σαν ένα ον φυλακισμένο στην αόρατη γυάλα του στρατιωτικού μικρόκοσμου 

που βιώνει τους πόνους της γέννας καθημερινά. Ήταν η πιο επώδυνη περίοδος της 

ζωής μου και δεν θέλω να θυμάμαι τίποτα απολύτως από αυτήν.  

Όταν επιτέλους άρχισα να αναπνέω πάλι ως πολίτης, έδωσα εξετάσεις στο 

Ανώτατο Συμβούλιο Επιλογής Προσωπικού –πρόλαβα στο τσαφ τον διαγωνισμό του 

2006, που τελικά έγινε τον Ιανουάριο του 2007– και είχα την τύχη να διοριστώ 

ως γυμναστής στην Πάρο.  Σ’ ένα τόσο όμορφο νησί δεν σου κάνει καρδιά να 

μένεις μέσα ούτε στιγμή, πόσο μάλλον Κυριακάτικα. Έτσι, άρχισα να περνώ τις 

Κυριακές μου εκτός σπιτιού, αλλά το ‘χα σαν τάμα στον εαυτό μου να μην ξυπνάω 

ποτέ πριν τις 12 το μεσημέρι. Πιο νωρίς δεν έβγαινα ποτέ και για κανένα λόγο. 

Απ’ το μεσημέρι και μετά, όμως, του έδινα και καταλάβαινε… Έβγαινα με τους 

συναδέλφους και πηγαίναμε για ουζάκι και εκλεκτούς μεζέδες στις ψαροταβέρνες 

της  χώρας  και  στα  ουζερί  της  Νάουσας  και  γυρνούσα  στο  σπίτι  ξημερώματα 

Δευτέρας, κάποιες φορές μάλιστα πήγαινα κατευθείαν για μάθημα στο σχολείο.   

Τα καλοκαίρια που είχα άφθονο χρόνο για σκότωμα έφερνα γύρα όλο το 

νησί. Φυσικά, δεν έφευγα για Θεσσαλονίκη κανένα καλοκαίρι. Καλή και άγια η 

γενέτειρα,  αλλά  το  καλοκαίρι  είναι  λάβρα  σκέτη.  Πήγαινα  από  παραλία  σε 

παραλία κι από  beach bar σε  beach bar παίζοντας βόλεϊ με τους υπόλοιπους 

γυμναστές και φίλους, και γνώριζα τις καλλονές του νησιού μοστράροντας το 

αθλητικό μου κορμί με τους κοιλιακούς του να θυμίζουν πληκτρολόγιο κινητού. 

«Κούκλα μου θέλεις να πάρεις κανένα τηλέφωνο;» ήταν η αγαπημένη μου 

ατάκα. Οι περισσότερες ήθελαν (ήμουν εντυπωσιακός, το παραδέχομαι) κι έτσι 

πέρασα τα τρία πρώτα καλοκαίρια μου στην Πάρο ως μια ευτυχισμένη ανθρώπινη 

συσκευή κινητής τηλεφωνίας.  Ώσπου μια μέρα γνώρισα τη θεά! 

«Λουκάς», της συστήθηκα πρώτος.

«Κάλλι», μου απάντησε αυτή.

«Από το πορτοκάλι;» ρώτησα θέλοντας να φανώ άνετος.

«Όχι, από το Καλλιόπη», είπε χωρίς καν να χαμογελάσει!  Μάλλον δεν θα 

111



Μια παράξενη Κυριακή

‘μουν ο πρώτος που της το’ λεγα.  

Πάντως  το  όνομα  τής  πήγαινε  γάντι,  γιατί  η  αλήθεια  είναι  ότι  είχε 

απίστευτα κάλλη! Μια λέξη μόνο θα πω: συ-γκλο-νι-στι-κή! Από τα λίγα αυτά 

θηλυκά που όταν τα συναντάς τρως τρελό κόλλημα μαζί τους. Και κόλλησα! Έρωτας 

κεραυνοβόλος από τους λίγους!

Ευτυχώς κι η ίδια έδειξε τρελή και παλαβή μαζί μου (ήμουν από πάντα 

ακαταμάχητος όταν ήθελα) κι έτσι γίναμε αυτοκόλλητοι. 

«Τι γίνεται ρε φίλε;  Σε χάσαμε», μου ‘λεγαν τα φιλαράκια μου.

«Αχ,  μάγκες,  όταν  ερωτευτείτε  θα  δείτε»,  απαντούσα  ξεφυσώντας  σαν 

ονειροπόλος.  

«Κούλαρε λίγο μεγάλε.  Κι εμείς ερωτευτήκαμε, αλλά δεν κάναμε κι έτσι… 

Έχει κι άλλες καλλονές το νησί, το ξεχνάς;», απαντούσαν προσπαθώντας να με 

συνεφέρουν, αλλά εγώ ζούσα στον κόσμο μου.  Δεν μ’ ένοιαζε πια καμία άλλη, 

μόνο η Κάλλι!  Προφανώς οι κοιλιακοί μου έλειπαν σε πολλές από τις καλλονές 

που  ‘χα  γνωρίσει  στο  παρελθόν,  αλλά  μόνο  η  Κάλι  έκανε  πια  χρήση  της 

τηλεφωνικής μου συσκευής. Τι να τις κάνω τις άλλες, όταν είχα στην αγκαλιά 

μου το ίδιο το κάλλος προσωποποιημένο;    

«Φίλε, η τύπισσα είναι σεσημασμένη σου λέμε.  Ψάχνει το μεγάλο κορόιδο. 

Έχει ξεψαχνίσει πολλούς σαν και του λόγου σου μέχρι τώρα, να το ξέρεις.  Το 

μόνο που την νοιάζει είναι το χρήμα και να περνάει καλά, πρόσεχε».

Αλλά εγώ πίστευα μέσα μου ότι με ζήλευαν, γι’ αυτό μου τα έλεγαν όλα 

αυτά.  Σίγουρα θα ήθελαν να είναι στη θέση μου. Έκοψα, λοιπόν, μαζί τους κάθε 

επικοινωνία και αφέθηκα στο όνειρο!

Πριν προλάβουμε να κλείσουμε έξι μήνες με την Κάλλι, είχαμε γυρίσει με 

το σιτροέν μου κάθε πιθανή και απίθανη ρομαντική τοποθεσία της Πάρου και το 

«έξω» άρχισε να με κουράζει. Νοστάλγησα τις παλιές καλές μέρες που άραζα στο 

σπίτι κάθε Κυριακή και δεν το κουνούσα ρούπι από τον καναπέ μου. Της Κάλλι 

της άρεσε η ιδέα και κάθε Κυριακή για τους επόμενους πέντε μήνες πετούσα στον 

112



Συλλογικό

έβδομο ουρανό: σπίτι, ξεκούραση, τιβί, καλό φαγητό και η Κάλλι μ’ όλα της τα 

κάλλη να μου ομορφαίνει τη ζωή!  

Τα  καύσιμα  της  παραδεισένιας  πτήσης  μου  τέλειωσαν  ξαφνικά  και 

προσγειώθηκα απότομα όταν την προηγούμενη Κυριακή το μεσημέρι είδα την Κάλλι 

να μπαίνει σε μια θαλαμηγό φορώντας μόνο το κάτω μέρος από το μαγιό της, 

αγκαλιασμένη  μ’  έναν  τύπο  που  έμοιαζε  λίγο  με  τον  Ποπάυ,  λίγο  με  παλιά 

διαφήμιση του Cutty sark, που προφανώς ήταν ο ιδιοκτήτης του σκάφους. Μου ‘χε 

πει ότι θα πήγαινε το Σαββατοκύριακο απέναντι στη Νάξο που ζούσαν οι γονείς 

της, αλλά τελικά, όπως φαινόταν, μου τα φορούσε κανονικά. Καλά λένε να μην 

χαλάς το πρόγραμμά σου για κανένα λόγο. Τι ήθελα και βγήκα για εφημερίδα από 

το σπίτι Κυριακάτικα; Χίλιες φορές να αποβλακωνόμουν με τις ειδήσεις της 

τιβί.  Όλα αυτά, φυσικά, τα σκέφτηκα αργότερα.  Εκείνη τη στιγμή το μόνο που 

πέρασε από το μυαλό μου και κατάφερα να πω ήταν το όνομά της:

«Κάλλι…»

«Λουκά… Τι ζητάς εσύ εκτός σπιτιού τέτοια μέρα;» ρώτησε αυτή έκπληκτη.

«Εγώ τι ζητάω, ή εσύ τι κάνεις μ’ αυτόν τον χλιμίντζουρα αγκαλιά;» 

απάντησα έξω φρενών. Ο τύπος με κοίταξε με ένα ύφος τελείως μπλαζέ, πλήρους 

απαξίωσης, και με εκνεύρισε ακόμη περισσότερο.

«Κοίτα, Λουκά· δεν ήθελα να γίνει έτσι, αλλά αφού… Τέλος πάντων, εμείς 

οι δύο τελειώσαμε», μου δήλωσε η Κάλλι απότομα.

Με  διαπέρασε  ηλεκτρικό  ρεύμα·  ένοιωσα  να  ζαλίζομαι,  τα  πόδια  μου 

λύγισαν και πιάστηκα από την κουπαστή της θαλαμηγού για να μην πέσω. 

Δεν μπορεί, κάτι θα άκουσα λάθος, σκέφτηκα.  Αλλά, λες και η Κάλλι 

διάβασε τη σκέψη μου, συνέχισε για να μην μου μείνει καμία αμφιβολία τι είχα 

ακούσει:

«Δεν θέλω να το πάρεις στραβά Λουκά, καλό παιδί είσαι και μια χαρά 

περνούσαμε μαζί.  Αλλά, θαλαμηγό δεν έχεις κι ούτε πρόκειται ν’ αποκτήσεις 

113



Μια παράξενη Κυριακή

ποτέ σου με το μισθό του καθηγητή. Ο Ντίνος από δω πάλι έχει όλα αυτά που 

έχεις εσύ συν τη θαλαμηγό, οπότε καταλαβαίνεις… Λυπάμαι». 

Προσπάθησα  να  διαχειριστώ  την  ισοπεδωτική  ειλικρίνειά  της,  αλλά  μου 

ήταν αδύνατο. Πριν καταλάβω αυτό που η ίδια θεωρούσε αυτονόητο, έγινα ένα με 

το ξύλινο δάπεδο της θαλαμηγού και το τελευταίο που θυμάμαι είναι το πόσο 

γυαλισμένο  μου φάνηκε  το  κατάστρωμα όταν τα μάτια  μου βρέθηκαν στο ίδιο 

επίπεδο μ’ αυτό.   

Όταν συνήλθα ήμουν μέσα στη θαλαμηγό, με την Κάλλι από πάνω μου, και 

δίπλα μου δυο μπράβους του Ντίνου που τα πρόσωπά τους μου θύμισαν αποξηραμένα 

δαμάσκηνα, έτσι όπως με κοιτούσαν.  

«Αχ, Λουκά…  Γιατί μου το κάνεις αυτό, ε;  Γιατί δεν μ’ αφήνεις να 

ευτυχήσω;» ήταν το πρώτο που μου είπε η Κάλλι, μυξοκλαίγοντας.  Το βρήκα τόσο 

εγωιστικό που μου ανέβηκε το αίμα στο κεφάλι και συνήλθα εντελώς.

«Μα, πότε πρόλαβες να τον γνωρίσεις αυτόν τον γελοίο;» ξέσπασα.

«Τι νόημα έχει τώρα πια;» μου απάντησε ψυχρά.

«Για μένα έχει, θέλω να ξέρω, το δικαιούμαι. Θέλω να μάθω από πότε μ’ 

απατάς», φώναξα αγανακτισμένος.

«Αφού επιμένεις… Με τον Ντίνο γνωριζόμαστε από πέρυσι το καλοκαίρι, 

απλώς  ήταν  αρραβωνιασμένος  και  ζούσε  στην  Αθήνα  μέχρι  πριν  λίγες  μέρες. 

Συγκυρία πες το, μοίρα πες το, ήμουν η πρώτη που συνάντησε με το που πάτησε 

το πόδι του στην Πάρο, την προηγούμενη Δευτέρα.  Δεν σ’ έχω απατήσει αν αυτό 

σ’ ενδιαφέρει· με πρόλαβες, όχι ότι δεν θα το ‘κανα».  

Πάλι  ο  αχαλίνωτος  κυνισμός  της.  Την  κοιτούσα  μέσα  στα  μάτια 

προσπαθώντας να διακρίνω ένα ίχνος αληθινού ενδιαφέροντος για μένα, κάτι που 

να δείχνει ότι έχω κάποια ελπίδα να είμαι μαζί της ξανά.

«Δεν ήθελα να το μάθεις έτσι. Είχα σκοπό να σου το πω σήμερα το βράδυ. 

Δεν ήταν γραφτό μας Λουκά, παρ’ το απόφαση και συνέχισε τη ζωή σου» είπε, και 

για άλλη μία φορά απάντησε σε όσα σκεφτόμουν. Πριν προλάβω να πω οτιδήποτε 

114



Συλλογικό

άλλο χάθηκε από μπροστά μου κι έχω να τη δω από τότε.

Βέβαια, αυτό το «τότε» είναι μόλις πριν μια εβδομάδα, αλλά εμένα μου 

‘χει φανεί έτος ολόκληρο, ένα έτος που το ‘χω περάσει κλεισμένος στο σπίτι να 

κλαίω τη μοίρα μου. Και μου το ‘λεγε η μάνα μου όταν ήμουν μικρός: την 

Κυριακή το πρωί να βγαίνεις από το σπίτι μόνο για να πας Εκκλησία, για 

κανέναν άλλον λόγο. Αν την είχα ακούσει δεν θα ‘χε συμβεί τίποτα: δεν θα την 

είχα γνωρίσει, δεν θα με είχε χωρίσει, δεν θα ένοιωθα τώρα τόσο άδειος μέσα 

μου,  τόσο  εξαντλημένος  ψυχικά.  Μου  άρεσε  δεν  μου  άρεσε, έπρεπε  να  το 

παραδεχτώ.

  Μάλλον πρέπει να κοιμηθώ… Μάλλον, δεν μπορώ να μην κοιμηθώ… Μάλλον, δεν 

αντέχω άλλο, κοιμάμαι, είπα στον εαυτό μου.  Κι έπεσα για ύπνο.

Δεν ξέρω πόση ώρα είχε περάσει, όταν ένιωσα μέσα στον ύπνο μου ένα 

απίστευτο βάρος να μου πλακώνει τα πλευρά· σαν να στεκόταν κάποιος όρθιος 

πάνω στην πλάτη μου και να με πίεζε με μια δύναμη τιτάνια, εξωπραγματική. 

Σκέφτηκα ότι μάλλον έβλεπα εφιάλτη και προσπάθησα να γυρίσω προς την άλλη 

μεριά, αλλά δεν μπόρεσα! Έσπρωξα με χέρια και με πόδια βάζοντας όλη μου τη 

δύναμη και τελικά το βάρος  υποχώρησε  και κατάφερα να γυρίσω  ανάσκελα.  Η 

καρδιά μου χτυπούσε σαν τρελή από το φόβο της και η αναπνοή μου ήταν  πολύ 

γρήγορη. Άνοιξα τα μάτια μου και τρομαγμένος κοίταξα γύρω μου. Ο ήλιος δεν 

είχε ανατείλει ακόμη, αλλά πρέπει να είχε αρχίσει να χαράζει γιατί από τα 

παραθυρόφυλλα έμπαινε ένα αχνό φως. 

Ξαφνικά, μέσα στο ημίφως του δωματίου, τα μάτια μου διέκριναν κάτι και 

πάγωσα. Ακριβώς μπροστά μου στεκόταν μια γυναικεία μορφή με τέσσερα χέρια και 

τρία  κατακόκκινα  μάτια  που  έλαμπαν  μέσα  στο  σκοτάδι!  Στο  ένα  της  χέρι 

κρατούσε ένα αιματοβαμμένο μαχαίρι, κάτι μεταξύ χαντζάρας και δρεπανιού, στο 

άλλο  ένα  φρικιαστικό  κεφάλι  με  κέρατα,  και  τα  δυο  της  υπόλοιπα  χέρια 

κουνιόταν απειλητικά προς το μέρος μου με ανοιχτές τις παλάμες. Το σώμα της –

115



Μια παράξενη Κυριακή

κατάμαυρο σαν το σκοτάδι– ήταν γυμνό, αλλά το σκέπαζαν τα πυκνά μακριά μαύρα 

μαλλιά της.  Το πρόσωπό της ήταν τρομακτικό και ματωμένο, όπως και η γλώσσα 

της που κρεμόταν προκλητικά έξω από το στόμα της κι έσταζε αίμα που έρρεε σαν 

λάβα στα γυμνά της στήθη. 

Η  θεά  Κάλι,  σκέφτηκα·  και  συνειρμικά  θυμήθηκα  το  θεολόγο  μας  στη 

δευτέρα λυκείου να μας τονίζει ότι οι θεότητες του  Ινδουισμού  δεν είναι 

τίποτα άλλο παρά δαιμονικά πνεύματα. Με το που έκανα τη σκέψη αυτή και τα 

τρία μάτια της γύρισαν κατά πάνω μου και με κοίταξαν διαπεραστικά.  Ένοιωσα 

την αναπνοή μου να κόβεται και μια σουβλιά διαπέρασε την καρδιά μου. Δεν 

άντεχα  να  κοιτάω  άλλο  και  προσπάθησα  να  κλείσω  τα  μάτια  μου.  Αλλά  δεν 

μπορούσα!  Μια δύναμη τα κρατούσε ανοιχτά. Η εφιαλτική μου εμπειρία δεν είχε 

τέλος.

Πριν προλάβω να συνειδητοποιήσω τι συνέβαινε τόση ώρα μέσα στο δωμάτιό 

μου, ανοίγει η πόρτα και αρχίζουν να μπαίνουν όλα τα αγαπημένα μου πρόσωπα: 

οι γονείς μου, η αδελφή μου, οι κολλητοί μου, οι συνάδελφοί μου, όλοι οι 

υπόλοιποι φίλοι και γνωστοί, και τελευταία απ’ όλους η πρώην μου, η Κάλι! 

Για μια στιγμή χάρηκα και πήρα θάρρος βλέποντάς τους, αλλά η αιμοβόρα θεά, 

σαν να το κατάλαβε, σήκωσε ξαφνικά το σπαθί της και άρχισε να αποκεφαλίζει 

έναν προς έναν όλους!  Δεν πίστευα στα μάτια μου!  Δεν μπορεί να είναι 

αλήθεια όλα αυτά, σκέφτηκα.

«Μη, όχι…» προσπάθησα να τσιρίξω, αλλά δεν βγήκε η φωνή μου.

«Σταμάτα… Όχι, όχι… Εεεεεεεεεεε… Σταμάτααααααααα…» κατάφερα να κραυγάσω 

τελικά, κι από τα μάτια μου έτρεχαν καταρράκτες τα δάκρυά μου.  Αλλά αυτή σαν 

να ευχαριστιόταν με τις φωνές μου, σήκωνε επιδεικτικά τα κεφάλια μπροστά μου 

και  τους  έβγαζε  το  δέρμα  γελώντας  υστερικά  μ’  ένα  γέλιο  διεστραμμένο, 

απόκοσμο, κολασμένο. Στο τέλος ρούφηξε αχόρταγα όλο το αίμα που έρρεε σαν 

ορμητικό ποτάμι στο πάτωμα και μετά έκανε τα κρανία περιδέραιο γύρω από το 

λαιμό της. Δεν ξέρω αν μπορώ να περιγράψω με λέξεις το πόσο κοντά στο θάνατο 

116



Συλλογικό

ένιωσα να φτάνει η ψυχή μου όλο αυτό το διάστημα. Για την ακρίβεια ήμουν σαν 

ζωντανός νεκρός!  

Αλλά αυτή συνέχισε χωρίς έλεος.  Σήκωσε τη χαντζάρα της και άρχισε να 

κόβει  τα  χέρια  των  αγαπημένων  μου  προσώπων  και  να  τα  κάνει  μια  μεγάλη 

δερμάτινη ζώνη γύρω από τη γυμνή της μαυριδερή μέση. Και ξαφνικά ένα τεράστιο 

λιοντάρι ξεπήδησε κάτω από τα πόδια της και βρυχήθηκε μανιασμένο!  Σκαρφάλωσε 

πάνω του και κρατώντας τη χαίτη του σαν χαλινάρι άρχισε να καλπάζει μέσα στο 

δωμάτιο, πότε δεξιά, πότε αριστερά.  Ένοιωσα ότι η σειρά μου να γίνω κρανίο 

στο περιδέραιό της έφτανε.  Όχι, ότι με ένοιαζε πια.  Όλοι όσοι αγαπούσα 

είχαν χαθεί.  Ή μάλλον, όχι όλοι: η πρώην μου, η Κάλλι, ήταν ζωντανή! Η μόνη 

που  δεν  την  είχε  αγγίξει  η  δαιμονισμένη  θεά.   Αλλά  τώρα  την  πλησίαζε 

απειλητικά, χαμογελώντας της.  

Αλλά τι παράξενο ήταν αυτό που συνέβη! Αντί να της κόψει το κεφάλι, η 

μελαψή της μορφή τύλιξε το σώμα της κι έγινε ένα μ’ αυτήν!  Πλέον η Κάλλι μου 

είχε γίνει η ίδια η φρικιαστική θεά! Δεν υπήρχε πια, παρά μόνο ως η δαιμονική 

φύση της θεάς Κάλι! Έτσι όπως καθόταν πάνω στο άγριο ζώο που βρυχιόταν γύρισε 

και με κοίταξε με τα μάτια της που ανέβλυζαν ζεστό αίμα και μου χαμογέλασε 

μοχθηρά. Το βλέμμα της δεν ήταν αυτό που είχα ερωτευτεί όταν τη γνώρισα. Ήταν 

μοχθηρό  και  σκοτεινό  σαν  έρεβος.  Τράβηξε  την  πλούσια  ξανθιά  χαίτη  του 

λιονταριού και άρχισε να κινείται προς το μέρος μου.  Αυτή τη φορά σίγουρα 

είχε έρθει η σειρά μου να πεθάνω. Και μάλιστα από τα χέρια της αγαπημένης μου 

Κάλλι!

Τότε,  σαν  από  θαύμα,  κάποια  σκέψη  πέρασε  απ’  το  μυαλό  μου  και 

προσπάθησα να την κάνω πράξη πριν τη διαβάσει η θεά Κάλι.  Ήταν η τελευταία 

μου ελπίδα, έπρεπε να προλάβω.  Στη στιγμή τράβηξα την αλυσίδα που κρεμόταν 

στο λαιμό μου κι έπιασα με το δεξί μου χέρι το βαπτιστικό μου σταυρό που 

φορούσα πάντα πάνω μου –μ’ είχε ορκίσει η μάνα μου, να ‘ναι καλά, να μην τον 

βγάλω ποτέ– κι όπως η δαιμονική μορφή γυρνούσε προς το μέρος μου, τον σήκωσα 

117



Μια παράξενη Κυριακή

ψηλά και τον έφερα μπροστά στα τρία της μάτια που με κοίταξαν κατάπληκτα. 

Ήταν η αρχή του τέλους!

Αρχικά,  μπήκε  στο  δωμάτιο  ένας  ψηλός  άνδρας  με  καπέλο,  δερμάτινο 

μπουφάν και μαστίγιο, και πίσω του ένα κινεζάκι, σαν μικρός Τζάκι Τσαν: ήταν 

ο Ιντιάνα Τζόουνς και ο μικρός του φίλος από την περιπέτειά του στο ναό του 

χαμένου θησαυρού!  

«Κάλι Μα, ετοιμάσου να πεθάνεις», είπε ο Ίντι και για πρώτη φορά είδα 

τη  θεά  Κάλι  να  χάνει  το  χρώμα  της.   Αλλά  πάνω  που  πίστεψα  ότι  όλα  θα 

τέλειωναν, ορμάει το λιοντάρι με μια κίνηση του δεξιού της χεριού στη χαίτη 

του και ρίχνει κάτω από τα πόδια του τον Ιντιάνα Τζόουνς.  Ο μικρός έκανε 

φιλότιμες προσπάθειες με το κουνγκ-φου του, αλλά το λιοντάρι τον μαστίγωσε με 

την τεράστια ουρά του και ο κινεζάκος έπεσε και κύλησε δίπλα στον Ιντιάνα. 

Ύστερα το δαιμονισμένο ζώο της θεάς άνοιξε το τεράστιο στόμα του και τους 

κατάπιε και τους δύο! Η θεά Κάλι είχε κάνει άλλη μια νίκη.  Μα γιατί άντεχε 

ακόμη;  Δεν ήμουν, λοιπόν, άξιος να φοράω το βαφτιστικό μου σταυρό;  Όχι, δεν 

ήμουν!  Το καταλάβαινα, το ένιωθα ξεκάθαρα. Ήλπιζα μόνο στο έλεος του Θεού.

Σήκωσα πάλι το σταυρό μου ψηλά κι ασυναίσθητα ψιθύρισα μια προσευχή που 

μου ‘χε μάθει ο ιερέας του Αγίου Γρηγορίου του Παλαμά, στη Θεσσαλονίκη, όταν 

έμπαινα μικρός στο ιερό: 

«Κύριε Ιησού Χριστέ, Υιέ του Θεού, ελέησόν με τον αμαρτωλό».

Έλεγα την προσευχή αυτή ξανά και ξανά, ξανά και ξανά, χωρίς σταματημό. 

Και τότε συνέβη κάτι εκπληκτικό!

Από τις γρίλιες του παραθύρου ξεχύθηκε άπλετο φως μέσα στο δωμάτιο και 

στην πόρτα του δωματίου μου εμφανίστηκε ο κυρ-Αλέξανδρος Παπαδιαμάντης, ο 

κοσμοκαλόγερος, ο άγιος των ελληνικών γραμμάτων!

«Κύριε, ελέησε το δούλο σου Λουκά, τον αλιβάνιστον», είπε σιγανά με την 

γλυκιά του φωνή και η ερεβώδης μορφή της θεάς Κάλι εξαφανίστηκε μέσα σε λίγα 

δευτερόλεπτα. Μαζί της εξαφανίστηκαν και όλα όσα είχε προκαλέσει, όπως τα 

118



Συλλογικό

αίματα στο πάτωμα και στους τοίχους, οι βαθιές γρατσουνιές του λιονταριού της 

στο ξύλινο δάπεδο και η βρωμερή της μυρωδιά σαν θειάφι. Το δωμάτιό μου ήταν 

και πάλι όπως πριν την εμφάνισή της!

Γύρισα προς το μέρος του κυρ-Αλέξανδρου. Τον κοίταξα μέσα στα καθαρά 

του μάτια κι έκανα μια υπόκλιση καθώς έλεγα: 

«Ευχαριστώ γέροντα».

Δεν είπε τίποτα· μόνο μου χαμογέλασε ελαφρά κι άφησε τα μάτια του να 

μου μιλήσουν. Και πριν περάσει ένα λεπτό, έφυγε το ίδιο ξαφνικά όπως είχε 

έρθει. Αυτό που κατάλαβα απ’ όσα το βλέμμα του μου είχε πει δεν ήθελα να το 

δεχτώ, αλλά ήξερα ότι ήταν η αλήθεια που έψαχνα! Είχα καταντήσει αυτό που 

πάντα φοβόμουν και που δεν ήθελα ποτέ να συμβεί: αλιβάνιστος!  Απίστευτο! 

Ένοιωσα να συγκλονίζομαι μέσα μου.  

Ήμουν συγκλονισμένος, όμως, κι απ’ όλα αυτά που είχα ζήσει. Ο ιδρώτας 

μου είχε μουσκέψει τις πυτζάμες και το κρεβάτι μου ολόκληρο! Οι σφυγμοί μου 

είχαν φτάσει στα ύψη! Αν ήμουν αυτοκίνητο θα είχα εκραγεί σε τόσο υψηλές 

στροφές για τόση ώρα! Σίγουρα θα ήμουν πολύ χειρότερα αν στο τέλος δεν είχε 

εμφανιστεί ο άγιος των ελληνικών γραμμάτων.  Παρ’ όλο που η καρδιά μου είχε 

για λίγο φύγει από την γνώριμη κατοικία της μέσα μου, εκείνη τη στιγμή, μετά 

το τέλος όλων αυτών που είχα βιώσει, ένιωθα μια όμορφη ηρεμία μέσα της.  Στα 

μάτια μου έτρεχαν δάκρυα, αλλά αυτή τη φορά ευτυχώς δεν ήταν δάκρυα φόβου και 

απόγνωσης.  Είχα πολλά να σκεφτώ, για πολλά να μετανιώσω.  Αλλά δεν ήταν η 

κατάλληλη στιγμή.  Έπρεπε να κάνω κάτι άλλο πρώτα. 

Σκούπισα τα δάκρυά μου και κοίταξα το ρολόι, κόντευε έξι και μισή.  Σε 

λίγο θα χτυπούσε η καμπάνα για τον όρθρο.  Ούτε που θυμόμουν από πότε είχα να 

πάω  Εκκλησία.   Σηκώθηκα,  έκανα  ένα  γρήγορο  ντουζ,  φόρεσα  το  καλύτερο 

κουστούμι μου και πήγα στην Παναγία την Εκατονταπυλιανή, τη φημισμένη μονή με 

τη θαυματουργή εικόνα της Παναγίας, στη χώρα της Πάρου.  

Όταν χτύπησε η πρώτη καμπάνα ήμουν ήδη εκεί. Ο ιερέας μόλις είχε έρθει 

119



Μια παράξενη Κυριακή

κι αυτός. Δεν τον γνώριζα, αλλά είχα ακούσει ότι ήταν άγιος άνθρωπος. Πριν 

προλάβει να μπει στο ιερό τον πλησίασα και του είπα:

«Πάτερ μου, θέλω να έρθω στο ιερό· για παπαδάκι».

Με κοίταξε παραξενεμένος για λίγο και προσπάθησε να καταλάβει μήπως τον 

κοροϊδεύω.

«Εσύ για παπάς είσαι τέκνο μου, όχι για παπαδάκι», μου απάντησε.  

Δεν ξέρω αν έκανε χιούμορ, ή αν είχε το προορατικό χάρισμα – αν και με 

τόσα που έχω κάνει στη ζωή μου παπάς δεν μπορώ να γίνω σίγουρα.  

«Παπαδάκι θέλω να γίνω πάτερ μου, αφήστε με σας παρακαλώ», επέμεινα.

«Και τι να σου δώσω να κρατάς, βρε παιδί μου, στην ηλικία που είσαι; Τα 

εξαπτέρυγα, ή το Σταυρό;» με ρώτησε προβληματισμένος.

«Το θυμιατό πάτερ μου, το θυμιατό!  Αφήστε με να κρατάω το θυμιατό...» 

120



Συλλογικό

Γεννήθηκε και μεγάλωσε στη Θεσσαλονίκη. Το 2001 διορίστηκε ως θεολόγος 

καθηγητής στη Λέσβο. Απ’ το φθινόπωρο του 2005 διδάσκει σε σχολεία του Νομού 

Ροδόπης και ζει στην Κομοτηνή.  

Η συγγραφή είναι για τον ίδιο ένα συναρπαστικό ταξίδι, αλλά ταυτόχρονα 

κι ένας διαρκής προορισμός. Η σχέση του μαζί της ξεκινάει από την εφηβεία του 

κι έχει αποδώσει ως τώρα αρκετά λογοτεχνικά κείμενα, κυρίως διηγήματα. 

Πιστεύει ότι οι Έλληνες διαθέτουμε οξεία αίσθηση του χιούμορ και το 

εξαιρετικό προτέρημα να προσεγγίζουμε ακόμη και τις πιο δύσκολες καταστάσεις 

της ζωής μας με εύθυμη διάθεση. 

Τέλος, του αρέσει το πάντρεμα της θεολογίας με τη λογοτεχνία.

121



Μια παράξενη Κυριακή

ΚΑΠΟΙΑ ΠΑΡΑΞΕΝΗ ΚΥΡΙΑΚΗ… - Χρύσα Βελησσαρίου

Πεθαίνει μόνο ό,τι αφήνουμε να πεθάνει. Ζει ό,τι κρατούμε ζωντανό. Η 

ανθρώπινη ψυχή και το πνεύμα δίνει πνοή σ' αυτό που ορίζουμε ως 

πραγματικότητα. Άρα η πραγματικότητα του καθενός μας είναι ένας νοητός χώρος 

άκρως υποκειμενικός, όπου μπορούμε μέσω της ανάμνησης και της φαντασίας να 

κρατάμε ζωντανούς τους θησαυρούς μας. Η δυστυχία, η μοναξιά και ο θάνατος 

μπορούν να θεωρηθούν ως δυσλειτουργίες του παραπάνω φιλόδοξου φιλοσοφικού 

σεναρίου.

1

Περιμένει στο σταθμό. Καθισμένη πάνω σ’ ένα βαγόνι αποσκευών. Μια παρέα 

νεαρών συζητούν ανέμελα, γελούν. Μια κοπελιά χαχανίζει. Είδε λέει ένα κομήτη. 

«Πεφταστέρι ήταν», την πειράζουν οι φίλοι της. «Όχι ήταν μεγάλο και φωτεινό, 

κομήτης ήταν», επιμένει ναζιάρικα εκείνη. Τους χαζεύει.

    Φθινοπωρινή ψύχρα. Μια καμπάνα ακούγεται μελωδικά από μακριά. Το ρολόι 

στη στέγη δείχνει μια παράξενη ώρα, σταματημένο από καιρό.

    "Το παλιό ρολόι του μικρού σταθμού στάθηκε στην ώρα του αποχωρισμού..." 

    Σ' αυτό το σταθμό, τέτοια ώρα, πριν από αιώνες αποχαιρέτησε τον πρώτο της 

έρωτα κλαίγοντας απαρηγόρητη. Πάντα όταν έρχεται εδώ, φοβάται ότι κάπου, 

κάπως θα πέσει πάνω του. Θα μορφάσει  και θα εκτεθεί. Ωστόσο ούτε καν θα τον 

αναγνώριζε. Δε θυμάται το πρόσωπό του. Θυμάται μόνο τα μάτια του. Δακρυσμένα, 

αλλά σκληρά. Την είχε πετάξει απ' την καρδιά του. Την κοιτούσε απ' το 

παράθυρο του κουπέ της μέχρι την αναχώρηση. Τα τελευταία λόγια του: " Πρέπει 

να σ' έχω κάνει να μισήσεις τους άντρες..."

Λοιπόν, δεν τους μίσησε. Τίποτε στη ζωή τελικά δεν είναι μόνιμα τραγικό. Όλα 

εξομαλύνονται. Αυτό είναι ίσως  το μόνο τραγικό.

    Αγάπησε ξανά και πάντα πολύ. Συνήθως εις βάρος της. Μάλλον, δεν ξέρει. 

122



Συλλογικό

Ίσως συνήθως εις βάρος τους. Αδιευκρίνιστο... Το  πιο πιθανό εις βάρος 

κανενός.

    Η καμπάνα χτυπάει ένα τέλος πάλι.

    Τα μακριά του μαλλιά. Ο αέρας τα έπαιρνε, τ' ανακάτευε, έμπαιναν μέσα στα 

μάτια του. Τα παραμέριζε ανήσυχος για να τη δει. Την περίμενε. Φαινόταν τόσο 

κουρασμένος. Ήθελε να σηκώσει τη βαλίτσα της. Ήταν βαριά, αυτή είχε τύψεις. 

Ήθελε να συναντήσει τα χείλη σου. Ακόμα μια φορά, ήταν τόσο απαλά, σα να 

φιλούσε τα χειλάκια ενός βρέφους. Κι η αγκαλιά του... Χωρούσε ολόκληρη μέσα.

    Την περίμενε. Ήταν τόσο προφανές πως την περίμενε. Σαν τη βροχή, που τόσο 

αγαπά. Σαν τον άνεμο, που παρασύρει τη σκόνη. Το παρελθόν. Την περίμενε σα να 

μη πίστευε ότι θα 'ρθει. Αχ, πόση ανάγκη είχε κι εκείνη να την περιμένει!

    Η καμπάνα σημαίνει ένα ακόμα τέλος. Θέλει να σταματήσει. Μα τι νόημα 

έχει; Αυτός είναι ο ρόλος της. Να χτυπάει. Το τέλος πάντα έρχεται...

    Πόνος! Κεραυνός. Δε μπορεί πια να διακρίνει, αν αυτό ήταν το τέλος ή η 

αρχή. Ήταν τόσο σιμά αυτό το τέλος με την αρχή! "Είσαι τόσο διαφορετική 

σήμερα", της είχε πει. Έψαχνε  τρόπο να την  αγγίζει συνέχεια. Ανυπόμονα. Σα 

να βιαζόταν. Σα να είχε λίγο χρόνο. Σα να είχε ήδη αποφασίσει. Να είχε ήδη 

δει...

    Εκείνη όμως ποτέ δε τον χόρτασε. Για εκείνη δεν είχε νόημα ένα τέλος. 

Μόνο το διαισθανόταν.

Της είπε, "πρέπει να φύγω". Ήταν η τελευταία φορά, που τον είδε. Ήθελε να 

περάσει όλο το βράδυ μαζί της. Αναστέναζε όλη νύχτα στην αγκαλιά της σαν 

παιδί. 

    Το ξημέρωμα στη βεράντα είδε τον ήλιο ν' ανατέλει ανάμεσα απ’ τις κεραίες 

κι ένιωσε την ψυχή της να δύει… Μόνη ένιωσε την αρχή του τέλους. 

    Ένιωσε το νήμα, που ένωνε τις ψυχές τους, να γίνεται μίτος, να τον οδηγεί 

στο δνοφερό λαβύρινθο, απ' όπου δε τον είδε να βγαίνει ξανά. Πολεμά ακόμα με 

το Μινώταυρο. Ήταν τόσο κουρασμένος, μα θα τον νικήσει! 

123



Μια παράξενη Κυριακή

Ξέχασε ωστόσο ότι εκείνη τον περίμενε. Ξέχασε πως ήταν δεμένη στην ψυχή του. 

Πως ήταν το άλλο του μισό. Όσο εκείνος πάλευε στα μαρμαρένια αλώνια, δεν το 

είπε σε κανέναν, σε κανένα δε τον πρόδωσε. Μόνο κοίταγε τους οιωνούς. 

Προσπαθούσε να διακρίνει, αν κινείται ακόμα, αν αντιδρά. 

    Πλέον φοβάται πως δε θέλει καν να γυρίσει πίσω. Κι ας είχε δέσει την ψυχή 

της. Αυτός ίσως πίστεψε θα έχει κοπεί το νήμα από καιρό. Όμως είναι εδώ να 

την έλκει , να την ξεριζώνει. Όταν εκείνος πέφτει, χάνεται κι η δικιά της 

ψυχή. Αυτός έκανε το ξόρκι. Μόνο αυτός μπορούσε να το λύσει. Είναι παράξενο 

οι άνθρωποι, πόσο δειλοί είναι, σαν πρέπει να πουν αντίο. 

    Μόνο αυτό ήθελε. Να την κοιτάξει με τα ματάκια του στο χρώμα του βάλτου 

και να της πει: "Φεύγω τώρα. Πάντα ρει..." Να νιώσει το αντίο. Ν' αξίζει ένα 

αντίο. Να μη χαραμιστεί που σβήνει η ψυχούλα της. Να οριοθετήσει το μαζί κι 

όχι απλά να το υποθέτει. Να πει μέχρι εδώ ήταν. 

    «Μη θυμώνεις μ' ό,τι σου λέει η αγάπη μου... Γιατί εγώ αναπόφευκτα 

φοβάμαι, ό,τι φοβάσαι κι εσύ. Δε δύναμαι να αποστασιοποιηθώ. Είμαι το άλλο 

σου μισό».

2

"Εδόθη μοι σκώλωψ τη σαρκί..."

Συχνά της χαρίζει ανυπόφορους φυσικούς πόνους. Δε θυμάται την ηλικία που ο 

πόνος άρχισε να τη διδάσκει. 

Νομίζει γύρω στα τρία της χρόνια.

Είχε φοβερούς ολονύχτιους πόνους στ' αυτιά της. Το χειμώνα, η υγρασία και το 

κρύο στο ορεινό χωριό, που έμενε η οικογένειά της τότε, της προκαλούσαν 

επίπονες ωτίτιδες ως νήπιο, που θυμάται ακόμη.

Το μόνο γιατρικό λαδάκι στο αυτί και ζεστές κομπρέσες. 

Όλη νύχτα κάτω απ' το καντήλι κοιτούσε την εικόνα ενός συμπάσχοντος Χριστούλη 

- τότε ίσως πρώτη φορά Τον συμπάθησε.

Μετά θυμάται τη φρίκη με τις τσουκνίδες...Γύρω στα τέσσερα πάλι! Αγρίμι 

124



Συλλογικό

κάλπαζε μ' ένα τσούρμο αγοροκόριτσα στα γιοφύρια και τις βρύσες του χωριού - 

μονίμως με ματωμένα γόνατα.

Μια φορά παραπάτησε κι προσγειώθηκε σ' έναν "κήπο" από τσουκνίδες κάτω απ' 

ένα απ' αυτά τα περίφημα γιοφύρια.

Στην αρχή ένιωσε ένα απαλό ξάναμμα ολούθε μα σε λίγο -αλλεργική στο δηλητήριο 

των φύλλων - πυρπολήθηκε, μετατράπηκε σε όρθια... φλεγμονή. 

Την πήγαν σηκωτή στο σπίτι, φωνές οι γυναίκες, η οσμή του ξυδιού σ' όλο της 

το σώμα κι ο πόνος, που επέμενε να της κάνει μάθημα, που με μορφή ανοιχτών 

πληγών δεν υποχωρούσε για ημέρες.

Γύρω στα εννιά, ξάφνου μια βραδιά, η μάνα της την πληροφόρησε πως πια έγινε 

γυναίκα, πως δυστυχώς από τότε και πέρα θα άρχιζε να υποφέρει επαναληπτικά, 

πως έτσι είναι φυσικό και οφείλει να τ' αντέχει.

Η ίδια, της έλεγε πώς τ' άντεξε, οι Άγιοι πώς άντεχαν τόσα μαρτύρια και πάλι 

ομολογούσαν την πίστη σ' εκείνον τον συμπονετικό Χριστούλη στο καντήλι... 

«Μας στέλνει», της έλεγε, «κι εμάς τους πόνους για να του αποδεικνύουμε πόσο 

δυνατοί είμαστε. Μας στέλνει σταυρούς, που, αν τους σηκώνουμε αγόγγυστα, του 

δείχνουμε πόσο τον αγαπάμε»...

Νομίζει πως τότε άρχισε να αμφιβάλει για αυτό το Χριστούλη, αλλά και για την 

αγάπη. Της πήρε χρόνια ν' ανασκευάσει τα αισθήματά της και για τα δυο...

Η συχωρεμένη η γιαγιά της πάλι τη διαβεβαίωνε κι αυτή πως έτσι έπρεπε ακριβώς 

να είναι, την έχωνε κάτω από μια βελέντζα καλοκαίρι καιρό, μπρούμυτα σε στάση 

εμβρύου, να καταριέται τη μοίρα της και να περιμένει απαρηγόρητη αιώνες...

Κι όταν πλέον γινόταν αφόρητο, κλεινόταν στην τουαλέτα, εκεί που κανείς δε 

την έβλεπε, με κρύο ιδρώτα να τρέχει απ' το μέτωπο και τις λαγόνες της, σε 

τρόμο.

Άφηνε όλα τα απόβλητα υγρά της να κυλήσουν με πολλή προσοχή μη λερώσει, μην 

ακουστεί, λες κι ήταν κολλητικό.

Δάγκωνε ένα πανί και μούγκριζε. Την άφηνε μια-δυο ώρες, μετά ξανά...Έκλαιγε, 

125



Μια παράξενη Κυριακή

ούρλιαζε βουβά, ικέτευε. Ρωτούσε το Θεό γιατί, γιατί την έκανε έτσι. Γιατί να 

είναι γυναίκα, γιατί να υποφέρει τόσο συχνά και τόσο νωρίς...

Για κάποιο περίεργο λόγο οι γυναίκες στο σπίτι της απέφευγαν τα παυσίπονα σαν 

το διάολο. Έτσι ήταν σχεδόν αποτρόπαιο να ζητήσει κι εκείνη ένα! "Είσαι μικρή 

για τέτοια φαρμάκια", της έλεγε ψυχρά η μάνα της, " να τ' αντέξεις!"

Κι ύστερα προστέθηκαν οι τυραννικές ημικρανίες στην εφηβεία της, μετά από 

κάποιο τυχαίο χτύπημα στο κεφάλι, να της πιρουνιάζουν τη σκέψη , να της 

σμιλεύουν την ψυχοσύνθεση.

Μεγάλωνε υγιής, αλλά με φυσικό επόμενο τον πόνο. Να τον αγνοεί ακόμη κι ως 

προειδοποίηση, να τον τιθασεύει, να τον χρησιμοποιεί.

Ίσως – όπως αστειευόταν συχνά - να υπήρξε ακούσια και μαζοχιστική πηγή 

ηδονής. Δεν το συνειδητοποίησε. Σίγουρα όμως τον έκανε δάσκαλο δύναμης.

Οι ωδίνες στα παιδιά της, παρά τις φρικιαστικές περιγραφές άλλων γυναικών, 

την εξέπληξαν! Αισθανόταν ότι ήταν κάτι που είχε ξαναζήσει και μάλιστα συχνά. 

Ίσως γι' αυτό δε φοβήθηκε ποτέ στους τοκετούς της, και δεν έβγαζε άχνα, πέραν 

της πολεμοχαρούς κραυγής της απελευθερωτικής εξώθησης. Της έλεγαν πως τότε 

ούρλιαζε σαν άγριο ζώο, θηριωδώς, σαν λυσσασμένη λύκαινα... Κι εκείνη αυτόν 

ποτέ δεν τον είδε σαν πόνο, παρά σα νίκη, σα γιουρούσι, σαν άλωση μ' εκείνη 

πολιορκητή.

Η επόμενη φάση ο πόνος της φθοράς, της επιβάρυνσης του χρόνου, της αρρώστιας. 

Ασθένειες να επιτίθενται στα κόκκαλα, στις κλειδώσεις, στα ζωτικά όργανα, που 

διαβρώνουν την νιότη σε σάπια σάρκα λυγμών.  

Μαχαίρια να της μακελεύουν κομμάτι κομμάτι τη ζωηράδα, την ευκινησία, το 

λυγερό κορμί. Που φορτώνουν οδύνη κι αναμνήσεις εφιάλτες. 

Μέρες βαριές ακίνητες, νύχτες που μετρούσαν τις στιγμές μ' ελπίδα για μια 

αυγή ανακούφισης κι ανανέωσης.

Αγώνας για επιβίωση μέσα από συνεχή πόλεμο, καταστροφή του βιολογικού 

σθένους.

126



Συλλογικό

Κι ο πόνος ο ψυχικός, ο πόνος στην κίνηση, ο πόνος των πληγών να κατατρύχουν, 

να σκληραίνουν, να στερούν την ανεμελιά της νεανικής αθωότητας...

Έγινε από πέτρα, έθαψε την ευαισθησία, που την αποδυνάμωνε. Έβλεπε όλο και 

πιο πολλά, νικούσε! Έμαθε να πολεμά και να θριαμβεύει.

Δε φοβάται!

Δε φοβάται πια την αδυναμία πάνω στα μέλη της. Μπορεί να την αντιπαρέρχεται, 

να την επεξεργάζεται και να περιμένει υπομονετικά να την ξεπεράσει.

Έμαθε να περιμένει για την επόμενη ανάπαυλα έντονης ζωής, έμαθε ν' αρμέγει 

απ' τη στιγμή την ομορφιά, να την απολαμβάνει. Ξέρει πως δε θα είναι για 

πάντα εκεί. Πως κάποτε θα γίνει τροφή γι' αυτό που έρχεται.

Εκμεταλλεύεται την ηδονή της νηνεμίας, ρουφά τη γαλήνη μέχρι τον επόμενο 

πόνο.

Δε φοβάται. Ξέρει να νικά.

Ωστόσο είναι κάτι που ποτέ δεν ξεπέρασε. Κάτι που όλη αυτή η εμβάθυνση και οι 

οδυνηρές εμπειρίες της στερούν. Πρόκειται γι' αυτό που μάλλον ποτέ δε θα 

μπορέσει να ελέγξει, ούτε να συνηθίσει.

Συχνά θυμάται τη μάνα της και την απάθειά της, όταν της έλεγε μικρούλα όλα 

εκείνα τα περί αντοχής. 

Τη ζηλεύει, εκείνη είχε βρει ένα άνοιγμα, ένα παραθύρι ν' αναπνέει. Μπορούσε 

να λέει "Αφού το άντεξα εγώ, θα τ' αντέξεις και εσύ"

Πόσο θα ήθελε να κατακτήσει αυτή την εμπιστοσύνη!

Γιατί ο μόνος πόνος, που πια δεν ορίζει, είναι ο πόνος και η οδύνη του 

αγαπημένου.

Κάποιος που έχει εντρυφήσει στην αγωνία, όσο αυτή, είναι αρκετά αλαζόνας να 

μην εμπιστεύεται τη δύναμη του αγαπημένου του στον πόνο. Γιατί αυτόν δεν 

μπορεί να τον ελέγξει. 

Δεν ωφελεί να του σκουπίζει τα δάκρυα και να τον παρηγορεί. Τουλάχιστον δεν 

μπορεί να πιστέψει ότι ωφελεί.

127



Μια παράξενη Κυριακή

Έτσι ακόμα κι αυτή έχει ανάγκη εκπαίδευσης σ' αυτό τον τομέα...

Γίνεται πιο τυραννικό όταν ο παθών προσπαθεί να ανασυνταχθεί, αναζητά την 

απομόνωση και αξιοπρεπώς ψάχνει δύναμη μέσα του κι όχι από τους άλλους.

Τότε είναι που άνθρωποι σαν αυτή βυθίζονται σε πανικό, που παύουν να 

λειτουργούν.  Γιατί έχουν μάθει να κυβερνούν την αδυναμία και σ΄αυτή την 

περίπτωση δεν μπορούν! Είναι ολόκληρος αγώνας ν' αφομοιώσεις κάτι τέτοιο!

Να μάθεις να εμπιστεύεσαι τη δύναμη αυτών, που αγαπάς. Να μάθεις ν' 

αποδέχεσαι τη φθορά τους. Να μάθεις ν' αντέχεις να παρακολουθείς αμέτοχος τον 

αγώνα τους. Να μάθεις να υποστηρίζεις την νίκη ή την ήττα τους...

΄Οντως, αυτό ήταν το πιο δύσκολο μάθημά σου, δάσκαλε Πόνε!

Να αντιμετωπίζει τον πόνο του αγαπητού. Να προχωρά ακόμα και, όταν μοιραία, 

όπου πολεμά κι είναι σθεναρά νικηφόρα, οι σύντροφοί της υποχωρούν και 

υποκύπτουν. Αφήνοντάς την στην "Οδύσσειά" της μόνη να συνεχίζει... 

Οφείλει να εκπαιδευτεί στην απώλεια και τον πόνο του διπλανού. Να αποδεχτεί 

το δικαίωμά του να αγωνιστεί μόνος. 

Είναι πολύ δύσκολο αυτό το μάθημά σου, δάσκαλε Πόνε!

Είναι σκληρό για ένα γεννημένο πρωταγωνιστή να δέχεται δευτερεύοντα ρόλο ή 

ακόμα χειρότερα ρόλο κομπάρσου σε μια τραγωδία, όπου συχνά έπαιξε τον πρώτο. 

Ωστόσο, ένας τέτοιος ρόλος αποδεικνύει το εύρος και το βάθος του καλλιτέχνη 

και είναι απόλυτα απαραίτητος για τη θριαμβευτική επιτυχία του έργου...

3

Τι να κάνει τώρα μόνη της σ' αυτό τον περίεργο κόσμο μ' ανθρώπους, όπου δεν 

ξέρουν, γιατί κλαίει; 

Αλήθεια, είναι ωραία η εξοχή κι η θάλασσα ακόμα και τώρα! Πήγε μια βόλτα 

σήμερα, περπάτησε δίπλα στο κύμα στην έρημη αμμουδιά. Χάρηκε η ψυχή της τα 

φθινοπωρινά τριαντάφυλλα και τα τόσο όμορφα χρώματα των φυλλοβόλων. 

Περιφρόνησε για μια ακόμα φορά το γήρας και το θάνατο, αφού μπορούσε να 

κολυμπά μέσα στην ομορφιά.

128



Συλλογικό

Της δόθηκαν πολλά! Λέει πως πρέπει να ξεχάσει ο,τιδήποτε ποθεί πια... Όσο κι 

αν το χρειάζεται... Μπορεί. Αρκεί να μη χάσει το όνειρο...

Έκανε το απογευματάκι μια υπέροχη βόλτα σε μονοπάτια μόνο για περπάτημα. 

Έβγαλε φωτογραφίες καταπληκτικών χρωμάτων. Αύριο η εξερεύνηση 

συνεχίζεται...Καθώς έσβηνε το φως, απόλαυσε το φλοίσβο των κυμάτων συζητώντας 

με την αδελφούλα της για ποίηση και για ζωή. Ονειρικές καταστάσεις γι' 

αυτές μπορεί να συνεχίζει να ελπίζει.

Τι υπέροχη διαδρομή! Περπατούσαν τρεις ώρες... Παραποτάμια στο δέλτα του 

Πηνειού. Γύρω πυκνή ζούγκλα, βαρκάρηδες ψαράδες, που μένουν με τις βάρκες 

τους σε αυτοσχέδιες παράγκες στην όχθη, τα ψάρια να πηδούν πλαταγίζοντας το 

νερό.

Ηλιοβασίλεμα ... Ροζ, πορτοκαλί, κίτρινο κι όλες οι αποχρώσεις του γαλάζιου. 

Τα βλαστάρια τους στο φως του δειλινού πανέμορφες γοργονίτσες στην 

ποικιλόχρωμη, αφρίζουσα ακτή. Απολάμβαναν ηδονές απέριττες που θα χαίρονται 

ως ανάμνηση της παιδικότητας τους μια ζωή. Γαλήνη, φυγή..

Πέρσι, δεν είχε ακόμη συμβεί τίποτε. Δεν είχε νιώσει τίποτε. Χαμένη στην 

αιώνια εφηβεία της, απολάμβανε το κορμί της που ξαναγάπησε μετά από πολλά 

χρόνια άρνησης της θηλυκότητάς της. Το σώμα της πάντα ήταν το δοχείο, όπου 

εναπέθετε όλο της το θυμό. Το ίδιο κάνει πλέον και τώρα. Ξανακύλησε.

4

Η ζωή του καθενός είναι γεμάτη θανάτους. Τον δικό του τον γνώριζε. Απ' την 

αρχή τριγύριζε στην παρέα τους. Αλλά δεν τον παραδεχόταν. Μάλλον της άρεσαν 

τα όμορφα ψέματα, που της έλεγε, γιατί της ταίριαζε τόσο πολύ ... Δεν ήθελε 

να παραδεχτεί πως θα την άφηνε ποτέ μόνη. 

Είναι λίγο παράξενη αυτού του είδους η μοναξιά ...Μόνη! Μόνη μεταξύ πολλών. 

Των γονέων της, του συζύγου, των τριών παιδιών της! Πόσο γελούσε εκείνος όταν 

του έλεγε πως είναι μόνη! Πως μόνο μαζί του αισθάνεται μαζί...

Όμως τώρα δε θα μιλήσει για τον εαυτό της. Μιλάει για το επερχόμενο θάνατό 

129



Μια παράξενη Κυριακή

του. Κάθεται και γράφει, γιατί δεν μπορεί πια να του μιλά, γιατί δεν μπορεί 

πια να τον νιώθει, να τον αγγίζει. Δεν μπορεί ούτε ποιήματα να του γράφει 

πια. Τα έγραφε για να τα διαβάζει εκείνος. Τώρα που ούτε την ύπαρξή του δεν 

της φανερώνει, τι νόημα έχει πια; 

Του άρεσαν τόσο πολύ τα ποιήματα! Όχι τα δικά της. Τα δικά της τον 

εκνεύριζαν. Νόμιζε ότι μολογούσαν σ' όλο τον κόσμο ό,τι γινόταν μεταξύ τους. 

Όταν τ' ανακοίνωνε εκείνη στο διαδίκτυο δεν έκανε ποτέ το παραμικρό σχόλιο. 

Μετά άρχισε να παρουσιάζεται με ψευδώνυμο. Ένα αστείο ψευδώνυμο... Δεν τον 

κατάλαβε απ' την αρχή. Δεν της είπε τίποτε. Μα έκανε σχόλια στα πιο ιδιαίτερα 

ποιήματα. Αυτά που μόνο εκείνη κι αυτός ήξεραν ότι περιέγραφαν τις προσωπικές 

τους στιγμές. Τι χαριτωμένος που ήταν! Το κατάλαβε πολύ αργά...Όταν δεν ήθελε 

πια να της μιλά. Όταν δεν ήθελε πια να του κρατά το χέρι...

5

Φταίει αυτή η ριμάδα η διάκριση, που την κρατούσε μακριά του. Πολλές φορές 

σκέφτηκε: "Τι θα πάθει, αν με δει και με κεράσει ένα καφέ; Ο οποιοσδήποτε θα 

το τολμούσε. Τον επιθύμησα τόσο πολύ! Ήταν φίλος πάνω απ' όλα κι η φυσική του 

παρουσία θα με καθησυχάσει, η αγάπη στα μάτια μου θα τον αναπτερώσει. Όση 

ανάγκη έχω να τον δω εγώ, θα έχει κι αυτός."

 Έφτασε αρκετές φορές έξω απ' το σπίτι του, κάθισε στην ταβέρνα απέναντι, τον 

κατασκόπευσε, σήκωσε άπειρες φορές το τηλέφωνο να του μιλήσει. Δεν το έκανε.

 Αρρώστησε και άλλαξε. Αυτός ο αναθεματισμένος ο καρκίνος τον έφαγε. 

Συσπειρώθηκε, γύρισε στα βασικά. Έβλεπε ραγδαία την πτώση, δεν έλεγχες τις 

συνέπειες της θεραπείας και της εξέλιξης, λυπόταν τον εαυτό του, δεν ήθελε να 

τον λυπούνται.

 Αλλά εκείνη τον αγαπούσε. Δε θα τον λυπόταν ποτέ. Δε θα τον έβλεπε ποτέ 

διαφορετικό. Την ψυχή του αποζητούσε και να κερδίζει το χρόνο δίπλα του, 

ειδικά τώρα, που η απειλή μιας μελλοντικής έλλειψης ήταν προφανής και 

ραγδαία. 

130



Συλλογικό

 Ήξερε, πόσο θα υπέφερε μόνη. Ήξερε, ωστόσο δεν ήθελε να περάσει κι αυτή το 

λούκι, την οδύνη, που περνούσε αυτός, ούτε να τον απασχολεί με την αγωνία 

της, να τον αποσπά απ' τον πρωταθλητικό αγώνα. «Αυτό πρέπει να το περάσω 

μόνος», της είχε πει, «αποχωρώ προσωρινά από τη σχέση μας». Είχε τους δικούς 

του να τον στηρίζουν, τη δικιά τους αγωνία ν' αντιμετωπίσει, προηγούνταν γι' 

αυτούς να νικήσει, μ' αυτούς ν' αγκαλιαστεί. Εκείνη ήταν μια «ξένη» πια…

 Εξάλλου ήταν αυτός κι ο εαυτός του στη μάχη. Σε μια μονομαχία δεν 

ανακατεύονται τρίτοι, εκτός από τους έμπιστους μάρτυρες.

 Άσε, που άλλα ονειρεύτηκε για τη δικιά τους τη σχέση και του φαινόταν το 

σχέδιο πώς ναυάγησε, το πλοίο πώς χτύπησε σε ξέρα, οπότε κι ο καπετάνιος 

ακόμα εγκατέλειψε το πλοίο.

 Την απέκλεισε. Βίαια. Δεν είχε την πολυτέλεια να το ψάξει. Έτσι ίσως 

απομακρυνόταν το πρόβλημά του από εκείνη. Έτσι ίσως τη γλίτωνε αυτή.

 Όμως εκείνη τον αγαπούσε. Η ανθρώπινη ψυχή διαλύεται από τέτοιους 

αποχωρισμούς. Ευτελίζεται. Χάνει το σκοπό της, την ουσία της, τη λογική της. 

Τι νόημα να είχε μέσα της η αγάπη, αφού δε τον συντρόφευε έστω διακριτικά κι 

από μακριά στα δύσκολα;

 Αυτό που έζησε στην περίπτωσή του το περιγράφει μια λέξη: ΚΌΛΑΣΗ. Ναι, έτσι 

ορίζεται ίσως η κόλαση. Όταν διψάς, να μη βρίσκεις να πιεις, όταν θες δίπλα 

να σταθείς, ν' απομακρύνεσαι, όταν θες να εκμεταλλευτείς κάθε δευτερόλεπτο, 

να επαφίεσαι στο αβέβαιο μέλλον, όταν θες να καταξιώσεις, ό,τι αισθάνεσαι, να 

απορρίπτεται.

 Κι αυτή η Κόλαση συνεχίστηκε κι εκείνη παρέμεινε με το ακουστικό στο χέρι, 

γιατί αυτή η ριμάδα η διάκριση δεν έπαυε βλέπεις να της ψιθυρίζει, πόσο δίκιο 

κι ο αγαπημένος είχε.

6

Ας είναι προϋπόθεση η εγκάρδια πάντα αντιμετώπιση των συντρόφων και όχι μόνο 

η, οπωσδήποτε αναγκαία, σαρκική.

131



Μια παράξενη Κυριακή

Θα ήταν ευχής έργο μετά από κάθε σχέση, αφού περάσει το απαραίτητο χρονικό 

διάστημα της επεξεργασίας και της κατασίγασης του πάθους και των 

απογοητεύσεων, μέσω απόλυτης στέρησης του προσώπου, να ήταν δυνατόν να 

απευθυνθεί ο καθείς στο "αποτυχημένο" αντικείμενο του πόθου του και να 

υπερβεί τις μικρότητες και τους περιορισμούς της ηθικής του.

Φέρνει στο μυαλό και την καρδιά της όλους τους ανθρώπους, που "πλησίασε". 

Αισθάνεται ότι της ήταν και της είναι πολύτιμοι, πέρα απ' ο,τιδήποτε τους 

απομάκρυνε. Ο χρόνος και η σιωπή εξομάλυνε τα αρνητικά συναισθήματα.

Τι αισθάνεται; Αν πραγματικά της επέτρεπαν να τους μιλήσει, θα τους 

εξομολογιόταν ειλικρινώς ότι πλέον δεν είναι ο έρωτας, που τους συνδέει, αλλά 

υπάρχει όντως κάτι ανώτερο.

Το πλησίασμα των ψυχών τους ήταν ποικιλοτρόπως ευεργετικό. Αισθάνεται 

τεράστια τρυφερότητα και στοργή γι' αυτούς, γεγονός που αξιολογεί 

σημαντικότερο απ' εκείνο, το οποίο αρχικά οριοθέτησαν ως σχέση τους στο 

παρελθόν.

Η ύπαρξή τους υπήρξε αφορμή για διεύρυνση και εμπλουτισμό του πνευματικού και 

συναισθηματικού της κόσμου, κι ας τους χωρίζουν πλέον τόσα. Αν δεν υπήρχαν, 

δεν θα ήταν εκείνη, δεν θα ήταν ο περήφανος και δημιουργικός εαυτός της. Δε 

θα είχε μάθει να δίνει και να παίρνει, ώστε τώρα να προχωρά με λιγότερο 

μετέωρο βήμα προς το τέλος. Δε θα ήξερε ότι μπορεί ν' αγαπηθεί, δε θα υπήρχαν 

οι στιγμές, που κατάφεραν αντάμα να ξεμυτίσουν απ' το καβούκι της εκ γενετής 

τους μοναξιάς.

Ναι, παρά ό,τι παρήλθε με δική της ή δική τους πρωτοβουλία, χαίρεται, που 

υπήρξαν και υπάρχουν ακόμη αγαπητικά οι έρωτές της για εκείνη! Της 

αποκάλυψαν, έστω προσθετικά, αλλά δυναμικά, πώς να μετατρέπει το "εγώ" αντάμα 

με το "εσύ", σε "εμείς".

7

Θα αρχίσει να ζωγραφίζει χαμομήλια και τριαντάφυλλα, γη κι ουρανό. Θα αρχίσει 

132



Συλλογικό

πάλι να μιλά με το Θεό, που Του θύμωσε. Θα αρχίσει να κοιτά ξανά τον ήλιο για 

να ζεστάνει την ψυχή, το σώμα και τη σκέψη της.

Είδε το Θεό στο βλέμμα του. Εκείνος όμως ήταν απλά ένας μικρός δικός της 

άνθρωπος. Ομολόγησε πως δειλιάζει, όμως εκείνη όχι. Θυμάται τότε που την 

πρωτοαγάπησε… Της είπε πως δεν έχει άλλες φλέβες να κόψει. Πως δε μπορεί πια 

να γελά. Δε τον γνώριζε καλά κι έγινε θηρίο. Τον μάλωσε. Αυτός φοβήθηκε και 

χάθηκε για λίγο. Αλλά δεν άντεχαν να είναι οι ψυχές τους μακριά πάνω από κάνα 

δύο μέρες.

Θυμάται! Life Is Loss(είπε αυτός)+ Life Is Gain(είπε εκείνη)= Life Is 

Pleasure

Δεν είναι κι αυτή Θεός, αν και την έκανε να νιώθει έτσι...Αυτός μπορεί να 

βρίσκεται και μέσα και έξω απ’ τις ψυχές, παντού χωρίς καν να το 

καταλαβαίνουν. Αλλά οι δυο τους ήταν  άνθρωποι.... Θέλουν να ειδωθούν, να 

χαιρετιστούν, να δώσουν φιλιά, να σφιχταγκαλιαστούν, για να ευχαριστηθούν, 

για να επιβιώσουν...Του υποσχέθηκε νοερά να προετοιμαστεί. Να φορέσει τα καλά 

στην ψυχή της. Για να πάει να του δώσει αυτά, που του στέρησε, που του χρωστά 

κι ας μη τα δεχτεί πια. Δε θέλει να νιώθει ότι δεν έκανε το παν.

Η αγάπη τους έκλεψε ειλικρίνεια απ' τη λογοτεχνία. Είχαν κι οι δυο τη 

δεξιότητα να δουλεύουν τεχνηέντως στο λόγο. Να εκτονώνουν το συναίσθημα εκεί. 

Η ποίηση μιλά με σύμβολα και εικόνες για χάρη τους, τους απαλλάσσει από τον 

πόνο της φυσικής αίσθησης, τους επιτρέπει την πολυτέλεια της σιγής...Μεγάλη η 

σιγή...Κάθε φορά που η θύελλα των εξωτερικών δυνάμεων παλεύοντας τους αύξανε 

την εντροπία, αναλάμβαναν οι εσωτερικές να φέρουν ισορροπία....

Σιγή...Σιωπή...Κωφότητα...Απραξία...Αταραξία....Όλα αρχή σ' ένα καινούργιο 

παιχνίδι δυνάμεων μεταξύ του αληθινού και του φανταστικού κόσμου της αγάπης 

τους.

Έμαθαν πολλές λέξεις και τους έκλεψαν το παιχνίδι...Κοίταξαν τα παιδιά τους 

να παίζουν, τα γαλάζια μάτια, τα σχιστά μάτια, που παίζουν χωρίς λέξεις-πάντα 

133



Μια παράξενη Κυριακή

κερδισμένα...Ενώ εκείνοι πάντα ψάχνοντας φουρτούνες και τρικυμίες για ν' 

απολαύσουν μια μικρούλα γαλήνη, όταν έρθει. Σαν πάλι έρθει και μείνει για 

λίγο, αυτοί να ξαναψάχνουν για νέες τρικυμίες!

Ήταν δυο άνθρωποι, που ζωγραφίζουν την εικόνα τους με φαντασία. Θα είναι πολύ 

αργά για αυτούς, αν αφήσουν τη φαντασία να νικήσει. Είναι πολύ απλό να 

παραδεχτούν την αλήθεια. Να κρατηθούν χέρι-χέρι, να προσπεράσουν το μακελειό, 

που θέλει να έρθει.

Δε χρειάζεται να πληγώσουν κανέναν. Μόνο να δώσουν χαρά σ' όλους. Κι αυτοί οι 

δυο να ζήσουν στιγμές αιωνιότητας ξανά, γιατί θα κλείσουν επιτέλους τις 

παρενθέσεις σ' αυτή την ιστορία...Όποιες στιγμές αιωνιότητας!

Έγραφε και για εκείνον και για τον εαυτό της κατευθείαν στην ψυχή, που ένωσαν 

και ήξερε πως την ακούει ακόμα κι αν ποτέ δε έστελνε το  μήνυμα...Ο άνεμός 

του πάντα θα καλλωπίζει τις αμμουδιές της κι ο ήλιος της πάντα θα χρωματίζει 

ποικιλόχρωμα τα λουλούδια του. Όλοι μας πάντα θα πατούμε στη μάνα γη για να 

βρεθούμε κάπου ή να θαφτούμε. Τα χαμομήλια στους δρόμους ξεφυτρώνουν ακόμα κι 

από μικρές σχισμές στην άσφαλτο. Τα σπουργίτια μαζεύονται και συνομιλούν 

ακριβώς σαν τους ανθρώπους μπροστά απ' τα παγκάκια του πάρκου.

 Θα έπρεπε να τους γνωρίσει περισσότερο μαζί ο κόσμος! Έτσι που ο ένας 

συμπληρώνει τη φράση του άλλου! Εκείνη θ’ αφήσει την πόρτα ανοιχτή και για 

τους δυο τους... Να δώσουν στον εαυτό τους ακόμη μια διορία...Κι αν δεν τα 

βρούνε....

Τότε θα βοηθήσει τη λαμπρή της ψυχή να φωτίσει όλο τον κόσμο της και να 

αρχίσει να γράφει για το φως της καρδιάς της και μόνο! Γιατί στέρησε τον 

εαυτό της απ' την καρδιά της, απ' την ψυχή της και πολύ την επιθύμησαν. Η 

μεταμόρφωση θα γίνει με μεγάλη ασφάλεια και σεβασμό για την αμοιβαία ύπαρξή 

τους.

Ας σταθεί δυνατός κι εκείνος λοιπόν και ας την αφήσει να τον στηρίξει...Του 

αφήνει περιθώριο ανοιχτό αλλά όχι άπειρο. Η ψυχή της έχει γίνει χίλια 

134



Συλλογικό

κομμάτια. Καθένα καθρεφτίζει τα μάτια του και ζαλίζεται.

Είναι εξαντλημένη.

Θέλει ν' αρχίσει να μαζεύει τα κομμάτια της ψυχής της, να τα ενώσει με 

κατανόηση κι αγάπη για να θρέψει, όσους θέλουν να τραφούν από εκείνη από εκεί 

και πέρα...

8

Μέθυσε κοιτώντας τα μάτια του! Τα αγαπά. Την περιέχουν και περιέχεται στα 

δικά του. Καστανοπράσινοι φανοί, που ακτινοβολούν αγάπη κι ομορφιά. Την 

καλούν, όπως καλούν όλο τον κόσμο, θυσιαστήρια δυνάμεων μαγικών να πηγάζει η 

αγάπη, που δε φοβήθηκε να σώσει. Όποιον κοιτάζει, μέσα απ' αυτά,  θεραπεύεται 

η ψυχή του. 

 Ευλογημένη η αγάπη μέσα τους... Τη βιώνει ευγνώμων κάθε μέρα. Εκστασιάζεται. 

Φορά πέπλα χρωματιστά, κίτρινα, πορτοκαλί και κόκκινα, στα χρώματα του ήλιου 

την ανατολή. Φορά αστραφτερά χρυσά γιορντάνια,  το δαχτυλίδι με το κόκκινο 

ρουμπίνι του πάθους τους, κρεμάει το μαύρο κομπολόι, τη νύχτα με τα 

σπινθηρίζοντα  άστρα, στο χέρι της. Αρχίζει αράβικο,  γητευτικό χορό. Χορεύει 

για εκείνον, τον  Ήλιο της του μεσημεριού, τον καπετάνιο του έρωτά τους!

Στέκεται πρώτα να λουστεί με τα χέρια ψηλά μες στις ακτίνες του. Λυτρωτική 

ενέργεια αντλεί στις άκρες των υγρών λιμνών του. Να τη γυρίσει ολοκαίνουργια 

μετά, χρυσαφένια αγάπη προς όλο τον κόσμο.

Την κάνει καλύτερο άνθρωπο, ακόμα κι όταν με τη φαντασία της τον συναντά.

Την κοιτά , όταν πρωτοκοιτά πρωί τον κόσμο και η καρδιά του διψά  ανοιχτή να 

κατακλυστεί με ίαση. Δεν κλείνει  τα μάτια, δέχεται το δώρο του έρωτα να 

κελαρύσει σ' όλα τα μέλη του.

Κοιτάζει τα χέρια του! Αυτά τα χέρια που τόσο αγαπά εκείνη, την κάθε τους 

λεπτομέρεια. Τα ζεσταίνει απ’ όλες τις πλευρές, νιώθει πως όλη η αγάπη της 

την άφησε κι ήρθε να αγκαλιάσει τα χέρια του. Κι ύστερα ν' αρχίσει να 

135



Μια παράξενη Κυριακή

εμποτίζει σα βάλσαμο κάθε μέλος του, που εκείνη εξερεύνησε, το λαιμό του, τα 

αυτάκια του, τον αγκώνα, το στήθος του, ακόμα κι εκείνα τα μεγάλα, τα 

εντυπωσιακά δάχτυλα των ποδιών.

Κάθε σπιθαμή στο σώμα του της είπε χίλιες  ιστορίες, της τραγούδησε χίλιες 

μουσικές.

Τι χρειάζονται οι πένες και τα χαρτιά! Μπορεί ποίηση να είναι ό,τι αγγίζεις , 

ό,τι αισθάνεσαι, αρκεί να τ’ αγγίξεις με το μαγικό ραβδάκι του πάθους. Δε της 

χρειάζεται ούτε καν να ξέρει να γράφει ή να διαβάζει! Όλος ο κόσμος γίνεται 

αιθέριο χαρτί να ζωγραφίσει την αγάπη, που τείνει προς το δημιουργό της.

 «Να είσαι καλά!».Μια φράση που τη λέμε από ευγένεια. Την ψιθυρίζει, την 

ακούει απ’ τα χείλη της νύχτα μέρα. Αν κάποιος άλλος την ακούσει, χαμογελάει, 

δεν εξηγεί, μόνο βυθίζεται, απορροφεί κι αναπνέει ευγένεια να τον γλυκαίνει.

«Μείνε για λίγο ακόμα, αγαπημένε! Μη! Αγκάλιασε  τρυφερά τη σκέψη μου, το έχω 

ανάγκη! Μη σκέφτεσαι, αυτά που όλη μέρα θ’ απασχολούν την προσοχή σου και θα 

έχεις την ευθύνη τους.  Περίμενε… Κράτησέ με  λίγο ακόμα σφιχτά, όπως σε 

κρατάω κι εγώ… Μη λες τίποτε, μη σκέφτεσαι… Για μια στιγμή! Πριν απαντήσω 

στην πραγματικότητα -εντάξει , εντάξει, έρχομαι…»

Είναι παντού μαζί της! Κανείς δεν το κατάλαβε , μα ξαναγύρισε να τον 

αγκαλιάσει στο άδειο δωμάτιο κι  ήταν εκεί μαζί αιώνια αγαπημένοι....

«Αγάπη μου! Κάθε μέρα εφευρίσκω ένα παιχνίδι, σήμερα θα σκέφτομαι περισσότερο 

τις λέξεις και θα παρατηρώ πιο πολύ τα αντικείμενα, που αρχίζουν με το γράμμα 

που αρχίζει τ’ όνομά σου…»

Όταν το μυαλό της θέλει να διώξει ό,τι την κουράζει,  ό,τι την θλίβει,  ό,τι 

την ταράζει, κλείνει τα μάτια και ατενίζει την εικόνα του. Ένας άγγελος με 

εκείνου το πρόσωπο διώχνει ό,τι υπάρχει στη ζωή αρνητικό, το σκορπίζει σαν 

τέφρα πάνω από τη θάλασσα. Φτερουγίζει μαζί του και ζωγραφίζει τον κόσμο με 

χρώματα, που του ταιριάζουν. Προσπαθεί να σχεδιάσει στον αέρα, σαν ινδή 

χορεύτρια, τα τατού, που ανεξίτηλα χάραξε στο σώμα του μ' όλα τα 

136



Συλλογικό

συναισθήματα, που κουβαλούν.

Ένα απ' αυτά ήταν εκείνη. Ένα κίτρινο τριαντάφυλλο με πέταλα πορτοκαλί στις 

άκρες. Στο χέρι του, στο βραχίονα. Είναι σίγουρη ότι το βλέπει πάντα και της 

χαμογελά. Πως το χαϊδεύει και το φιλά, σαν δε τον βλέπουν. Κι αν δεν τολμά, 

γι’ αυτό του δάνεισε τα μάτια της, για να κοιτάζει και μέσα απ’ το δικό της 

πρίσμα πότε-πότε. Όλος ο κόσμος γέμισε κίτρινα τριαντάφυλλα  με αγκαθάκια να 

του θυμίζουν πως η ομορφιά νικάει κι οι δυσκολίες προβλέπεται να χάσουν το 

παιχνίδι. Υποσυνείδητο δώρο, να τον συντροφεύει σφραγίδα επάνω του, να ψάχνει 

μέσα του!

Του έφερε κίτρινο για να αισιοδοξεί, να χαίρεται, το πνεύμα του πάντα ζωντανό 

και ανήσυχο να εντρυφεί πνευματικά, να αγαπά τη ζωή και να την υποφέρει…

Του έφερε και πορτοκαλί να μη ξεχνά να ζωντανεύει στη φύση. Να παλεύει, να 

είναι ανεξάρτητος και δοτικός, πιστός φίλος σ' όποιον τον αγαπά.

Αυτός το μαύρο της χαρίζει κάθε στιγμή, στο κομπολόι του. Μίγμα όλων των 

χρωμάτων, της ζητά κύρος κι αξιοπρέπεια, να στέκεται αλύγιστη για χάρη του 

για να την καμαρώνει. Η φωτεινή ψυχή της αποφάσισε να είναι μόνο δικιά του, 

 άστρο στη μοναξιά του. Να υποδαυλίζει τη λαμπρότητα της από εκείνον, να 

δυναμώνει , να γίνεται αστείρευτη.  Να τον αγαπά συνέχεια, συνέχεια, 

συνέχεια, με το ρυθμό, που τραγουδούν οι χάντρες στο κομπολογάκι του.

Αχ! Τι δύναμη έχει ένα μικρό αντικείμενο, τι άμεση επίδραση στην ψυχή, τι 

κουράγιο δίνει να το κρατά, αφού προσφέρθηκε από αγάπη! Τον χαϊδεύει στις 

χάντρες του ή του κρατά το χέρι, αν την επιθυμεί. Το μυρίζει για να αναπολεί 

τη μυρωδιά του. Ενώνεται  κι εκείνος με την αύρα της, που χορεύει μπροστά 

του. Το τραγούδι της θα τον γιάνει.

«Τίναξε, αγάπη μου, από πάνω σου, ό,τι κλόνισε τη σιγουριά σου! Γιατί κι η 

δική μου σιγουριά αρνείται να κατασκηνώσει οπουδήποτε αλλού, παρά στις 

παρυφές της ψυχής σου.»

Κόκκινο τους λούζει, σαν ηλιοβασίλεμα κοντά του γεμάτο διέγερση, πάθος κι 

137



Μια παράξενη Κυριακή

υποσχέσεις για το πρωινό, που θα χαράξει.

«Χρυσαφένια, χρυσαφένια, χρυσαφένια να γίνει η μέρα σου με όλο αυτό το 

χαρούμενο πανηγύρι, που σου στέλνω.»

Έσπειρε λουλούδια σε χρώμα ρουμπινί στον κήπο της καρδιάς του για να τιμήσει 

τ’ όνομά του. Φορά το δαχτυλίδι του και χορεύει κυκλικά, δονείται για να 

 δονείται  η γη, όπου πατά, μεταγγίζοντάς του θάρρος, γενναιότητα και 

θεραπεία. Κι εκείνος φορά τη στιγμή, όπως του την ανθοστόλισε!

Όταν η επιθυμία της  γίνεται αβάσταχτη, η παρηγοριά της κάνει παρέα. Τον 

φαντάζεται με χίλιες και μία αγάπης εκφράσεις . Χορογραφώντας κάθε έννοια σε 

χορό, στροβιλίζεται λάγνα για χάρη του. Σ’ ένα ηλιόλουστο ακρογιάλι μέσα στην 

ευωδία του πεύκου και της θάλασσας… Και τα μάτια του ξανά και ο λαιμός του… 

Τα χρώματα… Έρχεται να τον τυλίξει με τους πόθους της, να νιώσει τα ατέλειωτα 

φιλιά της… Να τα κάνει ευωδιαστή πνοή να τον ανασαίνει, ν’ ανασταίνεται, να 

την ανασταίνει, αφού η ψυχή τους είναι ίδια.

Κλείνει τα μάτια του να οσφραίνεται το άρωμα! Ακούει τα ψιθυριστά ξόρκια, που 

του στέλνει… Αφήνει την παλάμη του ανοιχτή να έρθει εκείνη πάλι να τρυγήσει 

μέλι από μέλισσες, γλιστρώντας τη γλώσσα της πάνω,  να φτάσει ως τα χείλη 

του, να μοιραστούν γεύση από θυμάρι κι από μέντα…

Κλείνουν για λίγο τα μάτια κι όλα, όσα τους χωρίζουν, εξαφανίζονται… Τι 

εξαίσια, που αισθάνονται μαζί τώρα, που έχουν  ένα σπίτι στην ψυχή τους 

καταφύγιο! 

«Μείνε λίγο ακόμα… Χόρεψε ένα παθιάρικο ταγκό μαζί μου, να αισθανθούμε 

ενωμένα στο ρυθμό τα κορμιά μας, θερμά, χαλαρά, νωχελικά, να αποκοιμηθούμε 

γελώντας αποκαμωμένοι αγκαλιά και η αλήθεια να ξεθωριάσει για λίγο…»

9

Καμιά φορά θυμάται, γελά, κλαίει κι απορεί, πώς η κοινή της φύση ξεπέρασε το 

σύνηθες. Γελοίο ήταν άραγε ή μεγαλείο; Ρωτά και ξαναρωτά το είδωλό της:

138



Συλλογικό

-Εσύ ήσουν που υπήρξες κάποτε;

-Όχι εσύ ήσουν, κουφάρι!, της λέει αυτό αυθάδικα.

Απ' τον εαυτό της μόνο μια φορά ξεγλίστρησε. Όταν το άλλο της μισό δεν την 

αποχαιρέτησε, απέφυγε κι εκείνη να του πει αντίο. Από αδυναμία; Ίσως αυτή να 

ήταν η μόνη απόδειξη πως υπήρξε ζωντανή.

Εκείνος είναι ακόμη εδώ κοντά, της τρυπά το χέρι με βελόνα, μέχρι να βγει από 

την κωματώδη ψυχική κατατονία. Ίσως, όταν ξυπνήσει, να είναι κορεσμένη από 

την παρουσία του, να πάψει και να θεάται πια φαντάσματα ερώτων. Ίσως να 

ξανανθίσει.

Όσο νεκρή κι αν ένιωσε η ψυχή, ακόμα μια φορά θα ξαναγεννηθεί, έστω 

κλαίγοντας. Η χαρά πάντα έτσι πρωτοεμφανίζεται, υγρή και σπιλωμένη.

Δε θ' αφήσει ούτε ρανίδα της άνοιξης να της ξεφύγει, γιατί μόνο αυτή της 

απέμεινε. Λίγο φως πολύτιμο θα περισσέψει…

139



Μια παράξενη Κυριακή

Η Χρύσα Βελησσαρίου είναι καθηγήτρια Φυσικής σε Δημόσιο Λύκειο, 47 ετών και 

μητέρα 4 παιδιών. Ειδικεύτηκε στη Φυσική Διαστήματος και είναι υποψήφια 

Διδάκτωρ στις Νέες Τεχνολογίες στην Εκπαίδευση . Το 2011 τιμήθηκε με το 

Βραβείο Αριστείας και Καινοτομίας στην Εκπαίδευση από το Υπουργείο Παιδείας .

Έχει δημοσιεύσει ποιήματα και μεταφράσεις στα Αγγλικά σε τέσσερις Ποιητικές 

Ανθολογίες του Καναδού Καθηγητή Πανεπιστημίου Ποιητή και εκδότη Brian 

Wrixon : “Words on the Winds of Change By Brian Wrixon and Poets For Social 

Justice”, “Tripping on Words: a Literary Atlas By Brian Wrixon and a World of 

Friends”, “The Poetry of War & Peace By Brian Wrixon and a World of Friends”, 

“The Survivor's Guide to Bedlam By Brian Wrixon & John Hirst & Poets with 

Voices Strong” “In Praise - In Memory - In Ink By Brian Wrixon and Poets with 

Voices Strong” από τις εκδόσεις Blurb.

Επίσης σε τρεις ακόμη Διεθνείς Ανθολογίες  την «VIOLENCE AGAINST WOMEN MUSE 

FOR WOMEN ANTHOLOGY» από την ομάδα MUSEFORWOMEN POETS , την «ΑNTHOLOGY OF 

THE 9ELEVEN POETRY BY DR JP CHOMSKY» και την  « Acerbic Anthology Protest 

Poetry and Short Fiction against Gender Violence and Rape Authored by Muse 

For Women»με συντάκτες τους Sunil Sharma, Mutiu Olawuyi  2013.

 Δημοσιεύει τα ποιήματά της στο blog «Απωλέσθην!» 

http  ://  www  .  velissariou  11.  blogspot  .  com     από τον Ιούλιο του 2011, όπου έχει 

κάνει πάνω από 1000 δημοσιεύσεις. 

Επίσης ποιήματά της επιλέγονται και δημοσιεύονται σε διεθνή και ελληνικά 

ηλεκτρονικά περιοδικά και blogs κατά καιρούς

 «ΟΙ  ΕΠΟΧΕΣ  ΤΟΥ  ΕΡΩΤΑ» εκδόσεις  BOOKSTARS 2012  είναι  η  πρώτη  της 

ποιητική σύνθεση στην Ελλάδα.

140

http://www.bookstars.gr/User/BookDetails.aspx?Id=Dzm+SaIabjh8pjaIx0Ycdw%3D%3D&CId=bMX9q1QqstY%3D
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/
http://www.velissariou11.blogspot.com/


Συλλογικό

Η ΚΟΚΚΙΝΗ ΒΑΛΙΤΣΑ – Ελένη Βακεθιανάκη

Η βαλίτσα είχε κατέβει εδώ και καιρό από το πατάρι. Γέμισε με ρούχα που 

βιαστικά και ανόρεχτα έσπρωξα στο εσωτερικό της. Όχι, τότε δεν ετοιμαζόμουν 

για κάποιο ταξίδι, είχα μπει στην τροχιά μιας αόριστης μετακόμισης που ακόμα 

δεν κατάφερα να κάνω. Τόσο αόριστη.

Κατακόκκινη και μικρή σε μέγεθος, την είχα αγοράσει πριν χρόνια για να με 

συντροφεύει σε μικρές αποδράσεις. Τώρα την στρίμωξα δίπλα στο τραπέζι της 

κουζίνας, στο κενό που σχηματίζει με ένα λεπτό ξύλινο γραφείο που μια 

αλλοτινή φίλη μού είχε χαρίσει και που εγώ μετέτρεψα σε αυτοσχέδια 

βιβλιοθήκη. Την τοποθέτησα με τέτοιο τρόπο που κανείς επισκέπτης να μην την 

βλέπει παρά το εκτυφλωτικό της χρώμα. Ακόμα και εγώ την αγνοώ αν και όλη μέρα 

πηγαινοέρχομαι δίπλα της. 

Αυτή ωστόσο, πεισματικά επιμένει  να δηλώνει παρούσα με ένα τρόπο περίεργο. 

Με την μυρωδιά της. Μια βαριά, διαπεραστική μυρωδιά πλαστικού που, απορώ πώς, 

αντιστέκεται ακόμα στον χρόνο.

Το ακόμα πιο περίεργο είναι ότι την μυρίζω μόνο όταν ξαπλώνω στους δύο 

καναπέδες του μικρού καθιστικού μου. Δεν την νοιώθω από καμία άλλη θέση, λες 

και, άγνωστο πως, επιλέγει τις ώρες της ξεκούρασης και της περισυλλογής μου 

για να μου υπενθυμίζει ότι φτιάχτηκε, όχι για ντουλάπα αλλά για σύντροφος 

πιστός στις αποδράσεις μου. 

Τώρα τελευταία νιώθω ότι αυτή η απαίσια μυρωδιά της δυναμώνει αντί να 

εξασθενεί, λες και αυτή η βαλίτσα έχει αποκτήσει διαίσθηση και αντιλαμβάνεται 

την ανάγκη μου για φυγή. Οπουδήποτε αλλά μακριά από δω. Λες και έχει βαλθεί, 

με τρόπο αληθινά βασανιστικό, να με αναγκάσει να αφήσω επιτέλους το καταφύγιο 

141



Μια παράξενη Κυριακή

του καναπέ και να ψάξω για το που μπορώ να χαθώ, έστω και για λίγο, μαζί της.

Τα οικονομικά δεν είναι καλά, δεν συγχωρούν επιπολαιότητες όμως η ανάγκη, 

πραγματική ή επίπλαστη, είναι μεγαλύτερη από κάθε χρηματική αδυναμία. 

Πρέπει να κινηθώ γρήγορα αφού η βαλίτσα τώρα στοιχειώνει και τα όνειρά μου. 

Πάντα η ίδια σκηνή. Είναι κολλημένη στο χέρι μου, σε μια αίθουσα αεροδρομίου 

όπου έχουμε ξεχαστεί και οι δύο. Για μας δεν υπάρχει καμία προγραμματισμένη 

πτήση, δεν έχουμε εισιτήρια, καθόμαστε απλά παρέα στην αίθουσα αναχώρησης, 

ουρανοκατέβατοι και παρατηρούμε αδιάφορα εκατοντάδες τυχαίους ανθρώπους να 

μας προσπερνούν βιαστικά προς τις πύλες εξόδου. Στο όνειρό αυτό η βαλίτσα μου 

μοσχοβολά, ίσως νοιώθει και αυτή χαρούμενη που βρίσκεται στον φυσικό της χώρο 

και ας μοιάζει έτοιμη να εκραγεί από τα τόσα πράγματα, τα περισσότερα 

άχρηστα, που επέμεινα να στριμώξω μέσα της. 

Ο καιρός περνά δεόντως βασανιστικά και εγώ αιωρούμαι σε ένα τεράστιο κενό που 

η ίδια δημιούργησα για τον εαυτό μου. Τώρα πλέον δεν σκέφτομαι παρά μόνο το 

ταξίδι και την βαλίτσα. Δεν υπάρχει κανείς και τίποτα άλλο για μένα. Με την 

βαλίτσα είμαστε συνεχώς μαζί, δεμένοι παράξενα σε ένα επικίνδυνο παιχνίδι του 

μυαλού που δεν ξέρω πώς θα τελειώσει.

Το εισιτήριο που μου έλειπε μού βάζει ξαφνικά στο χέρι ένας φίλος καλός από 

τα παλιά, που ζει στο εξωτερικό. Ήρθε σαν από μηχανής Θεός. Μπορεί να με 

φιλοξενήσει και να μου δείξει την πόλη του σε χρόνο που να βολεύει και τους 

δύο. Σαν να ακούω την βαλίτσα να κρυφογελά. Το ίδιο κάνω και εγώ. 

Παράξενο. Λίγο πριν αισθανόμουν μίζερη, απογοητευμένη, ίσως και ξοφλημένη, 

αποκομμένη από την πραγματικότητα, με δική μου, κυρίως, υπαιτιότητα. Τώρα 

νοιώθω έτοιμη να πετάξω στα σύννεφα… Κυριολεκτικά! 

Αλλά διάβολε, ξαφνικά η ανάγκη του ταξιδιού συρρικνώνεται μέσα μου. Αυτό που 

142



Συλλογικό

με είχε στοιχειώσει και μου πλάκωνε το στήθος, δεν υπάρχει πια. Είμαι 

ευτυχισμένη μόνο που ξέρω ότι μπορώ να το κάνω. Που υπάρχει κάποιος να με 

περιμένει. Τώρα δεν με νοιάζει αν πάω τελικά και ας βρομοκοπά όσο θέλει η 

βαλίτσα μου. Ποθούμε πάντα τόσο πολύ τα απαγορευμένα και τα αδύνατα που δεν 

σκεφτόμαστε το κόστος για να τα φτάσουμε και, ξαφνικά, όταν χάσουν πλέον 

αυτούς τους προσδιορισμούς, παύουν να έχουν ενδιαφέρον. 

Αν θυμηθώ όλα μου τα ταξίδια, πάντα τα προγραμμάτιζα με έναν αδιόρατο φόβο 

μέσα μου, ότι στο τέλος κάτι θα πάει στραβά και αυτά δεν θα πραγματοποιηθούν, 

ότι εγώ κάτι θα πάθω την τελευταία στιγμή, ότι δεν θα μπορέσω να φύγω από την 

δουλειά ή, αν καταφέρω να φτάσω μέχρι το αεροπλάνο, αυτό μπορεί να εκραγεί 

ξαφνικά χιλιάδες χιλιόμετρα πάνω από την γη. Τι σκληρό και άδοξο τέλος Θεέ 

μου!

Πάντα μου άρεσε να ταξιδεύω μόνη, αυτό επέλεγα όποτε είχα την δυνατότητα. 

Όμως στα πιο μακρινά ταξίδια πάντα ήθελα κάποιον να με περιμένει. Άλλο η 

μοναχικότητα στην διαδρομή και άλλο η μοναξιά όταν φτάσεις στο τέρμα της. Ενώ 

την πρώτη την επιλέγεις για να απομονωθείς, να χαθείς μέσα σου ή να 

σπαταλήσεις το βλέμμα σου, η δεύτερη έρχεται σαν θηρίο που μπορεί να σου 

ξεριζώσει τα σωθικά. Και εσύ, το μόνο που κάνεις είναι να την κοιτάς και να 

υποφέρεις.   

Η κόκκινη βαλίτσα μοιάζει πιο εκτυφλωτική από ποτέ. Μου κάνει την χάρη να 

δεχτεί ακόμα πιο πολλά πράγματα μέσα της, σαν να με καλοπιάνει, μην μετανιώσω 

και τελικά πάρω μαζί μου την πράσινη που χωράει πολλά περισσότερα. Μελετώ 

προσεκτικά τι θα πάρω, περιέργως όχι πολλά, θέλω να νιώθω άνετα και ζεστά, 

άλλωστε αυτό το ταξίδι το αισθάνομαι διαφορετικό, δεν μοιάζει με τα άλλα, δεν 

πρέπει να είναι όπως τα άλλα.

143



Μια παράξενη Κυριακή

Ξημερώνει Κυριακή. Την νοιώθω παράξενη. Φτάνω στο αεροδρόμιο αρκετά νωρίτερα 

από την ώρα αναχώρησης. Πάντα μου αρέσει να βρίσκομαι εκεί, άγνωστη μεταξύ 

αγνώστων, χαμένη σαν σε ένα σύγχρονο πύργο της Βαβέλ. Τελικά θα ταξιδέψω 

χωρίς να μου έχει συμβεί καμία συμφορά. Προσοχή, υπάρχει ακόμα χρόνος, ας μην 

επαναπαυτώ. 

Προσπαθώ να σηκώσω την βαλίτσα για να την δώσω στον έλεγχο των αποσκευών και 

συγχρόνως σπεύδω να ζητήσω θέση σε παράθυρο και μακριά από τα φτερά του 

αεροπλάνου, ελπίζοντας να είμαι τυχερή. Ευτυχώς είμαι. 

Η βαλίτσα ωστόσο, δεν φεύγει από το χέρι μου, λες και είμαστε ένα. Τα λεπτά 

περνούν, η υπάλληλος δυσανασχετεί, το ίδιο και οι υπόλοιποι στην ουρά. 

Μπροστά στο αδιέξοδο παρατηρώ ότι μπορώ να την πάρω μαζί μου ως χειραποσκευή. 

Ψελλίζω αμήχανα ότι θα την κρατήσω αν και αυτόματα συνειδητοποιώ ότι δυστυχώς 

θα πρέπει να επωμισθώ το βάρος της μέχρι την πτήση. Και τότε, σαν να διαβάζει 

την σκέψη μου, η κατακόκκινη φίλη μου χάνει κάτω από το χέρι μου σχεδόν όλο 

το βάρος της, σαν να μεταμορφώνεται σε πορφυρό πούπουλο, θέλοντας να με 

ευχαριστήσει που θα την γλίτωνα από το μαρτύριο του ιμάντα και το βάρβαρο 

στραπατσάρισμα κατά την μεταφορά και φύλαξή της στην κοιλιά του σιδερένιου 

πουλιού.

Για μένα το ταξίδι αρχίζει συνήθως όταν διασχίζω την φυσούνα που οδηγεί στην 

πόρτα του αεροπλάνου. Μοιάζει πολύ με φίδι, με παγωμένα σωθικά – ποτέ δεν 

κατάλαβα γιατί κάνει τέτοια ψύχρα εκεί - που με το τεράστιο στόμα του 

144



Συλλογικό

δαγκώνει έναν σιδερένιο εχθρό που περιμένει ακίνητος μπροστά του. 

Αντικρίζω τις αεροσυνοδούς. Με καλωσορίζουν στα αγγλικά με εκείνο το 

επιτηδευμένο χαμόγελό τους, καθαρά μηχανικό, που ομολογώ ότι έχουν εξασκήσει 

θαυμάσια μετά από τόσα χρόνια δουλειάς στους αιθέρες. Εκείνη την στιγμή, 

πάντως, το χρειαζόμουν πιο αληθινό. 

Οι πρώτες μου ανάσες μέσα στο αεροπλάνο και μέχρι να ταχτοποιηθώ στην θέση 

μου είναι κοφτές, στα όρια της δύσπνοιας, ίσως λόγω του φιλτραρισμένου αέρα 

που κυκλοφορεί. 

Μικρή ήμουν πολύ φιλάσθενη, η κατάσταση επιδεινώθηκε όταν αρρώστησα σοβαρά 

από βρογχικό άσθμα. Ταλαιπωρήθηκα πολύ και για καιρό, οι κρίσεις της 

αρρώστιας αυτής είναι τρομακτικές ειδικά για ένα παιδί. Τα πνευμόνια μου λες 

και έπαυαν να λειτουργούν, αρνούνταν να πάρουν μέσα τους τον ζωογόνο αέρα, το 

στήθος μάχονταν για μια τοσοδούλα αναπνοή. Όταν οι κρίσεις περνούσαν, για να 

διασκεδάζω την κατάσταση μου και να παίρνω κουράγιο, έλεγα αστειευόμενη ότι 

ήμουν από τους λίγους εκλεκτούς που γνώριζαν ακριβώς πώς αισθάνονται τα ψάρια 

όταν τους στερήσεις το νερό. 

Με τα χρόνια ευτυχώς το άσθμα υποχώρησε, μου άφησε όμως ως ενθύμιο μια 

ευαισθησία, ευτυχώς όχι συχνή, σε κάποιες μυρωδιές. 

Το αεροπλάνο είναι από αυτήν την άποψη χώρος επικίνδυνος για μένα. Σχεδόν 

προσεύχομαι να μην καθίσει δίπλα μου κάποια κυρία λουσμένη σε άρωμα δυνατό. 

Ευτυχώς πλησιάζει ένας κύριος καλοντυμένος, κρατώντας το σακάκι του στο χέρι 

145



Μια παράξενη Κυριακή

και μία εφημερίδα. 

Εκείνη την στιγμή εγώ προσπαθώ να τακτοποιήσω την βαλίτσα μου στον χώρο πάνω 

από τα καθίσματα. Εξακολουθεί να μου φαίνεται ελαφριά. Ο κύριος, γύρω στα 55, 

σε γλώσσα άγνωστη, κάτι μου λέει. Του απαντώ στα αγγλικά ότι δεν καταλαβαίνω. 

Μου ανταπαντά, τώρα αγγλιστί, ότι θα τακτοποιήσει αυτός την βαλίτσα μου. 

Επιμένει. Τον αφήνω. Και ενώ περιμένω ότι θα το κάνει με μεγάλη ευκολία, τον 

βλέπω να αγκομαχεί να την σηκώσει, λες και την είχα γεμίσει πέτρες. Κατάλαβα, 

η βαλίτσα πάλι άρχισε τα παιχνίδια της, στα χέρια κάποιου άλλου επανέκτησε το 

κανονικό της βάρος και με το παραπάνω. 

Όταν επιτέλους ο κύριος τα κατάφερε - δεν εγκατέλειψε, μάλλον για λόγους 

τιμής – ήταν φανερά ταλαιπωρημένος αλλά και απορημένος. Σίγουρα θα 

αναρωτιόνταν πώς μια λιπόσαρκη γυναίκα όπως εγώ μπορούσε να κουμαντάρει τόσο 

βάρος. Σαν να άκουσα τον κόκκινο πειρασμό πάνω από το κεφάλι μου να χαζογελά. 

Κλείνω το κινητό μου και μετά την απογείωση και τα μάτια μου. Προσπαθώ να 

κοιμηθώ αν και ξέρω ότι θα μείνω στην προσπάθεια. Νοιώθω περίεργα, σκέφτομαι 

πώς θα περάσω τις μέρες της μικρής μου απόδρασης. Μάλλον ήσυχα, δεν είμαι για 

έξαλλα πράγματα. Ξέρω ότι θέλω να έχω λίγο χρόνο μόνη, χωρίς να θέλω να φανώ 

αγενής στον καλό μου φίλο. Να τα πω με τον εαυτό μου, με τρόπο που δεν θα 

μπορούσα να κάνω πίσω στο σπίτι. Όμως θέλω και να διασκεδάσω, να ξενυχτήσω, 

να πιω, να σπαταληθώ, να βγω επιτέλους από τον εαυτό μου αλλά πάντα με όρους 

δικούς μου.

146



Συλλογικό

Είναι η πρώτη φορά που κάποιος θα με περιμένει. Σκέφτομαι πολύ αυτήν την 

συνάντηση. Μπορεί να είναι μία ακόμα μεταξύ εκατοντάδων χιλιάδων που γίνονται 

κάθε μέρα στα αεροδρόμια, όμως για μένα θα είναι ξεχωριστή. Βέβαια, ως φύση 

αθεράπευτα ρομαντική, θα προτιμούσα να με περιμένει ένας φλογερός εραστής, ο 

πρίγκιπας του δικού μου παραμυθιού, ο πρωταγωνιστής της δικής μου 

κινηματογραφικής ταινίας.  Άραγε, ένας φίλος μετράει λιγότερο; 

Ποτέ δεν μου άρεσαν οι αποχαιρετισμοί, λένε πως είναι μικροί θάνατοι, υποθέτω 

λοιπόν ότι όταν ακούσω το «καλωσόρισες» θα μου φανεί σαν μια μικρή ανάσταση. 

Ένα χαμόγελο νιώθω να μου ξεφεύγει.

Είχα δίκιο για τον ύπνο, ο Μορφέας, μετά το φαγητό που σερβιρίστηκε, 

αποφάσισε να αγκαλιάσει τους περισσότερους συνεπιβάτες μου και να αγνοήσει 

επιδεικτικά εμένα. Στα αεροπλάνα και τα πλοία με αποφεύγει συστηματικά, αν 

και κάνω τα πάντα για να τον δελεάσω. Τον υπόλοιπο, όμως, καιρό παραμένει ο 

πιο πιστός σύντροφος της ζωής μου, βρίσκεται ανά πάσα στιγμή δίπλα μου.  Κάτι 

είναι και αυτό.

Η πτήση κυλά ομαλά, κάποιες αναταράξεις με αφήνουν ασυγκίνητη. Παλαιότερα θα 

είχα φτάσει στα όρια του πανικού, είχα αρκετές φορές, δυστυχώς, γευτεί τα 

συμπτώματα, στόμα στεγνό, κεφάλι καυτό, βλέμμα θολό, χέρια και πόδια σε 

σπασμό. Το είχα μάθει σαν ποιηματάκι. Μέχρι που μια πτήση, φαινομενικά 

συνηθισμένη, κόντεψε πριν λίγα χρόνια να είναι και η τελευταία μου. Αυτό ήταν 

το δικό μου φάρμακο για την αντιμετώπιση της αεροπλανοφοβίας. Άμεσο και 

αποτελεσματικό.

Αρχίζει η κάθοδος, πλησιάζουμε στο αεροδρόμιο. Πόση μαγεία κρύβει από κει 

147



Μια παράξενη Κυριακή

ψηλά η θέα του ανάγλυφου που διακρίνεται όλο και πιο καθαρά κάτω στη γη καθώς 

χαμηλώνουμε σε ύψος! Είτε έρημο αντικρίζεις, είτε καταπράσινα δάση, μοναχικά 

χωριουδάκια ή πυκνοκατοικημένες μεγαλουπόλεις, το δέος για την ομορφιά που 

ξεδιπλώνεται παντού γύρω σου είναι ανεπανάληπτο. Ας μην μιλήσω για τα 

ηλιοβασιλέματα ή τις ανατολές από ένα τέτοιο υψόμετρο.

Τώρα κατεβάζω εγώ την βαλίτσα από το ντουλάπι, ο κύριος δίπλα μου, μού 

χαμογελά ευγενικά και με αποχαιρετά. Το ίδιο και εγώ. 

Δεν βιάζομαι να κατέβω, δεν ανυπομονώ να ξαναπάρω την ψυχρολουσία της 

φυσούνας αν και τώρα ομολογώ ότι μου φαίνεται πιο κρύα από ποτέ.

Προσπερνώ την αίθουσα παραλαβής των αποσκευών όπου στοιβάζονται υπομονετικά 

οι συνταξιδιώτες μου. Έχουν και τα καλά τους οι χειραποσκευές. Γλιτώνεις 

χρόνο. Ο κόκκινος τύραννος που σέρνω σαν να τους κοροϊδεύει, πώς όχι αφού 

γλίτωσε το μαρτύριο του ιμάντα;

Δεν απομακρύνομαι, περιμένω να προπορευτούν άλλοι, δεν θέλω να πάρω λάθος 

κατεύθυνση και να χαθώ. Χαμογελώ με πίκρα. Σκέφτομαι ότι ακόμα και στο 

αεροδρόμιο κάνω ότι και στην ζωή μου. Πάντα προτιμούσα να αφήνω τους άλλους 

να προπορεύονται και μετά να ακολουθώ εγώ, πατώντας στα ίχνη που άφηναν, 

σίγουρη έτσι ότι το έδαφος είναι πράγματι στέρεο. Φοβόμουν να ρισκάρω ένα 

δρόμο διαφορετικό, ένα μονοπάτι όπου τα πρώτα ίχνη θα ήταν τα δικά μου και 

άλλοι πλέον θα τα ακολουθούσαν με σιγουριά. Όμως, και μόνο η παραδοχή αυτής 

της μίζερης τακτικής, δεν αποτελεί άραγε ένα μετέωρο πρώτο βήμα σε ένα 

απάτητο μονοπάτι που αγωνίζομαι να χαράξω;

Η έξοδος είναι μπροστά μου, δεν χάθηκα. Δεξιά και αριστερά κοσμοσυρροή αλλά 

όχι φασαρία, αυτό είναι μόνο ίδιον των Ελλήνων, όχι των υπόλοιπων Ευρωπαίων. 

Δεν βιάζομαι να ψάξω τον φίλο μου, διασκεδάζω στην σκέψη να τον κάνω να με 

περιμένει, έστω και για λίγο. Στέκομαι παράμερα, δίπλα σε μια κολώνα και 

148



Συλλογικό

περιεργάζομαι όσους φεύγουν. Οι περισσότεροι, βιαστικοί και σχεδόν αμίλητοι, 

τραβολογούν υπομονετικά τις βαλίτσες τους. Σε λίγο ο χώρος σχεδόν αδειάζει. 

Τώρα μπορώ να τον διακρίνω καθαρά, είναι αυτός που περιμένω να μου προσφέρει 

ανάσταση με το καλωσόρισμα. Δεν ήξερα αν τον γνωρίσω, όμως τώρα είμαι 

σίγουρη, δεν κάνω λάθος. Τον παρατηρώ καθώς τον πλησιάζω, όμως η βαλίτσα μου 

βαραίνει ξαφνικά σαν να αρνείται να με ακολουθήσει, σαν κάτι να μην πηγαίνει 

καλά και θέλει να με καθυστερήσει. Δεν αφήνω το βάρος της να μου κόψει τον 

βηματισμό, πρέπει να φτάσω τον ψηλό άντρα που με περιμένει. 

Με κοιτάει στα μάτια, καταλαβαίνει ότι κατευθύνομαι προς αυτόν. Όσο τον 

πλησιάζω διαπιστώνω πως είναι όπως ευχόμουν να είναι. Δείχνει πολύ νέος και 

τα ξανθά κοντά του μαλλιά έρχονται σε τέλεια αντίθεση με το σκούρο κοστούμι 

που φορά. Αν και κάπως φαρδύ, αλήθεια, μπορώ να διακρίνω ότι από κάτω του 

κρύβει ένα σώμα δυνατό. Όχι πως αυτό έχει σημασία, έναν φίλο δεν τον δέχεσαι 

όπως και να’ ναι; 

Δύο βήματα μακριά του σταματώ, η βαλίτσα έχει εγκαταλείψει την προσπάθεια να 

με καθυστερήσει. Είναι πια αργά. Χαμογελάμε και οι δύο ταυτόχρονα αν και 

κάπως αμήχανα. Μόνο τότε αφήνω το βλέμμα μου να πέσει στο αριστερό του χέρι 

όπου κρατά το καπέλο του και μια μικρή κάρτα όπου με κεφαλαία λατινικά είναι 

γραμμένο το όνομά μου: «MIRANDA». «Ναι, εγώ είμαι κύριε», του απαντώ φιλικά, 

«είμαι έτοιμη, σας ακολουθώ στο ταξί… αφήστε, θα κρατήσω εγώ την βαλίτσα».

149



Μια παράξενη Κυριακή

Ονομάζομαι Ελένη Βακεθιανάκη. Γεννήθηκα στο Ηράκλειο της Κρήτης όπου και 

δραστηριοποιούμαι έως σήμερα. Σπούδασα δημοσιογραφία στην Αθήνα και με την 

επιστροφή μου στην γενέτειρά μου εργάστηκα διαδοχικά σε τοπικά Μέσα Μαζικής 

Ενημέρωσης (τηλεόραση, εφημερίδα, ΕΡΑ, ανταποκρίτρια της εφημερίδας «ΤΑ ΝΕΑ», 

περιοδικά).  Είμαι μέλος της Ένωσης Συντακτών Ημερήσιων Εφημερίδων Ηπείρου 

Πελοποννήσου και Νήσων (ΕΣΗΕΠΗΝ). Μιλώ Αγγλικά, Γερμανικά και Ισπανικά. Είμαι 

ιδρυτικό μέλος της Θεατρικής Ομάδας των Δημοσιογράφων Ηρακλείου  που 

δραστηριοποιείται από το 2008. 

150


	Αναφορά Δημιουργού - Μη Εμπορική Χρήση – Όχι παράγωγα έργα 3.0 Ελλάδα 
	(CC BY-NC-ND 3.0 GR) 
	Προδευτέρα – Σπύρος Κουτσοσπύρος

	Επίσης σε τρεις ακόμη Διεθνείς Ανθολογίες  την «VIOLENCE AGAINST WOMEN MUSE FOR WOMEN ANTHOLOGY» από την ομάδα MUSEFORWOMEN POETS , την «ΑNTHOLOGY OF THE 9ELEVEN POETRY BY DR JP CHOMSKY» και την  « Acerbic Anthology Protest Poetry and Short Fiction against Gender Violence and Rape Authored by Muse For Women»με συντάκτες τους Sunil Sharma, Mutiu Olawuyi  2013.

