




















































23&1 σταθμοί


Μάχη Tζουγανάκη

23&1 
σταθμοί









5

23&1
σταθμοί



6

Μάχη Τζουγανάκη
23 &1 σταθμοί

ISBN: 978-618-81935-0-5
© Μάχη Τζουγανάκη
Αθήνα, 2015

επιμέλεια έκδοσης: Δήμος Χλωπτσιούδης
επιμέλεια εξωφύλλου: Κώστας Θερμογιάννης
e-mail: ekdoseis@tovivlio.net

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων “23 & 1 σταθμοί” εκτυπώθηκε σε
περιορισμένο αριθμό αντιτύπων και  διανέμεται  ελεύ-
θερα στο διαδίκτυο με άδεια Creative Commons. 
Επιτρέπεται η αναδημοσίευση και η αποσπασματική πα-
ρουσίαση με την υποχρέωση αναφοράς του ονόματος
της συγγραφέως. Το έργο διατίθεται μόνο για μη εμπο-
ρική χρήση.

http://tovivlio.net/


ISBN: 978-618-81935-0-5
© Μάχη Τζουγανάκη

Αθήνα 2015

7

23&1
σταθμοί

http://tovivlio.net


8

…για όλες εκείνες τις καρδιές που
στήριξαν τούτη την προσπάθεια...

...και κυρίως, στα δύο υπέροχα Ν
της ζωής μου…



9

ΠΕΡΙΕΧΟΜΕΝΑ

Αποστόλης
Βασίλης
Γιώργος

Διαμαντής
Έσμα

Ζωή
Ηρώ

Θεμιστοκλής
Ιγκόρ
Κυρά
Λίνα

Μανώλης
Νιόβη

Ξενοφών
Ορέστης

Πέτρος
Ρωξάνη

Σίφης
Τιμολέων
Υάκινθος

Φώτης
Χλόη

Ψαριανός
Ωκεανός

13
17
21
26
29
33
38
41
45
48
54
59
63
66
69
74
79
82
86
91
93
98

105
110



10

Μάχη Τζουγανάκη



11

Η καρδιά του ανθρώπου είναι
ένα κουβάρι κάμπιες.
Φύσηξε, Χριστέ μου,

να γίνουν πεταλούδες!

Νίκος Καζαντζάκης,
“Ο Χριστός ξανασταυρώνεται”



12



Αποστόλης
«10 και 5, 15, και αν προσθέσω και το 20 πάμε στο 35 και
μείον 2, 33 και άλλα 8, 41. Σίγουρα 41; Την προηγούμενη
φορά ήταν 43; Δε θυμάμαι. Πάμε πάλι από την αρχή» μονο-
λογούσε ο Αποστόλης περπατώντας.

«Θα πάρω το λεωφορείο με  το νούμερο 430. Κοίτα να
δεις έχει το 43 σαν το νούμερο που βρήκα πριν. Ή μήπως
δεν το βρήκα πριν; Ήταν πιο πριν! Μοιάζει με εκείνο το σταυ-
ρόλεξο. Τι είχε το 43 καθέτως; 43 καθέτως; Υπάρχει 43 κα-
θέτως; Πόσο μεγάλο ήταν το σταυρόλεξο; Εφημερίδας ή πε-
ριοδικού; Μπα, θα ήταν το 4 και  το 3. Ή το 4 και  το 1. Το
λεωφορείο πάντως είναι το 340. Είμαι σίγουρος» συνέχισε
τις σκέψεις του.

Περπατούσε με πολύ γρήγορο βήμα. Φορούσε ένα καφέ
παλτό και ένα μπλε πουλόβερ. Το παντελόνι του ήταν κοτλέ
-όπως του αρέσει- και  τα παπούτσια του γυαλιστερά. Στη
στάση του λεωφορείου σταμάτησε με απότομο φρενάρισμα,
πέφτοντας πάνω σε μια ηλικιωμένη κυρία.

«Πού πάτε, κύριέ μου!!» φωνάζει θυμωμένα η κυρία Ευ-
τέρπη, που περίμενε ώρες και ώρες να φανεί το λεωφορείο
με τον αριθμό 550, για να πάει στην κόρη της.

«Εσύ πού πας και πέφτεις πάνω μου!» της είπε εκνευρι-
σμένος ο Αποστόλης και συνέχισε να περπατάει, αφήνοντας
τη στάση πίσω του και  την κυρία Ευτέρπη αναψοκοκκινι-
σμένη να μιλάει ακατάπαυστα κουνώντας τα χέρια της.

«Πάμε πάλι, αφαιρώ από το 10 το 7 και έχω το 3 και προ-

13



σθέτω το 2 και πάμε στο 5, μαζί και άλλα 10 πάμε στο 15 και
τώρα βάζω 2... Όχι, όχι 3 και πάω στο 17... ή στο 18; Τελικά τι
έβαλα;» αναρωτιέται πιέζοντας τα χέρια του στις τσέπες του
παντελονιού του, που ήταν έτοιμες να τρυπήσουν!

Ο Αποστόλης συνέχισε  τις  πράξεις  όπως  του μάθαινε
τόσο καιρό ο Κώστας. Και με σίγουρο βήμα υψηλής ταχύ-
τητας έφτασε στην επόμενη στάση. Αυτή τη φορά κοντο-
στάθηκε και κοίταξε το δρόμο. Τότε ένα λεωφορείο σταμά-
τησε. Ο οδηγός άνοιξε τις πόρτες και καθώς κατέβαινε ο κό-
σμος,  ανέβηκε  και  εκείνος σπρώχνοντάς  τους όλους από
εδώ κι από εκεί. 

Γέλασε με  την επιτυχία του, καλησπέρισε το μηχάνημα
για τα εισιτήρια και κάθισε με φόρα σε μία μονή καρέκλα
κοιτάζοντας από το παράθυρο. Όταν το λεωφορείο ξεκίνησε,
ο Αποστόλης άρχιζε να αχνίζει με την αναπνοή του το τζάμι.
Έγραφε συνεχώς νούμερα και  νούμερα κάνοντας  τα απέ-
ναντι καθίσματα να τον παρατηρούν όλα. Άλλοι γελούσαν
και άλλοι τον δείχνανε. 

«Νάτο 1. Και ο φίλος μας το 43. Το θυμήθηκα! 43. Και 17.
Ναι, 17 σίγουρα. Και το λεωφορείο είναι το 417. Όχι είναι το
430. Ή μήπως το 340;» σκεφτόταν κάνοντας μουντζούρες
με τα χέρια του στο τζάμι εκνευρισμένος.

«Ποιο λεωφορείο είναι αυτό;» είπε απότομα στον μπρο-
στινό του, τραβώντας τον από το πουκάμισο.

«Μάζεψε  τα  χέρια σου από πάνω μου,  γέρο!»  του  είπε
θυμωμένα ο καλοντυμένος νεαρός.

«Ο Μανώλης μου είσαι;» του είπε και τον έπιασε πάλι από
το πουκάμισο απαλά.

«Γέρο, ξεκόλλα και άσε μου το πουκάμισο!» είπε ο νεαρός
και σηκώθηκε από την καρέκλα που καθόταν.

«Τον είδες; Μα τον είδες; Τι του έκανα; Ούτε να τον αγγίζω
δε θέλει πια. Τότε που τον ξεσκάτιζα καλά ήταν, ε;» είπε δυ-
νατά, κοιτάζοντας στον αέρα και χτυπώντας το ένα του χέρι

14

Μάχη Τζουγανάκη



νευρικά στο γόνατο.
Μία κυρία στα πίσω καθίσματα τον κοίταζε επίμονα. Στην

αρχή, ήταν πολύ ενοχλημένη με την άφιξή του και βουτή-
χτηκε στην εφημερίδα της χωρίς να σηκώνει βλέφαρο. Μα
λίγο αργότερα, έκλεισε απότομα την εφημερίδα και έμεινε
να τον κοιτάζει. Λίγες στάσεις μετά, αφότου έκανε μια σύ-
ντομη συνομιλία στο τηλέφωνο, αποφάσισε να κάτσει δίπλα
του.

«Έτσι είναι. Ξενυχτάγαμε όταν πόναγε η κοιλιά του, όταν
ανέβαζε πυρετό. Και τώρα “άσε με, γέρο!” Άκου γέρο τον πα-
τέρα  του! Πατέρα,  ρε!!! Πατέρα!!!»  είπε  και φώναζε θυμω-
μένα.

«Μη στεναχωριέσαι! Έτσι είναι και η κόρη μου!» του είπε
στοργικά.

Ο Αποστόλης γύρισε και την κοίταξε με το έντονο γαλάζιο
του βλέμμα που σχεδόν  τη μούδιασε. Δεν  της απάντησε.
Γύρισε ξανά μπροστά και σιώπησε, συνεχίζοντας να κάνει
σχέδια στο τζάμι.

«Θέλεις να κατεβούμε μαζί στη στάση;» του είπε ακου-
μπώντας τον μαλακά στην πλάτη.

Ο Αποστόλης τινάχτηκε μόλις τον ακούμπησε και πήγε
πιο μπροστά το σώμα του.

«11 και 2, 13 και ένα 14. Δεν την ξέρω, Κώστα. 14 και 4 εί-
ναι 18 και το λεωφορείο είναι το 418. Όχι είναι το 43. Όχι
είναι το 430. Πρέπει να είναι το 430! Δεν την ξέρω...» σκε-
φτόταν, χτυπώντας νευρικά τα πόδια του στο πάτωμα του
λεωφορείου.

«Πήραμε το  ίδιο λεωφορείο και κατεβαίνουμε στο  ίδιο
σημείο για αυτό στο λέω μην τρομάζεις δα, κοτζάμ παλλη-
κάρι! Δε με ξέρεις. Είμαι η Ευτέρπη. Πάω να δω την κόρη
μου και τα εγγόνια μου. Να, κοίτα, τους έφτιαξα και σπανα-
κόπιτα.  Σου αρέσει  η σπανακόπιτα;»  του  είπε απαλά και
άνοιξε το τάπερ.

15

23 & 1 σταθμοί



Ο Αποστόλης  γύρισε  και  πάλι  απότομα προς  τη μεριά
της. Είδε την πίτα μέσα στο ανοιχτό τάπερ και άρπαξε ένα
κομμάτι. Νευρικά και απότομα άρχισε να τρώει το κομμάτι.
Η κυρία Ευτέρπη χαμογέλασε.

«Νόστιμη ε; Η μαμά μου μού την είχε μάθει. Μόνο που
κουράστηκαν τα χέρια μου, βρε Αποστόλη, και δεν ανοίγω
καλά το φύλλο... συμπάθα με αν δεν το βρίσκεις πολύ λεπτό»
του είπε με χαμόγελο.

Το λεωφορείο ετοιμαζόταν να σταματήσει. Η κυρία Ευ-
τέρπη σηκώθηκε ήρεμα,  τον  έπιασε από  το μπράτσο και
του είπε:

«Φτάσαμε, Αποστόλη μου. Έλα, σε περιμένει και ο φίλος
σου, ο Κώστας, στη στάση» του είπε τρυφερά.

Ο Αποστόλης σηκώθηκε αργά, την κοίταξε βαθειά στα
μάτια και της χαμογέλασε ανακουφισμένος. Κατεβήκαν στη
στάση και η κυρία Ευτέρπη τον κρατούσε γερά από το χέρι
της. Εκεί περίμενε ένας νεαρός με αγωνία. Σαν είδε τον Απο-
στόλη, ήρθε κοντά του, τον έπιασε από το χέρι και του χάι-
δεψε την πλάτη.

«Α...  με  το  430 ήρθες,  ε;»  του  είπε  γλυκά και  συνέχισε
«Μπράβο Αποστόλη, είδες πόσο καλά τα πας;» 

Ύστερα, έδωσε το χέρι στην κυρία Ευτέρπη, της είπε σι-
γανά «σ’ ευχαριστώ» και έφυγαν και οι δύο με ένα αυτοκί-
νητο. Η κυρία Ευτέρπη βουρκωμένη κάθισε πάλι στη στάση
περιμένοντας  το  επόμενο 550.  Ξαναπήρε  την  εφημερίδα
στα χέρια της, κοίταξε τη φωτογραφία και ξαναδιάβασε το
κείμενο:

«Amber Alert.  Εξαφανίστηκε ηλικιωμένος  ετών 75 που
πάσχει από alzheimer. Ονομάζεται Αποστόλης Στεργίου και
την ημέρα που εξαφανίστηκε φορούσε ένα καφέ κοτλέ πα-
ντελόνι,  καφέ γυαλιστερά παπούτσια, μπλε πουλόβερ και
ένα καφέ παλτό. Η κατάσταση της υγείας του είναι σοβαρή...»

16

Μάχη Τζουγανάκη



Βασίλης
Τον κυρ Βασίλη τον γνώρισα μια μέρα, πηγαίνοντας βιαστικά
για τη δουλειά. Από εκείνες τις μέρες που κρατάς τον καφέ
στο  χέρι,  περπατάς σαν παλαβός,  σκουντάς όποιον βρεις
μπροστά σου  εκνευρισμένος που  τολμά  να πηγαίνει  πιο
αργά από εσένα. Ήμουν κι εγώ ένας από αυτούς τους χυ-
δαίους που τολμάνε να φέρονται έτσι στη ζωή τους. Το ξέρω. 

Παλεύοντας να προσπεράσω το πλήθος για να χωθώ στο
μετρό του Συντάγματος, εκεί ανάμεσα στους κουλουράδες
και τους ζητιάνους, τους αλλοδαπούς και τους αστυνομικούς,
ένας λαχειοπώλης εμπόδιζε το δρόμο μου. Προσπαθούσα
να περάσω πότε δεξιά και πότε αριστερά του αλλά σα χα-
λασμένο ρολόι δε συντονιζόμουν ποτέ με την κίνησή του.
Δεν  ξέρω πόσο αστείος φαινόμουν,  αλλά ο  λαχειοπώλης
ετούτος  έβαλε  τα  γέλια δυνατά. Ο πρωινός ανοιξιάτικος
ήλιος γυάλιζε τα άγρια γένια του και τα χαλασμένα του δό-
ντια, τα κιτρινισμένα, φαινόντουσαν έτοιμα να ξεπηδήσουν
και να με κατασπαράξουν, μα το γέλιο του ήταν τόσο αλη-
θινό που μπορούσε να κάνει μια και να μας εξαφανίσει όλους
εμάς.

Τόσο δυνατός μου φάνηκε...
Θυμάμαι να κοιτάζω το ρολόι μου και να υπολογίζω την

άφιξή μου στη δουλειά, φανταζόμουν εκείνον τον καινούριο
που όλο με προλάβαινε και έφτανε πρώτος, να χασκογελά
με τη σημερινή του νίκη. Με έβλεπα ιδρωμένο να χτυπάω
την τσάντα μου εκνευρισμένα πάνω στο γραφείο, με το μι-

17



σοχυμένο -από την τρεχάλα μου για να προλάβω- καφέ.
Και  όμως,  για  μια  στιγμή,  βλέποντας  εκείνο  το  γέλιο

ένιωσα περίεργα. Αναρωτήθηκα αν  έφτιαξα ποτέ  ετούτη
την γκριμάτσα στο στόμα μου. Αν έγινα κι εγώ τόσο τρομα-
κτικά χαρούμενος με κάτι τόσο απλό... και μάγκωσα. Μα δεν
είχα χρόνο για άλλη σκέψη. Έκανα να φύγω κι εκείνος λες
και άκουσε την καρδιά μου, με κράτησε από το χέρι σφιχτά.

«Είχα ένα γιο σαν κι  εσένα. Τον έχασα. Έμφραγμα, μου
’παν. Τρελοί είστε, τους είπα. Είναι μόνο τριάντα πέντε, έμ-
φραγμα παθαίνουν κάτι παππούδες σαν κι εμένα. Φώναζα
δακρυσμένος, μην μπορώντας να τους πιστέψω, γιε μου. Δε
σε πειράζει που σε λέω γιο μου, ε;» και μην περιμένοντας να
απαντήσω συνέχισε. «Άγχος, μου είπαν. Πολλή δουλειά, μου
’παν. Σημεία των καιρών, μου είπαν. Καθόμουν και τους κοί-
ταζα σα χάνος, γιε μου. Ναι, ίδιος είσαι, γαμώ το» μου λέει
πιάνοντάς με από το σακάκι και ισιώνοντάς μου τη γραβάτα,
αγγίζοντάς με απαλά για λίγο στο μάγουλο. 

«Έτσι γυαλισμένος ήταν κι εκείνος. Όμορφος... όμορφος
και πετυχημένος, έτσι δεν το λέτε; Έτσι έλεγε και η μακαρί-
τισσα η μάνα  του. Τον θαύμαζε. Ο γιος μας, Βασίλη,  είναι
σπουδαίος μου έλεγε και βούρκωνε. Ναι μακαρίτισσα, γιε
μου, πώς να το αντέξει ετούτο το θανατικό μου λες;» είπε
και σταμάτησε κοιτάζοντας στον ουρανό βγάζοντας έναν
βαθύ αναστεναγμό.

Δεν ήξερα τι να κάνω. Από τη μια ήθελα να φύγω, γιατί
θα έφτανα τελευταίος πια, από την άλλη τα πόδια μου είχανε
μαρμαρώσει. Ένιωθα πως κάποιος με κάρφωσε εκεί στο πε-
ζοδρόμιο και πως έπρεπε να τα ακούσω όλα. Κοίταξα κι εγώ
στον ουρανό μαζί του. Με πιάνει δυνατά από το σακάκι και
μου φωνάζει! Τρόμαξα σα μικρό παιδί.

«Τι θες λοιπόν κι εσύ, γιε μου; Έχασα έναν... να χάσω κι
άλλον γιο;» και βουρκώνει. Ο γέρος τρελάθηκε, σκέφτομαι
και παράλληλα είμαι τόσο τρομαγμένος με τα λόγια του που

18

Μάχη Τζουγανάκη



νιώθω  τον  κρύο  ιδρώτα  να με  λούζει. Τρέμω ολόκληρος
εσωτερικά, σα να ανεβαίνει απότομα πυρετός, μα η λογική
κυριαρχεί και ηρεμώ.

«Δεν είναι όλοι έτσι, παππού. Μην ανησυχείς. Κρίμα για
το γιο σου, κρίμα, αλλά θα πρέπει να σε αφήσω γιατί το έμ-
φραγμα θα το πάθω κι εγώ αν χάσω τη δουλειά μου!» του
λέω και πάω να φύγω.

«Δε μου λες» μου φωνάζει και κοκαλώνω και πάλι. «Αυτό
που κάνεις  είναι  αυτό που ήθελες  να  κάνεις  από μικρός;
Αυτό που λαχταράς;» με κοίταξε βαθιά στα μάτια.

«Όχι ακριβώς, ψελλίζω, αλλά τα λεφτά είναι καλά, οπότε
δε με πειράζει. Δουλειά να έχουμε παππού...» του λέω νιώ-
θοντας ηλίθιος που ξεστόμισα τη φράση που λέμε όλοι μας
πλέον.

Με κοιτάζει σα χαμένος. Σκύβει στο σωρό με τα πράγματά
του που ’χε στη γωνία και βγάζει μια κατάμαυρη παμπάλαια
γραφομηχανή. Μένω να τον κοιτάζω χωρίς να ρωτάω. Με
πλησιάζει και μου λέει:

«Ήθελε να γίνει συγγραφέας. Έγραφε ό,τι θες σε τούτο
το διάολο. Τα έχω βρει όλα του τα χαρτιά και τα διαβάζω.
Παρ’ την» μου λέει και την πετά πάνω στο πανάκριβο κου-
στούμι μου.

«Τι να την κάνω, βρε παππού;» του λέω. «Κράτα την να
τον θυμάσαι» τον κοιτάζω με αγάπη.

«Όχι, γιε μου. Απόψε αυτή η γραφομηχανή θα έρθει στο
σπίτι σου, μου ’πε, και θα θυμάσαι ότι σου την έδωσε ο γερο-
Βασίλης ο τρελός».

Μέσα σε λίγα δευτερόλεπτα είχε  γίνει  καπνός. Έφτασα
στη δουλειά, αφήνοντας με ανοιχτό στόμα όλους τους συ-
ναδέλφους μου, σαν περπατούσα στο διάδρομο με τη γρα-
φομηχανή παραμάσχαλα, ακόμα το θυμάμαι. Για κάποιο πε-
ρίεργο λόγο εκείνη τη μέρα δε με ένοιαξε καθόλου η νίκη
του καινούριου. Ούτε καν τον είδα. Ούτε και την επόμενη,

19

23 & 1 σταθμοί



ούτε και την επόμενη...

Πάνε κάτι μήνες που παραιτήθηκα από τη δουλειά. Δεν
είπα ποτέ στο γερο-Βασίλη ότι είχα κι εγώ ένα σωρό από
παιδικά  χαρτιά  με  διηγήματα  και  ιστορίες.  Μα  σήμερα
έσβησα τα φώτα, άναψα τα κεριά και έχω ραντεβού με το
πεπρωμένο μου. Αυτή η μαύρη καλλονή θα γράψει την ιστο-
ρία  του  γερο-Βασίλη από  την αρχή,  έτσι  για  να μου πάει
γούρι. Και πού ξέρεις, ίσως εκείνος ο γιος να ζήσει τελικά σε
αυτήν την ιστορία...

20

Μάχη Τζουγανάκη



Γιώργος
Ο Γιώργος, καθισμένος στο γραφείο του, σκυμμένος πάνω
από  έναν υπολογιστή,  προσπαθεί  να στριμώξει  αριθμούς
σε ένα εξελόφυλλο. Το τσιγάρο ανάβει στο τασάκι και η στά-
χτη γεμίζει το τραπέζι. Το μισάνοιχτο παράθυρο την ταξι-
δεύει στα χαρτιά του, αλλά την αγνοεί. Όπως αγνοεί και οτι-
δήποτε συμβαίνει γύρω του. Αναψοκοκκινισμένος προσπα-
θεί να καταλάβει γιατί δε βγαίνει σωστά το ποσό της εκτύ-
πωσης που του δώσανε από το λογιστήριο. Προσθέτει και
ξαναπροσθέτει στο κομπιουτεράκι και πάλι λάθος. Ανοίγει
καινούριο φύλλο εργασίας,  τα  ξαναβάζει  ένα ένα και σαν
νεότερος Δημήτρης Χορν αναφωνεί τα δικά του αταίριαστα
νούμερα... ξεφυσώντας!

Η Άννα του έχει τηλεφωνήσει ήδη τέσσερις φορές. Μα
δεν το σηκώνει. Ξέρει τι θέλει. «Άλλο λίγο, ρε Άννα» σκέφτε-
ται «και θα είμαι σπίτι» για να πάνε σε εκείνο το τραπέζι που
κανόνισε με τους φίλους τους.

«Αμάν, ρε Άννα, της είχε πει το πρωί σαν έδενε τη γραβάτα
του, τι πας και κανονίζεις μέσα στις καθημερινές τραπέζια
και λοιπά; Αφού ξέρεις ότι ποτέ δεν ξέρω πότε θα γυρίσω!
Άσε δε που ο Πέτρος με την Ελένη το ξενυχτάνε πάντα και
δε λένε να ξεκολλήσουν από το τραπέζι! Πώς θα ξυπνάμε
το πρωί; Και έχει και το ταξίδι του ο Βασιλείου. Κάνε να μη
θελήσει  τίποτε άλλο και με  ξεσηκώνει από  τα  χαράματα!,
μουρμούραγε μπροστά στον  καθρέφτη βλέποντάς  το  εί-
δωλό της να τον κοιτάζει αμίλητη.

21



Δεν του απάντησε. Πήγε μέσα στην κουζίνα. Δεν πρόλα-
βαν να πούνε και τίποτε άλλο. Έφυγε σφαίρα για τη δουλειά.
Να φτάσει πιο νωρίς από τους υπόλοιπους να μην τον τρε-
λάνουν με τις καλημέρες, τα σπιτικά κέικ και τα πώς πέρασαν
το προηγούμενο βράδυ. Ποιο μωρό τους ξενύχτησε, ποια
ταινία είδανε ή τι έγινε στη σειρά που βλέπουνε σχεδόν όλοι
ανελλιπώς! Του είναι τόσο βαρετά όλα αυτά και κυρίως του
προκαλούν ηχορύπανση και δε μπορεί να συγκεντρωθεί!

Το απόγευμα πέρασε αθόρυβα στο γραφείο του Γιώργου.
Τον άφησε ακίνητο στην καρέκλα του. Οι περισσότεροι συ-
νάδελφοι είχανε φύγει και εκείνος ακόμα εκεί. Να ετοιμάσει
το σωστό αρχείο. Να το πάρει αύριο στο ταξίδι του ο προ-
ϊστάμενός του.

Ευτυχώς η Άννα σταμάτησε  τις κλήσεις.  «Κατάλαβε ότι
δε θα έρθω. Φιουυυ» μονολόγησε. Θα τους βρει στο τραπέζι.
Εξάλλου εκεί θα είναι μέχρι τα άγρια μεσάνυχτα ταλαιπω-
ρώντας  τους σερβιτόρους!  Γέλασε με  τη σκέψη  του και
άναψε  ένα καινούριο  τσιγάρο. Ξαφνικά  το σκέφτηκε. Του
έλειπε ένα χαρτί. Πώς δεν το είχε σκεφτεί τόση ώρα; Ψάχνει
στο γραφείο του, τα ανακατεύει όλα με μανία, αλλά δεν το
βρίσκει.

-  Ελένη, μήπως ξέρεις...,  λέει  γυρίζοντας  το κεφάλι  του
προς το γραφείο της συναδέλφου του και σταματάει.

Έχει ήδη φύγει. Μιλάει στο κενό. Στον υπολογιστή  της
στριφογυρνά το screen saver με το μωράκι της αγκαλιά. Βέ-
βαια. Η Ελένη όχι μόνο φεύγει νωρίς, αλλά φεύγει και πιο
νωρίς από εκείνον. Μειωμένο ωράριο. Εμείς λιώνουμε και
εκείνη τρέχει σπιτάκι της για να χουχουλιάζει με το μωρό
της. Η Ελένη και όλες οι Ελένες... τον κάνανε τώρα να κάθεται
εδώ μόνος του και να κάνει λογαριασμούς. Ορίστε, έφυγε
και ο Τάσος. Έχουνε  λέει στο σχολείο μία παράσταση για
την ανακύκλωση και η κόρη του θα είναι ένα αλουμινένιο
κουτί. Ούτε Χριστούγεννα είναι, ούτε 28η Οκτωβρίου, ούτε

22

Μάχη Τζουγανάκη



τίποτα.
- Δε φτάνει  που φεύγει  όλες  εκείνες  τις  ημέρες  για  να

προλάβει  μια σχολική  γιορτή,  έχουμε  και  αυτές  τις  παρα-
στάσεις!, μονολογεί.

Ανάβει κι άλλο τσιγάρο, αφήνοντας το προηγούμενο να
καίει στο τασάκι. «Πώς θα βρω το χαρτί;» σκέφτεται. Αρχίζει
και ψάχνει σε όλα τα συρτάρια της Ελένης.

- Μα αυτό δεν είναι γραφείο πια!, αναφωνεί. Φυλλάδια
από ένα σωρό εταιρείες για μωρά, εξετάσεις του μωρού, πι-
πίλες!

Ναι...  θυμήθηκε,  που  έλεγε στους υπόλοιπους πως πια
δεν έχει τσάντα, μόνο πιπίλες έχει και πράγματα της μπέμπας
της...  Ε μα πια...  όχι δε θα γίνει  έτσι  εκείνος. Έτσι  γίνονται
εκείνοι που και πριν το μυαλό τους το είχανε πάνω από το
κεφάλι τους. Αυτός διαφέρει. Να... ο μόνος που κάθεται εδώ
να βρει μια λύση!

Η ώρα περνά. Ο φύλακας του κτιρίου, τον έχει ήδη ρω-
τήσει ευγενικά πάνω από πέντε φορές πότε πιστεύει ότι θα
φύγει για να κλειδώσει και να βάλει το συναγερμό.

- Σε λίγο, μωρέ Θανάση, τι σε νοιάζει όλο το βράδυ εδώ
θα είσαι, του λέει νευριασμένα.

Δεν καταλαβαίνει γιατί τον ενοχλεί να πάει λίγο πιο πέρα
το πρόγραμμά του αφού δεν πρόκειται να πάει πουθενά. Τι
έχει να κάνει; Όλο σε έναν υπολογιστή είναι. Και στον υπο-
λογιστή  τον πέτυχε  χτες,  να  λέει  τραγούδια στο  γιο  του.
«Είναι κακόκεφος σήμερα ο γιος μου» του είπε ντροπαλά.
Δεν του απάντησε καν και έφυγε για το σπίτι.

Στο τελευταίο συρτάρι στέκεται πια τυχερός. Θριαμβευ-
τικά πλέον κάθεται στην καρέκλα του, καταχωρεί και τα νέα
ποσά και η νέα αναπαράσταση των αριθμών έρχεται σε από-
λυτη συμφωνία με  το  λογιστήριο. Τεντώνει  τα  χέρια  του
προς τα πάνω και ηρεμεί. Για πρώτη φορά, κοιτάζει έξω από
το παράθυρο. Όλα πλέον ολόμαυρα. Βράδιασε. Κοιτάζει το

23

23 & 1 σταθμοί



ρολόι. Είναι 22:00. Κλείνει υπολογιστές, τακτοποιεί αργά και
προσεκτικά τα χαρτιά του στα συρτάρια, φοράει το σακάκι
του και φεύγει για το εστιατόριο.

Στο εστιατόριο, μετά από ώρα που έψαχνε για πάρκινγκ,
φτάνει κοντά 23:00. Κοιτάζει το κινητό του σαν βγαίνει από
το αυτοκίνητο. «Περίεργο» σκέφτεται που δε βλέπει καμία
κλήση ή μήνυμα. Μπαίνει μέσα και τριγυρίζει το βλέμμα του
στα τραπέζια για να τους εντοπίσει.

- Καλησπέρα σας. Να σας βοηθήσω;, του λέει ένας σερ-
βιτόρος.

- Ε... ναι... ψάχνω τη γυναίκα μου μαζί με άλλο ένα ζευγάρι,
λέει και συνεχίζει να κοιτάζει ένα ένα τα τραπέζια.

- Α... μήπως λέτε για μία γυναίκα που ήταν σε εκείνο το
τραπέζι;, του λέει και δείχνει ένα άδειο μικρό τραπεζάκι στην
αίθουσα των μη καπνιστών.

- Ε... όχι όχι, αποκλείεται η γυναίκα μου να διάλεγε τραπέζι
εκεί!, γελάει δείχνοντας το πακέτο με τα τσιγάρα του.

- Μμμ... τότε πείτε μου το όνομα της κράτησης για να μι-
λήσω με τον υπεύθυνο να μάθουμε, του είπε με ευγένεια.

- Λαζάρου. Άννα Λαζάρου, του λέει δυνατά.
Ο σερβιτόρος πηγαίνει στην υποδοχή. Ύστερα από λίγα

λεπτά, ξαναγυρνά κρατώντας ένα φάκελο.
- Η γυναίκα σας ήταν τελικά σε εκείνο το τραπέζι, μόνη

της.  Κάθισε περίπου μια ώρα και  ύστερα  έφυγε. Αυτό  το
άφησε για εσάς, είπε και του έδωσε το φάκελο.

Έκπληκτος ο Γιώργος, ανοίγει  το φάκελο βιαστικά. Στο
διπλωμένο χαρτί  χορεύει  λυπημένα  το μήνυμα  της Άννας
με κραγιόν «Δε θέλω αυτόν τον πατέρα!». Ξετυλίγει το χαρτί
και βλέπει τις αιματολογικές εξετάσεις της Άννας. Έγκυος,
γράφει σε μια μικρή γωνιά. Τα χέρια του τρέμουν. Ο χρόνος
σταματά. Σκέφτεται το μωράκι στο screen saver της Ελένης,
το κοριτσάκι του Τάσου ντυμένο τενεκεδάκι, το Θανάση που
τραγούδαγε στο μικρό του γιο. Βουρκώνει. Δεν ξέρει τι τον

24

Μάχη Τζουγανάκη



έχει πιάσει. Σφίγγει το χέρι του στο σερβιτόρο δυνατά και
φεύγει για το αυτοκίνητο.

Στο ραδιόφωνο παίζει γλυκιά μελωδία. Η Αρβανιτάκη ερ-
μηνεύει Ελύτη που αρέσει στην Άννα του. Και τότε το άκουσε,
σα να άκουγε για πρώτη φορά το στιχάκι πάντα πάντα θα
’ναι αργά, δεύτερη ζωή δεν έχει... Πατάει τέρμα το γκάζι κλα-
μένος και φωνάζει δυνατά.

- Άννα μου, θα γίνω άλλος!

25

23 & 1 σταθμοί



Διαμαντής
Ο Διαμαντής με τα μάτια τα γυαλιστερά, τα θαλασσινά, κάνει
τα οχτάρια του στο μικρό λιμανάκι.

«Μαμά, μαμάααα» φωνάζουν τα πιτσιρίκια από μακριά,
δείχνοντάς τον με τα ακτινοδάχτυλά τους, προσπαθώντας
να ακολουθήσουν το ρυθμό των ποδιών του, «ο τρελο-Δια-
μαντής. Τι πλάκα που έχει!»

Οι μανάδες κουνάνε τα κεφάλια τους μίζερα και συνεχί-
ζουν να πίνουν τον καφέ τους και να αργοσχολούν με τις
άλλες φιλενάδες τους. Πού καιρός για να χωρέσει ένας άν-
θρωπος ακόμα στο μυαλό τους. “Τρελός” είναι λέγανε, “τυ-
χερός, δεν καταλαβαίνει τι γίνεται στη χώρα μας”.

Από πίσω του, ένας σκύλος ερχότανε πάντα πιστός και
αγαπησιάρης.  Κατέβαζε  το  κεφάλι  του  κάτω και  ακολου-
θούσε  τη μυρωδιά  του  χνώτου  του αφεντικού  του. Όπου
και να ήταν τον έβρισκε, ό,τι και να έκανε ήταν εκεί, δίπλα
του σα σκιά. 

«Τι θες, μωρέ παλιόσκυλο, και εσύ... Φεύγα, μας κυνηγάνε,
θα μας πιάσουν» του φώναζε ο Διαμαντής κι εκείνο κολλη-
μένο απάνω του σε κάθε βίαιη κίνηση του Διαμαντή να τον
διώξει. Έβαζε θαρρείς όλη του τη δύναμη για να μείνει ακί-
νητο, τέτοια αγάπη του ’χε, όση δεν πήρε από πουθενά.

Πάνε μέρες που ο Διαμαντής γυρνά τους δρόμους πάντα
μεθυσμένος. Όπου και να πάει, του δίνουνε να πιει. «Πιες,
μωρέ Διαμαντή, να ξεδώσεις», «έλα πιες αυτό το ποτήρι και
άδειασέ μου τη γωνιά έχω και δουλειές», «έλα να τον μεθύ-

26



σουμε  τον  τρελο-Διαμαντή  να  γελάσουμε».  Κάνανε ηχώ
ετούτες οι φράσεις κάθε μέρα κι εκείνος με το βλέμμα του
τρομαγμένο κατέβαζε το ένα κρασί μετά το άλλο και παρα-
μιλούσε...

Τον κοίταζε ο φίλος του, νόμιζε κανείς πως ήθελε να του
πει  να σταματήσει  να πίνει,  να μην  τους ακούει.  Είχε  ένα
βλέμμα ετούτο το σκυλί που σε αγκάλιαζε. Κλαψούριζε για
να φύγουνε, κάθε φορά που τον κοροϊδεύανε και τον βάζανε
να χορέψει στο δρόμο ή να κρατήσει μεθυσμένος κανάτες
γεμάτες  κρασί στο  κεφάλι  του,  μα ο Διαμαντής  χανότανε
μες στο κρασί και ευχαριστούσε πάντα το εγωιστικό κοινό
του...

Ετούτη τη μέρα ο Διαμαντής δε σταματά πουθενά, κο-
ντοστέκεται μόνο για να πιει ένα ποτήρι και φεύγει. Είναι να
απορεί κανείς πώς στέκεται όρθιος μισή μερίδα άνθρωπος,
με μόνο το αλκοόλ στο αίμα του. Ο φίλος του γαβγίζει συνε-
χώς, όπως γαβγίζουν τα σκυλιά λίγο πριν το σεισμό, σα να
ζητά βοήθεια για το αφεντικό του, αλλά κανείς δε δίνει ση-
μασία. Το λιμάνι έχει τον τρελό του, τη γραφική του φιγούρα,
σαν  τον Πέτρο  τον πελεκάνο. Φιγουράρει  το όνομά  του,
ακόμα και στις στήλες της τοπικής εφημερίδας, από δαιμό-
νιους ρεπόρτερ που λατρεύουν να γεμίζουν τις φυλλάδες.

Λίγα βήματα μπροστά, λίγα πλαϊνά, λίγα πίσω... παραπατά,
πέφτει καμιά φορά και σηκώνεται πάλι... «Φύγε, μωρέ πα-
λιόσκυλο, μου μπερδεύεις τα βήματα και πέφτω!» τον κλω-
τσά και το σκυλί κρατά μεγαλύτερη απόσταση και συνεχίζει
να τον ακολουθεί.

Φτάνουν στην άκρη του λιμανιού, κάνοντας παρέα στο
φάρο.  Σουρούπωσε και  κοκκίνισαν  τα  κύματα  της άγριας
χειμωνιάτικης θάλασσας από το φως του. Ο Διαμαντής χα-
ζεύει το φως πάνω τους, σαν χάδι ερωτικό πάνω σε ατίθασο
κορμί. Κανείς δε βλέπει τα δάκρυα στα μάτια του παρά μόνο
ο φίλος του. Βραδιάζει και στέκει εκεί, παρά το κρύο, συνε-

27

23 & 1 σταθμοί



χίζοντας να κοιτά τη θάλασσα με μάτια υγρά. Μόνο ένας μι-
κρός θόρυβος ακούστηκε, όπως σκάει το κύμα στα βράχια...
κι  ύστερα σιωπή. Το  λιμάνι  γέμισε από κλάματα σκυλίσια
και κοκκίνισε ακόμα πιο πολύ ο φάρος, σα να ντρεπόταν. 

Την επόμενη μέρα, ο κόσμος έτρεχε στις δουλειές του,
τα καφενεία γέμισαν, τα παιδιά έπαιζαν από εδώ κι από εκεί.
Ο μανάβης φώναζε με το αυτοκίνητό του, οι κυράδες τον
ακολουθούσαν με τα εμπριμέ φορέματα στα στρουμπουλά
τους κορμιά. Κανείς δεν πενθούσε, κανείς δεν έκλαιγε, κανείς
δεν έψαχνε τον τρελό του χωριού.

Εκεί  στην άκρη  του  λιμανιού,  παρέα με  τον  λυπημένο
φάρο,  ένας σκύλος  γρυλίζει  ακίνητος,  κοιτάζοντας  τη θά-
λασσα. Η ουρά του δεν κουνιέται, το σώμα του τρέμει και
τα μάτια, αχ αυτά τα μάτια, μοιάζουν μ’ εκείνα τα γυαλιστερά
τα θαλασσινά  και  κλαίνε  χωρίς δάκρυα. Αντίο φωνάζουν,
θα μου λείπεις μια ζωή, χαϊδεύει πιστά με το γρύλισμά του
ετούτον το θαλασσινό τάφο... 

28

Μάχη Τζουγανάκη



Έσμα
Στα  χέρια  της  κρατούσε  ένα  χαρτί  από διαφημίσεις. Πριν
λίγο μοίραζε τέτοια φυλλάδια, στο απέναντι φανάρι, ένας
όμορφος νέος. Την πλησίασε, της γέλασε και της έδωσε ένα.
«Έλα,  πάρε  και  εσύ! Ποτέ δεν  ξέρεις!».  Εκείνη άπλωσε  το
χέρι. Μαθημένη σε τούτη την κίνηση. Συνέχεια του κορμιού
της. Το πήρε στα χέρια της και το κοιτούσε. Και ύστερα χά-
ζευε τον νέο από μακριά. Το σώμα της ολόκληρο μου μαρ-
τυρούσε τα πάντα. 

Μετά από λίγα λεπτά, το έβαλε στην τσέπη της και συνέ-
χισε  να περπατά. Φορούσε μία παλιά  κόκκινη φόρμα και
σκισμένα αθλητικά. Πάνω από τη φόρμα, φόραγε ένα αταί-
ριαστο μωβ πουλόβερ με χάντρες και δαντέλες. Με ένα χακί
ξεφτισμένο μπουφάν τυλιγμένο πάνω της μήπως και αντέξει
το κρύο, περπάταγε χωρίς να κοιτάζει γύρω της. Έτσι πέρασε
και το φανάρι με κόκκινο. Αν δεν την είχα παρατηρήσει από
ώρα, θα μπορούσα να την είχα χτυπήσει. Της πάτησα την
κόρνα για να τη σταματήσω, να μη συνεχίσει το δρόμο. Γύ-
ρισε και με κοίταξε παγωμένη με ένα καταπράσινο βλέμμα. 

Αυτή είναι η Έσμα. Μία μικρή γυναίκα, με γατίσιο βλέμμα.
Πανέμορφη μέσα σε τούτα τα άθλια ρούχα. Την είδε ο πατέ-
ρας  της σαν  γεννήθηκε και  χαμογέλασε. Όχι  γιατί  είδε  το
παιδί του για πρώτη φορά. Ούτε γιατί έζησε τούτο το θαύμα.
Αλλά γιατί με τούτη την ομορφιά θα είχε επιτέλους έξτρα
εισόδημα. Η μάνα της το ήξερε. Σαν είδε το βλέμμα του, κα-
τάλαβε τι θα ακολουθήσει. Μαθημένη σε τούτη τη ζωή, δεν

29



έφερε ποτέ καμιά αντίσταση.
Η ζωή της ξεκίνησε στην αγκαλιά της μάνας της και της

θείας της, δίπλα από φούρνους κι έξω από μετρό και στάσεις
λεωφορείων. Μέσα στο κρύο και στη βροχή για να συγκινούν
ακόμα περισσότερο. Άπλωναν το χέρι τους και εκείνη τους
κοίταζε όλους από ψηλά. Πότε να αδιαφορούν, πότε να αφή-
νουν κάποιο κέρμα. Ο ήχος του κέρματος την έκανε χαρού-
μενη. Άκουγε τους χτύπους στο στήθος της μάνας της και
ένιωθε τη δική της ευχαρίστηση. Έτσι μεγάλωσε. Με τα γκλιν
πάνω σε ποτήρια και δίσκους. Έτσι μεγάλωσε. Με τα βλέμ-
ματα όλων από ψηλά, πότε αποδοκιμαστικά, πότε θλιμμένα,
πότε ψυχρά. 

Αργότερα, συνέχισε μόνη της. Έξω από μαγαζιά καθόταν
εκεί με ένα λυπημένο βλέμμα και άπλωνε το χέρι της. Καμιά
φορά ερχόντουσαν κάτι γιαγιάδες και της δίνανε να φάει.
Άλλοι  την  παίρνανε  στο φούρνο  μαζί  τους  να  διαλέξει.
Άπλωνε και εκείνη τα χέρια της πάνω στο ζεστό τζάμι της
βιτρίνας του φούρνου και κοίταζε λαίμαργα. Δεν ήξερε τι
να πρωτοδιαλέξει. Το σταμάτησε όμως κι  αυτό μετά από
λίγο καιρό, σαν άρχισε να έρχεται σπίτι με μισό μεροκάματο.
Έβγαζε τη ζώνη ο πατέρας της και τη σημάδευε στην πλάτη.
Για να μάθει...

Σαν μεγάλωσε και  ξεβλαστάρωσε,  την  κοιτάζανε όλοι
σαν ξερολούκουμο. Την αθωότητά της, τη διέλυσε μια μέρα
ο θείος της. «Έτσι πρέπει», της είπε ψιθυριστά, «για να μα-
θαίνεις». Της έκλεισε το στόμα με τη βρωμερή παλάμη του
και ξεφύσαγε λαχανιασμένος στο αυτί της. Ήθελε να φωνάξει
δυνατά, να τον χτυπήσει, να φύγει όσο πιο γρήγορα μπο-
ρούσε. Μα σαν την απείλησε ότι θα της πάρει το μεροκάματό
της και θα τη στείλει με άδειο το πορτοφόλι της στον πατέρα
της, σώπασε και τον άφησε να λεηλατήσει το κορμί της.

Γύρισε σπίτι της με διπλάσια λεφτά. Ο θείος φάνηκε γεν-
ναιόδωρος. Με διαλυμένη  την ψυχή  της  είδε  τον πατέρα

30

Μάχη Τζουγανάκη



της να μετρά χαρούμενος τα λεφτά που έφερε και τη μάνα
της να την αγκαλιάζει. Στη χειρότερή της μέρα, οι γονείς της
χορεύανε από χαρά. «Μπράβο Έσμα, άρχισες να μαθαίνεις
τη δουλειά!» της φώναζε ενθουσιασμένος ο πατέρας της.

Κι έτσι έμαθε τη δουλειά. Ο θείος της τη μοίραζε από εδώ
κι από εκεί. Κι εκείνη σιωπηλή και άψυχη έδινε ό,τι της ζη-
τούσαν. Κάθε βράδυ γινόταν η Έσμα, η σκοτεινή γυναίκα με
τα γατίσια μάτια, που έκανε να τρέχουν τα σάλια όλων στα
μπαρ που τριγυρνούσε. Πληρώναν όσο όσο όλοι τους για
μία νύχτα μαζί της. Και γέμιζε το πορτοφόλι της, γέμιζε και
το πορτοφόλι του πατέρα της. Μόνο η μάνα της την κοίταζε
θλιμμένη. Έβλεπε το κορμί της σημαδεμένο, την ψυχή της
να αδειάζει και εκείνη την άφηνε απροστάτευτη.

Κάθε πρωί τριγυρνούσε στα φανάρια με το χέρι απλω-
μένο. Άλλαζε  τα προκλητικά ρούχα  της  νύχτας με παλιό-
ρουχα.  Γινόταν η Έσμα  των φαναριών. Με  το  λυπημένο
βλέμμα. Που παρακαλά για λίγα κέρματα. Έτσι μου χτύπησε
και  εμένα πριν  καιρό  το  τζάμι. Το κατέβασα και  την  είδα.
Θαμπώθηκαν τα μάτια μου. Εκείνη με κοίταζε αμίλητη. 

«Πώς σε λένε, κοπέλα μου;» της είπα με ενδιαφέρον.
«Έσμα» μου είπε καρφώνοντάς με.  «Πεινάω. Δώσε μου

κάτι για να φάω» είπε ψυχρά.
Έβγαλα ό,τι είχα στο πορτοφόλι μου και της το έδωσα.

Εκείνη με κοίταξε έκπληκτη κοιτάζοντας τα χρήματα. Ακόμα
και αν πέρναγαν πολύ περισσότερα από  τα  χέρια  της  τα
βράδια,  τα πρωινά  γινόταν  εκείνο  το μωρό στην αγκαλιά
της μάνας  του που περίμενε πώς  και  πώς  να ακούσει  το
γκλιν από ένα κέρμα. Μου γέλασε και ένιωσα πως με ευχα-
ριστούσε εκείνο το μωρό. Την έβλεπα να απλώνει τα χέρια
και να λαχταρά μια αγκαλιά. Ένα ταχτάρισμα. Ένα παιχνίδι.
Μία βόλτα στο πάρκο να την κάνω κούνιες. Λαχτάραγε να
παίξουμε με μία μπάλα,  να πούμε  τραγουδάκια και  να  τη
μάθω να περπατά. Με έκανε και δάκρυσα τούτο το χαμόγελο.

31

23 & 1 σταθμοί



Έκλεισα το παράθυρο και έφυγα βουρκωμένος.
Και  σήμερα,  ύστερα από καιρό,  έπεσε στο αυτοκίνητό

μου. Με πλησίασε σαν είδε ποιος είμαι και με κοίταξε χαμο-
γελαστή. Ύστερα έβγαλε το χαρτί από την τσέπη της. Έσκυψε
στο παράθυρο και μου είπε δειλά:

«Τι λέει εδώ;» ρώτησε ψιθυριστά και μου το έδωσε στα
χέρια να το διαβάσω.

«Μια διαφήμιση είναι για φροντιστήριο. Πηγαίνουν εκεί
τα παιδιά για να μάθουν περισσότερα από ό,τι μαθαίνουν
στα σχολεία...» της είπα χωρίς να ρωτήσω τίποτα. 

Την είδα ύστερα να κοιτάζει το νέο από μακριά. Και πάλι
εμένα. Πάγωσα με το βλέμμα της. Ύστερα, άρχισε να γελάει
νευρικά. Πήρε το χαρτί και το έσκισε μπροστά μου. Τρόμαξα.
Έκανε σαν  τρελή. Δεν ήξερα αν πρέπει  να βγω για  να  τη
σταματήσω, να την πάρω αγκαλιά και να της πω πως ποτέ
δεν είναι αργά. Μα δε μου άφησε περιθώριο...

Σαν έσκισε τα χαρτιά, γύρισε απότομα προς τη λεωφόρο
και πετάχτηκε μπροστά από ένα φορτηγό. Άνοιξα την πόρτα
του αυτοκινήτου αναστατωμένος. Ο νέος απέναντι σαν την
είδε να πέφτει  κάτω,  έτρεξε πάνω της. Την πήρε αγκαλιά.
Της μίλαγε. Εκείνη τότε, ματωμένη, με την ψυχή της έτοιμη
να πετάξει, του είπε με όση φωνή της είχε απομείνει:

«Σε μια άλλη ζωή... σε κάποιο άλλο φεγγάρι...» κι ύστερα
ξεψύχησε.

Έτσι απλά η ζωή της σταμάτησε. Αφήνοντας γεμάτα τα
πορτοφόλια των αχόρταγων πελατών της και άδειο το πορ-
τοφόλι του θείου και του πατέρα της. Έτσι απλά, σα να ’θελε
να αθωωθεί από τη νύχτα κι από τον ίδιο της τον εαυτό...

32

Μάχη Τζουγανάκη



Ζωή
Σφίγγει τα μάτια να παραμείνουν κλειστά και προσπαθεί να
αφήσει μαλακά τα βλέφαρα στο πρόσωπο, με τις κόρες να
τρεμοπαίζουν σα να βλέπουν εκείνο το ανέμελο όνειρο που
χάζευε πού και πού η μάνα της σαν κλέφτης στο παιδικό
της δωμάτιο. Προσπαθεί  να  τιθασεύσει  τα μάτια  της σαν
τότε, να νομίζουν όλοι ότι κοιμάται, ότι ονειρεύεται. Ονει-
ρεύεται, πόσο αστείο ακούγεται...

«Τι να βλέπει άραγε;» ψιθύριζε στον πατέρα της η μάνα
της τότε κι εκείνος της έλεγε παιχνιδιάρικα τραβώντας την
από το μπράτσο «Έλα, βρε Καίτη, μην της κλέβεις τη στιγμή...
Μεγάλωσε πια... Ας την να χορεύει με εκείνον το Μάκη στον
ύπνο της. Εκεί, της το επιτρέπω εξάλλου!!» και φεύγανε με
χαχανητά από το δωμάτιο. Έτοιμη ήταν να ανοίξει τα μάτια
και να τους κοροϊδέψει αλλά της άρεσε τόσο πολύ να συζη-
τάνε γλυκά μέσα στο σκοτάδι του δωματίου της, γιατί της
χάριζαν τα πιο όμορφα και τα πιο ασφαλή όνειρα...

Την έπιαναν και τη μάνα της κι εκείνα τα -πώς τα έλεγε,
α, ναι- αηδιαστικά σενάρια για γάμους, παιδιά, εγγόνια κλπ
κι ήταν στο τσακ να σηκωθεί όρθια στο στρώμα και να της
πει «Χώνεψέ το, μάνα! Δεν παντρεύομαι λέμε!» αλλά χαλάλι
τη νύχτα, χαλάλι εκείνα τα χαχανητά, της το χάριζε το ευαγ-
γέλιο...

Και τώρα, προσπαθώντας να διατηρήσει σφιχτά τα μάτια,
θέλει τόσο πολύ να μιλήσει για το γάμο της με τον όποιο
Μάκη, για το νυφικό που θα βρούνε, όσο υπερπαραγωγή

33



και να το φαντάζεται! Είναι σίγουρη ότι θα 'ναι τέλειο... Θέλει
να της πει για τότε που ήταν μωρό και δεν ξεκόλλαγε από
τη θάλασσα. Αχ ναι, τη θάλασσα, να ’ταν τώρα εκεί, αγκαλιά
με το Μάκη στην πενταήμερη της Ρόδου και να μην του έ-
λεγε πότε να χωρίσουνε γιατί θέλει να μείνει λίγο μόνη...

Τα κρατάει κλειστά. Μπορεί τελικά. Η μάνα της πείθεται
πώς  ταξιδεύει  κάπου αλλού και  την ακούει  με φωνή που
τρέμει. Νιώθει να συσπάται ένα στόμα ξερό σε υγρό πρό-
σωπο. Δεν ψιθυρίζει για κανένα γάμο. Δε θα ψιθυρίσει για
κανένα γάμο. Η καρδιά της σφίγγεται. «Μη μου κλαις, μάνα»,
θέλει να της φωνάξει. «Έτσι κι αλλιώς, δεν τον ήθελα πότε...»
Αλλά έλα που τα θέλει όλα τώρα!

«Δηλαδή, γιατρέ, δε μπορούμε να κάνουμε τίποτε άλλο;
Αν συνεχίσουμε  τις  χημειοθεραπείες άλλο  λίγο; Αν...»  τον
ρωτά βουρκωμένη.

Ο γιατρός τη διακόπτει. «Κυρία Ασημίνα, δεν έχει νόημα
πια... Μόνο να την κουράσουν μπορούν. Καλύτερα να μείνει
έτσι μέχρι να...» και τον διακόπτει. Τη νιώθει να κάνει την κί-
νηση να σωπάσει μήπως και τους ακούσει και του μιλάει πιο
σιγά.

«Δηλαδή πόσο, γιατρέ μου, πόσο...» λέει και απορεί πώς
ακούει τόσο καλά έναν τόσο σιγανό ψίθυρο.

«Θα ’ναι θαύμα αν αντέξει άλλο ένα μήνα...» της απαντά
κι εκείνος στην ίδια ένταση.

Μετά σιωπή. Μόνο  τα σιωπηλά δάκρυα  της μάνας  της
άκουσε  και  μια πόρτα  να ανοίγει  και  να  κλείνει  απότομα.
Έτσι φεύγουν οι  γιατροί. Σαν  τις  ταινίες. Δίνουν ένα μήνα
και φεύγουν. Επόμενος ασθενής. Επόμενη ανακοίνωση. Βλέ-
πει τον εαυτό της στη σειρά μαζί με άλλους να περιμένουνε
να ακούσουνε το νούμερό τους και μετά να φεύγουνε.

Το τηλέφωνο της μάνας της χτυπά και την τρομάζει. Πα-
ραμένει όμως εκείνη η κοιμισμένη, η ανάλαφρη. Η μάνα της
φεύγει γρήγορα έξω και εκείνη ανοίγει στα κλεφτά τα μάτια

34

Μάχη Τζουγανάκη



της για να σιγουρέψει ότι είναι μόνη.
Στο τσακ προλαβαίνει τα δάκρυά της πριν γεμίσουν το

πρόσωπο. Κοιτάζει από το παράθυρο έξω. Στο απέναντι κτί-
ριο είχανε γεννητούρια. Πώς στο διάολο το κανόνισαν τούτο
σκέφτεται... να κοιτά το ογκολογικό τμήμα το απέναντι μαι-
ευτήριο! Κάποιος αρχιτέκτονας με μαύρο χιούμορ, δεν εξη-
γείται αλλιώς. Την πιάνει νευρικό γέλιο, αλλά ευτυχώς το πνί-
γει γρήγορα. Αυτή η εναλλαγή στις εκφράσεις της είναι τρο-
μακτική. Θέλει να γελάσει και να κλάψει δυνατά. Κοιτάζοντας
εκείνα τα μπαλόνια τα μπλε με το κλασικό it’s a boy και τους
γελαστούς επισκέπτες που έσπευσαν να γνωρίσουν την και-
νούρια ζωή, το αποφασίζει. Αυτό το βράδυ τελικά. Αυτή η
απόφαση την ηρεμεί και την παίρνει ο ύπνος. Αυτή τη φορά
στα αλήθεια... 

Δεν ήξερε πόση ώρα κοιμόταν, αλλά όταν άνοιξε τα μάτια,
έξω ήταν σκοτάδι. Η μητέρα της έχει ακουμπήσει στο πλαϊνό
της καρέκλας και κοιμάται με μια ζακέτα μισοτυλιγμένη πά-
νω της και τα γυαλιά της αιωρούνται με το κόκκινο σκοινάκι
τους στον αέρα. Κάθε φορά που ανασαίνει βαριά εκείνα κά-
νουν κούνια. «Α ρε μαμά...» θέλει να της πει... «...πώς σε έκανα
έτσι. Μου γέρασες, μου πονάς, μου...» αλλά κρατιέται. Όχι
δάκρυα. Όχι συναισθηματισμοί. Τέρμα. Το αποφάσισε.

Το βράδυ  τη  χαιρετάει  γλυκά.  «Μα σίγουρα δε θες  να
μείνω, αγάπη μου;» τη ρωτάει ανήσυχη.

«Όχι, μαμά, θέλω να ξεκουραστώ, εξάλλου, πότε σε χρει-
άστηκα μέσα στο βράδυ; Αν θελήσω κάτι, κοίτα... πατάω το
κουμπάκι και έρχονται τόσοι! Μην ανησυχείς. Θα τα πούμε
το πρωί» της λέει και μουδιάζει ολόκληρη, αλλά συνεχίζει
στον ίδιο τόνο. «Άντε πήγαινε στον μπαμπά να φάτε και κάτι»
της λέει σχεδόν μητρικά και της γελάει.

Το πρόσωπό της μάνας της μαλακώνει, τη φιλάει στο μά-
γουλο και φοράει  κανονικά  τη  ζακέτα  της προχωρώντας
στην πόρτα. «Μαμά...» της φωνάζει χωρίς να προλάβει να

35

23 & 1 σταθμοί



σταματήσει τη φωνή της.
«Τι ’ναι, Ζωή μου;» γυρίζει γρήγορα.
«Τίποτα,  τίποτα,  να προσέχεις»  της  είπε και  της γέλασε

ψεύτικα. 

Ήταν 12 νταν. Κανένας θόρυβος πια. Κανένας ήχος. Μόνο
τα μηχανήματα ακουγόντουσαν στη σειρά. Βγάζει απότομα
όλα  τα σωληνάκια από πάνω  της,  δαγκώνοντας  τα  χείλια
της από τον πόνο. Σηκώνεται όρθια και προσπαθεί να μην
πέσει κάτω από τη ζαλάδα. Καταφέρνει επιτέλους να ισορ-
ροπήσει. Ανοίγει την πόρτα της προσεκτικά και κοιτάζει αν
τη βλέπει κανείς. Ο διάδρομος είναι άδειος. Η καρδιά της
χτυπά πολύ γρήγορα. Με μεγάλη ταχύτητα αλλά απαλά βή-
ματα, φτάνει στην πόρτα της εξόδου. Την ανοίγει γρήγορα
και βρίσκεται επιτέλους στην σκάλα. Δυο όροφοι χρειάζονται
και έχει φτάσει στην ταράτσα. Μετά δυο βήματα, άντε λίγα
παραπάνω, και τέλος. Αυτό ήταν. 

Ανεβαίνει τη σκάλα, λαχανιάζοντας. Δεν είχε καταλάβει
πόσο αδύναμη ήταν,  μέχρι  που σηκώθηκε όρθια από  το
κρεβάτι. Όταν φτάνει  στην  ταράτσα  είναι  εξουθενωμένη.
Τραβάει την πόρτα, αλλά τίποτα. Φαντάζεται ότι είναι από
την αδυναμία της, οπότε συνεχίζει να παλεύει να την ανοίξει
μέχρι που συνειδητοποιεί ότι κάτω είναι κλειδωμένη με λου-
κέτο. Το λαχάνιασμά της συνοδεύεται από ψίθυρους απο-
γοήτευσης. Όμως αμέσως  της  έρχεται  η  ιδέα.  Κατεβαίνει
δύο σκάλες κάτω και καλεί το ασανσέρ. Μόλις φτάνει, μπαίνει
μέσα και μαγκώνει την πόρτα για να μην μπορεί να το καλέ-
σει  κανείς. Ύστερα με δύναμη ανοίγει  τα  τζάμια από  την
οροφή. Ευτυχώς είναι χαμηλοτάβανο. Σκαρφαλώνει με πολύ
κόπο στην οροφή του. Βρίσκει τη σκάλα και αρχίζει να την
ανεβαίνει. Και τότε σήκωσε το κεφάλι της ψηλά, για να δει
πόσο έχει ακόμα. 

Η κατάμαυρη νύχτα λούζεται από μια τρυφερή πανσέ-

36

Μάχη Τζουγανάκη



ληνο. Το τρομακτικό σκοτάδι έχει το δικό του φωτάκι για να
μην φοβούνται τα αστέρια, για να μη φοβάται και εκείνη.
Στεκόταν εκεί ψηλά, λες και ήθελε να της μιλήσει. Θυμήθηκε
τη μάνα της, που της το έδειχνε και της έλεγε «Το βλέπεις το
φεγγαράκι; Ήρθε και σε περιμένει να πας για ύπνο να σου
φτιάξει ένα όμορφο όνειρο», χασμουριόταν ήρεμα και αφη-
νόταν στην αγκαλιά της...

Ήταν τόσο όμορφο... που το σώμα της πάγωσε ολόκληρο.
Αρκούσαν  ελάχιστα δευτερόλεπτα  για  να απολαύσει  μια
τόσο όμορφη στιγμή... Ξαφνικά το σχέδιό της φάνταζε γε-
λοίο. Όσο  γελοία ήταν  και  εκείνη η φρασούλα  «θέλω να
μείνω μόνη μου». 

Όχι, δε θα έχανε ούτε λεπτό από τη ζωή της. Τέλος.

37

23 & 1 σταθμοί



Ηρώ
Έκλεισε  τα ρολά στο σαλόνι και  τις κουρτίνες. Έσβησε το
φως και  άναψε μονάχα  ένα  χάρτινο φωτιστικό δαπέδου,
εκείνο με το κέρινο φως, δώρο γάμου από την καλή της φι-
λενάδα. «Για τα σκοτάδια σας, Ηρώ μου» έγραφε λακωνικά
στην ευχετήρια κάρτα.

Κλείδωσε την εξώπορτα και έβαλε πάνω το κλειδί. Φόρεσε
το αγαπημένο της λινό φόρεμα, εκείνο που είχε βάλει ένα
ζεστό καλοκαίρι σε ένα γαλάζιο νησί. Έλυσε τα μαλλιά της
και  έβαλε ένα κατακόκκινο κραγιόν. Κοίταξε  το πρόσωπό
της στο καθρέφτη. Χάιδεψε γλυκά τα μάγουλά της. Χαμογέ-
λασε τρυφερά σε εκείνον που είδε μέσα από τον καθρέφτη,
να στέκει πίσω της. Της άπλωνε το χέρι για να χορέψουν μα-
ζί. Γύρισε απότομα μπροστά του με κίνηση χορευτική, που
έκανε το φουστάνι της να στροβιλιστεί.

Την κοίταζε μαγεμένος. Βάζει το dvd, πατάει το νούμερο
και έρχεται πάλι κοντά του. Και  εκείνος, θαμπωμένος,  την
πιάνει με την ιδρωμένη του παλάμη. Γύρω γύρω στο σαλόνι
σε ένα βαλς ερωτικό οι δυο φιγούρες τριγυρνάνε ανάμεσα
σε τραπέζια και καρέκλες. Τα φώτα ανάβουν και σαν προ-
βολείς τους ακολουθούν σε κάθε τους βήμα. Κάνουν φιγού-
ρες απόλυτα συγχρονισμένοι. Ο κόσμος λίγο πιο μακριά σε
κάτι ρομαντικά  τραπεζάκια υπό  το φως  των κεριών,  τους
κοιτάζει εντυπωσιασμένος και τους χειροκροτά σε κάθε δύ-
σκολη φιγούρα.  Εκείνοι  δεν  τους  κοιτάζουν  καν.  Χαμένοι
στον ρυθμό απολαμβάνουν ετούτο το βαλς ενωμένοι. 

38



- Πόσο όμορφη είσαι, της ψιθυρίζει στο αυτί. Σε αγαπάω,
ψυχή μου, της λέει γλυκά και εκείνη τον κοιτάζει στα μάτια
ευτυχισμένη. 

- Χόρεψέ με, του φωνάζει, κάνε με στροφές... έλα να πε-
τάξουμε...

Γελάει δυνατά, όλα είναι όμορφα λαμπερά, ο κόσμος συ-
νεχίζει να χειροκροτά, εκείνος συνεχίζει να της μιλάει γλυκά,
εκείνη συνεχίζει να γελάει δυνατά, μέχρι που ένας δυνατός
θόρυβος σταματά απότομα το χορό κι εκείνη ξεγλιστρά τρο-
μαγμένη από τα όμορφα χέρια.

Ακούγονται πλέον δυνατές γροθιές στην εξώπορτα, κλεί-
νει βιαστικά το στερεοφωνικό, βγάζει γρήγορα το φουστάνι
από πάνω της και  τυλίγεται με τη φθαρμένη καρό ρόμπα
της. Πιάνει  γρήγορα  τα μαλλιά  της σε μια άχαρη κοτσίδα
και πηγαίνει στην πόρτα, βγάζει τα κλειδιά και πριν προλάβει
να ανοίξει, το κλειδί απέξω γυρίζει στην πόρτα.

- Πού είσαι τόση ώρα, χριστιανή μου; Δεν ακούς που σου
χτυπάω; Τι τα βάζεις τα κλειδιά πάνω; Θα σε κλέψουν νομί-
ζεις; Θα δούνε τη σπάνια ομορφιά σου και θα σε βιάσουν;
Άντε ζώο, προχώρα, μου κλείνεις το δρόμο! Πεινάω σα λύ-
κος! Ελπίζω μόνο να μαγείρεψες τίποτα καλό, να μην ξοδεύω
άδικα τα λεφτά μου σε φαγητά! 

Προχώρησε βιαστικά προς τα μέσα δωμάτια, σπρώχνο-
ντάς την να κάνει στην άκρη. Τον κοίταζε να απομακρύνεται,
φοβισμένη και βουρκωμένη. Παρακάλαγε να γίνει πάλι εκεί-
νος ο όμορφος χορευτής που της έλεγε πως την αγαπάει,
μα εκείνος προχώραγε σα θηρίο ανήμερο προς τα μέσα.

Ξαφνικά,  σταμάτησε  να προχωράει  και  γύρισε  και  την
κοίταξε προσεκτικά στο πρόσωπο. Το σώμα της ταράχτηκε,
η καρδιά της χτύπησε, για πρώτη φορά την κοίταζε τόσο
έντονα στο πρόσωπο όπως παλιά. Άρχισε να έρχεται κοντά
της. Τρέμει.  «Τελικά  να,  όλα μπορούνε  να αλλάξουν,  σκέ-
φτεται. Νάτος ο άντρας που παντρεύτηκα, θα μου ζητήσει

39

23 & 1 σταθμοί



να ξαναβάλω το τραγούδι. Νάτος! Θεέ μου, πλησιάζει...» Έρ-
χεται κοντά της σε απόσταση αναπνοής.

- Τι  κραγιόνια  είναι  αυτά;  Έτσι  τριγυρνάς στο σπίτι;  Για
αυτό αργείς να ανοίξεις τις πόρτες; Κοίτα έναν κλόουν που
θέλει να’ ναι και γυναίκα βλέποντας πρωινάδικα, όταν εγώ
σκοτώνομαι στη δουλειά για εκείνη! Αχάριστη, της είπε δί-
νοντάς της μια δυνατή σπρωξιά προσγειώνοντάς την στο
πάτωμα.

Με το ένα χέρι να σκουπίζει τα χείλια της... και το άλλο τα
μάτια της... κάθεται στο πάτωμα και τον κοιτάζει να απομα-
κρύνεται  ξανά στο δωμάτιό  τους. Πίσω  της  είναι  εκείνος.
Την κοιτάζει βουρκωμένος. Της δίνει το χέρι να σηκωθεί, μα
εκείνη ντρέπεται να τον κοιτάξει στα μάτια. Κάνει πως δεν
είναι εκεί. Δεν τον θέλει εκεί πια. Πιάνει το dvd και το σπάει
στη μέση, πληγώνοντας τα χέρια της. Μα η μουσική συνεχίζει
να παίζει στο δωμάτιο...

Τώρα μισώ... Τα φθαρμένα βελούδα τα μισά μου κραγιόν,
τις σκισμένες σελίδες και το φως των κεριών... Τις θλιμμένες
κοπέλες με τσιγάρο ή ποτό, που πια μόνες χορεύουν... ένα βαλς
για δυο..."

40

Μάχη Τζουγανάκη



Θεμιστοκλής
Η εγγονή μου,  το Ρηνιώ,  είναι  το πιο  έξυπνο πλάσμα που
έχω γνωρίσει. Σας το λέω να το ξέρετε, αν και δεν είμαι σί-
γουρος ότι θα το μάθετε και ποτέ. Θα πρέπει να το τελειώσω
το κείμενο, μα εγώ είμαι μόλις στην αρχή του.

Δεν ξέρω αν σας το είπα, αλλά είμαι συγγραφέας. Ναι,
συγγραφέας, μη γελάτε. Από εκείνους που τους βλέπεις κολ-
λημένους σε μια γραφομηχανή συνέχεια. Τάκα τάκα τα πλή-
κτρα. Και τώρα ετούτος ο διάολος, ο υπολογιστής. Τσίκι τσίκι,
παράταιρος ήχος μου φαίνεται με τούτα τα κουμπιά, και όλο
μπερδεύω τα γράμματα κι ας είναι στην ίδια σειρά! Μα δι-
άολε...  αν δεν ακούσεις  εκείνο  το δυνατό ηχηρό  γράμμα
πώς θα νιώσεις τη λέξη;

«Παππού, θα το χαλάσεις το laptop» φωνάζει και η Ρηνιώ
μου. Τι να της πεις. Ας το χαλάσω. Και τι θα γίνει δα; Έτσι κι
αλλιώς εκείνη μου το πήρε. «Για να ξαναγράψεις» είπε. Χατίρι
δε της χάλασα ποτέ. Κι ας έβαλα εκείνη την τελεία πριν χρό-
νια. Δεν πάει άλλο, είπα. Στέρεψα. Μάταια χτυπάω τις πόρτες
του κόσμου. Ανθρωπιά δε βρήκα. Σαν κάηκε το σπίτι με τα
γραπτά μου ούτε γείτονας δεν ήρθε να κρατήσει ένα λάστιχο.
Όταν καιγόταν, ο καπνός δεν πέρασε από τα ακριβά τους
τζάμια να δεις, γι’ αυτό και δεν καρδιοχτύπησαν μαζί μου.

Συγγραφέας! Έτσι συστηνόμουν. «Θεμιστοκλής Ιατρίδης,
συγγραφέας» και έδινα με σοβαρότητα το χέρι. Κι ύστερα
με ρώταγαν για τα βιβλία μου. Κανένα δεν ήξεραν. Παίρνανε
ύφος μερικές μερικές ότι τα είχανε κάπου διαβάσει ή τα ξέ-

41



ρανε. «Αα... ώστε εσείς είστε!» αναφωνούσαν με θαυμασμό
για να μην ξεγυμνωθούν. Πλάκα που είχε όμως. Αράδιαζα
ό,τι τίτλο μπορείτε να φανταστείτε. Ό,τι μου κατέβαινε. Ξαφ-
νικά ένιωθα τις βιβλιοθήκες μου γεμάτες από σκονισμένα
βιβλία. Κάθε βράδυ αχνίζανε οι  ιστορίες στο δωμάτιο, ξε-
τρύπωναν από τα βιβλία και ανακατεύονταν. Τελικά ήμουν
σπουδαίος συγγραφέας!

Το Ρηνιώ, σαν ήταν μικρό και το κουβάλαγα σε τούτες τις
κοινωνικές υποχρεώσεις, μου τράβαγε το σακάκι. «Μα παπ-
πού... δεν έχεις βιβλία» ψιθύριζε. «Σώπαινε, Ρηνιώ μου. Στο
πατάρι τα έχω» της έκανα για να μη ρεζιλευτούμε. Και εκείνη
έτρεχε τα απογεύματα και μου ζητούσε σκάλα στο σπίτι να
ανεβεί στο πατάρι να διαβάσει  τα βιβλία του παππού της
του συγγραφέα!

Όταν μεγάλωσε, κατάλαβε πως ο παππούς της, το μόνο
που έκανε, ήταν να γράφει χαρτιά. Πολλά χαρτιά. Ιστορίες
από εδώ κι από εκεί. Χωμένες σε συρτάρια, σε μπαούλα...
ακόμα και μία στην κατάψυξη βρήκαμε μαζί. «Βρε παππού,
τόσες πεταμένες ιδέες» μου έλεγε σα μεγάλωσε λίγο. «Κα-
θόλου πεταμένες» της έλεγα σαν ξεκολλούσα τα χαρτιά από
τον πάγο. «Δροσερές και μυρωδάτες» της γέλαγα, μυρίζο-
ντας τα χαρτιά που  ’χαν γεμίσει σοκολάτα από τα παγωτά
του καλοκαιριού!

«Δε μου λες, τι είναι τώρα ετούτο;» της είπα παραξενεμέ-
νος. «Φωτογραφία, παππού» είπε με χαρά. «Φωτογραφία το
λες αυτό;» συνέχισα να απορώ. «Μα διάολε, ένα πουλί πάνω
σε ένα κεφάλι και όλο αυτό πετά πάνω από την έρημο Σα-
χάρα! Και εκείνο το παραθυράκι με την κοπέλα που το κοιτά
πώς βρέθηκε; Άσε δε που η κοπέλα μοιάζει με φυλακισμένη!»
Όλα ετούτα της έλεγα και εκείνη γελούσε, σαν μου έδειξε
μια φωτογραφία στον υπολογιστή. Λογοτεχνικός διαγωνι-
σμός,  μου  είπε.  Συγγραφή κειμένου βασισμένο πάνω σε
τούτη την εξωπραγματική φωτογραφία! «Για χάρη μου, ρε

42

Μάχη Τζουγανάκη



παππού! Κάν’ το για χάρη μου» φώναζε με παράπονο.
Έτσι  με  έβαλε  τιμωρία στο δωμάτιό μου με  το  laptop.

Μου το ’ βαλε λέει και background για να το βλέπω συνέχεια.
Να γράψω ό,τι μου ’ρχεται κοιτάζοντάς το. 1000 λέξεις λέει.
«1000 ακριβώς; Ούτε μία παραπάνω;» τη ρώταγα κοροϊδευ-
τικά.  Κι  εκείνη  έφευγε  ξεφυσώντας.  Σα  να  το άκουγα  το
“ώχου, βρε παππού, παράτα μας!”

Δεν ξέρω πόσες ώρες πέρασαν κοιτάζοντας ετούτη τη
φωτογραφία. Κάποια στιγμή με έπιασε και νευρικό γέλιο. Το
τι χαχανητά έριξα με τούτο το πουλί δε λέγεται. Μέχρι και
χάρο το φαντάστηκα. Να κόβει τα κεφάλια των πεθαμένων
και να τα σεργιανά στην άμμο των Νεκρών. Κάτι σαν τη Νε-
κρά θάλασσα. Μόνο εκείνο το κορίτσι δεν ήθελα να βλέπω.
Κάθε που πήγαινα να ταιριάξω τη φωτογραφία, με μια ιστο-
ρία με έπιανε τρέμουλο.

Νύστα που λέτε. Σα μαθητούδι κι εγώ, που έγραφα 100
φορές το “δε θα ξανακάνω φασαρία στο μάθημα” βαριόμουν
να γράφω και να σβήνω. Συγγραφέας να σου πετύχει. Και
τότε την είδα. Να φορά ένα άσπρο νυχτικό με το αρκουδάκι
της στο χέρι και να με ρωτά. «Παππού, πότε θα έρθει η μαμά
και ο μπαμπάς;» και εγώ να την πιάνω αγκαλιά και να της
χαϊδεύω  τα μαλλιά  κρατώντας  τα δάκρυά μου και  να  της
λέω γλυκά «Σε λίγο καρδιά μου, σε λίγο. Πήγαινε να κοιμηθείς
και θα ’ρθει σε λίγο η μαμά να σου φιλήσει τα μαλλιά, σαν
θα κοιμάσαι».

Ένα μαύρο κοράκι, τριγύρναγε με την κόρη μου και τον
άντρα της πάνω από το σπίτι μας, πάνω από τα σπίτια όλων.
Με  αίματα  στο  σώμα.  Έκανα  να  τους  πιάσω  μα  τίποτα.
‘Ετρεχα, έτρεχα να τους φτάσω, μέχρι που απομακρύνθηκα
από τα σπίτια, από τη γειτονιά, από παντού. Μόνος, σε μια
έρημο,  τριγυρνούσα  να βρω  την  κόρη μου,  την  κορούλα
μου και  να  της φωνάξω να μη μας αφήσει μόνους, μα  τί-
ποτα...

43

23 & 1 σταθμοί



Ένιωθα  να πνίγομαι. Η άμμος  έκαιγε,  άκουγα κοράκια
παντού, τριγύρναγαν από πάνω μου, με ψυχές στο στόμα,
μα πουθενά η ψυχούλα μου. Την έψαχνα παντού. Κούκλα
μου κουκλίτσα μου, της φώναζα, έλα να σου δώσω μια α-
γκαλιά, μα τίποτα. Τα κοράκια με πλησίαζαν, μα σα να μη
τους ταίριαζα, κανένα δε με έπιανε από τη ράχη. «Πάρτε με»
τους φώναζα. «Ελάτε, διάολοι, επιτέλους! Δε βαστάω άλλο!
Θέλω να τη δω!» πότιζα το πρόσωπό μου από δάκρυα και
ιδρώτα μα κανένα δεν με άρπαζε...

Και τότε, την είδα ξανά με το άσπρο νυχτικό της. «Παππού,
μη με αφήνεις. Μόνο  εσένα  έχω»  είπε  κλαίγοντας με μια
αλυσίδα στο χέρι να την τραβά. Τα παράτησα όλα, έσπασα
το παραθύρι, βρήκα τη δύναμη και της έβγαλα την αλυσίδα.
Σκούπισα το κλαμμένο πρόσωπό της και την αγκάλιασα σφι-
χτά. «Θα κάνω τα πάντα για σένα» της είπα.

Η λάμπα που έκαιγε τόση ώρα στο πρόσωπό μου με έκανε
να  ξυπνήσω. Έβραζε  το μισό μάγουλό μου και  έσταζε  το
μέτωπό μου. Τα μάτια μου ήταν κατακόκκινα, μα σαν τα σή-
κωσα και είδα τη φωτογραφία στο laptop, ένιωσα ένα ρίγος
να με διαπερνά. «Διάολε, πόσο όμορφη φωτογραφία είναι
τούτη!» είπα.

44

Μάχη Τζουγανάκη



Ιγκόρ
Μέσα στην παγωμένη γκαρσονιέρα, τυλιγμένος με μια παλιά
κουβέρτα, προσπαθώντας να τιθασεύσει το τρέμουλό του,
ένας καστανός σαραντάρης με γαλάζια μάτια, κάνει τις πιο
αστείες γκριμάτσες. Γελάει και υποφέρει ταυτόχρονα. Απί-
στευτος ηθοποιός. Υποφέρει το σώμα για εκείνον, η καρδιά
του ραγίζει, μα εκείνο το πρόσωπο, λες και τραβήχτηκε από
χίλια μπότοξ που κάνουν εκείνες οι κομψές και ματαιόδοξες
κυρίες, μένει τρομαχτικά χαρούμενο. 

Η  γυναίκα  του  το  ξέρει  εκείνο  το πρόσωπο.  Ξέρει  την
κάθε του έκφραση, τις ταλαντώσεις που κάνουν οι νέες ρυ-
τίδες. Μπορεί  να καταλάβει  τα πάντα από μια νέα άσπρη
τούφα. Τον κοιτάζει κι εκείνη και παγώνει το βλέμμα της, μα
καταφέρνει και γελάει μαζί του. Ανάμεσά τους ένα μικρό κο-
ριτσάκι σαν πριγκίπισσα. Κι ας φορά χιλιοχρησιμοποιημένα
ρούχα, είναι από εκείνες τις ηρωίδες των παραμυθιών που
φοράνε ένα γοβάκι και τα έχουν όλα. Έτσι θέλει να τη βλέπει
εκείνος. Έτσι θέλει να βλέπει το μέλλον της. Να το στηρίζει
σε εκείνο το τυχερό γοβάκι, σε μια κολοκύθα άμαξα, σε μια
νεράιδα νονά, για να ζεσταίνει λιγάκι ετούτο το άχαρο δω-
μάτιο.

Αν δεν είχε και τούτο το μικρό το laptop που του ’δωσε
ένας αγαπησιάρης γείτονας, δε θα έβλεπε πόσο μάκρυναν
τα μαλλάκια της μικρής του και πόσο αδυνάτισε η Άννα του. 

«Τι  είναι  το  Skype;»  τον ρωτούσε παραξενεμένος πριν
λίγο καιρό.

45



«Βρε Ιγκόρ πόσα δεν ξέρεις. Με αυτό θα μπορείς να βλέ-
πεις τη γυναίκα σου και το παιδί σου ό,τι ώρα θέλετε!»

Τον κοίταζε μαγεμένος. Τόσα χιλιόμετρα μακριά, χρόνια
τώρα, δεν είχε ποτέ σκεφτεί ότι θα μπορούσε να έχει μια τέ-
τοια επικοινωνία με το μωρό του και τη γυναίκα του. Ο Πέ-
τρος, ο γείτονας, τα κανόνισε όλα. Του έδωσε δανεικό ένα
παλιό laptop που είχε και τον συνέδεσε με το δικό του ασύρ-
ματο δίκτυο. Τόσο απλά. Με  ένα μπιμπ...  και  ξαφνικά  ένα
ψηφιακό τηλέφωνο τον έβαζε για λίγο στο σπίτι του, στην
αγκαλιά που λαχταρά των γυναικών του.

«Έλα, μπαμπά, κάνε μου και τη μαϊμού» του φώναζε η μι-
κρή του κι εκείνος ξέχναγε το κρύο, πέταγε την κουβέρτα
από πάνω του, έβαζε τα χέρια στο κεφάλι και φώναζε σαν
μικρός πίθηκος. Χαχάνιζε η μικρή του, στον παράδεισο ο Ι-
γκόρ.

«Πότε θα  έρθεις,  μπαμπά;» μαγκωνόταν στην  καρδιά
ετούτο το ερώτημα.

«Σύντομα, μικρή μου, σύντομα» την καθησύχαζε εκείνος
και προσπαθούσε να κοροϊδέψει τον εαυτό του.

Έτσι περνάγαν ετούτες οι παγωμένες μέρες, εκείνες που
δεν ανάβει ποτέ η αυτόματη θέρμανση κι ας κάνει ψοφό-
κρυο σε  τούτο  το διαμέρισμα. Ένα μικρό  τραπέζι  για  να
τρώει ό,τι βρει, δυο αλλαξιές φόρμες για να βάφει όπου κα-
ταφέρει να βρει δουλειά και 2-3 φωτογραφίες της οικογέ-
νειάς του, είναι το μικρό του καβούκι. Μοιάζει με εκείνα τα
φτωχικά παντελόνια, που αν τα γυρίσεις ανάποδα, θα πέσουν
τίποτα εισιτήρια και κάτι λίγα λεπτά, άντε και κανά περιτύ-
λιγμα από καμιά καραμέλα για να γλυκάνει το πόνο.

Πάει καιρός τώρα που κανένα τηλέφωνο δε χτυπά, όσο
κι αν ψάχνει. Νέκρα στη “γη της επαγγελίας” έτσι όπως είχε
δει την Ελλάδα μια παγωμένη ουκρανική βραδιά στην απελ-
πισία της ανεργίας του. Πτυχίο φυσικού και η γυναίκα του
ακτινολόγος και οι δυο βρέθηκαν κάποτε στην Ελλάδα, ο

46

Μάχη Τζουγανάκη



ένας  να βάφει  και  η άλλη  να  καθαρίζει  σπίτια.  Κι  ύστερα
ήρθε ετούτος ο άγγελος και ο ένας από τους δυο έπρεπε να
το μεγαλώσει. Έτσι, εκείνη γύρισε στην πατρίδα και αυτός
έμεινε εδώ να τους ζει μέχρι να μπορεί να γυρίσει.

Να τους ζει, τόσο ειρωνικό! Δε ζει ούτε αυτός. Εδώ και
καιρό. Κοροϊδεύει τον εαυτό του. Ποιο σπίτι να βαφτεί εδώ
πια; Εδώ κινδυνεύουν τα σπίτια, για ποια μπογιά να μιλάει
κανείς; Εδώ περνάνε μόνο κάτι μπλε, πράσινες και κόκκινες
μπογιές που, όπως και  να  τις ανακατέψεις,  το  ίδιο  χρώμα
βγάζουν. Απελπίστηκε. Δεν τραβά άλλο. Το πήρε απόφαση.
Θα γυρίσει και εκείνος εκεί. Κάτι θα βρει... Κάτι θα καταφέ-
ρει...

Είπε στον  ιδιοκτήτη  του σπιτιού ότι φεύγει.  Χαιρέτησε
τον Πέτρο, με μια γεμάτη αγκαλιά που δε χωρούσε τα ευχα-
ριστώ του. Μάζεψε τις δυο φόρμες και τις φωτογραφίες του
και με  την  ελπίδα ακόμα σχηματισμένη στα  κουρασμένα
καταγάλανα μάτια του, παίρνει το δρόμο της επιστροφής.
Κάτι καλύτερο θα βρει στην πατρίδα. Το λέει συνεχώς. Το
πιστεύει... 

Ο τόπος του, γεμάτος δακρυγόνα, διαδηλώσεις, αίμα και
ανομία. Οι φόρμες στο ντουλάπι σκονισμένες και  εδώ. Οι
φωνές όλων σε τούτο τον κόσμο λες και έχουνε βουτήξει σε
κάποιο μαγικό φίλτρο σιωπής και υποταγής. Κι εκείνος, ένα
άλλο παγωμένο βράδυ... με το γυάλινο βλέμμα του... θυμάται
εκείνο  το  ελληνικό  τραγούδι που αγάπησε με  το που  το
άκουσε και βουρκώνει:

Σαν το μετανάστη στη δική σου γη, μέρα νύχτα λύνεις δένεις
την πληγή κι όλα γύρω ξένα, κι όλα πετρωμένα και δεν ξημε-
ρώνει να ’ρθει η χαραυγή...

47

23 & 1 σταθμοί



Κυρά
Κάμωνα πως τη γνώριζα την Κυρά της απέναντι μονοκατοι-
κίας με το κλειστό φθαρμένο παράθυρο και την ξεραμένη
αυλή...

Ήμουν, δεν ήμουν 7  χρονών, όταν πλησίασα εκείνο  το
σπίτι και σκαρφάλωσα από το πεζούλι της αυλής, για να δω
μέσα από τη χαραμάδα που άφηναν τα ξύλα στο παντζούρι.
Τα υπόλοιπα παιδιά περιμένανε με τα χέρια στο στόμα και
έτοιμα να τρέξουν, αν πάει τίποτα στραβά. Ο μεγαλύτερος
της παρέας συντόνιζε την ομάδα και σώπαινε τα ανήσυχα
παιδιά, να μην ακουστεί ούτε ανάσα.

Θυμάμαι ακόμα την καρδιά μου να χτυπά, σαν πλησίαζαν
οι βλεφαρίδες στο μουχλιασμένο ξύλο. Τότε, μέσα στο λι-
γοστό φως που άφηνε το παραθύρι, την είδα. Ήταν κοντά
20 με  25  χρονών,  μη φανταστείς  ότι  μπορούσα να  λογα-
ριάσω τότε ηλικίες, μα οι γειτόνισσες του χωριού, σαν συζη-
τάγανε σιγανά με τη μάνα μου και πίνανε τους καφέδες τους
στο σαλόνι, λέγανε συχνά την ιστορία της. Κάθε φορά βρί-
σκανε  να πούνε  και  μια  καινούρια  ιστορία  και  θέριευε  το
παιδικό μυαλό και τα ’λεγα την επόμενη μέρα στους φίλους,
με περίσσεια φαντασία στις  λεπτομέρειες  της  κάθε  ιστο-
ρίας.

Την  κοίταξα  έτσι  εκείνο  το πρωινό,  κάνοντας όλες  τις
ιστορίες που ήξερα να σβήσουνε με μιας. Ήμουν μικρός για
να καταλάβω, αλλά και  αρκετά μεγάλος,  για  να δω πόσο
μόνη είναι. Με τα μάτια κολλημένα στο παραθύρι, τη χάζευα

48



που κρατούσε  έναν  καθρέφτη στα  χέρια  της,  καθισμένη
στην άκρη του κρεβατιού της. Βυθισμένη σε ένα τεράστιο
κόκκινο φόρεμα, με ξανθά μακριά μαλλιά αχτένιστα, κοίταζε
τον καθρέφτη συνεχώς. Του μίλαγε, μα δεν άκουγα τι έλεγε.
Τη μια γέλαγε και την άλλη σοβάρευε. Μέχρι που τον έφερε
κοντά στο στόμα της και τον φίλαγε ασταμάτητα. Ντράπηκα
σαν είδα το θέαμα και έχασα την ισορροπία μου, χτυπώντας
με φόρα το χέρι που κρατούσε το περβάζι για να μην πέσω
πάνω στο παντζούρι. Κρακ! 

Εκείνη γύρισε φοβισμένη και κοίταξε προς το μέρος μου.
Τρόμαξα  τόσο πολύ,  γύρισα  να  ζητήσω βοήθεια από  τον
αρχηγό της παρέας, να με κατεβάσει γρήγορα, μα όλοι τους
είχανε εξαφανιστεί με το που έκανα το θόρυβο. Χωρίς να το
πολυσκεφτώ,  έριξα  έναν πήδο και  έπεσα στα  χαλίκια  της
αυλής και άρχισα να τρέχω. Έτρεχα για πολύ ώρα. Ανώφελο
τρέξιμο χωρίς καμιά ουσία. Κανείς δε με ακολουθούσε. Το
ξέραμε όλοι ότι δε θα έτρεχε κανείς ξοπίσω μας, ό,τι κι αν
κάναμε σε  τούτο  το σπίτι  σαν  έλειπε ο  κυρ Αρτέμης από
αυτό. Λίγα λεπτά αργότερα, λαχανιασμένος και μακριά από
το σπίτι εκείνο, κοντοστάθηκα στα σκαλιά μιας πολυκατοι-
κίας και είδα ότι είχα πληγώσει με το ξύλο του παραθυριού
τη δεξιά μου παλάμη. 

Αστείο... Γέρασα και το σημάδι στο χέρι ακόμα εκεί είναι.
Δεν την ξεχνάω την Κυρά, είχε ένα λαχταρισμένο βλέμμα
σαν κοίταγε το καθρέφτη της. Τόσο πεινασμένο, τόσο παι-
δικό και τόσο γυναικείο. Με ρώταγαν οι φίλοι την επόμενη
μέρα τι είδα και δεν ξέρω γιατί, αν και μικρός, θεώρησα πως
το σωστό ήταν να μην πω τίποτα από όσα είδα. Σα να μην
ήθελα να δώσω κι άλλη τροφή για ιστορίες.

«Τίποτα δεν είδα» τους έλεγα νευριασμένος. «Πρόλαβα
νομίζετε;  Κούνησα  το  χέρι  στο παραθύρι  και  κόντεψα να
γκρεμοτσακιστώ και εσείς, βρε δειλοί, με παρατήσατε όλοι
και να τώρα τι έπαθα!» και έδειχνα με ηρωισμό το πληγωμένο

49

23 & 1 σταθμοί



μου χέρι. Στο κάτω κάτω ήμουν ο μόνος που πλησίασε τόσο
κοντά ετούτο το σπίτι...

Από όλες τις ιστορίες που λέγανε τότε οι γειτόνισσες με
τη μάνα μου, εκείνη που με έκανε να κρυφτώ πίσω από την
πόρτα του σαλονιού και  να  την ακούσω και  να  την ξανα-
κούσω αρκετές φορές, ήταν η μέρα που γεννήθηκε η Κυρά.
Την  ιστορία  την έλεγε η μεγαλύτερη της παρέας, η κυρία
Ισμήνη με το μακρύ κατάμαυρο μαλλί και τη γαμψή μύτη,
ίδια με μάγισσα έμοιαζε, που με τρόμαζε σαν με πλησίαζε
να μου τσιμπήσει το μάγουλο. Η κυρία  Ισμήνη, Πολίτισσα
στην καταγωγή, ήταν από τους πρώτους κατοίκους αυτής
της γειτονιάς και ήξερε την  ιστορία του κάθε γείτονα που
ερχόταν. Τους καλόπιανε με τα γλυκά της τα πολίτικα και με
το ζεστό της λόγο και σύντομα της ξετύλιγαν τις  ιστορίες
τους...

Εκείνη την εποχή στο απέναντι σπίτι είχε μόλις μετακο-
μίσει ένα νέο ζευγάρι. Ο Αρτέμης με τη γυναίκα του, τη Ζωή.
Η Ζωή ήταν έγκυος στον 8ο μήνα της, άλλος ένας μήνας της
έμενε για να ηρεμήσει έλεγε στην Ισμήνη, που σύντομα έπινε
καφέ στο σπιτικό τους. Ο Αρτέμης την κανάκευε συνεχώς
τη Ζωούλα του, ό,τι ήθελε της το έφερνε, δεν ήθελε να πονάει
με τίποτα. Τις έβλεπε να κουβεντιάζουν και έμενε αφηρη-
μένος, σχεδόν βυθισμένος στα μάτια της. «Έρωτας!» φώναζε
η κυρα-Ισμήνη στο σαλόνι και σιγοντάραν και οι υπόλοιπες
και αναστενάζαν, μαζί με τη μάνα μου με αχ και βαχ η καθε-
μιά τους.

Τότε η  κυρα-Ισμήνη σκοτείνιαζε  κι  έλεγε  για  εκείνη  τη
γέννα που έφερε στο σπίτι το μωρό σε μια κούνια και την
Ζωή σε ένα φέρετρο. Ο Αρτέμης αμίλητος και ανέκφραστος,
έκανε μέρες να πάρει την απόφαση να την κηδέψει. Το κλάμα
του μωρού ξεσήκωνε τη γειτονιά και η κυρα-Ισμήνη που το
λυπόταν, πήγαινε από το σπίτι συχνά να το ταΐσει και να το
αλλάξει. Τίποτα δεν της έλεγε ο Αρτέμης. Κουβέντα. Την κοί-

50

Μάχη Τζουγανάκη



ταζε να αλλάζει το μωρό, να το κοιμίζει και γύριζε το κεφάλι
του από την άλλη μεριά. «Έτσι μεγάλωσε ετούτο το παιδί»
έλεγε η κυρα-Ισμήνη με λυπημένη έκφραση ίδια κάθε φορά,
κουνώντας το κεφάλι της. Ξεφυσάγαν και οι υπόλοιπες και
λέγανε «Κρίμα... κρίμα.»

Κανείς δεν την είδε την Κυρά να βγαίνει ποτέ από το σπίτι
της. Μεγάλωνε  κλεισμένη  εκεί  μέσα. Ο πατέρας  της  κάθε
απόγευμα πήγαινε στο  καφενείο  της  γειτονιάς  και  γύριζε
πάντα με οχτάρια σπίτι από νταμιτζάνες τσίπουρο. Φωνές
ακουγόντουσαν στο σπίτι κάθε που έμπαινε μέσα. Τίποτα
δεν τ’ άρεσε. Την ήθελε σκλάβα του, όπως ψιθύριζαν κάποιες,
άλλες λέγανε πως δεν την ήθελε καν στο σπίτι του και πως
όσο ήταν μικρή είχε προσπαθήσει να την πνίξει αρκετές φο-
ρές. Πολλές οι ιστορίες, αρέσκονταν οι γειτόνισσες να λένε
κάθε απόγευμα στον καφέ ή μετά την εκκλησία της Κυριακής
σαν βλέπανε τον κυρ Αρτέμη να παίρνει το αντίδωρο. «Ο
βλάσφημος...» τις θυμάμαι να λένε «θέλει και αντίδωρο!!» 

Μια μέρα του Δεκέμβρη, λίγο πριν τα Χριστούγεννα, οι
καμπάνες της γειτονικής εκκλησίας μας, χτύπησαν πένθιμα.
Πέθανε λέει ο κυρ Αρτέμης. Ψίθυροι  ξετύλιξαν σε όλη  τη
γειτονιά.  Στην  εκκλησιά  εμφανίστηκαν συγγενείς που δεν
τους είχε δει κανείς ποτέ στο σπίτι. «Το σπίτι στην οδό Αν-
θέων» έλεγε η κυρα-Ισμήνη με γέλιο μάγισσας πάλι, σε κάνει
να θυμάσαι τους ξεχασμένους συγγενείς! Έψαξα να τη βρω
στην εκκλησία μα δεν ήταν πουθενά. Δε βγήκε από το σπίτι
ούτε τότε. Την έψαχνε ο κόσμος μα μάταια, η Κυρά έμεινε
κλεισμένη ως είχε μάθει τόσα χρόνια, σα φοβισμένο σπουρ-
γίτι που δεν ήξερε πως μπορεί να πετάξει και δεν πάτησε
για χρόνια ούτε καν στο σκαλοπάτι της εξόδου του σπιτιού,
ούτε άνοιξε ποτέ το παραθύρι της.

Οι συγγενείς μάλωναν με τους δικηγόρους τους για εκείνο
το σπίτι. Μα όσο υπήρχε εκεί μέσα η κόρη του κυρ Αρτέμη,
κανείς δε μπορούσε να του πάρει το σπίτι. Θυμάμαι να γυ-

51

23 & 1 σταθμοί



ρίζω από  τη δουλειά,  κατάκοπος  και  κουρασμένος  και  η
κυρα-Ισμήνη αγέραστη σαν τότε -επιβεβαιώνοντας την πα-
λιότερη παιδική μου φαντασία- μας έλεγε πως συχνά όταν
εκείνη  της πήγαινε φαγητό και  της  γέμιζε  το ψυγείο,  μα-
ζεύονταν όλοι τριγύρω της και της αρχίζανε τις ερωτήσεις.
Είχαν τολμήσει να της πούνε και να μην της ξαναπάει φαγητό,
έλεγε νευριασμένη.

Ήταν πρώτη του Απρίλη, θυμάμαι, η άνοιξη είχε γεμίσει
με μυρωδιές τη μικρή γειτονιά. Γύριζα με τα πόδια από τη
δουλειά, δεν πήρα καμιά συγκοινωνία, ήθελα να νιώσω λίγο
λεύτερος, λίγο μικρός, σαν τότε που σκαρφάλωνα στα δέ-
ντρα και έτρεχα με τους φίλους μου στις γύρω γειτονιές. Η
σκέψη η ανοιξιάτικη, μου έφερε την Κυρά στο νου να χτενίζει
τα αχτένιστα μαλλιά της στον καθρέφτη εκείνο και να ράβει
ένα κόκκινο φόρεμα στα μέτρα της και όχι να φορά εκείνο
το κλεμμένο από την ντουλάπα της μάνας που τρύπωνε συ-
χνά ο πατέρας της κι αγκάλιαζε τα ρούχα. Να ντύνεται και
να βάφεται όμορφα και να με συναντά στην απέναντι γωνία,
να της δίνω εκείνα τα παθιασμένα φιλιά που έδινε στον κα-
θρέφτη της σε μια τέτοια ανοιξιάτικη μέρα...

Σαν πλησίασα στο σπίτι, το όνειρο μου τερμάτισε με από-
τομες στριγγλιές. Άγνωστες στριγγλιές κοντά στο σπίτι της
Κυράς. Στριγγλιές αγωνίας και φόβου που γινόντουσαν όλο
και πιο έντονες... Έτρεξα γρήγορα απ ’έξω από το σπίτι της
και έμεινα κοκαλωμένος.

Δυο συγγενείς του κυρ Αρτέμη, είχανε σπάσει την πόρτα
και είχανε μπει στο σπίτι με το έτσι θέλω! Το έλεγε καιρό η
κυρα-Ισμήνη ότι ζαχάρωναν το σπίτι να το κάνουν ταβέρνα
και να γέμιζαν την αυλή με τραπέζια και τις τσέπες τους με
παράδες!

Αρπάξανε την Κυρά με βία και τη σπρώχνανε μέσα στο
σπίτι  και  εκείνη  να στριγγλίζει  σα  κατσίκι  που  το πας  για
σφαγή. Κρατιόταν από την κάσα της πόρτας και δεν άφηνε

52

Μάχη Τζουγανάκη



τα χέρια της.
«Έβγα, ανιψιά, να δεις τι ωραία που ’ναι έξω» την κανά-

κευαν δήθεν οι θείοι της. «Έλα να δεις, μυρίζουν τα λουλού-
δια, τι κάθεσαι εδώ μέσα!» Έτρεμε σαν το ψάρι σαν την έβγα-
λαν  έξω στην αυλή και  έκλεισε  τα μάτια,  κρύβοντας  το
κεφάλι της στον έναν της ώμο.

Τότε η κυρα-Ισμήνη, έχοντας μαζέψει δυο αστυνόμους
από λίγο πιο πέρα, εμφανίστηκε μπροστά τους και άρχισε
να τους φωνάζει. Σύντομα οι “θείοι” είχανε εξαφανιστεί και
η κυρα-Ισμήνη την είχε στην αγκαλιά της.

Της χάιδευε τα μαλλιά, την αγκάλιαζε, μα εκείνη συνέχιζε
να έχει κλειστά τα μάτια της και να κρύβεται πάνω της. Τότε,
ένα τιτίβισμα πάνω στην απότιστη ελιά από το πεζούλι που
καθόντουσαν,  την  έκανε  να σηκώσει  το  κεφάλι.  Σα μωρό
που μόλις άνοιγε  τα μάτια  του,  έτσι  κι  εκείνη,  άνοιξε  για
πρώτη φορά τα μάτια της προσπαθώντας να συνηθίσει το
φως του ανοιξιάτικου ήλιου.

Γύρισε προς το πουλί που τιτίβιζε στο δέντρο και το χά-
ζευε για ώρες και ακίνητος συνέχισα να τη χαζεύω κι εγώ.
Δεν έμοιαζε με εκείνη τη γυναίκα που είχα δει. 

Γύρισε στην κυρα-Ισμήνη και της χαμογέλασε, έγειρε το
κεφάλι της στον ώμο της και χαμένη στις ακτίνες του ήλιου...
άφησε την τελευταία της πνοή...

53

23 & 1 σταθμοί



Λίνα
Τακτοποίησε ξανά το τραπέζι. Γύρισε σε όλες τις γωνίες του.
Ίση απόσταση από τις δυο μεριές του τοίχου και εκείνο στη
μέση. Χαρτοπετσέτες στη σωστή θέση του πιάτου, με σχέδιο
συμμετρικά ίδιο σε όλα τα πιάτα. Καλογυάλισε πιρούνια και
μαχαίρια και εξαφάνισε κάθε θαμπάδα από τα φρεσκοπλυ-
μένα ποτήρια κρασιού. Γύρισε 3-4 φορές το βάζο μέχρι να
αποφασίσει τη θέση που ήθελε και ανακάτεψε τα λουλούδια
μέχρι να πετύχει τον τέλειο συνδυασμό χρωμάτων, την πιο
συμμετρική εναλλαγή.

Τσέκαρε τη λίστα που ’χε καρφιτσωμένη στην πόρτα του
ψυγείου. Δεν έλειπε κάτι. Το σπίτι γυάλιζε. Τζάμια πεντακά-
θαρα, πάτωμα γυαλισμένο, ξεσκονισμένα δωμάτια, πετσέτες
στο μπάνιο  για  τους  καλεσμένους,  αρωματικά  λουλούδια
και μια κουζίνα απείραχτη μετά από τόσες ετοιμασίες. Η μυ-
ρωδιά του ψητού πότιζε ελαφριά το χώρο, όχι πολλά μυρω-
δικά -να μην αλλοιώσει τη μυρωδιά του σπιτιού- όχι οτιδή-
ποτε έντονο, λεπτεπίλεπτες γεύσεις, αρώματα απαλά. Έβαλε
μουσική, σχεδόν αθόρυβη να παίζει από ένα cd με συμφω-
νίες.

Οι καλεσμένοι ήρθανε σχεδόν στην ώρα τους. Τους πε-
ριποιήθηκε με πρώτα ποτά και αναψυκτικά. Γελούσε με το
μικρό της χαμόγελο, δοκιμασμένο στον καθρέφτη για την
πιο τέλεια έκφραση και λάμβανε μέρος διακριτικά στις συ-
ζητήσεις των καλεσμένων της. Στην κουζίνα όλα τακτοποι-
ημένα,  στη σειρά οι  πιατέλες που θα  χρησιμοποιούσε,  οι

54



λαβίδες, τα κουτάλια, οι σαλατιέρες. Ευγενικά έλεγε σε όλες
τις γυναίκες, που ζητάγανε να βοηθήσουν, ότι δε χρειάζεται
καμία βοήθεια.

Καθίσανε όλοι στο τραπέζι και ένα τέλειο sauvignon blanc
στη σωστή του θερμοκρασία σερβιρίστηκε στα κρυστάλλινα
ποτήρια. Ευχές από όλους και χαρούμενοι ήχοι για την απί-
θανη γεύση τόσο των ορεκτικών όσο και του κυρίως πιάτου.
Κοίταζε  έξυπνα και διακριτικά αν  χρειάζεται  κάποιος κάτι
και ενίοτε θυμόταν να φάει και εκείνη μία μπουκιά. Με κλει-
στό το στόμα, όπως είχε μάθει, μικρό άνοιγμα των χειλιών
και ελάχιστη δόση φαγητού στο πιρούνι. Σέρβιρε στον άντρα
της ό,τι χρειαζόταν επιπλέον και εκείνος την ευχαρίστησε
πιάνοντας της τον καρπό με ένα νεύμα. Εκείνη τον κοίταξε
με  ένα δουλεμένο  γλυκό βλέμμα και  ξανακάθισε,  ακου-
μπώντας το μαντήλι στα πόδια της.

Η ώρα  του  γλυκού  τους βρήκε στο σαλόνι.  Ένα  γλυκό
κρασί σε τέλεια ποτήρια, ακολούθησε τη φρέσκια πανακότα.
Το τζάκι ζέσταινε το σαλόνι και η μουσική σιγοντάριζε τις
μικρές σπίθες, οι μόνες μάλλον που άκουγαν τις αχνές με-
λωδίες. Η συζήτηση εκτυλισσόταν γύρω από τις δουλειές.

Εκείνη παραδομένη πλέον στην πολυθρόνα της. Δεν είχε
κάτι άλλο να κάνει. Τα είχε μαζέψει όλα, είχε βάλει πλυντήριο
και όλοι κρατάγανε τα ποτήρια του κρασιού και συζήταγαν
στις αναπαυτικές τους θέσεις. Παγωμένη, ο ρόλος της είχε
τελειώσει, οι εκφράσεις της όλες πετυχημένες και στην τσέπη
της ήδη θαυμασμοί για τη μαγειρική της και την εμφάνιση
του τραπεζιού. Για άλλη μια φορά είχε κερδίσει τις εντυπώ-
σεις.

Στριφογύρισε λίγο στην πολυθρόνα της. Η συζήτηση ξε-
μάκραινε  και  εκείνη  ταξίδευε πίσω,  δεν άκουγε πια  τι  λέ-
γανε...

«Να την πάρουμε και αυτή τη πολυθρόνα, εεεε;» του έλεγε
χοροπηδώντας  γύρω γύρω από  τη μαύρη πολυθρόνα με

55

23 & 1 σταθμοί



τις μπλε γραμμές!!
«Και βέβαια να την πάρουμε, Λινάκι μου, ό,τι θες...»
Με φόρα κάθισε πάνω της και άρχισε να στριφογυρίζει

στην πολυθρόνα σα παιδί...
«Κοίτα μεεεε...» φώναζε γελώντας μέσα στο μαγαζί.
«Βρε σταμάτα... θα μας διώξουνε» της έλεγε εκείνος δήθεν

σοβαρός, μέχρι που βούτηξε και εκείνος πάνω της και άρχι-
σαν να τσουλάνε την πολυθρόνα μαζί που έδειχνε να ζορι-
ζόταν με το βάρος και των δύο.

«Ενδιαφέρεστε για την πολυθρόνα;» τους πλησίασε λίγο
αυστηρά η πωλήτρια.

Σταματώντας, σαν σκανταλιάρικα μωρά που τους πιάσανε
στα πράσα στη μέση της αταξίας τους, εκείνος γυρίζει και
της λέει σοβαρά.

«Ναι, σαφώς. Είμαστε σίγουροι πλέον, πως θα την προ-
σθέσουμε στην παραγγελία μας. Η δοκιμή μας επιβεβαίωσε
ότι τη χρειαζόμαστε» και σηκώθηκαν και οι δύο δήθεν σο-
βαροί, κρυφογελώντας και κανόνισαν τα διαδικαστικά.

Κουνάει βιαστικά το κεφάλι της καθώς επανέρχεται στην
πραγματικότητα. Οι τελευταίοι καλεσμένοι της, είχανε ση-
κωθεί και εκείνη δεν είχε πάρει χαμπάρι. Πόσο είχε βυθιστεί
στις σκέψεις της. Σηκώθηκε απότομα, τους ευχαρίστησε για
την παρουσία τους και τους αποχαιρέτησε όμορφα και ζε-
στά. Το σπίτι είχε και πάλι αδειάσει. Εκείνος σηκώθηκε, πί-
νοντας τις  τελευταίες γουλιές από το κρασί  του,  έβαλε το
χέρι του στον ώμο της και της είπε «Μπράβο σου ήταν μια
τέλεια βραδιά όπως πάντα» και προχώρησε μέσα να αλλάξει
και να κοιμηθεί.

Μια τέλεια βραδιά όπως πάντα, ναι. Μάζεψε και  τα τε-
λευταία ποτήρια, τα καθάρισε, συμμάζεψε την ελάχιστη ακα-
ταστασία του σαλονιού και έβαλε ένα ποτήρι μπράντι για
εκείνη. Βγήκε στην πισίνα του σπιτιού και κάθισε σε μία από
τις ξαπλώστρες. Στο παράθυρο της κρεβατοκάμαράς τους

56

Μάχη Τζουγανάκη



φαινόταν η μορφή του. Ίδια εικόνα εδώ και χρόνια. Αναμμένο
το πορτατίφ και εκείνος φορώντας τα γυαλιά του διάβαζε
κάποιο βιβλίο από την τεράστια βιβλιοθήκη τους. Σε λίγα
λεπτά θα το έσβηνε και θα κοιμόταν όπως πάντα. Εκείνη θα
γλίστραγε λίγο αργότερα στα σεντόνια και θα κοιμόταν με
τα μάτια ανοιχτά...

Σηκώθηκε όρθια και χάζεψε την αντανάκλαση που άφηνε
η μορφή της στην πισίνα. Το άσπρο της φόρεμα γυάλιζε και
της θύμιζε ένα άσπρο νυφικό που κυμάτιζε. Και φωνές και
χαρές και κρεβάτια γεμάτα λουλούδια και γέλια, μαξιλαρο-
πόλεμοι και γαργαλητά. 

Σήκωσε το πρόσωπό της προς τα πάνω, το φως έσβησε.
Νταν... λες και είχε χρονοδιακόπτη! «Πού πήγαν όλα;» ανα-
ρωτήθηκε, «πώς ξεφούσκωσαν...» Το ποτήρι κουνιέται και
μια σταγόνα μπράντι έπεσε στο άσπρο της φόρεμα. Γύρισε
απότομα το κεφάλι της στο λεκέ. Ταράχτηκε, δεν μπορεί τί-
ποτε λερωμένο, τίποτε άτακτο και τώρα ένας τεράστιος λε-
κές, δύσκολος, δέσποζε στο όμορφο φόρεμά της.

«Θα το πάρετε; σας πηγαίνει πολύ» της είπε ο πωλητής.
«Ε... ναι... μμ θα το πάρω» είπε ψυχρά.
«Τυχερός ο άντρας σας...» της είπε πλησιάζοντάς την πιο

κοντά.
«Ε... ναι...» τον κοίταξε στα μάτια, μην ξέροντας τι να πει.

Εκείνος ντράπηκε για το σχόλιο, βλέποντας τέτοια αντίδραση
και απομακρύνθηκε...

Στο ταμείο, πληρώνει με μία από τις χρυσές της κάρτες,
οι πωλήτριες της γελάνε ζεστά, την ξέρουνε χρόνια και εκείνη
παίρνει την τσάντα της και απομακρύνεται. Λίγο πριν βγει
από την πόρτα, φοράει τα γυαλιά ηλίου της και γυρίζει προς
τα μέσα. Ο υπάλληλος τη χαζεύει από μακριά και σηκώνει
διακριτικά το χέρι και τη χαιρετάει. Εκείνη σκάει ένα μικρό
χαμόγελο και φεύγει απότομα...

Βιαστικά τρέχει για την κουζίνα, για να καθαρίσει το λεκέ,

57

23 & 1 σταθμοί



αλλά στη μέση της διαδρομής σταματάει. Ξανακοιτάζει το
φουστάνι της, δεν της φαίνεται και τόσο σοβαρό! Το μπράντι
φταίει; Δεν ξέρει! Ξαφνικά της φαίνεται  ιδιαιτέρως αστείο.
Και γελάει, γελάει πολύ δυνατά, ένας λεκές χαλάει την τελει-
ότητα!!

Ξημερώνει το επόμενο πρωί. Εκείνος κατεβαίνει να πιει
τον  καφέ  του. Η  κουζίνα δεν  έχει  στρωμένο πρωινό.  Στο
τραπέζι έχει ένα φάκελο. Νυσταγμένος τον παίρνει στα χέρια
του και τον ανοίγει. Ένα όμορφο φύλλο αλληλογραφίας ξε-
προβάλλει με γνωστή γυναικεία μυρωδιά. Διαβάζει...

«Λυπάμαι, αλλά δεν μπορώ άλλες τέλειες βραδιές... Φεύγω».

58

Μάχη Τζουγανάκη



Μανώλης 
Πάνε μέρες που ο παπα-Μανώλης ξημεροβραδιάζεται στο
δρόμο έξω από το χωριό, όπου χτίζεται η καινούρια εκκλη-
σία. Το έλεγε χρόνια τώρα ο δήμαρχος να φτιάξουνε μία εκ-
κλησία μεγάλη έξω από το χωριό, σαν όλους τους άλλους,
να λάμπει από μακριά, να έρχεται κόσμος στις λειτουργίες,
να γεμίζουν μετά τα καφενεία και οι ταβέρνες. «Δε γίνεται,
παπά μου, να λειτουργείς σε τούτο το εκκλησάκι» του 'λεγε
σοβαρός σοβαρός. «Δε χωρά κανείς! Και πώς να έρθει κό-
σμος από τα άλλα χωριά εδώ πέρα; Δεν έχουμε και καμιά
θαυματουργή εικόνα να τον μαζέψουμε». 

«Μα, κύριε Δεληγιάννη, δεν χρειάζεται θαύματα η εκκλη-
σία για να μαζέψει τον κόσμο. Πίστη χρειάζεται και αγάπη»
έλεγε και ξαναέλεγε ο παπα-Μανώλης μάταια... Με τα πολλά
ο αιώνιος δήμαρχος του χωριού το κατάφερε. Χώρεσε κάτι
κονδύλια από εδώ κι από εκεί και πήρε τις εγκρίσεις του για
ένα χωράφι που ανήκε σε ένα μακαρίτη του χωριού που δεν
άφησε οικογένεια πίσω του. «Θα βάλουμε μια πλακέτα με
το όνομά του να εδώ... δίπλα από την πόρτα της εκκλησίας»
έλεγε, δείχνοντας τα σχέδια με έναν αρχιτέκτονα στον παπά,
θέλοντας να δικαιολογήσει τα αδικαιολόγητα.

Πάνε μέρες λοιπόν που ο παπα-Μανώλης προσπαθεί να
βάλει μία τάξη στους εργάτες που του βρήκε ο κυρ δήμαρ-
χος. Βλέπεις, κάποιο λάθος θα ’γινε στους υπολογισμούς και
τους πληρώνει λιγότερο από όσο θα έπρεπε. Και δουλεύουν
ώρες  και ώρες.  Και  ιδρώνει  ο παπάς στο πήγαινε-έλα  και

59



στο κουβάλημα και  περιμένουν οι  λιγοστοί  πιστοί  τη  λει-
τουργία του, στο εκκλησάκι του χωριού, του Αϊ-Γιάννη του
Ριγολόγου.

Μέρα με τη μέρα μάθαινε και τους εργάτες περισσότερο.
Ο ένας είχε τέσσερα παιδιά και γυναίκα ανάπηρη. Όλα του
τα παιδιά δούλευαν σε οτιδήποτε έβρισκαν, για να βοηθή-
σουν στο σπίτι. Ο άλλος είχε τους γονείς του κατάκοιτους
και δυο παιδιά να τους προσέχουν όσο δούλευε εκείνος και
η γυναίκα του, για να τα βγάζουν πέρα. Ο άλλος είχε ένα άρ-
ρωστο παιδί, κι οι άλλοι δύο ίσα που βγαίνανε με τα χρήματα
και τα δάνεια, που είχανε πάρει για να χτίσουν ένα σπιτικό.
Κι ήταν κι ένας εργάτης που έφερνε τον οκτάχρονό του γιο
μαζί, γιατί δεν είχε πού να τον αφήσει. Εκείνο το αγόρι ήταν
πάντα αμίλητο. Καθόταν συνήθως κάτω από ένα δέντρο και
κοίταζε το χτίσιμο. Μερικές φορές έπαιρνε ένα ξύλο και σχε-
δίαζε στο χώμα με τις ώρες...

Μία από εκείνες τις μέρες, σαν έφυγαν οι εργάτες να ξε-
κουραστούν ο παπα-Μανώλης αποκαμωμένος, κάθισε κάτω
από το δέντρο να πιει λίγο νερό από την πηγή και να πάρει
λίγες ανάσες πριν πάει για τον εσπερινό. Σκουπίζοντας τα
μουσκεμένα του γένια κοίταξε έκπληκτος το σχέδιο του μι-
κρού. Πλησίασε πιο κοντά και χάζευε τις λεπτομέρειες. Ήταν
μία πανέμορφη ζωγραφιά που τον έκανε να χάσει και τον
εσπερινό αλλά και τον ύπνο του...

Την επόμενη μέρα σαν ήρθε ο παπάς στο χωράφι να πα-
ρακολουθήσει  τις εργασίες, δεν έκανε καμιά υπόδειξη. Οι
εργάτες που τον είχανε αγαπήσει, κοίταζαν ο ένας τον άλλον
μην ξέροντας τι συμβαίνει. Εκείνος κοιτούσε το αγόρι από
μακριά. Που και που συναντιόντουσαν οι ματιές τους και ο
παπάς του γέλαγε. Κι εκείνο -ντροπαλό όπως ήταν- κατέβαζε
το  κεφάλι  και  συνέχιζε  να  κάνει  σχέδια στο  χώμα. Όταν
έφτασε η ώρα του εσπερινού, ο παπάς  τους ευχαρίστησε
όλους και έφυγε βιαστικός για το εκκλησάκι του Αϊ-Γιάννη.

60

Μάχη Τζουγανάκη



Δεν πρόλαβε καν να φτάσει στην εκκλησία, όταν είδε την
παπαδιά να τρέχει πανικόβλητη με τα χέρια ψηλά μες στο
χωριό και να φωνάζει «θαύμα, θαύμα!!!» Οι χωριανοί τρέχαν
μαζί της και γελάγανε. 

«Θαύμα,  θαύμα,  παπά μου!»  τον πήρε σχεδόν αγκαλιά
σαν τον πλησίασε.

«Τι  ’ναι, Μαρία; Τι έγινε;» τη ρώτησε με σοβαρό ύφος ο
παπάς.

«Η  εικόνα,  παπά,  η  εικόνα μάτωσε...  η  εικόνα  του Αϊ-
Γιάννη!» έλεγε ανάστατη κάνοντας το σταυρό της.

«Τι;;» φώναξε δυνατά ο παπάς! «Θεέ μου! Αυτό είναι οι-
ωνός!!!» είπε με έντονη φωνή ο παπάς σαν είδε όλους τους
χωριανούς γύρω του.  «Ο Άγιος μίλησε! Μάτωσε η καρδιά
του που τον αφήνουμε για να χτίσουμε άλλη εκκλησία! Ο
Θεός θα μας εκδικηθεί!! Δήμαρχε, τα ακούς;» του είπε κοιτά-
ζοντάς τον με αυστηρό βλέμμα. 

Οι χωριανοί άρχισαν να σταυροκοπιούνται. Ο δήμαρχος
κοκκίνισε. Δεν ήξερε τι θέση να πάρει. Ο παπάς τον πλησίασε
και τον έπιασε από τον ώμο συμπονετικά. «Μη στεναχωριέ-
σαι,  δήμαρχε. Θα σταματήσουμε  τα  έργα.  Και  να...  για  να
μην πάει άδικος ο κόπος των εργατών θα χτίσουμε στη θέση
της ένα σχολείο που μας λείπει! Και τα λεφτά για την εκκλη-
σία που περισσεύουν θα τα μοιράσουμε στους εργάτες να
μπορούν να φέρνουν τα παιδιά τους εδώ να τα διδάξουμε!
Έτσι ο Θεός θα μας συγχωρέσει και ο Αϊ-Γιάννης -κάνει το
σταυρό του αργά και με κλειστά τα μάτια- θα συνεχίσει να
είναι ο προστάτης  του χωριού...»  του είπε  χτυπώντας  του
την πλάτη.

Οι χωριανοί άρχισαν να χειροκροτάνε τον παπά και να
γελάνε. «Μπράβο, παπα-Μανώλη, φωνάζαν... Μπράβο, δή-
μαρχε!» 

Μην μπορώντας να κάνει αλλιώς ο δήμαρχος έδωσε τις
εντολές  να σταματήσουν  να  χτίζουν  την  εκκλησία  και  να

61

23 & 1 σταθμοί



βάλουν μπρος το σχολείο...
Το βράδυ εκείνο ο παπα-Μανώλης γύρισε χαρούμενος

σπίτι του. Έβγαλε τα ράσα του και έπλυνε το πρόσωπό του
στο μπάνιο νιώθοντας πιο καθαρός από ποτέ. Μονάχα κάτι
κόκκινες γραμμές στα δάχτυλά του, θέλανε λίγο παραπάνω
τρίψιμο για να βγουν μα δεν τον ένοιαζε. Γελούσε και φώτιζε
το δωμάτιο.

Ξάπλωσε στο κρεβάτι του και ονειρεύτηκε εκείνο το σχο-
λείο, όπως το ’χε φτιάξει εκείνος ο μικρός στο χώμα. Και σα
θυμήθηκε την γκριμάτσα του δήμαρχου, ξεκαρδίστηκε στα
γέλια και αποκοιμήθηκε... 

62

Μάχη Τζουγανάκη



Νιόβη
Στο δωμάτιο  τριγυρίζει  πάνω-κάτω. Πότε σταματά. Πότε
προχωράει γρήγορα. Πότε κάνει κύκλους. Πότε κρατάει το
τηλέφωνο. Πότε το αφήνει. Σαν κοριτσούδι πρωτοερωτευ-
μένο που σκέφτεται τι να πει και τι να μην πει. Σταματάει και
κοιτάζει από το παράθυρο τα παιδιά που τρέχουν στο απέ-
ναντι πάρκο, τη μαμά που κάνει βόλτα το καρότσι, τα αυτο-
κίνητα που κορνάρουν και  τους ανθρώπους που μπαινο-
βγαίνουν στην καφετέρια.

Όλα τόσο ίδια και όλα τόσο διαφορετικά. Γελάει. Και μετά
κλαίει.  Και  μετά σκουπίζει  τα δάκρυα και  ξαναγελάει. Το
κορμί της τρέμει. Πηγαίνει στο μπάνιο και ξαναγυρνά. Και
ξαναπηγαίνει.  Και  κοιτά  τον  καθρέφτη.  Και  στριφογυρνά.
Σαν να ετοιμάζεται για το πρώτο ραντεβού. Φτιάχνει τα μαλ-
λιά της. Στρώνει την μπλούζα της. Την ξαναστρώνει. Γυρίζει
στο πλάι. Προφίλ. Και μετά ανφάς. Και μετά κάνει γκριμάτσες
αστείες. Και μετά γελάει. Και μετά κλαίει.

Αυτή είναι η Νιόβη. Ίσως και να μη τη λένε έτσι. Μα ωραίο
ακούγεται. Και ήταν πάντα γελαστή. Μα τώρα είναι πράγματι
γελαστή. Αστείο ε; Και θλιβερό. Μα πιο πολύ αστείο. Γιατί
είναι  αληθινό.  Και  ξαφνικά ο  χρόνος σταμάτησε.  Και  όλα
όσα έλεγχε, έχουνε αναποδογυρίσει. Ξαφνικά όλα είναι πιο
όμορφα. Τικ  τακ. Αυτή είναι η καρδιά  της Νιόβης. Λάθος,
αυτή ήταν η καρδιά της Νιόβης. Σαν 0 και 1, ψηφιακό και
στεγνό. Πότε  ειρωνικό  και  πότε θλιμμένο. Πότε μοναχικό
και πότε μπερδεμένο. Με  καμμένη  τη motherboard  ξανά

63



και ξανά. Τικ τακ τικ. Η καρδιά της Νιόβης. Σα να μέθυσε η
καρδιά και χώρεσε άλλο ένα βήμα. Σαν πεντοζάλι. Σα σού-
στα. Σα χορός αντικριστός ίσως. Σα μουσική όμως. Σίγουρα
σα μουσική.

Η Νιόβη. Μια τυχαία Νιόβη. Εκεί, ανάμεσα σε τόσες γυ-
ναίκες. Και ένα τυχαίο σπίτι. Μια τυχαία στιγμή. Μα και μια
τόσο μη τυχαία στιγμή. Από όλες τις στιγμές, από όλες τις
ώρες, από όλα τα δευτερόλεπτα, αυτά δεν είναι σαν όλα τα
άλλα. Το ρολόι της κουζίνας, ταράζει την ησυχία ολόκληρου
του σπιτιού. Μια  γλυκιά αναμονή  έχει  απλώσει  τα δίχτυα
της στον αέρα του σπιτιού. Δε μοιάζει με καμιά άλλη ανα-
μονή. Δε χωρά κανένα μπουκωμένο συναίσθημα. Μα σαν
καλός και  έξυπνος ψαράς,  το  ξέρει πως σε  λίγο καιρό θα
πιάσει εκείνο το πολύχρωμο ψάρι.

Γέμισε το σπίτι από νερά θαλασσινά. Η στάθμη ανεβαίνει.
Η Νιόβη χαζεύει το νέο της βυθό. Με μάτια ορθάνοιχτα. Σα
γοργόνα λικνίζεται στα γνώριμα βράχια των μοναχικών της
ωρών. Και φυτρώνουν φύκια πολύχρωμα. Κοχύλια και μικρά
χρυσόψαρα,  καβούρια  και  πεταλίδες  τα σκαρφαλώνουν,
όπως σκαρφαλώνει κανείς ένα βουνό από μαλακά μαξιλάρια,
όπως περπατά κανείς σε ένα χωράφι από χιλιάδες κλέφτες.
Με ένα φου μιας ευαίσθητης ανάσας και τρυφερής, τούτοι
οι κλέφτες θα μάθουνε σήμερα να κολυμπάνε. Θα κάνουν
βουτιές μαζί με τα δελφίνια, θα τα κρατήσουν για ομπρέλες
οι περαστικοί ιππόκαμποι. Η Νιόβη κάνει μπουρμπουλήθρες
με  το  γέλιο  της. Η Νιόβη κάνει  μπουρμπουλήθρες με  το
κλάμα της.

Μια βαρκούλα τυχερή, καταφέρνει να τρυπώσει από το
παράθυρο. Ένας ναύτης τη χαιρετά. Με γνώριμο πρόσωπο.
Είναι ο ναύτης της. Και ο καπετάνιος. Και ο συνταξιδιώτης.
Τα  γλαρόπουλα σχηματίζουν μια  τεράστια  καρδιά,  γύρω
από  το βαρκάκι.  Και  εκείνος,  σκαρφαλώνει  στα πανιά  και
βάζοντας τα χέρια στο στόμα,  της φωνάζει  «Νιόβηηηηηη

64

Μάχη Τζουγανάκη



σε αγαπώωωωωωωω» και εκείνη τον χαιρετά από το βράχο,
με τον ήλιο να κοκκινίζει τα μαλλιά της.

Τα κύματα ξεπλένουν την καρδιά. Οι αράχνες των ανα-
μνήσεων, πήραν όπως όπως τις βαλίτσες τους και το σκάνε
από όποια χαραμάδα βρουν. Η Νιόβη αναπνέει μέσα στο
νερό. Στα χέρια της κρατά έναν σταυρό. Με ένα μπλε στη
μέση. Σαν πετράδι φυλαχτό και σαν ματάκι. Το τρίβει και το
χαϊδεύει. Και εκείνο γυαλίζει ακόμα περισσότερο. Και πλη-
σιάζουν γύρω από το χέρι της μικρά αγγελόψαρα. Και ακού-
στηκε τότε γέλιο αθώο. Μέσα από το πετράδι σαν μαργαρι-
τάρι πολύτιμο κρυμμένο.  Και  η θάλασσα σταμάτησε  το
παφλασμό. Ο ήλιος έγειρε να ακούσει. Το βαρκάκι έριξε ά-
γκυρα εκεί δα και ο ναύτης έκανε μια αθόρυβη βουτιά. Στα
Θεοφάνεια της καρδιάς του βουτά να πιάσει το σταυρό, να
πάρει την ευχή. Κι εκείνη εκεί με τα μαλλιά να χορεύουν του
απλώνει το χέρι...

Το κουδούνι χτυπά. Στη μέση του σαλονιού η Νιόβη μα-
ζεύει  ολόκληρη  τη  θάλασσα στα  χέρια  της. Ανοίγει  την
πόρτα. Ο Αντρέας την κοιτάζει στα μάτια. Ποτέ δεν τα είδε
πιο λαμπερά. Πιο ήρεμα. Του γέλασε και αμίλητη του άνοιξε
τις χούφτες. Ολόκληρος ο θαλασσινός της παράδεισος, μέσα
σε μια αθώα τρυφερή γραμμή. Ο Αντρέας την κοιτάζει βουρ-
κωμένος. 

«Νεφέλη» του είπε γελώντας, «...θα ’ναι κορίτσι και θα το
πούμε Νεφέλη» είπε με δάκρυα ευτυχίας στα μάτια και έβαλε
το τεστ εγκυμοσύνης με την ξεκάθαρη μπλε γραμμή στην
καρδιά της...

65

23 & 1 σταθμοί



Ξενοφών
Σε κάποια γειτονιά, σε έναν ξεχασμένο δρόμο, ένα σκισμένο
χαρτί, φθαρμένο από τον καιρό και το χρόνο, πέταγε από
πεζοδρόμιο σε πεζοδρόμιο. Γράμματα μικρά και ταλαιπω-
ρημένα, πετούσαν ανάμεσα στα μπαλκόνια σκορπίζοντας
το μυστικό.

«Αγαπημένη μου, πάνε έξι χρόνια τώρα.
Δεν αντέχω πια. Όλοι μου οι χτύποι, έχουνε γίνει ένα με

σένα. Αδύνατον  να σε  καρτερώ πια.  Έχω  χάσει  τον ύπνο
μου. Το σώμα μου πονά. Τι άλλο πια να περιμένω; Αδύνατον.
Κλείνω τα μάτια και βλέπω αχνή πια τη μορφή σου. Και όλοι
μου οι πόθοι φτιάχνουνε το πιο ωραίο είδωλό σου. Έξι χρόνια
τώρα, ζω με την ανάμνηση της εικόνας σου, βουτηγμένος
στα πανέμορφα γράμματά σου. Γέρασε πια η φωνή μου. Γέ-
ρασα απότομα κι εγώ. Μόνο η πληγωμένη μου καρδιά δεν
έχει γεράσει. Το χαραγμένο όνομά σου επάνω της, είναι η
τροφή μου στο οποιοδήποτε σκάλωμα του χτύπου μου, σα
να μου δίνεις ζωή για να αντέξω κι άλλο την απόστασή μας. 

Σου στέλνω ένα από τα τελευταία μου γράμματα. Το ξέρω.
Δεν αντέχει άλλο πια το γέρικο σώμα μου την αναμονή. Όλοι
οι γύρω μου, με βλέπουν σαν τρελό. Σε κανέναν δε δείχνω
τι φυλάω στο σεντούκι  στο  γραφείο.  Κανείς  δε βλέπει  τη
φωτογραφία μας εκείνη, σαν ήρθες και σε είδα για πρώτη
και τελευταία φορά. Δεν έχω πια να ονειρεύομαι κάτι. Δεν
έχω πια να περιμένω κάτι. Όλα όσα ονειρεύτηκα με εσένα
πρωταγωνίστρια, σκηνές από μια ταινία που δε γυρίστηκε

66



ποτέ  και  εγώ,  ο αποτυχημένος σεναριογράφος  της δικής
μου ζωής.

Ο έρωτάς μου ανίκανος να ξεπεράσει τα εμπόδια. Μένω
εδώ. Τρελός στο σχήμα της μορφής, που αφήνει η ανάμνησή
σου, τρελός στο άκουσμα της γλυκιάς σου φωνής, που μου
είπε  εκείνη  την  τρυφερή καλημέρα. Μένω  εδώ μόνος,  σε
ένα γραφείο μικρό, χωρίς να μπορώ πια να νικήσω τη μονα-
ξιά μου. Τα νύχια μου έχουνε γυρίσει προς τα έξω. Οι γιατροί
μιλάνε για θάνατο. Εγώ μιλάω για το θεριό που κρύβω μέσα
μου, που βγάζει νύχια για να γαντζώσει την επιθυμία, που
τρέφει τον πόθο μου για αυτό που δε γίναμε ποτέ οι δυο
μας. Τι να τους πω; Πώς να νιώσουν πώς είναι να χτυπούν
όλα τα φυλλοκάρδια μαζί; Σα βιβλίο που ξεφυλλίζεις, κάθε
φύλλο της καρδιάς μου, σε κάθε σελίδα, σαν τακτοποιημένη
αρίθμηση, γράφει το όνομά σου. Το βιβλίο της καρδιάς μου,
άρχισε όταν σε είδα και τελειώνει εδώ, στην απουσία σου. 

Τα γράμματά μου μικραίνουν, το σεντούκι μου δε χωρά
πια άλλους αναστεναγμούς, δε χωρά πια άλλο έρωτα. Τώρα
ξέρω, πως δε θα σε ξαναδώ ποτέ. Οι ελπίδες μου γίνανε στά-
χτη στη φωτιά που κάποτε άναψε για σένα. Το σώμα μου
πενθεί αυτό που δεν έζησε. Αλίμονο, πώς αφήσαμε έξι ολό-
κληρα χρόνια χωρίς να βρεθούμε ποτέ; Πώς αφήσαμε τό-
σους να αποτελέσουν εμπόδιο σε αυτό που μας όριζε; Πώς
σε άφησα να σπαρταράς μόνη σου εκεί μακριά και δεν τσά-
κισα με το σπαθί της αγάπης σου, δράκους και πανούργα
διαολεμένα φυτά, για να περάσω όλα τα επικίνδυνα μονο-
πάτια -εγώ- σαν πρίγκιπας των δικών σου παραμυθιών και
να σε φιλήσω, να ξυπνήσει η ζωή σου και η δική μου, που
τώρα αργοσβήνει; Ένας γερασμένος πρίγκιπας πια. Δεν είμαι
τίποτα πια για σένα παραπάνω από ένα δειλό πρίγκιπα που
δεν κατάφερε ποτέ να πιάσει ένα σπαθί. Που δεν κατάφερε
ποτέ να καβαλικέψει ένα άσπρο άλογο και να έρθει στα σκα-
λιά του κάστρου σου να σε διεκδικήσει. 

67

23 & 1 σταθμοί



Δειλός... ανίκανος... κοιτάζω ένα παραγεμισμένο σεντούκι.
Με σιχαίνομαι σου λέω. Σιχαίνομαι αυτό που έγινα μακριά
σου. Σιχαίνομαι  τα ρυτιδιασμένα μου χέρια, που τρέμουν,
το μυαλό που ξεχνά, την όψη μου την άρρωστη, τα νεκρά
δάχτυλά μου που αρπάζουν την πένα για να γράψουν ξανά
και ξανά...

Αγαπημένη μου, δεν έχω τίποτα πια να περιμένω. Συγ-
χώρεσέ με, που φάνηκα τόσο λίγος. Που δεν έσπασα εγωι-
σμούς και φόβους για να έρθω κοντά σου, να σε πάρω από
όσους σε εμποδίζανε εκεί, να φτιάξω μαζί σου μια καινούρια
ζωή. Θα φύγω σε λίγο, το ξέρω, μη μου κλαις. Πες πως δεν
ήμουν τίποτα, πες καλύτερα πως ήμουν ένας φανταστικός
πρίγκιπας και κάψε τα γράμματά μου που φυλάς κάτω από
το κρεβάτι που σε κοιμίζει. Αχ... το κρεβάτι που δε σε χόρ-
τασα ποτέ να κοιμάσαι, ποτέ...

Μπορεί και να ’ναι η τελευταία μου πνοή σε αυτές τις λέ-
ξεις. Κράτα την. Μόνο αυτήν κράτα. Σα φυλαχτό. Σίγουρα,
μια τόσο μεγάλη αγάπη μπορεί να σε φυλάξει από όλα τα
κακά της γης. Εγώ δεν το έκανα. Ας το κάνει η καρδιά μου
για σένα.

Δικός σου για πάντα,
Ξενοφών»

68

Μάχη Τζουγανάκη



Ορέστης
Η ιστορία που θα σας διηγηθώ τελειώνει με αυτή τη φωτο-
γραφία που κρατώ στα  χέρια μου. Όχι  λάθος. Αρχίζει  με
αυτή τη φωτογραφία» είπε ένας όμορφος και γελαστός νέος,
δείχνοντας μια φωτογραφία στον κόσμο γύρω του, αγκαλιά
με μια όμορφη κοπέλα. 

Να σας συστηθώ. Αυτός ο τρυφερός και αγαπησιάρης,
γοητευτικός και πανέξυπνος άντρας, όπως φαίνεται καθαρά
στη φωτογραφία, είμαι εγώ. Ναι, εγώ. Και είμαι ο Ορέστης.
Ναι, ο Ορέστης Βουλινός. Άντρας αποφασιστικός, σταθερός,
δυνατός, θαρραλέος, που στο περπάτημά του, πέφτουν οι
γυναίκες όλες κάτω. Ομορφάντρας λέμε. Η κυρία στη φω-
τογραφία είναι η Δανάη. Ορέστης και Δανάη. Λες και τα ονό-
ματά μας φτιαχτήκαν για να ’ναι μαζί. Αχ, η Δανάη. Είναι η
Δανάη μου. Χρόνια μαζί. Από παιδιά. Το αγοροκόριτσο της
γειτονιάς. Παίζαμε μαζί ποδόσφαιρο, πετάγαμε ροχάλες από
μία μάντρα ψηλά στα αυτοκίνητα, ανταλλάζαμε αυτοκόλ-
λητα με αυτοκίνητα και κυλιόμασταν σε λάσπες και ό,τι άλλο
βρωμερό μπορείτε να φανταστείτε...

Όσο μεγαλώναμε, ήταν φανερό ότι η Δανάη ήταν μεγάλη
καψούρα μαζί μου. Εγώ όμως κλασσικός γυναικάς. Τριγύρ-
ναγα πότε με τη μία πότε με την άλλη και σκόρπιζα τα απί-
στευτα παθιάρικα φιλιά μου. Εκείνη έλιωνε για μένα. Μου
το λέγανε και οι κολλητοί μου, αλλά εγώ τους έλεγα «ρε παι-
διά φιλαράκια είμαστε. Τίποτε άλλο» και χαχάνιζα μαζί τους
πονηρά. 

69



Εντάξει, εντάξει. ΟΚ. Σταματάω. Ναι, ψέματα. Σας λέω ψέ-
ματα. Τόση ώρα σας γεμίζω με ένα τσουβάλι ψέματα. Εκτός
από το ότι με λένε Ορέστη και εκείνη Δανάη.

Στην πραγματικότητα,  είμαι άτολμος,  καθόλου αποφα-
σιστικός και η τελευταία μου σχέση ήταν ένα φιλί που μου
’δωσε η συμμαθήτριά μου, Μαρία, που αργότερα έμαθα ότι
έπαιζε «θάρρος ή αλήθεια» και το “θάρρος” την ανάγκασε
να ακουμπήσει  το σπυριάρικο μάγουλό μου. Άκρως προ-
βληματικός από μικρός. Συνήθιζα να περνάω τον καιρό μου
κλωτσώντας μια μπάλα από εδώ κι από εκεί και χαζεύοντας
από το μπαλκόνι τον κόσμο.

Ε, εντάξει, όχι μόνο τον κόσμο. Πάλι ψέματα. Το κορίτσι
απέναντι χάζευα. Εκείνο το κατάξανθο κορίτσι, που έμενε
ακριβώς στο απέναντι  μπαλκόνι  από  εμένα. Δεν  έβγαινε
ποτέ έξω, πέρα από το σχολείο της και έπαιζε εκεί στο μπαλ-
κόνι με μια τεράστια κούκλα με ροζ φουστάνι. Πότε τη χτέ-
νιζε,  πότε  την  έπλενε,  πότε  τη  χάιδευε,  πότε  τη φιλούσε,
πότε την έντυνε και φτου κι από την αρχή. Αρχικά την κοί-
ταζα από περιέργεια. Αργότερα όμως περίμενα πώς και πώς
να  γυρίσει  από  το  ιδιωτικό σχολείο που  την πήγαιναν οι
δικοί  της  για  να  τη  χαζέψω. Ήταν σαν άγγελος.  Έτσι  την
έβλεπα. Μου θύμιζε εκείνα τα χριστουγεννιάτικα στολίδια,
τα γυαλιστερά, που κρεμάγανε τα μαγαζιά. Και ένα ποτήρι
παγωμένη λεμονάδα, που χρυσίζει από τον ήλιο το καλοκαίρι
μου θύμιζε. Ναι, σαν μια δροσερή λεμονάδα μου φαινόταν,
μη γελάτε...

Τα χρόνια πέρασαν. Εγώ έγινα ο Ορέστης, ο ηλεκτρολό-
γος της γειτονιάς. Εκείνη έγινε η Δανάη, η δασκάλα του σχο-
λείου. Δε γνωριστήκαμε ποτέ. Το μόνο που ήξερα, ήταν ότι
την έλεγαν Δανάη. Τίποτε άλλο. Την έβλεπα κάθε πρωί σαν
έπινα  τον πρωινό  καφέ και  κάπνιζα  το  τσιγάρο μου στο
μπαλκόνι, να παίρνει έναν βαρύ χαρτοφύλακα, να φοράει
ένα εμπριμέ φουστάνι, που μοσχομύριζε μέχρι το μπαλκόνι

70

Μάχη Τζουγανάκη



μου και να κάνει το μελωδικό θόρυβο με τις γόβες της, μέχρι
το στενό που έστριβε για το σχολείο και την έχανα. Τη φα-
νταζόμουν να διδάσκει, να γελάει στα παιδιά, να τους χαϊ-
δεύει τα μαλλάκια, όπως χάιδευε τα μαλλιά της κούκλας της.
Τόσο τρυφερά και με αγάπη. Γέλαγα και καρδιοχτύπαγα με
την εικόνα της.

Μια μέρα που γύριζα από τη δουλειά,  την είδα να επι-
στρέφει με έναν κουστουμαρισμένο τυπάκο που βάσταγε
τον  χαρτοφύλακά  της. Όταν φτάσανε στο σπίτι  της,  της
έδωσε το χαρτοφύλακα, εκείνη του χάρισε ένα ζεστό χαμό-
γελο και μπήκε σπίτι της. Η καρδιά μου κόντεψε να σπάσει
στα δύο. Και  τότε ο Μάκης, ο κολλητός από τα παλιά και
βοηθός μου στη δουλειά, με σκούντηξε απότομα και μου
είπε:  «Φίλε,  αν δεν πλησιάσεις,  ξέχνα  την. Θα  την δεις σε
λίγο καιρό να σουλατσάρει με δυο κουτσούβελα κρατώντας
παραμάσχαλα τον τύπο» και μου χαχάνισε. 

Δεν ξέρω τι με πείραξε περισσότερο. Ότι θα έχει έναν τέ-
τοιο τύπο δίπλα της, ότι θα  ’ναι  ευτυχισμένη με δυο κου-
τσούβελα ή πως ο Μάκης είχε καταλάβει ότι μου άρεσε η
Δανάη. Ότι  και  να  ’ταν πάντως,  αποφάσισα  επιτέλους  να
κάνω κάτι! Δεν το λες και το πιο τολμηρό πράγμα που μπορεί
να κάνει κανείς, αλλά για μένα τον Ορέστη το φοβητσιάρη,
ήταν ό,τι  καλύτερο μπορούσα να  κάνω. Της  έγραψα  ένα
γράμμα, που της έλεγα πόσο όμορφη τη βρίσκω, πόσο γλυ-
κιά δασκάλα θα ’ναι, πόσο λάμπει όταν πηγαίνει στο σχολείο
της,  πόσο  τυχερά  είναι  εκείνα  τα παιδιά  και  πόσο άτυχος
είμαι εγώ, που δεν είμαι καν στη ζωή της. Υπέγραψα “ανώ-
νυμος” και το άφησα στο γραμματοκιβώτιό της, λίγες ώρες
πριν γυρίσει από τη δουλειά.

Καρτέρι κανονικό έκανα εκείνη τη μέρα μέχρι να γυρίσει.
Κρυμμένος όπως μπορούσα στο δωμάτιό μου, με το πρό-
σωπο κολλημένο στο  τζάμι,  που συνεχώς θόλωνα με  την
ανάσα μου και σκούπιζα βιαστικά με το χέρι μου, περίμενα

71

23 & 1 σταθμοί



να σχολάσει.  Και  έτσι  έγινε.  Ευτυχώς, αυτή  τη φορά ήρθε
μόνη  της.  Σταμάτησε στο  γραμματοκιβώτιο,  κίνηση που
ήξερα ότι  έκανε  κάθε φορά που  γύριζε,  πήρε  το  γράμμα
στα χέρια της και ανέβηκε πάνω. Πέρασε αρκετή ώρα, μέχρι
να τη δω να βγαίνει στο μπαλκόνι της με το γράμμα ανοιγ-
μένο και  το βλέμμα  της ανήσυχο.  Κοιτούσε  γύρω  της  και
κρύφτηκα ακόμα περισσότερο. Έψαχνε  εκείνον  τον ανώ-
νυμο. Το σώμα μου όλο έτρεμε. Ήθελα να βγω στο μπαλκόνι
και να της πω «εγώ είμαι, εγώ, Δανάη μου!» αλλά δε μπο-
ρούσα με τίποτα.

Πέρασε καιρός, που το ένα έφερε το άλλο και κατέληξα
να της γράφω σχεδόν κάθε μέρα. Κάθε φορά της σχολίαζα
κάτι που έβλεπα στη γειτονιά μας. Και κάθε φορά εκείνη γύ-
ριζε  να διαβάσει ό,τι  της  έγραφα. Πότε  της  έλεγα για  τον
τσιγκούνη τον τσαγκάρη της γειτονιάς μας, πότε για το μα-
γειρείο απέναντι και τις απαίσιες μυρωδιές του δήθεν φρε-
σκοψημένου φαγητού,  που κράταγε βδομάδες  ίδιο,  πότε
για μια καινούρια αφίσα στην κολόνα. Εκείνη έβγαινε στο
μπαλκόνι και το διάβαζε κοιτάζοντας ό,τι  της έλεγα. Πότε
γέλαγε, πότε θύμωνε, πότε μελαγχολούσε μαζί μου. Κι εγώ
απέναντι, κρυμμένος πίσω από την κουρτίνα μου, έχοντας
κάνει μια τόση δα τρυπούλα για να τη χαζεύω, έτρεμα κάθε
φορά ολόκληρος με αυτή την επαφή μας.

Όταν την είδα να γυρίζει πιασμένη χέρι χέρι με εκείνον
τον  τύπο με  το  χαρτοφύλακα,  κόντεψα  να πάθω  το  έμ-
φραγμα. Εκείνη περπατούσε καμαρωτή. Ποτέ δεν την είχα
δει να περπατάει με τέτοια αυτοπεποίθηση. Γέλαγε πιο δυ-
νατά από όσο γέλαγε, μίλαγε πολύ πιο δυνατά και άκουσα
πεντακάθαρα να του λέει  «Βρε Γιάννη τι πλάκα που έχεις!
Και ναι βέβαιααα να πάμε σινεμά το Σάββατο, αμέεεε».

Έγινα πυρ και μανία. Μετά από τόσα γραπτά, τόσες στιγ-
μές στο μπαλκόνι εκείνη... με απατούσε! Ναι, με απατούσε!
Έτσι το έβλεπα. Τριγύριζα καπνισμένος στο δωμάτιό μου,

72

Μάχη Τζουγανάκη



σκεπτόμενος τι θα της γράψω αυτή τη φορά. Τελειώσαμε.
Έτσι ήθελα να της πω. Τριγύρνα με εκείνον τον λιμοκοντόρο
τον Γιάννη σου και χαχανίζετε όσο θέλετε. Μα από την άλλη
έτρεμα σε αυτήν την εικόνα. Με την καρδιά να τρέμει, άφησα
το τελευταίο μου γράμμα στο γραμματοκιβώτιο. Έπειτα, γύ-
ρισα στο σπίτι μου και βγήκα στο μπαλκόνι. Όχι δεν κρύ-
φτηκα από την κουρτίνα.  Ίσα  ίσα, έπιασα τα κάγκελα από
το μπαλκόνι και περίμενα να τη δω να εμφανίζεται. Ήρθε
μόνη της και πάλι, ευτυχώς. Δε θα άντεχα να έβλεπα τον ξι-
πασμένο φίλο  της μαζί  της. Πήρε  το  γράμμα και  χάθηκε
μέσα. Έτρεμα τόσο πολύ από την αγωνία μου που κόντευα
να πέσω από το μπαλκόνι. Πέρασε μία ολόκληρη ώρα και
εκείνη άφαντη. Το σώμα μου όλο ασθενούσε από την απο-
γοήτευση. Ένιωθα να υγραίνουν τα μάτια μου και το κεφάλι
μου σταδιακά σταμάτησε να είναι σε ευθεία με το μπαλκόνι
της,  αλλά  λύγιζε  νικημένο προς  το πεζοδρόμιο.  Έχασα...
έλεγα, έχασα...

Και  τότε  την άκουσα.  «Θα περιμένω πολλή ώρα να με
κοιτάξεις;» φώναξε δυνατά. Γύρισα το βλέμμα μου και την
είδα να κρατάει κι εκείνη τα κάγκελα του δικού της μπαλκο-
νιού και να μου γελάει. «Άντε, θα έρθεις να πάμε καμιά βόλτα
σαν άνθρωποι;» συνέχισε με την ίδια δυνατή φωνή κάνοντάς
μας και τους δυο θέαμα κανονικό! Μπήκα με φόρα στο σπίτι,
άρπαξα  το μπουφάν μου,  έκλεισα δυνατά  την πόρτα μου
και για λίγο ήμουν εκείνος ο Ορέστης, ο αποφασιστικός, ο
τολμηρός. Εκείνη είχε ήδη κατέβει στο δρόμο, την είδα και
δεν την χόρταινα!

Έτρεξα και χώθηκα στην αγκαλιά της. Αν δεν ήταν κι ο
Μάκης ο πονηρός που παραμόνευε όταν του είχα πει τι της
έστειλα,  δε θα  είχαμε  κι  ετούτη  τη φωτογραφία  καν. Δεν
ξέρω ποτέ αν βγήκα από ’κει μέσα. Μπα, ακόμα εκεί μέσα
είμαι... Στην αγκαλιά της. Η Δανάη μου, σας λέω. Η Δανάη
μου. Και εγώ ο τολμηρός ο Ορέστης, ο άτολμος! Χα! 

73

23 & 1 σταθμοί



Πέτρος
Ο μικρός Πέτρος, με το ροδαλό του μάγουλο και τα αφράτα
του χέρια, κατεβάζει λαίμαργα το κρουασάν σοκολάτας στην
κουζίνα, κουνώντας ρυθμικά το πόδι του, ακούγοντας μου-
σική από το καινούριο του κινητό. Τον κοιτάζω από το απέ-
ναντι μπαλκόνι διαβάζοντας την εφημερίδα μου να βασα-
νίζει την νταντά του που προσπαθεί να τον ετοιμάσει για το
σχολείο, ενώ παράλληλα το κίτρινο σχολικό κάτω στην πο-
λυκατοικία έχει κλείσει το δρόμο και οι κόρνες ακούγονται
σε όλη τη γειτονιά.

Σήμερα φορά ένα κόκκινο κασκόλ και καπέλο της ομάδας
του. Ο πατέρας του, ο κύριος Ιακώβου, μεγαλοεπιχειρημα-
τίας, του έχει βγάλει εισιτήρια να πάνε μαζί στον αγώνα της
ομάδας του, μου ’πε η κυρα-Νέλλη, η κυρά που αγκομαχεί
ξοπίσω από το αγόρι που μπαίνει βαριεστημένα στο σχολικό.
Γέλασα ειρωνικά όταν μου το ’πε. Και κοίταξα την κορνίζα
του μακαρίτη του πατέρα μου. Κι ύστερα στριφογύρισα στον
καρπό μου το ρολόι, που φορούσα πάντα. Τα μάτια μου, σαν
ήμουνα μικρός, κολλάγανε σε εκείνους τους δείκτες, που ό-
λο γρήγορα πηγαίναν κι όλο λείπανε από το σπίτι.

Απόγευμα και στο μπαλκόνι τρυπά ο αέρας. Όπως μ’ αρέ-
σει το φθινόπωρο. Πίνω τον ελληνικό μου και περιμένω να
’ρθει το σχολικό. Συνήθισα να τον καρτερώ να ’ρθει από το
σχολείο του, ούτε που ξέρω το γιατί... Με εκείνη τη φόρμα
που κολλά πάνω στο καλογεμισμένο στομάχι του και το φα-
νελάκι  της ομάδας  του που δεν  ξεκολλά από πάνω  του.

74



Πάντα κρατά και  ένα  καινούριο παιχνίδι,  να δείξει  στους
συμμαθητές. Σαν βγαίνει από το σχολικό, κάνω χάζι τα πει-
νασμένα βλέμματα των υπόλοιπων παιδιών.

Η κυρα-Νέλλη περίμενε ανέκφραστη το σχολικό να ’ρθει.
Κούμπωσα μέχρι πάνω το μπουφάν μηχανικά. Σα να πάγωσε
τούτο το φθινόπωρο. Σαν πάρκαρε απ’ έξω το σχολικό, κα-
τέβηκε χαμογελαστός και ζωηρός ο μικρός, βγάζοντας επι-
δεικτικά τη γλώσσα σε ένα από τα παιδιά μες στο αμάξι που
κραύγαζε  για  την αντίπαλη ομάδα  του αγώνα.  Κοκάλωσε
σαν είδε το γκαράζ άδειο, κοίταξε την νταντά του και σαν
έφυγε  το σχολικό μακριά,  κατέβασε  τη σάκα  του  και  την
έσυρε σε όλο το δρόμο και  τα σκαλιά  της πολυκατοικίας,
κάνοντάς την να χτυπά από εδώ κι από εκεί. Τα μάτια μου
βούρκωσαν και ο καρπός με φαγούριζε σαν στριφογύριζα
ξανά το ρολόι.

Το δωμάτιό του είναι ακριβώς απέναντι από το τραπέζι
του μπαλκονιού μου. Περιμένω να φανεί. Το γνωρίζω αυτό
το βλέμμα και τη σάκα που χτυπά παντού και το πόδι που
κλωτσά τα ακριβά του παιχνίδια. Μπαίνει φωνάζοντας, μα
δεν ακούω τι λέει, όσο και να σκύβω, γέρασε πια και η ακοή
μου. Σπρώχνει την νταντά που πάει να τον αγκαλιάσει και
της κλείνει  την πόρτα. Η κυρα-Νέλλη στο διπλανό σαλόνι
τριγυρνά πέρα δώθε, κουνώντας τα χέρια της επιθετικά. Αν
δεν την ήξερα, θα έλεγα πως τρελάθηκε και βλέπει φαντά-
σματα μπροστά της. Ο μικρός χαμηλώνει στο χαλί του και
πλέκει στα χέρια του το κασκόλ του.

Στο διπλανό μπαλκόνι ο γείτονας έβγαλε πάλι το σκύλο
και ο πιτσιρικάς ο Άρης με τη μικρή μπέμπα, την αδερφή
του, ακολουθούνε ξοπίσω από τον πατέρα τους, σαν κου-
τάβια που κουνάνε  την ουρά  τους από  χαρά. Ο μπαμπάς
τους κρατά ένα μπουκάλι με σαμπουάν στα χέρια και τα μι-
κρά φοράνε ποδιές. Ετοιμάζονται να πλύνουνε τον άτακτο
το σκύλο, που ποτέ δεν κάθεται ήσυχος. Χαχανίζουν με το

75

23 & 1 σταθμοί



σκυλί όταν το βρέχουν με το λάστιχο. Κοιτάζω τον Πέτρο
που ’χει κλείσει τα αυτιά του δυνατά με τις παλάμες του και
δεν ακούω πια ούτε κι εγώ τα χαχανητά και το γάβγισμα του
σκύλου. Σε λίγη ώρα ο Πέτρος με ένα σακούλι γεμάτο σο-
κολάτες  κάθεται  στο μπαλκόνι  και  τρώει  τη μία μετά  την
άλλη. Με τα καφετιά του χείλια και τα δάχτυλα πασαλειμμένα
κρέμεται από το μπαλκόνι και κοιτάζει δήθεν αδιάφορα το
διπλανό θέαμα. Κρέμομαι κι εγώ πάνω στα κάγκελα και κοι-
τάζω πότε το ένα μπαλκόνι πότε το άλλο.

Το κρύο με έκανε να μπω μέσα στο άδειο μου σπίτι. Με
ένα βιβλίο δίπλα στο τζάκι μου, γεμίζω το χρόνο μου, να γε-
μίσουν και τούτοι οι αντιπαθητικοί δείκτες. Καμιά φορά νο-
μίζω πως ετούτο το ρολόι σταματά στο χέρι μου και το κου-
νάω  απότομα  να  ξαναξεκινήσει  και  εκείνο  ταπεινό  και
υπάκουο συνεχίζει τη δουλειά του σωστά. Τικ-τακ. Το δω-
μάτιο του Πέτρου ήσυχο, ο μικρός είναι με τις πυτζάμες του.
Το γκαράζ ακόμα άδειο. Η νταντά  του σβήνει  το φως και
εκείνος χώνεται στο αυτοκίνητο-κρεβάτι του. 

Ήταν μεσάνυχτα όταν  ξύπνησα απότομα με  το βιβλίο
που διάβαζα πάνω στα πόδια μου και τα γυαλιά μου πεσμένα
στο στομάχι μου. Ούτε που κατάλαβα πότε με πήρε ο ύπνος.
Μαζεύω το βιβλίο και φοράω πάλι τα γυαλιά μου, πλησιά-
ζοντας στην μπαλκονόπορτα για να κλείσω τα στόρια. Νό-
μιζα πως είδα μια σκιά στο μπαλκόνι του Πέτρου, μα ξανα-
κοίταξα  και  δεν  είδα  τίποτα. Τον  σκεφτόμουν  εκεί,  στο
μελαγχολικό του όνειρο, να προσπαθεί να γεμίσει ένα άδειο
γκαράζ και  να κουνά ένα κόκκινο κασκόλ με κραυγές και
καπέλα και έσβησα το φως.

Το επόμενο πρωί έπαιρνα το πρωινό στην κουζίνα μου,
σαν άκουσα φωνές και κλάματα από την απέναντι πολυκα-
τοικία. Τινάχτηκα και έτρεξα στο μπαλκόνι, με την καρδιά
μου να χτυπά.

Ο Άρης έκλαιγε με αναφιλητά, με την μπλούζα του ολο-

76

Μάχη Τζουγανάκη



μάτωτη και ο μπαμπάς του προσπαθούσε να τον παρηγο-
ρήσει. Ο σκύλος τους μαχαιρωμένος στο πάτωμα του μπαλ-
κονιού, έκανε ποταμό από το αίμα κι έφτανε μέχρι το μπαλ-
κόνι  του Πέτρου από  το άνοιγμα  του διαχωριστικού  των
μπαλκονιών.

Η κυρα-Νέλλη έντρομη είχε κρεμαστεί από το διαχωρι-
στικό και έκλαιγε. Φοβόταν για τον άγριο κλέφτη που πήγε
να κλέψει  το σπίτι  των  γειτόνων και  ο σκύλος,  ο ήρωας,
όπως φώναζε,  τους  έσωσε  χάνοντας  τη  ζωή  του.  «Άτιμοι
κλέφτες, απάνθρωποι, τι τους έφταιξε το σκυλί ε;» φώναζε
εκνευρισμένη.

Τότε  τον  είδα  να βγαίνει  από  την μπαλκονόπορτα  του
δωματίου  του αγουροξυπνημένος  και  ατάραχος. Η  κυρα-
Νέλλη τον τράβηξε μακριά σαν τον είδε να κοιτά τα αίματα.
«Πήγαινε μέσα, αγόρι μου... Μην κοιτάς, καλό μου» του φώ-
ναζε και εκείνος την κοίταξε στα μάτια και υπάκουσε.

Μπήκε μέσα και έκλεισε την τζαμαρία, μα το πρόσωπό
του το άφησε κολλημένο στο τζάμι. Τότε, συναντηθήκαν οι
ματιές μας. Τον κοίταξα στα μάτια και εκείνος δεν ξεκόλλαγε
από τα δικά μου. Έβαλε τα κλάματα σιωπηλός και έκλαιγα
κι εγώ.

Ήθελα να απλώσω το χέρι μου, μα ήμουν μακριά του, να
τον πάρω μια πατρική αγκαλιά, από τούτες τις νοσταλγικές,
μα δεν μπορούσα. Το χέρι μου απλώθηκε στο κενό και τότε
το ρολόι μου, που δεν είχα καλοφορέσει σαν έτρεξα να δω
τι συμβαίνει, έφυγε από το χέρι μου. Έπεσε με φόρα προς
τα κάτω, τον είδα να χτυπά πρώτα στα κάγκελα της εισόδου
και ύστερα να διαλύεται σε κομμάτια πάνω στα σκαλιά. Χα-
μένα δευτερόλεπτα από ατίθασους δείκτες,  σκοτωμένα
πλέον στην είσοδο της πολυκατοικίας, εκεί στα σκαλιά που
περίμενα να ’ρθει κι εγώ ένα αυτοκίνητο σε ένα γκαράζ. Ξα-
νασήκωσα το κεφάλι μου να δω το μικρό, μα ο μικρός είχε
χαθεί από το τζάμι...

77

23 & 1 σταθμοί



Κάθισα στην πολυθρόνα μου σακατεμένος. Πήρα το βι-
βλίο μου ξανά στα χέρια να ηρεμήσω με τα λόγια του Σω-
κράτη... Μα ο διάολος πως το ’φερε απόψε και η ματιά μου
έπεσε στη φράση: «Η ζήλεια είναι το έλκος της ψυχής».

78

Μάχη Τζουγανάκη



Ρωξάνη
Σαν πέθανε η κυρα-Ρωξάνη, το σπίτι άρχιζε να αδειάζει. Κο-
σμήματα και αντίκες, μοιράστηκαν στους συγγενείς  και ο
δικηγόρος  ξεκίνησε  τις  διαδικασίες,  για  να δοθεί  το σπίτι
στη μακρινή της ανιψιά ως όριζε στη διαθήκη της. Δεν έκανε
οικογένεια η  κυρα-Ρωξάνη. Οικογένειά  της ήταν οι  γάτες
της αυλής και εκείνος ο γέρικος ο σκύλος, που λίγες βδομά-
δες πριν σβήσει η ίδια, ανέβηκε στον ουρανό για να την πε-
ριμένει στην πόρτα του Παραδείσου πιστός ως ήταν πάντα.

Πλιάτσικο μεγάλο έγινε στο αρχοντικό της κυρα-Ρωξάνης.
Ακόμα και οι γάτες πήρανε τις τροφές τους και τις σέρνανε
στο δρόμο. Η ανιψιά έβαλε ανακοίνωση να αδειάσει το σπίτι
από οτιδήποτε για να το πουλήσει. Δεν έκανε καν το ταξίδι
από τη Θεσσαλονίκη στην Αθήνα για να μυρίσει λίγο το σπι-
τικό που της δόθηκε. Να δει το κρεβάτι που κοιμόταν η θεία
της και ονειρευόταν έναν άντρα γλυκό και παιδιά στην αυλή
της, δεν είδε την κουζίνα που μαγείρευε και άκουγε φωνές
από τα πιτσιρίκια της, να της ζητάνε πατάτες τηγανητές και
μακαρόνια. Δεν ήρθε να δει τα λουλούδια της που ξέρανε
όλα τα μυστικά της. Ούτε τη σάλα πάνω, που έγραφε για το
φεγγάρι και τα αστέρια και ταξίδευε στο χρόνο προς τα πίσω
μπας και τον αλλάξει...

Πλακώσανε όλοι  στο σπίτι. Το  λεηλάτησαν. Ο  ένας  το
έλεγε στον άλλον.  Σε  καρότσες βάζανε ακριβά  χαλιά  και
τραπεζάκια σκαλιστά. Κεντίδια από το δικό της χέρι και κου-
βέρτες και σεντόνια παρθένα. Τίποτα δεν άφησαν. Ακόμα

79



και την ταπετσαρία ξήλωσαν, μπας και βρουν κανένα κρυμ-
μένο χρυσαφικό. Για μέρες έβλεπες να μπαίνει ο κόσμος μέ-
σα και να σκαλίζει την ξένη  ιδιοκτησία. Πού να το  ’ξερε η
κυρα-Ρωξάνη πως έπρεπε να πεθάνει, για να έχει τόσες επι-
σκέψεις!

Πέρασε  καιρός  και  ο  κόσμος σταμάτησε  να  τριγυρνά.
Έρημο πια το σπίτι, δεχόταν τις αλλαγές του καιρού απρο-
στάτευτο. Θα  'ταν Σάββατο απόγευμα μια  κεχριμπαρένια
ώρα. Τα ξερά φθινοπωρινά φύλλα, χρύσιζαν μπροστά στο
γέρικο αρχοντικό. Δυο παιδικές πατημασιές τα τσαλάκωναν
και αντηχούσε σε όλο το σπίτι το χρατς χρατς. 

«Άκου άκου,  παππού!» φώναζε  ένα μικρό κορίτσι  χτυ-
πώντας τα φύλλα με τις γαλότσες του.

Ο παππούς καθόταν ακίνητος κοιτάζοντας το αρχοντικό.
Σαν είδε τα σπασμένα τζάμια, τον ερειπωμένο κήπο και τη
σκονισμένη πόρτα, κατάλαβε πως ήρθε πολύ αργά. Έβγαλε
το καπέλο του και ένωσε τα χέρια του, αφήνοντας τη σιωπή
του να κάνει την προσευχή για το καλό ταξίδι. Ύστερα, πλη-
σίασε στην μισάνοιχτη πόρτα και τη χάιδεψε. Πήρε την εγ-
γονή του και μπήκανε μέσα. Η μικρή εξερευνούσε το χώρο
και εκείνος, στη μέση του σαλονιού, την έβλεπε να κατεβαίνει
από τα σκαλιά με μια λαμπερή τουαλέτα. Να τον κοιτάζει
χαμογελαστή και δακρυσμένη μαζί.

«Ήρθες, αγάπη μου! Το 'ξερα πως θα 'ρθεις!» του φώναζε
τρέμοντας  και  άπλωνε  τα  χέρια  της. Άλλο  λίγο  και  θα  τα
άπλωνε κι εκείνος, αν δεν άκουγε τη φωνή της εγγονής του
από την κουζίνα.

«Παππού... παππού, κοίτα! Τι είναι αυτό;» φώναζε ενθου-
σιασμένη κρατώντας στο χέρι της έναν παλιό και σκουρια-
σμένο καρυοθραύστη. Εκείνος γέλασε. Καθόντουσαν εκεί,
κάτω από  τη μεγάλη καρυδιά  έξω από  την  κουζίνα στα
κρυφά. Της έδινε τα καρύδια στο στόμα, σπάζοντάς τα με

80

Μάχη Τζουγανάκη



μια μεγάλη πέτρα και  κιτρίνιζαν  τα  χέρια  του...  Εκεί  κάτω
από τη μεγάλη καρυδιά, της έταζε αγάπη, έρωτα, γάμο, παι-
διά κι εκείνη δε χόρταινε να τον ακούει... Πόσα λόγια...

«Καημένη, Ρωξάνη...» είπε αναστενάζοντας, «το μεγαλύ-
τερο πλιάτσικο στο έκανα εγώ...» είπε και έβαλε τα κλάματα.

«Τα πήρανε όλα επιτέλους;» ρώτησε με ανυπομονησία η
ανιψιά.

«Ναι, όλα! Λαμπρή η ιδέα σας να το ανακοινώσουμε στο
facebook. Χτες  είδα  να παίρνουν  και  έναν σκουριασμένο
καρυοθραύστη ένας παππούς με την εγγονή του. Απίστευτο
το τι μαζεύει κανείς στο σπίτι του, αν του δίνεται τζάμπα!»
είπε γελώντας ο μεσίτης.

«Πράγματι... Ωραία λοιπόν. Προχωράμε σε πώληση» είπε
στεγνά η ανιψιά και του έκλεισε το τηλέφωνο.

81

23 & 1 σταθμοί



Σίφης
Ο καπετάν Σίφης  γυάλιζε  τη μικρή  του φίλη στο  λιμάνι.
Έχουνε χρόνια σχέση οι δυο τους. Απίστευτα ταξίδια. Έχουν
ψαρέψει μαζί, έχουν βρεθεί σε φουρτούνες, έχουν περάσει
στεναχώριες μαζί και έχουν κάνει γλέντια με φίλους. Η βάρκα
έχει τόσες εικόνες στο μυαλό από το φίλο της. Της έχει πει
μυστικά που άλλοι δεν τα κατέχουνε, τον έχει δει να κλαίει
με λυγμούς για την κυρά του, που έχασε πριν κάμποσα χρό-
νια, τον έχει δει να θυμώνει και να σπάει ό,τι έχει μπροστά
του, σαν άγριο λιοντάρι, σαν πεινασμένος λύκος. Κι άλλες
φορές, σε θάλασσα γυαλί, τον έχει ακούσει μουδιασμένη να
τραγουδά ριζίτικα, που αγγίζανε τα γλαρόπουλα και ερχό-
ντουσαν πιο πέρα στο ταξίδι μαζί τους και αγγίζανε βράχους,
βουνά, σαν περνάγανε κοντά από το νησί και αγριεύανε τα
ψάρια. Έχει κάτι η φωνή του, που τον κάνει επιβλητικό τον
καπετάνιο...

Από  τότε που συναντήθηκαν,  βάλανε  και  οι  δυο  τους
μπροστά  την αγάπη τους για  τη θάλασσα και  την κάνανε
παντιέρα στα ταξίδια τους. Η θάλασσα ήταν πάντα οδηγός
στα σχέδιά τους, στα όνειρά τους. Ο καπετάνιος ένιωθε πως
μπορούσε να κουμαντάρει την ίδια τη θάλασσα και ας κιν-
δύνεψε μια φορά να χάσει τη ζωή του και να γκρεμοτσακι-
στούν σε άγρια βράχια. Δεν το έβαζε κάτω.

Τώρα τον βλέπεις τον περισσότερο καιρό αραγμένο στο
λιμάνι του Ρεθύμνου με τη βάρκα του λίγο πιο πέρα από τα
τουριστικά κρουαζιερόπλοια που σιχτιρίζει. «Το χίλιο το δι-

82



άολό ντους μέσα!» λέει με αγριεμένο ύφος, αλλά κάνει πως
δε δίνει σημασία και συνεχίζει  να  την περιποιείται. Έχασε
πλέον τις δυνάμεις του και δεν μπορεί τα μακρινά ταξίδια,
κουράζεται. Μόνο μία στο τόσο πίνει μια γερή τσικουδιά,
σκουπίζει όπως όπως τα περήφανα γένια του, που γυαλίζουν
οι σταγόνες πάνω τους στον ήλιο, και παίρνει απόφαση και
φεύγει προς τα έξω. Τότε η φίλη του βάζει τα καλά της, παίρ-
νει κι αυτή δυνάμεις από το πείσμα του γέρου και κάνει τις
καλύτερες διαδρομές. 

Μια μέρα λοιπόν ήρθανε από ένα περιοδικό να του πά-
ρουνε συνέντευξη. Ως γνήσιος Κρητικός δεν τους έδιωξε.
Τους κέρασε τσικουδιά και κάθισε μαζί τους να κουβεντιάσει.
Τους αγαπά  τους ανθρώπους  και  ας  τριγυρνά μόνος από
τότε που ’βαλε το πένθος στη ζωή του.

«Καπετάν Σίφη, πες μου» του λέει η δημοσιογράφος με
δυνατή φωνή, «πες μου, μόνος σου ζεις εδώ μέσα; Δεν μένεις
στο σπίτι σου;»

«Μικρή μου, δε με  χωρά  το σπίτι  μου. Πάει  καιρός απ'
άνοιγα την πόρτα του σπιτιού και έλαμπα σα μικρό παλλη-
καράκι απ’ τη χαρά μου.»

«Και βολεύεσαι εδώ στη βάρκα, καπετάνιε μου;» του λέει
δειλά.

«Ξάνοιξε, κοπελιά μου. Επαέ -και της δείχνει με το χέρι-
είναι η βάρκα μου, επαέ και το κρεβάτι μου. Παραθύρι δεν
έχω, γιατί δεν το χρειάζομαι. Έχω τη θέα της θάλασσας όποτε
θέλει να γλακά η ματιά μου. Άμα πεινάσω, θα πιάσω κάνα
ψαράκι να φάω, γη θα βουτήξω να πιάσω 2-3 αχινιούς, να
τους εφάω με λίγο παξιμάδι. Ίντα άλλο πράμα να γυρεύω;
Έχω δυο φίλες μαζί μου συνέχεια. Ετούτηνε τη βάρκα και τη
θάλασσα. Δυο γυναίκες στη ζωή μου ίντα άλλο να θέλω στα
γεράματα, ε;» και της γελάει. 

Γελά και εκείνη, είναι απλό αυτό που της περιγράφει αλλά
όσο μοναχικό και να ακούγεται, δε χωρά άλλη ερώτηση και

83

23 & 1 σταθμοί



αλλάζει το θέμα.
«Καπετάνιε μου, αν σου έλεγα να θυμηθείς πότε κινδύνε-

ψες περισσότερο ποια στιγμή θα θυμόσουν;»  του  λέει  με
ενδιαφέρον.

«Αχ, κοπελιά μου... Όντεν είμαστε μικροί κάνουμε κου-
ζουλάδες, θαρρούμε πως κατέουμε τα πάντα οι μπουντα-
λάδες, μα δε κατέουμε πράμα! Έτσα κι εγώ.  Ίντα νομίζεις,
μπορώ να διαφέρω εγώ, μωρέ, από τσ' άλλους; Όη δα! Μια
μέρα λοιπόν, έβαλα στοίχημα με τον εαυτό μου να οργώσω
τη φουρτουνιασμένη θάλασσα αψηφώντας τα δελτία και ό-
λα. Ενόμιζα πως είμαι πιο δυνατός από εκείνη. Πως μπορώ
να τη μερέψω, δεν ξέρω κι εγώ ίντα σκεφτόμουν τότες. Πήρα
τη δόλια τη βάρκα, που γρύλλιζε από το φόβο τση, και βγήκα
στα ανοιχτά. Όμως, όπως κάνουν και οι γυναίκες, έτσα και η
θάλασσα αγρίεψε που ο εγωιστής ήθελα να της δείξω ότι
μπορώ να την τιθασεύσω και με χόρεψε όσο δεν πήγαινε
άλλο! Κάποια στιγμή έχασα τις δυνάμεις μου, η βάρκα δεν
άντεχε και τα βράχια ήταν μπροστά μας, το  ’ξερα ότι είχα
χάσει, είχα καταλάβει πως έκαμα βλακεία και γονατίζω πάνω
στη  βάρκα  μου  και  της  λέω:  "Σγχώρα με, θάλασσά μου,
σγχώρα με, έχω γυναίκα εκειά στο λιμάνι που με περιμένει, μην
τσι φορέσεις τα μαύρα από την μπουνταλιά μου!" 

Δεν ξέρω ιντά  ’γινε, λιποθύμησα από την αδυναμία και
ξύπνησα με τη βάρκα αραγμένη σε ένα κόλπο και αλώβητη.
Από τότε δε σου λέω ότι  έγινα και ο καλύτερος, αλλά ναι
από τότε τη θάλασσα τη σεβόμουν. Έγινα ο νοικοκύρης της.
Ο φίλος της. Και θαρρώ πως το κατάλαβε, γιατί ποτέ ξανά
δε μου θύμωσε τόσο...»

Η δημοσιογράφος έχει κάτσει σαν μικρό παιδάκι και πα-
ρακολουθεί. Μαγεύει η φωνή του γέρου...

«Καπετάνιε μου, του λέει γλυκά. Και αν σε ρωτήσω ποια
ήταν ως τώρα η πιο όμορφη στιγμή στη βάρκα ποια θα μου
’λεγες;»

84

Μάχη Τζουγανάκη



«Αχ,  κοπελιά,  ίντα μου  λες  τώρα! Όλες οι  στιγμές στη
βάρκα μου όμορφες ήταν. Και οι δύσκολες και οι άσχημες
και οι χαρούμενες. Κι άμα σου πει κιανείς ότι ο πόνος ή ο
θυμός δεν είναι όμορφος, να μην του ξαναμιλήσεις, γιατί θα
χάνεις το χρόνο σου μαζί ντου, γιατί δεν κατέει ίντα θα πει
ομορφιά. Αν όμως μου  ζητάς ποια στιγμή δεν ήθελα  να
φύγει ποτέ τση, ε τότε θα σου πω μια που δεν έφυγε ποτέ
από  το μυαλό μου και  ούτε θα φύγει ώστε  να  κλείσω  τα
μάτια μου...

Ήμουνα εδώ, να λίγο πιο πέρα, στο λιμάνι και φώναζα
του φίλου μου του Γιώργη από μακριά να μου φέρει έναν
καφέ και λίγο παξιμάδι να κάτσουμε να τα πούμε. Ήμουν
χαρούμενος εκείνη τη μέρα, ούτε ήξερα το λόγο! Ετραγου-
δούσα στιχάκια από τον Ερωτόκριτο, όντε την είδα από μα-
κριά να πορπατεί. Πέρασε από δίπλα μου, με βήμα αργό και
όντεν έφτασε κοντά μου, μου χαμογέλασε και ύστερα απ’
την ντροπή τση χαμήλωσε τη κεφαλή τση και έφυγε.

Ενόμιζα πως η  καρδιά μου θα βγει  από  το σώμα μου!
Πριν φύγει  μακριά,  εσηκώθηκα πάνω στη βάρκα και  τση
φώναξα:

«Εε... όμορφη κοπελιάαα!! Εσένα εγώ, μωρέ, θα σε κάνω
γυναίκα μου!!»  Εκείνη σταμάτησε  το περπάτημα,  γύρισε
πίσω τση, με κοίταξε από πάνω ως κάτω και μου ’πε δυνατά:
«Τόλμα!» και έφυγε γρήγορα.

Ήξερα τότες ότι είχα να κάνω με μια ξεχωριστή γυναίκα.
Κι αυτό έκανα. Ετόλμησα. Και τώρα εδά που σου μιλάω δα-
κρυσμένος,  είμαι  ο πιο  ευτυχισμένος  τολμηρός Κρητικός
όλου  του  κόσμου...»  είπε  και  σκούπισε βιαστικά  τα μάτια
ντου και σηκώθηκε όρθιος.

«Πράμα άλλο δεν έχουμε να πούμε ε;» της είπε δυνατά.
«Όχι...» του είπε δακρυσμένη και η δημοσιογράφος. Σε

ευχαριστώ, καπετάνιε μου... 

85

23 & 1 σταθμοί



Τιμολέων
Καθισμένος στο πεζούλι της παλιάς ερειπωμένης μονοκα-
τοικίας, με σκυμμένο το κεφάλι, ο Τιμολέων, ανάμεσα στις
ξεραμένες βοκαμβίλιες και τις λασπωμένες πέτρες του κήπου
παίρνει βαθιές ανάσες. Η φωνή του τρέμει, δεν ξέρει πώς να
ξεκινήσει τούτη την ιστορία. Το τηλέφωνό του δε σταματά
να χτυπά, αλλά το αγνοεί. Ένας μαύρος σκύλος γυαλιστερός
και επιβλητικός, καθισμένος στα πόδια του, τον κοιτάζει με
κρεμασμένη τη γλώσσα, σα να περιμένει. Και τα δέντρα τρι-
γύρω, λυγισμένα από το χτεσινό άνεμο, σα να έσκυψαν μοι-
άζουν  για  να ακούσουν καλύτερα. Η σιωπή αναμένει  μια
εξομολόγηση...

«Τα είχα όλα. Τι με κοιτάς; Δε με πιστεύεις; Ναι, τα είχα
όλα. Εμένα που με βλέπεις, μου ανοίγανε την πόρτα όπου
και αν έμπαινα και μου κάναν τεμενάδες. Η εταιρεία SafeLife,
έπινε νερό στο όνομά μου. Ο κ. Γεωργίου, ο διευθυντής, με
είχε δεξί του χέρι. “Τιμολέων μου, χωρίς εσένα τίποτα δε θα
λειτουργούσε” μου  έλεγε πίνοντας  τις  σαμπάνιες μας στο
σπίτι, σε ένα από τα τέλεια οργανωμένα πάρτι της γυναίκας
μου της Ξανθής. Η Ξανθή... η Ξανθή... γεννήθηκε για τούτα
τα πάρτι βλέπεις. Με  το που μετακομίσαμε στην μονοκα-
τοικία στο Κεφαλάρι, αγνώριστη η Ξανθή μου. Να σου τα
συνολάκια, να σου οι συναντήσεις για τσάι, για καφέ, να σου
ο ντεκορατέρ. Και ο Αλέξανδρος, ο  γιος μας,  να πάει στο
ιδιωτικό  της  γειτονιάς.  Είναι  ανεπίτρεπτο  να πηγαίνει  στο
δημόσιο, μου έλεγε. Εντάξει... εντάξει μη μου γαβγίζεις έτσι...

86



και εμένα μου άρεσαν όλα ετούτα... να δε βλέπεις;» γύρισε
και έδειξε τη Lexus που είχε χωρέσει όπως όπως στο υπό-
γειο.

Ο σκύλος  έριξε μια ματιά στο αυτοκίνητο και  ξαναγά-
βγισε. Σα να τον πίεζε για τη συνέχεια, σα να ’θελε να μάθει
την αλήθεια απεγνωσμένα.

«Ναι, τα είχα όλα. Τη μαγείρισσά μου, τα ακριβά εστιατό-
ρια, τη σέξι γραμματέα μου, την Άννα... αχ...» είπε και έπιασε
το κεφάλι του. «Να μπορούσα να έκανα κάτι να μη βουίζει
βρε φιλαράκι! Δεν αντέχω άλλο τόσο βουητό!!» είπε και ση-
κώθηκε όρθιος. Ο σκύλος τινάχτηκε κάνοντας κύκλους γύρω
του. Ο Τιμολέων τριγύριζε στον κήπο πατώντας τα ξεραμένα
λουλούδια. Το λερωμένο του κουστούμι, τα ατημέλητα μαλ-
λιά του, όλα ταίριαζαν σε τούτο το νεκρωμένο τοπίο. Κρα-
τήθηκε από τον κορμό μιας γέρικης ελιάς και ο σκύλος ακο-
λούθησε ξοπίσω και στάθηκε πάλι στα πόδια του.

«Ήταν Παρασκευή. Θα πηγαίναμε  το Σαββατοκύριακο
Αράχοβα. Τα πρώτα χιόνια βλέπεις. Η Ξανθή είχε ήδη κλείσει
τη σουίτα  του αγαπημένου  της  ξενοδοχείου, αφότου  είχε
ενημερωθεί για τον καιρό λίγες μέρες πριν. Θα συναντού-
σαμε και το ζεύγος Παπαδάκη. Ο χειρούργος Παπαδάκης, ο
μεγαλογιατρός, και η σύζυγός του, ίδια η Ξανθή μου σε λού-
σα και αριστοκρατικές κουβέντες. Έφτασα όπως πάντα νωρίς
στο γραφείο.

Με ξάφνιασε ο Γεωργίου σαν  τον βρήκα καθισμένο σε
μία από  τις  καρέκλες μου. Άρχισε  να μιλάει  και  να μιλάει,
έλεγε για την ιστορία της εταιρείας, θυμάμαι να πιάνω τον
εαυτό μου να γελάει με τις αναμνήσεις εκείνες, να σκέφτομαι
πόσα είχα κάνει για να φτάσω ως εδώ. Και τότε, μου το ξε-
φούρνισε. Πάμε για χρεοκοπία λέει. Κάτι συμφωνίες που είχε
κάνει, είχανε πατώσει και έμενε ξεκρέμαστος και καταχρε-
ωμένος. Κοκκίνισε ολόκληρος. Αν και δε μου φαινόταν να
ντρέπεται καθόλου. Κράταγε το κεφάλι του και με ένα ύφος

87

23 & 1 σταθμοί



θεατρικό και στενάχωρο, με ευχαριστούσε για όλα τα χρόνια
και με απέλυε! Το ακούς; Με απέλυε!» είπε και άρχισε πάλι
τους κύκλους στον κήπο.

Ο σκύλος γάβγιζε ακολουθώντας τον. Κάποια στιγμή του
έπιασε με το στόμα το μπατζάκι και τον σταμάτησε. Η γέρικη
ελιά τον καλούσε και εκείνος κάθισε στο χώμα. Με ενωμένα
τα γόνατα, κρατώντας τα γερά, ήρθε πρόσωπο με πρόσωπο
με το μαύρο φίλο του. 

«Έφυγα από το γραφείο χωρίς να του πω τίποτα. Τρόμαξα
και  την καημένη την κυρα-Ελένη,  τη μαγείρισσά μας, σαν
με είδε τόσο νωρίς. Αγχώθηκε θυμάμαι γιατί δεν είχε ακόμα
ετοιμάσει το δείπνο. Την χάιδεψα στην πλάτη και της είπα
“μη σε νοιάζει, Ελένη μου. Κανείς δεν πεινά...” και πήγα στο
δωμάτιό μου. Χα...» είπε και ξεκαρδίστηκε.

«Να τη δεις πώς με κοιτούσε! Ποτέ δεν της είχα μιλήσει!
Να δεις που θα έκανε το σταυρό της μετά. Χαχα!» είπε και
αμέσως πάγωσε το χαμόγελό του και σιώπησε για λίγα λε-
πτά.

Ο ήχος από το θρόισμα των φύλλων της ελιάς ήταν τόσο
διαπεραστικός, τρύπωνε στα αυτιά του σα να του φώναζε
“μη σταματάς, πες μου”.

«Και ύστερα, έγινα ψεύτης. Ετοιμάσαμε μια βαλίτσα για
την Αράχοβα.  Βρήκαμε  τους φίλους μας  και  αρχίσαμε  να
συζητάμε για τις δουλειές μας. Τους έλεγα ιστορίες για τους
δύσκολους πελάτες, για τις επιτυχημένες μας κινήσεις μέσα
στην  κρίση και  δως  του  κεράσματα. Περάσαμε  τέλεια. Η
Ξανθή μου έλαμπε. Κι εγώ έπινα το ένα κρασί μετά το άλλο.
Να αντέξω το ψέμα μου. Γυρίσαμε σπίτι και τη Δευτέρα πήρα
το χαρτοφύλακά μου, φόρεσα ένα από τα γυαλιστερά μου
κουστούμια και πήγα για τη δουλειά. Θυμάμαι να κάνω γύ-
ρους τα τετράγωνα μέχρι να αποφασίσω πού να πάω, ώσπου
είδα εδώ τη μονοκατοικία ερειπωμένη. Ο κήπος της με κα-
λούσε.  Εδώ την άραζα. Άνοιγα και  το  λάπτοπ και  κοίταζα

88

Μάχη Τζουγανάκη



μια άδεια οθόνη. Ύστερα άρχισαν τα τηλέφωνα. Για το δάνειο
της μονοκατοικίας στο Κεφαλάρι, για το σχολείο του Αλέ-
ξανδρου για όλα. Η Ξανθή μου φώναζε ότι δουλεύω ατελεί-
ωτες ώρες και ξεχνάω να πληρώσω τους λογαριασμούς. Τι
να  της πω.  Για να αντέξω το ψέμα μου, πούλησα το σπίτι
στη Μύκονο. Μέχρι να έρθει το καλοκαίρι θα της πω. Έτσι
έλεγα...»

«Ήταν Τρίτη, μια Τρίτη του Φλεβάρη, πηγαίνοντας για τη
“δουλειά” μου είδα τον Γεωργίου, με τη γραμματέα μου, την
Άννα, συνοδηγό να γελάνε αγκαλιασμένοι στο αμάξι. Θό-
λωσα...»  είπε  και  κοίταξε μια  κάμπια που σερνόταν αργά
στον κορμό της ελιάς...

«Ναι, θόλωσα», συνέχισε ήρεμα. «Πήρα το αμάξι και τους
ακολούθησα. Μπήκανε στο πάρκινγκ της εταιρείας. Με το
που  τους  είδα  να βγαίνουν αγκαλιά,  όρμησα με  το αμάξι
πατώντας το γκάζι τέρμα και έπεσα πάνω τους. Μόλις κατά-
λαβα τι είχα κάνει, έφυγα αμέσως γκαζωμένος και πάλι. Ήταν
8.30. Κανείς δεν είχε έρθει ακόμα. Όπως όταν ερχόμουν πρώ-
τος για τη δουλειά. Άφησα δύο αναίσθητους ανθρώπους σε
ένα γκαράζ και ήρθα εδώ. Έκρυψα το αμάξι εκεί στο υπόγειο.
Τράκαρα, της είπα της Ξανθής και θα το έχω σε λίγες μέρες.
Και συνέχισα να έρχομαι εδώ για τη δουλειά μου» είπε και
άρχισε να τρέμει.

Ο σκύλος γάβγιζε ασταμάτητα. Θαρρείς πως τον καταδί-
καζε. Τα φύλλα της ελιάς σφύριζαν. «Δολοφόνε... δολοφό-
νε...» Κι εκείνος πιο ανάλαφρος έχοντας πλέον ομολογήσει,
έπεσε στο χώμα με αναφιλητά.

«Ο κ. Πέτρου Τιμολέων;» τον ρώτησε ένας αστυνομικός
που στεκόταν από πάνω του λίγη ώρα μετά.

Ένα αυτοκίνητο της αστυνομίας, περίμενε έξω από την
ερειπωμένη μονοκατοικία. Δεν του απάντησε καν. Άπλωσε
τα χέρια του για να του βάλουν τις χειροπέδες και σηκώθηκε.
Λίγο πριν μπει  μέσα στο αμάξι,  κοντοστάθηκε. Ο σκύλος

89

23 & 1 σταθμοί



είχε έρθει κοντά του. Γρύλιζε σα να 'κλαιγε.
«Σε ευχαριστώ, φίλε μου... Σ’ ευχαριστώ» είπε δακρυσμέ-

νος και μπήκε μέσα.

90

Μάχη Τζουγανάκη



Υάκινθος
Κοιτούσε με το φρεσκορυτιδιασμένο του πρόσωπο τον κό-
σμο να περπατά γρήγορα. Τα άγρυπνα μάτια  του, από το
βιαστικό του βραδινό ύπνο, ζορίζονταν στον ήλιο. Σαν γατί
νεογέννητο τα αφήνει μισόκλειστα, κρατώντας σχεδόν στα
τυφλά  το  κύπελλο  του  καφέ.  Κυρίες με  γούνες  και  γόβες
ηχηρές δεν  τον κοιτάζουν καν που  τις  χαζεύει. Άντρες με
κουστούμια κλειδωμένα στο σώμα τους με το βήμα της πα-
ρέλασης. Εν’ δύο. Εν... δύο. 

Πιο πέρα μια μάνα που βιάζεται τραβά το παιδί της με τη
μεγάλη  του  τσάντα.  Κι  εκείνο μουλαρώνει  στη μέση  του
δρόμου και  κάθεται  καταγής. Ο κόσμος που περνά,  κάνει
δεξιά κι αριστερά, μαθημένος στα εμπόδια του δρόμου. Η
μάνα παρακαλά  το πεισματάρικο αγόρι,  μα  εκείνο  κλαίει
από τη νύστα. Σκύβει και το παίρνει αγκαλιά απότομα και
φεύγουν... Ένα μικρό γελάκι σκάλωσε στο μαύρο του πρό-
σωπο. "Βρε τον πιτσιρικά... καλά κάνει" λέει ψιθυριστά και
ακουμπά το κεφάλι του πίσω στον τοίχο.

Τα βλέφαρά του, σκέπασαν τις καφετιές κόρες. Περπατά
στο δρόμο βιαστικός,  με  ένα ποτήρι  του  καφέ στο  χέρι,
ακούγοντας δυνατή μουσική με τα τεράστια διάσημα ακου-
στικά του που αγόρασε τελευταίως από το καινούριο μαγαζί
της πόλης. Προσπερνά όποιο  εμπόδιο βρει,  χαμογελά με
δύναμη και κυματίζει το γκρι γυαλιστερό του σακάκι. 

Οι γυναίκες τον κρυφοκοιτάζουν στο δρόμο κι εκείνος
σκορπίζει τις ερωτικές του ματιές στις πιο σαγηνευτικές από

91



δαύτες. Στην είσοδο της δουλειάς ο θυρωρός του κάνει τε-
μενάδες και η γραμματέας, όταν φτάνει, ισιώνει τη φούστα
της βιαστικά και μαζεύει γρήγορα τα χαρτιά της να τον ενη-
μερώσει. Της κλείνει το μάτι και απαντά στο κάθε τηλέφωνο
που χτύπα σαν το διάολο... συνεχώς.

Το ρολόι γυρίζει γρήγορα, οι δείκτες προχωράνε μαγνη-
τισμένοι στο χρόνο. Έρχεται η ώρα που σχολά επιτέλους.
Σβήνει το φως, κλειδώνει την πόρτα και προχωρά στον άδειο
σκοτεινό διάδρομο της δουλειάς του. Ο θυρωρός τον περι-
μένει γελαστός με τα χρυσά του γυαλιστερά κουμπιά και τη
στολή.

Στο τηλέφωνο κανονίζει βόλτες με ωραίες υπάρξεις και
ποτά. Ξεπαρκάρει την Χ5 και φτάνει στο σπίτι του. Το σπίτι
πεντακάθαρο και τακτοποιημένο, στο φούρνο ζεστό φαγητό
από την υπηρεσία του σπιτιού. Μαζεύει τους λογαριασμούς
από το πάσο της κουζίνας του και τους ανοίγει βιαστικά, κα-
θώς περπατά προς το μπάνιο για να ετοιμαστεί για το βράδυ.
Λογαριασμοί από πιστωτικές, άχρηστες ενημερώσεις υπο-
λοίπων. «Πάνε και χαλάνε τόσο χαρτί» λέει και γελά ειρωνικά
και τα πετάει όλα στο πάτωμα μαζί με το σακάκι του. 

Στον καθρέφτη έτοιμος ισιώνει το γιακά του καινούριου
μεταξωτού πουκάμισού του και βάζει  ζελέ στο μαλλί. Χα-
μογελάει στο είδωλό του. Φοράει το παλτό του και το προ-
βάρει κάνοντας στροφές στο καθρέφτη. Ξεκαρδίζεται στα
γέλια όταν βλέπει ότι από το ένα μανίκι κρέμεται η ετικέτα
με την τιμή! Δαγκώνει γρήγορα και πετά το χαρτί των χιλίων
ευρώ στο πάτωμα. Έτοιμος!

Στο μπαρ μαζεμένοι άντρες και γυναίκες γυρίζουν όλοι,
όταν τον βλέπουν να μπαίνει μέσα. «Υάκινθεεε, ήρθε ο Υά-
κινθος... αρχίζουν τα σφηνάκια!» φωνάζουν όλοι με χαρά.
Τους χαιρετά αφήνοντας το παλτό στην είσοδο και η υπεύ-
θυνη του μαγαζιού του χαμογελά πονηρά. Εκείνος της πιάνει
γλυκά το πηγούνι και τη φιλά πεταχτά. Προχωρά στην παρέα

92

Μάχη Τζουγανάκη



του και κάθεται με φόρα σε ένα από τα σκαμπό του μπαρ
έχοντας ήδη έτοιμο το ποτό από τον μπάρμαν. Αρχίζει να
λέει ιστορίες για τη δουλειά του, για τα ταξίδια του, θυμάται
όλα τα καλά ανέκδοτα που διάβασε στα e-mails του αυτές
τις μέρες και η παρέα ξεκαρδίζεται και μεθά από τα ποτά
που συνεχώς τους κερνάει, κάνοντας τη γνωστή κίνηση στον
μπάρμαν.

Βράδιασε και γυρνά σπίτι μεθυσμένος με ένα ταξί, αγκα-
λιά με την πιο όμορφη γυναίκα της παρέας. Βουτάνε στο δι-
πλό  του κρεβάτι, μέσα στα σεντόνια από σατέν, πίνοντας
άλλη μία σαμπάνια και  ενώνοντας παθιασμένα  τα κορμιά
τους. Έτοιμος να κοιμηθεί, γυρίζει στο πλαϊνό κομοδίνο και
αφήνει το ακριβό του ρολόι πάνω, πριν κλείσει τα μάτια του.
Μπερδεύει  στο σκοτάδι  τη θέση  του  και  το ρολόι πέφτει
στο πάτωμα. Γκλιν... γκλιν γκλιν...

Ξυπνά απότομα, το κύπελλο του καφέ με τα κέρματα έχει
γείρει και τα κέρματα κυλούν στο δρόμο... Αφήνει το κουρέλι
που καθότανε  και  τρέχει  με  τα  ξυπόλητα  ταλαιπωρημένα
πόδια  του να πιάσει  τα κέρματα. Ένα κέρμα πέφτει πάνω
στα καλογυαλισμένα παπούτσια ενός άντρα με ακουστικά
στα αυτιά. Τον σπρώχνει βίαια από μπροστά του και περπατά
αγέρωχος, με το σακάκι του να κυματίζει...

93

23 & 1 σταθμοί



Φώτης
«Παππού, θα μου πεις τι συμβαίνει;» τον ρωτούσα ανήσυ-
χος.

«Μικρέ μου ηρέμησε! Κοίτα τη θάλασσα πόσο όμορφη
είναι!» μου ’λεγε με το βλέμμα του βυθισμένο στα γαλαζο-
πράσινα νερά.

Δεν είχε περάσει ούτε μία ώρα από τότε που έπεσε κάτω
στο πάτωμα, καθώς περπατούσε. Τον σήκωσα γρήγορα ανή-
συχος και εκείνος γελούσε ακατάπαυστα για τη δήθεν απρο-
σεξία του. Και ενώ εγώ έλιωνα από την αγωνία, εκείνος κοί-
ταζε  τη θάλασσα ήρεμος  και ρουφούσε με μανία με  το
καλαμάκι του, από ένα τεράστιο ποτήρι γεμισμένο με ένα
πράσινο υγρό που ψιθύρισε στην τσαχπίνα σερβιτόρα να
του φέρει. Ούτε καν ξέρω αν έπρεπε να το πίνει τούτο το
πράγμα. Μόλις πήρε μια γενναία ρουφηξιά, γύρισε προς το
μέρος μου και με τα καταπράσινα μάτια του, φωτισμένα από
τον ήλιο μου απάντησε:

«Μικρέ, θα πρέπει να πάρεις τη ζωή πιο χαλαρά!» και με
τα λόγια αυτά σηκώθηκε από την ξαπλώστρα και με φόρα
έπεσε στην πισίνα φορώντας τα κόκκινα γυαλιά του. Αυτός
είναι ο παππούς μου. Σήμερα που έχει τα γενέθλιά του, με
πήρε από το σπίτι χαράματα για να πάμε εκδρομή. Καταλή-
ξαμε στη Σαντορίνη με το ιδιωτικό του τζετ, σε ένα από τα
ξενοδοχεία του, με μαγιό και ποτά στην άκρη μιας πισίνας
με θέα την Καλντέρα.

«Δε θα μείνεις, πατέρα, να κάνουμε τα γενέθλιά σου εδώ;

94



Σου έφτιαξα και τούρτα» ρώταγε η θεία μου η Ισμήνη, απο-
γοητευμένη από τις τόσες ετοιμασίες που είχε κάνει για το
πάρτι του, για να τον ευχαριστήσει. Σαν φεύγαμε αγκαλιά,
την είδα να πετάει τις κούτες με τα γλυκά κάτω και να μουρ-
μουράει καπνισμένη!

Ο παππούς μου ο Οδυσσέας δεν μπορεί τις φαμφάρες.
Έτσι τα ονομάζει όλα αυτά τα πάρτι προς τιμήν του. Προ-
σκυνήματα μου ’λεγε, για να ’χουνε μια θέση στην περιουσία
μου. Και τούτα τα σακάκια τα γυαλιστερά και τα παντελόνια
και  τα σκαρπίνια, που πονάνε  το πόδι,  τα μισεί. Πάντα με
ένα πεδιλάκι τριγυρνά ή σπορτέξ. Ο παππούς μου, ο Οδυσ-
σέας, ξέχασα να σας πω είναι πλούσιος. Βασικά δεν ξέρει τι
έχει. Και δεν τον απασχολεί κιόλας...

Το βράδυ,  τριγυρνώντας στην Οία με  τα  γλυκάκια  του
Μελένιου στο χέρι κι οι δυο μας, περπατάγαμε αμίλητοι ανά-
μεσα στον κόσμο. Ήταν τέλος του καλοκαιριού και το νησί
έβρισκε λίγο τη φυσική του ζωντάνια. Μου άρεσαν ετούτοι
οι περίπατοι με τον παππού μου όπου κι αν βρισκόμασταν.
Σεβόταν τη σιωπή τόσο πολύ. Και πολλές φορές μου το έλεγε
να μένω σιωπηλός, αν θέλω να αφουγκραστώ τον αόρατο
θίασο που κουβαλάω.

Σαν πηγαίναμε για  το  ξενοδοχείο,  τον είδα που κοντο-
στάθηκε στο σκοτάδι. Έβγαλε ένα κλειδί από την τσέπη του
και γύρισε και με κοίταξε έντονα στα μάτια.

«Σήμερα, μικρέ μου, θα κάνουμε κάτι διαφορετικό!» είπε
συνωμοτικά και με αγκάλιασε.

Φτάσαμε σε ένα κρυμμένο στενό κάπου στο Φηροστε-
φάνι και σταματήσαμε μπροστά από μια ξύλινη πόρτα. Σαν
την άνοιξε, μύρισε έντονα κλεισούρα, μα συνηθίζοντας τη
μυρωδιά προχώρησα προς τα μέσα. Μόλις άναψε τα φώτα,
έμεινα να χαζεύω το σπίτι. Οι τοίχοι ήταν γεμάτοι από δικές
μας φωτογραφίες και τα ταξίδια που είχαμε κάνει μαζί! Όλες
μας οι διαδρομές κρεμασμένες στους τοίχους του σπιτιού

95

23 & 1 σταθμοί



αυτού σχηματίζανε μια μικρή ιστορία. Ή μάλλον μια μεγάλη
ιστορία. Του παππού μου και εμένα. Φωτογραφίες από τότε
που με κράταγε ασαράντιστο, φωτογραφίες όταν πήρα το
πρώτο πτυχίο μου. Σε έναν άλλο τοίχο είχε τις  ζωγραφιές
μου. Με πυραύλους, με αεροπλάνα και ημερομηνίες στο κα-
θένα. Στα ράφια είχε βάλει ένα γενικό τίτλο σε πινακίδα “οι
κατασκευές του Φώτη” και είχε ό,τι είχα προσπαθήσει από
μικρός να φτιάξω. Καράβια, αεροπλάνα, αργότερα ένα ρα-
διοφωνάκι και πόσα άλλα.

Ξαφνικά ήμουν σε ένα μουσείο της ζωής μου. Ο παππούς
με χάζευε σαν τριγυρνούσα στο σπίτι συγκινημένος. Χρόνια
τώρα δημιουργούσε ένα ολοζώντανο άλμπουμ για μένα.

«Παππού... πότε τα έκανες όλα αυτά...» ήταν το μόνο που
μπόρεσα να αρθρώσω μουδιασμένος.

«Φώτη μου, είμαι ο μεγαλύτερός σου θαυμαστής. Η κόρη
μου θα ’τανε πολύ περήφανη για σένα...» είπε βουρκωμένος...
«μια ζωή διαβάζεις, κατακτάς, γεμίζεις πτυχία, διακρίσεις...
Και από την άλλη, δεν έπαψες ποτέ να είσαι κοντά μου. Να
τρέχεις πίσω από την κάθε μου παλαβομάρα και όσο και να
σε  νευρίαζα,  δε  μου  θύμωνες  ποτέ.  Ακόμα  θυμάμαι  το
βλέμμα σου στο νοσοκομείο, όταν σου είπανε ότι χτύπησα
κάνοντας σκι. Όλοι οι συγγενείς είχανε να κακοσχολιάσουν
για την ανωριμότητά μου στην ηλικία μου και εσύ μου ’φερ-
νες φαγητό και σοκολάτες στα κρυφά...» είπε γελώντας. Και
μετά από μια μικρή παύση, συνέχισε.

«Σήμερα στα γενέθλιά μου ήθελα να σου κάνω εγώ αυτή
τη φορά δώρο! Και το δώρο μου είναι αυτό. Στο σπίτι αυτό,
ξεκίνησα να φτιάχνω τη  ζωή μου. Εδώ γνώρισα τη γιαγιά
σου. Εδώ κάναμε τη μάνα σου. Εδώ έβγαλα τα πρώτα μου
λεφτά.  Εδώ ονειρεύτηκα μια  καλύτερη  ζωή... Ορίστε!»  με
πλησίασε και μου έδωσε το κλειδί.

«Τι λες τώρα, παππού...» του είπα ξαφνιασμένος.
«Θέλω να γίνει και εσένα το ορμητήριό σου. Για τα ταξίδια

96

Μάχη Τζουγανάκη



σου. Να βρεις όσα σου ταιριάζουν και να τα κυνηγήσεις!»
μου ’πε με χαρά και με αγκάλιασε.

Το βράδυ εκείνο δε μπορούσα να κοιμηθώ. Ήθελα απε-
γνωσμένα να  ξημερώσει  και  να πάω στο δωμάτιό  του να
τον δω. Ένας φόβος με είχε κυριεύσει και δε μέρωνε. Δεν
πρόλαβε να σηκωθεί ο ήλιος όταν μου χτύπησαν την πόρτα.
Θα ’ταν τέσσερις, αν δεν κάνω λάθος. Άνοιξα την πόρτα και
είδα τον θλιμμένο κυρ Αντρέα της ρεσεψιόν, να μου ανα-
κοινώνει το θάνατο του παππού μου.

Όλα γίνανε σύντομα. Κηδείες κλπ. Είχε ήδη συμφωνήσει
με δικηγόρους για μια κηδεία σιωπηλή, σχεδόν κρυφή. Την
περιουσία του τη δώριζε σε ένα σωρό ιδρύματα. Του στή-
σανε και μια προτομή στη Σαντορίνη έξω από το σχολείο
του χωριού του, που με δική του δωρεά, χρόνια πριν, είχε
φροντίσει να αναστήσει, βάζοντας καθημερινά πούλμαν να
μαζεύουν τα παιδιά από τα γύρω χωριά.

Θα  ’χε περάσει  κοντά μήνας από  τότε που  έφυγε  και
βρήκα στο  γραφείο μου  εκείνο  το  κλειδί. Αποφάσισα  να
μείνω λίγο εκεί, να ταξιδέψω το μυαλό σε όσα κάναμε μαζί.
Άνοιξα την πόρτα, ακούμπησα μια μικρή βαλίτσα στο πά-
τωμα και προσπάθησα να συγκρατήσω τα δάκρυά μου. Κα-
θισμένος ανάμεσα σε τόσες φωτογραφίες, πότε γέλαγα και
πότε βούρκωνα. Τότε  είδα  ένα  κάδρο κρεμασμένο  χωρίς
φωτογραφία. Το πλησίασα και είδα έναν φάκελο μέσα. Τον
άνοιξα και βρήκα ένα πακέτο από αεροπορικά εισιτήρια και
ένα μικρό σημείωμα:

«Για να ταξιδέψεις όλο τον κόσμο, Φωτάκη μου. Κράτα
τον παππού σου ζωντανό. Ζήσε!»

97

23 & 1 σταθμοί



Χλόη
Η Χλόη, το μόνο που ήθελε να γίνει στη ζωή της ήταν για-
τρός. Από μικρή, έπαιρνε όλες τις κούκλες της και τις εξέταζε.
Στα παιχνίδια της έβρισκες πάντα θερμόμετρα, ακουστικά,
σύριγγες και μπουκάλια κάθε είδους. Επείγοντα περιστατικά
συνέβαιναν συνεχώς στο δωμάτιό  της. Το αρκουδάκι  της
που έπεσε από τη σκάλα, κάτι κοτοπουλάκια που κοπήκαν
με μαχαίρι, η κούκλα της, η Άρια, με τον τρομερό πονόκοιλο.
Αργότερα, τα προβλήματα γινόντουσαν όλο και πιο σύνθετα.
Και η μεγάλη γιατρός, Χλόη Κωνσταντίνου, έτρεχε να τους
σώσει  όλους. Φορούσε  την άσπρη  της ρόμπα,  έβαζε  τα
ακουστικά να κρέμονται στο λαιμό και έτρεχε κατευθείαν
στα κρεβάτια των ασθενών της.

Δεκαετίες μετά, φωτογραφιζόταν με το νέο της πολυπό-
θητο πτυχίο. Παθολόγος πια και με τη βούλα. Δεν ήθελε να
ασχοληθεί με συγκεκριμένες αρρώστιες. Ήθελε να είναι το
πρώτο άτομο που θα δει κάποιος που δεν είναι καλά. Και
έτσι διάλεξε την παθολογία. 

Το αγροτικό της την έστειλε αρκετά μακριά από την Αθή-
να, στη Σίφνο. Ήταν καλοκαίρι όταν ξεκίνησε για το νησί.
Καλύτερη εποχή δε μπορούσε να βρει. Καλοκαίρι σε κυκλα-
δίτικο νησί, εξάσκηση και διακοπές, σκεφτόταν. Σαν έφτασε
στο νησί, έψαξε για το κέντρο υγείας στην Απολλωνία. Εκεί
θα έβρισκε και το νέο της σπίτι. Έκλεισε για αρχή ένα δωμά-
τιο σε ένα ξενοδοχείο και αργότερα, μόλις προσαρμοζόταν
με την ησυχία της, θα έβρισκε ένα σπίτι να νοικιάσει γνωρί-

98



ζοντας τους ντόπιους και  τα καλύτερα μέρη να μείνει κα-
νείς.

Την πρώτη μέρα που ξύπνησε στο νησί, ήταν τρισευτυχι-
σμένη. Το όνειρό  της  είχε  γίνει  πραγματικότητα και  παρά
την ανησυχία της για το αν θα καταφέρει να ανταποκριθεί
σε όλα τα περιστατικά, είχε τόσο πάθος για όλα όσα την πε-
ρίμεναν που παραμέριζαν όλες τις ανασφάλειές της. Γιατρός.
«Η γιατρός του χωριού» έλεγε ψιθυριστά σαν άνοιγε τα πα-
ραθυρόφυλλά του δωματίου της, χαζεύοντας την απέραντη
θάλασσα και  ακούγοντας  τους πρώτους πρωινούς ήχους
του χωριού.

Φτάνοντας  στο  κέντρο  υγείας,  με  την  καινούρια  της
τσάντα -δώρο της μητέρας της για την καλή αρχή- έφτασε
στην παλιά πόρτα του κτιρίου. Μπήκε δειλά και προσπάθησε
διακριτικά να δει σε ποιον πρέπει να απευθυνθεί. Στην εί-
σοδο με τις πληροφορίες δε βρήκε κάποιον να κατατοπιστεί.
Προχώρησε στους διαδρόμους και κοίταζε τις ταμπέλες μή-
πως και τη βοηθήσουν. Στο τέλος του διαδρόμου βρήκε ένα
γραφείο με γιατρούς. Χτύπησε την πόρτα για να ανακοινώσει
την παρουσία της και ένας γιατρός με δύο νοσοκόμες γύρισε,
την κοίταξε για λίγα δευτερόλεπτα κι ύστερα γύρισε και πάλι
στις νοσοκόμες δίνοντάς τους οδηγίες για το νέο περιστατικό
που είχε έρθει. Μέσα σε λίγα δευτερόλεπτα έφυγε και εκείνος
από το δωμάτιο, σπρώχνοντάς την για να περάσει, αφήνο-
ντάς την άλαλη. 

«Δεν  το  λες  και  το  καλύτερο καλωσόρισμα» σκέφτηκε
από μέσα της. «Ολόκληρη παθολόγος με πτυχία τους ήρθε
και εκείνοι με έσπρωξαν για να περάσουν αντί να με καλω-
σορίσουν!» είπε φανερά απογοητευμένη και κάθισε σε ένα
από τα γραφεία της αίθουσας. Δεν ήξερε καν τι έπρεπε να
κάνει. Αν έπρεπε να αναζητήσει κάποιον υπεύθυνο ή να πε-
ριμένει κάποιον εδώ. Κάποιος θα έπρεπε να της πει ποιο θα
είναι το γραφείο της, ποιο το δωμάτιο που θα υποδέχεται

99

23 & 1 σταθμοί



τους ασθενείς της, ποιον θα έχει βοηθό, να μάθει τους νο-
σοκόμους που θα κάνουν όλη την «άχαρη» δουλειά, όπως
την ονόμαζε, και τέλος πάντων να τη συστήσουν σε όσους
πρέπει.

Δεν πρόλαβε καλά καλά να καθίσει στη θέση της, όταν ο
γιατρός που ήταν πριν από  λίγα  λεπτά στο δωμάτιο,  ξα-
ναήρθε. Μπήκε με γρήγορο βήμα, έσκυψε πάνω της και με
φωνή που διαπερνούσε και τη μάσκα που φόραγε και έντονο
βλέμμα αυστηρό της είπε «είσαι η νέα παθολόγος;».

“Επιτέλους, κατάλαβε το λάθος του και άφησε το περι-
στατικό του για να με γνωρίσει!” σκέφτηκε χαρούμενη και
σηκώθηκε όρθια.

«Ναι,  εγώ  είμαι.  Χλόη Κωνσταντίνου»  είπε σοβαρή και
άπλωσε το χέρι της.

Ο γιατρός, αγνοώντας την απάντηση και το χέρι της, της
φώναξε: «έλα μαζί μου τώρα στο χειρουργείο να σε ντύσουν
οι  νοσοκόμες.  Έχουμε δύσκολο περιστατικό! Τώρα!»  είπε
και έφυγε όπως ήρθε.

Η Χλόη έμεινε παγωμένη, με το χέρι της στον αέρα. «Μα,
δεν εγώ...» απάντησε στο κενό. Ύστερα έτρεξε να τον προ-
λάβει αλλά τον είδε να χάνεται στους διαδρόμους. Η καρδιά
της  έτρεμε,  άφησε  την όμορφη  τσάντα  της στο  γραφείο,
έκανε βήματα να ξεκινήσει και ύστερα έκανε πίσω, πιάνοντας
το κεφάλι της σαστισμένη. «Άκου χειρουργείο με το καλη-
μέρα σας!» σκεφτόταν πελαγωμένη. Χωρίς να μπορεί να κά-
νει κάτι άλλο, βγήκε από το γραφείο τρέμοντας ολόκληρη
και έψαξε τις ταμπέλες που οδηγούσαν στο χειρουργείο.

Σαν έφτασε εκεί και άνοιξε την πόρτα, το θέαμα που α-
ντίκρισε, την ανατρίχιασε. Ποτάμια αίματος στο πάτωμα με
τη μυρωδιά του να γεμίζει το χώρο, νοσοκόμες που τρέχανε
και ο γιατρός που την κάλεσε με τα δυο του χέρια κρατούσε
κυριολεκτικά την καρδιά του χτυπημένου νέου. Το χειρουρ-
γείο δεν έμοιαζε με τα χειρουργεία της σχολής. Εκεί ήταν

100

Μάχη Τζουγανάκη



όλα καθαρά και  ήρεμα.  Κανείς  δεν  την  είχε προετοιμάσει
για μια τόσο ωμή σκηνή. Πριν προλάβει να αντιδράσει, μια
νοσοκόμα της βάζει την πράσινη ρόμπα και την οδηγεί στη
βρύση για να πλύνει τα χέρια της και να φορέσει τα γάντια. 

Εντελώς μηχανικά,  έχοντας χάσει  τη φωνή της,  έφτασε
δίπλα από το γιατρό. Εκείνος χωρίς να την κοιτάζει καν, άρ-
χισε να της δίνει οδηγίες. Εκείνη εκτελούσε τρέμοντας κά-
νοντας τους πάντες γύρω της να την κοιτάζουν περίεργα. 

«Δεσποινίς μου, αν ήρθες εδώ για να κάνεις τα πράγματα
χειρότερα,  τότε  λάθος μου που σε  κάλεσα!»  της φώναξε
αγριεμένος.

«Εδώ δεν είναι η Σχολή σου και τα επαινετικά σχόλια των
καθηγητών σου. Εδώ είναι η πραγματικότητα! Αυτός ο άν-
δρας υπέστη σοβαρά τραύματα από εγκληματικό τροχαίο.
Είναι χρέος μας να τον σώσουμε!» φώναξε και  το βλέμμα
του τη διαπέρασε σαν ηλεκτροσόκ.

Μην ξέροντας καν πώς κατάφερε να ηρεμήσει το τρεμά-
μενο χέρι της, εκτέλεσε όλες τις οδηγίες του γιατρού. Ευτυ-
χώς μετά από ένα δύσκολο μισάωρο, τα πράγματα πηγαί-
νανε λίγο καλύτερα. Όταν τελείωσε η επέμβαση, ο γιατρός
ευχαρίστησε την ομάδα και έφυγε βιαστικός χωρίς να της
πει τίποτε. Έμεινε να κοιτάζει το πάτωμα με τα αίματα και το
άδειο κρεβάτι του χειρουργείου. Η ρόμπα της δε θύμιζε κα-
θόλου την παιδική της ρόμπα που έκανε καλά τον λαβωμένο
της αρκούδο. Τα χέρια της ήταν τόσο ματωμένα, λες και είχε
σφάξει κάποιο ζωντανό, όπως συνήθιζε να βλέπει έτσι τα
χέρια της γιαγιάς της στο χωριό σαν έσφαζε τις κότες και τα
αρνιά για να τα μαγειρέψει να φάνε. 

Το υπόλοιπο της μέρας το έβγαλε κατά βάση στην τουα-
λέτα  ξερνώντας. Στο  τέλος μετά από  τόσες  επισκέψεις  το
μόνο που έβγαζε ήταν υγρά κάνοντας το στομάχι της να πάλ-
λεται. Γύρισε κομματιασμένη στο ξενοδοχείο. Η θέα της καρ-
διάς του νέου, η μυρωδιά και οι φωνές του γιατρού είχανε

101

23 & 1 σταθμοί



στοιχειώσει  το μυαλό  της.  «Όχι,  όχι  αλίμονο! Δε μπορώ!»
είπε και έβαλε τα κλάματα. «Ηλίθια! Φαντασμένη!» φώναζε
κοιτάζοντάς την στον καθρέφτη του μπάνιου της. 

Τις  επόμενες μέρες, δήλωσε ασθένεια. Πριν καλά καλά
αρχίσει να δουλεύει, κλείστηκε στο δωμάτιο, μη θέλοντας
να κάνει τίποτα. Το ξενοδοχείο, που είχε πληροφορηθεί για
την ασθένεια της νέας παθολόγου, της έφερνε καθημερινά
δίσκους με σούπες και πορτοκαλάδες. Εκείνη ευχαριστούσε
τυλιγμένη σε μια κουβέρτα, ξεροβήχοντας για να γίνει πιο
πειστική. 

Ένα μεσημέρι χτύπησε η πόρτα της. Τυλίχτηκε και πάλι
με την κουβέρτα της, πήρε και ένα χαρτομάντιλο στο χέρι
και κατευθύνθηκε στην πόρτα για να παραλάβει το δυνα-
μωτικό μεσημεριανό της -όπως νόμιζε- για να “γίνει καλύ-
τερα”. Σαν άνοιξε την πόρτα ξεροβήχοντας δυνατά, έμεινε
έκπληκτη κοιτάζοντας τον επισκέπτη της.

«Ο βήχας αυτός δεν είναι παραγωγικός, δεσποινίς μου.
Ίσα  ίσα  τον βρίσκω πολύ αντιπαραγωγικό!»  είπε  ελαφριά
θυμωμένος. «Και τα χαρτομάντιλα καλύτερα να τα ξοδεύ-
ουμε όταν είμαστε συναχωμένοι. Πόσα δέντρα θα κόβονται
πια για χάρη μας!» της άρπαξε το χαρτομάντιλο και το πέταξε
στα σκουπίδια.

Ύστερα, άνοιξε τα παράθυρα του δωματίου της και κοί-
ταξε προς τα έξω.

«Πω πω, ομορφιά που έχει ετούτο το νησί! Τόσα χρόνια
εδώ, ακόμα να το χωνέψω ότι μένω εδώ πέρα. Και όταν έρ-
χεται και το καλοκαίρι, έτσι μου έρχεται να πετάξω τη ρόμπα
και να φορέσω μια βερμουδίτσα και ένα άκρως τουριστικό
πεδιλάκι και να αράξω σε μια από τις δαντελωτές της παρα-
λίες!» είπε ξεφυσώντας.

Δεν τολμούσε να του απαντήσει. Ένιωθε να έχει αναψο-
κοκκινίσει  από  ντροπή.  Εξάλλου,  δεν ήξερε  τι  να  του πει.
Εδώ και  μέρες προβάρει  την παραίτησή  της. Μα  έχοντάς

102

Μάχη Τζουγανάκη



τον εδώ μέσα να χαζεύει τη θάλασσα από το δικό της παρά-
θυρο, έχει χάσει τα λόγια της.

«Όταν ήρθα  εδώ,  ένα μικρό παιδί  ξεψύχησε στα  χέρια
μου. Έκλαιγα για μέρες. Ξερνοβολούσα σαν το γατί παντού!
Έβλεπα εφιάλτες. Έπαιρνα τη μάνα μου, τη μακαρίτισσα, και
της έλεγα ότι θα τα παρατήσω όλα. Και εκείνη με απειλούσε,
πως αν  γυρίσω σπίτι,  θα βρω  την πόρτα κλειστή! Νόμιζα
πως δεν καταλάβαινε τίποτα. Έτσι, αποφάσισα να το σκάσω,
να πάω σε ένα από τα διπλανά νησιά και να βρω μια δουλειά
σερβιτόρου ή οποιαδήποτε άλλη και να μείνω εκεί κρυμμέ-
νος από όλους!» είπε και σταμάτησε για λίγο.

«Και; Φύγατε;» τον ρώτησε δειλά.
Γύρισε και την κοίταξε γελαστός. Σα να την ήθελε ετούτη

την ερώτηση.
«Έτοιμος ήμουν. Και θα το έκανα. Μα σαν έβγαινα με τη

βαλίτσα μου, με σταμάτησε η διευθύντρια του κέντρου. Λες
και κάποιος της το είχε σφυρίξει ότι θα φύγω. Μου τράβηξε
τις βαλίτσες από το χέρι κάτω και ύστερα μου έδωσε ένα
χαστούκι! Δεν αντιστάθηκα. Νόμιζα πως το έδινε για τον μι-
κρό που  έχασα. Μα  εκείνη, με  κοίταξε στα μάτια  και μου
είπε ότι είμαι ένας δειλός. Πως ενώ έχω τα χέρια που σώζουν,
αποφασίζω να στερήσω τη ζωή από ένα σωρό κατοίκους
του νησιού και να τα λερώσω με τη δειλία μου. Ταράχτηκα.
Η καρδιά μου χτύπαγε. Θυμήθηκα όλους τους λόγους για
τους οποίους δήλωνα κάποτε την ιατρική σχολή ως επιλογή.
Μάλιστα, ως μόνη επιλογή, δεσποινίς μου!» είπε και την κοί-
ταξε γλυκά στα μάτια έχοντας αφαιρέσει την αρχική αυστη-
ρότητα.

Ύστερα, της πήρε το χέρι και της έκανε μια δυνατή χει-
ραψία.

«Δε συστηθήκαμε πριν από μέρες όταν  εισέβαλα στο
γραφείο, ε; Λέγομαι Χιονίδης Κώστας. Χειρούργος-παθολό-
γος του νησιού. Και εσύ θα πρέπει να είσαι η περίφημη Χλόη,

103

23 & 1 σταθμοί



με τις εκπληκτικές συστάσεις από τον κοινό μας καθηγητή!
Το πόσα μου ανέφερε για σένα δε λέγεται! Αύριο, θα σε πε-
ριμένει το νέο σου γραφείο, δεσποινίς μου. Και μια δωρεάν
ξενάγηση από την αφεντιά μου» της είπε τρυφερά.

Ύστερα, έφυγε από το δωμάτιο. Έμεινε να κοιτά τη θά-
λασσα. Μόνο που αυτή τη φορά, τα μάτια της κοιτάζανε και
πάλι με εκείνο το πάθος. Αύριο ξεκίναγε τη δουλειά της. Χω-
ρίς γυαλιστερές τσάντες και λοιπά περιτυλίγματα. Απλά με
τούτα τα χέρια που θέλουν να σώζουν. Τίποτε άλλο...

104

Μάχη Τζουγανάκη



Ψαριανός
Ο μπαρμπα-Κωστής, ο Ψαριανός, όπως τον γνώριζαν όλοι
οι ντόπιοι, καθόταν στη γωνιά του τραπεζιού και τριγύριζε
το βλέμμα του στα γύρω τραπεζάκια. Πάντα του άρεσε να
χαζεύει  τον  κόσμο που  ερχόταν στο μαγαζί  του.  Έστελνε
έναν από τους μικρούς του να στρώσουν και ζύγιζε τις κι-
νήσεις του καθενός από μακριά. Πώς βοηθούσαν στο στρώ-
σιμο ή πώς καθόντουσαν αμέτοχοι. Πώς δίναν σημασία στον
μικρό,  αν  του μιλάγανε,  αν  γέλαγαν ή αν μίλαγαν μεταξύ
τους. Πιο πολύ τον κατσούφιαζε η σιωπή τους. Όταν έβλεπε
ζευγάρια να κάθονται σιωπηλά, κρατώντας εφημερίδες και
περιοδικά ή και κινητά τώρα τελευταία, γύριζε το μάτι του.
Σα να του λέρωναν τον τόπο ένιωθε...

«Κοίτα τους!» ψιθύριζε στη γλυκιά του γυναίκα... «Πώς θα
εκτιμήσουν το ψαράκι μου όταν δεν εκτιμά ο ένας τον άλ-
λον;» έλεγε και κούναγε το κεφάλι του στεναχωρημένα.

Μια χειμωνιάτικη μέρα πριν από χρόνια μόλις που σου-
ρούπωνε, ο μπαρμπα-Κωστής ετοιμαζόταν να κλείσει το μα-
γαζί του. Σαν έβαζε το καπέλο του το καπετανέικο στο κεφάλι
και ετοιμαζόταν να κλειδώσει την πόρτα, άκουσε κάτι δυνατά
βήματα λίγα μέτρα πίσω του.

«Καπετάνιε, το ’κλεισες το μαγαζί από τώρα;» του φώναξε
ένας ψηλός άντρας με ψαρά μαλλιά και χορταστικό χαμό-
γελο.

«Έλεγα να το κλείσω σιγά σιγά, χειμώνιασε κι ο κόσμος
μαζεύεται γρήγορα στα σπίτια».

105



«Κι αν σου πω να ανοίξεις για χάρη μου, για ένα μεζέ α-
πλό, να το μοιραστούμε μαζί, που ταξιδεύω από μακριά θα
το κάνεις;» του πε με το ίδιο χαμόγελο.

Ο μπαρμπα-Κωστής τον κοίταξε ήρεμα. Δεν είχε κάτι να
σκεφτεί. Άνοιξε διάπλατα την πόρτα, άνοιξε τα φώτα και του
έκανε νόημα να περάσει. Μέσα σε λίγα λεπτά μόνο τον είχε
περιποιηθεί. Είχε γεμίσει το τραπέζι με σαλάτες και φρέσκο
ψωμί της γυναίκας του, έφερε μεζέδες που ’χε από το πρωί
και μαγειρεμένα φαγητά και μια κανάτα λευκό κρασί δικό
του. Καθίσανε στο ίδιο τραπέζι. 

«Από πού έρχεσαι λοιπόν;» τον ρωτά με ενδιαφέρον.
«Από όλα τα μέρη, του λέει γελαστά, και πού δεν πάω!

Εμένα που με βλέπεις, έχω αλλάξει πεντακόσιες δουλειές! Τι
χασάπης έγινα, τι μανάβης, τι γεωπόνος. Κάποτε έχτισα και
σε οικοδομές, μέχρι και ταβερνιάρης σαν και του λόγου σου
έγινα, μα δεν πιάναν τα χέρια μου να φτιάχνουν τέτοιες λι-
χουδιές!» είπε και βούτηξε μια γενναία μπουκιά από ψωμί
σε ένα πιάτο από γίγαντες φούρνου.

«Και; Εδώ στο νησί μου πώς έφτασες;»
«Τέρμα, Κωστή, είπα, τέρμα. Mια μέρα βαρέθηκα. Οικο-

γένεια δεν έκανα, μην τα ρωτάς, μάζεψα ό,τι μάζεψα από
όλες τις δουλειές και είπα τώρα θα γνωρίσεις τον κόσμο κι
έτσι έφυγα. Γύρισα σε διάφορες χώρες, όμορφες, μαγικές.
Είδα ανθρώπους καινούριους, τι γέλιο που έχει να τους μιλάς
χωρίς να ξέρεις γρι από τη γλώσσα τους, μια ομορφιά, βρε
Κωστή...» είπε και πήρε το ποτήρι με το κρασί και το τσού-
γκρισε. φωνάζοντάς του «Η ομορφιά, Κωστή, είναι να μπο-
ρείς  να μιλάς με  τον άλλον,  χωρίς  να  χρειάζεται  ούτε μία
λέξη να του πεις!»

Ο μπαρμπα-Κωστής τον κοίταζε με θαυμασμό. Χρόνια ή-
θελε  να  ταξιδέψει,  μα  να η  ταβέρνα ήταν  και  ευτυχία  και
σκλαβιά μαζί. Δεν  τον ένοιαζε  τόσο πολύ όμως. Έλεγε με
χαρά πως έμενε στο ομορφότερο νησί του κόσμου, πως είχε

106

Μάχη Τζουγανάκη



τη πιο γλυκιά γυναίκα του κόσμου και το πιο όμορφο τα-
βερνάκι  σε  ολόκληρη  την  παραλία.  Αλλά  τα  ’λεγε  τόσο
όμορφα ο νέος του φίλος και τον ταξίδευε σε όσα διάβαζε
και φανταζόταν τα βράδια, που τον έκανε να λαχταρά...

«Και; Μετά από τόσες χώρες και ανθρώπους τι έκανες;»
τον ρώτησε με περιέργεια.

«Και... Κωστή, γυρίζοντας από εδώ κι από εκεί, πότε στον
έναν  τόπο,  πότε  στον  άλλον,  είπα  πως  δεν  υπάρχει  πιο
όμορφη χώρα από τη δικιά μας. Και ας την έχουμε φτυσμένη.
Υπάρχουν, μωρέ, πιο δαντελωτές παραλίες από αυτές που
έχει το νησί σου; Υπάρχει πιο νόστιμο λάδι; Πιο γλυκιά αρ-
μύρα; Και πες μου... ρώτα το θεό, το Διόνυσο τον ίδιο, βγάζει
άλλος τόσο αρωματικό και ταξιδιάρικο κρασί;» είπε και ήπιε
από το κρασί του.

Ο μπαρμπα-Κωστής  γέλασε,  ένιωθε περήφανος  για  το
κρασί του χρόνια. Το φρόντιζε όσο δεν πήγαινε το αμπέλι
του. Σχεδόν μιλούσε στα σταφύλια του. Ένα ένα τσαμπί το
κοίταζε προσεκτικά και στο μάζεμα και στον τρύγο και σε
όλα ο ίδιος παρών. Και το πρώτο το ποτήρι εκείνος το γέμι-
ζε, αν του άρεσε έδινε στη γυναίκα του να δοκιμάσει, αν όχι
το  έφτυνε  και  έλεγε αυστηρά  «φέτος δε βγάλαμε  κανένα
κρασί. Του χρόνου πάλι», δε δεχόταν κάτι λιγότερο. Το αγά-
παγε το αμπέλι του.

«Έτσι  λοιπόν,  κατέληξα  να  τριγυρνώ στην  Ελλάδα μας,
Κώστα. Πήγα σε διάφορα μέρη. Και είδα ότι ακόμα και να
ξέρεις να μιλάς και να επικοινωνείς κανονικά με όλους, πάλι
η καρδιά είναι εκείνη που σε σώζει. Ή την έχεις ή δεν την
έχεις την καρδιά, για να ακουμπάς στο είναι του άλλου. Αλ-
λιώς, τράβα στα πανεπιστήμια να μάθεις την ανατομία της,
κάτι άλλο δεν μπορείς! Γίνε γιατρός να τη γιατρεύεις, αλλά
να την ακουμπήσεις, μάθε και κινέζικα δε θα το καταφέρεις!
Γνώρισα ανθρώπους και ανθρώπους και ακόμα και από τις
μικρές τους κινήσεις καταλάβαινες αν θέλουν να τους μιλή-

107

23 & 1 σταθμοί



σεις, αν φοβούνται ή αν πονάνε... Τα  ταξίδια με κέρδισαν
τόσο πολύ που πια δεν έχω τόπο... Καμιά φορά πιάνω καμιά
δουλειά  και  κάθομαι παραπάνω σε  ένα  τόπο,  ίσα  ίσα  να
βγάλω τα έξοδα του επόμενου ταξιδιού και έτσι προχωράω.
Δεν ξέρω, ίσως να μη μπορώ να μείνω σε ένα τόπο, αφού
δεν έχω ένα αχνιστό ψωμί φτιαγμένο από αγαπημένα χέρια»
του ’πε και μύρισε το καλάθι με το ψωμί...

Κάτσανε πολύ ώρα, λέγανε ιστορίες και ιστορίες και κά-
ποια στιγμή, σηκώθηκε και του ’πε πως πρέπει να φύγει. Ο
μπαρμπα-Κωστής δεν τον άφησε να πληρώσει τίποτα, ίσα
ίσα του ’δωσε και δώρο άλλα λίγα χρήματα για τον επόμενό
του σταθμό. Του ’πε να γυρίσει το νησί και να ξανάρθει μία
από αυτές τις μέρες να τον ξαναδεί αν μπορεί. Του άφησε
μια γλύκα εκείνη η βραδιά, ο τρόπος που μιλήσανε, τα γλυκά
του λόγια, οι ιστορίες των ταξιδιών. Πώς κατάφερνε και μί-
λαγε με όλο τον κόσμο, τον φανταζόταν να κάνει παντομίμα,
να προσπαθεί με τα μάτια του να πει όσα δεν μπορούσε το
στόμα του και γέλαγε.

Κοιτάζει  τα  τραπέζια  γύρω γύρω κρατώντας μία  καρτ-
ποστάλ.  «Στον αγαπημένο μου βραδινό φίλο,  τον Κωστή
τον Ψαριανό, που με φίλεψε μες στη νύχτα και μου μοίρασε
την καρδιά του. Έφυγα νωρίτερα και δε μπόρεσα να έρθω
να σε ξαναδώ, μα θα φροντίσω στην επόμενη γύρα να έρθω,
να πιούμε εκείνο το κρασί. Να θυμάσαι να κοιτάς μέσα από
τους ανθρώπους και όχι απ’ έξω. Να μη γίνεις ποτέ ίδιος με
τους άλλους. Σε ευχαριστώ πολύ για όλα, ο φίλος σου».

Άνθρωποι και άνθρωποι καθόντουσαν στα τραπέζια του
σήμερα. Έψαχνε με διακριτική ματιά ό,τι του ζήταγε ο φίλος
του. Είδε μια κυρία με τον άντρα της να τρώνε συζητώντας.
Την είδε να θέλει να απλώνει μία στο τόσο το χέρι της πιο
κοντά του, σα να ’θελε να του γυρέψει το χέρι του όπως κά-
ναν παλιά στα ταβερνάκια. Ύστερα, είδε έναν κύριο μόνο
του να πίνει τον ελληνικό του μετά από ένα απλό γεύμα. Τον

108

Μάχη Τζουγανάκη



είδε να χαζεύει τη θάλασσα και τα καΐκια και σα να είδε στα
μάτια του πως ήθελε να τα παρατήσει όλα και να γίνει ένας
ψαράς. Λοξογύρισε  και  έφτασε στο  τραπέζι  ενός  νεαρού
ζευγαριού, μια κοπέλα απολάμβανε τη θάλασσα και χαμο-
γέλαγε, βάζοντας το ένα χέρι της στο πρόσωπο. Ο νεαρός
χωμένος στο κινητό του, δε μίλαγε για ώρες, δε μπορούσε
να το καταλάβει όλο αυτό! Κόλλησε λίγο. Σα να ’ψαχνε να
μεταφράσει, η κοπέλα ήθελε σίγουρα μια αγκαλιά... εκείνος
τι στο καλό έκανε με τούτο το διάολο; Ρε, άρπαξέ την, ήθελε
να του φωνάξει, να τον πιάσει από το γιακά... άντρας είσαι
εσύ, μωρέ..., με αυτό το μηχανάκι; Μα τον είδε λίγο αργότερα,
να της δείχνει κάτι στην οθόνη του κινητού και εκείνη να
χαμογελά ακόμα περισσότερο και  να  κουνιέται  ρυθμικά.
Πλησίασε λίγο πιο κοντά τους και άκουσε μουσική και γέλασε
και εκείνος. «Βρε για φαντάσου!» είπε ψιθυριστά...

«Α, ρε φίλε» ψιθύρισε και πήγε μέσα.  Γέμισε  το ποτήρι
του με παγωμένο κρασάκι και κάθισε στην πόρτα της εισό-
δου, φωνάζοντας.

«Στην υγειά όλων! Να αγαπάτε, μωρέ! Όπως το ορίζει ο
καθένας σας! Και να τραβάτε όπου ζητά η καρδιά σας!» και
ήπιε μια γενναία γουλιά...

109

23 & 1 σταθμοί



Ωκεανός
Κρέμασε στον τοίχο και την τελευταία του ζωγραφιά, άκρως
θαλασσινή. Μπλε τραπέζια, καρέκλες ψάθινες, κόσμος που
έτρωγε και ανάμεσά τους ένας γεροδεμένος ψαράς, ο ιδιο-
κτήτης της ταβέρνας. Κάπως έτσι είχε φανταστεί τούτη την
ιστορία. Στην πόρτα στεκόταν η μητέρα του και τον χάζευε
αμίλητη. Σαν σταμάτησε να κοιτά στον τοίχο του, τον πλη-
σίασε ζεστά και του είπε:

«Νομίζω ότι πλέον είναι τόσες πολλές οι όμορφες ζωγρα-
φιές σου που δε μπορώ να έχω μία αγαπημένη! Μάλλον πως
θα πρέπει  να μου βρεις  εσύ μία.  Εγώ  τις  θαυμάζω όλες!»
αναφώνησε περήφανα.

Ο μικρός γέλασε, σαν ένιωσε τα χέρια της πάνω στους
ώμους να τον επιβραβεύουν. Η μαμά του ήταν μια ηρωίδα.
Αν έπρεπε να της βρει μια αγαπημένη ζωγραφιά, θα ήταν
εκείνη που θα την είχε μέσα. Θα τη ζωγράφιζε σίγουρα με
αγγελικά φτερά και με  γυαλιστερά μάτια διάφανα,  για  να
μπορούν να δείχνουνε το βάθος της καρδιάς της. Και ύστερα,
πίσω της, θα έφτιαχνε μια κατάμαυρη και σκοτεινή φιγούρα
με ένα ρολόι στο χέρι. Για το χρόνο που της έφαγε από τη
ζωή της, εκείνος που τα χαρτιά ονόμασαν πατέρα του.

Σταμάτησε να σκέφτεται, δεν ήθελε να θυμάται τίποτα.
Έκανε πως έψαχνε ανάμεσα στις ζωγραφιές. Σταμάτησε σε
εκείνο το χωριό με τη μικρή εκκλησία και τον όμορφο παπά.
Ακίνδυνη ζωγραφιά, σκέφτηκε. Με το θαύμα της ζωής, όπως
το φτιάχνουμε εμείς. 

110



«Να, αυτή θα σου αφιέρωνα. Αυτή με το μεγάλο σχολείο
και  τον παπά που  χαμογελά  ικανοποιημένος,  κρατώντας
από τον ώμο το μικρό αρχιτέκτονα» είπε με σιγουριά.

«Α...  ναι,  αγάπη  μου,  αυτή  η  ιστορία  σου  ήταν  τόσο
όμορφη. Δίκιο έχεις, αυτή θα διάλεγα και εγώ μου φαίνεται.
Αν και σου είπα είναι δύσκολο να ξεχωρίσεις κάποια. Τόσες
όμορφες ζωγραφιές όλες... τις πόσες φτάσαμε; Ήμασταν 20
με αυτήν  εδώ 21...  22...  και  με  την  τελευταία σου 23! Πω,
πω... 23 διαφορετικές ζωγραφιές! 23 ιστορίες... Θα μπορού-
σες να γράψεις 23 βιβλία για όλους αυτούς!» είπε συγκινη-
μένη.

«Λες, μαμά; Ποτέ δεν ξέρεις... Ίσως και να το κάνω!» είπε
με νέο ενθουσιασμό.

«Και εγώ θα είμαι ο μάνατζέρ σου. Αλήθεια, υπάρχει ιδιό-
τητα μάνατζερ για συγγραφείς–ζωγράφους; Τέλος πάντων
θα  είμαι  κάτι  σαν  κυβερνητικός  εκπρόσωπος. Θα βγαίνω
στα κανάλια και θα μιλάω για το γιο μου και τα απίστευτα
έργα του. Θα ανακοινώνω τους χώρους που θα κάνεις τις
εκθέσεις σου ή τα βιβλιοπωλεία που θα εμφανίζεσαι, για να
παρουσιάσεις τα βιβλία σου» είπε γελαστή.

Την κοίταζε θαμπωμένος. Η μάνα του ήταν η πηγή της
δύναμής του. Εκείνη είδε στις ζωγραφιές του να ξεπροβάλ-
λουν ιστορίες. Θυμάται ακόμα που μαζί είχανε δει εκείνο το
σκύλο στο λιμάνι και τον έβαλε να τον ζωγραφίσει. Κι έτσι
ξαφνικά ήρθε ένα ολόκληρο χωριό εκεί πίσω με τον τρελό
του κι ύστερα πήρε όνομα εκείνος ο γραφικός γέρος, ο Δια-
μαντής. Άρχισε να της λέει για εκείνον και να τον ζωγραφίζει
και εκείνη καθόταν δίπλα του με τα μάτια λαμπερά και εν-
θουσιασμένα. Γεμάτη από περηφάνια που τον ανέβαζε στα
ύψη.

Ύστερα σκοτείνιασε το βλέμμα του, σαν θυμήθηκε τον
πατέρα του. Θυμήθηκε με πόση βαρβαρότητα του έσκισε
εκείνη τη ζωγραφιά με εκείνον τον μικρό που σκότωνε το

111

23 & 1 σταθμοί



σκύλο  του  γείτονα με  ένα μαχαίρι.  «Ορίστε  τα  χάλια  του!
Μεγαλώνουμε ένα δολοφόνο! Και εσύ τον αφήνεις! Και του
λες και μπράβο!» είπε φωνάζοντας στη μάνα του και δίνο-
ντάς της ένα δυνατό χαστούκι. «Τι θες να γίνεις, ρε; Ένας δο-
λοφόνος; Ρε, αν συνεχίσεις έτσι, θα σε πετάξω από το σπίτι!
Ακούς;» είπε και χτύπησε την πόρτα δυνατά, κάνοντας τα
σκισμένα κομμάτια της ζωγραφιάς του να πετάνε στον αέρα.
Μέρες μετά θυμάται τη μάνα του να ξενυχτάει μαζί του α-
γκαλιά, για να ξαναφτιάξουνε την ιστορία του Πέτρου από
την αρχή. 

Θυμάται ακόμα και εκείνη τη βραδιά που ήρθε με μαυρι-
σμένο  το μάτι  της δίπλα  του  και  κάθισε αμίλητη.  Εκείνος
έβγαλε ένα λευκό χαρτί και της ζωγράφισε την ιστορία της
Ηρώς. Δάκρυσε σαν είδε και άκουσε την ιστορία της και του
έδωσε  ένα φιλί  στο μάγουλο. Τότε ήταν που θύμωσε πιο
πολύ. Δεν μπορούσε να αντέξει άλλο ετούτη τη ζωή για τη
μάνα του και για εκείνον και τούτη την παραίτηση. Την πα-
ραίτηση δεν άντεχε περισσότερο. 

Ήταν ένα βράδυ παγωμένο και εκείνος είχε πέσει με τα
μούτρα για να φτιάξει εκείνο το όμορφο σπίτι που ετοίμαζε
ο παππούς Οδυσσέας, έκπληξη για τον εγγονό του το Φώτη.
Τον  είχε συνεπάρει  το  ταξίδι  στη Σαντορίνη,  ο  γελαστός
παππούς, τα εισιτήρια μέσα στην άδεια κορνίζα. Σαν άκουσε
την πόρτα κάτω, ταράχτηκε. Ήταν πάλι μεθυσμένος και βί-
αιος. Άρχισε να της φωνάζει. Εκείνη του έβαζε να φάει και
αυτός συνέχιζε να τη μειώνει για το άθλιο φαγητό της, για
τη βρώμικη κουζίνα. Αυτό ήταν, δεν μπορούσε άλλο να το
ανεχτεί. Πέταξε τις μπογιές του και τα μολύβια του και πήρε
φόρα για την κουζίνα. Καπνισμένος και κοκκινισμένος πήρε
το πιάτο με το φαΐ του και του το έφερε στο κεφάλι. 

«Αν δε σου αρέσει το φαγητό, να πας πάλι στην ταβέρνα
που μπεκροπίνεις να σε ταΐσουν. Δεν είναι δούλος σου κα-
νείς, το κατάλαβες; Τη μάνα μου δε θα την ξανακτυπήσεις

112

Μάχη Τζουγανάκη



με τα βρωμόχερά σου!» του είπε με δυνατή φωνή τρέμοντας
ολόκληρος.

Η μάνα του τον κοίταζε έντρομη. Πήγε να τον τραβήξει
από μπροστά από τον άντρα της, να προλάβει το κακό, αλλά
ο γιος της έμενε ακούνητος σαν πέτρα. Ο άντρας της σηκώ-
θηκε από το τραπέζι θεριό ανήμερο και μούγκριζε. Αντί να
πέσει πάνω του να του επιτεθεί, πήγε στο δωμάτιό του. Τότε
η μάνα του τού έκανε νόημα να φύγει από το σπίτι ξέροντας
τι θα ακολουθήσει... 

«Όχι, μάνα! Όχι άλλη φυγή! Δε θα είσαι πάντα το θύμα
εδώ μέσα! Δεν μπορώ να το ανεχτώ άλλο!» της έλεγε δυνατά
για να τον ακούει.

Νόμιζε πως τον είχε νικήσει. Πως πήγε και κρύφτηκε στο
δωμάτιο νικημένος. Πού να νικήσεις όμως ένα τέτοιο γου-
ρούνι... Βγήκε ξανά από το δωμάτιο με το κυνηγητικό του
όπλο. Μέσα σε λίγα δευτερόλεπτα το κακό είχε γίνει. Δυο
σφαίρες ήταν αρκετές.

Δεν  τον  ξανάδε από  τότε.  «Να σαπίσει  στη φυλακή  το
κτήνος» λέγανε όλοι όσοι τον ξέρανε. Το  ίδιο επιθυμούσε
και εκείνος.

Τα χρόνια πέρασαν, η ζωή άρχισε επιτέλους να κυλά πιο
ήρεμα. Η μάνα  του  είχε αρχίσει  να  επανέρχεται μετά από
τόσα ψυχοφάρμακα. Πλέον η ζωή της ήταν «φυσιολογική»,
οι γιατροί σταμάτησαν και όλα μείνανε πίσω. 

«Τι σκέφτεσαι τόση ώρα, αγάπη μου;» τον ρώτησε γλυκά.
«Τίποτα, μάνα, να... λέω να βάλω και μια τελευταία στον

τοίχο. Έναν Ωκεανό. Και να τον γεμίσω με βαρκούλες. Κάθε
μια να έχει κι από ένα όνομα. Ο Διαμαντής, ο Αποστόλης, η
Ρωξάνη... Θα βάλω και μια βάρκα μικρή που να έχει το όνο-
μά σου. Δε γίνεται να μην έχω το μάνατζερ μου σε μια βάρκα
έστω, ε;» της είπε πονηρά.

Εκείνη τον κοίταζε βουρκωμένη. Του χάιδεψε την πλάτη
και ύστερα του είπε τρυφερά:

113

23 & 1 σταθμοί



«Πολύ ωραία  ιδέα. Η μάνατζερ  είναι  πολύ περήφανη!
Όμως ήρθε η ώρα να φάει και κάτι ο ζωγράφος μου, ε; Να
πάρει δυνάμεις!» 

Προχώρησε για την κουζίνα και εκείνος έστριψε τις ρόδες
του αναπηρικού καροτσιού με τα δυνατά του χέρια, για να
κατευθυνθεί προς τα εκεί. Σαν έφτασε στην πόρτα του δω-
ματίου του, γύρισε άλλη μία φορά να κοιτάξει τον τοίχο. Στη
θέση που περίμενε το νέο του έργο, είδε ξανά εκείνον τον
άγγελο και τη μαύρη φιγούρα. Μέσα σε λίγα δευτερόλεπτα,
με μια τεράστια ορμή ο Ωκεανός του έβαλε στη βάρκα τον
άγγελο και βούλιαξε με βία τη μαύρη φιγούρα. Στον πάτο
της θάλασσας ένας πεινασμένος καρχαρίας τον κατασπάρα-
ζε. Τον εκλιπαρούσε να τον σώσει. Μα εκείνος τον κοίταζε
απλά να πεθαίνει. 

Από  τις  γύρω βάρκες σηκώθηκαν  λευκά πανιά  εορτα-
στικά. 24 καρδιές χειροκροτούσαν για την ευτυχή κατάληξη.
24 διαφορετικές ιστορίες συνθέταν ένα ολοζώντανο παζλ.
Τα θέλω και τα πρέπει. Τα όχι και τα ναι. Το παρελθόν, το πα-
ρόν και το μέλλον. 

Διαφορετικές καρδιές σίγουρα. Με καμία συγγένεια. Μα
όλες χτυπάγανε δυνατά στο δίκαιο που ορίζει η καρδιά. Με
τη συγγένεια  της αγάπης  και  μόνο. Θερμοί  υποστηρικτές
ετούτου του κινήματος. Με τα λευκά τους πανιά -εκείνα της
συμπαράστασης- υψωμένα.

Ο Ωκεανός της αγάπης χαμογέλασε. Οι 24 καρδιές ταξι-
δεύανε πάνω του, γυρεύοντας εκείνο το καλύτερο μέλλον.
Χτύπαγαν όλες δυνατά. 

Αποστόλης,  Βασίλης,  Γιώργος, Διαμαντής,  Έσμα,  Ζωή,
Ηρώ, Θεμιστοκλής, Ιγκόρ, Κυρά, Λίνα, Μανώλης, Νιόβη, Ξε-
νοφών, Ορέστης, Πέτρος, Ρωξάνη, Σίφης, Τιμολέων, Υάκιν-
θος, Φώτης, Χλόη, Ψαριανός, βάρκες σε έναν Ωκεανό γεμάτο
από νέους παλμούς.

Άνθρωποι σαν όλους μας, αποφάσεις που σημαδεύουν,

114

Μάχη Τζουγανάκη



συνθήκες που καθορίζουν την ιστορία μας, όπως η μοίρα,
η καρδιά, η επιθυμία...

«Ας είμαστε ενωμένοι σε τούτο το ταξίδι...» ψιθύρισε τρυ-
φερά στους ήρωες του τοίχου του και τους έκλεισε το μάτι.

115

23 & 1 σταθμοί



116

Μάχη Τζουγανάκη
23 &1 σταθμοί

ISBN: 978-618-81935-0-5
© Μάχη Τζουγανάκη
Αθήνα, 2015

επιμέλεια έκδοσης: Δήμος Χλωπτσιούδης
επιμέλεια εξωφύλλου: Κώστας Θερμογιάννης
e-mail: ekdoseis@tovivlio.net

[Αναφορά προέλευσης ,
Μη Εμπορική Χρήση,
Παρόμοια Διανομή]

___________________
Η συλλογή διηγημάτων “23 & 1 σταθμοί” εκτυπώθηκε σε
περιορισμένο αριθμό αντιτύπων και  διανέμεται  ελεύ-
θερα στο διαδίκτυο με άδεια Creative Commons. 
Επιτρέπεται η αναδημοσίευση και η αποσπασματική πα-
ρουσίαση με την υποχρέωση αναφοράς του ονόματος
της συγγραφέως. Το έργο διατίθεται μόνο για μη εμπο-
ρική χρήση.

http://tovivlio.net/




23&1 γράμματα δίχως καμιά συγγένεια, παρά μόνο τη λογική
τους συνέχεια στο Αλφάβητο της Ζωής. 

23&1 καρδιές αναζητούν την ευτυχή κατάληξη στο ταξίδι που τους
ορίζει η μοίρα.  

23&1 πρόσωπα ακολουθούν το δίκαιο που ορίζει η καρδιά τους, συν-
θέτοντας ένα ζωντανό παζλ. 

Με βαλίτσες από θέλω και πρέπει.  Από όχι και ναι. Με εισιτήρια
από το παρελθόν, το παρόν ή και το μέλλον. Διαλέγουν διαφορετικά
βαγόνια, αποβιβάζονται σε διαφορετικούς σταθμούς.

Ο προορισμός όμως ένας.  Όπως και η Ζωή…

http://tovivlio.net
http://tovivlio.net

